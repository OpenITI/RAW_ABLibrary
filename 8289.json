[
  {"content":"\r\n\r\nمنم تيمور جهانگشا\r\nسرگذشت تيمور لنگ بقلم خوداو\r\nگردآورنده\r\nمارسل بريون فرانسوى\r\nاقتباس - ذبيح الله منصورى\r\nاز انتشارات كتابخانهء مستوفى\r\nتهران - خيابان جمهورى اسلامى\r\nقيمت : 55 تومان\r\n\r\n","description":"","footnote":"","page_name":" مقدمه مترجم 1 ","page_number":1},
  {"content":"\r\n . \r\n","description":"","footnote":"","page_name":" مقدمه مترجم 2 ","page_number":2},
  {"content":"\r\n\r\n\r\nفهرست فصل‌هاى كتاب\r\nشماره فصول عنوان فصل‌ها صفحه مقدمه مترجم ه\r\nفصل اول / دوره كودكى و تحصيل نزد شيخ شمس الدين / 1\r\nفصل دوم / آغاز جوانى و فراگرفتن فنون جنگى / 7\r\nفصل سوم / ورود به خدمت امير ياخماق / 13\r\nفصل چهارم / مرگ امير ياخماق و نزاع با ارسلان / 20\r\nفصل پنجم / چگونه شهر بخارا را به تصرف درآوردم / 26\r\nفصل ششم / جنگ تاشكند / 40\r\nفصل هفتم / بسوى مسقط الراس فردوسى و جنگ نيشابور / 47\r\nفصل هشتم / دومين سفر من بخراسان و جنگ سبزوار / 62\r\nفصل نهم / عزيمت بجنوب خراسان / 79\r\nفصل دهم / زابلستان / 86\r\nفصل يازدهم / جنگ اصفهان / 93\r\nفصل دوازدهم / جنگ با سردار مغول / 110\r\nفصل سيزدهم و چهاردهم / پيكار در سرزمين قبچاق / 136\r\nفصل پانزدهم / مراجعت بماوراء النهر و آفت ملخ / 152\r\nفصل شانزدهم / در كرانه‌هاى درياى آبسكون / 158\r\nفصل هفدهم / چگونه بغداد را مسخر كردم / 168\r\nفصل هيجدهم / عبور از گردنه پاتاق و رسيدن بفارس / 180\r\n\r\n","description":"","footnote":"","page_name":" مقدمه مترجم 3 ","page_number":3},
  {"content":"\r\n\r\nشماره فصول / عنوان فصل‌ها / صفحه\r\nفصل نوزدهم / بعد از سقوط شيراز / 203\r\nفصل بيستم / يك گردش در سرزمين لرستان / 210\r\nفصل بيست و يكم / ( ابدال كلزائى ) كه بود و در كجا سلطنت كرد / 227\r\nفصل بيست و دوم / قل شيخ عمر در فارس / 249\r\nفصل بيست و سوم / طاعون / 274\r\nفصل بيست و چهارم / سرزمين عجائب يا هندوستان / 282\r\nفصل بيست و پنجم / جنگ در كشور شام و تصرف شهرهاى آن / 346\r\nفصل بيست و ششم / بسوى سرزمين روم و جنگ با ( ايلدرم بايزيد ) / 382\r\nفصل بيست و هفتم / در آذربايجان چه كردم و چه ديدم / 411\r\nخاطرات اسقف سلطانيه راجع به تيمور لنگ / 423\r\nترجمه اين كتاب را بروان برادر ناكامم رضى الله حكيم الهى منصورى كه در بيست و يك سالكى از اين جهان رفت تقديم ميكنم .\r\nذبيح الله منصورى\r\nچاپ پنجم\r\nتاريخ انتشار : ارديبهشت 1363\r\nتيراژ 000 / 10 چاپ مروى شمارهء ثبت و اسناد : 57971\r\nصحّافى مسعود\r\n\r\n","description":"","footnote":"","page_name":" مقدمه مترجم 4 ","page_number":4},
  {"content":"\r\n\r\n\r\nمقدمه مترجم\r\n( مارسل بريون ) فرانسوى گردآورندهء اين كتاب ، در ايران معروف نيست و مترجم ناتوان دوازده سال قبل از اين ، يك سرگذشت تاريخى بقلم همين نويسنده را به عنوان ( صلاح الدين وارنعود ) ترجمه كرد و آن ترجمه در يكى از روزنامه‌هاى يوميهء تهران منتشر گرديد اما مثل اكثر ترجمه‌هاى اين بيمقدار ، به صورت كتاب منتشر نشد .\r\nكتابى كه اينك بعنوان ( منم تيمور جهانگشا ) بخوانندگان تقديم مىشود بتازگى از طرف ( مارسل بريون ) فرانسوى گردآورى و نوشته شده و تصور مىكنيم از كتابهاى خوب اروپاى غربى در سنوات اخير مىباشد .\r\n( مارسل بريون ) فرانسوى قبل از نوشتن اين كتاب ، تمام تواريخ قديم را كه راجع به تيمور لنگ نوشته شده خواند و آنچه به زبان عربى نوشته‌اند در متن اصلى قرائت كرد و تواريخ فارسى را در ترجمه‌هاى انگليسى و فرانسوى و آلمانى مطالعه نمود و شروع بگردآورى و نوشتن اين كتاب كرد .\r\nكتابى كه بنده براى ترجمه ( منم تيمور جهانگشا ) از آن استفاده كرده‌ام و تأليف ( مارسل بريون ) مىباشد داراى فهرستى است از تمام كتابهائى كه ( مارسل بريون ) در كتابخانه‌هاى مختلف اروپا و امريكا راجع به ( تيمور لنگ ) ديده ، و نويسنده فرانسوى در اين فهرست ، شرح حال مختصر هريك از نويسندگان آن كتب را هم نوشته و بنده تا\r\n\r\n","description":"","footnote":"","page_name":" مقدمه مترجم 5 ","page_number":5},
  {"content":"\r\n\r\nامروز نديده بودم كه يك نويسنده براى نشان دادن مأخذهاى خويش اين قدر دقيق باشد .\r\nمثلا يكى از كتاب‌ها كه مورد استفاده ( مارسل - بريون ) قرار گرفته كتاب ظفرنامه تأليف ( شرف الدين على يزدى ) است و من ميتوانم بگويم كه غير از استادان تاريخ كه شغل آنها تدريس تاريخ مىباشد و بمناسبت شغل خود مجبورند تاريخ بخوانند هيچ يك از خوانندگان ما نميدانند ( شرف - الدين على يزدى ) در چه دوره زندگى ميكرد و چگونه كتاب ظفرنامه را نوشت ولى ( مارسل بريون ) مىرساند كه ( شرف الدين على يزدى ) منشى ( ميرزا ابراهيم سلطان ) پسر دوم ( شاهرخ ) بود و كتاب خود را در سنوات 1424 و 1425 ميلادى نوشت و در يزد زندگى را بدرود گفت و كتاب ظفرنامه در سال 1653 ميلادى ( سيصد و يازده سال قبل از اين ) به زبان فرانسوى ترجمه شده و مترجم آن به زبان فرانسوى ( پتى لاكروا ) است و در سال 1723 ميلادى ( دويست و چهل و يك سال قبل از اين ) كتاب ظفرنامه به زبان انگليسى منتشر گرديد و مترجم آن مردى موسوم به ( درباى ) مىباشد .\r\nنويسندهء هريك از كتابهائى كه مورد استفاده ( مارسل - بريون ) قرار گرفته خواه به زبان فارسى و عربى و تركى ، خواه بزبانهاى اروپائى همين‌طور ، بطرزى مفيد و مختصر ، معرفى شده است .\r\nاما كتابى كه اينك بخوانندگان تقديم مىشود و ( مارسل بريون ) فرانسوى زحمت گردآوردن آن را برعهده گرفته خاطرات تيمور لنگ بقلم خود اوست كه نسخه منحصر بفرد آن به زبان فارسى در تصرف ( جعفر پاشا ) حكمران يمن بوده ( البته در دوره‌اى كه يمن جزو امپراطورى عثمانى بود ) و بعد از فوت جعفر پاشا نسخه مزبور نزد بازماندگان متوفى ماند ، تا اينكه كاتبى يك نسخه از روى آن كتاب نوشت و بهندوستان برد .\r\n\r\n","description":"","footnote":"","page_name":" مقدمه مترجم 6 ","page_number":6},
  {"content":"\r\n\r\nميدانيم در قديم كه كتابها با دست نوشته مىشد كتاب ، ارزش داشت ، و مردم كتاب را چون گوهر نگاه‌دارى ميكردند و مثل امروز كتاب در دسترس همه نبود .\r\nكتاب سرگذشت تيمور لنگ ( به زبان فارسى ) بعد از اين‌كه بهندوستان رفت مدتى در آن اقليم بود تا اين‌كه يك افسر انگليسى كتاب مزبور را از هندوستان بانگلستان برد و ما نميدانيم نسخه منحصر بفرد اين كتاب كه وارد هندوستان شده بود بدست آن افسر انگليسى افتاد ، ياوى كاتبى را وادار به نوشتن كتاب كرد و رونوشت كتاب را بدست آورد .\r\nدر هر حال افسر مزبور اين كتاب را بانگلستان برد و در آنجا مردى باسم ( ديوى ) با كمك پروفسور ( وايت ) استاد دانشگاه ( اوكسفورد ) اين كتاب را بانگليسى ترجمه كرد و متن انگليسى آن در سال 1783 ميلادى منتشر گرديد\r\nمترجم ، چون معلم تاريخ نيست تا اين‌كه حرفه‌اش مستلزم تحقيقات تاريخى باشد نميداند كه آيا نسخه فارسى منحصر بفرد اين كتاب كه ( مارسل بريون ) فرانسوى ميگويد در تصرف جعفر پاشا حاكم يمن بوده ( و جعفر پاشا در سال 1610 ميلادى زندگى را بدرود گفت ) اينك هست يا نيست ؟\r\nولى اگر هم آن نسخه منحصر بفرد باشد ، تا امروز چاپ نشده و منتشر نگرديده بود و اينك با همت ( مارسل بريون ) اين كتاب در دسترس خوانندگان قرار ميگيرد .\r\n( مارسل بريون ) زبان عربى ميداند اما به زبان فارسى آشنا نيست و مأخذهاى زبان فارسى را فقط از روى ترجمه آنها بزبانهاى انگليسى و فرانسوى و آلمانى دريافته و به همين جهت ما كه فارسى زبان هستيم براى مزيد استفاده از اين كتاب ، قسمتى از اطلاعات تاريخى را كه از مأخذ\r\n\r\n","description":"","footnote":"","page_name":" مقدمه مترجم 7 ","page_number":7},
  {"content":"\r\n\r\nهاى فارسى بدست آمده بر آن افزوديم و منظور ما اين بود كه اين كتاب ، بيشتر مفيد واقع گردد و بنابراين از مأخذهاى فارسى چيزهائى در اين كتاب هست كه در متن فرانسوى آن نيست .\r\nلذا مندرجات اين كتاب علاوه بر شرح حال تيمور لنگ بقلم خود او ، اطلاعاتى است كه ( مارسل بريون ) با احاطه‌اى كه بر تواريخ تيمور لنگ داشته در آن گنجانيده و چيزهائى كه مترجم براى مزيد افاده ، بدان منضم كرده است .\r\nانسان وقتى اين سرگذشت را ميخواند نميتواند راجع بروحيه ( تيمور لنگ ) نظريه‌اى مشخص پيدا كند و بگويد او چگونه بود مگر اين‌كه اعتراف نمايد كه اراده و پشت كار داشته است و صفتى كه بيش از همه در اين شرح حال ، به نظر ميرسد عزم و پشت‌كار او مىباشد .\r\nاگر ما بعد از خواندن اين كتاب نتوانيم راجع بروحيه تيمور لنگ يك نظريه مشخص استنباط كنيم در عوض خواندن اين كتاب چيزها بما ميآموزد كه بر گنجينهء اطلاعات ما ميافرايد حتى براى دانشمندان و خبرگان تاريخ هم خواندن اين كتاب شايد بدون فايده نباشد و هركس در هر دوره از عمر ، مىتواند از اين كتاب بهرمند شود .\r\nاين كتاب ضميمه‌اى هم دارد و آن شرح حال تيمور لنگ بقلم اسقف سلطانيه است و بايد تذكر بدهيم :\r\nاين اولين كتاب است كه مؤسسه مطبوعاتى مستوفى واقع در تهران خيابان شاه‌آباد منتشر مىنمايد و اميدوارم كه آن مؤسسه بتواند بعد از اين مجموعه ، كتابهاى مفيد ديگر را هم منتشر نمايد .\r\n\r\n","description":"","footnote":"","page_name":" مقدمه مترجم 8 ","page_number":8},
  {"content":"\r\n\r\n\r\nفصل اول دوره كودكى و تحصيل نزد شيخ شمس الدين\r\nنام پدرم ( ترقائى ) بود و جزو ملاكين كم بضاعت شهر ( كش ) بشمار ميآمد ولى بين مردم آن شهر احترام داشت .\r\nقبل از اين‌كه من متولد شوم پدرم خواب ديد كه مردى نيكومنظر ، مثل فرشته ، مقابلش نمايان شد و شمشيرى بدست پدرم داد .\r\nپدرم ، شمشير را از آن مرد گرفت و از چهار سمت به حركت درآورد و بعد از خواب بيدار شد ظهر روز بعد ، پدرم براى اداى نماز به مسجد رفت و مثل روزهاى ديگر ، به ( شيخ زيد الدين ) امام مسجد محله ما اقتدا نمود و نماز خواند . بعد از خاتمه نماز خود را به شيخ ( زيد الدين ) رسانيد و خواب شب گذشته را برايش حكايت كرد . شيخ از پدرم پرسيد چه موقع از شب اين خواب را ديدى ؟ پدرم گفت نزديك صبح شيخ ( زيد الدين ) اظهار كرد تعبير خواب تو اين است كه خداوند به تو پسرى خواهد داد كه با شمشير خود جهان را خواهد گرفت و دين اسلام را در سراسر جهان توسعه مىدهد زنهار كه از تربيت آن پسر غفلت نكنى و بعد از اين‌كه متولد شد وادارش كن درس بخواند و خط بنويسد و قرآن را به او تعليم بده . سال ديگر من متولد شدم و پدرم نزد امام مسجد رفت و با او راجع باسم من مشورت كرد و امام گفت اسم پسرت را تيمور بگذار كه به معناى ( آهن ) است .\r\nتوضيح - از شگفتىها اين است كه عده‌اى از جهانگشايان داراى نام فلزات بوده‌اند و ( آتيلا ) ( از ريشه - اتزل ) به معناى آهن است و اسكندر در ريشه اصلى به معناى مفرغ مىباشد و تيمور هم به معناى آهن است و در دورهء ما نيز رهبر سابق شوروى استالين يعنى پولاد نام داشت - مترجم )\r\nپدرم ميگفت روزى كه من نزد امام مسجد رفتم كه راجع به انتخاب اسم فرزندم با او مشورت كنم وى مشغول خواندن قرآن بود و سورهء شصت و هفتم قرآن را مىخواند و به اين آيه رسيد ( آيا نمىترسى كه خداى آسمان‌ها زمين را زير پاى تو بگشايد و بلرزه درآيد ) . كلمه ( بلرزه درآيد ) در قرآن ، به زبان عربى ( تمرو ) مىباشد و اين كلمه در تلفظ ، نزديك است به كلمه ( تيمور ) و به همين جهت شيخ ( زيد الدين ) تيمور را براى اسم من انتخاب كرد اولين چيزى كه از دوره كودكى به ياد دارم صداى مادرم مىباشد كه روزى بپدرم گفت اين بچه چپ است و با دست چپ كار مىكند . .\r\nليكن به زودى معلوم شد كه من نه چپ هستم نه راست بلكه با هر دو دست كار ميكردم و بعدها\r\n\r\n","description":"","footnote":"","page_name":" 1 ","page_number":9},
  {"content":"\r\n\r\nوقتى نزد آموزگار رفتم و شروع بدرس خواندن كردم با هر دو دست مىنوشتم و پس از اينكه بسن رشد رسيدم با دو دست مىتوانستم شمشير بزنم و تير بيندازم و امروز هم كه هفتاد سال از عمر من ميگذرد چپ و راست برايم فرق ندارد . وقتى مرا براى فراگرفتن سواد نزد آموزگار فرستادند بقدرى خردسال بودم كه نمىتوانستم روى لوح چوبى خود موم بمالم در شهر ما ، و همچنين ساير شهرهاى ماوراء النهر رسم اين بود كه يك گلوله از موم و يك لوح چوبى به شاگرد مىدادند و به او مىآموختند چگونه موم را ذوب كند و به شكل يك ورقه نازك روى لوح چوبى قرار بدهد و آنگاه با قلم ، روى موم بنويسد فايده لوح مومى اين بود كه در مصرف كاغذ صرفه‌جوئى مىشد و شاگرد مىتوانست بعد از هر مشق ، موم را از روى لوح چوبى بردارد و دوباره ذوب كند و روى لوح قرار بدهد و بنويسد و چون من نمىتوانستم اين كار را بكنم مادرم لوح را درست مىكرد . اولين آموزگار من مردى بود باسم ( ملا على بيك ) و مكتب‌خانه‌اى داشت واقع در مسجد محله ما مكتب‌خانه او ، هر روز ، هنگام ظهر تعطيل مىشد چود در آن موقع مومنين به مسجد مىآمدند تا در نماز جماعت شركت نمايند و ما كه طفل بوديم چون نمىتوانستيم بىصدا باشيم حواس مومنين را پرت مىكرديم . من چون خيلى كوچك بودم بعد از تعطيل مكتب‌خانه نميتوانستم به خانه بروم مادرم ، و بعضى از اوقات يكى ديگر از سكنه‌خانه ميآمدند و مرا به منزل ميبردند . آنگاه مرا بيكى از شاگردهاى بزرگ مكتب‌خانه كه خانه‌اش نزديك خانه ما بود سپردند و هنگام ظهر كه مكتب تعطيل مىشد آن پسر دست مرا مىگرفت و از كوچه و بازار كه در آن موقع پيوسته پر از الاغ و اسب و استر و شتر بود عبور مىداد و به خانه مىرسانيد و من بعد از اين‌كه بزرك شدم و به سلطنت رسيدم به آن پسر منصب دادم و اينك هم زنده است . ( ملا على بيك ) آموزگار من پير بود و دندان نداشت و به همين جهت نمىتوانست حروف الفبا و كلمات را بدرستى تلفظ كند .\r\nدر نتيجه من و شاگردانى كه در مكتب‌خانه او درس ميخوانديم بعضى از حروف و كلمات را غلط فراگرفتيم . ( ملا على بيك ) عقيده داشت كه بهترين وسيله براى باسواد كردن شاگردان چوب است و حروف الفباء و آنگاه كلمات را با چوب در ذهن شاگردان جاميداد و در دوره‌اى كه من به مكتب خانه‌اش ميرفتم يگانه شاگردى كه چوب نخورد من بودم چون هرچه مىگفت فرامىگرفتم و بدون اشكال حروف و آنگاه كلمات را مىنوشتم و تعجب ميكردم چرا اطفال ديگر نمىتوانند مثل من با سهولت حروف و كلمات را بياموزند و بنويسند ، ( ملا على بيك ) روزى به پدرم گفت قدر اين پسر را بدان چون علاوه بر اينكه هوش و حافظه دارد با دو دست مىنويسد و كسى كه با دو دست بنويسد . در شرق و غرب دنيا ؛ فرمانفرما خواهد شد . مشق نوشتن براى شاگردان مكتب‌خانه يك تكليف شاق بود و نمىنوشتند مگر از روى اجبار ولى من از نوشتن مشق لذت ميبردم و موقعى كه مكتب‌خانه تعطيل مىشد و به خانه مراجعت مىكردم ، نيز مشق مينوشتم . در هفت سالگى من مكتب خانه ملا على بيك را ترك كردم و بمكتب‌خانه‌اى ديگر رفتم كه آموزگار آن مردى بود باسم ( شيخ شمس الدين ) شيخ شمس الدين در مكتب‌خانه خود بشاگردها قرآن مىآموخت و بعضى از اشعار را با آنها ياد ميداد و عادت داشت كه تعليم قرآن را از سورهء شمس شروع ميكرد كه سوره نود و يكم قرآن است زيرا اسم خود او ( شمس ) بود . سوره ( شمس ) در قرآن داراى پانزده آيه است و آيه اول آن   ( وَ الشَّمْسِ وَ ضُحاها )   و آيه آخر سوره  ( وَ لا يَخافُ عُقْباها )  مىباشد و من پانزده آيه آن سوره را روز اول كه شيخ شمس الدين به من درس داد حفظ كردم .\r\nشيخ پدرم را به مكتب‌خانه احضار كرد و گفت من در مدت عمر خود شاگردى با استعدادتر\r\n\r\n","description":"","footnote":"","page_name":" 2 ","page_number":10},
  {"content":"\r\n\r\nاز پسر تو نديده‌ام زيرا او امروز سور ، ( شمس ) را حفظ كرده است آنگاه به من گفت كه آن سوره را براى پدرم بخوانم و من خواندم و پدرم دو دست را طرف آسمان بلند كرد و گفت خدايا فرزند مرا از امراض دوره كودكى مثل آبله و سرخك حفظ كن و ( تيمور ) را زنده نگاه‌دار . سپس دست در جيب كرد و يك سكه كوچك بيرون آورد و در دست شيخ شمس الدين نهاد و گفت اين هم هديه تو كه اولين سورهء قرآن را به پسرم آموختى يك هفته بعد از اين‌كه من به مكتب‌خانه ( شيخ شمس الدين ) رفتم آموزگار ما از شاگردان پرسيد بهترين طرز نشستن ، چگونه است . هريك از شاگردها جوابى دادند ولى من گفتم بهترين طرز نشستن اين است كه انسان دو زانو بنشيند . شيخ شمس الدين پرسيد بچه دليل من گفتم بدليل اينكه در حال نماز كه مردم مشغول عبادت خداوند هستند دو زانو مىنشينند لذا معلوم مىشود كه دو زانو نشستن ، از انواع ديگر نشستن‌ها بهتر مىباشد شيخ شمس الدين سه بار با صداى بلند گفت احسنت . . . احسنت . . . احسنت . . .\r\nشيخ ( شمس الدين ) بعد از اين‌كه سوره ( شمس ) از سورهاى قرآن را براى حفظ كردن به من توصيه كرد و متوجه شد كه به خوبى از عهده آزمايش برآمدم ساير سوره‌ها را به من ميآموخت و براى اين‌كه خسته نشوم سوره‌هاى كوتاه قرآن را كه بيشتر در مكه قبل از هجرت پيغمبر اسلام بمدينه نازل شده بود به من ياد ميداد . هر دفعه كه سوره‌اى را براى من ميخواند من فراميگرفتم بطورى كه ( شمس الدين ) مجبور نمىشد مرتبه ديگر آن سوره را براى من بخواند\r\nطورى دلبستگى من به تحصيل ، استاد را بذوق آورد كه يك روز تصميم گرفت ( ياسين ) را به من بياموزد و گفت ( تيمور ) ، سوره ( ياسين ) سى و ششمين سوره قرآن است و داراى هشتاد و سه آيه مىباشد و در مكه بر پيغمبر ما نازل گرديده و من يك مرتبه اين سوره را بدقت براى تو ميخوانم بعد از آن سعى كن آن را بخوانى و هر اشكال كه داشتى من رفع خواهم كرد . سپس شروع به خواندن سوره كرد و گفت ( ياسين و القرآن الحكيم ) و برسيد آيا ميدانى معنى ( ياسين ) چيست گفتم معناى يا را مىدانم كه در زبان عربى يكى از الفاظ است و در مورد خطاب به كار مىبرند و وقتى مىخواهند يك نفر را صدا بزنند مىگويند ( يازيد ) اما نميدانم معناى ( سين ) در اينجا چه مىباشد . شيخ شمس الدين گفت ( سين ) يعنى اى ( انسان ) ولى نه هر انسان ، بلكه يك انسان بخصوص .\r\nگفتم من تا امروز نشنيده‌ام ( سين ) كه يكى از حروف الفبا مىباشد معناى انسان را بدهد .\r\nاستاد گفت نظريه تو درست است و حرف ( سين ) به معناى انسان نيست ولى اين حرف ، حرف اول كلمه سره ( بر وزن ذره مترجم ) است كه در زبان عربى به معناى گل و ريحان مىباشد و خداوند بقدرى پيغمبر اسلام را دوست دارد كه در اينجا او را بعنوان ( گل و ريحان ) طرف خطاب قرار ميدهد . من در آنموقع در صرف و نحو عربى آن قدر پيش نرفته بودم كه استاد بتواند هريك از كلمات سوره ( ياسين ) را از لحاظ صرفى و نحوى براى من تشريح كند ولى معناى آيات را ميگفت .\r\nبعد از اينكه شيخ شمس الدين يك مرتبه سوره ( ياسين ) را برايم خواند من قرآن خود را بدست گرفتم و آهسته شروع به خواندن آن سوره كروم و پس از چند بار خواندن آن را حفظ نمودم .\r\nدر آن دوره برنامه زندگى من اين بود كه صبح بعد از صرف غذاى بامداد بمدرسه ميرفتم و تا ظهر درس ميخواندم . هنگام ظهر شيخ شمس الدين به نماز ميايستاد و ما كه شاگردان مدرسه بوديم به او اقتدا ميكرديم و نماز ميخوانديم و بعد از نمازمان ديگر در مدرسه نميماندم و راه صحرا را پيش ميگرفتم .\r\n\r\n","description":"","footnote":"","page_name":" 3 ","page_number":11},
  {"content":"\r\n\r\nچون پدرم ( ترقائى ) مىگفت ما از خانواده‌اى هستيم كه پدرانمان ، همه مردان سلحشور و نيرومند بوده‌اند و من بايد از طفوليت با فنون سلحشورى آشنا شوم . در اطراف ( كش ) مراتع بزرك وجود داشت و در آن مراتع گله‌هاى اسب و ماديان مىچريدند و ما يك گله كوچك ، اسب و ماديان داشتيم و من بعد از خروج از مدرسه بمرتع ميرفتم تا سوارى كنم فقط روزهاى اول من كه هنوز طفل بودم يك نفر با من بمرتع ميآمد و به من ميآموخت كه چگونه سوار اسب‌هاى نيمه وحشى ايلخى بشوم . او به من آموخت كه نبايد از عقب باسب نيمه وحشى ايلخى نزديك شد زيرا جفتك مياندازد و نبايد از جلو به او نزديك شد زيرا گاز ميگيرد . بلكه بايد از طرف راست يا از طرف چپ باسب ايلخى نزديك گرديد و يك مرتبه با دست چپ ، يا دست راست ، يالش را گرفت . همين‌كه يال اسب گرفته شد آن حيوان به حركت درميآيد . با حد اعلاى سرعت به راه ميافتد تا شخصى را كه قصد دارد سوارش شود به زمين بزند .\r\nشخصى كه طرز سوار شدن بر اسب نيمه وحشى را به من ميآموخت مىگفت تو درحالىكه اسب با حد اعلاى سرعت به حركت درميآيد بايد سوارش شوى و براى اينكه بتوانى خود را به پشت اسب برسانى نبايد يالش را رها نمائى و اگر يال اسب را رها كنى بشدت زمين خواهى خورد يا زير پاى اسب خواهى رفت ولى همين‌كه بر پشت اسب قرار گرفتى دو زانوى خود را به دو پهلوى حيوان فشار بده كه بتوانى تعادل خود را حفظ نمائى و يال اسب را رها كن و بگذار هر قدر ميخواهد بدود و اسب همين قدر كه حس كرد نميتواند تو را به زمين بزند آرام خواهد گرفت .\r\nهر دفعه كه من ميخواستم سوار يك اسب نيمه وحشى ايلخى بشوم . با مقاومت شديد آن حيوان مواجه ميشدم و پس از اينكه بر پشتش قرار ميگرفتم آن جانور با سرعت به راه ميافتاد و بعد از اينكه مسافتى را مىپيمود ، توقف مىنمود و آنگاه جفتك ميانداخت كه مرا به زمين بيندازد يا اينكه روى دو پا ميايستاد و دو دست را بلند ميكرد تا من از عقب سقوط كنم . ولى عاقبت من غلبه ميكردم و اسب آرام ميشد .\r\nكار من در مرتع فقط اسب‌سوارى نبود بلكه تيراندازى هم ميكردم ابتدا به طرف نشانه‌هاى ثابت تيراندازى مينمودم و بعد از اين‌كه با كمك مربى در تيراندازى قدرى مهارت پيدا كردم سوار بر اسب ميشدم تا اينكه در حال تاخت تيراندازى كنم ، من ميتوانستم در حال تاخت بسوى هدف‌هائى كه در جلو و عقب و طرف راست و چپ من بود تيراندازى نمايم ولى چون بازوى من هنوز ضعيف بود تيرهايم سرعت نداشت و برد تير از فاصله‌اى محدود تجاوز نميكرد مربى من مىگفت تو هنوز طفل هستى و بعد از اين‌كه بزرگ شدى نيرومند خواهى گرديد و بازوانت قوى خواهد شد و مچ دست تو نيز قوت خواهد گرفت و آنوقت مىتوانى تير را بمسافت بعيد پرتاب كنى . بارى آن روز ، مانند روزهاى ديگر ، بعد از ظهر بصحرا رفتم و تا غروب مشغول سوارى و تيراندازى و پرتاب نيزه بودم و غروب به منزل مراجعت كردم و بعد از اداى نماز و صرف غذاى شب خوابيدم .\r\nصبح روز بعد وقتى بمدرسه ، رفتم ، استاد ، از من پرسيد آيا ميتوانى سوره ( ياسين ) را بجوانى يا نه ؟ گفتم من سورهء ( ياسين ) را حفظ كرده‌ام و آنگاه تمام سوره را از آغاز تا پايان براى شيخ شمس الدين خواندم و او براى مرتبه دوم سه بار با صداى بلند گفت احسنت . احسنت احسنت .\r\nطورى من در تحصيل پيشرفت حاصل كردم كه بعد از سه سال كه در مدرسه شيخ شمس الدين تحصيل\r\n\r\n","description":"","footnote":"","page_name":" 4 ","page_number":12},
  {"content":"\r\n\r\nمىنمودم تمام قرآن را حفظ كردم و يك روز ، استاد من ، در مدرسه يك ميهمانى ترتيب داد و از عده‌اى از علماء و وجوه شهر از جمله پدرم دعوت كرد و بعد از اين‌كه مدعوين حضور يافتند از علماء خواست كه مرا مورد آزمايش قرار بدهند تا بدانند آيا قرآن را از حفظ دارم يا نه ؟ سه نفر از علماء سوره‌هائى از قرآن را نام بردند و به من گفتند آنها را بخوانم و من با صداى بلند آيات قرآن را خواندم و همه تحسين كردند و احسنت گفتند . در آن مجلس عنوان حافظ القرآن را روى من گذاشتند و بعد از اين‌كه ضيافت خاتمه يافت و ميهمانان رفتند شيخ شمس الدين به پدرم گفت آنچه من ميدانستم به پسرت آموختم و ديگر چيزى ندارم كه به او بياموزم و تو بايد براى فرزندت استاد ديگر انتخاب نمائى تا اين‌كه حكمت بشرى و الهى را به او بياموزد و وى را با اسرار بزرگ علم آشنا كند .\r\nپدرم بمناسبت اينكه دوره تحصيل من در مدرسه شيخ شمس الدين بپايان رسيده بود يك اسب و يك ماديان به شيخ شمس الدين داد و چند روز بعد من به مدرسه ( عبد إله قطب ) منتقل گرديدم .\r\nعبد إله قطب مردى بود عارف و دانشمند و بسيار پرهيزكار و عده‌اى از پسران اشراف شهر در مدرسه او درس ميخواندند . بايد بگويم كه من با سرعت رشد ميكردم و زيبا مىشدم و هر سال كه ميگذشت زيبائى من افزون ميگرديد و در چهارده سالگى بطورى كه ديگران مىگفتند من يكى از جوانان زيباى ماوراء النهر بودم .\r\nدر بين جوانانى كه در مدرسه ( عبد إله قطب ) تحصيل ميكردند يك جوان بود بنام ( يولاش ) و از تركهاى شرق ماوراء النهر بشمار ميآمد . من متوجه شده بودم تركهائى كه در مشرق ماوراء - النهر زندگى ميكنند و بعضى از آنها ساكن شهر ما هستند افرادى غير عادى ميباشند و بعد از اين‌كه يولاش وارد مدرسه ( عبد الله قطب ) شد . اين موضوع بيشتر بر من معلوم گرديد زيرا وقتى ساعات درس بپايان ميرسيد و ما از مدرسه خارج ميشديم آن جوان خود را به من ميرسانيد و چيزهائى به من مىگفت كه من شرم دارم تكرار كنم .\r\nمن ميدانستم كه در ( ياساى ) جد من ( چنگيز ) مجازات كسى كه در صدد برآيد مبادرت بكارى كه ( يولاش ) ميگفت بكند اعدام است و مىبايد سر از بدنش جدا نمايند .\r\n( توضيح - تيمور لنگ از نسل چنگيز نبود و براى ؟ ؟ خود را از نژاد چنگيز معرفى ميكرد . و ( ياسا ) هم عبارت بود از قانونى كه ( چنگيز ) وضع كرد و بعد از مرگش قانون اساسى ممالكى شد كه فرزندانش اداره مىكردند - مترجم )\r\nمن چند بار به ( يولاش ) گفتم كه آن اظهارات را نكند و بداند مجازات كسى كه مبادرت به عمل موردنظر او بنمايد قتل است . اما طورى ( يولاش ) جسور بود كه بعضى از محصلين كه با ما در يك مدرسه درس خوانده بودند ، دانستند كه منظور وى چيست و به نظر تحقير مرا مينگريستند . يك روز بعد از خروج از مدرسه ( يولاش ) از ديگران جدا شد و خود را به من رسانيد .\r\nوى ميدانست كه من براى سوارى و تيراندازى و پرتاب نيزه بصحرا ميروم و چون بزرگ شده بودم مشق شمشيربازى هم ميكردم . كنار مرتعى كه ايلخىها در آن مىچريد انبارى بود كه من وسائل كار خود را در آنجا ميگذاشتم و پس از اين‌كه به آنجا رسيدم كمان را برداشتم و تركش را بكمر بستم و خواستم به طرف ايلخى بروم تا اينكه سوار يكى از اسب‌ها شوم و در حال تاخت تيراندازى نمايم و قيقاج بزنم .\r\n\r\n","description":"","footnote":"","page_name":" 5 ","page_number":13},
  {"content":"\r\n\r\n( توضيح - قيقاج زدن يعنى در حال تاخت اسب رو برگردانيدن و به طرف عقب تيراندازى كردن - مترجم )\r\n( يولاش ) به طرف من آيد و گفت ( تيمور ) براى چه نسبت به من بىاعتنائى ميكنى و آيا نمى - فهمى كه من چقدر به تو علاقه‌مند هستم و بين تمام محصلين كه در مدرسه تحصيل ميكنند فقط تو را برگزيده‌ام و تو بايد خوشوقت باشى شخصى جون من كه پدرم خان است . . . من مجال ندادم كه وى حرف خود را تمام كند و تيرى از تركش بيرون آوردم و بكمان بستم و به طرف او پرتاب كردم تير بر سينه‌اش نشست و بر پشت افتاد و بعد از چند دقيقه زندگى را بدود گفت . ( يولاش ) اولين كسى بود كه بدست من كشته شد و من قدرى كنار جنازه آن جوان ايستادم و او را نگريستم و در آن موقع نه متوحش بودم نه غمگين . من فكر ميكردم قتل آن جوان از طرف من مجاز بوده و او نمىبايد آن اظهارات را به من بكند تا اينكه كشته شود .\r\nبعد از اينكه چند دقيقه كنار جسد ( يولاش ) ايستادم متوجه شدم كه بايد پدرم را از آن واقعه مستحضر نمايم و به پدرم ( ترقائى ) گفتم كه ( يولاش ) را بقتل رسانيده‌ام پدرم مضطرب گرديد و گفت بد شد زيرا پدرش بخون‌خواهى پسر بر خواهد خواست . گفتم آيا تو راضى بودى كه يك جوان از ترك‌هاى مشرق ماوراء النهر ، به پسر تو اين حرف‌ها را بزند و پسرت گفته‌هاى او را تحمل نمايد .\r\nپدر گفت البته نه . ليكن اگر تو به من اين موضوع را مىگفتى من به پدرش اطلاع ميدادم و از او ميخواستم كه پسرش را تنبيه نمايد ولى اينك چاره‌اى نداريم جز اينكه خود را براى انتقام پدر ( يولاش ) آماده كنيم . گفتم اى پدر ، چند نفر از محصلين مدرسه ميدانند كه ( يولاش ) جوانى بود وحشى و آنها هميشه مرا مورد تحقير قرار ميدادند كه چرا آن پسر بىادب را بمجازات نميرسانم ( پدرم ) گفت اگر اينطور باشد و آنها شهادت بدهند كه ( يولاش ) گناهكار بوده پدرش نميتواند از ما انتقام بگيرد .\r\nاول كسى كه راجع به قتل ( يولاش ) تحقيق كرد ( عبد اللّه قطب ) معلم ما بود و او مرا در اطاق خلوت فراخواند و چگونگى قتل ( يولاش ) را از من پرسيد من حقيقت را براى معلم خودمان بيان كردم و گفتم كه آن پسر ترك نسبت به من سوء نيت داشت و درخواستى از من ميكرد كه هر كس ديگر بجاى من ميبود او را بقتل مىرساند . معلم ما پرسيد آيا كسى از نيت پليد ( يولاش ) اطلاع دارد ؟ من اسم چند تن از شاگردان را بردم و ( عبد اللّه قطب ) از آنها تحقيق كرد و آنها شهادت دادند كه ( يولاش ) نسبت به من سوء نيت داشته است . معلم ما فتوى داد كه من در قضيه قتل ( يولاش ) گناهكار نيستم و آن جوان طبق ياساى چنگيزى واجب القتل بوده است . بعد از معلم ما داروغه شهر تحقيق كرد و او هم از شهود كسب اطلاع نمود و آنها گفتند كه ( يولاش ) نسبت به من سوء نيت داشته و داروغه هم بموجب ( ياسا ) آن پسر را واجب القتل دانست و به پدر ( يولاش ) گفت كه وى نمىتواند خونخواهى كند . پدر ( يولاش ) ناگزير از خونخواهى صرفنظر كرد ولى تا روزى كه زنده بود مرا بديده خصومت مىنگريست و من مىدانستم كه در پى فرصت است كه مرا بقتل برساند ولى هرگز آن فرصت را بدست نياورد و هر قدر از عمر من ميگذشت من قوى تر و زيباتر مىشدم و حس مىكردم كه در من مزيتى هست كه در ديكران نيست .\r\n\r\n","description":"","footnote":"","page_name":" 6 ","page_number":14},
  {"content":"\r\n\r\n\r\nفصل دوم آغاز جوانى و فراگرفتن فنون جنگى\r\nوقتى بسن شانزده سالگى رسيدم هيچيك از همسالانم نميتوانستند با من مبارزه كنند و تير هيچيك از آنها به تير من نميرسيد . وقتى كمان را به طرف بالا ميگرفتم و تير را رها مىكردم ، تير از نظر ناپديد مىشد و بعد از مدتى بسوى زمين مراجعت مىكرد . بر خلاف بعضى از زورمندان كه سنگين هستند من بسيار چالاك بودم و يكى از تفريحات من اين بود كه سه اسب را كنار يكديگر بتاخت و اميداشتم و در حال تاخت از پشت يك اسب به پشت اسب ديگر منتقل مىشوم و از اسب اول برميگشتم . اسبهاى ما تا وقتى كه در ايلخى بود احتياج به نعل نداشت ولى وقتى آنها را از ايلخى به شهر منتقل ميكرديم تا براى سوارى يا باركشى مورد استفاده قرار دهيم احتياج به نعل داشتند و خود من بدون كمك ديگران نعل برسم اسبها مىبستم يعنى با يك دست سم اسب را ميگرفتم و با دست ديگر نعل روى سم ميگذاشتم و ميخ ميكوبيدم و اگر از سواران آزموده بپرسيد مىفهميد كه اين كارى است مشكل و همه كس از عهده آن برنميآيد . ديگر از تفريحات من اين بود كه در موقع تاخت اسب ، از روى زين فرود ميآمدم و در طرف چپ يا راست تنه مركب قرار ميگرفتم و بعدها ، روش مزبور خيلى به من كمك كرد و در ميدان جنگ ، مرا از آسيب تيرهاى خصم حفظ نمود و گرچه اسبهاى من كشته مىشدند ولى خودم زنده مىماندم . من نه فقط در سوارى مهارت پيدا كردم بلكه در فن شنا نيز استاد شدم . رودخانه جيحون كه از ماوراء النهر عبور مىكند و بسوى شمال ميرود هر سال در بهار طغيان مىنمايد و عبور از رودخانه با شنا درى مشكل و خطرناك مىشود . ولى من موقعى كه رود جيحون طغيان ميكرد با شنا از آن رودخانه عبور مىنمودم و خود را بساحل مقابل ميرساندم بدين ترتيب كه بعد از ورود برودخانه ، خود را مطيع جرايان آب مىكردم و آب مرا ميبرد و بهر نسبت كه بيشتر پائين ميرفتم زيادتر خويش را بساحل مقابل نزديك مىنمودم تا اين‌كه به خشكى ميرسيدم .\r\nاگر ميخواستم به خط مستقيم از يك ساحل بسوى ساحل ديگر شنا كنم ، غرق ميشدم ولى چون از روى فن و مهارت شنا مىكردم بدون خطر بساحل ديگر ميرسيدم .\r\nديگر از كارهاى برجسته من كمنداندازى بود و مىتوانستم در ايلخى اسب‌هاى نيمه وحشى را با كمند بگيرم . وقتى كه در يك ايلخى ميخواهند اسب نيمه وحشى را بگيرند تمام اسب‌ها\r\n\r\n","description":"","footnote":"","page_name":" 7 ","page_number":15},
  {"content":"\r\n\r\nدر مرتع ميگريزند و شخصى كه ميخواهد اسب منظور را بگيرد بايد سوار يكى از اسب‌هاى ايلخى يا اسب ديگر بشود و آن اسب را تعقيب كند و بوسيله كمند بدامش بيندازد افراد ناشى ، گاهى از صبح تا شام ، يك اسب نيمه وحشى را در مرتع تعقيب ميكنند بدون اين‌كه بتوانند آن را بگيرند ، ولى من هر دفعه كه ميخواستم يك اسب نيمه وحشى را در ايلخى بگيرم بعد از چند دقيقه موفق بگرفتن اسب مىشدم و طرز كار من اين بود كه هرگز ، مستقيم ، به طرف اسب منظور نميرفتم تا اينكه بفهمد من ميخواهم او را بگيرم . بلكه چنين نشان ميدادم كه خواهان گرفتن اسب ديگر هستم سپس يك مرتبه كمند ميانداختم و گردن اسب منظور ، در حلقه كمند مقيد مىشد و ديگر نميتوانست بگريزد و من دهانه بر دهانش ميزدم و به طرف شهر ميبردم .\r\nبعد از اين‌كه به سن شانزده سال كامل رسيدم بر تمام علوم دست يافتم غير از طب و نجوم من به علتى كه خود نميدانم از كودكى نسبت به علوم طب و نجوم بىاعتناء بودم و امروز هم كه هفتاد سال از عمرم ميگذرد در اين علوم دست ندارم\r\nدر آن موقع كه شانزده سال تمام از عمرم گذشته بود پدرم مرا بر مزار اجدادم برد و مسجدى را كه كنار مزار ساخته بود به من نشان داد و گفت اى ( تيمور ) ما از خانواده ( جغتائى ) هستيم و پدران ما ، به ( يافث ) فرزند نوح مىپيوندند و اولين كسى از اجداد ما كه مسلمان شد موسوم بود به ( كراشر - نويان ) داماد جغتاى خان و چون وى داماد ( جغتاى خان ) بود او را ( گورگان ) مىگفتند يعنى داماد .\r\nاين اسم در خانواده ما باقى ماند و مرا هم ( گورگان ) ميگويند و تو نيز بعد از من داراى نام گورگان خواهى شد . اين‌ها كه در اين آرامگاه‌اند و از اجداد ما هستند همه متدين بدين اسلام بودند و توهم مثل آنها بايد با علاقه و صميميت بدين اسلام بگروى و بدان كه در جهان بهتر از دين محمد ( ص ) دينى وجود ندارد .\r\nدر بعضى از دينها به دنيا خيلى توجه شده ، ولى عقبى را از نظر انداخته‌اند در بعضى ديگر به عقبى خيلى توجه كرده‌اند بدون اينكه به دنيا توجه نمايند ولى در دين محمد ( ص ) هم به دنيا توجه شده هم به عقبى . من به تو توصيه ميكنم كه هرگز دين محمد ( ص ) را ترك مكن و پيوسته علماى دين را محترم بشمار و معاشرت با داننمندان دينى را از ياد مبر و اگر ميتوانى مسجد و مدرسه بساز و اموالت را وقف مسجد و مدرسه بكن .\r\nاين دنيا كه مىبينى كاسه‌ايست زرين پر از مار و عقرب . از اين كاسه زر ، غير از نيش مار و عقرب نصيب كسى نمىشود و خوشا آنهائى كه هنگام مرگ ميدانند كه از خود باقيات صالحات گذاشته‌اند . من آن روز بپدرم قول دادم كه هرگز از دين محمد ( ص ) خارج نشوم و پيوسته علماى دين را محترم بشمارم و در صورت امكان مسجد و مدرسه بسازم و اموال خود را وقف نگاهدارى مسجد و مدرسه كنم . بعد پدرم گفت اى تيمور تو با اين‌كه بيش از شانزده سال ندارى مثل مردان بيست ساله جلوه مىكنى و بقدرى بلند شده‌اى كه سر من از شانه تو تجاوز نمىكند و داراى سينه پهن و بازوهاى قوى مىباشى . لذا موقع آن فرا رسيده كه زن بگيرى تا بعد از من ضامن بقاى خانواده ما بشوى . گفتم اى پدر من علاقه‌اى بزن گرفتن ندارم . پدرم گفت چگونه ممكن است كه جوانى چون تو نيرومند ، علاقه بزن گرفتن نداشته باشد . گفتم علاقه من به تحصيل علم و اسب و شمشير و نيزه و تيروكمان بقدرى است كه مجال باقى نميگذارد كه من بزن علاقه‌مند شوم .\r\n\r\n","description":"","footnote":"","page_name":" 8 ","page_number":16},
  {"content":"\r\n\r\nپدرم گفت تحصيل علم و اسب و شمشير و نيزه و تيروكمان بجاى خود ، و زن گرفتن هم بجاى خود و اين دو با هم مغايرت ندارد . مرد بايد در جوانى زن بگيرد تا اين‌كه فرزندانش از نسل جوان باشند من از پدرم درخواست كردم كه زن گرفتن مرا يك يا دو سال بتأخير بيندازد تا اين‌كه من بتوانم در فنونى كه مورد علاقه‌ام مىباشد بخصوص شمشير زدن و نيزه انداختن ورزيده‌تر شوم زيرا ميدانستم بعد از اين‌كه مرد زن گرفت نيروى جسمى وى كاهش مييابد . اما بعدها ضمن مذاكره با اسقف مسيحى ( سلطانيه ) فهميدم كه من اشتباه ميكردم و زن گرفتن از نيروى مرد نميكاهد .\r\n( توضيح - اسقف مسيحى سلطانيه كه با ( تيمور لنك ) محشور بود و او را به خوبى ميشناخت خاطراتى جالب توجه از تيمور لنك بجا گذاشته كه در همين سرگذشت ولى بعد از اين كه خاطرات تيمور لنك تمام شد از نظر خوانندگان خواهد گذشت اين خاطرات را ( مارسل - بريون ) نويسنده اين سرگذشت از كتابخانه ملى پاريس بدست آورده و در اين مجموعه منتشر كرده است اين تكته را متذكر ميگرديم كه خاطرات اسقف مسيحى سلطانيه نيز مثل خاطرات خود ( تيمور لنك ) براى اولين مرتبه در زبان فارسى منتشر مىشود - مترجم )\r\nيكى از وقايع كه بعد از رسيدن به سن شانزده سالگى براى من اتفاق افتاد رفتن به سمرقند و ملاقات ( امير كلال ) بود ( اميركلال ) بر خلاف آنچه از نامش فهميده مىشود جزو امرا نبود بلكه در زمره عرفا بشمار ميآمد و او را ( پير ) ميدانستند و پيوسته عده‌اى از مريدان در محضرش بودند و از وى استفاده ميكردند . قبل از اينكه به سمرقند بروم ( عبد اللّه قطب ) نامه‌اى نوشت و به من داد و گفت وقتى وارد سمرفند شدى اين نامه را به نظر ( امير كلال ) برسان و او تو را به خوبى خواهد پذيرفت . من به سمرقند رفتم و بعد از اين‌كه در گرمابه ، كردراه را از خود دور نمودم وارد محضر ( امير كلال ) شدم و نامه ( عبد اللّه قطب ) را به او دادم ( امير كلال ) در آن تاريخ كه اولين بار او را ديدم پيرمردى بود تقريبا هشتاد ساله داراى ريش بلند سفيد اما چشم‌هائى درخشنده و با محبت و بعد از اين‌كه نامه ( عبد اللّه قطب ) را خواند نظرى دقيق به من كه در ذيل مجلس ، نزديك در اطاق نشسته بودم انداخت و گفت اى جوان ، برخيز و كنار من بنشين تا من تو را بهتر ببينم .\r\nمن از ذيل مجلس برخاستم و خود را بكنار ( پير ) رسانيدم و ( امير كلال ) گفت اى ( تيمور ) من اسم پدرت را شنيده اما او را نديده‌ام و ( عبد اللّه قطب ) ميگويد كه تو تمام قرآن را از حفظ دارى و شعر اكثر شعراى نامدار عرب و عجم را ميدانى . گفتم بلى اى پير طريقت و خداوند حافظه‌اى قوى به من داده و هر شعر را كه يك بار بخوانم از حفظ مىكنم . ( امير كلال ) گفت آيا از اشعار ( اعشى ) چيزى ميدانى ؟\r\n( توضيح ) اعشى يكى از شعراى معروف عرب است كه بخصوص منوچهرى شاعر معروف فارسى زبان قسمتى از اشعار او را بنظم فارسى درآورده يا به عين يعنى با متن عربى منظم باشعار خود كرده است ( مترجم ) .\r\nگفتم من از اشعار ( اعشى ) چيزى نميدانم زيرا اشعارش را نخوانده‌ام ( پير ) پرسيد براى چه نخوانده‌اى ؟ گفتم براى اينكه اشعار ( اعشى ) غزل است و تشبيب و من از غزل و تشبيب نفرت دارم\r\n( توضيح ) - كلمه تشبيب از ريشهء عربى شب - شاب - يعنى جوانى است و باشعارى اطلاق مىشود كه در آن شعرا ، زيبائى و جوانى را وصف ميكنند - مترجم )\r\n( امير كلال ) گفت تو كه جوانى فاضل هستى نبايد از غزل و تشبيب نفرت داشته باشى چون\r\n\r\n","description":"","footnote":"","page_name":" 9 ","page_number":17},
  {"content":"\r\n\r\nغزل و تشبيب وسيله‌ايست كه شعرا بدان وسيله اسرار عرفان را بيان مىنمايند و چشم و ابرو و خال و مى و معشوق اصطلاحاتى است براى بيان اسرار عرفانى بطورى كه فقط كسانى كه اهل راز هستند بفهمند و نامحرم بدانها پى نبرد . بعد ( امير كلال ) يكى از غزل‌هاى ( اعشى ) را خواند و بعد از خواندن غزل گفت تو كه هر شعر عربى و فارسى را بعد از يك بار شنيدن حفظ ميكنى اين غزل را كه من خواندم تكرار كن . ( امير كلال ) ده بيت از غزل عشى را خوانده بود و من بلافاصله آن ده بيت را تكرار كردم . يكى از حضار گفت من تصور ميكنم اين جوان اين شعر را شنيده بود زيرا كه اشعار ( اعشى ) معروف است و تمام كسانى كه زبان عربى را ميدانند آن را شنيده‌اند . ليكن من در زبان عربى شعرى دارم كه هنوز براى كسى نخوانده‌ام و كسى نميداند كه من اين شعر را سروده‌ام و اگر اين جوان بتواند شعر مرا بعد از يك بار خواندن تكرار كند مىدانم كه حافظه‌اى فوق العاده دارد . آنگاه آنمرد شروع به خواندن شعر خود كه هفت بيت بود كرد و پس از اينكه بيت هفتم تمام شد گفت اى جوان اينك بخوان . من شروع به خواندن اشعار او كردم و آن هفت بيت شعر را تكرار نمودم و بعد از اينكه بيت هفتم تمام شد سكوت بر مجلس حكمفرما گرديد . ( امير كلال ) دست بر سرم گذاشت و صورتم را بدقت نگريست و خطاب به ديگران ، گفت : من در ناصيهء اين جوان ، نور بزرگى مىبينم و اين جوان به جائى خواهد رسيد كه قبل از او هيچكس بدان مقام نرسيده است من در آنموقع زنده نخواهم بود كه عظمت اين جوان را ببينم ولى شما كه در اين مجلس حضور داريد زنده ميمانيد و خواهيد ديد و شنيد كه اسم ( تيمور ) كه نام اين جوان است عالمگير خواهد شد .\r\nپس از آن ( امير كلال ) خادم خود را طلبيد و كلوچه خواست . خادم رفت و بعد از چند دقيقه با يك ظرف پر از كلوچه مراجعت كرد . ( امير كلال ) هفت كلوچه از ظرف برداشت و به من داد و گفت وقتى به ( كش ) مراجعت كردى از هريك از اين كلوچه‌ها ذره‌اى بخور و بقيه را نگاه دار و من پيش‌بينى ميكنم كه هفت اقليم جهان مطيع فرمان تو خواهد شد .\r\nوقتى ( امير كلال ) اين پيش‌بينى را كرد هفتصد و پنجاه و دو سال از هجرت نبوى ميگذشت و من تصور نمىكردم كه پيش‌گوئى او به حقيقت بپيوندد ولى بعد از مراجعت به ( كش ) پدرم گفت كه ( امير كلال ) مردى است بزرگ و داراى كرامات ، و تو بدستور او عمل كن و از هر كلوچه ذره‌اى بخور و بقيه را نگاه‌دار و من چنين كردم و امروز مىفهمم كه آن عارف سالخورده چيزهائى را پيش‌بينى مىكرده و مىفهميده كه من در آن موقع ، قادر باستنباط آن نبودم و آنچه ( امير كلال ) گفت بحقيقت پيوست و هفت اقليم جهان مطيع من شد .\r\nپدرم از يك استاد شمشيربازى باسم ( سمرطر خان ) دعوت كرد كه بيايد و فن شمشيربازى عالى را به من بياموزد . من تا آن موقع شمشير ميزدم ولى نه آن‌طور كه بايد و شايد . ( سمر - طرخان ) در اولين روز كه مبادرت به تعليم كرد يك طناب دراز با خود آورد و دست راست مرا بوسيله طناب به بدن بست و گفت ( تيمور ) اينك تو مانند كسى هستى كه بيش از يك دست ندارد و آن دست چپ مىباشد . بعد برايم توضيح داد كه در ميدان جنگ يا در موقع مبارزه دو نفرى ، حريف ميكوشد كه دست راست خصم را كه مسلح به شمشير است از كار بيندازد .\r\nيك ضربت نيزه يا تير براى از كار انداختن دست راست كافى است و مردى كه با دست راست شمشير مىزند بعد از اين‌كه دست راستش مجروح شد فرقى با مرده ندارد . ولى اگر كسى\r\n\r\n","description":"","footnote":"","page_name":" 10 ","page_number":18},
  {"content":"\r\n\r\nبا دست چپ هم شمشير بزند مثل اين است كه دو نفر است . بايد بگويم كه قبل از آن تاريخ من با دست چپ مىنوشتم و تيراندازى مىكردم و شمشير هم ميزدم ليكن ( سمر - طرخان ) مرا ارشاد كرد و به كار بردن دست چپ را بطورى كامل به من آموخت و من بعد از اين‌كه وارد ميدان‌هاى جنگ شدم بدفعات ، بمناسبت اين‌كه دست چپ را به كار انداختم جان را از مهلكه نجات دادم .\r\nوقتى من با مارت رسيدم ( سمر - طرخان ) پير شده ، دندانهايش فرو ريخته بود و ديگر نميتوانست گوشت و نان خشك و خيار بخورد و دانه‌هاى انار را بجود و من خدمت گذشتهء او را فراموش نكردم و مستمرى كافى برايش مقرر نمودم كه مادام العمر براحتى زندگى نمايد .\r\nاز آن گذشته من بعد از اين‌كه بامارت رسيدم هيچ يك از استادان و دوستان قديم را فراموش نكردم و به همه منصب يا مستمرى دادم و با اين‌كه در قرآن نوشته است ( السن بالسن و الاذن بالاذن ) يعنى بجاى دندان دندان بشكنيد ، و بجاى گوش ، گوش ببريد من از دشمنان دورهء جوانى خود انتقام نگرفتم زيرا پس از اين‌كه بامارت رسيدم و فرمانرواى شرق و غرب جهان شدم دشمنان دورهء جوانى كه در آن عهد در نظرم بزرك بودند ، طورى حقير شدند كه شرم ميكردم آن موجودات ناتوان و زبون را مورد خشم قرار بدهم . انسان تا وقتى كوچك و ناتوان است دشمنان را بزرگ مىبيند ولى بعد از اين‌كه بزرك و توانا شد ، دشمنان قديم طورى در نظرش حقير جلوه مينمايد كه ننك دارد از آنها انتقام بگيرد .\r\nمدت يكسال ، هر روز در موقع تمرين شمشيربازى ( سمر - طرخان ) دست راست مرا مىبست و طورى من با دست چپ براحتى و خوبى شمشير ميزدم كه دست راست برايم ناشى شد .\r\nولى ناشيگرى دست راست موقتى بود و در اندك مدت ، هر دو دست من براى شمشيربازى به كار افتاد . روزى كه من بجنك ( بايزيد - ايلدرم ) پادشاه عثمانى رفتم شصت و شش ساله بودم و قشون من نزديك انگوريه ( كه امروز باسم آنكارا خوانده مىشود و پايتخت تركيه است ) بقشون او برخورد و من براى ( بايزيد - ايلدرم ) پيغام فرستادم كه جنگ تن‌به‌تن كنيم و هركس كه كشته شد قشون او مغلوب باشد . من در آن موقع يقين داشتم ( بايزيد - ايلدرم ) را خواهم كشت . براى اينكه او ، فقط با دست راست شمشير ميزد ولى من با دو دست شمشير ميزدم و دو شمشير بدست ميگرفتم ، و درحالىكه با يك شمشير او را كه بيش از يك شمشير نداشت مشغول ميكردم با شمشير ديگر ، وى را از پا درمىآوردم ولى او جرئت نكرد كه با من پيكار كند .\r\nبا اينكه جوان بودم و باقتضاى قدرت جوانى ، اسب تاختن و نيزه پرانيدن و تير انداختن و شمشير زدن و كشتى گرفتن را دوست ميداشتم از تحصيل علم غامل نبودم . در آن موقع دو كتاب را كه هر دو به زبان فارسى نوشته شده است خواندم يكى ( مثنوى ) تأليف تأليف جلال الدين رومى و ديگرى ( گلشن راز ) تأليف شيخ محمود شبسترى . هر دو كتاب شعر است و من از خواندن كتاب مثنوى سخت متنفر شدم و برعكس از خواندن كتاب ( گلشن راز ) لذت بردم علت نفرت من از كتاب مثنوى اين بود كه جلال الدين رومى سرايندهء اشعار مثنوى عقيده به آزادى مذهب داشته و تمام مذاهب را محترم ميشمرده و مىگفته كه هيچ مذهب بر مذهب ديگر مزيت ندارد در صورتى كه من عقيده داشتم و دارم كه مذهب اسلام برتر از مذاهب ديگر است و اين\r\n\r\n","description":"","footnote":"","page_name":" 11 ","page_number":19},
  {"content":"\r\n\r\nرا منباب تعصب مذهبى نميگويم بلكه از روى دليل اظهار ميكنم . دليل من قوانين مذهب اسلام است و اگر قوانين مذاهب اسلام را با قوانين مذاهب موسوى و عيسوى مقايسه كنيد معلوم خواهد شد كه مذهب اسلام برتر از مذاهب ديگر است در قوانين مذهب موسى ، فقط به دنيا توجه شده و از آخرت ذكرى بميان نيامده است و تو گوئى كه زندگى بعد از مرگ ، هيچ وجود ندارد . در قوانين عيسى فقط به آخرت توجه شده و تمام تعاليم عيسى مربوط به آخرت است و كوچكترين توجه نسبت بامور دنيوى ننموده است و مثل اين است براى عيسى اين دنيا وجود نداشته است . ولى در قوانين تعاليم پيغمبر اسلام هم به دنيا توجه دقيق شده هم به آخرت و به مسلمين توصيه مىكند كه هم در فكر اين دنيا باشند و هم در فكر دنياى ديگر . ولى از خواندن كتاب ( گلشن راز ) تأليف محمود شبسترى لذت بردم و با اينكه سرايندهء اشعار ( گلشن راز ) شيعهء هفت امامى بود ، اشعارش راجع به خدا و مبداء و معاد خيلى در من اثر كرد .\r\n( توضيح - مقصود از شيعه هفت امامى شيعيانى هستند كه دارى مذهب اسمعيليه ميباشند و آنها عقيده دارند كه بعد از حضرت جعفر صادق سلام اللّه عليه مىيابد پسرش اسماعيل امام شود و امام موسى كاظم سلام اللّه عليه امام هفتم ما را كه شيعيان اثنى عشرى هستيم امام نميدانند و اما موضوع اسماعيلى بودن شيخ محمود شبسترى صاحب ( گلشن راز ) مسئله‌ايست كه مورد ترديد است و تا آنجا كه اين بيمقدار اطلاع دارد اسماعيلىها هركس را كه داراى مسلك عرفانى و صوفى بود از خود دانسته‌اند و باينجهت ميگويند كه سنائى و شيخ عطار و شمس تبريزى و جلال الدين رومى و عزيز نسفى عارف معروف و شيخ محمود شبسترى سراينده گلشن راز - همه اسماعيلى بوده‌اند در صورتى كه ما ميدانيم اين‌طور نيست و تيمور لنگ هم كه شيخ محمود شبسترى را اسماعيلى دانسته ناگزير تحت تأثير شايعات اسماعيلىها قرار گرفته است . البته منظور مترجم اين نيست كه بگويد مذهب اسماعيلى خوب است يا بد ، چون بنده قاضى نيستم بلكه فقط يك مترجم مىباشم و بعضى از نكات را براى اين ذكر مىكنم كه ترجمه ناقص و مبهم نباشد - مترجم )\r\nمن بقدرى از خواندن ( گلشن راز ) لذت بردم كه بعد از اين‌كه آذربايجان را به خون و آتش كشيدم از قتل عام سكنه ( شبستر ) خوددارى كردم زيرا سراينده ( گلشن راز ) شبسترى بود .\r\nروزى كه من به ( شبستر ) رسيدم مردم از بيم جان گريخته بودند من جارچى فرستادم كه جار بزنند كه سكنه ( شبستر ) مراجعت نمايند و بآن‌ها قول داده مىشود كه جان و مال و ناموسشان در امان خواهد بود .\r\nمردم كه ميدانستند امير شرق و غرب جهان وعده دروغ نميدهد مراجعت كردند و وارد خانه‌هاى خود شدند . من دستور دادم كه سكنه شبستر را سرشمارى نمايند و معلوم كنند كه چند تن از مردان و زنان عمرشان از پانزده سال بيشتر است و بعد از خاتمه سرشمارى معلوم شد كه در شبستر ( 3891 ) مرد و زن زندگى مىنمايند كه بيش از پانزده سال دارند و من دستور دادم كه بهريك از آنها پنج مثقال طلا بدهند و هيجده هزار و پانصد و پنج مثقال طلا بين سكنه ( شبستر ) تقسيم شد .\r\nملازمان من ندانستند كه من چرا آن زر را بين سكنه ( شبستر ) تقسيم نمودم و من هم نيت خود را به آنها نگفتم زيرا عوام الناس استعداد ندارند كه به نيت دانشمندان پى ببرند .\r\n\r\n","description":"","footnote":"","page_name":" 12 ","page_number":20},
  {"content":"\r\n\r\nخود سكنه ( شبستر ) هم ندانستند كه براى چه از احسان من برخوردار شدند و اولين بار ، من علت آن احسان را در اين‌جا ذكر مىنمايم خواندن كتاب ( گلشن راز ) خيلى ذهن مرا روشن كرد و بعضى از مسائل غامض حكمت را برايم حل نمود . وقتى به هيجده سالگى رسيدم پدرم تمام كارهاى خود را به من واگذار كرد و گوشه‌نشينى اختيار نمود و بقيه عمر را بعبادت گذارنيد .\r\nگفتم كه پدرم از مالكين كوچك شهر ( كش ) بود و ما ثروت زياد نداشتيم و من تصميم گرفتم كه بر ثروت پدرى بيفزايم زيرا از سعدى شاعر فارسى پند گرفته بودم كه انسان تا روزى كه زنده است بايد براى كسب مال و فراگرفتن علم كوشش كند تا اين‌كه افراد نادان بمناسبت مال انسان را محترم بشمارند و افراد دانا بمناسبت علم و هنر احترام را واجب بدانند .\r\nولى من براى اين‌كه بتوانم بر ثروت پدر بيفزايم احتياج به كارى داشتم لذا تصميم گرفتم كه وارد خدمت يكى از امراى ماوراء النهر شوم .\r\n\r\nفصل سوم ورود به خدمت امير ياخماق\r\nدر آن موقع در سمرقند اميرى بود موسوم به ( امير ياخماق ) كه در آن تاريخ هفتاد سال از عمرش ميگذشت و دو پسر جوانش كشته شده بودند و جانشينى غير از يك برادرزاده نداشت و مىترسيد كه برادرزاده‌اش او را بقتل برساند\r\nامير ( ياخماق ) پدرم را مىشناخت و من برايش پيغام فرستادم كه اگر ميل دارد مرا به خدمت خود بپذيرد . امير ( ياخماق ) موافقت كرد كه من نزد او بروم و وقتى مرا ديد حيرت نمود و گفت من تصور نميكردم كه ( ترقائى ) داراى يك چنين پسر جوان و رشيد باشد ، آنگاه از من پرسيد ( تيمور ) تو چه كار ميتوانى بكنى ؟\r\nگفتم من در قلم زدن و شمشير زدن مهارت دارم و ميتوانم هم ديوان تو را اداره كنم و هم قشون تو را . امير ( ياخماق ) قدرى مرا نگريست و بعد گفت تو براى اداره كردن ديوان جوان هستى ولى ميتوانم قشون خود را به تو واگذار كنم كه اداره نمائى .\r\nمن در سمرقند شروع به كار كردم و عهده‌دار اداره قشون امير ( ياخماق ) شدم و در آن موقع نوزده سال داشتم . فرماندهء قشون ( امير ياخماق ) مردى باسم ( قولر كمال ) و خيلى فربه بود و تصور ميكنم كه پنجاه سال از عمرش ميگذشت و وقتى شنيد كه ( امير ياخماق ) مرا مأمور اداره قشون خود كرده ، قدرى مرا نگريست و سپس خنديد و خطاب بسربازان خود گفت كه امير ( ياخماق ) براى ما يك پسر مزلف فرستاده است تا اين‌كه با او خوش بگذرانيم .\r\nمن شمشير خود را از غلاف كشيدم و بانك زدم اكنون به تو ثابت ميكنم كه من يك پسر مزلف نيستم و مىتوانم سزاى دشنام‌دهنده را در كنارش بگذارم .\r\n\r\n","description":"","footnote":"","page_name":" 13 ","page_number":21},
  {"content":"\r\n\r\nآنگاه به ( قولر كمال ) حمله‌ور شدم و او كه متوجه گرديد جانش در خطر است شمشير از غلاف كشيد حركات آن مرد آن‌قدر كند بود كه من دانستم شكار من است و شمشير را از طرف چپ به طرف گردنش انداختم و دم تيغ من گردن او را بريد و حلقوم و شاهرگش را قطع كرد و به استخوان رسيد و متوقف گرديد و ( قولر كمان ) به زمين افتاد و خون از گردنش چون جوى آب جارى شد و بعد از چند لحظه جان سپرد .\r\nمن شمشير خود را كه خونين شده بود به لباس ( قولر كمال ) ماليدم كه پاك شود و آن را غلاف كردم و خطاب بسربازان گفتم من ( تيمور ) فرزند ( ترقائى ) اهل شهر ( كش ) هستم و از امروز فرمانده شما ميباشم و شما بايد از من اطاعت كنيد و هركس از من اطاعت نكند با شمشير من به هلاكت خواهد رسيد . سربازان يكديگر را نگريستند و سكوت كردند و من دانستم كه فرهاندهى من مسجل گرديده است .\r\nبعد از من شايد كسانى پيدا شوند و به من ايراد بگيرند كه من براى حمايت از عفت و تقواى پسران جوان و زيبا سختگير بودم و هركس را كه نسبت بيك پسر جوان با طرزى دور از عفت ، توهين ميكرد ، بقتل مىرسانيدم ولى اين سخت‌گيرى ناشى از اين بود كه من در دوره جوانى آزموده بودم كه زيبائى كه از نعمت‌هاى خداوند است ، بر اثر بدچشمى و هرزگى بعضى از اشخاص ، براى جوانان چون نكبت مىشود و به همين جهت دستور دادم هركس نسبت بيك پسر جوان بطرزى مخالف با تقوى رفتار كند بقتل برسد و بر اثر سخت‌گيرى من ، جوانان زيبا داراى امنيت شدند و در قلمرو حكمرانى من ، ديگر زيبائى براى يك پسر جوان نكبت نيست همان روز كه من ( قولر كمال ) را به قتل رسانيدم ( امير ياخماق ) مرا احضار كرد و به من تبريك گفت و اظهار نمود تو مرا از دست يك مرد مزاحم و پرتوقع و نالايق نجات دادى .\r\nمن به او گفتم اى امير ؛ سازمان قشون تو نامنظم است و اجازه بده كه من براى قشون تو سازمانى جديد بوجود بياورم . امير ( ياخماق ) گفت هرچه ميخواهى بكن . من هر ده سرباز را در يك جوخه جمع كردم و فرماندهى جوخه را بيك نفر موسوم به ( اون‌باشى ) سپردم . هر ده جوخه را كه يكصد نفر سرباز مىشود به يك نقر به اسم ( يوزباشى ) واگذاشتم و هر هزار سرباز را بيكنفر باسم مين‌باشى سپردم .\r\nقبل از من در قشون ( امير ياخماق ) تمرين جنگى متداول نبود و سربازان كه همه سوار بشمار مىآمدند كارى جز خوردن و خوابيدن نداشتند من مقرر كردم كه هر روز سربازان بصحرا بروند و مبادرت به تمرين كنند و نيز دقت كردم كه نماز سربازان ترك نشود .\r\nمن ميدانستم كه تغيير عادت سربازان ، براى آنها ناگوار است ولى مطمئن بودم كه بعد از دو هفته عادى خواهد شد و سربازن ( امير ياخماق ) از آن موقع ببعد هر روز تمرين جنگى ميكردند و نماز را بموقع ميخواندند . يك ماه بعد از اين‌كه وارد خدمت ( امير ياخماق ) شدم جمعى از رعاياى او گريه‌كنان از صحرا به ( سمرقند ) آمدند و به امير شكايت كردند كه يك طائفه قره ختائى كه در شمال سمرقند سكونت دارند به اغنام آنها حمله‌ور شدند و شش هزار گوسفند را به يغما بردند و سه نفر از چوپانان را هم كشتند .\r\nمن داوطلب شدم كه بروم و سارقين را به مجازات برسانم و گوسفندان را از آن‌ها بگيرم و بياورم . ( امير ياخماق ) گفت اى تيمور ، افراد طائفه قره ختائى خطرناك هستند و شماره\r\n\r\n","description":"","footnote":"","page_name":" 14 ","page_number":22},
  {"content":"\r\n\r\nمردهاى طائفه از بيست هزار نفر زيادتر است گفتم من گوسفندان را از آنها خواهم گرفت و پس خواهم آورد . مشروط بر اين‌كه موافقت كنى كه دويست تن از سواران تو را با خود ببرم امير ( ياخماق ) گفت آيا ميخواهى با دويست سوار ، بجنگ بيست هزار نفر به روى ؟\r\nگفتم براى مجازات سارقين و پس گرفتن گوسفندان دويست نفر كافى است و همان روز با دويست سوار از سمرقند خارج شدم و راه شمال را پيش گرفتم .\r\nافراد طائفه ( قره ختائى ) در بيست فرسنگى شمال سمرقند سكونت داشتند و همين‌كه من وارد سرزمينى شدم كه محل سكونت آن طائفه بود چند نفر از مردان برجسته قبيله را احضار كردم و به آنها گفتم كه من رئيس قشون ( امير ياخماق ) هستم و عده‌اى از مردان طائفه شما شش هزار گوسفند امير را بسرقت برده ، سه چوپان او را كشته‌اند و من از شما درخواست ميكنم گوسفندها را پس بدهيد و قاتلين را معرفى كنيد . مردان قبيله گفتند كه طائفه ( قره ختائى ) يازده تيره است و ما نميدانيم كه كدام يك از اين تيره‌ها گوسفندان شما را برده‌اند .\r\nگفتم در هر طائفه ، ممكن است عده‌اى دزد وجود داشته باشد ، ولى افراد آن طائفه دزدها را مىشناسند و شما دزدها را به من معرفى كنيد من با شما كارى ندارم . آنها گفتند ما دزدها را نمىشناسيم .\r\nمن متوجه شدم كه نميشود با ملايمت اسم دزدها و محل سكونت آنها را از مردان قبيله قره ختائى استنباط كرد و به آنها گفتم به اندازه خواندن يك سورهء الحمد بشما مهلت مىدهم كه دزدها را معرفى كنيد و گرنه يكايك شما را گردن خواهم زد .\r\nآنها وقتى اين حرف را شنيدند خنديدند و يكى از آنان كه مردى بود سرخ‌روى و فربه و داراى سبيل خيلى بلند و كلفت گفت پسر از دهان تو اين حرف‌ها خيلى زود است صبر كن وقتى سبيل تو ، به اندازه سبيل من شد آنوقت از اين حرفها بزن . موقعى كه آن مرد اين حرف را زد من با چند تن از مردان خود در يورت ( يعنى خيمه - مترجم ) نشسته بودم و بمردان خود گفتم كه آن مرد را بگيرند و از ( يورت ) خارج كنند .\r\nاو را گرفتند و از ( يورت ) بيرون بردند من گفتم آن مرد را روى زمين بنشانند و از وى دور شوند . مردان من چنين كردند و آن مرد را نشانيدند و از وى دور گرديدند .\r\nساير مردان قره ختائى هنوز نميدانستند كه تصميم من چيست و من با سرعت برق‌وباد و بدون آنكه مهلت كوچكترين حركتى بدهم شمشير خود را از غلاف خارج كردم و قبل از اين كه مرد بتواند از زمين برخيزد مطابق فنى كه از ( سمر - طرخان ) معلم شمشيربازى خود فراگرفته بودم شمشير را به طرف گردن آن مرد انداختم نيروى بازو و مچ دست من بود ولى ( سمر - طرخان ) به من گفته بود كه شمشير را بايد با نيروى تمام بدن انداخت تا اينكه استخوان را نيز قطع نمايد .\r\nمن در آن موقع با نيروى تمام بدن شمشير را انداختم و شمشير من گوشت و استخوان گردن را قطع كرد و سر آن مرد به زمين افتاد و خون از شاهرگهاى بريدهء او فواره زد وقتى من فوران خون آن مرد را از شاهرگهاى بريده ديدم و مشاهده كردم كه مثل فواره حوض بزرگ منزل ( امير ياخماق ) خون به طرف آسمان ميرود لذتى عجيب كسب كردم .\r\nمن تا آن روز نديده بودم كه خون گردن انسان مانند فواره بسوى آسمان جستن كند\r\n\r\n","description":"","footnote":"","page_name":" 15 ","page_number":23},
  {"content":"\r\n\r\nو تماشاى فوران خون براى من يك چيز تازه بود .\r\nطورى من محو تماشاى فوران خون گردن بريده آن مرد بودم كه متوجه نشدم چهار مرد قره ختائى كه در ( يورت ) حضور داشتند به طرف من حمله‌ور شدند . در آخرين لحظه ، من متوجه حمله آنها گرديدم و خود را براى دماع آمده نمودم و بيكى از سربازان گفتم شمشيرت را به من بده با اينكه چهار نفر بعد از قتل آن مرد فربه به من حمله كردند من از سربازان خود ، براى دفاع كمك نخواستم و به آنها گفتم شما كنار برويد من خود عهده‌دار دفاع خويش خواهم گرديد وقتى من با دو شمشير كه با دو دست به حركت درميآوردم بسوى آن چهار نفر حمله‌ور شدم از نيروى خود بوجد درآمدم .\r\nكوچكترين تفاوت در مهارت دو دست من وجود نداشت و طورى با تسلط شمشيرهاى خود را به حركت در ميآورم كه يك خياط نميتواند با آن مهارت سوزن خود را به حركت در آورد . دو شمشير من دو جسم بىجان نبود بلكه امتداد دست‌هاى من بشمار مىآمد و هرطور كه مىخواستم آنها را ميچرخانيدم هنوز بيش از يك دقيقه از پيكار من با آن چهار نفر نگذشته بود كه يكى از آنها را طورى از دست راست مجروح كردم كه شمشير از دستش افتاد و به زمين نشست . در چشم سه نفر ديگر بطور وضوح علائم وحشت نمايان بود و حس كردم كه از من خيلى ترسيده و يقين دارند كه من آنها را هم مقتول يا مجروح خواهم كرد . يكى از آنها به زبان تركى از من امان خواست و من به او گفتم شمشير خود را به زمين بيندازد و كناره بگيرد و او چنين كرد .\r\nلحظه‌اى بعد دو نفر ديگر هم از آن مرد تبعيت كردند و به زبان تركى امان خواستند و شمشيرهاى خود را انداختند . من به سربازان خود گفتم كه شمشيرهاى آنان را بردارند و به آن سه نفر و مردى كه از دست راست مجروح شده بو و خون از دستش ميريخت گفتم كه وارد ( پورت ) شوند . بعد از اين‌كه وارد يورت شدند اجازه دادم كه آن سه نفر دست مجروح را ببندند و بعد از اين‌كه دست آن مرد بسته شد گفتم . اينك شما مرا شناختيد و اگر نگوئيد كه .\r\nسارقين گوسفندان ( امير ياخماق ) از كدام تيره بوده‌اند من شما را خواهم كشت آنها گفتند كه ما اسم خود سارقين را نميدانيم ولى اطلاع داريم كه آنها از تيره ( آق مربوج ) هستند ( توضيح - ( آق مربوج ) به زبان تركى يعنى لوله سياه و گويا وجه تسميه آن مربوط بوده به لوله‌هاى سياهى كه دودكش ( يورت ) ها بشمار ميآمده است - مترجم )\r\nپرسيدم كه اسم رئيس تيرهء ( آق مربوج ) چيست آنها گفتند اسم او ( جودت گولتو ) مىباشد . گفتم من شما چهار نفر را بعنوان گروگان با خود ميبرم كه اطمينان حاصل كنم به من دروغ نگفته باشيد و بشما قول مىدهم بعد از اين‌كه به تيره ( آق مربوج ) رسيديم شما را آزاد خواهم كرد . من بسواران خرد دستور دادم كه آن چهار نفر را بر ترك اسبهاى خود سوار كنند و وقتى به راه افتاديم فهميدم كه احترام من نزد سربازانم زيادتر شده و آنها دريافته‌اند كه فرمانده قشون ( امير ياخماق ) كرچه جوان است اما ترسو و بىلياقت نيست .\r\nهنگام عصر به محلى رسيديم كه طبق گفته آن چهار نفر محل تيره ( آق مربوچ ) بود .\r\nمن از اولين مرد كه سر راه ما پديدار شد پرسيدم كه ( جودت گولتو ) كجاست ؟ آن مرد با انگشت نقطه‌اى سفيد را به من نشان داد و گفت آن قبه كه مىبينى قبه‌ايست بالاى يورت ( جودت گولتو )\r\n\r\n","description":"","footnote":"","page_name":" 16 ","page_number":24},
  {"content":"\r\n\r\nمن براى اين‌كه رئيس تيره را غافل‌گير كنم به سواران خود گفتم اسب‌ها را بتاخت درآوردند و ما با سرعت زياد وارد ( اردو ) شديم .\r\n( توضيح - اردو كه از زبان مغولى وارد زبان فارسى شده يعنى محلى كه ( يورت ) ها را در آن برپا ميكنند و بعد اين كلمه ، بطور مجازى بر اقامتگاه قشون اطلاق گرديده - مترجم )\r\nمقابل ( يورت ) از اسب فرود آمدم و باتفاق يكى از چهار گروگان كه ( جودت گولتو ) را مىشناخت وارد يورت گرديدم . در آنجا چشم من به مردى تقريبا شصت ساله و داراى موهاى سفيد و سياه افتاد كه بازن و دو پسر جوانش نشسته بود و دانستم كه ( جودت گولتو ) آن مرد مىباشد .\r\nبه سواران خود دستور دادم كه آن مرد و دو پسرش را دستگير كنند و قبل از اين‌كه ( اردو ) به خود آيد و بفهمد چه اتفاقى افتاده من با سواران خود درحالىكه ( جودت گولتو ) و دو پسر جوانش را دستگير كرده بودم از اردو خارج شديم . اردوى مزبور بزرك بود و من ميدانستم هرگاه توقف كنم و بين ما و سكنه يورت‌ها جنك در بگيرد ، تمام سربازان من كشته خواهند شد و خود من نيز بقتل خواهم رسيد .\r\nمن حدس ميزدم كه در آن ( اردو ) لااقل سه‌هزار مرد هست و گرچه بدليرى خود اطمينان داشتم ولى از شجاعت سربازانم مطمئن نبودم . لذا رئيس تيره و دو پسر جوانش را از اردو خارج كردم و بعد از اين‌كه به قدر كافى از اردو فاصله گرفتيم دستور توقف دادم و خود را به ( جودت گولتو ) معرفى كردم و او از من پرسيد از من چه ميخواهى ؟ گفتم تيرهء تو شش هزار گوسفند ( امير ياخماق ) را بسرقت برده و سه نفر ار چوپانهاى او را كشته‌اند و من گوسفندها را ميخواهم و نيز خواهان خون‌بهاى آن سه چوپان هستم . ( جودت گولتو ) خواست اظهار بىاطلاعى بكند و من به او گفتم تو رئيس قبيله ( آق مربوچ ) هستى و محال است كه قبيله تو بدون اجازه و موافقت رئيس خود يعنى تو از اين‌جا به راه بيفتند و خود را بسمرقند برسانند و شش هزار گوسفند ( امير ياخماق ) را بسرقت ببرند و چوپانهايش را بقتل برسانند . اگر گوسفندها را تحويل دادى و خونبهاى سه چوپان را تاديه كردى من از خون تو و پسرانت خواهم گذشت و گرنه اول پسرانت را مقابل چشم تو خواهم كشت و بعد سر از پيكرت جدا خواهم كرد .\r\n( جودت گولتو ) سكوت كرد و من گفتم آيا ميدانى براى چه پسرانت را مقابل ديدگان تو بقتل ميرسانم ؟ علتش اين است كه حدس ميزنم پسران جوانت با موافقت تو فرماندهى كسانى را كه براى سرقت گوسفندان به راه افتادند بر عهده داشتند و اگر تو مسلمان باشى و قرآن بخوانى ميدانى كه طبق حكم خدا ، مجازات پسران تو قتل است . ( جودت گولتو ) گفت آيا ميدانى كه شماره مردان قبيله من چند نفر است . گفتم نه . وى گفت شماره مردان قبيله من پنج هزار نفر مىباشد و اگر من و پسرانم را به قتل برسانى بخون‌خواهى برخواهند خاست و تو و ( امير ياخماق ) را خواهند كشت .\r\nگفتم اگر شماره مردان قبيله تو يكصد هزار نفر هم باشد من ، تو و پسرانت را بقتل خواهم رسانيد مگر اينكه گوسفندها را پس بدهى و خون‌بهاى سه چوپان را بپردازى و چون ديدم كه آن مرد تصور مىكند كه تهديد من بىاساس است امر دادم كه سربازان من يكى از دو پسر جوان ( جودت گولتو ) را كه پسر ارشد بود بطناب بيندازند ( يعنى طناب را اطراف گردنش حلقه كنند و از دو طرف بكشند تا خفه شود - مترجم )\r\n\r\n","description":"","footnote":"","page_name":" 17 ","page_number":25},
  {"content":"\r\n\r\nسربازان دستور مرا بموقع اجرا گذاشتند و دو سر طناب را از دو سو كشيدند و درحالىكه آن مرد جوان دست و پا ميزد ( جودت - گولتو ) بانك برآورد مىدهم . . . مىدهم من گفتم كه طناب را از اطراف گردن آن جوان بگشايند ولى بعد از اين‌كه طناب باز شد ديدم آن جوان جان سپرده است و معلوم گرديد كه فشار طناب وى را خفه كرده است .\r\n( جودت گولتو ) وقتى لاشه پسرش را ديد بگريه درآمد و من شمشير خود را بدون اين كه از غلاف بيرون بياورم . دو سه بار آهسته بر پشت او كوبيدم و گفتم اى مرد زن صفت ، تو كه اين‌قدر زبون هستى كه براى مرك فرزندت گريه ميكنى براى چه مبادرت بسرقت مىنمائى و اگر ميخواهى پسر ديگرت زنده بماند و خود زنده بمانى گوسفندهاى ( امير ياخماق ) را بده و خون‌بهاى سه چوپان او را كه كشته‌اى تا ديه كن .\r\n( جودت گولتو ) پرسيد خون‌بهاى چوپان‌ها چقدر است ؟ گفتم قرآن ميگويد كه : اگر شخصى را از روى سهو بقتل برسانند قاتل بايد يكصد شتر بدهد ولى تو چوپان‌ها را از روى عمد بقتل رسانيدى نه از روى سهو لذا خون‌بهاى هريك از آنها سيصد شتر است . ( جودت گولتو ) گفت من نميتوانم نهصد شتر براى خون‌بهاى سه چوپان بدهم زيرا اين‌قدر شتر ندارم . گفتم نهصد اسب بده و من ميدانم كه تو داراى اسبهاى زياد هستى . ( جودت گولتو ) گفت اسب‌ها مال من نيست بلكه مال افراد قبيله است . گفتم اسب‌هاى افراد قبيله‌ات را بده .\r\n( جودت گولتو ) مجبور شد كه تن به قضا بدهد و چون من وى را رها نميكردم و پسرش را نيز آزاد نمىنمودم يكى از افراد قبيله ( آق مربوچ ) را كه از صحرا عبور ميكرد نزد سران قبيله فرستاد و از آنها خواست تمام گوسفندهائى را كه بسرقت برده‌اند پس بدهند و نهصد اسب هم براى تا ديه خون‌بهاى سه چوپان با خود بياوردند و گرنه ، او ، و پسرش كشته خواهند شد .\r\nبا اين‌كه گوسفندها و اسب‌ها را آوردند باز من ( جودت گولتو ) و پسرش را رها نكردم براى اينكه اگر رها مىشد ممكن بود مردان قبيله خود را جمع‌آورى كند و بما بتازد .\r\nمن يكصد تن از سواران خود را مأمور نمودم كه گوسفندان و اسب‌ها را بسمرقند ببرند و با يك صد سوار ديگر آنجا ماندم و ( جودت گولتو ) و پسرش را نگاه داشتم تا وقتى از سمرقند به من خبر رسيد كه گوسفندان و اسب‌ها به آنجا رسيده است آنوقت آن دو را رها كردم و خود با يك صد سوار كه نزد من بودند راه سمرقند را پيش گرفتم .\r\nقبل از اين‌كه از سرزمين قبايل ( قره‌ختائى ) خارج شوم ، مقابل يك ( يورت ) چشم من بيك دختر جوان افتاد كه بتماشاى ما ايستاده بود و عبور سواران را مينگريست همين‌كه آن دختر جوان را ديدم حال من به طرزى شگرف تغيير كرد و دل من كه هرگز از وحشت نطپيده بود از ديدن او به طپش درآمد و بىاختيار به ياد شعر ( شمس الدين محمد شيرازى ) افتادم كه ميگويد\r\n « مرا عشق سيه چشمان ز دل بيرون نخواهد شد - * قضاى آسمان است اين و ديگرگون نخواهد شد . » \r\nتوضيخ - تيمور لنگ در خاطرات خود « حافظ » شاعر معروف شيراز را بيشتر ( شمس الدين محمد شيرازى ) ميخواند و كمتر او را باسم حافظ ياد مىكند زيرا خود تيمور لنگ ( حافظ القرآن ) بوده و نميخواسته شاعر شيراز را همپايه خود بداند - مترجم )\r\nمن از مقابل ( يورت ) عبور كردم و رو برگردانيدم و ديدم كه آن دختر مرا مينگرد . تا وقتى كه\r\n\r\n","description":"","footnote":"","page_name":" 18 ","page_number":26},
  {"content":"\r\n\r\nمىتوانستم او را ببينم و هر دفعه كه رو برميگردانيدم مشاهده ميكردم كه او نگران من است و وقتى آن دختر از نظر ناپديد شد ، من متوجه گرديدم كه نميتوانم فكرش را از خاطر خود دور كنم و از اين حيث منفعل بودم من خود را دليرتر و نيرومندتر از آن مىدانستم كه مشاهدهء يك دختر جوان مرا منقلب كند و طورى از آن انقلاب پيش نفس خود شرمنده بودم كه گاهى فكر ميكردم شمشير را از غلاف برون بياورم و با دست خود آن را در شكم فرو نمايم تا اين‌كه خود را نزد نفس خويش حقير نبينم . من بعد از مراجعت بسمرقند نتيجه مأموريت خود را به اطلاع ( امير ياخماق ) رسانيدم و اسب‌ها و گوسفندان را تحويل دادم . ( امير ياخماق ) خيلى از كار من تعجب كرد و گفت اى ( تيمور ) كارى كه تو كردى از عهده مردان كهن ، ساخته نبود و يكصد اسب به من پاداش داد .\r\nبا اين‌كه ( امير ياخماق ) از كار من بسيار راضى بود من خود احساس عدم رضايت ميكردم براى اين‌كه نميتوانستم خيال آن دختر را ( كه نميدانستم نامش چيست ) از دل بدر كنم تا آنكه بفكر افتادم كه بعنوان ديدار خويشاوند از ( امير ياخماق ) مرخصى بگيرم و به شهر خودمان ( شهر كش ) بروم و خدمت ( عبد اللّه قطب ) معلم دانشمند و عارف خود برسم و شرح واقعه را برايش بيان كنم و از او بپرسم كه آيا مرا سزاوار توبيخ ميداند يا نه . ( امير ياخماق ) با خرسندى به من مرخصى داد و من راه شهر ( كش ) را پيش گرفتم و نزد ( عبد اللّه قطب ) رفتم .\r\n( عبد اللّه قطب ) از ديدار من خوشوقت شد و گفت مىبينم كه يك مرد برجسته شده‌اى گفتم اى استاد بزرگوار اين مرد برجسته ، جز يك طفل ناتوان نيست و من آمده‌ام تا به تو بگويم كه پيش نفس خود شرمنده هستم و از فرط خجلت بفكر افتادم كه با شمشير بزندگى خود خاتمه بدهم .\r\n( عبد اللّه قطب ) پرسيد : براى چه ميخواهى بزندگى خود خاتمه بدهى ؟ من چگونگى واقعه را برايش بيان كردم و ( عبد اللّه قطب ) گفت فرزند ، اين انقلاب كه در تو بوجود آمده ، انقلابى است كه خداوند در نهاد پسران جوان و دختران جوان بوجود مىآورد تا اينكه زناشوئى كنند و بر شمار بندگان خدا بيفزايند . اگر اين انقلاب كه اينك تو را ديگرگون كرده در پسر و دختر جوان بوجود نيايد هيچ مرد زن نميگيرد و هيچ زن شوهر نميكند و تو نبايد نزد خود منفعل باشى ، مرد ، و هم زن ، در دوره جوانى دوچار اين انقلاب مىشود و هيجان تو نشان ميدهد موقع آن است كه زن بگيرى و بپدرت بگو كه آن دختر را برايت عقد كند . گفتم من نميتوانم اين موضوع را بپدرم بگويم .\r\n( عبد اللّه قطب ) گفت راست است ، من همين امروز ، نزد پدرت خواهم رفت و به او خواهم گفت كه آن دختر را براى تو عقد نمايد و بدين ترتيب دخترى كه مادر جهانگير - شيخ عمر - ميران شاه - گرديد به عقد من درآمد و وارد خانه‌ام شد .\r\n( توضيح - عفت و حياى فطرى تيمور لنگ مانع از اين است كه راجع به ازدواج خود به تفصيل صحبت كند . تيمور لنگ چندين زن گرفت و زن اول او همان دختر ( قره‌ختائى ) است كه سه پسر باسم جهانگير - شيخ عمر - ميران شاه براى تيمور زائيد و تيمور لنگ چند پسر ديگر از ساير زن‌هاى خود داشت - مترجم )\r\nبعد از عروسى ، من متوجه شدم كه آرام گرفتم و ديگر اضطراب ندارم و ميتوانم بدون دغدغه فرماندهى قشون ( امير ياخماق ) را به عهده بگيرم .\r\n\r\n","description":"","footnote":"","page_name":" 19 ","page_number":27},
  {"content":"\r\n\r\n\r\nفصل چهارم مرگ امير ياخماق و نزاع با ( ارسلان )\r\nدر سال 756 هجرى ( مطابق با 1355 ميلادى ) من به بيست سالگى رسيدم و خود را طورى نيرومند ميديدم كه ميتوانستم با مردان سى ساله و چهل ساله كشتى بگيرم و آنها را به زمين بزنم . پنجه‌هاى من چنان قوى بود كه كسى نميتوانست با من پنجه بيندازد و تمام صاحب‌منصبان و سربازان ( امير ياخماق ) از من ميترسيدند و آن‌طور كه از من اطاعت مينمودند از خود امير اطاعت نميكردند . در تمام ايام هفته من سربازان را وادار به تمرين جنگى ميكردم ولى روزهاى جمعه به آنها مرخصى ميدادم تا به مسجد بروند و در نماز جماعت شركت كنند .\r\nگفتم كه ( امير ياخماق ) برادرزاده‌اى داشت كه امير از وى ميترسيد و بيمناك بود كه مبادا وى را بقتل برساند .\r\nمن در به دو ورود به خدمت ( امير ياخماق ) نمىتوانستم بفهمم كه بيم امير از او براى چيست ؟\r\nتا اين‌كه مطلع شدم كه ( امير ياخماق ) بعد از مرگ برادرش اموال او را ضبط كرده و براى برادر زاده‌اش چيزى باقى نگذاشته و به همين جهت آن برادرزاده موسوم به ( ارسلان ) كينهء عمو را بر دل گرفت است . بعد از اين‌كه من در دستگاه ( امير ياخماق ) داراى نفوذ شدم و قشون او را مرتب كردم و نشان دادم كه داراى لياقت هستم ( ارسلان ) نسبت به من حسد ميورزيد و شنيده بودم بعموى خود ميگفت كه مرا از خدمت خويش طرد كند زيرا اگر بيشتر داراى قدرت و نفوذ شوم ممكن است قشون او را ضبط نمايم و اختصاص به خود بدهم .\r\n( امير ياخماق ) كه مبتلا به مرض استسقاء بود ( امروز مرض استسقاء را باسم مرض قند ( ديابت ) مىخوانند - مترجم ) در ماه ربيع الاول سال 756 هجرى زندگى را بدرود گفت و هنوز جسد ( امير ياخماق ) را به خاك نسپرده بودند كه ( ارسلان ) كه وارث ( امير ياخماق ) بشمار ميآمد در حضور صاحبمنصبان و سربازان به من گفت اى ( تيمور ترقائى ) از امروز من تو را از خدمت طرد ميكنم و تو ديگر در قشون من سمتى ندارى .\r\nاگر ( ارسلان ) مرا بخلوت احضار ميكرد و به من ميگفت كه مرا از فرماندهى قشون خود معزول مىنمايد من اعتراض نميكردم و بر دل نميگرفتم زيرا وى بعد از مرگ عموى خود ( امير ارسلان ) شده بود و طبق قانون وراثت كه در قرآن ثبت شده حق داشت كه ارتش عموى\r\n\r\n","description":"","footnote":"","page_name":" 20 ","page_number":28},
  {"content":"\r\n\r\nخود را ضبط كند و هركه را كه مايل است بفرماندهى قشون انتخاب نمايد . اما چون مرا در حضور صاحب‌منصبان با وضعى خفت‌آور معزول كرد خيلى بر من گران آمد و بانك زدم ( ارسلان ) تو رسم بزرگى را نميدانى . ( ارسلان ) گفت من ( امير ارسلان ) هستم . گفتم تو اگر امير بودى رسم بزرگى را ميدانستى و اطلاع داشتى كه هرگز نبايد يك صاحب‌منصب ما فوق را مقابل صاحب منصب مادون معزول كرد و هرگز نبايد يك صاحب‌منصب مجرم را در حضور صاحب منصبانى كه كوچكتر از او هستند مجازات نمود .\r\n( امير ارسلان ) خطاب به صاحب‌منصبانى كه آنجا حضور داشتند گفت اين پسر بىحيا و گستاخ و مزلف را از اينجا بيرون كنيد . من كه در آن موقع مردى بيست ساله بودم از شنيدن آن دشنام طورى بى خود شدم كه شمشير از غلاف كشيدم و به طرف ارسلان حمله كردم . صاحب‌منصبانى كه آنجا بودند بحمايت ( ارسلان ) شمشير از غلاف كشيدند و راه را بر من بستند .\r\nآنها نميدانستند كه من چقدر نيرومند هستم و چه اندازه در شمشيربازى مهارت دارم .\r\nاگر از نيروى جسمى و مهارت من در شمشيربازى اطلاع داشتند راه را بر من نمىبستند و جان خود را بدست هلاكت نمىسپردند . اولين ضربت شمشير كارى من دست يكى از صاحب‌منصبان را از پوست آويخت و شمشير از دستش افتاد . من بدون آنكه دشمنان را از نظر دور كنم خم شدم و شمشير او را كه به زمين افتاده بود با دست چپ برداشتم از آن پس با دو شمشير ، شروع به نبرد كردم و خطاب به ( ارسلان ) فرياد زدم اگر تو ( امير ارسلان ) هستى فرار نكن و استقامت داشته باش تا من به تو برسم . با اين‌كه بين ( ارسلان ) و من عده‌اى از صاحب‌منصبان شمشير ميزدند من متوجه شدم كه رنگ از صورتش پريد .\r\nصاحب‌منصبانى كه بين من و ( امير ارسلان ) بودند به زمين افتادند و من با شمشيرهايم راه را گشودم تا اين‌كه نزديك ( امير ارسلان ) رسيدم . وقتى او دو شمشير خون‌چكان مرا مشاهده كرد و ديد كه سراپايم از خون صاحب‌منصبان او رنگين شده نتوانست مقاومت كند و گريخت .\r\nمن او را تعقيب نكردم بلكه خطاب به سربازان و عده‌اى از افسران جزء كه تا آن موقع جرئت نكرده بودند وارد پيكار شوند گفتم آيا من امير هستم يا اين‌كه مثل موش از مقابل گربه گريخت .\r\nآنوقت به افسران جزء و سربازان گفتم اگر شما مرد هستيد و براى مردى قائل بارزش مىباشيد نبايد فرماندهى اين جوان ترسو را قبول كنيد بلكه مثل سابق فرماندهى مرا قبول نمائيد و من جيرهء شما را خواهم پرداخت .\r\nيازده افسر به زمين افتادند و چهار نفر از آنها حيات نداشتند و هفت نفر ديگر مجروح به نظر ميرسيدند و يكى از آنها دست راست را از دست داده بود افسران مجروح گفتند ما حاضريم فرماندهى تو را بپذيريم و از اين ببعد تو را فرمانده خود ميدانيم مشروط بر اين‌كه مستمرى ما را بپردازى .\r\nگفتم من مستمرى همه را خواهم پرداخت و نميگذارم كه از حيث معاش بهيچ‌كس بد بگذرد . از آن روز ، من نه فقط فرمانده قشون ( امير ياخماق ) مرحوم شدم بلكه اداره امور اموال وى را نيز بر عهده گرفتم .\r\n( امير ارسلان ) از ترس و خجلت ، جرئت نكرد كه خود را آشكار نمايد ولى من براى اينكه ثابت كنم بزرگى را بهتر از او ميدانم نيمى از اموال عمويش را بوى واگذاشتم ولى نيم\r\n\r\n","description":"","footnote":"","page_name":" 21 ","page_number":29},
  {"content":"\r\n\r\nديگر را خود ضبط كردم تا اينكه بتوانم هزينه قشون را تأمين نمايم من نيمى از اموال امير ارسلان را كه يگانه وارث عمويش ( امير ياخماق ) بود با توجه بقانون شرع ضبط كردم . زيرا ( امير ارسلان ) دين اسلام نداشت و چون با من كه يك مسلمان هستم نزاع كرد و مرا وادار به پيكار نمود كافر حربى بشمار ميآمد و ضبط اموال كافر حربى طبق احكام قرآن از طرف مسلمين مجاز است .\r\nمعهذا من حق دوستى عمويش را رعايت كردم و نيمى از اموال ( امير ياخماق ) را به ( امير ارسلان ) دادم كه بتواند زندگى كند . و باز براى اينكه رسم بزرگى را به ( امير ارسلان ) بياموزم وقتى بذروهء قدرت و عظمت رسيدم بمال و جان آن مرد تعرض نكردم و او نامه‌اى به من نوشت و در آن گفت خداوند توبه يك بنده گناهكار را ميپذيرد و تو كه در زمين نماينده قدرت خداوند هستى توبه مرا بپذير .\r\nمن در جوابش نوشتم توبه تو را ميپذيرم و اگر توبه هم نميكردى درصدد آزارت برنميآمدم ولى نميتوانم حرف تلخ آن روز تو را كه در حضور افسران و سربازان مرا ( پسر مزلف ) خواندى فراموش كنم زيرا زخم شمشير بهبود مييابد اما زخمى كه از حرف تلخ بوجود ميآيد هرگز قابل التيام نيست .\r\nاى كه اين نوشته را در آينده ميخوانى بدان كه من از دوره جوانى علاقمند بمذهب بوده‌ام و هرگز نماز من قضا نشد مگر در ميدان جنگ .\r\nمن هرگز لب بخمره نيالودم و قمار نكردم و در همه عمر بطبقه روحانيون احترام گذاشتم و پيوسته ، عده‌اى از علماى روحانى با من بودند و من در امور مذهبى با آنها مشاوره ميكردم گو اين‌كه خود مرجع فتوى بودم و مىتوانستم احكام شرع را بموقع اجرا بگذارم . وقتى مجلس مشاوره با حضور علماى روحانى تشكيل مىشد هر موقع كه ميبايد بيكى از آيات قرآن استناد كنند ، آن آيه را من ميخواندم و تسلط من در قرآن حتى بيش از بعضى از علماى روحانى بود زيرا تمام قرآن را از حفظ داشتم و شأن نزول هريك از آيات قرآن را ميدانستم .\r\nهنگاميكه بهندوستان رسيدم يك برهمن هندى يعنى يكى از روحانيون هنود از من پرسيد اگر تو مسلمان هستى براى چه ايرانيان را كه مسلمان بودند قتل عام كردى ؟ گفتم خداوند در قرآن ميگويد كسى كه بدين اسلام درآيد و بعد مرتد شود ، از مشرك بت‌پرست بدتر است و بايد او را نابود كرد و من بر طبق حكم خدا رفتار كردم ( توضيح - البته خوانندگان محترم متوجه هستند كه تيمور لنگ چه ميخواهد بگويد او ايرانيان را كه مذهب شيعه داشتند مرتد ميدانست و بديهى است كه اشتباه ميكرد - مترجم )\r\nمن بعد از اينكه داراى قدرت شدم دستور دادم با قطعات چوب ، مسجدى براى من بسازند كه بتوان آن را پياده و سوار كرد . عده‌اى از نجاران زبردست ، آن مسجد را از چوب ساختند و من دستور دادم مسجد مرا به دو رنگ آبى و قرمز رنگ نمايند براى اينك رنگ آبى مظهر قدرت خداوند در جهان است و رنگ قرمز ، مظهر قدرت نوع بشر در زمين .\r\nمسجد من دو منار هم داشت كه يكى برنگ آبى بود و ديگرى برنگ قرمز و بيست و پنج ارابه ، قطعات منفصل مسجد مرا حمل ميكرد و در نقاطى كه جاده ارابه رو وجود نداشت ، قطعات منفصل مسجد مرا با چهارصد اسب يا قاطر حمل ميكردند و وقتى به منزل ميرسيديم آن را سوار مىنمودند و موذن بالاى منار اذان مىگفت و من در مسجد خود نماز ميخواندنم . اينك\r\n\r\n","description":"","footnote":"","page_name":" 22 ","page_number":30},
  {"content":"\r\n\r\nكه من مشغول نوشتن شرح حوادث زندگى خود هستم ، قصد دارم به ( چين ) بروم و آن كشور را تصرف كنم و بت‌خانه‌هاى چينى را مبدل به مسجد نمايم و در اين موقع يقين دارم تمام كسانى كه در جنگ‌ها ، در ركاب من كشته شدند بدرجهء شهادت رسيدند و مرتبهء آنها مساوى است با مرتبهء شهداى صدر اسلام زيرا من براى توسعه ديانت اسلام مىجنگيدم و همراهان من هم مجاهدين فى سبيل اللّه بودند .\r\n* * * آنچه سبب گرديد كه حدود قدرت من توسعه بهم برساند و من در ماوراء النهر داراى اقتدار شوم يك شكار جرگه بود .\r\nدر پائيز سال 757 هجرى من كه در آن موقع يك مرد بيست و يك ساله بودم عده‌اى از سربازان خود را فرستادم تا اين‌كه حيوانات صحرا را رم بدهند و من باتفاق چند تن از افسران به منطقه‌اى واقع در شمال غربى سمرقند رفتم چون ميدانستم حيواناتى كه بوسيله جرگه - چىها رم داده ميشوند از آن منطقه ميگريزند .\r\nمن نميدانستم كه در آن منطقه يك طائفه زندگى مىكنند كه موسوم به گرولتائى مىباشند و بعد از اين‌كه به آن منطقه رسيديم و مبادرت به شكار كرديم از طرف مردان طائفه مزبور ممانعت به عمل آمد و گفتند شما حق نداريد در اين زمين مبادرت به شكار نمائيد . پرسيدم براى چه ما حق نداريم اينجا شكار كنيم . مردان طايفه گفتند زيرا اين زمين بما تعلق دارد . من نظرى به اطراف انداختم كه ببينم از علائم مالكيت چيزى مىبينم يا نه ولى هيچ چيز نديدم و در آنجا نه آبادى بود نه در ؟ ؟ ؟ .\r\nگفتم اگر اين زمين مال شماست علائم مالكيت را به من نشان بدهيد . اگر شما اينجا زراعت مىكرديد يا درخت كاشته بوديد يا خانه‌اى بنا مىنموديد من ميتوانستم قبول كنم كه اين زمين مال شما مىباشد ولى من در اينجا هيچ چيز نمىبينم كه نشانه‌ى از مالكيت شما بشمار بيايد اين‌جا بيابان است و صاحب ندارد و هر بيابان بىصاحب ، مشاع مىباشد به آنها گفتم حتى خيمه‌ها شما در اين‌جا ديده نمىشود كه بتوان گفت صحرانشين هستيد و اين‌جا قشلاق شماست و در اين صورت چگونه ادعاى مالكيت اين زمين را مينمائيد . آنها اظهارات مرا نپذيرفتند و گفتند اين‌جا مال ماست و كسى حق ندارد در اين زمين شكار كند و هركس مبادرت به شكار نمايد كشته خواهد شد و اگر بخواهد زنده بماند بايد جريمه بدهد . ما در آن شكارگاه هفت نفر بوديم و آنها از پنجاه تن تجاوز ميكردند كمى دور تر از ما عده‌اى جرگه‌چى حضور داشتند ولى در آن موقع نميتوانستند خود را بما برسانند .\r\nشش افسر كه با من بودند خيلى به من اعتماد داشتند و ميدانستند كه من بيم ندارم و در صورت ضرورت به آن عده حمله‌ور خواهم شد . ولى من نميخواستم گفت‌وشنود ما منجر به پيكار شود و فكر ميكردم كه شايد آنها درست ميگويند و اگرچه اثرى از آثار مالكيت آنها در آن سرزمين نميديدم اما به خود ميگفتم شايد اجدادشان حقى بر آن زمين داشته‌اند . گفتم ما شكارهائى را كه كرده‌ايم بشما واميگذاريم و خود ميرويم و به اين ترتيب رضايت شما حاصل خواهد گرديد . آنها گفتند كه ما احتياج بشكارهاى شما نداريم شما بايد جريمه بپردازيد و جريمه شكار بىمجوز شما در اين منطقه هزار سكه طلا باشد گفتم ما براى شكار آمده بوديم نه براى دادوستد باينجهت هزار سكه طلا ، با خود نياورده‌ايم تا بشما بدهيم .\r\n\r\n","description":"","footnote":"","page_name":" 23 ","page_number":31},
  {"content":"\r\n\r\nآنها گفتند در اين صورت ما شما را كت بسته به قبيله خود خواهيم برد تا بفرستيد و هزار سكه طلا بياوريد و آزاد شويد و گرنه بقتل خواهيد رسيد . من پس از شنيدن اينحرف بهمراهان خود گفتم براى پيكار آمده شوند . ما در آن موقع ، بمناسبت اين‌كه شكار ميكرديم از اسب پياده شده بوديم و از وسائل جنگ شمشير و تيروكمان داشتيم و تيروكمان را هم براى شكار با خود آورده بوديم .\r\nبعد از اين‌كه بهمراهان گفتم براى پيكار آماده شوند بر پشت اسب جستم و چند تير بر دندان گذاشتم و كمان را آزاد نمودم . همراهانم چابكى مرا نداشتند و نميتوانستند با سرعت بر پشت اسب قرار بگيرند . افراد طايفه ( كورولتائى ) خواستند از سوار شدن همراهان من ممانعت نمايند ولى اولين تير من از خم كمان جستن كرد و بر پشت يكى از آنها نشست .\r\nمردى كه تير خورده بود ناله‌كنان بر زمين افتاد و تير دوم من فضا را شكافت و بر گلوى يكى از افراد قبيله كورولتائى اصابت كرد و او هم بر زمين افتاد . مردان طايفه ( كورولتائى ) وقتى ديدند كه در دو لحظه ، دو نفر از آنها بر زمين افتادند بجاى اين‌كه از سوار شدن همراهانم ممانعت نمايند بسوى من حمله‌ور شدند .\r\nمن در تيراندازى بطورى كه گفتم بسيار مهارت دارم و ميتوانم با سرعت دو مرتبه پلك بر هم زدن ، تيراندازى كنم . يعنى ، بين يك تير من با تير ديگر ، بيش از دو مرتبه چشم برهمزدن فاصله نيست مشروط بر اين‌كه تيرها را بر دندان داشته باشم و در آن موقع نيروى جوانى سبب ميشد كه زه كمان را در همان فاصله كم ، تا انتها ميكشيدم .\r\nقبل از اين‌كه سواران ( كورولتائى ) بتوانند خود را به من برسانند چهار نفر از آنها را هدف قرار دادم كه سه نفر از زين ، بر زمين افتادند و نفر چهارم به پشت ، روى اسب افتاد و اسبش از كنار من گذشت و من چون متوجه شدم ديگر فرصت تيراندازى ندارم كمان را حمايل كردم و شمشير آن مرد را كه از كمرش آويخته بود از نيام بيرون آوردم . و از آن لحظه ببعد دهانه اسب را به دهان گرفتم و با شمشير خود و شمشيرى كه به غنيمت بدست آوردم شروع به پيكار كردم . سواران ( كورولتائى ) كمان و تير نداشتند و با شمشير مىجنگيدند .\r\nحمله آنها به من ، بهمراهانم فرصت داد كه سوار اسب شوند و در اينموقع آنها ، سواران ( كورولتائى ) را به تير بستند . من گاهى عنان اسب را با حركت دندان به چپ ميدادم و زمانى به طرف راست ميرفتم . اسب من از نژاد اسب‌هاى خوارزم بود و اسب‌شناسان ميدانند كه اين نژاد بلندترين و كشيده‌ترين اسب‌هاى جهان است . يك قدم اسب من در حال تاخت مساوى بود با دو قدم اسب سواران ( كورولتائى ) و چون اسبم خيلى بلندتر از اسب آنها بود هنگام شمشير زدن ، بر آنان تسلط داشتم .\r\nمن تا آن روز ، بطورى كه ذكر شد چند بار قدرت خود را در شمشيرزدن آزموده بودم و ميدانستم كه مردى دلير هستم . ولى در آن روز ، براى اولين مرتبه . يقين حاصل كردم كه من نسبت به ديگران داراى رجحانى برجسته هستم . وقتى شمشير زدن خود را با دو دست با شمشير زدن آنها مقايسه ميكردم ، مثل آن بود كه يك مرد بالغ با چندين كودك خردسال شمشير مىزند .\r\nآنها نه زور داشتند نه فن و نميدانستند كه شمشير را چگونه به كار ببرند دو دست من بدون\r\n\r\n","description":"","footnote":"","page_name":" 24 ","page_number":32},
  {"content":"\r\n\r\nانقطاع تكان مىخورد و هر ضربت شمشير من اگر با تيغ خصم تصادف نميكرد بيكى از مردان ( كورولتائى ) مىخورد و او را از اسب بر زمين ميانداخت يا طورى مجروح ميكرد كه نميتوانست بجنگ ادامه بدهد .\r\nدر گرماگرم پيكار ، يك ضربت شمشير من ، سرى را از پيكر جدا كرد و خون از شاهرگهاى بريده فواره زد و من با آن‌كه مشغول نبرد بودم آن منظره نظرم را جلب كرد .\r\nاى كه نوشته مرا ميخوانى بدان كه هر استعداد خداداد است اما بايد آن را تربيت و تقويت كرد .\r\nاستعداد من براى اينكه با دو دست شمشير بزنم و تيراندازى نمايم خداداد مىباشد ولى اگر من آن استعداد را تربيت نميكردم و تقويت نمىنمودم مثل يكى از افراد عادى مىشدم .\r\nبا اين‌كه خصم پنجاه سوار بود و ما هفت نفر و هنگاميكه به من حمله‌ور شدند آنها پنجاه تن بودند و من يك تن ، متوجه شدم كه نميترسم و در خود آن توانائى را مىبينم كه با علم به اين كه كشته ميشوم ، بدون بيم ، باستقبال مرك بروم . آن روز من فهميدم كه دليرى عبارت از اين است كه انسان ، با اينكه ميداند كشته مىشود بدون ترس بسوى مرك برود و اگر با حال ترس به طرف مرك رفت ، شجاع نيست .\r\nدر حالى كه من شمشير ميزدم همراهانم سواران ( كورولتائى ) را با تير هدف ميساختند و من متوجه بودم كه زياد به آنها نزديك نميشوند و مثل اين است كه ميترسند مبادا مجبور شوند كه شمشير از نيام بكشند و تن بتن بجنگند . معهذا تيراندازى آنها به من كمك ميكرد براى اينكه از شماره سواران خصم ميكاست . ناگهان وحشت بر سواران ( كورولتائى ) مستولى گرديد و دل را از دست دادند و گريختند و ما از تعقيب آنها خوددارى كرديم چون ميدانستيم كه آنان بسوى قبيله خود ميروند و اگر ما آنها را تعقيب كنيم بايد با تمام مردان قبيله مصاف بدهيم . 22 نفر از مردان قبيله ( كورولتائى ) در ميدان جنگ به صورت كشته و زخمى باقيماندند و ما اسب و اسلحه آنها را بغنيمت برديم .\r\nتا آن روز من ميدانستم كه مردى قوى و با مهارت هستم ولى در آن روز دريافتم كه خداوند مرا براى فرمانروائى بوجود آمده است و اگر از عطيهء خداوند استفاده نكنم ، مبادرت به كفران نعمت كرده‌ام . به خود گفتم اى تيمور ، تو كه داراى اين قدرت و جرئت هستى نبايد بفرماندهى يك قشون كوچك كه ميراث ( امير ياخماق ) است اكتفا كنى .\r\nتو اگر به اين زندگى محدود اكتفا نمائى ، نعمت خداوند را ناديده انگاشته‌اى و شبيه به آن مرد هستى كه سعدى شاعر شيرازى وصفش را ميگويد و اظهار مىكند كه داراى گنج بود ولى گرسنه بسر ميبرد . جد تو ( چنگيز ) نيمى از مزاياى تو را نداشت معهذا بمقام فرمانروائى رسيد و تو بايد خود را بمقامى برسانى كه بالاتر از مرتبهء چنگيز باشد .\r\nتو با اين قدرت و دليرى كه دارى ميتوانى فرمانرواى ماوراء النهر شوى و بعد از اين كه بر آنجا تسلط يافتى ، حدود قدرت خود را وسعت بدهى و فرمانرواى شرق و غرب جهان شوى وقتى از شكار مراجعت كرديم ، من مردى ديگر شده بودم .\r\nتا آن روز مىانديشيدم بمرتبه‌اى كه شايسته من است رسيده‌ام و در سمرقند مردم مرا بديده\r\n\r\n","description":"","footnote":"","page_name":" 25 ","page_number":33},
  {"content":"\r\n\r\nاحترام مينگرند ولى در آن روز دريافتم كه خداوند ، مرا براى فرمانفرمائى بوجود آورده و بايد از مشيت او پيروى نمايم و خود را بمقامات بالاتر برسانم ، وقتى از شكار مراجعت كردم ، معلوم شد كه زنم پسرى زائيده و من اين واقعه را بعد از پيروزى در شكارگاه بفال نيك گرفتم و به خود گفتم خداوند به من بشارت ميدهد كه بآرزوى خود خواهم رسيد و من اسم آن پسر را ( جهانگير ) گذاشتم تا اينكه مصداق نيت باطنى من باشد اما متوجه شدم كه براى اينكه بفرمانروائى برسم بايد يك قشون نيرومند داشته باشم و قشون دو هزار نفرى من در سمرقند يك قشون با اهميت بود ولى به درد جنك با ملوك نيرومند اطراف نمىخورد .\r\nمن ميدانستم كه قشون را با پول بايد بوجود آورد و كسى كه زروسيم نداشته باشد نميتواند داراى يك قشون نيرومند شود . لذا تصميم گرفتم كه املاك خود را بفروشم و وجه نقد بدست بياورم و صرف ايجاد يك قشون نيرومند كنم . اگر ديگرى بجاى من بود با داشتن دو هزار سرباز براى تحصيل زروسيم شايد مبادرت پراهزنى ميكرد يا در خود سمرقند ، مردم را مورد غارت قرار ميداد ، ولى من كه مردى مسلمان هستم نميتوانستم مبادرت بسرقت كنم و از طريق راهزنى در بيابانها يا غارت اموال مردم در شهر ، داراى ثروت شوم اين بود كه در صدد فروش املاك خود برآمدم و منظورم از املاك خويش ملك‌هائى است كه از ( امير ياخماق ) به برادرزاده‌اش ( امير ارسلان ) ميرسيد و نيمى از آن از او به من و اصل گرديد .\r\nاملاك من بسيار مرغوب بود و مردم وقتى شنيدند كه من قصد دارم املاك خود را به فروش برسانم مرا سفيه دانستند و فكر كردند كه چون املاك مزبور را بىرنج بدست آورده‌ام قدرشان را نميدانم . با اين‌كه املاك مرا ارزان خريدارى كردند چهل هزار سكه طلا از فروش آنها نصيب من شد و من بيدرنك شروع باجير كردن سرباز نمودم و مردانى جوان را براى سربازى انتخاب كردم كه سن آنها از بيست سال و حداكثر از بيست و پنج سال متجاوز نباشد .\r\nچون برحسب تجربه‌اى كه در قشون خود ( قشون امير ياخماق ) بدست آورده بودم ميدانستم براى تعليم فنون جنك ، بهترين سن سرباز ، بيست سالگى تا بيست و پنج سالگى است و بعد از آن ، استعداد مردان براى فراگرفتن فنون جنگى كم مىشود .\r\n\r\nفصل پنجم چگونه شهر بخارا را به تصرف درآوردم\r\nبراى تعليم جوانانى كه استخدام ميكردم ، روشى را پيش گرفتم كه خود من با آن روش ، تعليم يافته بودم ، من ميدانستم كه خداوند در وجود ما چند استعداد آفريده از جمله استعداد كسب علم و استعداد تحصيل زور و استفاده از اسلحهء جنگى . هر مرد نادان و ناتوان مىتواند دانا و توانا شود اما تنبلى نميگذارد كه وى خود را دانا و توانا نمايد يا مربى و مرشدى وجود ندارد كه وى را ارشاد\r\n\r\n","description":"","footnote":"","page_name":" 26 ","page_number":34},
  {"content":"\r\n\r\nكند . راه دانا شدن تحصيل علم است و راه توانا شدن به كار انداختن بدن جهت تحصيل زور .\r\nاز روز اول كه من جوان‌ها را براى سربازى استخدام كردم . دقت نمودم كه آنها از قوانين شرع و عرف پيروى نمايند .\r\nپيروى از قوانين شرع و عرف در نظر من بسيار اهميت داشت و امروز هم كه در آستان هفتاد سالگى هستم اهميت دارد . من ميفهميدم مردى كه در همه عمر سوار بر اسب . از يك طرف اقليم وسيع خود بسوى ديگر ميرود و نميتواند در يك نقطه بماند بايد اطمينان داشته باشد كه قسمت‌هاى مختلف كشور وسيع وى ، از او اطاعت ميكنند و اين ميسر نمىشود مگر اين‌كه قانون شرع و عرف در همه‌جا ، بموقع اجرا گذاشته شود . من ميدانستم وقتى قانون در دورترين نقاط كشور وسيعم بموقع اجرا گذاشته شود . مثل اين است كه خود در آنجا حضور دارم .\r\nاز روزى كه بقدرت رسيدم تا امروز كه مشغول نوشتن شرح حال خود هستم هر كار كردم ، مستند بقانون بود . جد من ( چنگيز ) در كارها فقط متكى به زور و خشونت مىشد . ولى من در همه كار قوانين شرع و عرف را در نظر مىگرفتم تا اين‌كه مردم بدانند تصميمى كه من گرفته‌ام از لحاظ شرعى و عرفى ضرورى است و بايد از جان و دل آن‌ها را بپذيرند .\r\nسربازان خود را هم طورى تربيت كردم كه مطيع قانون باشند و بدانند كه اگر تخلف نمايند مجازات خواهند شد .\r\nمن روزى دوبار بسربازان خود غذا مىدادم يكى در موقع چاشت و ديگرى در آغاز شب .\r\nهر روز بعد از اداى نماز صبح آنها را وادار ميكردم كه فنون جنگى را فرا بگيرند و با ورزش ، خود را نيرومند كنند . من ميدانستم كه حضور من در صحرا ، هنگام تعليم و تمرين ، خيلى در سربازان اثر مىكند و آنها وقتى ببينند كه مقابل چشم من مشغول تمرين هستند بهتر كار خواهند كرد . تعليم و تمرين تا يك سوم روز ادامه مييافت و آنوقت بسربازان استراحت ميدادم تا اين‌كه چاشت صرف كنند . بعد از صرف چاشت تا موقع نماز ظهر ، سربازها آزاد بودند و مىتوانستند به كارهاى خصوصى خود برسند . بعد از نماز ظهر ، باز تعليم و تمرين شروع مىشد و تا موقع غروب آفتاب ادامه مييافت . در روزهاى گرم تابستان ، تعليم و تمرين را از عصر شروع مىكردند تا اينكه گرما مانع از ادامهء كار نشود .\r\nاين روش را من در تمام دورهء عمر ادامه دادم و امروز هم سربازان من در همه‌جا ، مطابق اين روش تحت تعليم قرار ميگيرند . من ميدانستم كه يكى از مؤثرترين وسائل جهت ايجاد احترام در دل سربازان اين است كه آنها فرمانده خود را قوى و دلير و در فنون جنگى ماهر بدانند . من اطلاع داشتم همان‌طور كه من در قشون امير ياخماق براى يك افسر ناتوان قائل بارزش نبودم سربازان هم براى يك فرمانده ناتوان قائل بارزش نيستند . لذا گاهى مقابل سربازان خود كه تحت تعليم بودند تير ميانداختم و نيزه پرتاب ميكردم و شمشير ميزدم تا اين‌كه بدانند كه فرمانده آنها يك مرد ناشى و ناتوان نيستت .\r\nدر سال 758 هجرى كه من بيست و دو ساله بودم عده‌اى از سربازان امير ( بخارا ) شش تن از سربازان مرا كه از صحرا مراجعت ميكردند بقتل رسانيدند مطابق قانون شرع خون‌بهاى كسى كه از روى سهو بقتل رسيده باشد يكصد شتر است اما خون‌بهاى قتل عمدى موكول مىباشد با دعاى صاحب خون .\r\n\r\n","description":"","footnote":"","page_name":" 27 ","page_number":35},
  {"content":"\r\n\r\nمن براى امير بخارا نامه‌اى نوشتم و در آن گفتم كه سربازان مرا كه از صحرا مراجعت كرده‌اند كشته‌اند و بقرار گفته كسانى كه ناظر قتال بودند پنجاه تن از سربازان او ، در قتل شركت داشته‌اند و امير بخارا بايد براى هر سرباز مقتول سه هزار مثقال طلا خون‌بها بپردازد يا قاتلين را كه پنجاه نفر هستند به من تسليم نمايد كه مطابق قانون شرع آنها را گردن بزنم .\r\nامير بخارا در جواب من نوشت كه سربازان تو اگر مقدم بر منازعه نمىشدند بقتل نميرسيدند و گناه از آنهاست كه مقدم بر منازعه گرديدند . من ميدانستم كه امير بخارا دروغ ميگويد يا اين‌كه سربازانش ، به او دروغ گفته‌اند . من قبل از اين‌كه نامهء مزبور را بامير بخارا بنويسم .\r\nتحقيق كرده بودم تا اين‌كه مبادا سربازان امير بخارا را بىجهت متهم كنم .\r\nمن ميدانستم كه بهتان ناحق يكى از گناهان بزرك است و يك مرد مسلمان چون من ، نبايد بناحق بهتان بزند . من ترديد نداشتم كه گناه از سربازان امير بخارا مىباشد و نامه‌اى ديگر به او نوشتم و در آن گفتم كه سربازان او ، دروغ گفته‌اند . و وقايع را طورى ديگر جلوه داده‌اند . يا اين‌كه خود او ، با علم به اين كه گناه از سربازان وى بوده دروغ ميگويد كه در اين صورت بايد او را دشمن خدا دانست . در قوانين شرع مطهر ، نگفته‌اند كه قاتل و سارق دشمن خداست بلكه دروغگو را دشمن خدا دانسته‌اند تا بفهمانند گناهى بزرگتر از دروغ گفتن وجود ندارد .\r\nامير بخارا نامهء دوم مرا بلاجواب گذاشت و من تصميم گرفتم به بخارا حمله‌ور شوم و بعد از انقضاى ماه روزه در روز سوم ماه شوال سال 758 هجرى با قشون خود از سمرقند عازم بخارا گرديدم . قشون من فقط سربازان سوار بود و هر سرباز من يك اسب جنيبت ( اسب يدك ) داشت تا اينكه وقتى اسبش خسته مىشود بتواند مركوب خود را تغيير بدهد و سوار بر اسب جنيبت شود . من آزموده بودم كه اگر سوار بتواند در راه اسب خود را عوض نمايد قادر است كه مسافات بعيد را بدون خسته شدن اسبها بپيمايد .\r\nمن عزم داشتم كه خود را طورى با سرعت به بخارا برسانم كه هيچ‌كس نتواند خبر ورود مرا به بخارا برساند .\r\nمن ميدانستم كه بخارا داراى حصار است و اگر امير بخارا از نزديك شدن من به آن شهر مستحضر گردد دروازه‌ها را خواهد بست و حصارى خواهد شد و من براى غلبه بر او ، دچار اشكالات خواهم گرديد . من ميدانستم كه نبايد در موقع روز ، قشون من به بخارا برسد براى اينكه ديده‌بانها كه پيوسته بالاى حصار هستند قشون مرا از دور ميديدند و به امير بخارا اطلاع ميدادند كه من نزديك ميشوم . ترتيب كار را طورى دادم كه قشون من در موقع شب به بخارا برسد و شبيخون بزند . قبل از اينكه از سمرقند حركت كنيم من امر كردم كه بهر سرباز قدرى سنبل الطيب بدهند تا اينكه نزديك شهر بخارا آن گياه خشك را به بينى اسب‌ها بمالند تا اسب‌ها وقتى به شهر نزديك شدند شيهه نكشند . گرچه هنگام شب ، اسب ، بندرت شيهه ميكشد و معهذا عادت اسبان اين است كه بعد از يك راه‌پيمائى طولانى وقتى به مقصد ميرسند شيهه مىكشند و شيههء اسبها توجه نگهبانان حصار بخارا را جلب ميكرد و مىفهميدند كه عده‌اى از سواران به شهر نزديك مىشوند . من ميدانستم كه در موقع شب دروازه‌هاى ( بخارا ) را مىبندند ليكن شكستن دروازه‌ها براى ما اشكال نداشت و ما ميتوانستيم با كله‌قوچ در ظرف\r\n\r\n","description":"","footnote":"","page_name":" 28 ","page_number":36},
  {"content":"\r\n\r\nچند دقيقه دروازه‌هاى شهر را بشكنيم و داخل شويم .\r\n( توضيح ) كله‌قوچ عبارت بود از تيرهاى بلند و سنگين از تنهء درخت تبريزى و چهل پنجاه سرباز تيرهاى مزبور را ميگرفتند و دورخيز ميكردند و با شدت هرچه تمامتر سر تير را بدروازه مىكوبيدند و در ضربت دوم و سوم دروازه درهم مىشكست - مترجم ) .\r\nوقتى ما به بخارا نزديك شديم هيچ‌كس در آن شهر از نزديك شدن ما مطلع نبود و حتى يك اسب شيهه نكشيد اما چون دروازه‌ها را بسته بودند من دستور دادم كه بوسيلهء ( كله‌قوچ ) آنها را درهم بشكنند و در حالى كه عده‌اى از سربازان من دروازه‌ها را درهم مىشكستند عده‌اى ديگر بوسيلهء نردبان خود را بالاى حصار رسانيدند و وارد شهر شدند . طورى ورود ما به بخارا غير منتظره بود كه در مقابل ما كوچكترين مقاومت نميشد . اما هياهو برخاست و همهمه توجه امير بخارا را كه در ارگ بسر مىبرد جلب كرد و دستور داد كه دروازه ارگ را ببندند . همين‌كه من فهميدم كه بايد ارگ بخارا را مورد محاصره قرار بدهم ، امر كردم كه سربازان من هم ارگ را محاصره كنند و هم شهر را . من چون از فنون جنگى برخوردار بودم ميدانستم كه ارگهاى حكومتى با يك نقب به خارج شهر راه دارد كه در موقع ضرورت كسانى كه در آن ارك محصور ميشوند بتوانند از راه نقب بگريزند و خود را نجات بدهند . اگر يك ارگ ، داراى نقب نباشد و آن نقب بخارج شهر متصل نشود بايد گفت مردى كه آن ارگ را ساخته يك برزگر بوده نه يك مرد جنگى و ميبايد بيل به كار ببرد نه شمشير .\r\nدرحالىكه مردان من ارك بخارا و شهر را محاصره كرده بودند ، من به آنها سپردم كه مخرج نقب را در خارج شهر جستجو كنند و متوجه باشند كه اگر كسانى از نقب خارج شدند و خواستند بگريزند هدف تير قرار بگيرند . من حس ميكردم كه امير بخارا آن شب از راه نقب نخواهد گريخت چون هنوز از چند و چون قشون من اطلاع ندارد و صبر مىكند تا بامداد طلوع كند و بتواند بفهمد ميزان نيروى من چقدر است . ولى در بامداد اگر بفهمد كه نميتواند مقابل من پايدارى نمايد از راه نقب خواهد گريخت . وقتى روز دميد ، امير بخارا از بالاى برج ارك مرا طرف خطاب قرار داد .\r\n( توضيح ) - كلمهء ارك از زبان فارسى ( از زبان پهلوى هخامنشى ) راه اروپا را پيش گرفت و وارد روم ( ايتاليا ) شد و بعد در دورهء اشكانيان كه روميها بايران آمدند با آنها وارد ايران شد و معناى آن در قديم نيز همين مفهوم است كه امروز ما از آن استنباط مىكنيم - مترجم ) .\r\nاو از من پرسيد براى چه اين‌جا آمدى و از من چه ميخواهى ؟ گفتم من به تو نامه نوشتم و خون‌بهاى سربازان خود را از تو خواستم . ولى تو حاضر نشدى كه خون‌بها را بپردازى و مرا وادار به قشون‌كشى نمودى و اينك اگر ميخواهى كه من شهر تو را تخليه كنم و برگردم بايد پانصد هزار مثقال طلا به من بدهى و اگر طلا ندارى معادل پانصد هزار مثقال زر املاك و اموال ديگر به من بده . امير بخارا گفت اگر من پانصد هزار مثقال زر به تو ندهم چه ميكنى ؟\r\nگفتم تو را بجرم اين‌كه قاتل سربازان من هستى بقتل ميرسانم او گفت من سربازان تو را نكشته‌ام . گفتم قاتل ، سربازان تو بودند ، و تو كه آنها را پناه دادى شريك قتل هستى و بايد\r\n\r\n","description":"","footnote":"","page_name":" 29 ","page_number":37},
  {"content":"\r\n\r\nكشته شوى و من پس از اينكه تو را بقتل رسانيدم اموالت را تصرف خواهم كرد و فرمانرواى بخارا خواهم شد .\r\nمير بخارا گفت اگر توانستى مرا بقتل برسانى ، اموالم را تصرف كن .\r\nآنگاه ناپديد گرديد يعنى از برج پائين رفت . دو ساعت ديگر غوغائى به گوش من رسيد و عده‌اى از سربازانم كه خارج از شهر بودند چند نفر را كه دستگير كرده بودند نزد من آوردند و من بين آنها امير بخارا را شناختم و معلوم شد كه وى بدون اطلاع از اين‌كه ما از وجود نقب خبر داريم ميخواسته با اطرافيان خود از راه نقب بگريزد و گرفتار سربازان ما شده است . امير بخارا به من گفت من حاضرم معادل پانصد هزار مثقال زر ، به تو املاك و اموال بدهم و مرا رها كن و ( بخارا ) را تخليه نما و برگرد . گفتم امروز صبح وقتى گفتم كه پانصد هزار مثقال زر بابت خون‌بها و هزينهء قشون‌كشى به من بده تا از اينجا بروم تو را دستگير نكرده بودم و اختيار جان‌ومال تو را نداشتم . ولى اينك صاحب اختيار جان‌ومال تو ميباشم و همه اموال تو به من تعلق دارد . آنگاه امر كردم كه افسران و عده‌اى از سربازان من حضور بهم برسانند و اطرافيان امير بخارا را بر زمين بنشانند و شمشير از غلاف كشيدم و طورى شمشير را انداختم كه سر امير بخارا از بدن جدا شد و بر زمين افتاد . من مىخواستم به سكنه بخارا بفهمانم كه در آينده ميبايد از من اطاعت نمايند و نيز ميخواستم منظرهء فوران خون را از شاهرگهاى پريدهء امير بخارا ببينم و وقتى خون او ، تا ارتفاع يك ذرع . نيم فواره زد و به طرف آسمان رفت من از فرط شادى بخنده افتادم .\r\nبعد از اينكه امير ( بخارا ) بقتل رسيد تمام اموال او را به تصرف درآوردم و آنچه قابل انتقال بود به ( سمرقند ) منتقل گرديد و آنگاه دستور دادم كه سربازان امير ( بخارا ) و عده‌اى از سكنه شهر را به بيگارى بگيرند تا اين‌كه حصار شهر ( بخارا ) را ويران نمايند تا بعد از آن كسى نتواند در آن شهر حصارى شود . من تا امروز اين روش را ادامه داده‌ام و بعد از گشودن يك شهر مستحكم حصار آن را ويران مىنمايم تا اينكه ديكرى نتواند در پناه حصار براى من توليد زحمت كند .\r\nحكومت ( بخارا ) را بيكى از افسران خود واگذاشتم و به او گفتم اين شهر را طبق قوانين اسلام اداره كن ، و هر زمان كه گرفتار اشكال شدى و ندانستى چه بايد كرد از من كسب تكليف بنما . اندكى پس از مراجعت از ( بخارا ) به سمرقند يك خواب حيرت‌آور ديدم . در حال رويا مشاهده كردم كه يك نردبان مقابل من قرار گرفته و دو پايه آن روى زمين است ولى قسمت فوقانى نردبان به چيزى اتكاء ندارد . من از مشاهده نردبان مزبور حيرت كردم و با خود گفتم چگونه اين نردبان كه قسمت فوقانىاش به چيزى تكيه ندارد در اين‌جا قرار گرفته است و سرنگون نميشود .\r\nيك مرتبه صدائى بگوشم رسيد كه گفت اى ( تيمور ) از اين نردبان بالا برو . من جواب دادم اين نردبان به چيزى تكيه ندارد و نميتوان از آن بالا رفت چون سرنگون خواهد شد .\r\nهمان صدا گفت مگر نمىبينى با اينكه نردبان به چيزى تكيه ندارد ، سرنگون نميشود اگر تو هم بر آن صعود كنى سرنگون نخواهد شد . ولى من ترديد داشتم كه از آن بالا بروم . صاحب صدا گفت اى ( تيمور ) آيا ميترسى ؟ گفتم كسى كه از عقل پيروى مىكند ترسو نيست و من\r\n\r\n","description":"","footnote":"","page_name":" 30 ","page_number":38},
  {"content":"\r\n\r\nبا اين‌كه جرئت دارم خود را در يك خرمن آتش نمياندازم زيرا ميدانم كه خواهم سوخت صاحب صدا گفت من به تو ميگويم اين نردبان سرنگون نخواهد شد از آن بالا برو . من پاى خود را روى اولين پله نردبان نهادم و آن را آزمودم و متوجه شدم كه محكم است و سرنگون نميشود . اين بود كه بدون بيم از سرنگون شدن از پله‌ها بالا رفتم .\r\nپس از اينكه مقدارى صعود نمودم يك مرتبه ، متوجه شدم كه پاى چپ من ، از من اطاعت نميكند . من در پاى چپ احساس درد نميكردم ولى نميتوانستم از آن استفاده نمايم صاحب صدا گفت چرا توقف كردى و بالا نميروى .\r\nگفتم نميتوانم بالا بروم چون پاى چپم از من اطاعت نمىكند .\r\nصاحب صدا گفت بالا برو . . . از كار افتادن پاى چپ نبايد مانع از بالا رفتن تو شود .\r\nمن از گفته صدا پيروى كردم و متوجه شدم با اينكه پاى چپ من اطاعت نميكند مىتوانم آن را با خود بكشم . باز هم بالا رفتم و ناگهان دريافتم كه دست راست من هم از اطاعتم خارج شده است . ولى دست راست به كلى از اطاعت من خارج نشده بود و مىتوانستم بازوى نردبان را بگيرم ولى انگشت‌ها آن‌طور كه بايد از من اطاعت نميكرد .\r\nسرانجام به جائى رسيدم كه ديگر پله نديدم و صاحب صدا گفت : آيا مىدانى چند پله را طى كردى ؟\r\nگفتم نه ، گفت بهتر آنكه نميدانى چند پله را طى نمودى زيرا اين پلكان سنوات عمر تو مىباشد و تو تا روزى كه زنده هستى بالا خواهى رفت و هرگز فرود نخواهى آمد و پيوسته خاطر علماء و صنعتگران و شعرا را ولو با تو مخالف باشند نگاه‌دار و آنها را ميازار ولو دين تو را نپرستند . بعد از اين‌كه توصيه مزبور را از صاحب صدا شنيدم از خواب بيدار شدم .\r\nامروز چهل و هشت سال از تاريخى كه من آن خواب را ديدم ميگذرد و ميتوانم آن را خوب تعبير كنم . من در اين چهل و هشت سال پيوسته ترقى كردم و دايم بر ثروت و قدرت من افزوده شد و تمام گردنكشان جهان مقابل من سر بر خاك نهادند يا اينكه سرشان از پيكر جدا شد در اين چهل و هشت سال حتى يك لحظه اتفاق نيفتاد كه يك مرحله عقب بروم و قدرى از ثروت و قدرت من كاسته شود و اينك هم عزم دارم ( بچين ) بروم و سراسر كشور ( چين ) را تصرف نمايم\r\nتعبير از كار افتادن پاى چپ من بالاى نردبان اين شد كه پاى چپ من در يكى از جنك‌ها به سختى مجروح گرديد و از آن موقع تا امروز از باى چپ ميلنگم . تعبير از كار افتادن دست راست من اين شد كه در جنك با ( توك تاميش ) دست راستم بشدت مجروح گرديد و از آن موقع تا امروز ، نميتوانم انگشت‌هاى دست راست را مطابق ميل خود به حركت درآورم و اينك هم سرگذشت زندگى خود را با دست چپ مينويسم .\r\n( توضيح - خود تيمور لنك در صفحات آينده در اين سرگذشت ( توك تاميش ) را معرفى مىكند و لزومى ندارد كه ما در اين‌جا بتفصيل وى را معرفى كنيم و باختصار ميگوئيم كه وى يكى از امراى بزرگ جنوب روسيه بود - مترجم )\r\nمن نميتوانم با دست راست قلم بدست بگيرم و بنويسم ولى ميتوانم با دست راست قبضهء شمشير را بدست بگيرم و شمشير بزنم چون شانه و آرنج و بازو و ساعد من نقص ندارد . در ظرف مدت چهل و هشت سال كه از تاريخ ديدن آن خواب ميگذرد من در جنك‌ها يكصد و هفتاد و دو زخم\r\n\r\n","description":"","footnote":"","page_name":" 31 ","page_number":39},
  {"content":"\r\n\r\nخوردم و هرگز نناليدم و هر دفعه كه زخمى بر من وارد ميآمد دندان‌ها را روى هم ميفشردم كه صداى ناله‌ام برنخيزد . من طبق توصيه‌اى كه در آن خواب به من كردند همواره خاطر علما و صنعتگران و شعراء را نكاه داشتم ولو ميدانستم كه مسلمان نيستند ، ولو مثل ( شمس الدين محمد شيرازى ) مرتد بشمار ميآمدند .\r\nوقتى وارد شيراز شنيدم قبلا از اين‌كه مجلسى با شركت علماى آنجا تشكيل بدهم ( شرح آن خواهد آمد ) دستور دادم كه ( شمس الدين محمد ) را نزد من بياورند تا وى را ببينم ساعتى ديگر ، پيرمردى را نزد من آوردند كه قدرى خميده بود و مشاهده كردم كه از يك چشم او آب فرو ميريزد از وى پرسيدم كه آيا شمس الدين محمد شيرازى تو هستى ؟\r\nمرد سالخورده جواب داد بلى اى امير جهانگشا .\r\nگفتم تو در يكى از غزل‌هاى خود گفته‌اى :\r\n خدايا محتسب ما را بآواز دف و نى بخش * كه ساز شرع زين افسانه بىقانون نخواهد شد \r\nشاعر شيرازى گفت بلى اى امير جهانگشا من اين شعر را سروده‌ام .\r\nگفتم آيا تو نميدانستى كه اين شعر توهينى بزرگ نسبت بدين مىباشد . پيرمرد گفت من قصد توهين نداشته‌ام و منظورم در اين شعر از ( افسانه ) همانا آواز دف و نى است و خواستم بگويم كه آواز دف و نى بىاهميت‌تر از آن است كه بتواند در اركان دين تزلزلى بوجود بياورد\r\nگفتم اين‌طور نيست و در اين شعر ، قصد توهين تو ، روشن است . آنگاه از او پرسيدم كه آيا ميل دارى سمرقند و بخارا را كه در اشعار خود از آنها ياد كرده‌اى ببينى ؟ شاعر شيرازى گفت اى امير جهانگشا اگر جوان بودم ميل داشتم سمرقند و بخارا را ببينم ولى چون پير شده‌ام ميدانم كه اگر عزم سفر كنم به مقصد نخواهم رسيد و در راه خواهم مرد يا اينكه موفق ببازگشت بشيراز نخواهم شد گفتم اى شمس الدين محمد ، تو جز شيراز جائى را نديده‌اى . ( تيمور لنگ شيراز را ( سى - راز ) با حرف سين تلفظ ميكرد و مىنوشت - مارسل بريون ) تو تصور ميكنى كه زيباتر از شيراز جائى وجود ندارد در صورتى كه شيراز تو ، در قبال سمرقند من شهر كوچك و بىاهميتى بيش نيست\r\nقبل از اينكه من بسلطنت برسم سمرقند از شهرهاى زيباى دنيا بود و من آن را زيباترين و آبادترين شهر جهان كردم در شيراز تو بيش از هفت مسجد نيست كه فقط يكى از آنها بزرك است ولى سمرقند من دويست مسجد بزرك دارد و هر مسجد داراى دو يا سه يا چهار گلدسته است و بالاى گنبد هر مسجد يك هلال زرين نصب گرديده و وقتى تو از بالاى تپه‌اى كه كنار شهر قرار گرفته سمرقند مرا در وسط باغها ببينى تصور ميكنى كه بهشت برين را مشاهده مىنمائى ، ولى شمس الدين محمد نخواست شيراز را ترك كند و به ( سمرقند ) برود و بقيه عمر را در آن شهر زندگى كند و با اينكه به نظر من مردى مرتد بود من گفتم هزار دينار زر به او بدهند تا اينكه با خوشى زندگى نمايد و از روزى كه من آن خواب را ديدم تا امروز يك دانشمند و يك صنعتگر و يك شاعر از من آزار نديد .\r\nمن وقتى مجبور مىشدم كه يك شهر مستحكم را با قهر و غلبه تصرف كنم و سكنه شهر را از دم تيغ بگذرانم پيوسته علماء و صنعتگران و شعراء را مستثنى ميكردم و مراقبت مىنمودم كه آنها را از سايرين جدا شوند و بقتل نرسند و بعد از اينكه شهر ويران ميگرديد به علماء و\r\n\r\n","description":"","footnote":"","page_name":" 32 ","page_number":40},
  {"content":"\r\n\r\nشعرا مىگفتم كه در هر جا ميل دارند سكونت كنند و صنعتگران را بيكى از شهرها منتقل ميكردم و براى آنها وسائل زندگى در نظر ميگرفتم و مىگفتم كه در آن شهر به صنعت و كار خود ادامه بدهند و با رفاه زندگى نمايند . احترام علماء و صنعتگران و شعراء نزد من بقدرى زياد بود كه اسقف مسيحى سلطانيه به من ناسزا گفت و من از مجازاتش صرف نظر كردم و از وى دعوت نمودم كه به ( سمرقند ) برود و در آنجا با خوشى زندگى كند .\r\nاسقف مسيحى سلطانيه در آغاز در نخجوان بسر ميبرد و در آنجا پيشواى روحانى مسيحيان ارمنى بود و بعد منتقل به سلطانيه شد و در آنجا نزد من رسيد من وى را با محبت پذيرفتم و كنار خويش نشانيدم و چون ميدانستم بر اثر جنك ، در سلطانيه خواربار كمياب است دستور دادم كه برايش غذا بياورند . آن مرد مسيحى بعد از اين‌كه غذاخورو و سير شد بجاى اينكه از ميزبان سپاسگزارى كند زبان بناسزا گشود و گفت اى امير تيمور ، تو كه ميگوئى مسلمان هستى و به خدا عقيده دارى چرا اين‌قدر خون‌ريزى ميكنى و بندگان خدا را بقتل ميرسانى گفتم من كسانى را بقتل رسانيده‌ام و ميرسانم كه بعد از اينكه مسلمان شدند از دين اسلام رجعت كردند و مسلمانى كه از دين ما رجعت كند مرتد است و واجب القتل . اسقف سلطانيه گفت ولى تو در ارمنستان عده‌اى كثير از مسيحيان را بقتل رسانيدى آيا آنها هم مسلمان بودند و بعد از دين تو رجعت كردند ؟\r\nگفتم آنها مسلمان نبودند اما كافر حربى محسوب مىشوند و كافر حربى عبارت است از نامسلمانى كه براى جنك با مسلمان عذر بتراشد و آنگاه شروع بجنك كند و بايد وى را بقتل رسانيد .\r\nو اما تو اى مرد مسيحى خوشوقت باش كه جزو طبقه علما ميباشى گو اين‌كه از علماى مسيحى بشمار ميآئى چون اگر يك عالم نبودى اكنون امر ميكردم كه مقابل چشم من ، پوست تو را زنده بكنند تا بدانى توهين كردن بپادشاهى چون من مستوجب چه مجازات است ولى چون مردى عالم هستى از خون تو ميگذرم . اسقف سلطانيه از من پوزش خواست و آنگاه من موافقت كردم كه وى به ( سمرقند ) منتقل شود و پايتخت مرا ببيند و پس از اينكه چندى در پايتخت من بسر برد بوى مأموريت دام كه بعنوان ايلچى به مغرب زمين برود و نامه مرا بپادشاه فرنك برساند .\r\nبعد از اينكه از ( بخارا ) مراجعت كردم و خواب مذكور را ديدم شنيدم كه پنج نفر از امراى ماوراء النهر كه از دوستان امير ( بخارا ) بودند عليه من متحده شده‌اند و قصد دارند يك قشون نيرومند يكصد هزار نفرى گرد بياورند و بسمرقند حمله‌ور شوند و مرا بقتل برسانند . من قبل از اينكه خواب مزبور را ببينم مردى بودم قوى و با جرئت و بعد از اينكه آن خواب را ديدم فهميدم كه خداوند پشتيبان من است و در جنگها به من كمك خواهد كرد . اما حزم و احتياط را از دست نميدادم و ميدانستم كسى از كمك خداوند برخوردار مىشود كه عاقل و محتاط باشد و يك مرد بىعقل و سبك‌سر ، لياقت برخوردارى از كمك خداوند را ندارد .\r\nعقل من حكم ميكرد كه قبل از اين‌كه آن پنج نفر بتوانند عليه من يك قشون يكصد هزار نفرى گرد بياورند و بسمرقند حمله‌ور شوند ، من به يكايك آنها حمله‌ور شوم و آنها را نابود كنم . اين بود كه حكومت سمرقند را بيكى از افسران خود موسوم به ( شير - بهادر ) سپردم و با قشون خويش به راه افتادم تا بكنار شط جيحون رسيدم . من در منطقه‌اى موسوم به ( ترمز ) به شط جيحون رسيدم و خواستم قشون خود را از شط بگذرانم ولى مشاهده كردم كه در آنجا ، حتى يك كشتى شطى وجود\r\n\r\n","description":"","footnote":"","page_name":" 33 ","page_number":41},
  {"content":"\r\n\r\nندارد كه من بتوانم اسب‌ها و سواران خود را از رودخانه عبور بدهم اگر موقع طغيان شط نبود من امر ميكردم كه سوارانم به آب بزنند و از رودخانه بگذرند ولى وقتى جيحون طغيان مىكند فيل هم قادر نيست از رودخانه عبور نمايد چه رسد باسب\r\nدر آن موقع براى اولين مرتبه متوجه شدم كه يك قشون بخصوص در كشورى چون ماوراء النهر كه رودهاى بزرك دارد محتاج زورق است و زورق بايد با خود قشون حمل شود تا در هر نقطه كه برودخانه ميرسد بتواند از آن عبور نمايد . من از همانجا نامه‌اى براى ( شير - بهادر ) نوشتم و به او گفتم كه مبادرت به ساختن زورق كند و متوجه باشد كه زورق‌ها را طورى بسازد كه بتوان اسب‌ها را با زورق از رودخانه گذرانيد و نيز گفتم زورق‌ها بايد طورى ساخته شود كه بتوان بوسيله ارابه آن را از نقطه‌اى بنقطه‌اى ديگر حمل كرد . من ميدانستم كه اگر منتظر ساختن زورق‌ها شوم مدتى طول ميكشد . لذا عده‌اى از سواران خود را به طرف شمال و جنوب فرستادم تا در هر نقطه كه كشتى شطى و زورق مىبينند بسوى منطقه ( ترمز ) گسيل دارند .\r\n( ترمز كه در اينجا از آن نام برده شده ، منطقه‌ايست معروف و در زبان فارسى عده‌اى از شعراء و علماء بنام ترمزى خوانده شده‌اند - مترجم )\r\nبه زودى يك عده كشتى شطى در ( ترمز ) جمع‌آورى شد و من سواران خود را با كشتى از شط جيحون گذرانيدم . انتقال سواران من از يك طرف ، به طرف ديگر شط مدت يك روز طول كشيد و آنگاه با سرعت بسوى منطقه فرمانروائى ( امير غضنفر ) به راه افتادم ( امير غضنفر ) يكى از امراى پنجگانه بود كه عليه من ، با يكديگر متحد شدند اما قبل از اين كه بحوزه فرمانروائى او برسم ( امير غصنفر ) گريخت و من تمام اسب‌ها و گوسفندان و خيمه‌هاى او را ضبط كردم ليكن خون اتباعش را نريختم چون آنها مقاومت نكردند . بعد از اين‌كه از منطقه فرمانروائى ( امير غضنفر ) كذشتم به حوزه فرمانروائى ( امير ليك توتون ) رسيدم . او نيز يكى از امراى پنجگانه بود اما دين اسلام نداشت .\r\nسواران ( امير ليك توتون ) چهار هزار تن بودند و من نيز چهار هزار سوار و چهار هزار اسب يدك داشتم تا اينكه سواران ، هنگام راه‌پيمائى بتوانند اسب خود را عوض كنند و اسب خسته را آزاد نمايند كه بدون راكب حركت كند و از خستگى بيرون بيايد من اين روش راه‌پيمائى را از جد بزرك خود چنگيز فراگرفتم و در جنك‌ها از اين عمل نتايج گرانبها بدست آمد و در بعضى از پيكارها خصم را به كلى عافل‌گير كردم و هنگامى كه تصور ميكرد من با وى فاصله زياد دارم بر او تاختم و كارش را ساختم . من باب مثال ميگويم كه وقتى تصميم گرقتم سبزوار ، كرسى سرزمين خراسان را تصرف كنم در مدت بيست روز با تمام قشون خود از بخارا به سبزوار رسيدم و در آن بيست شبانه‌روز ، من و سوارانم بىانقطاع راه مىپيموديم طورى رسيدن ما به سبزوار غير منتظره بود كه سكنه حومه شهر كه بيرون حصار سبزوار سكونت داشتند نتوانستند خود را به شهر برسانند\r\nسكنه سبزوار همه مرتد بودند ( البته اين عقيده‌اى است كه تيمور درباره شيعيان داشته و ترديد نيست كه بى مورد است - مترجم ) و من بعد از اين‌كه شهر را گشودم به سربازان خود بشارت دادم كه ده سر بريده را به مبلغ يك دينار خريدارى خواهم كر زيرا من مسلمان هستم و مجاهد\r\n\r\n","description":"","footnote":"","page_name":" 34 ","page_number":42},
  {"content":"\r\n\r\nفى سبيل إله مىباشم و ايمان دارم كه طبق قانون شرع مطهر اسلام هركس كه مرتد است بايد بقتل برسد سربازان من به حسابدارانم يكصد و پنجاه هزار سر بريده تحويل دادند و پانزده هزار دينار دريافت كردند و من دستور دادم كه از آن يكصد و پنجاهزار سر بريده ، يك هرم ( يك منار - مارسل بريون ) رو به قبله بسازند تا خداى كعبه بداند كه من براى رضاى او مرتدان را نابود نمودم بعد از اين‌كه هرم بارتفاع سى ذرع بنا گرديد گفتم كه حصار شهر سبزوار را ويران كنند و قشون را به حركت درآوردم ولى روز بعد دوباره به شهر برگشتم .\r\nمن ميدانستم كه عده‌اى از سكنه سبزوار در بيغوله‌ها پنهان شده‌اند و وقتى ببينند قشون من عزيمت كرده از پناهگاه خود خارج خواهند شد و پيش‌بينى من درست بود و بعد از اين‌كه ناگهان مراجعت كردم آنها را غافلگير نمودم و بقتل رسانيدم\r\nدر روز بيست و دوم ماه ذيحجه در سال 759 هجرى جنك بين سواران من و سواران ( امير ليك توتون ) درگرفت . قبل از اينكه جنك شروع شود دويست تن از سربازان خود را مأمور نمودم كه اسب‌هاى يدك را در عقب جبهه نگاه دارند و خود با سه هزار و هشتصد تن ديگر بسواران ( امير - ليك توتون ) حمله كردم . ما در يك جلگه وسيع پيكار ميكرديم كه مسطح بود و هيچ مانع و حائل نداشت و من ميتوانستم سواران خود را بهر ترتيب كه ميل دارم به حركت درآورم من داماد خود ( يعنى شوهر خواهرم ) حسين را مأمور كردم كه با يك عده پانصد نفرى ، از سوارانم تظاهر بفرار كند تا اين‌كه بتواند جمعى از سواران ( امير ليك توتون ) را عقب خود بيندازد و به او گفتم بعد از اين‌كه سواران ( امير ليك توتون ) را عقب خود انداخت ناگهان برگردد و با قيقاج آنها را به تير ببندد و نابود كند و بعد ، خود را به من برساند و از عقب به ساير سواران ( امير ليك توتون ) حمله نمايد .\r\nبافسران خود نيز گفتم كه به تمام سواران بگويند كه سعى كنند با نيزه اسب‌هاى دشمن را از پا بيندازند تا اين‌كه سواران ( امير ليك توتون ) قدم بر زمين بگذارند\r\nمن ميدانستم غلبه بر سوار ، مشكل‌تر از غلبه بر پياده است و پس از اين‌كه سواران ( امير - ليك توتون ) پياده شدند حمله بر آنها آسان مىشود . ضررى كه اين روش جنگى براى ما داشت اين بود كه پس از غلبه بر خصم از تصرف اسب‌هاى او محروم مىشديم اما در جنك ، اول بايد بر دشمن غلبه كرد و بعد بفكر ضبط اموالش افتاد . در حالىكه سربازان من با نيزه باسب‌هاى خصم حمله‌ور شدند و آنها را از پا درميآوردند ( حسين ) دامادم تظاهر بفرار كرد . من تصور مىنمودم بعد از گريختن حسين بيش از دويست يا سيصد نفر از سربازان ( امير ليك توتون ) عقب وى نخواهند افتاد ولى حيرت زده مشاهده نمودم كه نزديك هزار تن از سربازان او ، سواران ( حسين ) را تعقيب كردند وقتى هزار سوار ( امير ليك توتون ) عقب ( حسين ) و سوارانش افتادند ما با جديت و حرارت باسب - هاى دشمن حمله‌ور شديم .\r\nاگر تو يك مرد جنگى باشى ميفهمى كه در ميدان جنك ، حمله كردن باسب دشمن ، ناشى از جبن يا نامردى نيست . چون در صحنه كارزار ، هرطور شده بايد دشمن را زبون كرد و او را از پا درآورد و يك دشمن پياده سهل‌تر از يك خصم سوار از پا درميآيد و پاى گريز هم ندارد . بر اثر حمله شديد و طولانى ما عده‌اى كثير از سربازان دشمن پياده شدند . من بعد از اين‌كه متوجه شدم عده‌اى زياد از سواران خصم ، پياده شده‌اند يكى از صاحب منصبان خود موسوم به ( نصرت لى ) را مأمور\r\n\r\n","description":"","footnote":"","page_name":" 35 ","page_number":43},
  {"content":"\r\n\r\nكردم كه با پانصد سوار ، بسربازان پياده بتازد و با شمشير يا نيزه آنها را معدوم كند . به او گفتم اينان كافرند ولى اگر مسلمان هم ميبودند ميبايد كشته شوند چون با من بجنك افتادند لذا آنها را بكش\r\nبعد از نيم ساعت ديدم كه ( نصرت لى ) و سوارانش طورى به سهولت سربازان پياده ( امير - ليك توتون ) را بقتل ميرسانند كه گوئى آنها گروهى از مورچگان هستند . سربازان پياده وقتى مورد حمله سواران من قرار ميگرفتند نميدانستند چگونه از خود دفاع كنند و با فريادهاى وحشت‌آور ميگريختند . ولى سواران من بانها ميرسيدند و با يك ضربت شمشير يا نيزه هلاكشان ميكردند\r\nدر آن روز من مرتبه‌اى ديكر ، بقدرت خود و عدم لياقت ديگران اميدوار شدم و دانستم كه موفقيت انسان در زندگى به همان اندازه كه مربوط بلياقت او هست بعدم لياقت ديگران هم ارتباط دارد . در آن روز دريافتم كه هرگز نبايد فريب شهرت و آوازه ديگران را خورد و از اسامى بزرگ آنها بيم به خود راه داد . ( امير ليك توتون ) يكى از اسم‌هاى بزرگ ماوراء النهر بود و آن مرد هر وقت سوار مىشد مقابل او يك پرچم به حركت درميآوردند كه 9 دم گاو به آن ميآويختند .\r\n( امير ليك توتون ) ادعا ميكرد كه از نژاد اصيل‌ترين سلاطين ترك است و هيچ كس را در قبال قدمت و اصالت خانواده خود به چيزى نميگرفت . ولى آن مرد با آن همه ادعا ، آن‌قدر لياقت نداشت كه تعليمات جنگى را بسربازان خود بياموزد تا وقتى كه سربازان پياده وى مورد حمله سواران قرار ميگيرند بدانند چگونه بايد از خود دفاع كنند . در آن روز كه سواران من ، پيادگان ( امير ليك توتون ) را مثل مورچه بقتل مىرسانيدند كافى بود كه آنها در يك صف قرار بگيرند و نيزه‌هاى خود را راست كنند تا اينكه از عبور سواران من ممانعت نمايند . ولى آنها در عوض اينكه يك صف تشكيل بدهند و با نيزه جلوى سواران مرا بگيرند مثل گروهى از خرگوشان كه در شكارگاه مورد حمله قرار بگيرند از چپ و راست ميگريختند .\r\nوقتى فرار سربازان پياده ( امير ليك توتون ) را ديدم يقين حاصل كردم كه در آن جنگ فاتح خواهم شد زيرا كسانى كه با من مىجنگيدند مرد جنگى بشمار نمىآمدند بلكه چون زنها بودند . اى كه سرنوشت زندكى مرا ميخوانى اين حقيقت را بدان كه هر زمان مشاهده كردى ، سربازان در ميدان جنك ترسو و ناتوان هستند بدان كه فرمانده آنها نالايق و ترسو است براى اينكه سربار ، مظهر فرمانده خود مىباشد و مانند يك آئينه است كه فرمانده خود را منعكس مىنمايد . محال است كه يك فرمانده لايق و دلير سرباز ترسو و نالايق داشته باشد . منظره آن روز ميدان جنك ، براى من درس عبرت شد و دانستم كه هرگز نبايد از پا بنشينم تا اينكه سربازان من ، مثل سربازان ( امير ليك توتون ) ترسو و نالايق بار بيايند . من فهميدم كه ناتوانى قشون ( امير ليك توتون ) ناشى از تنبلى فرمانده آنهاست .\r\nاگر ( امير ليك توتون ) اوقات خود را صرف خوردن و خوابيدن نمىكرد و بامور قشون خود مىپرداخت سربازانش آن‌طور بار نميآمدند . من بعد از آن جنك ( نصرت لى ) را مأمور نمودم كه هر بامداد پس از اين‌كه نماز صبح را خواندم با صداى بلند اين شعر را براى من بخواند :\r\n\r\n","description":"","footnote":"","page_name":" 36 ","page_number":44},
  {"content":"\r\n\r\n نبيند دو چشمم بجز گرد رزم * حرام است بر جان من جام بزم \r\nداماد من ( حسين ) كه مأمور بود عده‌اى از سربازان خصم را عقب خود بيندازد و آنها را نابود كند مأموريت خود را به خوبى بانجام رسانيد و مراجعت كرد .\r\nمن اگر ميدانستم كه سربازان امير ليك توتون آن‌قدر ناتوان هستند آن مأموريت را بداماد خود نميدادم و او را از خويش دور نمينمودم پس از اينكه ( حسين ) مراجعت كرد كار بر سربازان ( امير ليك توتون ) سخت‌تر شد زيرا از عقب نيز مورد حمله قرار گرفتند ولى ( حسين ) در آن كارزار بقتل رسيد و من امر كردم جسدش را از ميدان خارج كنند و در نمد بپيچند تا اين كه بسمرقند حمل گردد و در آنجا دفن شود . ( حسين ) قبل از اينكه كشته شود راه فرار ( امير ليك توتون ) را بسته بود . من يقين دارم كه اگر داماد من راه گريختن آن مرد را نمىبست ( امير ليك توتون ) قشون خود را رها مىنمود و ميگريخت تا اين‌كه جانش را نجات بدهد .\r\n( امير ليك توتون ) مردى بود بتقريب چهل ساله و سياه چرده و در آن روز مغفر بر سر و زره در تن داشت .\r\nمن هم داراى مغفر بودم اما زره نداشتم و بجاى آن خفتان پوشيده بودم و عادتم اين است كه خفتان را بر زره ترجيح مىدهم . زيرا خود من بدفعات زره ديگران را با ضربت شمشير شكافته‌ام ولى نتوانستم خفتان را بشكافم و آزموده‌ام كه خفتان بهتر از زره بدن را در قبال ضربات شمشير و نيزه و تير حفظ مىكند . درحالىكه چند تن از صاحب منصبان و عده‌اى از سوارانم با من بودند خود را نزديك ( امير ليك توتون ) رسانيدم و آن مرد به زبان تركى بانك زد جوان تو كه هستى .\r\nمن به زبان فارسى به او جواب دادم ( مرامام من نام مرك تو كرد ) ( امير ليك توتون ) به زبان تركى گفت نمىفهمم چه ميگوئى ؟ آنچه گفته بودم به زبان تركى برايش بيان كردم و بعد دهانه اسب را بدندان گرفتم و با دو شمشير در دو دست ، حمله‌ور شدم . چند تن از سوارانى كه اطراف ( امير ليك توتون ) بودند از پا درآمدند و من خود را به او رسانيدم . چند مرتبه بسوى من كمند انداختند ولى شمشيرهاى من كمند را قطع مىنمود . ( امير ليك توتون ) مثل تمام سربازان خود با يك دست شمشير ميزد .\r\nمن ميدانستم كه كشتن آن مرد براى من آسان است زيرا با شمشير چپ خود مىتوانستم جلوى تيغ وى را بگيرم و با شمشير راست او را از پا درآورم . فقط زره و مغفر ( امير ليك توتون ) مانع از اين بود كه به زودى كشته شود . درحالىكه من با شمشير چپ خود با تيغ او بازى ميكردم شمشير راست را بطرفش انداختم و از ضربت شمشير من پاى او بريده شد و مرد سياه چهره روى اسب خم گرديد . ضربت دوم شمشير من روى دست چپ او فرود آمد و دست را قطع كرد و ( امير ليك توتون ) نتوانست روى اسب قرار بگيرد و به زمين افتاد و من به سه نفر از سواران خود گفتم كه سرش را از بدن جدا كنند و بر نيزه بزنند و بسربازانش نشان بدهند تا همه بدانند كه ( امير ليك توتون ) ديگر وجود ندارد تا اين‌كه جنك ، زودتر خاتمه پيدا كند .\r\nهمين‌كه سر ( امير ليك توتون ) به سر نيزه قرار گرفت و سربازانش دانستند كه فرمانده\r\n\r\n","description":"","footnote":"","page_name":" 37 ","page_number":45},
  {"content":"\r\n\r\nآنها كشته شده ، وحشت‌زده فرار كردند و هنوز موقع نماز ظهر نشده بود كه جنك خاتمه يافت من عده‌اى از سربازان خود را مأمور تعقيب فراريان و غارت قبيله آنها كردم و گفتم هر چيز را كه قابل انتقال است تصرف كنند و با خود بياوردند و تمام زن‌هاى جوان را اسير نمايند تا اين‌كه بعد ، بين صاحب منصبان و سربازان من توزيع شوند زيرا به كنيز بردن زن‌هاى كافر حربى مشروع مىباشد . وقتى از امور ميدان جنك فارغ شدم از اسب فرود آمدم و مغفر را از سر برداشتم و خفتان را كندم و موزه را از پا درآوردم و گفتم براى من آب بياورند تا وضو بگيرم و نماز بخوانم .\r\nدر آن موقع من هنوز مسجد متحرك نداشتم تا در مسجد خود نماز بخوانم و بعد از وضو گرفتن نماز خواندم و از خداوند كه بان سهولت فتح را نصيب من كرد سپاسگذارى نمودم .\r\nدو روز ديگر سوارانى كه براى غارت فرستاده بودم مراجعت كردند و پنج هزار و يكصد زن جوان غير از اموال آوردند و من زن‌ها را بين صاحب منصبان و سربازان خود تقسيم كردم و بهر صاحب منصب و سرباز يك كنيز رسيد و بقيهء زن‌ها را به بازارهاى برده‌فروشى ماوراء النهر فرستادم تا اين‌كه به فروش برسند .\r\nدر آن جنك پانصد و بيست و پنج تن از صاحب منصبان و سربازانم كشته شدند و از جمله دامادم ( حسين ) بقتل رسيد ولى من با قتل ( امير ليك توتون ) توطئه امراى ماوراء النهر را عليه خود نقش بر آب كردم و ديگر امراى مزبور درصدد برنيامدند كه عليه من متحد شوند تا بوسيله اتحاد بتوانند مرا معدوم نمايند .\r\nوقتى از جنك ( امير ليك توتون ) بسمرقند مراجعت كردم به من اطلاع دادند كه دو مسافر محترم كه هر دو از علما مىباشند وارد سمرقند شده‌اند پرسيدم آنها اهل كجا هستند ؟\r\nبه من جواب دادند كه آنها اهل ( سرزمين دست چپ ) مىباشند .\r\n( توضيح : سرزمين دست چپ معناى تحت اللفظى كلمه شام است كه امروز باسم سوريه ميخوانيم و شام يعنى سرزمين دست چپ و يمن يعنى سرزمين دست راست - مترجم )\r\nمعلوم شد كه يكى از آن دو مسافر در شهر حلب سكونت دارد و ديگرى در شهر دمشق .\r\nسرنوشت انسان شگفتىها دارد و روزى كه آن دو مسافر وارد سمرقند شدند من پيش‌بينى نمىكردم كه زمانى خواهد آمد كه از نسل آن دو مسافر فرزندانى بوجود ميآيند كه راجع به من كتاب خواهند نوشت . امروز كه عمر من بهفتاد رسيده و مىتوانم تمام وقايع را با يك نظر ببينم ميگويم كه يكى از آن دو مسافر موسوم به ( كمال الدين ) داراى پسرى شد موسوم به ( نظام الدين شامى ) كه يك كتاب بنام ( ظفرنامه ) راجع به من نوشت ديگرى باسم ( عربشاه ) داراى فرزندى گرديد موسوم به ( ابن عربشاه ) كه كتابى را راجع به من شروع كرده ولى هنوز بخاتمه نرسانيده و من هم آن را نديده‌ام ليكن گفته كه عنوان كتاب را چنين خواهد گذاشت ( عجائب المقدور فى نوائب تيمور ) .\r\nدو مسافر دانشمند در ماه جمادى الاولى سال 765 هجرى وارد سمرقند شدند و در آن موقع نه ( نظام الدين شامى ) نويسنده ( ظفرنامه ) بوجود آمده بود نه ( ابن عربشاه ) هر دو مسافر از جمله\r\n\r\n","description":"","footnote":"","page_name":" 38 ","page_number":46},
  {"content":"\r\n\r\nعلماى سرزمين دست چپ بودند و من جداگانه از آنها دعوت كردم كه نزد من بيايند و طعام صرف كنند . اول از ( كمال الدين ) ساكن شهر حلب دعوت كردم و هنگامى كه وارد شد باحترامش از جا برخاستم و او را در صدر مجلس نشانيدم و بعد از اين‌كه طعام خورده شد با وى مذاكره كردم و براى اين‌كه بدانم پايه معلومات و فهم او چقدر است پرسيدم طوفان نوح در چه موقع شروع و چه وقت خاتمه يافت . كمال الدين جواب داد تاريخ شروع طوفان نوح و خاتمه آن معلوم نيست ولى مدت آن ده كرور سال بوده است .\r\nگفتم آيا در تمام مدت آن ده كرور سال نوح و جانورانى كه با او بودند در كشتى بسر ميبردند ؟ كمال الدين گفت مسئله كشتى نوح و جانورانى كه با او بودند يك مسئله عرفانى است براى اين‌كه نوح نمىتوانسته ده كرور سال كه بىانقطاع باران ميباريد زنده بماند . منظور از نوح و جانورانى كه با او بودند و در تمام مدت طوفان روى آب بسر ميبردند اين است كه خداوند انسان و جانوران را از آب و هم از خاكى كه در آب بوده است بوجود آورد . بر كمال الدين حلبى آفرين گفتم براى اينكه حقيقت گفت من آن حقيقت را از معلم خود ( عبد اللّه قطب ) فراگرفته بودم و او به من گفت طوفان نوح آن‌طور كه حكايت ميكنند وقوع نيافته بلكه منظور از طوفان نوح عبارت است از دوره‌اى بسيار طولانى كه در آن مدت باران ميباريد و درياها را كه گودال‌هاى وسيع بود پر از آب كرد .\r\nچند روز بعد از اين‌كه كمال الدين ميهمان من شد از ( عربشاه ) اهل دمشق براى صرف طعام دعوت نمودم و بعد از اينكه طعام خورده شد از او پرسيدم ( رجال الغيب ) كه هستند و در كجا سكونت دارند ؟ و آيا راست است كه شماره آنها 353 نفر مىباشد و نه كم مىشوند نه زياد و آيا راست است كه دنيا بوجود آنها قائم مىباشد و اگر از ميان بروند دنيا از بين ميرود .\r\nعربشاه گفت اى امير سمرقند و بخارا ، اصطلاح ( رجال الغيب ) را براى اين وضع كرده‌اند كه عوام الناس چيزى بفهمند و تصور كنند پس پرده مردانى هستند كه دنيا را اداره ميكنند .\r\n( رجال الغيب ) عبارت است از نيروهائى كه اين دنيا را اداره مىكند و اگر آن نيروها نباشد اين جهان نابود خواهد شد . آن نيروها نه كم مىشود نه زياد زيرا در جهان هيچ چيز كم‌وزياد نميگردد براى اين‌كه در خارج از دنيا مكانى نيست كه اشياء زايد دنيا را در آن بگذارند و هم‌چنين در خارج دنيا مكانى نيست كه اشيائى را از آنجا به داخل دنيا منتقل كنند و كمبود دنيا را جبران نمايند براى اينكه همه‌جا جهان مىباشد به همين جهت رجال الغيب يعنى نيروهائى كه دنيا را اداره مىكند نه كم مىشود نه زياد . گفتم احسنت . . . احسنت . . . معلوم مىشود كه دانشمندان ( سرزمين دست چپ ) چيزى از دانشمندان ماوراء النهر كم ندارند و مثل آنها از دانش بر خود را مىباشند .\r\nدر مدتى كه ( كمال الدين ) و ( عربشاه ) در سمرقند بودند من از آنها ميهماندارى كردم و هنگامى كه مىخواستند مراجعت كنند بهريك از آنها يك استر و پانصد دينار زر دادم .\r\n\r\n","description":"","footnote":"","page_name":" 39 ","page_number":47},
  {"content":"\r\n\r\n\r\nفصل ششم جنك تاشكند\r\nمن اگر بخواهم وقايع زندگى خود را روز بروز بنويسم اين رشته سرى دراز خواهد داشت و ممكن است كه عمر من بنهايت برسد و اين شرح حال تمام نشود بنابراين يك قسمت از حوادث زندگى خود را خلاصه ميكنم تا اين‌كه بتوانم زودتر به وقايع بزرگ كه بيشتر درخور ذكر است برسم . من از سال 760 هجرى تا سال 770 ( مطابق با 1369 ميلادى - مارسل بريون ) بدون انقطاع مشغول جنگ بودم .\r\nدر آن مدت يازده سال ، توانستم سراسر خوارزم و ماوراء النهر را به تصرف درآورم و قلمرو حكومت من از يك طرف محدود شد بدشت‌هاى سردسير وحشيان ( يعنى سيبريه - مترجم ) و از طرف ديگر بدرياى آبسگون ( يعنى درياى مازندران - مترجم ) .\r\nيكى از جنگهاى بزرگ من در آن سنوات جنگ ( تاشكند ) بود كه در آن جنگ پاى چپ من مجروح گرديد و از آن موقع تاكنون از پاى چپ مىلنگم . من ( تاشكند ) را جزو قلمرو حكومت خود كردم و حكومت آنجا را به ( الجاتيو محمد قولوق ) واگذار نموده بودم و تصور نميكردم كه مجبور باشم دوباره آن شهر را تصرف كنم . ليكن ( الجاتيو - محمد قولوق ) بعد از دو سال كه حاكم تاشكند بود ثروتى بهم زد و قشونى گرد آورد و ياغى شد و مرا وادار نمود كه به تاشكند قشون بكشم .\r\nمن در ماه شوال سال 768 هجرى با هفتاد هزار سرباز سوار شهر ( تاشكند ) را كه داراى حصار بود محاصره كردم و بسكنه شهر اخطار نمودم كه عليه ( الجاتيو - محمد قولوق ) شورش كنند و او را به قتل برسانند ولى از طرف سكنه شهر اقدامى براى شورش عليه حاكم تاشكند نشد من بعد از اينكه مطمئن شدم شهر ( تاشكند ) بوسيله دهليز زيرزمينى راه بخارج ندارد بسربازان خود دستور دادم كه دو نقب حفر كنند كه يكى از طرف شمال و ديگرى از طرف جنوب منتهى به حصار شهر شود من ميدانستم هنگامى كه ما مشغول حفر نقب هستيم و بخصوص در موقع شب مردان ( الجاتيو - محمد قولوق ) صداى كلنك و بيل نقب‌زن‌ها را ميشنوند و مىقهمند كه ما مشغول حفر نقب مىباشيم و هركس كه گوش خود را در موقع شب به زمين بچسباند مىتواند صداى كلنك‌زدن حفاران را بشنود ( الجاتيو - محمد قولوق ) عده‌اى را مأمور كرده بود كه تا نقب‌زن‌هاى ما سر از شهر بدرآورند آنها\r\n\r\n","description":"","footnote":"","page_name":" 40 ","page_number":48},
  {"content":"\r\n\r\nرا بقتل برسانند و نقب را ويران و كور كنند\r\nروز هيجدهم ماه شوال دو رشته نقب ما از شمال و جنوب به زير حصار شهر تاشكند رسيد و من بافسران خود گفتم بسربازان بگويند كه صبح روز ديگر ما به شهر حمله‌ور خواهيم شد .\r\nبامداد روز نوزدهم شوال سال 768 همين‌كه سياهى شب از بين رفت و هوا قدرى روشن شد من به سربازان خود گفتم كه چهار جوال باروت را ببرند و دو جوال را زير حصار شمالى و دو جوال را زير حصار جنوبى جا بدهند و از جوال‌ها يك رشته فتيله تا مدخل نقب بكشند اين دستور اجرا شد و دو رشته فتيله در دو نقب از جوال‌ها تا مدخل نقب ادامه يافت .\r\nفتيله نقب شمالى را خود من آتش زدم و فتيله نقب جنوبى را ( شير - بهادر ) آتش زد و دو موضع از حصار شهر ( تاشكند ) در شمال و جنوب با صدائى چون صداى ويران شدن دنيا فروديخت . چون سواران من از مواضع خراب نميتوانستند وارد شهر شوند از اسب‌ها پياده شدند و من به آنها سپردم كه بعد از ورود به شهر دروازه‌ها را بگشايند تا اين‌كه سواران من بتوانند به شهر تهاجم نمايند . دستور من اجرا شد و سربازان بعد از ورود به شهر دروازه‌ها را گشودند .\r\nمن بعده‌اى از سواران خود امر كردم كه همچنان شهر را در محاصره داشته باشند تا اين كه ( لجاتيو محمد قولوق ) و افسرانش نتوانند بگريزند و آنگاه خود با عده‌اى از سواران وارد شهر شدم حاكم تاشكند ميدانست كه اگر بچنك من بيفتد . من با وى چون خائنين رفتار خواهم كرد . قانون من از دوره جوانى تا امروز ، اين بوده و هست كه هرگاه يكى از مردان مورد اعتماد به من خيانت كند و ياغيگرى نمايد يا بدشمن بپيوندد بعد از اين‌كه بچنگم افتاد امر ميكنم پوست بدنش را زنده بكنند و اگر بعد از آن زنده بماند او را در يك ديك بزرك كه پر از روغن داغ مىباشد بيندازند ، ( الچاتيو - محمد قولوق ) كه مرا مىشناخت و ميدانست كه اگر دستگير شود ، پوست بدنش را زنده خواهند كند و بعد در ديك پر از روغن داغ خواهند انداخت با نيروئى كه از نااميدى او سرچشمه مىگرفت از شهر تاشكند دفاع ميكرد .\r\nمن طبق معمول با دو دست شمشير ميزدم و چون مغفر و چهار آئينه داشتم بدنم محفوظ بود و ضربات خصم در من اثر نميكرد ( توضيح - چهار آئينه عبارت بود از يك نيم‌تنه آهنى ، كه در جلوى آن دو آهن مسطح ، يكى بالاى ديگرى به نظر ميرسيد و در عقب آن هم دو قطعه آهن به همان شكل ديده ميشد و چون آهن‌هاى مزبور را صيقلى ميكردند و در آفتاب مانند آئينه ميدرخشيد لذا آن نيم‌تنه را چهار آئينه ميخواندند - مترجم ) من فقط به طرف جلو توجه داشتم و از عقب آسوده خاطر بودم زيرا ميدانستم كه عقب من ، خصم وجود ندارد . در طرفين من هم سربازانم مىجنگيدند اما سربازى كه در طرف چپ من قرار گرفته بود بود كشته شد و پيش از اين‌كه سرباز ديگرى جاى او را بگيرد يك ضربت شديد تبرزين روى پاى چپ من فرود آمد . ضربت طورى سخت بود كه تصور كردم پاى چپ من از بدن جدا گرديده و در همين موقع يكى از سربازان ما جاى خالى را پر كرد و ديگر من از طرف چپ ، مورد تهديد قرار نگرفتم وقتى آن ضربت تبرزين روى پاى چپ من وارد آمد من فرياد نزدم و نناليدم و لذا هيچ يك از سربازان من نفهميدند كه من مجروح شده‌ام .\r\nمن مپدانستم كه ارزش يك مرد جنگى فقط در اين نيست كه بتواند بدون بيم از مرك خود را\r\n\r\n","description":"","footnote":"","page_name":" 41 ","page_number":49},
  {"content":"\r\n\r\nبصف سپاه خصم بزند و سربازانش را بقتل برساند بلكه در اين نيز هست كه هنگام ضربت خوردن فرياد نزند و ننالد . يك پيرزن وقتى ديگرى را بقتل مىرساند برخود ميبالد . و خويش را نيرومند مىبيند اما مرد نيرومند و دلير كسى است كه شديدترين ضربات شمشير و تبر و نيزه را با بردبارى تحمل نمايد . بارى سربازان من نفهميدند كه من به سختى مجروح شده‌ام تا اينكه يكى از آنها ريزش خون را ديد و به من گفت اى امير ، پاى چپ تو مجروح شده است .\r\nمعهذا من بجراحت خود اعتنا نكردم زيرا نميخواستم نيروى حملهء خويش را متوقف كنم بلكه ميخواستم كه سربازانم مرا كنار خود ببينند و شجاعت و شدت آنها بيشتر گردد . من دستور داده - بودم كه ( الجاتيو - محمد قولوق ) را زنده دستگير كنند ولى چون وى به سختى پاىدارى و از خود دفاع ميكرد سربازان من نتوانستند وى را زنده دستگير نمايند و بقتل رسيد ولى سه نفر از پيشكاران او كه آنها نيز از مردان مورد اعتماد من بودند و به من خيانت نمودند دستگير شدند و من امر كردم كه پوست بدن آنها را زنده بكنند و هر سه نفر هنگامى كه جلادان با كارد تيز مشغول كندن پوست آنها بودند ، مردند .\r\nبعد از غلبه بر ( تاشكند ) چون سكنه شهر ، از دستور من پيروى نكردند و عليه حاكم خود نشوريدند ، فرمان قتل عام و چپاول را صادر كردم و گفتم تمام مردان شهر را بقتل برسانند و تمام پسران و دختران و زن‌هاى جوان را باسارت ببرند تا اينكه بعد طبق قانون جنك بين افسران و سربازان تقسيم شوند و سربازى كه داراى يك پسر يا يك دختر جوان گرديده مختار است كه او را غلام يا كنيز خود كند يا بقتل برساند يا در بازار بفروشد . جنك ( تاشكند ) هنگام عصر روز نوزدهم ماه شوال خاتمه يافت و از آن پس قتل‌عام و چپاول شروع شد و آنوقت من در صدد برآمدم كه بدانم زخم پاى چپ من چگونه است . اما نتوانستم از اسب فرود بيايم و سربازانم در خارج شهر مرا از اسب فرود آوردند و به خيمه بردند و در آنجا نوكرانم چهار آئينه و مغفر را از من دور كردند و جراح آمد و زخم مرا معاينه كرد و گفت استخوان زانو بشدت مجروح شده و نبايد راه به روى و بايد پيوسته دراز بكشى تا اين‌كه استخوان زانو ، بهبود يابد .\r\nگفتم اگر من دراز نكشم و راه بروم چه مىشود ؟ جراح گفت اگر راه به روى زخم تو مبدل به شقاقلوس خواهدشد ( يعنى قانقاريا خواهى گرفت - مترجم ) و زندگى را بدرود خواهى گفت يا اينكه براى بقيه عمر از يك پا خواهى لنگيد . آن روز و آن شب در خيمه بودم ولى بامداد روز ديگر گفتم كه مرا در تخت روان جا بدهند و به شهر ببرند تا ببينم آيا امر من ، براى قتل مردهاى ( تاشكند ) به خوبى اجرا شده است يا نه وقتى وارد شهر شدم هنوز سربازانم مشغول چپاول بودند ولى كشتار خاتمه يافته بود و اجساد مقتولين در كوچه‌ها ديده مىشد در بين مقتولين اجساد زن‌ها هم به چشم ميرسيد و معلوم ميشد چون آنها مقاومت كردند و نخواستند اسير شوند بدست سربازان ما كشته شدند .\r\nاى كه سرگذشت مرا ميخوانى ، مگو كه مردى چون من كه فقيه هستم چگونه فرمان قتل‌عام سكنه ( تاشكند ) را صادر كردم . حكومت داراى قوانينى است كه از آغاز دنيا وجود داشته و تا پايان دنيا وجود خواهد داشت و عوض نخواهد شد و يكى از آن قوانين اين است كه مردم بايد از حاكم بترسند و اگر از وى وحشت نداشته باشند او امرش را بموقع اجرا نمىگذارند و اشرار و اوباش بر سكنه شهر مسلط ميشوند و بجان و مال و ناموس آنها تعرض مينمايند . من از اينجهت فرمان قتل‌عام سكنه ( تاشكند ) را صادر كردم تا اينكه براى سكنه بلاد ديگر مايه عبرت شود و بدانند هركس كه مقابل\r\n\r\n","description":"","footnote":"","page_name":" 42 ","page_number":50},
  {"content":"\r\n\r\nمن مقاومت نمايد دوچار سرنوشت شهر ( تاشكند ) خواهد شد . ولى نميتوانم از ذكر اين نكته فروگذارى كنم كه من از مشاهده ريختن خون دشمنان خود لذت مىبردم . همان لذت را كه ديگران از نوشيدن شراب ادراك مىكنند ، من از مشاهده ريختن خون دشمنان خود احساس ميكردم و يك نشئه شادىبخش مرا مسرور و سرگرم ميكرد\r\nوقتى دشمنى را با دست خود بقتل ميرسانيدم لذت من از ديدار جريان خون او بيشتر ميگرديد من از ريختن خون دشمنان خود ، هم لذت ميبردم و هم با خون‌ريزى كشور خود را اداره ميكردم و به همه مىفهماندم كه هركس عليه من قيام كند بجلاد سپرده خواهد شد تا اينكه بكيفر سركشى خود برسد و امروز سه هزار جلاد كه اسم و رسم آنها در طومارها ثبت گرديده در قلمرو وسيع كشور من بسر مىبرند و از من مستمرى دريافت مىنمايند و هر لحظه آماده هستند كه برحسب امر من ، يا حكامى كه از طرف من ، مامور اداره امور كشور هستند مجرمين را تحت شكنجه قرار بدهند يا بقتل برسانند . نتيجه خون‌ريزى من فوايدى است كه تو امروز با چشم خود مىبينى و مشاهده مىكنى كه كاروان از ( انگوريه ) به راه مىافتد و بدون آنكه يك مستحفظ داشته باشد خود را بسمرقند مىرساند و هيچكس طمع بمال كاروان نميكنند .\r\n( توضيح - انگوريه كه بعضى از مورخين ( انگورانى ) هم نوشته‌اند شهرى است كه بعدها ( آنقره ) خوانده شد و امروز ( آنكارا ) پايتخت تركيه است و تيمور لنگ در سرنوشت خود چندبار از شهر ( انگوريه ) نام ميبرد و علتش اين است كه در آنجا بر ( ايلدرم با يزيد ) پادشاه عثمانى ( بطورى كه شرح خواهد داد ) غلبه كرد و او را اسير نمود - مترجم )\r\nيك طبق پر سكه‌هاى زر بر سر يك طفل نابالغ بگذار و او را وادار كن كه پياده در كشور من از شرق بغرب و از شمال بجنوب مسافرت كند و بعد از چند سال كه آن طفل بمرحله بلوغ ميرسد يك عدد از سكه‌هاى زر كم نمىشود براى اينكه كسى جرئت نمىكند كه حتى به پول و مال يك كودك تجاوز نمايد آيا تو هرگز شنيده‌اى كه در يكى از شهرهاى كشور با وسعت من ، سرقتى روى بدهد و سارقى شب وارد خانه يا دكّان مردم شود و چيزى بدزدد ؟ من يقين دارم كه تو هرگز اين واقعه را نشنيده‌اى مگر در دورانى كه من هنوز سلطان شرق و غرب نبودم . من براى جلوگيرى از دزدى رسمى را جارى كرده‌ام كه براى تمام سلاطين آينده بايد سرمشق باشد و آن اينكه وقتى سرقتى روى ميدهد من دست داروغه را قطع ميكنم .\r\nچون من ميدانم كه در يك شهر تا داروغه همدست دزد نباشد يا در كار خود اهمال نكند دزدى بوقوع نمىپيوندد ، من در اقليم وسيع خود راهزنى در جاده‌ها ، و دزدى در شهرها ، و گدائى را برانداختم و تو امروز در هيچ نقطه از كشور من يك گدا نمىبينى . من گدائى را اينطور برانداختم كه براى تمام گدايان مستحق مستمرى برقرار كردم و گدايان مستحق كسانى هستند كه بمناسبت نقص اعضاى بدن يا كورى نمىتوانند كار كنند . من ميدانستم كسى كه از راه گدائى نان خورد مشكل است كه بيك مستمرى اكتفا كند و دست از گدائى بردارد و بگدايانى كه مستمرى ميگرفتند ( و هنوز ميگيرند ) خاطر نشان كردم كه هرگاه مشاهده كردم كه گدائى ميكنند بقتل خواهند رسيد و عده‌اى از آنها را هم كه بعد از دريافت مستمرى دست از گدائى برنداشتند بقتل رسانيدم ، گدايان غير مستحق را هم وادار به كار نمودم و هركس نميخواست كار كند معدوم ميشد .\r\nتو امروز در سراسر كشور من يكى از فرزندان پيغمبر اسلام را نمىبينى كه از حيث معاش\r\n\r\n","description":"","footnote":"","page_name":" 43 ","page_number":51},
  {"content":"\r\n\r\nدر مضيقه باشد . قبل از من در بلاد اسلامى ده‌ها هزار از فرزندان پيغمبر اسلام ( يعنى سادات - مترجم ) براى تحصيل قوت لا يموت گدائى ميكردند و منكه براى پيغمبر و فرزندان او قائل باحترام فراوان هستم از محل خمس كه مختص محمد ( ص ) و آل محمد است براى تمام فرزندان پيغمبر خودمان مستمرى برقرار نمودم . تو كشورى را آبادتر از كشور من نديده‌اى و در هيچ كشور و هيچ دوره ، رعايا مثل دوره سلطنت من آسوده نميزيسته‌اند براى اينكه كسى بانها ظلم نميكند . اگر يك سرباز با يك قره سوران ( باصطلاح امروز يعنى ژاندارم - مترجم ) و يك گزمه ( باصطلاح امروز يعنى مامور پليس - مترجم ) وارد خانه يك رعيت شود و مثل قديم بخواهد غذاى خود را بر او تحميل نمايد يا در خانه‌اش بماند ، سر از پيكرش جدا خواهد شد .\r\nاگر يك سرباز يا يك قره‌سواران يا يك گزمه از رعيت چيزى خريدارى كند و قيمت آن را طبق نرخ عادى و متعارف نپردازد سر از پيكرش جدا مىشود . اى پسران من از من بشما توصيه مىشود كه بعد از من وقتى بسلطنت رسيديد به راهزن و داروغه و گزمه‌هائى كه با دزدان شريك هستند و گداهاى غير مستحق رحم نكنيد و آنها را نابود نمائيد و گرنه ملك خود را از دست خواهيد داد در عوض فرزندان پيغمبر را محترم بشماريد و علماء و شعراء و صنعتگران را مورد حمايت قرار بدهيد و زنهار از شراب بپرهيزيد زيرا ام المفاسد است و اگر شراب بنوشيد سلطنت كشور خود را از دست ميدهيد .\r\nبارى در شهر تاشكند يك مرد جوان باقى نماند و همه بقتل رسيدند و زنهائى هم كه مقاومت ميكردند كشته شدند و فقط سالخوردگان و اطفال باقى ماندند و زنهاى جوان هم بين سربازان من تقسيم گرديدند .\r\nوقتى در شهر چيزى كه قابل بردن باشد باقى نماند . و تمام اموال ( الجاتيو - محمد - قولوق ) حكمران مقتول تاشكند ، منتقل بسمرقند گرديد دستور دادم كه حصار شهر را ويران نمايند تا اينكه در آينده كسى نتواند در پناه حصار شهر تاشكند ياغى شود و مقابل من ، قد علم نمايد . بعد از تصرف تاشكند ديگر در ( ماوراء النهر ) جائى باقى نماند كه جزو قلمرو سلطنت من نباشد . از آن پس تا مدت هفت سال اوقات من صرف‌آباد كردن ماوراء النهر گرديد . من در سمرقند مساجد عالى به پا كردم و شهرهاى بخارا و سمرقند و حتى تاشكند را بطرزى زيبا ساختم و نهرهاى متعدد و وسيع از رودخانه‌هاى بزرگ جيحون و سيحون منشعب نمودم تا اين‌كه رعاياى ماوراء النهر براى شرب مزارع خود آب فراوان داشته باشند .\r\nزمين‌هائى را كه هزار سال باير بود بوسيله احداث نهرها مزروع نمودم و گندم ، در آن زمين‌ها هر تخم از دويست تا چهارصد تخم محصول ميداد . تمام رعاياى ماوراء النهر بر اثر محصول فراوان ، ثروتمند شدند و در سال 775 هجرى در ماوراء النهر گندم به قدر فراوان شد كه رعايا تمام انبارها و اطاق‌هاى خانه خود را پر از گندم كردند و مازاد آن در صحرا ماند و زير باران و برف زمستان پوسيد و از بين رفت زيرا رعايا مكانى نداشتند تا اين‌كه گندم مزارع خود را در آن‌جا بدهند . در آن هفت سال كه از سال 770 تا سال 777 هجرى طول كشيد ، بهبود وضع زندگى عمومى و ثروتمند شدن رعايا و رفاهيت مردم در من نيز اثر كرد و در من رغبتى زياد نسبت بزن‌ها بوجود آمد . تا آن موقع من بيش از دو زن نداشتم و در آن هفت سال دو زن ديگر گرفتم ولى فهميدم كه باز خواهان زنها مىباشم . من كه مسلمان هستم نميتوانم بيش از چهار زن بگيرم ولى شرع اسلام بمردها اجازه داده كه\r\n\r\n","description":"","footnote":"","page_name":" 44 ","page_number":52},
  {"content":"\r\n\r\nعلاوه بر چهار زن عقدى ، هر قدر كه ميل داشته باشند جاريه انتخاب نمايند و من هم جاريه‌هاى متعدد را انتخاب كردم .\r\nمن چون مردى نيرومند هستم راست ميگويم و اعتراف مىكنم كه در آن هفت سال ، زندگى راحت و لذت بسربردن با زنهاى زيبا ، و خوردن اغذيه لذيذ ؛ مرا تنبل كرده بود من نميگويم كه در آن مدت هفت سال تنبلى ، هيچ كار نكردم چون اگر بجنگهاى بزرك نرفتم در عوض براى آبادى ماوراء النهر و خوارزم خيلى كوشيدم و دشت‌هاى وسيع فيما بين درياى آبسگون ( يعنى درياى مازندران مترجم ) و دشت‌هاى سردسير وحشيان ( يعنى سيبريه - مترجم ) را طورىآباد نمودم كه همه‌جا مزرعه و باغ گرديد . معهذا ، امروز كه در آستان هفتاد سالگى هستم براى تنبلى آن هفت سال شرمنده مىباشم آن هم هفت سالگى كه بين سن سىوچهار سالگى و چهل‌ويك سالگى من ، و بهترين دوران نيرومندى جسمى و روحى بود .\r\nاى كه شهر حال مرا ميخوانى بدان كه من در آن هفت سال ، بر اثر كسب لذت از زنهاى زيبا و غذاهاى لذيذ و فراوان خوردن و بر بستر نرم خوابيدن طورى تنبل شده بودم كه ديگر تمرين شمشير - بازى نمىكردم و تير نمىانداختم و زوبين پرتاب نميكردم . از خدا سپاسگزارم كه در آن هفت سال دورهء تن‌پرورى ، من واجبات دين را از ياد نبردم و پيوسته نماز خود را بموقع ميخواندم و در ماه صيام ، روزه ميگرفتم و اتفاق نيفتاد كه روزى آفتاب طلوع كند و من ناپاك باشم . ولى اكنون كه بفكر آن دوره هفت ساله مىافتم نزد نفس خود احساس شرم و پشيمانى مينمايم زيرا هفت سال از بهترين دوران عمر را تباه كردم و اوقات خود را صرف عيش نمودم .\r\nاگر در آن مدت كه تنبلى بر من چيره شده بود يك خصم قوى بماوراء النهر حمله‌ور ميگرديد سلطنت و كشورم را ميگرفت و مرا هم بقتل ميرسانيد . من كه مردى دانشمند هستم و كتب بسيار خوانده‌ام ميدانم كه تمام امرا و سلاطين جهان كه بدست خصم نابود شده‌اند قربانى عيش و عشرت خويش و تنبلى گرديدند و سلطانى كه تنبل نباشد و تن را به زحمت بيندازد و اوقات خود را به پشت اسب بگذراند و روزها شمشير بزند و تير بيندازد و زوبين پرتاب نمايد و پيوسته با مورقشون خود برسد هرگز مقهور يك خصم نمىشود .\r\nفرزندان و نوه‌هاى من آگاه باشيد كه آفت سلاطين عيش و نوش و زنهاى زيبا است و هرگز خود را بدست عيش و نوش و زنهاى زيبا نسپاريد و براى يك مرد هفته‌اى يك بار ؟ ؟ زن كافى است و بيش از آن ، باعث مىشود كه مرد تن‌پرور گردد و نتواند قدرت خويش را حفظ نمايد . بعد از هفت سال خوشگذرانى روزى شمشير جنگى خود را كه پس از خروج از غلاف وزن آن هزار و دويست مثقال بود بدست گرفتم و تيغ را از غلاف خلع نمودم ( توضيح - تيغ را از غلاف خلع كردن اصطلاح مخصوص تيمور لنگ است يعنى تيغ را از غلاف بيرون آوردم - مترجم )\r\nقدرى تيغ را تكان دادم و دريافتم كه در دستم سنگينى مىكند تيغ را بدست چپ دادم و وزن نمودم و دريافتم كه سنگينى شمشير در دست چپ بيش از دست راست است در صورتى كه هفت سال قبل آن شمشير در دست من ، چون يك قطعه چوب سبك وزن بود و من از صبح تا شام در ميدان جنك با هر يك از دو دست آن شمشير سنگين را به حركت درميآورم بدون اينكه احساس خستگى نمايم آه از نهادم برآمد و دانستم آنچه مرا ناتوان كرده خوشگذرانى است و بسر بردن با زن‌هاى زيبا و خوش‌بو و نازك اندام ، آفت مرد است . بايد بگويم كه علاوه بر عيش و كسب لذت از زن‌ها ، لنگ شدن پاى چپ من\r\n\r\n","description":"","footnote":"","page_name":" 45 ","page_number":53},
  {"content":"\r\n\r\nنيز ، كمك به تنبلى من كرده بود\r\nبعد از جنك تاشكند كه گفتم زانوى چپ من بشدت مجروح شد ، من شقاقلوس نگرفتم و پايم سياه نشد اما بعد از بهبودى از پاى چپ لنگ گرديدم لذا ديگر نميتوانستم مانند گذشته جست وخيز كنم و چون چابكى خود را از دست دادم تمايل نسبت بتنبلى در من پديدار گرديد .\r\nدر آن روز كه دريافتم شمشير در دو دست من سنگينى مىكند ، به خود نهيب زدم و گفتم اى مرد تن‌پرور ، اگر يك پاى تو لنگ شده و نميتوانى به چابكى قديم دوندگى كنى و خيز بردارى دست‌ها و بازوان تو بىعيب است و براى چه شمشيربازى و تيراندازى و ساير تمرينهاى جنگى را ترك كردى . اى مرد فراموشكار آيا از خاطر برده‌اى كسانى كه بدست تو كشته شدند و امارت و سلطنت آنها به تصرف تو درآمد كسانى بودند كه شمشير نميزدند و تير نمىانداختند و امور قشون خود را معوق و عاطل مىگذاشتند و در نتيجه ، تو بر آنها غلبه كردى .\r\nآيا همت تو در زندگى همين است كه مثل حيوانات فقط در فكر خوردن و خفتن باشى و حتى نتوانى يك دهم جدّ خود ( چنگيز ) جهانگشائى كنى . كجا رفت آن آرزوهاى دوره جوانى تو . . . كجا رفت آن عهدها كه با خود ميكردى و ميگفتى جهان را خواهى گرفت و در سراسر جهان يك سكه را كه سكه تو باشد رواج خواهى داد و دنيا با يك ياسا ( يعنى قانون - مترجم ) كه ياساى تو باشد اداره خواهد شد . طورى پشيمان شدم كه تصميم گرفتم در همان ساعت دست از زندگى راحت بكشم و شرط اول اين بود كه از سمرقند و زن‌هاى زيباى خود دورى نمايم و بروم و در خارج از شهر ، در بيابان زندگى كنم . امر كردم كه اسب مرا بياورند و گفتم در نقطه‌اى واقع در شش فرسنگى سمرقند اردوگاه برپا كنند .\r\nوقتى به آنجا رسيدم هنوز اردوگاه بوجود نيامده بود و دست را بسوى آسمان بلند نمودم و گفتم خدايا تو شاهد باش من عهد ميكنم كه از امروز ، با زن معاشرت ننمايم مگر بعد از مراجعت از ميدان جنك آن هم هفته‌اى يك بار و عهد ميكنم از امروز تا روزى كه در جهان زنده هستم پيوسته از تنبلى بپرهيزم و هيچ روز از تمرين جنگى فروگزارى نكنم و استراحت ننمايم مگر فيما بين دو جنگ آن هم براى مدتى كم و نيز عهد ميكنم كه مسكن اصلى خود را اردوگاه قرار بدهم و به شهر نروم مگر وقتى ضرورت ايجاب نمايد .\r\nاز آن موقع تا امروز مدت سى سال سپرى گرديده و من تمام اين مدت در صحرا بسر برده‌ام و قدم به شهر نگذاشتم مگر در موقع ضرورت . در اين مدت سى سال تا آنجا كه ممكن بوده از آميزش با زنهاى خوددارى كرده‌ام . من در بعضى از سنوات ، حتى فصل زمستان را هم در صحرا بسر ميبردم و چند بار اتفاق افتاد كه در بامداد وقتى براى اداى فريضه صبح از خواب برميخاستم ميديدم كه صحرا از برف سفيد شده است و بخاطر دارم كه يك روز صبح ، بعد از اين‌كه نماز گذاشتم و هوا روشن گرديد و صاحب منصبانم قدم به ( يورث ) من نهادند يك مشت سكه زر از جيب بيرون آوردم و به آنها گفتم اين سكه‌ها متعلق به كسى است كه آيه‌اى از قرآن را به من نشان بدهد كه در آن از برف صحبت شده باشد . آن روز چون صحرا مستور از برف بود ، صحبت‌هاى مربوط به برف مناسبت داشت و صاحب منصبان من به يورت‌هاى خود رفتند و هركس قرآن داشت آن را مقابل خود نهاد تا اين‌كه آيه‌اى پيدا كند كه در آن ذكرى از برف بميان آمده باشد . من كه قرآن را از حفظ داشتم ميدانستم كه در كلام خدا اسمى از برف برده نشده است\r\n\r\n","description":"","footnote":"","page_name":" 46 ","page_number":54},
  {"content":"\r\n\r\nزيرا در عربستان برف نمىباريد . ليكن ميخواسم بدانم كه ميزان معرفت صاحب منصبان من نسبت بكلام خدا چقدر است .\r\nدر نيمه روز آنها را احضار كردم و گفتم اگر شما قرآن ميخوانديد ميدانستيد كه در آن نام برف ذكر نشده است . پسر بزرگم كه حضور داشت پرسيد اى امير پس براى چه خداوند در قرآن گفته  ( لا رَطْبٍ وَ لا يابِسٍ إِلَّا فِي كِتابٍ مُبِينٍ )  يعنى هيچ تر و خشكى نيست كه از آن ، بحثى در كتاب مبين ( قرآن ) نشده باشد .\r\nگفتم اى فرزند علم قرآن را بايد فرا گرفت تا بتوان معناى آيات قرآن را فهميد آيات قرآن كلام خداست و خداوند خود در قرآن ميگويد كه فهم بعضى از گفته‌هاى او براى هركس ميسر نيست مگر آنهائى كه تحصيل كرده ، خود را براى فهم كلام خداوند آماده كرده‌اند و ( كتاب مبين ) عبارت از مجموعه معانى آيات قرآن مىباشد چه معانى آشكار و چه معانى نهان كه بايد با نيروى علم آنها را ادراك كرد و اگر كسى قرآن را طورى بخواند كه بتواند معانى نهان آيات را هم ادراك نمايد خواهد دانست كه چيزى نيست كه در قرآن از آن بحث نشده باشد .\r\nخداوند مىگويد  ( لا رَطْبٍ وَ لا يابِسٍ إِلَّا فِي كِتابٍ مُبِينٍ )  و نمىگويد الا فى القرآن . . . يا الا فى الفرقان . خداوند از اين جهت دو كلمه  ( كِتابٍ مُبِينٍ )  را ذكر كرده كه بما بفهماند كه منظورش معانى پنهانى آيات قرآن است يعنى آن معانى كه براى ادراك آنها بايد آيات را شكافت تا معانى باطنى آنها براى ما نمايان شود . بعدها وقتى در دمشق ( ابن خلدون ) نزد من آمد و من همين گفته را تكرار كردم طورى خوشوقت و راضى شد كه دستم را بوسيد و گفت اى امير ، من تا امروز كسى را نديده بودم كه بتواند اين آيه از كلام خدا را به اين خوبى معنى كند .\r\n\r\nفصل هفتم بسوى مسقط الراس فردوسى و جنك نيشابور\r\n چنين گفت كاى جوشن كار زار * برآسودى از جنك يك روزگار\r\nكنون كار پيش آمدت سخت باش * بهر كار پيرامن بخت باش \r\nاشعار فردوسى در گوشم طنين ميانداخت و نمىتوانستم آرام بگيرم . هفت سال خورده و خوابيده بودم و شمشير و جوشن را كنار گذاشتم ولى موقع آن رسيد كه جوشن بپوشم و مغفر بر سر بگذارم و شمشير بدست بگيرم و بسوى سرزمينى بروم كه آنجا فردوسى سيصد و پنجاه سال قبل از من اين اشعار را سروده بود . موقع آن فرا رسيده بود كه براى رسيدن بآرزوهاى خود گام بردارم و جهان را مسخر نمايم و تسخير جهان را از خراسان شروع كنم .\r\nشنيده بودم كه خاك خراسان عطرآميز است و هر خراسانى شاعرى است بزرگ يا دانشمندى عالى مقام من فكر ميكردم همانطور كه خاك سمرقند بهترين و شيرين‌ترين خربوزه جهان را پرورش ميدهد و محال است كه هيچ كشور بتواند خربوزه‌اى بهتر از خربوزه سمرقند\r\n\r\n","description":"","footnote":"","page_name":" 47 ","page_number":55},
  {"content":"\r\n\r\nبوجود بياورد خاك خراسان هم علم و ادب‌پرور مىباشد . ولى آن مردان شاعر و دانشمند جزو دلاوران جهان هستند و يكى از آنها فردوسى بوده كه كتابى براى پرورش دلاوران نوشته است .\r\nميخواستم بروم و با مردان خراسانى پنجه در پنجه بيفكنم و بدانم آيا مهارت من در شمشير زدن بيشتر است يا آنها . من اردوگاه خود را مبدل به يك ميدان جنگ نمودم و هر روز از بامداد تا شام من و صاحبمنصبان و سربازانم در آن اردوگاه تمرين‌هاى جنگى ميكرديم تا اينكه سستى از تن ما دور شود و براى پيكارهاى آينده آماده باشيم و در حالى كه از بام تا شام شمشير ميزدم و اسب مىتاختم ، و گرز فرود مىآوردم ، و تير مىانداختم ، و زوبين پرتاب مىنمودم و كشتى ميگرفتم ، متوجه شدم كه چهل سال از عمرم ميگذرد و بطوريكه ميگويند چهل سالگى سن بلوغ جسمى و عقلى مرد است به همين جهت موسى در سن چهل سالگى در كوه طور مبعوث به پيغمبرى شد و به همين جهت پيغمبر ما در سن چهل سالگى در غار ( حرا ) در مكه ، مبعوث به پيغمبرى گرديد .\r\nآيا به همين جهت است كه من در اين سن از تنبلى و سستى خود متنبه گرديدم و عزم كردم كه از عيش و عشرت دورى بگزينم ؟ آيا اگر من بسن چهل سالگى نميرسيدم متنبه مىشدم ؟\r\nآنچه مرا پشيمان كرد وصول بمرحلهء بلوغ چهل سالگى بود . در هر حال در سال 777 هجرى كار من ، فقط تمرين‌هاى جنگى بود و هر روز با مردان نيرومند قشون خود كشتى مىگرفتم زيرا در جنگ پيش ميآيد كه دو حريف دست بگريبان ميشوند و در آن موقع غلبه با كسى است كه بيشتر زور داشته باشد و بتواند با فنون كشتى ، ديگرى را به زمين بزند و به هلاكت برساند .\r\nمن مىفهميدم كه صاحب منصبان و سربازان من نيز مانند من قوى شده‌اند و سستى از آنها دور گرديده و آماده جنگ مىباشند . در بهار سال 778 هجرى موقعى كه ماديان‌ها داراى پستان هاى پر از شير شدند و سكنه سمرقند هر روز ، از شهر قدم بصحرا مىگذاشتند تا اينكه روى سبزه‌هاى اطراف شهر بنشينند و گوميس بخورند من فرمان حركت قشون خود را صادر كردم .\r\n( توضيح - گوميس شير تخمير شده ماديان است كه بخصوص در فصل بهار در ماوراء - النهر زياد خورده ميشد و امروز هم سكنه شهرهاى آن منطقه در بهار گوميس ميخورند - مترجم )\r\nقبل از اينكه فرمان حركت قشون را صادر كنم دو ايلخى بزرك را جلو فرستادم و گفتم در مرز خراسان توقف نمايند ( ايلخى يعنى مجموعه‌ئى از اسب‌ها كه در صحرا بسرميبرند و در موقع تعليق ميكنند - مترجم )\r\nمن قصد داشتم كه تا مرز خراسان بطريق عادى راه‌پيمائى كنم ، ولى از آن ببعد ، ميبايد راه‌پيمائى جنگى را آغاز نمايم و لذا سواران من احتياج باسبهاى يدك داشتند تا اين‌كه بتوانند روز و شب ، راه‌پيمائى كنند .\r\nهنگامى كه ايلخىها را جلو ميفرستادم امر كردم كه اسب‌ها را با علوفه خشك تغذيه نمايند و به آنها كاه و بيده بدهند ( بيده يعنى يونجهء خشك - مترجم ) زيرا اسبى كه در مرتع ميچرد و علف تازه مىخورد نميتواند ، بىانقطاع راپيمائى نمايد و از پا درميآيد . اولين هدف من در خراسان نيشابور بود چون اطلاع داشتم كه كرسى خراسان و ثروتمندترين شهر آن ناحيه است و هر روز بطور متوسط دويست كاروان بزرك وارد آن شهر ميگردد يا از آن شهر خارج مىشود و كاروان‌هاى نيشابور از مشرق به چين ميرود و از مغرب به روم .\r\n\r\n","description":"","footnote":"","page_name":" 48 ","page_number":56},
  {"content":"\r\n\r\n( بايد متوجه بود كه منظور تيمور لنگ از روم كشور عثمانى است كه امروز تركيه نام دارد و در آن دوره عثمانى را روم ميخواندند - مارسل بريون )\r\nمن ميدانستم كه در نيشابور بازرگانان ، هنگام دادوستد فقط پول زر را ميشمارند و پول سيم را شماره نميكنند بلكه در ترازو ميريزند و مىكشند زيرا معاملات آنها بقدرى كلان و پول فراوان است كه حوصله ندارند سكه‌هاى سيم را بشمارند . به من گفته بودند كه در انبار تجارتخانه‌هاى نيشابور آنقدر پارچه‌هاى ابريشمين هست كه با آنها ميتوان از نيشابور تا سمرقند را فرش نمود زيرا نيشابور بزرگترين مركز تجارت ابريشم در جهان مىباشد .\r\nبعد از نيشابور در خراسان شهرهاى بزرك ديگر وجود داشت مثل سبزوار و بشرويه كه اولى در شمال خراسان بود و ديگرى در نيمروز ( نيمروز يعنى جنوب - مترجم ) به من گفته بودند كه در سبزوار ، سيصد هزار كارگر ، در كارخانه‌هاى قالىبافى به كار مشغول هستند و آنجا بزرگترين مركز قالىبافى دنيا است من نميتوانستم باور كنم كه سبزوار سيصد هزار كارگر قالىباف داشته باشد ولى ميدانستم كه در دنيا مكانى نيست كه بيش از سبزوار در آن قالى ببافند . نسبت به ( بشرويه ) توجه نداشتم مگر بمناسبت اين‌كه ميگفتند تمام سكنه آن شهر واقع در نيمروز خراسان دانشمند هستند و در آن شهر كسى نيست كه از علوم برخوردار نباشد ولى با اين‌كه همه دانشمند مىباشند براى تأمين معاش زحمت مىكشند .\r\nشنيده بودم خاركنان بشرويه كه از صحرا خار جمع‌آورى مينمايند و به شهر ميآورند كه بفروشند مانند مفتى شهر ، از علوم متداول برخودارند و همچنين خربنده‌ها ( يعنى چهارپاداران - مترجم ) دانشمندانى هستند كه مىتوانند كتاب‌هاى عربى را بخوانند و معنى كنند و من ميل داشتم كه آن مردم دانشمند عجيب را ببينم و بدانم كه آيا آنچه راجع به آنها گفته‌اند واقعيت دارد يا اغراق است .\r\nولى براى اين‌كه خراسان را با سرعت تصرف كنم ميبايد كه سكنه آن را غافل‌گير نمايم و براى اين‌كه غافل‌گير شوند نبايد بفهمند كه من عزم تصرف خراسان را دارم لذا ، مقصد قشون - كشى خود را به كسى ابراز نكردم و گفتم كه منظور من تصرف ( ارشك‌آباد ) است و تمام صاحب منصبان من تصور ميكردند كه من ميخواهم ( ارشك‌آباد ) را تصرف نمايم .\r\n( ارشك‌آباد شهرى است كه امروز باسم عنق‌آباد خوانده مىشود و نزديك مرز ايران مىباشد - مترجم )\r\nليكن وارد ( ارشك‌آباد ) نشدم براى اينكه ميدانستم كه اگر وارد ( ارشك‌آباد ) شوم بايد از راهى خود را به نيشابور برسانم كه كوهستانى است . من ميخواستم از راه جلگه خود را به نيشابور برسانم تا اين‌كه سواران من بتوانند با سرعت راه طى مىنمايند . پس از اينكه به ( مرو ) رسيدم چهار بلد از خربنده‌هاى آنجا را اجير نمودم تا اينكه مرا از راه جلگه به نيشابور برسانند زيرا هيچكس مانند خربنده‌ها از وضع اراضى و صحارى آگاه نيستند براى اينكه در تمام عمر كار آن‌ها مسافرت از يك شهر به شهر ديگر است و خربنده‌هائى كه من اجير كردم كسانى بودند كه بين نيشابور و مرو رفت‌وآمد ميكردند . آن‌ها حاضر شدند كه مرا از راه جلگه به نيشابور برسانند اما گفتند كه نزديك نيشابور بيك كوه خواهيم رسيد و براى عبور از آن كوه بايد از يك گردنه عبور كرد . من از خربنده‌ها وضع آن گردنه را\r\n\r\n","description":"","footnote":"","page_name":" 49 ","page_number":57},
  {"content":"\r\n\r\nپرسيدم و آنها گفتند آن گردنه راهى است باريك . و يك طرف آن كوه است و طرف ديگر دره و گردنه ، در امتداد دره‌اى مارپيچ مىباشد . پرسيدم آيا در آن گردنه آبادى هست يا نه ؟ خربنده ها گفتند بلى چند آبادى در گردنه هست . پرسيدم وضع آبادىها چطور مىباشد ؟ آنها نميدانستند كه من براى چه اين پرسش را ميكنم . من ميخواستم بدانم آبادىهائى كه در گردنه مزبور جلوى ما قرار گرفته بر آبادىهاى ديگر مشرف هست يا نه ؟\r\nچون هرگاه آباديهاى جلو بر آباديهاى ديگر مشرف باشد ، وقتى قشون من در موقع روز وارد يك آبادى شود سكنه آباديهاى مرتفع آن را خواهند ديد و خواهند فهميد كه يك قشون وارد گرديده و آن خبر را به نيشابور خواهند رسانيد و كرسى خراسان ، آماده براى دفاع خواهد شد . من ميخواستم طورى خود را به نيشابور برسانم كه حكمران آنجا و سكنه شهر ، نتوانند براى دفاع آماده شوند . بنابراين سكنه‌آباديهائى كه در كوه قرار گرفته بود نميبايد قشون مرا ببينند .\r\nطول آن گردنه هم بقدرى بود كه من نميتوانستم قشون خود را هنگام شب از آنجا بگذرانم و ديگر اين‌كه عبور دادن يك قشون از سواران هنگام شب از يك گردنه كوهستانى خطرناك است و سوارها پرت ميشوند و بدره مىافتند . اين بود كه بعد از تحقيق از بلدها تصميم گرفتم كه آن كوه را دور بزنم . من از ايلخىهائى كه جلو فرستاده بودم بهر يك از سواران خود يك اسب يدك دادم تا اين‌كه در راه ، اسب خود را عوض كنند . از ساعتى كه من يك اسب يدك به سواران خود دادم آنها دانستند كه ديگر نميتوانند استراحت كنند و بايد روز و شب راه بپيمايند تا اين‌كه به مقصد برسيم . حتى براى غذا خوردن به آنها فرصت استراحت نميدادم و ميبايد غذاى خود را بر پشت اسب تناول نمايند . هر صاحب منصب ، مكلف بود كه در فواصل معين ، براى چند لحظه دستور توقف را صادر كند تا اين‌كه سوارها از اسبى كه در پشت آن نشسته‌اند سوار اسب يدك شوند تا اين‌كه خستگى اسب اول بدر رود و از آن پس اسب خسته را يدك ميكشيدند و بعد از چند ساعت خستگى اسب اول از بين ميرفت و باز سوارها بر پشت آن مينشستند ، و هنگام استراحت سواران من موقعى بود كه ميبايد به اسب‌ها نواله و آب بدهند و غذاى اسبها در راه‌پيمائىهاى جنگى نواله است زيرا فرصتى وجود ندارد تا آنها را با كاه و بيده و جو سير نمايند .\r\nمن تصور ميكردم كه بهار ماوراء النهر زيباترين بهار جهان است ولى در آن سال وقتى بهار خراسان را ديدم دانستم كه از بهار ماوراء النهر ، زيباتر هم يافت مىشود . تمام دامنه‌هاى كوه مستور از سبزه و گلهاى شقايق بود و در دره‌ها رودخانه‌هاى سفيدرنك جريان داشت . من گرچه از مشاهده سبزه و گلهاى بهار لذت ميبردم به خود اجازه نميدادم كه جز براى اداى نماز توقف كنم . با اين‌كه مىدانستم هيچ‌كس نميتواند سريع‌تر از ما مسافرت نمايد معهذا دستور داده بودم نگذارند هيچكس از ما جلو بيفتد ولو چاپار باشد و اگر خواست برود وى را بقتل برسانند . زيرا در موقع قشون‌كشى قتل يك يا چند نفر ، براى مصلحت قشون بدون اهميت است روز جمعه بيك قصبه رسيدم كه موسوم بود به ( ده بالا ) ، در آن قصبه مسجدى وجود داشت و من با شگفت ديدم كه مسجد خلوت است پرسيدم آيا اينجا عالم روحانى دارد يا نه ؟ مردى ريش سفيد را كه دستارى بر سر داشت نزد من آوردند و من از او پرسيدم مردم اين قصبه چه دين دارند ؟\r\n\r\n","description":"","footnote":"","page_name":" 50 ","page_number":58},
  {"content":"\r\n\r\nمرد سالخورده جواب داد مسلمان هستند . گفتم پس براى چه در اين روز كه جمعه مىباشد مسجد اين قصبه خلوت است . مرد روحانى گفت براى اين‌كه مردم در خانه‌هاى خود نماز ميخوانند و به مسجد نميروند . گفتم آيا روز جمعه هم در خانه‌هاى خود نماز ميخوانند ؟ مرد روحانى گفت بلى گفتم در اين صورت تو و ساير سكنه اين قصبه كافر هستيد . آن مرد با تعجب پرسيد ، براىچه گفتم براى اينكه در دين اسلام ، نماز روز جمعه ، بطور حتم بايد با جماعت خوانده شود .\r\nمرد روحانى از حرف من حيرت كرد و به او گفتم آيا تو قرآن ميخوانى ؟ آن مرد گفت بلى . گفتم دروغ ميگوئى . تو قرآن نمىخوانى و اگر هم بخوانى توجه به معانى قرآن نميكنى .\r\nتو اگر توجه به معانى قرآن مىكردى مىفهميدى كه يگانه نمازى كه خداوند بيش از تمام نمازها راجع بوجوب آن تأكيد كرده نماز روز جمعه است . خداوند در سوره جمعه ، در سه آيه وجوب نماز جمعه را تأكيد كرده و آنگاه آيات مزبور را كه آيات آخرين سوره جمعه مىباشد براى آن مرد خواندم و گفتم آيا تو معانى اين آيات را ميدانى ؟ آن مرد گفت نه .\r\nآنوقت من قرين حيرت شدم زيرا تا آن روز نديده بودم كه يك عالم روحانى اسلامى نتواند معناى آيات قرآن ، ( آن هم معناى ظاهرى آنها را ) بفهمد . از آن مرد پرسيدم مگر تو زبان عربى را نميدانى ؟ آن مرد گفت نه پرسيدم در اين قصبه چكاره هستى و از چه راهى اعاشه ميكنى .\r\nآن مرد گفت من پيش نماز اين قصبه هستم و مردم در موقع غروب آفتاب به من اقتداء ميكنند و نماز ميخوانند گفتم تو چگونه پيش نمازى هستى كه زبان عربى را نميدانى ؟ كسى كه زبان عربى را نداند نمىتواند پيش نماز شود براى اين‌كه معناى آيات قرآن را نمىفهمد و نميتواند بدرستى نماز بخواند .\r\nآن مرد گفت پدرم كه قبل از من پيش نماز اين‌جا بود . نيز زبان عربى را نميدانست .\r\nگفتم اى مرد نادان خداوند در آخرين آيات سوره جمعه مىگويد : اى مسلمين كه بانك اذان نماز روز جمعه به گوش شما ميرسد هر نوع كار و كسب كه داريد رها كنيد و براى خواندن نماز به راه بيفتيد . تأكيدى كه در قرآن براى نماز روز جمعه شده براى هيچ نماز نشده است . بعد به موذن گفتم اذان بگويد تا سربازان من براى خواندن نماز روز جمعه آماده شوند و خود مشغول وضو گرفتن شدم و به مرد سالخورده گفتم چون بنادانى خود اعتراف كردى از قتل تو صرفنظر ميكنم و اينك به من اقتداء كن و نماز بخوان .\r\nآنچه سبب گرديد كه من از قتل آن مرد صرفنظر كنم اين بود كه دريافتم آن پيرمرد بقدرى ساده و بىاطلاع است كه با ديوانه فرقى ندارد و از لحاظ شرعى غير مسئول مىباشد و گرنه فرمان قتلش را صادر ميكردم زيرا بدغل خود را دانشمند معرفى مىنمود . بعد از خواندن نماز روز جمعه كه دو ركعت است به راه افتادم .\r\nمن چون مجبور بودم كوهى را كه نزديك نيشابور مىباشد دور بزنم ، را هم دور شد و هنگام ظهر وارد جلگه‌اى شدم كه نيشابور در شرق آن قرار گرفته بود در آنجا ديگر نميتوانستم كه قشون خود را پنهان كنم براى اين‌كه سراسر جلگه مزبور پر از آبادى و كشت‌زار بود و قوافل مىرفتند و ميآمدند . عده‌اى از كاروانيان كه سوار بر اسب بودند وقتى نيروى مرا ديدند بسوى نيشابور گريختند سربازان من آن‌ها را به تير بستند و چند نفر را بقتل رسانيدند ولى بقيه توانستند\r\n\r\n","description":"","footnote":"","page_name":" 51 ","page_number":59},
  {"content":"\r\n\r\nخود را به شهر برسانند .\r\nمن با اين‌كه شتاب كردم كه به زودى خود را به نيشابور برسانم و نگذارم كه دروازه‌ها را ببندند بر اثر رفت‌وآمد كاروانيان و روستائيان ، جاده بقدرى شلوغ بود كه سواران من نميتوانستند با سرعت عبور كنند و ما نميتوانستيم در خارج جاده راه‌پيمائى نمائيم زيرا در دو طرف جاده تا چشم كار ميكرد مزرعه و باغ و آبادى بود و يك ذرع زمين باير ديده نمىشد .\r\nمن براى آبادى دشت‌هاى ماوراء النهر بخصوص اراضى سمرقند و بخارا بسيار كوشيدم ولى بعد از اين‌كه وارد دشت نيشابور شدم مشاهده كردم كه آبادى آن دشت خيلى بيش از آبادى دشت‌هاى ماوراء النهر است و شكفت آنكه نيشابور رودخانه ندارد .\r\nسمرقند و بخارا ، هر دو ، كنار رودخانه جيحون قرار گرفته و ما هر قدر آب بخواهيم از آن رودخانه برميداريم و بوسيله نهرهاى بزرك و كوچك ، آب را بنقاط دوردست ميرسانيم . من روى رود جيحون تا آن تاريخ صدها دولاب كار گذاشته بودم و كه آب را در فصل تابستان و پائيز ( كه آب رودخانه كم مىشود ) مىكشيدند و وارد نهرها مىكردند . ولى در جلگه نيشابور هرچه به اطراف چشم دوختم اثرى از رودخانه نديدم و بعد از اين‌كه شهر را محاصره نمودم فهميدم كه آب جلگه نيشابور بوسيله قنات تأمين مىشود و در جلگه نيشابور ، چهار هزار و دويست آبادى وجود دارد كه هركدام داراى يك قنات است و لذا در آن جلگه وسيع چهار هزار دويست قنات جارى است ( نوشته تيمور لنك اغراق‌آميز به نظر ميرسد ولى تذكره‌نويس‌هاى ايرانى در نوشته خود قنات‌هاى جلگه نيشابور را دوازده هزار نيز ذكر كرده‌اند . - مارسل - بريون ) ولى ما نمىتوانيم در سمرقند و بخارا و ساير بلاد ماوراء النهر قنات جارى نمائيم زيرا لازمه حفر قنات وجود كوه است و قنات را بايد از دامنهء كوه حفر كرد و ما در مجاورت شهرهاى ماوراء النهر كوه نداريم .\r\nمن هنگام غروب به نيشابور رسيدم و مشاهده كردم كه دروازه‌هاى شهر بسته است . عده‌اى از سربازان خود را مأمور نمودم كه دروازه‌ها را بيازمايند و بدانيم آيا به سهولت شكسته مىشود يا نه ؟\r\nولى معلوم شد كه پشت دروازه‌ها سنك‌چين شده و نمىتوان آنها را درهم شكست . با اين‌كه دروازه ها را بسته بودند من ميدانستم كه شهر غافل‌گير شده و به قدر كافى در آن آذوقه نيست و سكنه شهر به زودى از گرسنگى از پا درميآيند . چون چهار هزار و دويست قريه در جلگه نيشابور بود و احتمال داشت كه سكنه قواى مزبور بكمك محصورين نيشابور بيايند لذا دستور دادم كه شبانه عده‌اى از آباديها را كه نزديك شهر بود اشغال نمايند تا اين‌كه راه رسيدن كمك به نيشابور قطع شود .\r\nمحاصره يك شهر براى قشونى كه آن را در حلقه محاصره گرفته خوب نيست . چون سربازان را تنبل مىكند و رفته رفته ، روحيه جنگى آنها را ضعيف مىنمايد . اين بود كه من بعد از اين‌كه دو روز به سربازان خود استراحت دادم تا اين‌كه از خستگى راه‌پيمائى بياسايند امر كردم كه هر روز تمرين‌هاى جنگى به عمل بيايد تا اين‌كه سربازانم بر اثر بيكارى ، كسل نشوند و ارزش جنگى آنها ضعيف نگردد و خود نيز در تمرين‌هاى جنگى شركت مىنمودم .\r\nحصار نيشابور در دوره سلطنت جد من چنگيز ويران شد ، خود چنگيز به نيشابور نيامد بلكه يكى از پسران و دو نفر از سرداران خود را به نيشابور فرستاد و آنها بعد از غلبه بر شهر حصار آن را ويران نمودند . در دوره ( چنگيز ) حصار نيشابور از داى بود ( يعنى گل فشرده شده - مارسل بريون ) ولى بعد از اين‌كه مردم شهر خواستند يك حصار جديد اطراف نيشابور\r\n\r\n","description":"","footnote":"","page_name":" 52 ","page_number":60},
  {"content":"\r\n\r\nبوجود بياورند از گذشته پند گرفتند و بجاى داى ، حصار را با سنك ساختند . من از روستائيان تحقيق كردم كه بدانم پايه حصار مزبور چگونه است و آنها گفتند پايه حصار تا عمق ده ذرع از سنگ است و من تصور نميكردم كه اين ادعا درست باشد چون كندن يك چنين پى دشوار است .\r\nاطراف شهر تپه‌هائى بود كه نشان مىداد بر اثر حفر پى حصار بوجود آمده و خاك‌هاى پى حصار را آنجا انباشته‌اند و آن تپه‌ها بقدرى مرتفع و وسيع بود كه بتوان گفت ده ذرع پى حصار را كنده ، با سنگ بالا آورده‌اند .\r\nشهر نيشابور فاقد خندق بود و اين موضوع حمله بر حصار را تسهيل مىكرد . من در نخستين روز كه شهر نيشابور را محاصره كردم متوجه شدم كه حصار را نميتوان با وسائل عادى ويران كرد . اگر گفته روستائيان راجع به عمق پى حصار صحيح ميبود با باروت هم نميتوانستم حصار را ويران كنم . زيرا در عمق ده يا دوازده مترى باروت از عهده ويران كردن حصارى كه پى آن ده ذرع سنگ است برنميآيد لذا از دو راه ممكن بود كه بر شهر غلبه كرد . يكى از راه بالا رفتن از حصار و حمله بمدافعين و ديگر اين‌كه سكنه شهر از فرط گرسنگى از پا درآيند و تسليم شوند .\r\nچون ميدانستم كه بعضى از قلاع داراى نقب است و از راه دهليز زيرزمينى بخارج مربوط مىباشد در اطراف شهر تحقيق كردم تا اين‌كه سكنه شهر نتوانند از راه دهليز زيرزمينى با خارج مربوط شوند . در روزهاى دوم و سوم محاصره تمام قنات‌هائى را كه به شهر منتهى ميگرديد ويران نمودم تا اين‌كه سكنه شهر گرفتار بىآبى شوند . از روز چهارم عده‌اى كثير از روستائيان اطراف شهر را به بيگارى گرفتم و دستور دادم كه هرچه درخت چنار و تبريزى در اطراف شهر هست بيندازند تا اين‌كه به مصرف ساختن برج‌هاى متحرك برسد . در حالىكه آنها درخت هاى چنار و تبريزى را ميانداختند تمام نجارهائى را كه در قصبات و قراء اطراف و حتى در طوس بودند احضار نمودم تا اينكه مشغول ساختن برج شوند . روستائيانى كه به بيگارى گرفته بودم و نجارانى كه براى من كار ميكردند به زودى مرا شناختند و دانستند كه اگر سستى كنند و بخواهند از زير كار بگريزند كشته خواهند شد . آذوقه قشون خود و علبق چهارپايان و آذوقه روستائيان و نجاران را با چپاول بدست مىآوردم و دسته‌هاى سبورسات من در قصبات و قراء اطراف بانبارهاى غله و هم‌چنين به گله‌هاى گوسفند حمله‌ور ميشدند و مقاديرى زياد آذوقه ميآوردند و هركس كه مقاومت ميكرد بقتل ميرسيد .\r\nيك هفته بعد از اين‌كه اولين درخت چنار و تبريزى انداخته شد چند برج براى حمله بحصار آماده گرديد و پس از آن برج‌هاى ديگر را با سرعت ساختند .\r\nدر بين سربازان من ، دسته‌اى بودند از سكنه سرزمين ( چتين ) و چتين سرزمينى است واقع در دشت‌هاى سردسير شرقى ( يعنى سيبريه - مترجم ) . همان‌طور كه ما در ماوراء النهر گوسفند و ماديان را مىپرورانيم و از گوشت گوسفند تغذيه مىكنيم . سكنه سرزمين ( چتين ) سگ مىپرورانند و با گوشت سك تغذيه مىكنند و پيوسته گوشت خام ميخورند و من عادت خوردن گوشت سك را از سربازان سرزمين ( چتين ) دور كردم ولى نتوانستم عادت خوردن گوشت خام را از آنها دور نمايم .\r\nآنها نميتوانستند گوشت گوسفند تناول نمايند و چربى گوشت گوسفند آنان را سخت\r\n\r\n","description":"","footnote":"","page_name":" 53 ","page_number":61},
  {"content":"\r\n\r\nناراحت ميكرد ولى گوشت خام اسب را با ميل ميخوردند و تمام اسب‌هائى كه در اردوى من سقط مىشد به آنها واگذار ميگرديد تا اينكه شكم را سير نمايند و در راه‌پيمائى پيوسته مقدارى گوشت خام اسب را زير نمدزين خود ميگذاشتند تا اين‌كه فاسد نشود و مىگفتند كه گرماى بدن اسب ، مانع از اين ميگردد كه گوشت خام زير نمدزين فاسد گردد من آنها را مسلمان كردم ولى نتوانستم وادارشان نمايم نماز را به زبان عربى بخوانند براى اينكه زبان آنها قادر باداى كلمات عرب نبود و چون من مفتى هستم فتوى دادم كه آنها نماز را به زبان خودشان بخوانند زيرا وقتى مسلم شود كه يك مسلمان قادر نيست كه كلمات عربى را بر زبان بياورد ميتواند نماز را به زبان خود بخواند .\r\n( توضيح - آنچه در اينجا راجع به خواندن نماز به زبان محلى ميخوانيم نظريهء تيمور لنك است و مترجم برحسب وظيفه‌اى كه دارد نظريه او را نقل مىكند و خود او براى اظهار نظر راجع به اين مسئله شرعى صالح نيست و فقط علماى محترم دين مىتوانند راجع به اين موضوع اظهار نظر كنند - مترجم )\r\nسربازان ( چتين ) از هيچ نمىترسيدند جز از گرسنگى ليكن من نميگذاشتم كه آن‌ها گرسنه بمانند . جرئت و شجاعت سربازان ( چتين ) به اندازه من بود اما هوش نداشتند و مثل اطفال ، ساده بودند و تا به آنها دستورى داده نمىشد نمىتوانستند كارى را بانجام برسانند . من سربازان مزبور را به برج‌هاى متحرك فرستادم و بآن‌ها گفتم كه از آن برج‌ها خود را بالاى حصار برسانند و مدافعين را معدوم كنند و از حصار پائين بروند و دروازهاى شهر را بر وى ما بگشايند . درحالىكه سربازان چتين مأمور شدند كه از برج‌ها خود را بحصار برسانند بدسته‌هاى ديگر از سربازان خود امر كردم كه بر سر مدافعين تير و بخصوص سنك فلاخن ببارند براى اينكه سنك فلاخن اگر بوسيله بازوان نيرومند پرتاب شود ، اثرش بيش از تير است و يك سنك فلاخن ، يك مرد جنگجو را از پا درميآورد . خود من هم سوار بر اسب اطراف شهر حركت ميكردم و وارد برجها ميشدم و چگونگى جنك سربازان خود را با مدافعين وارسى ميكردم و در آن جنك براى اولين بار بفكرم رسيد كه از انفجار باروت جهت از پا درآوردن مدافعين يك قلعه محكم ، استفاده نمايم بدين ترتيب كه كوزه‌هائى را پر از باروت كنم ، و فتيله‌اى بر سر آن بگذارم و بسربازان خود بگويم كه فتيله را آتش بزنند و كوزه را بسوى مدافعين پرتاب نمايند تا اين‌كه باروت بين مدافعين منفجر شود ؟ ؟ من نتوانستم در جنك نيشابور ، آن فكر را بموقع اجرا بگذارم و بعد از آن جنك ، مسئله كوزه پر از باروت را فراموش كردم ولى در جنك انگوريه ( آنكارا پايتخت كنونى تركيه - مترجم ) توانستم از كوزه‌هاى پر از باروت عليه قشون ( ايلدرم بايزيد ) پادشاه عثمانى استفاده نمايم و سربازان ( ايلدرم بايزيد ) خيلى از كوزه‌هاى باروت كه بين آنها منفجر ميشد ترسيدند و عده‌اى از آنها مقتول و مجروح شدند ( توضيح - گويا اولين مرتبه كه باروت براى پرتاب خمپاره يا گلوله مورد استفاده قرار گرفته در جنك انگوريه بوده و تيمور لنگ آن را اختراع كرده و بطورى كه خود ميگويد سربازانش كوزه‌هاى پر از باروت را كه فتيله‌اى مشتعل داشت بين سربازان خصم پرتاب ميكرده‌اند و كوزه‌هاى آنها پيشاهنك نارنجك‌ها و خمپاره‌هاى امروزى بوده است و اگر ديگرى قبل از تيمور لنگ ، از باروت براى پرتاب خمپاره و گلوله استفاده ميكرده مترجم از آن بىاطلاع است ولى خوانده‌ام كه مدتى\r\n\r\n","description":"","footnote":"","page_name":" 54 ","page_number":62},
  {"content":"\r\n\r\nقبل از تيمور لنگ ، فرزندان چنگيز كه پس از وى بسلطنت رسيدند براى ويران كردن حصار قلعه‌ها از باروت استفاده مينمودند - مترجم ) سكنه شهرهاى خراسان مثل طوس - سبزوار اسفراين - با اينكه ميدانستند نيشابور تحت محاصره است قدمى براى كمك به محصورين برنداشتند اگر آنها يك قشون نيرومند به راه ميانداختند و به نيشابور ميآمدند هر گاه نميتوانستند مرا شكست بدهند ، بارى ، وادارم ميكردند كه از محاصره نيشابور دست بكشم و از پيرامون آن شهر بروم ولى آنان بكمك نيشابور نيامدند و حاضر نشدند كه از راحتى خويش براى كمك بسكنه نيشابور صرفنظر نمايند وقتى جنك نيشابور شروع شد من متوجه شدم كه حاكم شهر مردى است نالايق و بىعقل و لياقت ندارد كه فرمانده يك قلعه جنگى شود . آن مرد بى لياقت براى حمله بر سربازان من يك منجنيق نساخت اگر او منجنيق مىساخت و سنگ بسوى سربازان من پرتاب ميكرد خيلى باعث زحمت ما مىشد . در يك قلعه ، يكى از وسائل دفاع عبارت است از چوب‌هاى افقى و سنگين كه دسته‌اى دراز در وسط داشته باشد و چند مرد آن را به حركت درآوردند . وقتى يك سرباز خصم از برج متحرك قدم به حصار مىگذارد اگر آن چوب را بسوى او به حركت درآورند سرباز مهاجم از بالاى حصار پرت مىشود و جان مىسپارد . ولى در نيشابور ، از آن چوبها نيز وجود نداشت و مدافعين ميكوشيدند كه با شمشير و نيزه مانع ورود سربازان من به حصار شوند . اگر نيشابور داراى منجنيق به قدر كافى بود و سنگهاى گران را بسوى برج‌هاى متحرك ما پرتاب ميكردند و برج‌هاى ما را درهم مىشكستند و ما نمىتوانستيم خود را بحصار شهر برسانيم يكى از وسائل ديگر دفاع اين بود كه سكنه شهر كهنه‌هاى آلوده بروغن را مشتعل نمايند و روى برجهاى ما بريزند . وقتى كهنه‌هاى مشتعل زياد باشد و پياپى پرتاب شود آنهائى كه در برج هستند از عهده خاموش كردن برنمىآيند و برج مشتعل ميگردد و سربازان چاره‌اى ندارند جز اينكه آن را تخليه كنند يا بسوزند . ولى فرمانده شهر نيشابور از اين كار هم غافل شد و به فكر نيفتاد كه برج‌هاى متحرك ما را آتش بزند من كه ميدانستم سربازان ( چتين ) بعد از اين‌كه وارد حصار شدند هنگام پائين رفتن از آن‌جا مواجه با مقاومت شديد محصورين خواهند گرديد گفتم كه همه خفتان در بركنند و مغفر بر سر بگذارند و بوسيله ساق بند ، پاهاى خود را محفوظ نمايند . به آنها گفتم كه بايد بدانند كه وظيفه مهم آنها اين است كه بعد از ورود به شهر خود را بدروازه برسانند و دروازه را به روى ما بگشايند . چون پيش‌بينى مىكردم كه پشت دروازه شهر ، بنائى كرده‌اند به سربازان ( چتين ) كلنگ دادم تا اينكه پس از ورود به شهر آنچه پشت دروازه بنا گرديده ويران كنند و دروازه را بگشايند و به آنها گفتم هنگامى كه يك دسته مشغول ويران كردن بناى پشت دروازه هستند ديگران بايد با سكنه شهر بجنگند و نگذارند كه براى كلنك‌داران ممانعت ايجاد كنند .\r\nاى كه شرح حال مرا مىخوانى اگر فرمانده جنگى هستى يا روزى فرمانده جنگى شدى آگاه باش كه وقتى سربازان خود را از راه حصار يا از راه نقب بدرون يك قلعه محصور و مستحكم ميفرستى بايد از بين آنها كسانى را انتخاب كنى كه ترس نداشته باشند . زيرا ورود به يك قلعه محصور كارى است دشوار و خطير چون سرباز تو قدم بمكانى مىگذارد كه آن را نديده و هيچ اطلاع از وضع آنجا ندارد . او وارد منطقه‌اى مىشود كه پر از دشمن است و نه فقط در سر راهش صدها يا هزارها نفر با نيزه و شمشير و تيركمان قصد قتل او را دارند بلكه ممكن است كه عده‌اى ديگر\r\n\r\n","description":"","footnote":"","page_name":" 55 ","page_number":63},
  {"content":"\r\n\r\nحتى زن‌ها از بالاى بام خانه‌ها سنك‌هاى گران بر سرش بيندازند و او را بقتل برسانند . تو اى مردى كه شرح حال مرا مىخوانى هر قدر كه دلير هستى با اولين دسته از سربازان خود از راه حصار يا نقب وارد قلعه مشو . من نمىگويم كه تو مردى ترسو باشى بلكه از اين جهت توصيه مىكنم كه با دسته اول وارد قلعه مشو كه ممكن است بقتل برسى و اگر كشته شوى قشون تو قادر نخواهد بود قلعه را فتح كند و هر قدر كه يك فرمانده جنگى برجسته‌تر و دليرتر باشد قتل وى سربازانش را بيشتر دلسرد مىكند .\r\nاين بود كه وقتى سربازان ( چتين ) مامور شدند خود را بحصار برسانند و از آنجا پائين بروند و دروازه شهر را بگشايند خود با آنها بحصار نرفتم ولى پسر جوانم ( جهانگير ) را با آنها به بالاى حصار فرستادم و از اين كار دو منظور داشتم او اين‌كه ( جهانگير ) با سربازان ( چتين ) وارد شهر شود تا رعشهء مرك را احساس نمايد و ترس او از قلعه‌گيرى از بين برود . ( جانگير ) تا آن روز وارد يك قلعه محصور نشده بود و نمىدانست كه وقتى انسان ، قدم به يك قلعه ناشناس پر از خصم ميگذارد چه حال به او دست ميدهد . منظور دوم من اين بود كه تمام صاحب‌منصبان و سربازانم بدانند كه من حاضر شدم پسر جوان خود را فدا كنم . ( جهانگير ) هم مثل سربازان ( چتين ) قبل از اينكه قدم به قلعه بگذارد روئين‌تن شد و به او گفتم وقتى تو قدم به قلعه ميگذارى جز به خود بهيچكس نبايد اتكاء داشته باشى و در بين درياى خصم ، بايد به تنهائى از خويش دفاع كنى ولى من تو و ديگران را تنها نخواهم گذاشت و بىانقطاع براى شما كمك خواهم فرستاد . چون اگر فرماندهء جنگى يك دسته از سربازان خود را به قلعه‌اى بفرستد ليكن براى آنها نيروى امدادى نفرستد مانند آن مىباشد كه آنها را به عزرائيل سپرده است چون مدافعين ، به زودى آنها را بقتل ميرسانند و نميگذارند كه دروازه شهر را بگشايند .\r\nبعد از نماز ظهر حمله شديد ما براى ورود به قلعه شروع شد . از تمام برج‌ها سربازان من مدافعين را به تير و سنگ فلاخن بستند كه نيروى دفاع آنها را فلج كند . آنگاه سربازان ( چتين ) باتفاق پسرم ( جهانگير ) قدم بحصار گذاشتند . بالاى حصار يك جنك مهيب بين سربازان من و مدافعين درگرفت ولى سربازان من مدافعين را عقب راندند و براى پائين رفتن از حصار آماده شدند . در حالى كه آنها ميخواستند از حصار پائين بروند مدافعين مىكوشيدند كه سربازان مرا پرت نمايند و چند تن از سربازان ( چتين ) از حصار پرت شدند و جان سپردند ولى بقيه پائين رفتند و من دسته‌اى ديگر از سربازان را بكمك آنها فرستادم و بعد از دسته دوم دسته سوم را اعزام كردم سربازان من از بيست برج واقع در دو طرف دروازهء شرقى نيشابور قدم بحصار مىگذاشتند و از آنجا پائين ميرفتند . در ضمن در سراسر حصار شهر سربازان من حمله ميكردند و وضعى داشتند كه نشان ميداد ممكن است در هر نقطه وارد حصار شوند .\r\nمن از اين جهت در سراسر حصار نيشابور حمله ميكردم تا اينكه مدافعين نتوانند تمام سربازان خود را نزديك دروازه شرقى متمركز نمايند و مانع از گشودن آن دروازه شوند طورى سكنه شهر و بخصوص زن‌ها شيون ميكردند كه گوئى روز قيامت و روزى كه به حساب اعمال بندگان ميرسند فرا رسيده است . ولى مرد جنگى از نعره و فرياد و شيون باك ندارد چون ميداند كه اثرى بر آن مترتب نيست . نزديك پسين ( هنگام عصر - نويسنده ) من قدم به حصار گذاشتم تا وضع شهر را ؟ ؟ و مشاهده كردم كه عده‌اى كثير از سربازان من كشته شده‌اند و لاشه آنها اين طرف و آن\r\n\r\n","description":"","footnote":"","page_name":" 56 ","page_number":64},
  {"content":"\r\n\r\nطرف افتاده ولى دسته‌اى از ( چتين ) ها با كلنگ مشغول ويران كردن بناى پشت دروازه هستند و دسته ديگر با سكنه شهر مىجنگند ، و آنها را عقب ميرانند تا اينكه ديگران بتوانند دروازه را بگشايند چون اطمينان حاصل كردم كه سربازان من به پشت دروازه رسيده‌اند امر كردم كه از خارج هم دروازه را درهم بشكنند و ويران نمايند تا اينكه راه دخول به شهر ، مفتوح گردد .\r\nدروازه شرقى نيشابور بعد از ساعتى گشوده شد ، و سربازان من يورش بردند و وارد شهر شدند . به آنها گفتم تا وقتى كه سكنه شهر امان نخواسته‌اند هركس را كه ديديد به قتل برسانيد زيرا سكنه نيشابور چون مقابل من مقاومت نمودند واجب القتل هستند . عده‌اى از سربازان من مأمور شدند كه بعد از ورود به نيشابور با سرعت خود را به مغرب برسانند و دروازه غربى را بگشايند وقتى در يك شهر بزرك چون نيشابور فقط يك دروازه گشوده شد ، ممكن است كه مسدود گردد اما پس از اينكه تمام دروازه‌هاى شهر را گشودند خطر مسدود شدن مدخلها از بين ميرود . چون پيش بينى ميكردم كسانى كه براى گشودن دروازه غربى شهر ميروند در راه ، يا نزديك آن دروازه مواجه با خطر مىشوند از راه حصار غربى شهر ، براى آنها كمك فرستادم .\r\nتا وقتى كه دروازه شرقى باز نشده بود ، سكنه نيشابور خوب مىجنگيدند ليكن بعد از اينكه مفتوح شد و قشون من از آن راه به شهر يورش برد ، ترس و نااميدى بر مدافعين چيره گرديد عده‌اى از آنها درصدد برآمدند كه از راه مفتوح دروازه شرقى بگريزند ولى به قتل رسيدند و دسته‌هاى ديگر در داخل شهر كشته شدند يا امان خواستند و قبل از اينكه تاريكى فرود بيايد دروازه غربى هم گشود شد . از آن پس من گفتم مشعل‌ها را برافروزند و بجنك ادامه بدهند تا آنكه در همان شب كار جنك يكسره شود و مدافعين فرصت نداشته باشند كه تا صبح روز ديگر خود را تقويت نمايند .\r\nجنگ نيشابور ، تا صبح ادامه داشت و در شب من مطلع شدم كه پسرم ( جهانگير ) زنده است ولى مجروح شده و چون زخمش آنقدر سخت نبود كه نتواند بجنك ادامه بدهد گفتم كه همچنان بجنگد چون مرد تا در جنگ آزموده نشود داراى لياقت نميگردد .\r\nمن بزرگترين هنر مرد را جنگيدن ميدانم و گرچه براى علم و صنعت و ادب ، قائل بارزش هستم ولى عقيده دارم كه خداوند مرد را براى جنگيدن آفريده و مردى كه نتواند بجنگد و از مرگ بيم داشته باشد از بندگان خدا نيست براى اينكه وديعه خداوند را مهمل گذاشته و استعداد فطرى جنگيدن را كه در هر مرد وجود دارد ، در خود تقويت نكرده است به همين جهت پسران خود را مانند خويش ببار آوردم و همين‌كه دست آنها آنقدر نيرومند شد كه بتوانند قبضهء شمشير را بدست بگيرند بآموزگاران سپردم كه به آنها فنون جنگ را بياموزند .\r\nوقتى كه بامداد دميد جنگ نيشابور خاتمه يافت و در آن موقع حاكم نيشابور موسوم به امير حسين را دست بسته نزد من آوردند و او گفت اى امير تيمور تو فاتح شدى و اينك نيشابور از آن تو است ولى بر بندگان خدا رحم كن و از قتل آنها صرفنظر نما . گفتم بندگان خدا وقتى مرتكب گناه شوند درخور مجازات هستند و گناه سكنه اين شهر اين است كه وقتى من باينجا رسيدم دروازه‌ها را بستند و مرا وادار نمودند كه اين شهر را محاصره كنم و براى تسخير اينجا برج بسازم و از راه حصار وارد شهر شوم . حاكم نيشابور گفت اى امير جهانگشا سكنه اين شهر گناه ندارند و اگر من به آنها دستور نميدادم كه دروازه‌ها را ببندند مقابل تو\r\n\r\n","description":"","footnote":"","page_name":" 57 ","page_number":65},
  {"content":"\r\n\r\nمقاومت نمىنمودند و تو مىتوانستى بدون معطلى و زحمت وارد شهر شوى . لذا من گناهكارم و مرا بقتل برسان ولى بر جان سكنه اين شهر ببخش و زن‌ها و اطفالشان را باسارت مبر . از او پرسيدم چند سال از عمرت ميگذرد . جوابداد شصت سال سئوال كردم آيا پسر دارى جوابداد دو پسر جوان من يكى موسوم به شير بهرام و ديگرى باسم شيرزاد بدست سربازان تو كشته شدند . گفتم اگر بجاى تو بودم نام پسر خود را شير بهرام نميگذاشتم زيرا بهرام شير نيست و هيچ‌كس بهرام را به شير شبيه نكرده و تو ميتوانستى كه اسم پسر خود را سرخ بهرام بگذارى براى اين‌كه بهرام سرخ رنك مىباشد .\r\n( بهرام يعنى سيارهء مريخ ، كه آرياها آن را مظهر جنگ ميدانستند و اروپائيان بتقليد آرياها مريخ را رب النوع جنگ دانسته‌اند - مترجم ) امير حسين گفت نام پسر من چه شير بهرام باشد چه سرخ بهرام ديگر وجود ندارد . گفتم امير حسين تصور نكن كه با ذكر مرگ دو پسر خود بتوانى مرا بترحم درآورى .\r\nامير حسين گفت اى امير جهانگشا من براى خود از تو ترحم نميخواهم ولى بر جان مردم اين شهر ببخش و هرچه از آنها تاكنون كشته شده كافى است و بگذار كه ديگران زنده بمانند . گفتم امير حسين ، اگر بجاى اين‌كه من قاتح شوم تو فاتح مىشدى آيا بر حال سربازان من مىبخشيدى ؟ امير حسين گفت پدران ما گفته‌اند كه در جنگ بايد خشونت و بى - رحمى داشت و بعد از پيروزى بايد فتوت بخرج داد و چون تو فاتح شده‌اى فتوت بخرج بده .\r\nگفتم من نمىتوانم از اصول جنگ منحرف شوم و طبق اصول جنگى سكنه شهرى كه مقاومت مىكنند بايد قتل عام شوند . اگر من اين روش را تغيير بدهم ، ديگر نمىتوانم مبادرت بجنگ نمايم . جهانيان بايد بدانند كه هركس مقابل من پايدارى كند كشته خواهد شد و بعد از قتل عام نيشابور شهرهاى ديگر خراسان تكليف خود را خواهند دانست و وقتى قشون من به پشت حصار آن شهرها رسيد ، دروازه‌ها را نخواهند بست . بعد از اين گفته جلاد را احضار كردم و به او گفتم سر از پيكر امير حسين جدا كند و حاكم نيشابور بقتل رسيد . قتل عام سكنه شهر تا ظهر ادامه داشت و بعد از آن ، سربازان من برحسب اجازه‌اى كه من خود به آنها دادم شروع به چپاول كردند .\r\nدر انبار تجارتخانه‌هاى نيشابور ، بقدرى كالا بود كه ما ناگزير شديم براى حمل آنها به ماوراء النهر تمام چهارپاداران اطراف را اجير نمائيم . در نيشابور طبق معمول از قتل علماء و شعراء و صنعتگران خوددارى كردم ولى زنهاى جوان شهر بين سربازان من تقسيم شدند زيرا خداوند گفته است زنهاى بلاد مفتوح ( بعد از جنگ ) بر جنگجويان حلال هستند .\r\n( توضيح - بطورى كه خوانندگان احساس مىكنند تيمور لنگ احكام اسلام را طبق استنباط خود تعبير مىكند و آن‌چه در قرآن گفته شده اين است كه هنگام جهاد مسلمين با كافر حربى مسلمانها مىتوانند زنهاى كافر حربى را به كنيزى ببرند و خداوند در اين دستور به - مشركين توجه دارد نه پيروان مذاهب توحيدى مثل يهودىها و عيسوىها و در قرآن راجع به اين موضوع ، خبر ديگر نيست ولى تيمور لنگ با آنهمه علم و اطلاع ، سكنه نيشابور را كه موحد و مسلمان بودند در رديف مشركين و كافر حربى قرار داده است - مترجم ) .\r\nحمل كالا از نيشابور بماوراء النهر و ساير كارهاى مربوط به نيشابور از جمله ويران كردن\r\n\r\n","description":"","footnote":"","page_name":" 58 ","page_number":66},
  {"content":"\r\n\r\nحصار شهر مرا در آنجا معطل كرد و مدت يك ماه در نيشابور بودم و دنباله كار ويران كردن حصار شهر را به پسرم جهانگير واگذاشتم و خود عازم طوس شدم . در طوس كسى مقابل پايدارى نكرد و من قدم به شهر نهادم و آزار من بهيچكس نرسيد . سكنه طوس هم مانند سكنه نيشابور دستار داشتند و كلاه ديگر بر سر نميگذاشتند و من شنيده‌ام كه دستار از خراسان بساير كشورهاى مسلمان از جمله به ماوراء النهر رسيد و سكنه خراسان از ازمنه قديم دستار بر سر مىبستند . پسر من ( شيخ عمر ) كه با من بطوس آمده بود بعد از ورود به شهر چون مشاهده كرد كه مردم به زبان عربى صحبت مىنمايند و همه دستار بر سردارند گفت مگر اين‌جا حجاز است كه مردم عمامه بر سر نهاده به زبان عربى صحبت مىنمايند .\r\nبه او گفتم بدان كه در حجاز عمامه بر سر نميگذارند و اگر در آنجا كسى عمامه بر سر بگذارد از خراسانىها تقليد مىكند زيرا دستار ، سرپوش سكنه خراسان مىباشد ولى زبان عربى كه تو در اين شهر ميشنوى از يادگارهاى دوره تسلط اعراب بر خراسان مىباشد . در طوس عوام الناس به زبان عربى صحبت ميكردند ولى خواص و دانشمندان به زبان فارسى صحبت مى - نمودند . عده‌اى از دانشمندان و خواص شهر ( طوس ) نزد من آمدند ، و وقتى شنيدند كه من به زبان فارسى و هم عربى تكلم ميكنم حيرت كردند .\r\nدر بين دانشمندانى كه نزد من آمدند مردى بود ملقب به امام اعظم و من با او مباحثه كردم و از او پرسيدم لابد تو نماز ميخوانى ؟ امام اعظم گفت بلى . گفتم لابد ميدانى كه در نماز بايد سوره ( الحمد ) را خواند . امام اعظم گفت اين از بديهيات است . گفتم در سوره ( الحمد ) يكى از صفاتى كه براى خداوند ذكر شده  ( مالِكِ يَوْمِ الدِّينِ )  است آيا تو ميدانى كه معناى  ( مالِكِ يَوْمِ الدِّينِ )  چه مىباشد .\r\nاو گفت يعنى ( مالك روز دين ) گفتم من را مردى عوام تصور كن و برايم شرح بده كه مالك روز دين چه معنا ميدهد .\r\nامام اعظم گفت معناى اين آيه از سوره ( الحمد ) روشن است و احتياج بشرح و تفصيل ندارد . گفتم ولى من معناى آن را نمىفهمم و بايد آن را براى من تفسير كنى . امام اعظم از گفتار بازماند ، آن‌وقت من به او گفتم در اين آيه ( دين ) به معناى جزا مىباشد يعنى خداوند صاحب روز جزاست . روز جزا يعنى روزى كه هركس بفراخور اعمال خود پاداش يا كيفر مىبيند و آن روز كه روز جزا مىباشد نامحدود است و شايد هرگز بپايان نمىرسد چون در اين آيه كلمه ( يوم ) يعنى ( روز ) معناى زمان را ميدهد نه معناى يك روز از طلوع تا غروب آفتاب را و چون روز جزا زمانى است نامحدود لاجرم آفتاب در آن زمان طلوع و غروب نمىكند و شايد آفتاب نباشد هيچكس نمىتواند پيش‌بينى كند كه ( روز دين ) يا ( روز جزا ) چه موقع فرا خواهد رسيد و هرچه در اين خصوص گفته شود جز آنچه در قرآن هست افسانه مىباشد .\r\nامام اعظم با حيرت سخنان مرا شنيد و گفت اى امير تيمور تو اين همه دانائى را از كجا فراگرفته‌اى و استادان تو كه بودند كه تو را اين‌چنين پرمايه كردند . گفتم من چند استاد در ماوراء النهر داشتم ولى بزرگترين استاد من قرآن بود . من قرآن را خواندم و حفظ كردم ولى نه آن‌طور كه ديگران ميخوانند و حفظ ميكنند . من هنگام خواندن و حفظ كردن قرآن كوشيدم كه از هيچ آيه ، نفهميده ، نگذرم و معناى تمام آيات قرآن را ادراك كنم .\r\n\r\n","description":"","footnote":"","page_name":" 59 ","page_number":67},
  {"content":"\r\n\r\nامام اعظم گفت اى امير بزرگوار آيا ممكن است مرا بشاگردى خود بپذيرى و به من تعليم بدهى ؟ گفتم من فرصت تعليم ندارم و زندگى من تا پايان عمر زندگى يك مرد جنگى است و تمام اوقاتم در جنگ‌ها خواهد گذشت . امام اعظم گفت افسوس كه تو فرصت ندارى مرا تعليم بدهى و گرنه من با كمال خشنودى شاگردى تو را ميپذيرفتم ،\r\nوقتى من وارد خراسان شدم سه منظور داشتم اول تصرف نيشابور ، دوم تصرف سبزوار و سوم ديدن شهر بشرويه كه راجع به سكنه آن شهر جيزها شنيده بودم و مىگفتند كه تمام سكنه شهر عالم هستند ولى با اينكه دانشمند مىباشند مثل عوام الناس كار مىكنند و زراعت مىنمايند و حيوانات را مىپرورانند و از پوست حيوانات كفش ميدوزند و به صحرا ميروند و پشته‌هاى خار را به شهر ميآورند كه به مصرف طبخ نان و پختن اغذيه برسانند .\r\nبعد از دو هفته اقامت در طوس خواستم براى تصرف سبزوار از آن شهر كوچ كنم ولى بخاطرم آمد كه فردوسى كه من از جوانى اشعارش را ميخواندم در طوس مدفون است و خواستم قبر او را ببينم من شنيده بودم كه قبر فردوسى در قبرستان مسلمين نيست زيرا چون شهرت داشت كه وى رافضى مىباشد مردم نگذاشتند كه جنازه‌اش در قبرستان مسلمين دفن شود ( رافضى يعنى شيعه ولى طبق بعضى روايات فردوسى را متهم بكفر كردند و ناگفته نماند كه علت مدفون نشدن فردوسى در قبرستان عمومى مسلمين متكى است بروايات و شايد هيچ يك از آنها صحيح نباشد و يحتمل خود فردوسى وصيت كرده بود كه وى را در باغ يا خانه‌اش دفن كنند چون در قديم رسم بود كه بعضى از اشخاص ترجيح ميدادند در خانه خود مدفون شوند - مترجم )\r\nبطورىكه من شنيده بودم چون مردم موافقت نكردند كه فردوسى در قبرستان مسلمين مدفون شود او را در باغ وى دفن كردند . قبل از حركت بسوى سبزوار براى ديدن باغ فردوسى رفتم ولى چيزى كه شبيه به باغ باشد بنظرم نرسيد بلكه ويرانه‌اى ديدم كه علف در آن روئيده بود و يك برآمدگى كوچك در آن ويرانه مشاهده ميشد و به من گفتند كه آن ، قبر فردوسى است . من كنار قبر آن مرد ايستادم و در بحر تفكر غوطه‌ور شدم و حيرت ميكردم چگونه شاعرى چون فردوسى ( ولو رافضى باشد ) آنطور متروك و مهجور گرديده و سكنه طوس ، حتى سنگى روى قبرش نگذاشتند كه اثر قبر از بين نرود . قبل از اين‌كه از كنار مزار فردوسى دور شوم دستور دادم كه همان روز سنگى روى قبر او بگذارند تا اين‌كه اثر قبر از بين نرود هنوز از آن خرابه خارج نشده بودم كه يك پيك سوار خاك‌آلود از راه رسيد و پيك نزديك خرابه از اسب پياده شد و دست در گريبان كرد و نامه‌اى از آن بيرون آورد و قدم بخرابه نهاد .\r\nمن آن پيك را مىشناختم و ميدانستم كه از پيك‌هاى با استقامت حكومتى است . از او پرسيدم از كجا ميآئى ؟ جواب داد از سمرقند . پرسيدم آيا بىانقطاع در راه بودى ؟ ( پيك ) گفت از روزى كه از سمرقند به راه افتادم تا اين لحظه پيوسته بر پشت اسب بودم . سئوال كردم اين نامه را از طرف كه ميآورى . جواب داد از طرف ( شير بهادر ) شير بهادر از طرف من حاكم ماوراء النهر و مركزش در سمرقند بود . نامه را گشودم و ديدم چنين نوشته است .\r\n( از طرف شير بهادر خطاب بامير بزرك امير تيمور - ( توك - تاميش ) كه پادشاه كشورى است در آن طرف درياى ( آبسكسون ) با يك قشون بزرك به راه افتاده و عزم دارد ماوراء النهر را تصرف نمايد و گرچه من در اين‌جا مقاومت خواهم كرد ولى حضور تو در اين‌جا اثرى بيشتر خواهد داشت\r\n\r\n","description":"","footnote":"","page_name":" 60 ","page_number":68},
  {"content":"\r\n\r\nبيدرنك به راه بيفت و خود را به ماوراء النهر برسان )\r\nمن تا آنموقع اسم ( توك تاميش ) را نشنيده بودم و نميدانستم كيست و كشورش در كجاست در آن طرف درياى آبسكون ( يعنى درياى مازندران - مترجم ) آن‌قدر كشور هست كه انسان نمىداند كدام يك از آنها در كجا واقع شده مگر اين‌كه خود برود و ببيند از ( پيك ) پرسيدم كه ( توك - تاميش ) كيست ( پيك ) كه اطلاعى نداشت گفت من نميدانم كه او كيست ولى ميدانم كه براى تهاجم به راه افتاده قصد دارد كشور تو را تصرف نمايد . گفتم آيا تو قشون او را ديدى و مشاهده كردى كه سربازانش بچه شكل هستند . ( پيك ) گفت نه و هنگامى كه من از سمرقند به راه افتادم سربازان ( توك تاميش ) به آنجا نرسيده بودند .\r\nبر اثر وصول نامه ( شير بهادر ) من از رفتن به ( بشرويه ) منصرف شدم و تصميم گرفتم كه كه همان روز به طرف ماوراء النهر عزيمت نمايم من نميتوانستم تمام سربازان خود را با سرعت از خراسان به ماوراء النهر برگردانم لذا سه هزار تن از سربازان با استقامت را انتخاب كردم و بهر كدام يك اسب يدك دادم و به راه افتاديم و مقرر شد كه بقيه سربازان من از عقب بيايند . من ميدانستم بعد از اين‌كه خود را بماوراء النهر برسانم مىتوانم در آنجا از سربازانى كه در خانه‌هاى خود هستند يك ارتش بوجود بياورم و در ضمن نيروئى كه من در خراسان داشتم به من ملحق مىشد .\r\nما روزوشب بىانقطاع راه پيموديم . همن‌كه احساس ميكردم كه اسبها خسته شده‌اند دستور توقف ميدادم تا اينكه سربازان من اسب را عوض كنند و از پشت اسب خسته روى يكى از اسبهاى تازه نفس قرار بگيرند و بعد به راه ادامه ميداديم . در راه‌پيمائىهاى طولانى و بىانقطاع موضوع نواله دادن باسبها و سيراب كردن آنها داراى اهميت است و من و افسرانم در آن امور بصيرت داشتيم ما ميدانستيم كه هرگز نبايد باسبها آن‌قدر آب داد كه سير آب شوند براى اينكه بعد از آن دوچار دل‌درد مىشوند و از راه بازمىمانند . ما ميدانستيم كه در هر شبانه‌روز دو نواله كوچك براى هر اسب كافى است و مانع از اين مىشود كه نيروى حيوان از بين برود و در راه پيمائىهاى طولانى بايد در هر سه روز يا دو روز ساعتى اسب‌ها را رها كرد كه بتوانند در يك مرتع بر زمين و روى علف غلط بزنند براى اين‌كه غلط زدن خستگى اسب را از بين ميبرد . يك هفته بعد از اين‌كه از طوس به راه افتادم به مرو رسيدم و در آنجا شنيدم كه ( توك تاميش ) مراجعت كرده است .\r\n( در تواريخ فارسى نام اين شخص توقتميش نوشته شده است - مترجم )\r\nدر آنجا دانستم كه ( توك تاميش ) سردارى است از اهل كشورى باسم ( كريمه ) واقع در جنوب روسيه و با عده‌اى معدود از سواران براى ايلغار بماوراء النهر آمد و بعد از اينكه ( شير بهادر ) مشغول جمع‌آورى سرباز براى راندن او شد ترسيد و مراجعت نمود . من خواستم كه او را تعقيب كنم و بروم و كشورش را ببينم و مشاهده نمايم مردى كه جرئت كرده و بكشور من حمله نموده چگونه است ولى فصل براى عزيمت به ( كريمه ) مساعد نبود چون من ميدانستم كه روسيه كشورى است سردسير و تا خود را به ( كريمه ) برسانم و جنك شروع شود فصل زمستان خواهد رسيد و من فرصت مراجعت نخواهم داشت . اين بود كه گوشمالى ( توك تاميش ) را موكول ببعد كردم\r\n\r\n","description":"","footnote":"","page_name":" 61 ","page_number":69},
  {"content":"\r\n\r\n\r\nفصل هشتم دومين سفر من بخراسان و جنك سبزوار\r\nقشون من كه در خراسان بود بعد از من وارد ماوراء النهر گرديد و من آن سال را صرف كارهاى آبادانى و تمشيت قشون كردم و قسمتى از او قا ؟ ؟ م نيز صرف مباحثه با علماى شيعه شد . پسرم ( جهانگير ) كه بازمانده قشون مرا از خراسان بماوراء النهر آورد چهار تن از علماى شيعه را وارد ماوراء النهر كرد . علماى شيعه در سمرقند ميهمان من بودند و من دستور دادم كه با آنها باحترام رفتار كنند چون روش من اين است كه علماء و شعراء و صنعتگران را پيوسته محترم ميشمارم . روزها علماى شيعه را بكاخ خود احضار ميكردم و قبل از صرف طعام و بعد از صرف آن ، با آنها مباحثه مىنمودم .\r\nمن در اولين روز مباحثه متوجه شدم كه دلائل علماى شيعه براى ثبوت برترى مذهب آنها نسبت بمذهب ما متكى بر منقول مىباشد نه معقول . ( توضيح - خوانندگان محترم بايد توجه فرمايند كه در اين‌جا ، از قول تيمور لنگ سخن گفته مىشود و معلوم است كه مردى چون او نميتوانسته نسبت به مذهب شيعه نيك‌بين باشد و اين نظر مربوط به من نيست - مترجم )\r\nوقتى از آنها ميپرسيدم دليل عقلى شما براى ثبوت برترى مذهب شيعه چيست متوسل بروايت مىشدند . من بعد از دو ماه بهريك از علماى شيعه مبلغى پول و يك اسب دادم تا اينكه به وطن خود برگردند بىمناسبت نيست كه بگويم مراكز مذهب شيعه عبارت است از خراسان و ( رى ) و صفحات واقع در كنار درياى آبسكون ( درياى مازندران - مترجم ) و در جاهاى ديگر شيعه نيست مگر بت ؟ ؟ ريق ( تيمور لنگ اشتباه ميكرد و در اكثر ولايات ايران پيروان مذهب شيعه بودند منتها در همان ولايات جماعت سنى هم زندگى ميكردند و ناگفته نماند كه در ايران هرگز بين شيعه و سنى اختلاف بوجود نميآمد و برادروار كنار هم زندگى ميكردند - مترجم )\r\nدر بهار سال بعد ، به من خبر رسيد كه امير سبزوار يك قشون گرد آورده تا اينكه بماوراء النهر حمله كند . من در آن فصل قصد داشتم به طرف روسيه بروم و با ( توك تاميش ) جنك كنم .\r\nولى خبر گرد آوردن قشون از طرف امير سبزوار سبب گرديد كه من عزم كردم مرتبه‌اى ديگر بخراسان بروم سال قبل وقتى كه من بخراسان رفتم كسى از ورود من به آن سرزمين اطلاع نداشت و سكنه خراسان را غافلگير نمودم ولى در آن سال كه مىخواستم بخراسان بروم\r\n\r\n","description":"","footnote":"","page_name":" 62 ","page_number":70},
  {"content":"\r\n\r\nنمىتوانستم مردم آن سرزمين را غافلگير كنم سال قبل در خراسان يك قشون آراسته وجود نداشت ولى در آن سال امير سبزوار يك قشون بسيج كرده بود كه من هنوز از چند و چون آن اطلاع نداشتم ولى مىدانستم كه نبايد خصم را كوچك و زبون دانست و اگر انسان خصم را كوچك فرض كند شكست خواهد خورده و نابود خواهد شد اين بود كه قبل از عزيمت بسوى خراسان يك قشون بزرك بسيج كردم متشكل از يكصد و بيست هزار سرباز و آن قشون را به سه قسمت تقسيم نمودم و فرماندهى چهل هزار سوار را خود بر عهده گرفتم و چهل هزار سوار را برياست پسرم جهانگير واگذاشتم و چهل هزار ديگر را به پسرم ( شيخ عمر ) كه از جهانگير كوچكتر بود سپردم .\r\nبه پسران خود گفتم كه قبل از هر تصميم با افسران سالخورده و جنك آزموده سپاه خود مشورت كنند و بجوانى خويش مغرور نشوند . به آنها گفتم ما وارد كشورى مىشويم كه پر از دشمن است و در هر قدم يك خراسانى با شمشير يا نيزه در كمين قتل ماست و در يك كشور خصم اگر سپاه شما متفرق شود نابود خواهيد شد و پيوسته بايد بهبئت اجتماع حركت كنيد و بجنگيد من مىدانستم كه در شمال خراسان چند قبيله زندگى مىكنند كه داراى مردان جنگجو هستند بعضى از آن قبايل در منطقه كوچان ( قوچان ) زندگى مىنمايند و بعضى ديگر در دشت تركمان من بعيد نمىدانستم كه امير سبزوار از قبايل مزبور كمك بگيرد لذا ورود خود را به خراسان اين‌طور طرح‌ريزى كردم كه من از راه ( قوچان ) به طرف طوس بروم و سپس عازم سبزوار گردم و پسرم ( جهانگير ) از راه اسفراين و جوين عازم سبزوار شود و پسر ديگرم شيخ عير از راه دشت تركمان عازم سبزوار گردد و خود را بمزينان برساند و بعد راه سبزوار را پيش بگيرد بدين ترتيب ما مىتوانستيم تمام عشاير شمال خراسان را تحت نظر بگيريم و اگر مشاهده كرديم كه قصد خصومت دارند آنها را نابود كنيم با اينكه فصل بهار و علف فراوان بود و بخصوص در خراسان در دامنه كوهها و تپه‌ها ، مراتع بسيار يافت مىشود ، ما مجبور بوديم كه علف خشك باسبها بخورانيم زيرا اسبى كه در موقع بهار علف سبز بچرد نمىتواند راه‌پيمائى نمايد به همين جهت مسئله سيورسات يك قشون يكصد و بيست هزار نفرى كه با سه دسته چهل هزار نفرى حركت ميكرد داراى اهميت بود و نمىشد كمتر از هزار سوار را براى سبورسات فرستاد چون در كشور خصم سربازان دسته سيورسات را اگر ضعيف باشند به قتل مىرسانند ما ناگزير مىبايد مقدارى از عليق اسبها را مثل آذوقه خودمان ، با خويش حمل كنيم و بقيه را در راه بدست بياوريم و چون سكنه قضبات و قراء حاضر نمىشدند كه بما خواربار و عليق بدهند ، ما ميبايد با حمله وارد آباديها شويم و انبارهاى غله و كاه و بيدهء آنها را تصرف نمائيم و هركس را كه مقاومت كرد بقتل برسانيم .\r\nمن وقتى به ( قوچان ) رسيدم مردانى ديدم بلند قامت و قوى هيكل كه هنوز نمد دربرداشتند براى اينكه هواى بهار در ( قوچان ) سرد است در دست هريك از آنها يك چوب بلند ديده مىشد و گاهى آن چوب را بر دوش مىنهادند . آنها درصدد برنيامدند كه بقشون من حمله كنند ولى از نظرهائيكه بما مىانداختند معلوم بود كه از ما نمىترسند . برخى از آنان چشم‌هاى زاغ و موهاى زرد داشتند و با زبانى تكلم مىكردند كه نه فارسى بود نه عربى و معلوم شد كه آنها كرد ميباشند و از كردستان كوچ كرده‌اند و در ( قوچان ) سكونت نمودند .\r\nچون مردان كرد نيرومند بودند چند تن از آنها را فراخواندم و با كمك يك ديلماج با\r\n\r\n","description":"","footnote":"","page_name":" 63 ","page_number":71},
  {"content":"\r\n\r\nآنها صحبت نمودم و پرسيدم كه آيا ميل داريد كه وارد قشون من بشويد . آنها پرسيدند تو كه هستى . گفتم من تيمور ، سلطان ماوراء النهر هستم و عنقريب سلطان خراسان نيز خواهم شد .\r\nكردها گفتند ما نميخواهيم از زن و فرزندان و زادگاه خود دور شويم و به سربازى احتياج نداريم و داراى گوسفند هستيم و از راه پرورش گوسفند معاش خود را تأمين مىنمائيم با اين‌كه كردهاى ( قوچان ) مردانى قوى بودند بىآزار به نظر ميرسيدند و من از طرف آنها آسوده‌خاطر شدم و عازم طوس گرديدم . در طوس بر مزار فردوسى رفتم تا اينكه سنكه قبر او را ببينم و مشاهده نمودم كه اسم و رسم فردوسى را روى سنك قبر او به زبان عربى نوشته‌اند در صورتىكه وى اشعار خود را به زبان فارسى سروده است . گفتم سنك قبر او را عوض كنند و به دو زبان عربى و فارسى بنويسند .\r\nآنگاه عازم مغرب شدم و بدشت نيشابور رسيدم و مشاهده كردم كه شهر نيشابور ويران است اما قصبات و قراى جلگه نيشابورآباد مىباشد . وقتى خواستم از نيشابور به راه بيفتم با آرايش جنگى حركت كردم براى اين‌كه ممكن بود كه با قشون امير سبزوار تلاقى كنم . من طلايه‌اى بجلو فرستادم تا اينكه ببيند آيا قشون خصم در سر راه ما هست يا نه ؟\r\nمن از روزى كه وارد خراسان شدم از وضع پسرانم اطلاع نداشتم و نميدانستم كه ( جهانگير ) و ( شيخ عمر ) كجا هستند . نه آنها مىتوانستند مرا از وضع خود آگاه كنند و نه من مىتوانستم از خود خبرى به آنها برسانم زيرا در كشور خصم نميتوان پيك را از يك نقطه به نقطه ديگر فرستاد چون جنك نزديك بود من بدون شتاب راه‌پيمائى مىكردم و منظورم اين بود كه اسبها و سربازانم خسته نشوند و وقتى بميدان جنك رسيدند تازه نفس باشند من يقين داشتم كه امير سبزوار از ورود من بخراسان مطلع است و تقريبا مطمئن بودم كه با قشون خود باستقبال من خواهد آمد .\r\nمن تصور نمىكردم كه قشون امير سبزوار از پنجاه يا شصت هزار نفر تجاوز كند و ميانديشيدم كه سربازان او پياده هستند يا اكثر آنها پياده مىباشند زيرا خراسانيان باهميت سواران در جنك پى نبرده بودند و نمىدانستند كه يك قشون سوار در منطقه‌اى چون جلگه‌هاى خراسان خيلى بهتر از پياده است اگر امير سبزوار با قشون خود باستقبال من نمىآمد ميبايد گفته مىشد كه مردى است ابله زيرا كسى كه يك قشون دارد در پس حصار قلعه جا نمىگيرد و خود را دوچار محاصره نمىكند .\r\nبامداد روز بعد قبل از اين‌كه قشون من حركت كند طلايه خبر داد كه يك قشون از دور ديده مىشود و دانستم كه امير سبزوار به استقبال من آمده است و براى پى بردن بچندوچون آن قشون اسب تاختم و جلو رفتم و بالاى تپه‌اى قرار گرفتم و در نظر اول فهميدم كه قشون امير سبزوار پياده است نكته ديگر كه آشكار شد اين بود كه آن قشون پياده آرايش جنگى داشت و در يك جلگه وسيع از شمال به طرف جنوب بسوى ما مىآمد و بين جناح شمالى و قلب قشون و جناح جنوبى آن فاصله‌اى به نظر نمىرسيد و سربازان پياده امير سبزوار مثل يك حصار جاندار ، بدون كوچكترين شكاف بما نزديك مىشدند من آرايش جنگى قشون امير سبزوار را پسنديدم و آن آرايش نشان ميداد كه امير سبزوار مردى است سلحشور و ميتواند يك ميدان جنك را اداره كند .\r\nشماره سربازان او را هفتاد هزار نفر تخمين زدم درحالىكه خود من بيش از چهل هزار سرباز نداشتم ولى سربازان من سوار بودند و سربازان امير سبزوار پياده\r\nگفتم چون ميدانستم ممكن است با خصم برخورد نمايم با آرايش جنگى حركت ميكردم\r\n\r\n","description":"","footnote":"","page_name":" 64 ","page_number":72},
  {"content":"\r\n\r\nفرمانده جناح راست من ( جناح شمالى ) افسرى بود باسم ( قولر بيك ) و كوتاه قد از نژاد مغول اما دلير فرمانده جناح چپ من ( جناح جنوبى ) مردى بود باسم ( اورگون چتين ) از نژاد ( چتين ) كه گفتم گوشت سك ميخوردند و من آن عادت را از سرشان انداختم ( اورگون - چتين ) مانند هم نژادان خود نميدانست كه ترس چيست و مثل آنها اكول بود خود من هم فرماندهى قلب سپاه را بر عهده گرفتم .\r\nبعد از مشاهده قشون خصم عزم كردم كه با سواران خود حمله كنم و آن حصار جاندار را بشكافم . دو فرمانده جناحين من ميدانستند چه بايد بكنند و آنها اطلاع داشتند كه ميبايد در منطقه جنگى خود صف پيادگان امير سبزوار را بشكافند و بعد آنها را محاصره كنند و آنگاه سربازان را نابود نمايند مگر اينكه تسليم شوند .\r\nهنوز فاصله بين دو قشون زياد بود و من نمىتوانستم دستور حمله سواران خود را صادر كنم زيرا ميدانستم كه در صورت حمله تا اسبها بقشون امير سبزوار برسند از نفس ميافتند وقتى فاصله دو قشون كم شد من مشاهده نمودم كه سربازان پياده امير سبزوار نيزه دارند و نيزه براى سوارانى كه حمله مىكنند خطرى است بزرگ . زيرا سربازان پياده با نيزه‌هاى خود اسب‌ها را بقتل ميرسانند و از آن ببعد سواران مبدل به سربازان پياده مىشوند و ارزش جنگى آنها تنزل مىكند . من ( قولر بيك ) و ( اورگون چتين ) را براى مشورت بقلب سپاه احضار كردم و آنها هم گفتند كه نيزه سربازان پياده براى اسبهاى ما خطرناك است . من در صدور فرمان حمله خوددارى كردم و صبر نمودم كه قشون امير سبزوار بما حمله‌ور شود و من از آن خوددارى شرمنده نشدم براى اينكه يك سردار جنگى بالياقت آن نيست كه فقط از مرك بيم نداشته باشد بلكه بايد مصلحت قشون خود را هم در نظر بگيرد .\r\nوقتى سربازان امير سبزوار نزديك‌تر شدند دستور دادم كه كمانداران براى تيراندازى آماده شوند و من خود تير بر كمان بستم و برطبق امر من كمانداران آگاه شدند كه مىبايد با تيرهاى آبديده تيراندازى نمايند . تيرهاى آبديده ما از زره عبور مىكند و در فاصله نزديك ، حتى از خفتان‌هاى نازك هم عبور مىنمايد . ما تيرهاى آبديده را در ماوراء النهر مىسازيم و طرز ساختن آن از اين قرار است كه يكصد من نمك را در يكصد من آب حل مىنمائيم ( من ماوراء النهر دو من و نيم تبريز بوده است - مترجم ) و در نتيجه يك آب نمك غليظ بدست ميآيد . بعد پيكان‌هائى را كه ميبايد بر سر تير نصب شود در آتش مىگذاريم بطورىكه از فرط سرخى سفيد شود و آنگاه پيكان‌ها را در آب نمك فرو ميبريم اين عمل سه مرتبه تكرار مىشود و مرتبه سوم ، بعد از اين‌كه پيكان را از آب نمك خارج كردند آن را بوسيله سوهان تيز مىنمايند يك چنين پيكان موسوم است به پيكان آبديده و وقتى روى تير نصب شد و بوسيله كمان پرتاب گرديد از زره مىگذرد .\r\nشمشير و نيزه را هم ميتوان همين‌طور آب داد ولى از پيكان آبديده بيشتر استفاده مىنمائيم\r\nامير سبزوار باسم ( على سيف الدين ) خوانده مىشد و هم سن من بود و مىگفتند مردى است دلير و دانشمند و داراى مذهب شيعه . من او را بين سربازانش جستجو كردم و نيافتم و اگر مييافتم قصد داشتم يك تير آبديده را حوله او بكنم تا از قوت بازو ، و هنر تيراندازى امير ماوراء النهر مستحضر گردد\r\nتيرهاى ما كه از فاصله نزديك پرتاب مىگرديد ، خيلى بسربازان ( على سيف الدين ) لطمه زد و هر تيرى كه من پرتاب مىكردم يكنفر را از پا درميآورد من ميدانستم كه دلگرمى\r\n\r\n","description":"","footnote":"","page_name":" 65 ","page_number":73},
  {"content":"\r\n\r\nسربازان امير سبزوار به نيزه‌هائى بلند است كه در دست دارند و آن نيزه‌ها سبب شده كه درصدد برآيند بسواران من حمله‌ور شوند ما اگر مىتوانستيم با تيراندازى شديد ، نيزه‌ها را از دست سربازان ( على سيف الدين ) دور كنيم ، پيروزى با ما بود وقتى ما ديديم كه صفوف سربازان امير سبزوار مغشوش شد خود را براى حمله آماده كرديم سلاح اصلى سربازان من در جنك سبزوار ، تيروكمان بود و شمشير و تبر من بتجربه آموخته‌ام كه وقتى سوارانم حمله مىكنند شمشير براى آنها خيلى مفيد نيست و در عوض تبر ( تبرزين - مترجم ) مفيدتر است مشروط بر اينكه دسته‌هاى بلند داشته باشد . شمشير وقتى بر سرباز خصم فرود مىآيد او را از كار نمياندازد مگر اينكه حلقومش را قطع كند يا شكمش را پاره نمايد . به كار بردن شمشير ، هنگامى كه سواران حمله ميكنند مستلزم اين است كه سوار بتواند در موقع شمشير زدن از نيروى اسب هم استفاده نمايد و اين كار از عهده هركس ساخته نيست و در وسط هيجان كارزار سوار فرصت ندارد كه اسب خود را طورى به حركت درآورد كه وقتى دو دست اسب بر زمين قرار ميگيرد وى شمشير بيندازد تا اينكه نيروى اسب مكمل نيروى سوار شود و سرباز خصم از پا درآيد اگر سوار بتواند در موقع حمله ، اسب خود را طورى به حركت درآورد كه از نيروى اسب براى شمشير زدن استفاده نمايد ممكن است با يك ضربت شمشير ، سرباز خصم را نصف كند . ولى چون آن فرصت ، بندرت بدست مىآيد ، بهترين سلاح ، هنگام حمله سواران تبر است به شرط اينكه دسته‌اى بلند داشته باشد . چون تبر وقتى بر سرباز خصم فرود بيايد او را از پا درميآورد ولو بر زره اصابت نمايد و ضربت شديد تبر ، براى از پا درآوردن سرباز دشمن كافى است .\r\nوقتى ما صفوف مغشوش سربازان امير سبزوار را ديديم و اسب‌ها را به حركت درآورديم و تبرها را بدست گرفتيم خيلى اميدوار بوديم كه شيرازهء قشون ( على سيف الدين ) را بگسلانيم ولى قبل از اينكه بسربازان خصم برسيم باران سنگ برسر باريدن گرفت و معلوم شد كه سربازان امير سبزوار با فلاخن بر ما سنگ ميبارند . باران سنگ آنقدر كه براى اسبهاى ما خطرناك بود براى خود ما خطر نداشت و عده‌اى از اسبها از پا درآمدند و آنهائيكه پياده ماندند به عقب برگشتند چون ديگر وجودشان در ميدان جنگ مفيد نبود .\r\nمن ميتوانستم براى حفظ جان عده‌اى از سربازان خود دستور بدهم كه حمله را متوقف كنند ولى بمصلحت نبود . من اگر حمله را متوقف ميكردم ( على - سيف الدين ) صفوف سربازان خود را منظم ميكرد و باز نيزه‌هاى سربازان راه حمله را بر ما مىبست از اين گذشته اگر دستور وقفه حمله از طرف من صادر مىشد ( على - سيف الدين ) و سربازانش كه ميديدند حمله ما را درهم شكستند بسيار قوىدل ميشدند و ميتوانستند بيشتر و بهتر پايدارى كنند ، اين بود كه من از جان عده‌اى از سواران خود گذشتم تا اينكه بتوانم شيرازهء قشون امير سبزوار را بگسلانم .\r\n( اورگون - چتين ) فرمانده جناح جنوبى كه گفتم دو هزار تن از سوارانش از نژاد ( چتين ) بودند چون درندگان بجناح راست قشون امير سبزوار حمله‌ور شد . ( قولر بيك ) فرمانده جناح شمالى من نيز كه سربازانش مثل او نژاد مغول بودند با دليرى به جناح چپ قشون امير سبزوار حمله كرد . اكثر سربازان من ، در قلب سپاه از نژاد ماوراء النهر محسوب مىشدند و مثل خود من ، قامت بلند داشتند آنها ميدانستند كه اگر در ميدان جنگ رو برگردانند پا سستى بخرج بدهند بدست خود من كشته خواهند شد .\r\n\r\n","description":"","footnote":"","page_name":" 66 ","page_number":74},
  {"content":"\r\n\r\nسربازان من اطلاع داشتند كه در كارزار چشمهاى من مراقب اعمال يكايك آنها مىباشد و من ممكن است هر گناه را عفو كنم ، ولى دو گناه در نظر من غير قابل بخشايش است يكى خيانت و ديگرى سستى در ميدان جنگ . من چون در كارزار نسبت به خود سخت‌گير بودم و بخويش ترحم نميكردم ، نمىتوانستم به ديگران ترحم كنم و سربازان من ميدانستند كه هيچ خستگى و خطر وجود ندارد كه من خود آن را استقال ننمايم\r\nوقتى ما بسربازان امير سبزوار رسيديم ، مواجه با يك مقاومت شديد شديم . با اين‌كه صفوف سربازان ( على سيف الدين ) مغشوش شده بود ، سربازان او توانستند خود را بهم نزديك كنند و با نيزه‌هاى بلند راه عبور ما را سد نمايند . هر نيزه كه در سينه يا شكم يك اسب فرو ميرفت يكى از سواران مرا پياده ميكرد و مرد پياده مجبور مىشد به عقب ميدان جنك برود در حالىكه نيزه‌داران قشون امير سبزوار اسب‌هاى ما را بقتل ميرسانيدند عده‌اى ديگر از آنها ، بر ما سنگ مىباريدند و ضربات شديد سنگ ، سواران مرا از صدر زين به زمين ميانداخت .\r\nبا اينكه وضع ميدان جنك در قلب سياه براى ما نامساعد بود من حمله متوقف نكردم چون ميدانستم ، اگر حمله متوقف شود شكست خواهيم خورد . در جناح جنوبى من ( اورگون - چتين ) موفق شده بود كه انتظام صفوف سربازان امير سبزوار را مختل كند و سربازان ( على - سيف الدين ) عقب‌نشينى ميكردند . در جناح شمال ما ( قولر بيك ) پيش ميرفت اما من در قلب ميدان جنك نميتوانستم جلو بروم براى اينكه امير سبزوار بهترين سربازان خود را در قلب ميدان جنك متمركز كرده بود .\r\nدر حالى كه ميجنگيديم يك ضربت شديد سنك بمغفر من خورد و اگر مغفر بر سر نداشتم سرم ميشكافت و بعيد نبود كه بيهوش شوم و از زين بر زمين بيفتم . با اينكه امير سبزوار بهترين سربازان خود را در قلب ميدان جنك متمركز كرده بود من خيلى راضى بودم چون ميديدم كه كار مشكل ميدان جنك بر عهده من محول شده است . من نه از مشكل مىهراسم و نه از خطر ميترسم ولى شايد تمام افسران من اينطور نباشند و وقتى خود را در مقابل يك اشكال بزرك ميبينند بوحشت درآيند و در ميدان جنك كسى كه بترسد نابود خواهدشد .\r\nدر دو جناح شمال و جنوب سربازان من جلو ميرفتند ولى من در قلب سپاه كشته ميدادم و نميتوانستم نيروى مقاومت سربازان ( على سيف الدين ) را از بين ببرم اما سربازان من عده‌اى از آنها را اسير كردند و معلوم شد كه يكى از اسيران ( محمد - سيف الدين ) برادر جوان امير سبزوار است .\r\nجنك تا انتهاى عصر طول كشيد و در آن موقع جناحين من بقدرى پيش رفته بودند كه امير سبزوار فهميد كه قلب سپاه او محاصره خواهد شد . من با حملات دائمى نگذاشتم سربازان زبده امير سبزوار كه در قلب سپاه ميجنگيدند براى كمك بجناحين ( على - سيف الدين ) بروند . من اگر نتوانستم ، مقاومت سربازان امير سبزوار را در قلب سپاه از بين ببرم در عوض بجناحين خود كمك كردم چون مانع از اين شدم كه سربازان شجاع قلب سپاه به كمك جناحين قشون امير سبزوار بروند .\r\n( على - سيف الدين ) وقتى متوجه شد كه قلب سپاه او به زودى محاصره خواهد شد فرمان عقب‌نشينى سربازان برجسته خود را صادر كرد و بدينترتيب جنك با موفقيت من باتمام رسيد .\r\n\r\n","description":"","footnote":"","page_name":" 67 ","page_number":75},
  {"content":"\r\n\r\nمن ميبايد بعد از عقب‌نشينى نيروى امير سبزوار ، آن را تعقيب كنم و كارش را بسازم ولى به دو علت قشون ( على - سيف الدين ) را تعقيب نكردم يكى اينكه غروب آفتاب نزديك بود ، و به زودى شب فرا ميرسيد و من اگر قشون ( على - سيف الدين ) را تعقيب ميكردم در كشورى كه وضع طبيعى آن بر من مجهول مينمود دچار خطر ميشدم . ديگر اينكه عده كثيرى از سربازان من كشته يا مجروح شده بودند و من نيروى خود را ضعيف ميديدم و اصلح اين بود صبر كنم تا پسرانم بيايند و به من ملحق شوند .\r\nبعد از اينكه جنك تمام شد و من افسران خود را براى دريافت گزارش احضار كردم معلوم شد كه در آن روز پانزده هزار تن از چهل هزار سوار ما كشته يا مجروح شده‌اند . ولى ما با يك قشون هفتاد هزار نفرى جنگيده بوديم و سربازان امير سبزوار خوب ميجنگيدند .\r\nهمين كه ميدان جنك از جنگجويان خالى شد افواج كركس‌ها در آسمان پديدار شدند تا مردار بخورند ولى چون تاريكى فرود آمد من نميتوانستم دستور دفن اموات را صادر كنم خاصه آنكه پيش‌بينى ميكردم در آن شب شايد امير سبزوار بما حمله‌ور شود و شبيخون بزند و لذا تمام سربازان بايد آماده بجنك باشند و اگر قسمتى از آنها مامور دفن اموات گردند نيروى ما ضعيف مىشود . يك فرمانده جنگى بعد از پايان يكروزه جنك ولو فاتح شده باشد خيلى كار دارد و بايد گزارش افسران خود را دريافت كند و مراقبت نمايد كه تا اينكه مجروحين مورد مداوا قرار بگيرند و اردوگاه خويش را طورى ترتيب بدهد كه مورد شبيخون قرار نگيرد . من دستور داده بودم كه ( محمد - سيف الدين ) برادر امير سبزوار را كه اسير ما شده بود در خيمه‌اى نزديك خيمه من ، تحت مراقبت قرار بدهند تا در خصوص برا ؟ ؟ ش و نيروى او ، از وى كسب اطلاع كنم .\r\nوقتى شب فرود آمد ( محمد - سيف الدين ) به نماز ايستاد و ( قولر بيك ) كه كنار من بود گفت اى امير ، نگاه كن اين مرد چگونه نماز ميخواند من ميدانستم كه براىچه ( قولر بيك ) تعجب كرده اما تجاهل نمودم و پرسيدم چه چيز او سبب حيرت تو شده است . ( قولر بيك ) گفت اين مرد موقع نماز خواندن ، دستها را روى سينه نميگذارد ، معلوم مىشد كه ( قولر بيك ) تا آن روز رسم نماز خواندن شيعيان را نديده بود و به او گفتم ( قولر بيك ) نمازگزار هنگامى كه به نماز مىايستد ، چون مقابل خداوند حضور بهم مىرساند بايد مودب و طورى باشد كه معلوم شود به خداوند احترام مىگذارد . هر مسلمان مجاز است كه هرطور كه ميل دارد مقابل خداوند بايستد مشروط باينكه آن ايستادن مطابق رسم و آئين او محترمانه باشد . ما احترام را در اين ميدانيم دو دست را بر سينه بگذاريم و نماز بخوانيم و اين مرد احترام را در اين ميداند كه دو دست را بر طرفين بدن بچسباند و نماز بخواند و اگر در بين مسلمين جماعتى باشند كه در موقع اداى احترام دو دست را بر سر بگذارند مىتوانند در حالى كه دستها را بر سر گذاشته‌اند نماز بخوانند .\r\nآن شب ، امير سبزوار بما حمله نكرد و صبح روز بعد ، سربازان من مبادرت بدفن اموات كردند ولى كفتارها شب پيش قسمتى از اجساد را خورده بودند . من از ( محمد - سيف الدين ) برادر جوان امير سبزوار راجع به نيروى برادرش پرسش كردم و او گفت نيروئى كه روز قبل با ما جنگيد 75 هزار سرباز بود و برادرش 30 هزار سرباز ديگر در سبزوار دارد . بطوريكه ( محمد - سيف الدين ) گفت شماره تلفات قشون امير سبزوار بيش از آنهائى بود كه اجسادشان در ميدان جنك باقى ماند براى اينكه سبزوارىها ، يكقسمت از اموات خود را از ميدان جنك خارج كردند تا اينكه زير سم\r\n\r\n","description":"","footnote":"","page_name":" 68 ","page_number":76},
  {"content":"\r\n\r\nاسبها و لگد پياده‌ها قرار نگيرند .\r\nبا اينكه از سربازان امير سبزوار هم عده‌اى كشته شده بودند من نميتوانستم با 25 هزار سوار بقشون امير سبزوار حمله كنم . خوشبختانه غروب آن روز طلايه قشون پسرم ( جهانگير ) كه از راه اسفراين و جوين آمده بود نمايان گرديد و بعد از اينكه ( جهانگير ) بوسيله طلايه فهميد كه من آنجا هستم در نيمه شب خود را به من رسانيد . از وى پرسيدم كه آيا از حال برادرش ( شيخ عمر ) اطلاعى دارد يا نه ؟ جواب داد كه از حال او به كلى بىاطلاع است ولى طبق موافقتى كه حاصل شده او مىبايد خود را به مزينان برساند يعنى بجنوب سبزوار برسد .\r\nورود قشون ( جهانگير ) ما را تقويت كرد و آماده نمود كه مرتبه‌اى ديگر به نيروى امير سبزوار حمله‌ور شويم .\r\nامير سبزوار فهميد كه يك نيروى قوى بكمك من آمده است و دانست كه اگر مرتبه‌اى ديگر در صحرا ، با من مصاف بدهد كشته خواهد شد لذا بسرعت بازگشت نمود و خود را بسبزوار رسانيد و در پناه حصار شهر قرار گرفت .\r\nگفتم محاصره كردن يك قلعه جنگى و از پا درآوردن محصورين آن كارى است طولانى و خستگى آور ولى كسى كه ميخواهد نائل به تحصيل پيروزى شود بايد آن كار طولانى را پيش گيرد و بانجام برساند . من از وضع داخل شهر سبزوار جز آنچه از ( محمد سيف الدين ) شنيده بودم اطلاع نداشتم و فقط ميدانستم شهرى است بزرك و مركز قالىبافى خراسان و ميگويند كه سيصد هزار كارگر در كارگاههاى قالىبافى آن كار ميكنند . جلگه سبزوار مثل نيشابورآباد نبود و از اولين روزهاى محاصره شهر من متوجه شدم كه در آن جلگه بادى ميوزد كه تمام خاك بيابان را روى ما ميريزد و تا روزى كه جنك سبزوار ادامه داشت آن بادها ما را اذيت مىكرد .\r\nتمام اقداماتى را كه من در نيشابور ، براى از پا درآوردن نيروى مقاومت محصورين بانجام رسانيدم در سبزوار تكرار كردم و قناتهائى را كه از خارج به شهر ميرفت كور نمودم و اطراف شهر در فواصل نزديك و دور ، روزوشب ، نگهبان گماشتم تا اگر شهر ، داراى راههاى زيرزمينى است سكنه شهر نتوانند براى تهيه آذوقه از آنجا خارج شوند و تمام مردانى را كه در قصبات و قراء اطراف سكونت داشتند به بيگارى گرفتم تا اينكه درختهاى كهن را بيندازند و چوب آنها را پاى كار بياورند تا نجاران بتوانند برجهاى متحرك بسازند . چهار دسته از كسانى را كه در نقب زدن مهارت داشتند مامور كردم كه از چهار طرف شهر نقب بزنند و آنقدر پيش بروند تا اينكه بپاى حصار شهر برسند و زير حصار را خالى نمايند تا اينكه بتوان در آنجا باروت نهاد و منفجر كرد .\r\nبرطبق دستور من چهار برج ديده‌بانى مرتفع در چهار طرف شهر با خشت و چوب ساخته شد تا اينكه ديده‌بان‌هاى ما همواره در آن برجها باشند و از وضع شهر آگاه شوند . ما بوسيله ساختن برجهاى مزبور كه خيلى مرتفع بود توانستيم شهر سبزوار را به خوبى ببينيم و بانبوه جمعيت آن پى ببريم من از مشاهده انبوه جمعيت خوشوقت شدم زيرا مىدانستم شهرى كه آنقدر پرجمعيت است در مقابل محاصره پايدارى نخواهد كرد و به زودى از پا درمىآيد براى اينكه نمىتوان آذوقه آنهمه افراد را فراهم نمود . اما بعد دانستم كه امير سبزوار پيش‌بينى محاصره شهر را هم كرده ، آذوقه فراوان در آنجا گردآورده بود . در حالىكه وسايل گشودن شهر را فراهم ميكردم از تأخير\r\n\r\n","description":"","footnote":"","page_name":" 69 ","page_number":77},
  {"content":"\r\n\r\n( شيخ - عمر ) فرزندم ناراحت بودم . او كه فرماندهى چهل هزار سوار را داشت مىبايد وارد مزينان واقع در نزديكى سبزوار شود اما از وى خبرى نميرسيد و من ( جهانگير ) را با سه هزار سوار مأمور كردم كه از راه مزينان به طرف شمال برود و تحقيق كند كه نيروى شيخ عمر كجاست و بر سر او و سوارانش چه آمده است .\r\n( جهانگير ) و سوارانش به راه افتادند و ما بمحاصره شهر ادامه داديم و هر روز از طرف ما نامه‌هائى به تير بسته مىشد و به طرف شهر پرتاب ميگرديد و من در آن نامه‌ها بسكنه شهر و سربازان امير سبزوار مىگفتم اگر ترك مقاومت كنيد و شهر را تسليم نمائيد زنده خواهيد ماند و گرنه تا آخرين نفر كشته خواهيد شد و من زنان و فرزندان شما را اسير خواهم كرد و ببردگى خواهم برد ولى تهديدهاى من اثرى در مدافعين نداشت .\r\nيك روز من بوسيله تير چند نامه بسوى شهر پرتاب كردم و از امير سبزوار خواستم كه هنگام عصر بالاى حصار بيايد و منظره‌اى را به چشم خود ببيند . در موقع عصر امير سبزوار كه گفتم مردى بود هم‌سن من و داراى مذهب شيعه بالاى حصار آمد . من امر كردم كه برادرش ( محمد - سيف الدين ) را بحصار نزديك كنند . تيراندازان ما آماده بودند كه اگر از طرف مدافعين كه بالاى حصار ديده مىشدند به طرف ما تيراندازى شد ، آنها هم تيراندازى نمايند . ولى تيراندازانى كه اطراف امير سبزوار بودند كمان‌ها را از دوش آويخته نشان ميدادند كه قصد تيراندازى ندارند .\r\nمنادى ما از طرف من خطاب بامير سبزوار بانك زد اى ( على - سيف الدين ) اگر دروازه‌هاى شهر را نگشائى و سبزوار را تسليم نكنى ، اينك مقابل چشم تو برادرت به هلاكت خواهد رسيد و ميگويم كه سر از بدنش جدا كنند . ( على - سيف الدين - مويد ) خطاب به من فرياد زد اى ( تيمور بيك ) آيا اسير تو اجازه دارد حرف بزند يا نه ؟ بوسيله منادى جواب دادم مىتواند حرف بزند .\r\nامير سبزوار خطاب ببرادر خود گفت اى محمد ، آيا تو ميل دارى زنده بمانى و ما شهر را تسليم دشمن كنيم يا اين‌كه بهتر ميدانى ما مقاومت نمائيم ولو مقاومت ما سبب مرگ تو شود . ( محمد - سيف الدين ) گفت مقاومت كنيد و آنگاه اظهار كرد ( تيمور لنگ ) بجلاد بگو سر از بدن من جدا كند .\r\nبمنادى گفتم آنچه من بمحمد مىگويم با صداى بلند براى امير سبزوار تكرار نمايد و آنگاه اين واقعه را بيان كردم جد من الب ارسلان در سيصد و پنجاه سال قبل از اين با پادشاه ( روم ) باسم ( ديو جانس چهارم ) جنگيد و او را مغلوب و اسير كرد . ( توضيح ) - تيمور لنك همانطور كه تظاهر مىكرد از نسل چنگيز است خود را از نژاد ( الپ ارسلان ) هم ميدانست در صورتىكه ( الپ ارسلان ) پادشاه سلجوقى و پدر سلطان ملكشاه معروف ، از اجداد تيمور لنك نبود و اين تذكر را لازم دانستيم كه خوانندگان محترم مشتبه نشوند - مترجم ) محلى كه پادشاه روم اسير جد من شد ، شهرى بود واقع در ارمنستان و بعد از اين‌كه ( ديو جانس چهارم ) اسير گرديد او را با زنجير نزد ( الپ ارسلان ) آوردند . ( الپ ارسلان ) از او پرسيد اگر تو بر من دست مىيافتى و مرا اسير مىنمودى با من چه مىكردى ؟ ( ديو جانس چهارم ) گفت تو را ميفروختم . ( الپ ارسلان ) حيرت زده پرسيد آيا مرا مىفروختى و درصدد برنميآمدى كه مرا بقتل برسانى پادشاه ( روم ) گفت نه براى اين‌كه كشتن تو بىاهميت بود . تو تا روزى براى من اهميت داشتى كه من تو را مغلوب نكرده بودم و بعد از اين كه تو را مغلوب كردم و اسير شدى و با زنجير تو را نزد من آوردند كشتن تو براى من بيش از قتل يك مورچه اهميت نداشت ولى از فروختن تو استفاده ميكردم .\r\n\r\n","description":"","footnote":"","page_name":" 70 ","page_number":78},
  {"content":"\r\n\r\n( الپ ارسلان ) پرسيد مرا بكه ميفروختى پادشاه روم جواب داد تو را بخودت يا شخصى كه حاضر مىشد تو را خريدارى كند ميفروختم ( بايد متوجه شد كه منظور از پادشاه روم پادشاه روم كوچك يا ( روميه الصغرى ) است كه پايتختش شهر قسطنطنيه بود كه امروز موسوم به استانبول مىباشد - مترجم )\r\n( الپ ارسلان ) هم موافقت كرد كه پادشاه ( روم ) را بفروشد و چون غير از خودش كسى خريدار وى نبود ، ( ديو جانس چهارم ) را به خودش فروخت و اينك اى محمد ، هرگاه تو بتوانى خود را خريدارى كنى ، يا برادرت حاضر باشد تو را خريدارى نمايد من تو را خواهم فروخت امير سبزوار از بالاى حصار بانك زد برادرم را بچه مبلغ ميفروشى ؟ . بوسيله منادى جواب دادم به مبلغ دو كرور دينار امير سبزوار بانك زد در تمام اين شهر يك كرور پول نقد وجود ندارد گفتم دروغ ميگوئى ، و تو كه داراى يك قشون يكصد هزار نفرى هستى كرورها پول نقد دارى و تا كسى كرورها ثروت نداشته باشد نميتواند يك قشون يكصد هزار نفرى را نگاهدارى نمايد .\r\nامير سبزوار گفت من مىتوانم براى رهائى برادرم يكصد هزار دينار بپردازم مشروط به اين كه او را سالم تحويل من بدهى .\r\nگفتم يكصد هزار دينار فديهء يك بازرگان است كه بدست ما اسير شود نه فديهء برادر امير سبزوار . ( على - سيف الدين ) گفت من نميتوانم براى رهائى برادرم بيش از اين بپردازم گفتم من ميخواستم از روش ( الپ ارسلان ) پيروى كنم و برادرت را بفروشم و چون تو خريدار برادرت نيستى و كسى ديگر هم نيست كه خريدار وى باشد . او را بقتل ميرسانم تا از زحمت نگاهدارى او آسوده باشم .\r\nآنگاه به اشاره من جلاد سر از بدن ( محمد - سيف الدين ) جدا كرد و از بالاى حصار شهر ، صداى شيون برخاست و من گفتم سر محمد را بالاى يكى از برجهائى كه مشرف بر شهر بود نصب نمايند تا سكنه شهر آن را ببينند .\r\nهمان شب ( على - سيف الدين ) بخون‌خواهى برادرش به ما شبيخون زد . وقتى يك ثلث از شب گذشت يك مرتبه دروازه‌هاى شهر باز گرديد و در حالىكه سربازان امير سبزوار از شهر خارج مىشدند و بما هجوم مىآوردند هزاران نفر از آنها بوسيله نردبان از حصار شهر فرود ميآمدند . عده‌اى از مهاجمين مشعل داشتند و همين‌كه به خيمه‌هاى ما ميرسيدند آنها را آتش مىزدند تا اينكه ما را بترسانند و مانع از اين شوند كه بتوانيم قواى خود را متمركز كنيم .\r\nرسم من اين است كه در موقع محاصره يك شهر ، هرگز اسبها را نزديك اردوگاه قرار نميدهم .\r\nهركس كه شهرى را محاصره مىكند بخصوص اگر در آن شهر يك قشون بزرگ باشد بايد بداند كه هر لحظه از اوقات روز يا شب ممكن است سربازان محصور از شهر خارج شوند و به محاصره‌كنندگان حمله نمايند . و اگر در موقع حمله ، اسب‌ها در اردو باشند طورى بىنظمى بوجود مىآيد كه نميتوان جنگيد براى اين‌كه اسب‌ها ؟ ؟ از هر طرف ميگريزند بخصوص اگر آتش افروخته شود و حريق ، اردوگاه را بسوزاند . زيرا اسبهاى ما كه جنگى هستند از هياهوى ميدان جنگ نمىترسند اما از آتش بيم دارند و وقتى بوجود ميآيد افسارها را پاره ميكنند و ميگريزند .\r\n\r\n","description":"","footnote":"","page_name":" 71 ","page_number":79},
  {"content":"\r\n\r\nما چون در سبزوار اسب‌هاى خود را در عقب جا داده بوديم آن شب بعد از اينكه شبيخون شروع شد خيلى نگرانى نداشتيم . دو سردار من ( قولر بيك ) و ( اورگون - چتين ) ميدانستند كه اگر خصم از شهر خارج شد و بما حمله نمود آنها ميبايد با نيروئى كه تحت فرماندهى خود دارند به من ملحق شوند .\r\nمن به آنها گفته بودم كه در موقع محاصره نيروى ما اطراف شهر متفرق است و امير سبزوار يك قشون قوى در شهر دارد كه بعد از خروج از آنجا ميتواند در پيرامون شهر ، نيروى منفرق ما را نابود كند لذا همين‌كه سربازان امير سبزوار از شهر خارج شدند آنها بايد با نيروئى كه دارند خود را به من برسانند تا قواى ما متمركز شود و آنوقت مىتوانيم مهاجمين را از ميان برداريم و وارد شهر شويم .\r\nدر حالىكه از همه جا فرياد به گوش ميرسيد و ناله مجروحين شنيده مىشد و سربازان امير سبزوار دشنام ميدادند و بوسيله ناسزاگوئى خود را قوىدل ميكردند ( قولر بيك ) و ( اورگون چتين ) خود را به من رسانيدند من كه در مشرق شهر بودم فرماندهى حمله را بر عهده گرفتم و ( قولر بيك ) را فرمانده جناح راست و ( اورگون - چتين ) را فرمانده جناح چپ كردم و حمله متقابل ما با تبر آغاز گرديد . من دو تبر در دست داشتم و از چپ و راست ميزدم و مشعل‌داران ما ، ميدان جنگ را براى ما روشن ميكردند و قسمتى از ميدان جنگ هم از شعله‌هاى حريق روشن مىشد . شايد اگر ديگرى بجاى من بود دستور ميداد كه حريق‌ها را خاموش كنند تا اينكه خيمه‌ها از بين نرود ولى من ميدانستم كه مسئله خاموش كردن حريق يك مسئله فرعى و بىاهميت است . و بفرض اين‌كه تمام خيمه‌هاى ما بر اثر حريق از بين ميرفت ما مىتوانستيم آنها را تجديد كنيم زيرا همه شهرهاى خراسان غير از سبزوار از آن ما بود و دستور مىداديم كه در آن بلاد ، بسرعت براى ما خيمه فراهم نمايند ، و آنچه اهميت داشت اين بود كه از موقع استفاده نمائيم و خود را به شهر برسانيم .\r\nتمام نيروى من در مشرق شهر متمركز گرديده بود و جناح راست من شمال و جناح چپ من جنوب شهر را ميگرفت و ما بطور منظم خود را به دو دروازه بزرگ شهر كه هر دو در مشرق قرار داشت نزديك ميكرديم .\r\nسربازان امير سبزوار با شمشير مىجنگيدند و ما با تبر و ضربات ما آنها را از پا در ميآورد و راه ما با لاشه سربازان امير سبزوار مستور مىگرديد . تا آنكه ما به جائى رسيديم كه با دروازه‌هاى شهر ، تقريبا بيش از پنجاه ذرع فاصله نداشتيم و در آن موقع كسانى كه در شهر بودند ، بدستور امير سبزوار دروازه‌ها را بستند .\r\nامير سبزوار وقتى دريافت كه شبيخون او ، منتهى بعدم موفقيت شد همان‌گونه كه در آن روز برادرش را فدا كرد در آن لحظه هم جمعى از سربازان خود را فدا نمود و دروازه‌ها را بست و راه مراجعت آنان را به شهر مسدود كرد .\r\nتا آنموقع سربازان سبزوارى با دليرى ميجنگيدند ولى وقتى متوجه شدند كه دروازه‌ها را بستند و راه بازگشت آنان را مسدود نمودند دلسرد شدند . ما ميدانستيم بعد از اينكه دروازه بسته شد قدرى طول ميكشد تا اينكه پشت دروازه را سنك‌چين نمايند و اگر زود بجنبيم ممكن است مانع از سنك‌چين كردن بشويم .\r\n\r\n","description":"","footnote":"","page_name":" 72 ","page_number":80},
  {"content":"\r\n\r\nسربازان سبزوارى ديگر مقاومت نميكردند و سلاح را بر زمين مىانداختند و تسليم مىشدند ، و با اين‌كه تسليم شدن آنها ، كار ما را سهل كرد و توانستيم زودتر خود را بدروازه‌ها برسانيم وقتى بمدخل‌هاى شهر رسيدم كه پشت دروازه‌ها را سنك‌چين كرده بودند .\r\nدر آن شب قسمتى از خيمه‌هاى ما به كلى سوخت و هرچه در آنها بود از بين رفت ولى باسب‌هاى ما آسيب نرسيد . و در عوض تمام سربازان امير سبزوار كه از شهر خارج شده بودند بقتل رسيدند يا مجروح و اسير شدند و صبح روز بعد ، من امر كردم مجروحين سخت سبزوارى را بقتل برسانند زيرا ما وسيله نگاه‌دارى آنها را نداشتيم ولى مجروحين خفيف و اسرار انگاه داشتيم كه از آنها كار بكشيم و در صورت امكان بعد از خاتمه جنگ در قبال دريافت فديه آنها را آزاد نمائيم .\r\nدر بامداد وقتى من خاكستر خيمه‌هاى سوخته را ديدم و مشاهده كردم كه عده زيادى از سربازان ما بقتل رسيده‌اند عهد كردم كه بعد از تسخير سبزوار ، در آن شهر جاندارى باقى نگذارم و تمام سكنه شهر را بقتل برسانم .\r\nاز بامداد روزى كه شب قبل از آن ، امير سبزوار بما شبيخون زد من بافسران خود دستور دادم كه عده‌اى از سربازان ما را از راه حصار وارد شهر كنند ولى مواظب باشند كه آنها را بيهوده بكشتن ندهند من متوجه شدم كه در سبزوار روشى كه در جنگ نيشابور مفيد واقع گرديد بدون فايده است و سربازان ( على - سيف الدين - مويد ) امير سبزوار نخواهند گذاشت كه سربازان ما از راه حصار وارد شهر شوند و آن‌جا را تصرف نمايند ولى ميخواستم حواس امير سبزوار و سربازان او را پرت كنم و آنها متوجه نشوند كه ما مشغول نقب‌زدن هستيم تا اينكه از راه نقب خود را به داخل شهر برسانيم .\r\nوقتى در پيرامون حصار غوغائى دائم حكمفرما باشد صداى كلنگ زدن به گوش مدافعين نميرسد زيرا حواس آنها متوجه صداهاى زيرزمينى نيست صداى كلنگ كسانى كه نقب ميزنند بويژه در موقع شب ، كه سكوت حكمفرما است خوب به گوش ميرسد لذا بموجب دستور من ، سربازان ما در موقع شب هم با افروختن مشعل‌ها حصار را روشن ميكردند و مدافعين را تا بامداد مشغول مىنمودند . چند بار عده‌اى از سربازان دلير من از راه حصار وارد شهر شدند ولى قبل از اينكه بتوانند در شهر جلو بروند بقتل رسيدند . آن فداكاريها نتيجه مستقيم نداشت ولى داراى نتيجه غيرمستقيم بود و سبب ميشد كه مدافعين نتوانند به نقشه ما پى ببرند . درحالىكه سربازان ما مشغول نقب‌زدن بودند ، ( گورخان ) در نيشابور مشغول تهيه باروت بود .\r\n( توضيح - گورخان در قشون امير تيمور فرمانده كسانى بود كه باروت تهيه ميكردند و او را قورخان هم مىگفتند و ما كلمه قورخانه را كه هنوز متداول است از گورخان كرفته‌ايم - مترجم ) من به دو علت گفته بودم كه باروت را در نيشابور تهيه كنند زيرا ساختن باروت كارى است خطرناك و احتياج به دقت زياد دارد و گاهى منفجر مىشود و عده‌اى زياد را بقتل مىرساند و اگر باروت را در اردوگاه ما در سبزوار تهيه ميكردند ممكن بود عده‌اى از سربازان من كشته شوند . دوم اينكه من از جاسوسان امير سبزوار خائف بودم و بيم داشتم كه آنها بر از ساختمان باروت پى ببرند در صورتىكه من نمىخواستم هيچكس غير از ما از ساختمان باروت مستحضر گردد . اگر جز تو داند كه راى تو چيست - بر آن راى و دانش ببايد گريست .\r\n\r\n","description":"","footnote":"","page_name":" 73 ","page_number":81},
  {"content":"\r\n\r\nمن يقين داشتم كه بين زارعين قصبات و قراى سبزوار كه ما آنها را به بيگارى گرفته بوديم و براى ما برج ميساختند عده‌اى از جاسوسان امير سبزوار هستند و آنها تمام كارهاى ما را به اطلاع امير سبزوار ميرسانند و نميخواستم امير سبزوار بفهمد كه ما مشغول ساختن باروت هستيم و از چگونگى ساختن آن مطلع شود .\r\nمن تأكيد ميكردم كه نقب‌ها زودتر باتمام برسد ولى جز در دو نقب شرقى و جنوبى سبزوار ، كار ، بر وفق مراد پيش نميرفت نقبى كه از طرف مغرب حفر ميكردند و بحصار شهر نزديك ميگرديد بر اثر اشتباه معمارى كه سرپرست آن نقب بود اعوجاج پيدا كرد و قسمتى از اوقات ما بيهوده گذشت و من دستور قتل آن معمار را صادر كردم تا معماران ديگر بدانند كه وقتى من يك كار را به آنها محول ميكنم بايد دقت نمايند و دل به كار بدهند تا اشتباه نكنند نقبى كه از شمال شهر حفر ميكردند بسنك خورد و طبقه سنك بقدرى ضخيم بود كه نقيبان ما نمىتوانستند از زير سنك عبور كنند معمارى كه متصدى حفر نقب شمالى بود ترسيد و تصور كرد كه من او را نيز خواهم كشت ولى به او گفتم كه تو مقصر نيستى و هيچكس نميتوانست پيش‌بينى كند كه نقب بسنك خواهد خورد ما از دو نقب غربى و شمالى صرفنظر كرديم و تصميم گرفتيم كه از راه شرق و جنوب وارد شهر شويم .\r\nقبل از اينكه حصار را در شرق و جنوب ويران كنيم شور نموديم كه آيا موقع شب وارد سبزوار شويم يا هنگام روز . نتيجه مشورت ما اين شد كه سبزوار شهرى است بزرك و ما از وضع داخلى شهر اطلاع نداريم و شب ، هرقدر مشعل روشن كنيم ، به اندازه روز ، روشن نيست . لذا بايد در موقع روز به شهر حمله‌ور شد تا اينكه سربازان ما همه‌جا را به خوبى ببينند و قدم بقدم دوچار كمينگاه نشوند .\r\nنقيبان ما در مشرق و جنوب شهر ، زير حصار را خالى كردند و حفره‌اى بزرك بوجود آوردند آنگاه جوال‌هاى پر از باروت را در آن حفره انباشتند و ما زير هريك از دو حصار شرقى و جنوبى شهر يكصد من ماوراء النهر باروت قرار داديم و يك فتيله طولانى و ضخيم ، از هريك از دو انبار باروت در طول نقب‌ها بخارج وصل شد و من امر كردم بعد از طلوع آفتاب همين‌كه هوا روشن شد و سربازان من ، براى حمله آماده گرديدند ، فتيله‌ها را مشتعل كنند .\r\nمن ميدانستم كه بعضى از تظاهرات و تشريفات ، در قلب دليرترين مردان جنگى اثر مىكند و سبب مىشود كه آنها دل را از دست بدهند ( امروز ما ميگوئيم كه روحيه خود را از دست ميدهند مترجم ) به همين جهت امر كردم كه وقتى فتيله‌ها را آتش زدند سفيد مهره بنوازند تا اين‌كه حصار شهر با صداى سفيد مهره فرو بريزد ( سفيد مهره يك نوع بوق بود و ميتوان نام آن را شيپور نهاد مترجم ) ( يوشع ) پيغمبر بنى اسرائيل كه بعد از موسى سرپرست آن قوم شد هنگامى كه به حصار شهر ( اريكا ) واقع در كنعان حمله‌ور گرديد همين كار را كرد و قبل از اينكه حصار فرو بريزد دستور داد كه كرناها را بصدا درآورند و وقتى حصار شهر فرو ريخت ، مدافعين تصور كردند كه بر اثر صداى كرناها حصار شهر فرو ريخت و طورى دل از دست دادند كه نتوانستند ساعتى مقاومت نمايند .\r\nشب قبل از حمله ، من بسرداران خود گفتم كه بسربازان خود بسپارند روز بعد پس از اينكه وارد شهر شدند بخصم ترحم ننمايند و تمام مردان شهر را بقتل برسانند مگر كسانى را كه به منزل شيخ حسام الدين سبزوارى پناهنده شدند . من راجع به شيخ حسام الدين سبزوارى دانشمند سبزوار و پيشواى روحانى آنجا چيزها شنيده بودم و چون عالم بود ميخواستم كه احترامش محفوظ\r\n\r\n","description":"","footnote":"","page_name":" 74 ","page_number":82},
  {"content":"\r\n\r\nباشد .\r\nصبح روز بعد ، اندكى قبل از اين‌كه آفتاب طلوع كند من فرمان دادم كه فتيله‌ها را مشتعل نمايند و لحظه‌اى بعد از اين‌كه فتيله‌ها مشتعل گرديد ، سفيد مهره‌ها يك مرتبه ، حصار شهر در مشرق و جنوب فرو ريخت\r\nمن نميتوانم بگويم كه آتش گرفتن باروت و فرو ريختن حصار شهر چگونه زمين را لرزانيد .\r\nبطورىكه بعد مطلع شدم بر اثر دو انفجار مزبور خانه‌هائى كه در مشرق و جنوب شهر ، نزديك حصار بود ويران گرديد و سكنه آن زير آوار رفتند . تا آن موقع اتفاق نيفتاده بود كه ما آنهمه باروت را يك مرتبه آتش بزنيم و صداى انفجار و ارتعاش زمين مرا هم بوحشت درآورد . سربازان ما از مشرق و جنوب به شهر حمله‌ور شدند و از داخل شهر فرياد برخاست . من چون ميدانستم كه مدافعين شهر ، ناگريز به طرف مشرق و جنوب به راه ميافتند تا راه را بر سربازان ما ببندند و ساير قسمت‌هاى شهر بىدفاع ميماند گفتم كه در مغرب و شمال سبزوار ، سربازان ما از راه حصار وارد شهر شوند قبلا گفتم كه وقتى محاصره سبزوار شروع شد چهار برج ديده‌بانى مرتفع در چهار طرف شهر ساختيم تا بتوانيم بطور دائم وضع شهر را از نظر بگذرانيم . آن روز ، در شهر طورى غوغا بود كه من نتوانستم از بالاى برج‌هاى مزبور وضع شهر را ببينم و براى مشاهده ميدان جنك بحصار رفتم .\r\nهر قسمت از شهر داراى فرمانده مخصوص بود و آنها ميدانستند چه بكنند و هر نقطه را كه ضعيف ميديدند ، تقويت مىكردند .\r\nسربازان امير سبزوار خوب مىجنگيدند ولى چون ما از تمام جوانب بسوى مركز شهر جلو ميرفتيم يقين داشتيم كه بر آنها غلبه خواهيم كرد . امير سبزوار و پسرش كه مردى جوان بود قبل از اينكه در جنك كشته شوند زنهاى خانواده خود را بقتل رسانيدند تا اينكه اسير من نشوند و آنگاه در حال پيكار مقتول گرديدند . وقتى خبر قتل امير سبزوار و پسر جوانش به من رسيد دانستم كه سبزوار بطور حتم سقوط خواهد كرد . جارچيان ما ، فرياد ميزدند هركس ميخواهد زنده بماند به مسجد شيخ حسام الدين سبزوارى و مسجد مير كه مجاور آن است برود . من مسجد مير را هم جزو منطقه بست اعلام كردم چون شنيدم كه خانه شيخ حسام الدين سبزوارى آنقدر وسعت ندارد كه عده‌اى زياد از مردم بتوانند در آن‌جا بست بنشينند . اى كسانى كه شرح حال مرا ميخوانيد بر من خرده نگيريد كه چرا منزل شيخ حسام الدين سبزوارى را كه مردى شيعه مذهب بود ، محل بست اعلام كردم زيرا پيغمبر ما وقتى به مكه حمله‌ور گرديد بوسيله جارچىها ندا در داد كه منزل ( ابو سفيان ) بست است و هركس به منزل ابو سفيان يا به خانه كعبه پناهنده شود كشته نخواهد شد در صورتىكه ( ابو سفيان ) بزرگترين خصم پيغمبر بشمار ميآمد و بت‌ها را مىپرستيد . شيخ حسام الدين سبزوارى مسلما بر ( ابو سفيان ) برترى داشت زيرا خداى واحد را مىپرستيد و پيغمبر ما را نبى مرسل ميدانست .\r\nوقتى آفتاب بوسط آسمان رسيد من از دروازه غربى قدم به شهر گذاشتم و مشاهده كردم كه كوچه‌ها مستور از لاشه اموات و خون خشك شده است و وقتى بمركز شهر نزديك گرديدم ، در بعضى از كوچه‌ها چشمم بجوى خون افتاد و معلوم شد كه هنوز كشتار ادامه دارد و خون تازه وارد جويها مىشود و به راه ميافتد . قلبم از مشاهده كوچه‌هاى مستور از خون شكفته شد زيرا من از جوانى\r\n\r\n","description":"","footnote":"","page_name":" 75 ","page_number":83},
  {"content":"\r\n\r\nاز مشاهده خون دشمنان خود لذت ميبردم و هرچه بر سنوات عمرم مىافزود بيشتر مىفهميدم كه خونريزى كليد قدرت و تحصيل عظمت است و تا كسى خون جارى نكند نميتواند ترس خود را در دلها جا بدهد و سطوت خويش را بر ديگران تحميل نمايد ولى آنكس كه براى تحصيل قدرت خون ميريزد نبايد هوى و هوس داشته باشد چون اگر داراى هوى و هوس گردد همانها كه در پيرامونش هستند و از طفيل او زندگى مينمايند خونش را خواهند ريخت .\r\nهنگام نماز عصر جنگ سبزوار خاتمه يافت و مردانى كه در شهر بودند يا به خانه شيخ حسام الدين سبزوارى و مسجد مير رفتند يا اينكه بسربازان ما تسليم شدند . تا آن موقع كسى مبادرت بچپاول نكرد . ولى چون جنگ خاتمه يافته بود فرمان غارت از طرف من صادر شد و همان روز شيخ حسام الدين سبزوارى را باردوگاه من واقع در خارج شهر سبزوار آوردند . وقتى شيخ وارد اردوگاه من گرديد سربازانم مسجد متحرك مرا كه داراى دو كلدسته آبى و قرمز رنك بود ( و شرح آن را دادم ) سوار ميكردند تا اينكه نماز مغرب را در مسجد بخوانم . شيخ حسام الدين سبزوارى كه پيرمرد بود و ريشى سفيد و بلند داشت از مشاهده مسجد من حيرت كرد و رنك گلدسته‌ها او را متعجب نمود و پرسيد براىچه يكى از اين گلدسته‌ها آبى رنك است و ديگرى قرمز گفتم رنك آبى . رنك قدرت خداوند است و رنك قرمز ، رنك قدرت نوع بشر .\r\nشيخ حسام الدين سبزوارى گفت اى امير ماوراء النهر تو امروز ، نسبت به من محبت كردى و خانه مرا بست قرار دادى و كسانى كه به خانه من آمدند از كشته شدن معاف گرديدند اين محبت تو به من جرئت ميدهد كه از تو تقاضائى بكنم و بگويم كه اينك كه تو فاتح شده‌اى و عده‌اى كثير از سكنه شهر كشته شده‌اند از تاراج اموال سكنه شهر صرفنظر كن . گفتم اى شيخ ، تو فقط قتل سكنه سبزوار را بخاطر مىآورى اما قتل سربازان مرا به ياد ندارى در صورتى كه عده‌اى كثير از سربازان من كشته شده‌اند و آنها طبق قانون جنك بايد خونبهاى همقطاران خود را بدست بياورند لذا من نميتوانم تقاضاى تو را بپذيرم .\r\nشيخ حسام الدين سكوت كرد و بعد از چند لحظه گفت پس دستور بده كه زنها و پسران و دختران مردم را اسير ننمايند و ببردگى نبرند . گفتم اين دستور را هم نميتوانم صادر كنم سكنه سبزوار چون مقاومت كردند كافر حربى هستند و مطابق نص آيات قرآن بايد زنهاى آن‌ها اسير و برده شوند .\r\nآنگاه آفتاب غروب كرد و صداى موذن برخاست و من به شيخ حسام الدين گفتم آيا براى خواندن نماز به مسجد ميآئى يا نه شيخ گفت اى امير ماوراء النهر تو در مسجد نماز بخوان و من همينجا نماز ميخوانم . گفتم اين مسجد مال من نيست بلكه خانه خداست . ولى شيخ حسام الدين چيزى از جيب خود بيرون آورد و بر زمين نهاد و آماده نماز خواندن شد . از وى پرسيدم اين چيست كه بر زمين نهاده‌اى ؟ شيخ گفت اين مهر است و ما در موقع سجده پيشانى خود را روى مهر ميگذاريم پرسيدم براىچه اين كار را ميكنيد شيخ گفت براى اينكه موضع سجده بايد پاك باشد لذا ما در موقع سجده كردن سر را روى مهر ميگذاريم تا اطمينان حاصل كنيم كه موضع سجده پاك است گفتم اى شيخ حسام الدين تو بجاى يك مهر بايد هفت مهر فراهم كنى شيخ پرسيد براىچه بايد هفت مهر فراهم كنم . گفتم بموجب نص صريح قوانين اسلام در موقع سجده ميبايد هفت موضع از زمين كه هفت قسمت از بدن ما با آن تماس حاصل مىكند پاك باشد زيرا در موقع سجده انگشتان دو پا و دو دست و زانو\r\n\r\n","description":"","footnote":"","page_name":" 76 ","page_number":84},
  {"content":"\r\n\r\nو پيشانى ما با زمين تماس حاصل مىنمايد آيا تو قبول دارى كه در موقع سجده ميبايد هفت موصع از زمين كه هفت عضو بدن ما با آن تماس حاصل مىكند پاك باشد . شيخ گفت بلى گفتم پس چرا فقط پيشانى خود را روى مهر مىگذارى و براى دو كف دست و دو زانو و انگشتان دو پا مهر فراهم نميكنى شيخ جواب نداد و من به او گفتم اى شيخ ، نمازگزار احتياج به مهر ندارد و فقط بايد موضعى كه آنجا نماز ميخواند پاك باشد و پيغمبر ما در موقع سجده سر را بر زمين مىنهاد و فريضه را بجا مىآورد .\r\nبعد از اينكه از نماز قراغت حاصل شد گفتم يا شيخ شيطان كيست شيخ حسام الدين سبزوارى گفت اى امير ، شيطان عبارت از فرشته‌اى بود كه از جانب خداوند مطرود گرديد و از آن موقع تاكنون و از حالا تا پايان دنيا ، هم خود را صرف گمراه كردن بندگان خدا مىكند . گفتم يا شيخ آيا تو اين توضيح را ميپذيرى شيخ گفت بلى اى امير ، گفتم مردى چون تو ، كه خود را دانشمند ميداند نبايد شيطان را اين گونه توصيف كند . من مىدانم كه در شرايع اسلام ، شيطان اين گونه توصيف شده ولى اينرا براى عوام گفته‌اند تا اينكه عوام الناس بفهمند كه شيطان چيست و قائل شوند كه موجودى در كمين آنها هست تا آنانرا به راه شر سوق دهد .\r\nليكن شيطان واقعى عبارت از نفس اماره مىباشد كه در وجود همه هست و آن نفس انسان را واميدارد كه مرتكب منهيات شود در وجود هركس دو نيرو هست يكى نيروى رحمانى يا الهى و ديگرى نيروى شيطانى و نيروئى كه افراد را وادار به شراب خوردن و قمار باختن و ساير كارهاى نكوهيده و ممنوع مينمايد نيروى شيطان مىباشد و از اينجهت نماز و روزه وجوب پيدا كرده كه بمناسبت اشتغال مسلمين به نماز و روزه ، هرگز نفس اماره فرصت پيدا نكند كه انسان را بسوى اعمال نكوهيده و منهيات سوق بدهد و كسى كه نمازگزار مىباشد و روزه مىگيرد مرتكب گناه نميگردد براى اينكه وى بايد همواره طاهر باشد و ارتكاب گناه و مبادرت به منهيات طهارت او را از بين مىبرد خداوند كه دانا و تواناى مطلق است كوچكترين احتياج به نماز و روزه من و تو ندارد و از اينجهت نماز و روزه را واجب كرده كه من و تو فرصت و آمادگى فكرى براى ارتكاب گناه نداشته باشيم .\r\nشيخ حسام الدين گفت اى امير من ميدانم كه تو مردى دانشمند هستى و چيزهائى مىدانى كه من نميدانم .\r\nآن شب تا صبح زوزه گفتاران كه در سبزوار لاشه‌هاى مقتولين را ميخوردند به گوش ميرسيد و بامداد پرندگان لاشخور نمايان شدند و به طرف شهر رفتند تا اينكه سهم خود را از مقتولين بخورند من ميخواستم كه غلبه من بر سبزوار براى همه درس عبرت شود و بدانند كه هركس مقابل من پايدارى نمايد گرفتار سرنوشت امير سبزوار و سكنه آن شهر خواهد گرديد . اين بود كه روز بعد امر كردم آن قسمت از سكنه سبزوار كه زنده مانده‌اند سرهاى مقتولين را از بدن جدا نمايند و قسمتى از سرها را به طرف مشرق شهر خارج از حصار و قسمتى ديگر را بسوى مغرب ببرند من ميخواستم كه از آن سرها دو هرم ( دو منار - مترجم ) بسازم كه ارتفاع هريك از هر آنها گز باشد و شبها بالاى آن دو هرم چراغ روشن كنم .\r\nبعد از اين‌كه سرها در دو طرف شهر گردآمد به من اطلاع دادند كه نود هزار سر در دو جهت شرقى و غربى سبزوار جمع‌آورى شده است من معمارانى را كه مامور نقب زدن بسوى شهر بودند\r\n\r\n","description":"","footnote":"","page_name":" 77 ","page_number":85},
  {"content":"\r\n\r\nبساختن دو هرم كردم يكى در مشرق سبزوار و ديگرى در مغرب آن و گفتم در ساختمان آنها آهك به كار ببرند تا اينكه محكم باشد و بر اثر مرور زمان ويران نشود . بمعماران گفتم كه بايد طورى حساب ساختمان را بكنند كه در هر هرم چهل و پنچهزار سر چون آجر كار گذاشته شود و سرها را بايد طورى كار بگذارند كه نماى خارجى هرم را تشكيل بدهد . اگر سر ؟ ؟ ها بيش از ميزان ضرورى براى ساختمان نما مىباشد بقيه سرها را در داخل هرم به كار ببرند ولى قسمت خارجى بايد مستور از سر باشد بطورىكه بيننده وقتى بپاى هرم ميرسد در اطراف آن ، از زمين تا قلهء هرم غير از سر نبيند .\r\nمعمارها شماره سرها را با وسعت بنا در نظر گرفتند و حساب كردند و گفتند بجاى اينكه دو بنا به شكل هرم ساخته شود بهتر اينستكه آن دو را چون مخروط بسازند و در وسط مخروط يك پلكان مارپيج بوجود بياورند كه بتوان از آنجا تا بالاى مخروط رفت و شبها چراغ روشن كرد من مىدانستم سرهائى كه در ساختمان مخروطها به شكل نماى خارجى نصب مىشود تازه است و به زودى گوشت آنها خواهد پوسيد و استخوان باقى خواهد ماند و آنوقت سرها لق مىشود و از ساختمان جدا ميگردد .\r\nاين بود كه گفتم سرها را طورى محكم نصب نمايند كه بعد از اينكه گوشت از بين رفت و استخوان باقى ماند ، لق نشود و فرو نريزد .\r\nاستخوان‌بندى مخروظها با آجر و سنك بوجود آمد و بعد سرها را اطراف مخروط نصب كردند و آنچه از سرها زائد آمد در داخل مخروط كار گذاشتند . بعد از اينكه دو مخروط يكى در شرق و ديگرى در غرب سبزوار ساخته شد امر كردم كه روى هريك از آنها كتيبه‌اى بدين مضمون نصب نمودند : ( به حكم امير تيمور از سرهاى كشتگان سبزوار ساخته شد )\r\nشب‌ها بالاى آن دو مخروط چراغ روشن مىكردند و آن چراغها از فواصل دور ديده ميشد در سفرهاى بعد ، وقتى از سبزوار كه ويرانه‌اى بيش نبود عبور مىكردم مشاهده مىنمودم كه اطراف دو منار سفيد شده و مثل اين بود كه مجموع منارها را با سرهاى بريده سفيد رنك ساخته‌اند .\r\nبعد از ساختن منارها حصار سبزوار را ويران كردم و شهر را با لاشه‌هاى آن گذاشتم و به طرف جنوب خراسان به راه افتادم .\r\n\r\n","description":"","footnote":"","page_name":" 78 ","page_number":86},
  {"content":"\r\n\r\n\r\nفصل نهم عزيمت بجنوب خراسان\r\nمن مىدانستم كه نيرومندترين حريف من در خراسان ( على - سيف الدين مويد ) امير سبزوار بود كه بقتل رسيد و بعد از وى در خاك خراسان كسى وجود نداشت كه آن اندازه قدرت داشته باشد معهذا در جنوب خراسان چند امير بودند كه هركدام يك قشون داشتند و من مىخواستم آن - ها را نيز مطيع خود كنم من ميدانستم كه خبر قتل عام سكنه سبزوار و ويران شدن آن شهر به اطلاع تمام شهرهاى خراسان رسيده و امراى آن سرزمين حساب كار خود را كرده‌اند معهذا بهتر اين بود كه از جنوب خراسان اطلاع حاصل نمايم . من عزيمت خود را بجنوب خراسان بتاخير انداختم كه تا ( شيخ عمر ) پسر من ( كه گفتم جهانگير را بسوى او فرستاده بودم ) بيابد . وقتى ( شيخ عمر ) باتفاق ( جهانگير ) آمد معلوم شد كه نيمى از سربازان او بر اثر جنك با تركمانان بقتل رسيده‌اند .\r\n( شيخ عمر ) ميگفت از روزى كه وارد دشت تركمانان شد تا روزى كه از آن دشت خارج گرديد روزوشب مشغول جنك بود و هر شب تركمانان كه اسب‌هاى تيزتك داشتند شبيخون ميزدند و حمله ميكردند . و به همين جهت عده كثيرى از سربازان وى بقتل رسيدند ( شيخ عمر ) ميگفت اگر تو بخواهى داراى قدرت شوى بايد تركمانها را مطيع نمائى و من به او گفتم كه تركمانها را نيز مطيع خواهم كرد .\r\nشيخ عمر گفت تركمان‌ها با سكنه شهرهاى نيشابور و سبزوار و بلاد ديگر فرق دارند . آن ها شهرنشين نيستند كه بتوان به سهولت آن‌ها را از بين برد و همين كه احساس خطر كردند كوچ ميكنند و به منطقه ديگر ميروند و همه داراى اسب‌هاى راهوار هستند و مىتوانند در يك شبانه‌روز بيست فرسنگ راه بپيمايند . گفتم اى فرزند ما در راه‌پيمائى برتر از تركمانان هستيم زيرا آن‌ها با عشيره و زن و اطفال حركت ميكنند ولى ما زن و فرزند با خود نياورده‌ايم كه دچار اشكال شويم .\r\n( شيخ عمر ) ميل داشت كه مرا بسوى دشت وسيع تركمانان ببرد ولى من به او گفتم كه بعد از مراجعت از جنوب خراسان ممكنست بتركمانان حمله‌ور شوم .\r\nمن شيخ عمر را در شمال خراسان گذاشتم و خود با سى هزار نفر آهنك جنوب آنسرزمين\r\n\r\n","description":"","footnote":"","page_name":" 79 ","page_number":87},
  {"content":"\r\n\r\nرا كردم . بين سبزوار و جنوب خراسان جاده‌ايست كه مستقيم منتهى به قائن مىشود ولى آن جاده از وسط كوير ميگذرد و كم‌آب است و قسمتى از جاده منطقه‌ايست كه ميگويند بزرگترين منطقه پرورش افعى مىباشد و در آنجا آنقدر افعى هست كه شايد در سراسر دنيا آن اندازه افعى وجود ندارد در كنار آن منطقه يك منطقه كوهستانى قرار گرفته كه مركز پرورش مارهاى كبچه است ( اين مار را در كتب جانورشناسى « مار كبرا » ميخوانند - مترجم ) و ميگويند كه گاهى بين مارهاى كبچه و افعىها جنگهاى هولناك درميگيرد .\r\nاگر خطر افعى و مار كبچه‌ها وجود نميداشت باز عبور از آن جاده بصلاح نبود زيرا ما نه ميتوانستيم در آن جاده سيورسات بدست بياوريم و نه به اندازه كافى آب تحصيل كنيم . اين بود كه من راهى را كه از طوس منتهى به ( گناباد ) مىشود و از آنجا به قاين ميرود انتخاب نمودم زيرا در آن راه ، آب فراوان بود و آذوقه و عليق بدست مىآمد .\r\nمن ( جهانگير ) را با هزار سوار جلو فرستادم و مامور تهيه سيورسات كردم من ميدانستم كه هزار سوار براى تهيه سيورسات زياد نيست زيرا گاهى پسر من مجبور مىشود كه سواران خود را به پنج دسته يا بيست دسته تقسيم نمايد و به آبادىهاى اطراف بفرستد تا اينكه آذوقه و عليق فراهم نمايند و بعد از اينكه فراهم شد ، در انبارهاى مخصوص سر راه ما حفظ كند تا ما از راه برسيم و به مصرف برسانيم . اگر اين احتياط نشود قشونى كه از راه ميرسد گرسنه ميماند و اسب‌ها از گرسنگى و تشنگى تلف ميشوند . هنگامى كه من از ( طوس ) بسوى جنوب به راه افتادم هوا خنك شده بود و ماه آخر تابستان فرا ميرسيد و به جائى رسيديم كه موسوم بود به ( ولايت ماه ) .\r\n( توضيح - بنده تصور ميكنم ولايت ماه همان ( مه ولات ) يا ( محولات ) است كه يك بلوك بزرك مىباشد و در جنوب تربت حيدريه قرار گرفته است و محصولات صيفى آن معروفيت دارد - مترجم )\r\nدر آنجا در يك دشت وسيع كه انتهاى آن به نظر نميرسد خربوزه كاشته بودند و تا چشم كار ميكرد كشت‌زار خربوزه ديده ميشد . وقتى خربوزه براى من آوردند متوجه شدم كه درون آن مثل هندوانه رسيده ، قرمز رنك است و بسيار آبدار مىباشد اما از حيث عطر و طعم به خربوزه سمرقند نميرسد .\r\nسكنه ( ولايت ماه ) همه سرخ و سفيد و فربه بودند و به من گفتند علت فربهى و سرخى و سفيدى آنها اين است كه از روزى كه خربوزه بدست مىآيد سكنه آن سرزمين غير از آن چيزى نمىخورند و غذاى آن‌ها تا وقتى كه هوا سرد مىشود روزوشب خربوزه است .\r\nاز آنجا عبور كرديم و بشهرى رسيديم كه موسوم بود به بجستان . امير شهر با پسران و برادران خود باستقبال من آمد و از من دعوت كرد كه براى صرف غذا بخانه‌اش بروم . امير بجستان گفت اى تيمور من وصف شجاعت‌هاى تو را شنيده‌ام و خيلى ميل داشتم كه تو را ببينم ولى پيرى مانع از اين ميشد كه سفر كنم و خود را به تو برسانم و خوشوقتم كه قبل از مرك موفق بديدار تو شدم ، قبل از اينكه غذا صرف شود چند مجموعه پر از انار را به اطاق\r\n\r\n","description":"","footnote":"","page_name":" 80 ","page_number":88},
  {"content":"\r\n\r\nآوردند و امير بجستان گفت اى امير تيمور اينجا رسم است كه در اين ؟ ؟ انار بدست مىآيد قبل از غذاى روز ، براى تحريك اشتها آب انار مىنوشند آنگاه با دست خود آب چند انار را گرفت و در قدح ريخت و مقابل من نهاد و من جرعه‌اى نوشيدم و متوجه شدم كه در همه عمر انارى به آن لذيذى نخورده‌ام و امير بجستان به من گفت در هيچ نقطه از جهان انارى چون انار بجستان بدست نمىآيد و يكى از انارها را پاره كرد و بدستم داد و گفت اى امير تيمور نگاه كن تا ببينى كه انارهاى اينجا هسته ندارد من قدرى از دانه‌هاى انار را جويدم و تصديق كردم كه انار مزبور بدون هسته است .\r\nبعد از صرف غذا ، چون حس كردم امير بجستان مردى كم‌بضاعت است دو هزار دينار زر به او بذل كردم و وقتى از بجستان به راه افتادم امير شهر و برادران و پسران او تا نيم فرسنك پياده مرا مشايعت كردند .\r\nچند روز بعد نزديك شهر بشرويه رسيدم كه مىگفتند تمام سكنه آن دانشمند هستند همين كه سواد شهر نمايان شد ديدم كه عده‌اى پياده بسوى من مىآيند و معلوم شد كه از سكنه شهر هستند . من حدس زدم كه آنان از بزرگان شهر مىباشند و آمده‌اند تا مرا مورد استقبال قرار دهند .\r\nولى وقتى بنزديك من رسيدند مشاهده نمودم كه همه از نوع روستائيان مىباشند و جامه همه آنها كرباس آبى است و چون هوا قدرى سرد شده بود ، قبائى از پشم روى آن پوشيده‌اند تمام جامه‌ها آبى و تمام قباها خاكسترى بود و گوئى كه در شهر آنها غير از كرباس آبى رنك و پارچه پشمين خاكسترى پارچه ديگر وجود ندارد . همه دستار بر سر داشتند كه سرپوش عمومى سكنه شهرهاى خراسان است . آن عده ، مقابل اسب من توقف كردند و يكى از آنها كه ريش سفيد بود با صداى بلند شروع به خواندن شعر كرد و اشعارى بدين مضمون خواند ( اى اميرى كه خورشيد و ماه و فلك در اختيار تو است و جز با اراده تو گردش نميكند قدم تو به بشرويه مبارك باد و ما سكنه مسكين اين شهر تا آنجا كه توانائى داشته باشيم از پذيرا ؟ ؟\r\nفروگزارى نميكنيم . )\r\nوقتى كه اشعارش تمام شد از وى پرسيدم امير اين شهر كيست آن مرد گفت اين شهر امير ندارد گفتم چگونه ممكن است شهرى امير نداشته باشد و بدون امير چگونه امنيت در اين شهر حفظ مىشود و احكام شرع و عرف را كه اجرا مىنمايد آنمرد گفت اى امير بزرگوار ما در اين شهر امير نداريم و احكام شرع و عرف را خودمان اجرا ميكنيم گفتم من وصف شهر شما را شنيده بودم ولى تصور نميكردم كه بشرويه امير و حاكم نداشته باشد . آنمرد گفت اى امير بزرگوار براى اينكه بدانى شهر ما امير و حاكم ندارد خوب است قدم رنجه نمائى و وارد شهر شوى و وضع شهر ما را ببينى .\r\nوقتى قدم به شهر نهادم از وسعت معابر حيرت كردم زيرا در سمرقند هم آن‌گونه معابر وسيع وجود نداشت سكنه شهر كه در سر را هم ايستاده بوند توبره‌اى داشتند و از آن توبره ، چيزى بيرون مىآوردند و آن را به دو قسمت مىكردند و قسمتى را در يك جيب و قسمتى ديگر را در جيب دوم مىنهادند . من از مردى ريش‌سفيد كه معلوم بود در آن شهر ، ارشد مىباشد و مرا راهنمائى مىكرد پرسيدم براىچه مردم در اينجا توبره‌اى از دوش آويخته‌اند و آن چيست كه از توبره بيرون\r\n\r\n","description":"","footnote":"","page_name":" 81 ","page_number":89},
  {"content":"\r\n\r\nمىآورند و قسمتى را در يك جيب و قسمتى ديگر را در جيب دوم مىگذارند ؟ آن مرد گفت اى امير آنچه در توبره وجود دارد پشم بز است و كسانى كه مىبينى آن پشم را از توبره بيرون ميآورند و موى بز را از گرك جدا مىكنند و مو را در يك جيب ديگر قرار ميدهند تا از گرك بزبرك ببافند و با موى بز جاجيم و گليم بسازند .\r\nگفتم براىچه از پشم گوسفند استفاده نمىكنند مرد ريش‌سفيد گفت براى اين‌كه در اينجا گوسفند پرورده نمىشود زيرا چرگاه نداريم ولى بز ، در بيابان‌هاى اطراف اين شهر علف خشك يا خار مىخورد و بما شير و پشم مىدهد . از آن مرد پرسيدم نام تو چيست ؟ جوابداد : حسين بن اسحق سئوال كردم در اين شهر چه مىكنى ؟ جواب داد امام اين شهر هستم و هنگام نماز مردم به من اقتدا مىكنند و نماز مىگذارند و گاهى هم اختلافات مردم را رفع مىنمايم .\r\nدر آن موقع به يك كارگاه نساجى رسيدم و ديدم كه درون كارگاه چهار نفر مشغول پارچه بافتن هستند . ( حسين بن اسحق ) گفت اى امير ، كرك‌هائى كه مردم اين شهر جمع‌آورى مىنمايند صرف بافتن اين پارچه كركى كه موسوم به برك است مىشود . آنگاه دستور داد كه يك طاقه از آن پارچه را براى من آوردند تا ببينم . و پارچه مزبور كه با كرك بافته مىشد از پارچه‌هاى ابريشمين چين كه بخصوص در سمرقند فراوان است نرم‌تر و لطيف‌تر بود و من تا آن روز پارچه‌اى به آن لطافت و نرمى نديده بودم از ( حسن بن اسحق ) پرسيدم كه بهاى يك طاقه از اين پارچه چقدر است جواب داد نيم دينار . بهاى پارچه بسيار ارزان بود و هنگاميكه خواستم از كارگاه خارج شوم دست در جيب كردم كه بهريك از نساجان كه در آنجا كار ميكردند چند سكه زر بدهم ولى هيچيك از آنها عطيه مرا نپذيرفتند و گفتند اى امير بزرگوار ديدار جمال تو ما را كافى است و ما به آنچه از راه كار بدست مىآوريم قانع هستيم و بيش از آن احتياج نداريم .\r\nاز كارگاه خارج شدم و بعد از طى ده قدم بيك دكان بقالى رسيدم و مشاهده كردم كه زنى مشغول خريدن چيزى است و مرد بقال قبل از اين‌كه دست بترازو ببرد گفت .    ( وَيْلٌ لِلْمُطَفِّفِينَ الَّذِينَ إِذَا اكْتالُوا عَلَى النَّاسِ يَسْتَوْفُونَ )    من از شنيدن كلام مزبور كه آيات سوره ( المطفقين ) در قرآن بود متعجب شدم چون انتظار نداشتم كه آن مرد بقال قرآن بداند و آيات مزبور را هنگامى كه دست بترازو ميبرد بر زبان بياورد . صبر كردم تا مرد بقال چيزى را كه آن زن خريدارى مىكرد به او داد و آن زن دور شد . بوى نزديك گرديدم و گفتم اى مرد ، آيا تو معناى آياتى را كه خواندى ميدانى بقال جواب داد بلى اى امير الامراء پرسيدم معناى   ( وَيْلٌ لِلْمُطَفِّفِينَ )   چيست ؟\r\nمرد بقال گفت : معناى آن اين است ( بدا بر حال كم‌فروشان ) . پرسيدم معناى  ( الَّذِينَ إِذَا اكْتالُوا عَلَى النَّاسِ يَسْتَوْفُونَ )  چه مىباشد مرد بقال گفت اين معنا آيه اول را تكميل مىكند و خدا مىگويد ( بدا بر حال كم‌فروشان آن‌چنان كم‌فروشانى كه وقتى خودشان با پيمانه يا وزن چيزى از مردم خريدارى مىكنند با پيمانه يا وزن تمام خريدارى مىنمايند اما . ) پرسيدم منظورت از ( اما ) مىباشد . مرد بقال گفت : بعد از اين آيه ، در قرآن آيه‌اى ديگر هست كه معناى آيهء دوم را تكميل مىنمايد گفتم - آن آيه را بخوان مرد بقال چنين خواند :\r\n ( وَ إِذا كالُوهُمْ أَوْ وَزَنُوهُمْ يُخْسِرُونَ )  پرسيدم معناى اين آيه چيست ؟ مرد بقال گفت : اين آيه كه تكميل كننده معناى آيه دوم است اين‌طور ميگويد كه ( همان اشخاص كه در موقع خريد يك جنس ، آن را با پيمانه با وزن تمام خريدارى مىكنند وقتى خود ميخواهند جنسى را به ديگرى بفروشند از پيمانه يا وزن كم مىكنند و بر خريدار زيان وارد ميآورند ) . و اين سه آيه كه در سوره مطفقين\r\n\r\n","description":"","footnote":"","page_name":" 82 ","page_number":90},
  {"content":"\r\n\r\nاست بايد يكى بعد از ديگرى خوانده شود تا اين‌كه قرائت‌كننده قرآن ، معناى آن را به خوبى ادراك نمايد .\r\nگفتم اى نيك مرد ، آنها كه در كودكى ، آموزگار من بودند ، نميتوانستند مثل تو و به اين خوبى قرآن را معنى كنند ولى تو براىچه در اين موقع اين آيات را خواندى بقال گفت اى امير الامراء ، هر وقت كه من بخواهم دست به ترازو ببرم اين آيات را ميخوانم تا اين‌كه خدا را ناظر بدانم و كم نفروشم .\r\nاز آنجا گذشتم و بخانه‌اى رسيدم كه براى سكونت من آماده شده بود و در آن‌وقت صداى اذان بگوشم رسيد ( حسين بن اسحق ) كه عنوان شيخ را داشت گفت اى امير ، از تو اجازه ميخواهم كه براى نماز به مسجد بروم و بعد از خواندن نماز جهت خدمتگزارى مراجعت خواهم نمود گفتم منهم بايد نماز بخوانم و فكر مىكنم بد نيست كه در مسجد اين شهر نماز بگذارم . ( شيخ حسين بن اسحق ) گفت پس برويم زيرا اگر تأخير كنيم دير مىشود . من باتفاق شيخ از خانه خارج شدم و مشاهده نمودم كه دكاندارها جامه خود را عوض مىكنند و هركسى كه جامه را عوض مىكرد و لباسى بهتر مىپوشيد راه مسجد را پيش ميگرفت بدون اين‌كه در دكان خود را ببندد زيرا در شهر ( بشرويه ) سارق وجود نداشت تا اين‌كه كسى از سرقت اجناس دكان خود بيم داشته باشد .\r\nاز يك دكاندار كه جامه نو پوشيده و از دكان خود خارج مىشد تا به مسجد برود پرسيدم براىچه جامه خود را عوض كردى و او بيدرنگ اين آيه از قرآن را كه يكى از آيات سورهء اعراب است براى من خواند ،  ( يا بَنِي آدَمَ خُذُوا زِينَتَكُمْ عِنْدَ كُلِّ مَسْجِدٍ وَ كُلُوا وَ اشْرَبُوا وَ لا تُسْرِفُوا إِنَّهُ لا يُحِبُّ الْمُسْرِفِينَ )  به ( شيخ حسين بن اسحق ) گفتم من تا امروز بر خود ميباليدم كه ( حافظ القرآن ) هستم و اينك ميبينم كه تمام سكنه اين شهر ( حافظ القرآن ) هستند . بعد از آن مرد پرسيدم آيا معناى اين آيه را ميدانى ؟ او گفت خداوند ميگويد ( اى فرزندان آدم هنگامى كه مىخواهيد عبادت كنيد زيورهاى خود را مورد استفاده قرار دهيد و از نعم بارى تعالى بخوريد و بنوشيد اما اسراف نكنيد زيرا خداوند كسانى را كه اسراف مىكنند دوست نميدارد ) ما هم بدستور خداوند قبل از اين‌كه براى نماز به مسجد برويم زينت خود را به كار ميبريم و جامه نو مىپوشيم تا اين‌كه با جامه نو نزد خداوند حضور بهم برسانيم . گفتم اى مرد تو درسى مفيد به من دادى . من با اين‌كه حافظ - القرآن و فقيه هستم متوجه نبودم كه انسان هنگامى كه آماده عبادت مىشود بايد زينت خود را به كار ببرد و تو مرا از اين حكم الهى آگاه نمودى و به شيخ گفتم چون من بايد لباس خود را عوض كنم به خانه برمىگردم و در همانجا نماز خواهم خواند و تو به مسجد برو و نماز بخوان\r\nبعد از اين‌كه به خانه رفتم ، لباس خود را عوض كردم و لباس نو پوشيدم و چون مسجد متحرك من هنوز به بشرويه نرسيده بود در خانه نماز گذاشتم و آنگاه خارج شدم زيرا ميخواستم كه باز سكنه آن شهر را ببينم و با آنها حرف بزنم . هنگامى كه از مقابل يك دكان عطارى ميگذشتم شنيدم كه مرد عطار ميگويد :  ( وَ أَوْفُوا الْكَيْلَ إِذا كِلْتُمْ وَ زِنُوا بِالْقِسْطاسِ الْمُسْتَقِيمِ )  از تعجب نتوانستم خوددارى كنم و گفتم اى مرد آيا ميدانى ( قسطاس ) يعنى چه ؟ عطار گفت يعنى ترازو پرسيدم معناى اين آيه چيست ؟ مرد عطار گفت معنايش اين است : ( و هنگامى كه با پيمانه جنس ميفروشيد دقت كنيد كه پيمانه كامل باشد و موقعى كه با وزن كردن جنس ميفروشيد با ترازوئى وزن نمائيد كه دو كفهء آن ( عدل ) باشد ) ( توضيح - شگفت آنكه بعد از هفت قرن هنوز اصطلاح عدل در صفحات خراسان متداول است\r\n\r\n","description":"","footnote":"","page_name":" 83 ","page_number":91},
  {"content":"\r\n\r\nو ترازوى عدل يعنى ترازوئى كه دو كفه آن موازى است - مترجم )\r\nهر دفعه كه مقابل يك دكان ميرسيدم و صاحب دكان ميخواست چيزى را وزن كند يكى از آيات قرآن را كه مربوط بود برعايت وزن يا كيل كامل بر زبان مىآورد تا اينكه خدا را ناظر بداند و كم نفروشد يكى ديگر از چيزهائى كه در آن شهر كوچك مورد توجه من قرار گرفت اين بود كه تمام سكنه شهر ، خواه مرد ، خواه زن ، در تمام ساعات روزوشب جز موقعى كه مىخواستند بخوابند كار ميكردند و آنهائى كه كارى نداشتند بىانقطاع پشم بز را از توبره‌اى كه به دوش آويخته بودند بيرون ميآوردند و موى آن را از كرك جدا ميكردند يا بوسيله دوك ، كرك بز را ميتابيدند تا اين‌كه بعد ، آن را بكارگاه نساجى ببرند و مبدل به برك نمايند ( شيخ حسين بن اسحق ) براى من حكايت كرد از روزى كه سكنه آن شهر بخاطر دارند ، در آنجا ، سرقت نشده و كسى ديگرى را بقتل نرسانيده است . هيچ‌كس بخاطر ندارد كه در آن شهر ، كسى هنگام مكالمه يا معامله صدا را بلند كرده باشد و هرگز اتفاق نيفتاده كه در آن شهر مردى زن خود را طلاق بدهد . از روزى كه سالخوردگان به ياد دارند هرگز راجع به ارث ، بين وراث اختلاف بوجود نيامده و يك وارث مبادرت بتصاحب اموال وارث ديگر نكرده است در آن شهر هرگز گزمه و زندان و قاضى وجود نداشته و مردم براى حل مسائلى كه بين آنها پيش ميآيد به ( حسين بن اسحق ) مراجعه مينمايند و فتواى او را بىچون‌وچرا ميپذيرند .\r\nشغل ( حسين ابن اسحق ) هم زراعت بود و در بامداد بيل بر دوش مينهاد و براى زراعت از شهر خارج ميشد و ظهر براى خواندن نماز در مسجد ، به شهر مراجعت ميكرد . و بعد از اين‌كه از خواندن نماز قارغ ميكرديد باز راه بيرون شهر را پيش ميگرفت . تمام سكنه شهر ، از خرد سالى خواندن و نوشتن قرآن را فرا ميگرفتند و من دريافتم كه زن‌ها نيز مانند مردها قرآن ميدانند و مىتوانند بخوانند و بنويسند . در آن شهر دو چيز ديدم كه هر دو را از ريشه گياه‌هاى صحرائى ميگرفتند يكى موسوم به كتيرا بود و ديگرى بنام انقوزه خوانده مىشد و براى هر دو قائل بخواص زياد بودند . ديگر از چيزهائى كه در آن‌جا ديدم و براى من تازگى داشت روغنى بود سياه رنگ داراى بوى تند و عجيب و آن روغن را از محلى واقع در بيست فرسنگى مغرب ( بشرويه ) ميآوردند و در چراغ ميريختند و فتيله به آن مينهادند و فتيله ، مثل چراغ معمولى ميسوخت و هنگام شب ، خانه را روشن ميكرد و به من گفتند كه روغن مزبور ، از زمين خارج مىشود و مانند جوى ، در صحرا به راه مىافتد و هنگام روز كه آفتاب بر آن مىتابد بوى آن از فاصله دور به مشام ميرسد .\r\nمقتضيات قشون‌كشى و فرا رسيدن فصل سرما كه نزديك مىگرديد . مانع از اين شد كه بتوانم زيادتر در بشرويه توقف نمايم و از صحبت سكنه شهر كه همه اهل فضل و معرفت بودند لذت ببرم .\r\nدر آن شهر من دانستم كه براى تحصيل معرفت و فضل لزومى ندارد كه انسان مدرس مدرسه يا چون من امير باشد بلكه هر زارع و شبان مىتواند مردى فاضل و بامعرفت شود و قرآن را بداند و بفهمد و شعر بخواند يا بسرايد .\r\nروزى كه مىخواستم از بشرويه خارج شوم و به طرف جنوب بروم فرمانى صادر كردم و در آن گفتم تا روزى كه اعقاب من سلطنت مىكنند شهر ( بشرويه ) از خراج معاف باشد . من ميدانستم كه نام بعضى از شهرها ( دار العلم ) است و نام برخى از بلاد ( دار الامان ) و در آن فرمان حكم كردم\r\n\r\n","description":"","footnote":"","page_name":" 84 ","page_number":92},
  {"content":"\r\n\r\nكه عنوان شهر بشرويه ( دار العلم و الامان ) باشد و نوشتم كه هرگز و به هيچ بهانه اعقاب من شهر ( بشرويه ) را مورد حمله قرار ندهند روزى كه خواستم از بشرويه بروم يك اسب به ( شيخ حسين بن اسحق ) بخشيدم ولى او ، حتى حاضر بپذيرفتن يك اسب نشد گفت اى امير ، ما در اين‌جا سوار درازگوش ميشويم و الاغ براى ما كافى است .\r\nپس از خروج از ( بشرويه ) بسوى قائن به راه افتادم زيرا در آنجا اميرى حكومت ميكرد كه ممكن بود روزى درصدد تجاوز برآيد و من ميخواستم اطمينان حاصل كنم كه وى از من اطاعت خواهد كرد . در روز سوم بعد از خروج از بشرويه بادى وزيدن گرفت كه من تصور كردم باد پائيز است ولى به زودى مبدل به طوفان ماسه شد و طورى هوا تاريك گرديد كه من جلوى اسب خود را نميديدم و ناگزير توقف نمودم .\r\n\r\n","description":"","footnote":"","page_name":" 85 ","page_number":93},
  {"content":"\r\n\r\n\r\nفصل دهم زابلستان\r\nگفتم كه ( جهانگير ) مأمور سيورسات بود و پيوسته جلو ميرفت تا آذوقه قشون و عليق اسبها را فراهم كند . پسرم ( جهانگير ) پيوسته يا دوسه نفر از اهالى محل حركت ميكرد كه راهنماى او باشند و بگويند كه در كجا آذوقه و عليق يافت مىشود . بين من و جهانگير رابطه دائمى برقرار بود و پيك‌هاى او به من ميرسيدند و پيك‌هاى من نزد او مىرفتند . ولى بعد از اين كه طوفان ريگ آرام گرفت و هوا روشن شد خبرى از ( جهانگير ) دريافت نكردم . من يك شبانه روز براى دريافت خبر از ( جهانگير ) توقف نمودم ولى باز پيكى از جانب او نرسيد . جهانگير با هزار سوار براى تهيه سيورسات جلو رفته بود ولى من ميدانستم كه سوارانش پراكنده هستند و بقراء و قصبات رفته‌اند و كسى كه مامور سيورسات است نميتواند سواران خود را در يك نقطه گرد بياورد . توقف خود من در صحرا اشكال داشت براى اين‌كه آذوقه و عليق ما تمام ميشد و ميبايد راه بيفتيم . من از راهنمايانى كه با خود آورده بودم پرسيدم چه بايد كرد . آنها گفتند كه پسر تو و سوارانش باحتمال زياد در صحرا براثر طوفان ريگ گم شده‌اند زيرا وقتى طوفان ريگ وزيدن ميگيرد ، جاده‌هاى صحرا را مستور از ريگ مىكند و مسافر ديگر آن جاده‌ها را نميبيند و در صحرا گم مىشود و چاره‌اى نيست جز اينكه عده‌اى را مأمور كنى كه پسرت و سواران او را در صحرا جستجو نمايند و شكر كن كه فصل پائيز و هوا خنك است و گرنه پسرت و همراهان او در صحرا از تشنگى و حرارت آفتاب تلف ميشدند . ( شگفت آنكه نادرشاه افشار با قشون خود در همان صحرا گم شد و اگر يكى از حكام محلى ( حاكم طبس ) بداد او نميرسيد و او را در صحرا پيدا نميكرد نادر و قشون وى در صحراى مزبور از حرارت آفتاب و تشنگى به هلاكت ميرسيدند - مترجم )\r\nچون توقف ما در آن نقطه متعذر بود من عده‌اى از سكنه محلى را مأمور يافتن جهانگير و سوارانش كردم و خود به راه افتادم و در نقطه‌اى موسوم يه « بادامشك » توقف كردم . آن نقطه را از اين جهت بادامشك مىخواندند كه درخت‌هاى بادام وحشى در پيرامون آن زياد بود و براى من يك چوب دستى از چوب درخت بادام وحشى آوردند و آن چوب بقدرى سنگين مىنمود كه گوئى يك ميله آهنين بدست گرفته‌ام . ( بادامشك ) قريه‌اى بود كوچك و نمىتوانست آذوقه و علبق سواران مرا فراهم كند و من ناچار شدم كه دسته‌هاى سيورسات جديد به اطراف بفرستم تا براى ما خواربار و عليق بياورد .\r\n\r\n","description":"","footnote":"","page_name":" 86 ","page_number":94},
  {"content":"\r\n\r\nيك روز كاروانى متشكل از دويست و پنجاه شتر وارد ( بادامشك ) شد و من قافله‌سالار را احضار كردم كه بدانم آيا پسر من و سواران او را در صحرا ديده است يا نه ؟ قافله‌سالار گفت ما از يزد مىآئيم و كسى را نديده‌ايم . از وى پرسيدم كه از اينجا تا يزد چقدر راه است . قافله سالار گفت ما دوازده شبانه روز راه پيموديم تا از يزد باينجا رسيديم . پرسيدم آيا در راه شما آبادى و آب موجود است يا نه ؟ قافله‌سالار گفت دوازده روز قبل از اين شتران ما در نقطه‌اى واقع در شش فرسنگى يزد آب خوردند و امروز هم در اين‌جا آب مىخورند و در سر راه ما نه آبادى بود نه آب نه يك بوته‌گون ( يعنى خار بيابان - مترجم ) كه بتوانيم آتش بيفروزيم و اگر كسى فصل زمستان از اين كوير بگذرد از سرما خواهد مرد براى اينكه در طول شصت فرسنگ راه ، تو يك قطعه چوب و يك شاخه از خار پيدا نميكنى كه بدان وسيله دندان خود را پاك نمائى تا چه رسد به اين كه آتش بيفروزى و خداوند بيابانى خشك‌تر و بيحاصل‌تر و وحشت‌آورتر از اين كوير نيافريده است .\r\nمن از اظهارات قافله‌سالار حيرت كردم و از او پرسيدم چگونه شما جرئت كرديد از اين بيابان بگذريد . آنمرد گفت فقط در دو فصل مىتوان از اين بيابان گذشت يكى در بهار كه باران مىبارد و ديگرى در اين فصل كه هوا خنك مىباشد و شتر مىتواند ده‌پانزده روز بدون آب بسر ببرد و در غير از اين دو فصل هركس قدم به اين بيابان بگذارد از گرما و تشنگى هلاك خواهد شد .\r\nپرسيدم در مدت دوازده شبانه‌روز كه شما از صحرا عبور كرديد و از يزد خود را باينجا رسانيدند به شتران خود چه داديد . زيرا شتر گرچه در صحرا آب نميخورد اما احتياج به خار دارد و تو ميگوئى كه در طول شصت فرسنگ خار هم يافت نمىشود قافله‌سالار گفت ما از يزد با خود بيده ( يونجه خشك ) آورديم و در راه به شتران داديم چون اگر به آنها تفاله ميخورانيديم تشنه مىشدند ولى بيده ، در صحرا شتر را تشنه نميكند . ( تواله عبارت بود از خمير آرد جو كه به شكل استوانه هاى كوچك درمىآوردند و به دهان شتر مىانداختند و گاهى باسب هم تواله ميدادند - مترجم )\r\nمن در آن روز متوجه شدم كه نمىتوانم از راه صحرا خود را به كرمان و يزد برسانم زيرا هيچ قشون قادر نيست از صحرائى كه در طول شصت فرسنگ آب و آبادى ندارد عبور كند . ممكن است كه يك كاروان شتردار ، در بهار يا پائيز از آن صحرا عبور نمايد ولى عبور يك قشون در هيچ فصل امكان ندارد . من در آنموقع قصد نداشتم بكرمان و يزد و فارس بروم ولى از آن سفر تجربه آموختم و دانستم كه حمله كردن بكرمان و يزد و فارس از راه شمال امكان ندارد و بايد از راه مغرب يعنى از راه رى و اصفهان به فارس و يزد و كرمان حمله‌ور گرديد .\r\nكاروانى كه از يزد آمده بود بعد از دو روز توقف در ( بادامشك ) بسوى شمال به راه افتاد و من همچنان در انتظار كسانى بودم كه براى يافتن ( جهانگير ) و قشون او رفته بودند . دو روز بعد از عزيمت كاروان يزد يك كاروان ديگر از شترداران وارد ( بادامشك ) شد . كاروانيان بعد از اين‌كه شتران خود را رها كردند كه بروند و در صحرا خار بخورند ، آتش افروختند و اطراف آتش سنگ نهادند و بعد از اينكه دود از بين رفت يك طشت بزرگ روى آتش قرار دادند و از يك خيك ، روغن بيرون آوردند و به اندازه نيم من سمرقند روغن در آن طشت ريختند و آنگاه مقدارى كشك را كه آب كرده بودند با روغن مخلوط نمودند . بعد از اين‌كه مخلوط كشك و روغن به جوش آمد آن طشت را از آتش برداشتند و مقدارى زياد نان فطير ( يعنى نانى كه خمير مايه ندارد - مترجم ) در آن خرد نمودند و مشغول خوردن شدند .\r\n\r\n","description":"","footnote":"","page_name":" 87 ","page_number":95},
  {"content":"\r\n\r\nمن از غذا خوردن آنها كه هفت نفر ( يعنى يك پدر و شش پسر ) بودند در شگفت ماندم و حيرت ميكردم كه آن لقمه‌هاى بزرك را چگونه بر دهان مىبرند و فرو ميدهند آن‌قدر اندام و غذا خوردن آنها عجيب بود كه من نزد آنان رفتم و از پدر كه ريشى بلند و سفيد داشت پرسيدم شما اهل كجا هستيد . آن مرد جواب داد ما اهل زابلستان هستيم . گفتم آيا رستم از بين شما بوجود آمده پيرمرد گفت بلى و بعد دست بر پشت پسرهاى خود زد و گفت تمام اين‌ها رستم هستند . من مردى بلندقامت بشمار مىآيم ولى وقتى كنار پيرمرد و پسرهايش ايستادم خود را كوتاه يافتم . آنها بقدرى بلند بودند كه هنگامى كه كنار شتر ميايستادند سرشان در محاذات كوهان شتر قرار ميگرفت و بقدرى قوت داشتند كه وقتى خواستند شترهاى خود را بار كنند و بروند شترها را ننشانيدند بلكه در حالى كه شترها ايستاده بودند عدلهاى بار را بلند ميكردند و روى جهاز مينهادند و مىبستند .\r\nاز آنها پرسيدم براى چه شتر را نمىنشانيد و نشسته بار نمىكنيد . مرد ريش‌سفيد در جوابم گفت براى اين‌كه شتر داراى طبعى نازك است و اگر اين حيوان را بنشانند و بار كنند هنگاميكه ميبايد از جا برخيزد آسيب ميبيند و براستى كه پيرمرد و پسران او بقدرى نيرومند بودند كه شتر در قبال آنها ضعيف و داراى طبعى نازك جلوه مىنمود من يقين حاصل كردم كه آنها از نژاد رستم پهلوان بزرك شاهنامه فردوسى هستند و رستم هم مردى چون آنها بوده است با اين‌كه پيرمرد و پسرانش بيش از هفت نفر نبودند از قشون من كه اردوگاه آن را ميديدند كوچكترين هراسى نداشتند و مثل اين بود كه من و سربازانم را چون مورچگان ميبينند هنگامى كه كاروان آن‌ها آماده عزيمت شد گفتم اى مرد آيا تو و پسرانت بلندقامت هستيد يا اينكه در زابلستان همه اينطور بلندقامت هستند پيرمرد گفت در زابلستان همه اينطور ميباشند و آنجا مملكت مردان ايران است .\r\nفهميدم كه آن پيرمرد نام ايران را از فردوسى فراگرفته براى اين‌كه از روزى كه وارد خراسان شدم تا آن روز نشنيدم كه كسى نام ايران را بر زبان بياورد طورى مشاهده آن پيرمرد و پسرانش من را بهيجان آورد كه قصد كردم بعد از اين‌كه به ( قائن ) رسيدم راه زابلستان را پيش بگيرم و سرزمين مردان بلندقامت را ببينم و از آن‌ها يك سپاه بوجود بياورم و به لشكريان خود بيفزايم .\r\nمن مدت ده روز در ( بادامشك ) توقف كردم تا اين‌كه بلدهائى كه فرستاده بودم مراجعت كردند و ( جهانگير ) را كه از فرط گرسنگى و تشنگى لاغر شده بود با 72 نفر بازگردانيدند معلوم شد كه وقتى طوفان ريك آغاز گرديد ( جهانگير ) و تمام سوارانش در يك نقطه متمركز بوده‌اند و در آن روز برحسب تصادف سواران جهانگير متفرق شدند . ( جهانگير ) به من گفت وقتى كه طوفان شروع شد هوا تاريك گرديد و ما مجبور شديم توقف نمائيم . يك روز و يك شب طوفان ادامه داشت و بعد از اين‌كه باد متوقف شد و خورشيد در بامداد دميد اثرى از جاده نديديم با توجه باين‌كه جاده‌هاى صحرا كوره راه است و به زودى بر اثر فرو نشستن رمل از نظر ناپديد مىشود ولى من ميدانستم كه تو در شمال هستى و ما هم به طرف جنوب ميرفتيم لذا عده‌اى را براى اكتشاف بسوى شمال و جنوب فرستادم تا جاده را پيدا كنند اما آنها مراجعت ننمودند ناچار عده‌اى ديگر از سواران را مامور كردم كه بروند و جاده را پيدا كنند به زودى جاى سم اسبها روى رمل طورى\r\n\r\n","description":"","footnote":"","page_name":" 88 ","page_number":96},
  {"content":"\r\n\r\nمغشوش شد كه انسان نميتوانست بفهمد كه سواران از كدام طرف رفته‌اند .\r\nهر اقدامى كه ما ميكرديم تا اينكه راه را پيدا كنيم بيشتر دوچار پريشانى ميشديم تا اين‌كه اسبهاى ما از گرسنگى و تشنگى از پا درآمدند ولى خود ما بمناسبت خنكى هواى پائيز ، از تشنگى زياد رنج نبرديم و در عوض گرسنگى ما را ميآزرد تا اين‌كه بلدها ما را پيدا كردند و بازمانده ما را از خطر مرك ، از گرسنگى و تشنگى رهانيدند . واقعه مزبور براى ( جهانگير ) و سردارانم درس عبرت شد و دانستيم كه وقتى يك قشون در كويرى مانند ( كوير ايران ) راه - پيمائى مىكند بايد احتياط نمايد و بمحض اينكه طوفان رمل شروع گرديد در هر نقطه كه هست توقف كند و امتداد جاده را بوسيله نيزه يا تير نشانه‌گذارى نمايد و نبايد هرگز از جاده‌هائى كه داراى آب و آذوقه است منحرف شود و قدم بمركز كوير گذارد زيرا خود و سربازانش را بدست مرك خواهد سپرد .\r\nبعيد نبود كه عده‌اى از سواران كه در بيابان گم شده‌اند خود را به ( بادامشك ) پرسانند و از مرك نجات يابند ولى من نميتوانستم منتظر مراجعت آنها شوم لذا بسوى ( قائن ) به راه افتادم و امير قائن كه مردى سالخورده بود پنج فرسنك مرا استقبال كرد و وقتى از دور مرا ديد از اسب پياده شد و به طرف من آمد و خواست كه ركاب مرا ببوسد ليكن چون سالخورده بود من باحترام پيرىاش مانع از آن كار شدم و گفتم كه سوار گردد . او گفت اى امير تيمور من وصف تو را شنيده‌ام و ميل داشتم كه تو را ببينم و امروز از ديدار تو بسى شادمان مىباشم وقتى وارد خانه او شديم و جلوس كرديم ، يكى از خدام امير ، با يك سينى از زر ، پر از مسكوكات زر ، وارد اطاق گرديد و آن سينى را مقابل من نهاد و امير قائن گفت پيشكش است . به او گفتم من چشم طمع بمال تو ندارم و اگر ميخواستم مال تو را بگيرم با غلبه ميگرفتم من اين‌جا آمده‌ام تا بدانم آيا امراى جنوب خراسان ميخواهند از من اطاعت كنند يا سركشى خواهند نمود ميزبان گفت من من مطيع تو هستم و تو را برتر از خود ميدانم و هرچه بگوئى اطاعت ميكنم .\r\nبعد من در خصوص رفتن به ( زابلستان ) با او صحبت كردم و امير قائن گفت اگر ميخواهى به ( زابلستان ) به روى فصلى بهتر را انتخاب كن تا تو به زابلستان برسى زمستان فرا ميرسد و هنگام مراجعت از آنجا سربازانت در كوير از برودت آسيب خواهند ديد . زيرا همان‌طورى كه در فصل تابستان هواى كوير خيلى گرم مىباشد در فصل زمستان بسيار سرد است و از اين‌جا تا ( زابلستان ) يك آبادى بزرك وجود ندارد كه قشونى چون قشون تو بتواند در خانه‌هاى آن اتراق كند ،\r\nولى من كه بدروازه زابلستان رسيده بودم نميتوانستم از ديدار آن سرزمين صرفنظر كنم فردوسى علاقه بديدار زابلستان را در من بوجود آورده بود و ميخواستم بروم و زادگاه رستم را ببينم علاقه من بخصوص بعد از ديدن پيرمرد ريش‌سفيد و پسران او زياد شده بود و من از زبان او نام ايران را شنيدم و ميخواستم بروم و ايران را ببينم .\r\n( بطوريكه ميدانيم در قديم هر ايالت از ايالات وطن ما ناحيه‌اى بود مستقل با نام جداگانه و فردوسى نام ايران را كه بعد از حمله اعراب از بين رفت ، زنده كرد معهذا تا شش قرن بعد از فردوسى حتى خواص نام ايران را نمىبردند تا چه رسد بعوام - مترجم )\r\nقشون خود را بفرماندهى ( جهانگير ) در قائن گذاشتيم و خود با سه هزار سوار راه زابلستان\r\n\r\n","description":"","footnote":"","page_name":" 89 ","page_number":97},
  {"content":"\r\n\r\nرا پيش گرفتم سه هزار سوار براى يك جنگ كوچك كافى بود و توليد مزاحمت نميكرد و من ميتوانستم باسرعت به ( زابلستان ) بروم و مراجعت نمايم . امير ( قائن ) چهار بلد به من سپرد و گفت اين چهار نفر تمام قسمت‌هاى كوير را ميشناسند و مىتوانند بدون خطر تو را از صحرا بگذرانند و به زابلستان برسانند در مواقع عادى دسته‌هائى كوچك از دزدان ، از مشرق خود را براهى كه از قائن به ( زابلستان ) ميرود ميرسانند و راهزنى ميكنند و گاهى كاروانيان را بقتل ميرسانند ولى هيچ راهزنى جرئت نميكند كه به تو حمله‌ور شود زيرا ميداند كه تو داراى قشون هستى .\r\nوقتى من از قائن به راه افتادم هوا سرد شده بود و براى اينكه زودتر بزابلستان برسم بروش راهپيمائى جنگى كه شرحش را داده‌ام مسافرت ميكردم سربازان من چون به آن نوع راهپيمائى عادت داشتند شكايت نميكردند ولى شكايت راهنمايان بلند شد و به من ميگفتند براىچه اينقدر شتاب ميكنى ؟ ما ميدانيم كه تو براى جنگ نميروى و قصد تو از راهپيمائى تفرج است و كسى كه ميخواهد تفرج كند اينقدر شتاب نمينمايد\r\nيكروز قبل از ظهر كوهى در مشرق نمايان شد و وقتى به آن نزديك گرديديم ديديم كه سياه است و راهنمايان گفتند كه اين سياه كوه مىباشد و اول خاك زابلستان است من بخاطر آوردم كه فردوسى در اشعار خود از سياه كوه يا سيه كوه ياد كرده و گفته كه كوه مزبور در مرز زابلستان قرار گرفته است بعد از اين‌كه از سياه كوه گذشتيم هوا گرم شد و هنگام شب صداى مرغابىها را كه از آسمان ميگذشتند ميشنيدم از راهنمايان پرسيدم مگر در اين حدود مرداب وجود دارد كه مرغابيها پرواز ميكنند تا خود را بمرداب برسانند راهنمايان گفتند در زابلستان يك دريا هست باسم درياى هامون هرقدر كه جلو ميرفتيم آثار آبادانى بيشتر ميشد و هوا گرمتر ميگرديد از وضع هوا ميفهميدم زابلستان منطقه‌ايست گرمسير ، چون فقط در گرمسير فصل زمستان هوا گرم مىشود .\r\nيكروز درياى هامون نمايان شد و من ديدم آنقدر وسعت دارد كه ساحل مقابل ديده نميشود در پيرامون آن دريا تا چشم كار ميكرد مرتع به نظر ميرسيد و در آن مراتع گاوهاى نيرومند داراى شاخهاى بلند مشغول چرا بودند و روى دريا كشتىهاى شراعى و زورق حركت مينمود .\r\nگاهى ندائى بگوشم ميرسيد و راهنمايان ميگفتند كه اين نداى بحرپيمايان زابلى است و آنها هنگاميكه در كشتى يا زورق هستند بوسيله صداهاى مخصوص با ديگران صحبت ميكنند و صداى آنها بقدرى قوى است كه مىتوانند از يكطرف دريا با كسانى كه در طرف ديگر در كشتى يا زورق يا در ساحل هستند صحبت نمايند وقتى صداى بحرپيمايان را از نزديك ميشنيدم در گوش من مانند نعرهء رستم جلسوه مينمود و با خود ميگفتم كه رستم زابلى لابد آنگونه نعره ميزده است .\r\nمن كنار درياى ( هامون ) توقف كردم و تصميم گرفتم كه يك ايلچى نزد امير زابلستان بفرستم و به او بگويم كه من براى جنك نيامده‌ام و قصدى جز تفريح ندارم نام فرمانرواى زابلستان امير ( گرشاسب ) بود و ميگفتند كه يكصد سال از عمرش ميگذرد ايلچى من رفت و مراجعت كرد و گفت اى امير تيمور ، ( گرشاسب ) ميگويد كه اگر قصد جنك ندارى و بمهمانى آمده‌اى قدمت مبارك باشد ليكن اگر براى جنك آماده باشى براى كارزار آماده هستيم . من براى اينكه نشان بدهم كه براى جنك نيامده‌ام هدايائى جهت ( گرشاسب ) فرستادم و آنگاه خبر دادند\r\n\r\n","description":"","footnote":"","page_name":" 90 ","page_number":98},
  {"content":"\r\n\r\nكه امير زابلستان باستقبال من مىآيد من چشم به راه دوخته بودم كه سواران ( امير گرشاسب ) را ببينم ولى حيرت‌زده مشاهده كردم كه يك عده گاو سوار از دور مىآيند گاوها مثل اسب چهار نعل حركت ميكردند و گاو سواران بسرعت بما نزديك شدند من تا آن روز قشون گاوسوار نديده بودم و وقتى گاوها نزديك گرديدند مشاهده كردم بقدرى بلند و قوى هستند كه انسان از مشاهده آنها دچار شگفت مىشود .\r\nپيرمردى كه ريش سفيد و بلند داشت و معلوم بود كه برتر از سايرين مىباشد از گاو فرود آمد و دست را بالاى چشم نهاد كه بتواند اطراف را ببيند و با صدائى بلند بانك زد من ( گرشاسب ) از نواده ( گودرز ) سالار زابلستان هستم . . امير تيمور كيست ؟\r\nبعد از فرود آمدن آن پيرمرد تمام كسانى كه سوار گاوها بودند فرود آمدند و آنهائى كه پيرامون من قرار داشتند از فرط تعجب انگشت به دهان بردند . زيرا قامت مردها بقدرى بلند بود كه انسان تصور مىنمود از نتاج ديوها مىباشند نه آدميزاد . همه ريش‌هاى بلند داشتند با اين تفاوت كه ريش بعضى از آنها سفيد بود و بعضى سياه . و برخى خاكسترى . لباس آنها جامه‌اى بود بلند و يك طرف دامان جامه را روى شانه چپ انداخته بودند . وقتى گرشاسب سالار زابلستان نزديك شد من چند قدم بسوى او رفتم و گفتم اى سالار ( زابلستان ) من فقط براى ديدن كشور تو اينجا آمده‌ام و قصد جنگ ندارم . امير ( گرشاسب ) گفت قدمت مبارك باد و بيا تا تو را به خانه خود ببرم گفتم اى امير زابلستان شماره همراهان من زياد است و ما سه هزار نفر هستيم و اگر به خانه تو بيائيم توليد مزاحمت خواهيم كرد .\r\n( گرشاسب ) گفت قشون تو سه روز مهمان من هستند و غذا را باردوگاه آنها مىآورند ولى تو بايد در خانه من سكونت كنى و آنجا غذا بخورى و بخوابى . گرشاسب و همراهانش سوار بر گاو شدند و من با عده‌اى از سواران خود بر پشت اسب به راه افتادم و درحالىكه ميتاختيم از درياى هامون بسوى شهر رفتيم .\r\nدر راه به مردان بلند قامت و چهار شانه ، داراى ريش بلند برميخورديم كه بيل بر دوش داشتند يا در مزرعه ، با گاوهاى نيرومند شخم مىزدند همه جا مرتع بود و معلوم ميشد كه سرزمين زابلستان منطقه‌ايست حاصلخيز و سبز ، شهرى كه ما ديديديم وسعت داشت و در روزهاى بعد در آن شهر مقدارى زياد از كالاهاى هندوستان را مشاهده كردم و معلوم ميشد كه آن شهر پيوسته با هندوستان تجارت مىكند . گرشاسب به خوبى از من مهماندارى كرد و مىكوشيد به من خوش بگذرد .\r\nدر روز دوم امير زابلستان ، همچنان سوار بر گاو مرا كه سوار بر اسب بودم از شهر بيرون برد و بقلعه‌اى رسيديم كه ويران شده بود و به من گفت كه رستم در اين‌جا به دنيا آمده است از او پرسيدم كه آيا مىتواند بگويد كه رستم در چه تاريخ در آن قلعه قدم بجهان گذاشت آن مرد گفت هزاروپانصد سال قبل از اين ، رستم در اين قلعه متولد شد . بعد از اين‌كه قلعه ويران شده را ديديم مرا به طرف كوهى برد و گفت اين كوهى است كه رستم در كودكى از آن بالا ميرفت و بالاى كوه با عقابها پيكار مىنمود و اينك بمناسبت زمستان عقابها از بالاى كوه رفته‌اند و اگر فصل تابستان ميبود تو ميتوانستى آنها را ببينى .\r\n( گرشاسب ) سالار زابلستان چون فهميده بود كه من اشعار فردوسى را مىپسندم از هر فرصت استفاده ميكرد و شعرى از فردوسى ميخواند . در زابلستان من نواده‌هاى عده‌اى از\r\n\r\n","description":"","footnote":"","page_name":" 91 ","page_number":99},
  {"content":"\r\n\r\nپهلوانان را كه در اشعار فردوسى از آنها نام برده شده است ديدم و با آنها صحبت كردم وقتى من قامت بلند مردان روستائى را ميديدم و گاوهاى سطبر آنها را از نظر ميگذرانيدم و مىشنيدم كه با زبان فارسى صحبت ميكنند يقين حاصل مىنمودم كه آنجا زادگاه رستم است . فردوسى در اشعار خود از يك رستم نام برده و من در زابلستان هزارها رستم را ديدم . از چيزهائى كه باعث حيرت من شد اين بود كه فهميدم در زابلستان ميتوان در سال سه محصول برداشت زيرا هوا گرم و آب فراوان است ولى آنقدر زمين حاصلخيز مىباشد كه سكنه زابلستان به دو محصول و در بعضى از سالها بيك محصول اكتفا مىنمايند و احتياج ندارند دو محصول بردارند ( امير گرشاسب ) مرا سوار بر كشتى كرد و روى درياى هامون نيز گردش داد و به من گفت كه در دوره رستم وسعت اين دريا بيش از اين بود كه مىبينى و بتدريج درياى هامون كوچك مىشود و قسمت‌هائى از آن ، كه زير آب بود مبدل به خشكى ميگردد و شايد در هزار سال ديگر اين دريا خشك شود و نواده‌هاى ما آن را نبينند .\r\nمن نميتوانستم در زابلستان زياد توقف كنم زيرا قشون من در قائن بود و مىبايد مراجعت نمايم و قشون خود را از قائن برگردانم ليكن قبل از بازگشت از سالار زابلستان پرسيدم كه آيا ممكن است كه من عده‌اى از مردان بلندقامت و نيرومند زابلستان را اجير كنم و يك سپاه از آنها بوجود بياورم . سالار ( زابلستان ) گفت اى امير تيمور ، تو ميهمان من هستى و قبول درخواست ميهمان بر ميزبان واجب است ليكن من نمىتوانم اين درخواست تو را بپذيرم زيرا سكنه اين سرزمين در قشون اجنبى سرباز نميشوند و اگر من به آنها بگويم كه سرباز تو شوند نميپذيرند اينجا ايران است و مردان ايران از دوره رستم تا امروز عادت دارند كه فقط در قشون ايران سرباز شوند و وارد قشونهاى اجنبى نخواهند شد .\r\nروزى كه ميخواستم از زابلستان مراجعت نمايم سالار آنجا ده گاو سوارى و يكدست لباس رزم متشكل از مغفر و زره و ساق‌بند به من هديه داد و من هنوز آن لباس رزم را دارم زيرا نتوانستم مورد استفاده قرار بدهم چون براى من بزرك است و نميتوانم آن را بپوشم موقع وداع سالار زابلستان كه پيرمردى بود يكصد ساله به من گفت ممكن است من ديگر تو را نبينم و از دنيا بروم ولى قبل از مرك وصيت خواهم كرد كه بازماندگانم پيوسته با تو دوست باشند از او پرسيدم اگر روزى من از تو كمك خواستم به من كمك خواهى كرد يا نه ؟ امير ( گرشاسب ) گفت من به تو قول دوستى مىدهم ولى كمك كردن من به تو موكول به اين است كه بدانم با كه خواهى جنگيد اگر خصم تو خصم ما بود من به تو كمك خواهم كرد ولى اگر تو با يكى از دوستان ما جنگيدى من نميتوانم به تو كمك كنم .\r\nدر آغاز زمستان من زادگاه رستم را ترك كردم و با سواران خود بسوى ( قائن ) به راه افتادم همين كه از كوه سياه گذشتيم برودت هوا شدت كرد و طورى هوا سرد شد كه بيم آن ميرفت همه از سرما تلف شويم هر شب بعد از توقف در استراحتگاه سربازان را مامور ميكردم كه بروند و بوته‌هاى خشك صحرا را جمع‌آورى نمايند و بياورند و با بوته آتشهاى بزرك ميافروختيم آنگاه برف باريد و سراسر كوير مستور از برف شد راهنمايان ما طورى بلد بودند كه پس از باريدن برف هم راه را گم نكردند و ما بعد از تحمل رنج فراوان از سرما به ( قائن ) رسيديم .\r\n\r\n","description":"","footnote":"","page_name":" 92 ","page_number":100},
  {"content":"\r\n\r\n\r\nفصل يازدهم جنك اصفهان\r\nعزم كردم كه در همان فصل زمستان بماوراء النهر برگردم و براى اينكه سبكبار شوم مسجد خود را كه با ارابه‌ها حمل مىشد و شرحش را گفته‌ام در خراسان گذاشتم . همچنين مقدارى از سازوبرك سنگين قشونم را در خراسان بجا گذاشتم كه بعد ، مورد استفاده خود من قرار بگيرد .\r\nپسرم ( جهانگير ) را براى تهيه ( سيورسات ) جلو فرستادم و به او گفتم در راه ما انبارهاى عليق و خواربار و هم سوخت ايجاد كند چون در فصل زمستان سوخت هم به اندازه عليق و خوابار ضرورى است ، راه‌پيمائى ما ، تا بيست و ؟ ؟ فرسنگى جنوب شهر ( طوس ) آسان بود براى اينكه در جلگه حركت مىكرديم . اما پس از اينكه از گناپا ( گناباد - مترجم ) گذاشتيم . رفته‌رفته ، راه‌پيمائى دشوار گرديده براى اينكه وارد منطقه كوهستانى شديم . من در طوس توقف نكردم و به راه ادامه دادم ولى در كوچان ( قوچان ) از فرط برودت ، مدت پانزده روز توقف نمودم زيرا ميدانستم كه هرگاه قشون خود را در آن سرما از منطقه كوهستانى شمال كوچان بگذرانم از برودت از بين ميرود . بر اثر توقف ما در كوچان وضع آذوقه سخت شده بود بطورىكه بهاى دو تخم‌مرغ بيك درهم رسيد . جماعتى از مردان كوچان نزد من آمدند و گفتند اى امير تيمور ، تو اگر قشون خود را در اين‌جا نگاه‌دارى نه فقط ما از گرسنگى تلف خواهيم شد بلكه سربازان تو نيز از گرسنگى به هلاكت خواهند رسيد .\r\nولى بعد از پانزده روز ، هوا قدرى گرم شد و ما به راه افتاديم و از منطقهء كوهستانى شمال كوچان گذشتيم و وارد جلگه‌هاى تركستان شديم و در آنجا واقعه‌اى كه قابل ذكر باشد اتفاق نيفتاد تا اينكه بسمرقند رسيديم بعد از ورود بسمرقند يك خبر ناگوار شنيدم و به من گفتند كه ( سمرطر خان ) معلم شمشيربازى من زندگى را بدرود گفت . من از شنيدن آن خبر بسيار اندوهگين شدم زيرا ( سمرطر خان ) حقى بزرك بر من داشت و او بود كه در موقع تمرين شمشيربازى دست راست مرا با طناب مىبست و مرا واميداشت كه با دست چپ شمشير بزنم و مىگفت تصور كن كه بيش از يك دست كه آن هم دست چپ است ندارى . من فايدهء تعاليم ( سمرطر خان ) را در جنگ با توك تاميش ( بقول مورخين فارسى زبان توقتميش - مترجم ) دريافتم چون در آن جنك دست راست من بشدت آسيب ديد و از كار افتاد و من اگر نميتوانستم با دست چپ شمشير\r\n\r\n","description":"","footnote":"","page_name":" 93 ","page_number":101},
  {"content":"\r\n\r\nبزنم در جنك بقتل ميرسيدم . آنچه مرا نجات داد شمشير زدن با دست چپ بود كه ( سمرطر خان ) به من آموخت . بعد از خاتمه آن جنگ دست راست من بهبود يافت بطورىكه باز توانستم با دست راست شمشير بزنم ولى از آن موقع تا امروز قادر نيستم با دست راست بنويسم و با دست چپ كتابت مىكنم . هنگامى كه بسمرقند رسيدم نامه‌اى از ( صدر الدين ) اصفهانى معروف به حكيم الهى دريافت كردم و او جواب مرا در خصوص جبر و تفويض نوشته بود . من قبل از اين‌كه بسوى سبزوار به راه بيفتم نامه‌اى به ( صدر الدين ) اصفهانى نوشته ، از او خواسته بودم بگويد كه آيا انسان در زندگى مجبور است يا مختار .\r\nاين موضوع يكى از مسائل با اهميت در حكمت مىباشد و هنوز گره اين مسئله مشگل گشوده نشده و حكماء نميدانند كه آيا خداوند انسان را مجبور آفريده يا اين‌كه مختار است و هرچه بخواهد مىتواند بكند . ( صدر الدين ) آياتى از سوره‌هاى قرآن از جمله سوره ( آل عمران ) و سوره ( احزاب ) را ذكر نموده و گفته بود كه بموجب آن آيات ، انسان ، در زندگى خود مختار است و هرچه بخواهد ميتواند بكند ولى آن اختيار ، حدودى دارد و از آن حدود تجاوز نمىنمايد من از توضيحات دانشمند اصفهانى متوجه شدم كه آيات قرآن را به خوبى نفهميده است . زيرا فهم بعضى از آيات قرآن ، دشوار مىباشد و بايد قارى قرآن ، تحصيل كند تا بتواند از آن آيات ، معناى واقعى را ادراك نمايد .\r\nعقيده خود من اين است كه از تولد و مرك گذشته انسان در زندگى مختار مىباشد و هرچه بخواهد مىتواند بكند و آنهائى كه تصور مىكنند كه براى اين آفريده شده‌اند كه با نگون‌بختى .\r\nزيست نمايند در اشتباه هستند و تيره‌بختى آنها ناشى از بىهمتى آنان مىباشد و هركس كه همت ندارد تيره‌بخت مىشود . در جواب ( صدر الدين ) اصفهانى نامه‌اى نوشتم و به او گفتم كه سال ديگر از اصفهان خارج شو و در طوس زندگى كن و اگر ميل ندارى در طوس زندگى كنى بسمرقند بيا من در آن نامه نگفيم كه براىچه وى بايد از اصفهان خارج شود و در طوس يا سمرقند زندگى نمايد زيرا نميخواستم كسى بداند كه من قصد تصرف اصفهان را دارم و ميخواهم بعد از خراسان منطقه عراق را به كشورهاى خود بيفزايم .\r\n( توضيح - مقصود از عراق ، مناطقى است كه در وسط ايران قرار گرفته و در قديم تمام مناطق وسطاى ايران را عراق ميخواندند و هنوز روستائيان مازندران و گيلان بسكنه تهران و كاشان و اصفهان ميگويند عراقى - مترجم )\r\nمن راجع باصفهان كه مىگفتند قديم‌ترين شهر عراق است چيزها شنيده بودم و ميل داشتم كه بروم و آنشهر را ببينم يكى از علل حركت من از خراسان در فصل زمستان بسوى ماوراء والنهر اين بود كه در بهار سال 780 هجرى براى عزيمت به طرف عراق آماده باشم و بتوانم خود را به اصفهان برسانم من نميدانستم بعد از اينكه باصفهان رسيدم چه خواهم كرد و آيا عازم فارس خواهم گرديد يا نه ولى اطلاع داشتم كه بايد روزى سزاى سلطان منصور مطفرى سلطان فارس را در كف او بگذارم ( توضيح - در تواريخ فارسى نام اين شخص شاه منصور مظفرى است - مترجم ) شرح اختلاف من با سلطان منصور مظفرى از اينقرار است : در سفر دوم خراسان ، وقتى وارد آن سرزمين گرديدم حال من خوب نبود و پزشك من عقيده داشت كسالت از گرمى مىباشد و اگر آبليموى فارس بخورم كسالت رفع خواهد گرديد در خراسان آبليموى فارس پيدا نمىشد\r\n\r\n","description":"","footnote":"","page_name":" 94 ","page_number":102},
  {"content":"\r\n\r\nبه من گفتند كه تو از سلطان منصور مظفرى بخواه كه با كاروان سريع السير يا ارابه براى تو مقدارى آبليمو بفرستد .\r\nاين تقاضا درخور اميرى چون من نبود ولى براى اينكه دوستى خود را نسبت بپادشاه فارس بثبوت برسانم نامه‌اى برايش نوشتم و در آن تقاضا كردم كه چون بيمار هستم و پزشك براى من آبليموى فارس تجويز كرده از او درخواست مىكنم كه با كاروان سريع السير يا ارابه ، مقدارى آبليمو برايم بفرستد در آن نامه نوشتم كه اگر بيمار نبودم و يگانه داروى مرض من آبليموى فارس نمىبود آن تقاضا را از وى نميكردم و طبيعى است كه اگر درخواست مرا اجابت كند مرهون دوستى او خواهم بود سلطان منصور مظفرى در جواب نامه‌اى نوشت كه از سطر اول تا آخر آن ناسزا بود در مقدمه نامه نوشت كه بارگاه من دكان عطارى نيست كه تو از من آبليموى فارس خواسته‌اى و من نه عطارم و نه آبليمو فروش شايد تصور كرده‌اى كه چون از نواده چنگيز مىباشى ، مىتوانى مرا مورد تحقير قرار بدهى ولى بايد به تو بگويم كه جد تو چنگيز نتوانست بملك فارس توهين نمايد تا چه رسد به تو كه در قبال چنگيز بيش از مورچه‌اى نيستى بعد نوشته بود من اگر عطار و آبليمو فروش هم بودم براى تو آبليموى فارس را كه يگانه داروى بيمارى تو مىباشد نمىفرستادم تا از آن مرض بميرى و نوادهء چنگيز در جهان وجود نداشته باشد .\r\nوصول نامه مزبور مرا خشمگين كرد و دانستم كه سلطان منصور مظفرى پادشاه فارس مردى است مغرور و خودپسند و نادان چون اگر نادان نبود در جواب من آن نامه را نمينوشت در همان روز كه نامه مزبور به من رسيد تصميم گرفتم كه روزى دماغ سلطان منصور مظفرى را به خاك بمالم ولى تا وقتى عراق را نمىگرفتم نميتوانستم خود را بفارس برسانم زيرا بطورىكه گفتم يك قشون بزرك نميتوانست از راه كوير ايران عبور كند و خود را به جنوب عراق يعنى يزد و كرمان و فارس برساند ( يادآورى - انسان گاهى از عللى كه حوادث بزرگ تاريخى را بوجود آورده مبهوت مىشود چون چند شيشه يا كوزه آبليموى فارس سبب گرديد كه سلسله سلاطين مظفرى كه به آنها آل مظفر هم ميگويند نابود گردد - مترجم )\r\nوقتى بهار سال 780 هجرى فرا رسيد با يك قشون يكصد و بيست هزار نفرى از ماوراء النهر به راه افتادم و وارد خراسان شدم من قشون خود را به واحدهاى چهل هزار نفرى تقسيم كردم و فرماندهى دو واحد را به دو پسر خود واگذاشتم و فرماندهى واحد ديگر را خود برعهده گرفتم . از طوس ، راهى عريض بسوى رى ميرود و من آن راه را پيش گرفتم و بدون اينكه بمقاومتى برخورد كنم به رى رسيدم ولى رى ويرانه‌اى بيش نبود و روستائيان پيرامون آن شهر ميگفتند كه صدها جنازه زير خرابه‌هاى رى مدفون است و هيچكس نمىتواند آن جنازه‌ها را بيرون بيآورد شهر رى شهرى بود بزرگ واقع در دامنه كوهى كه يك سر آن را كوه شميران ميخواندند و سر ديگرش را كوه‌كن مىگفتند و جمعيت رى از نيشابور بيشتر بود و قنواتى كه از كوههاى شميران و كن جارى مىگرديد آن شهر را مشروب مىكرد ولى دو سال قبل از اين كه من به رى برسم در نيمه شب زلزله‌اى مهيب شهر را بلرزه درآورد و آن شهر بزرك پس از چند دقيقه ويران گرديد و از رى غير از ويرانه‌اى باقى نماند عده‌اى از مردان و زنان كه توانسته بودند هنگام زلزله بگريزند از شهر خارج شدند و در قريه‌هاى اطراف مسكن گرفتند .\r\n\r\n","description":"","footnote":"","page_name":" 95 ","page_number":103},
  {"content":"\r\n\r\nاز روزى كه شهر رى بر اثر زلزله ويران گرديده كار بازماندگان آن شهر و روستائيان اطراف اين شده كه در خرابه‌هاى شهر جستجو مىنمايند تا اين‌كه اشيائى را كه بر اثر زلزله زير خاك مدفون گرديد بيرون بيآورند بعضى از آنها ، گاهى وارد خانه‌ها ميشوند كه قسمت‌هائى از آن سالم مانده و در آن خانه‌ها زروسيم و فرشهاى گرانبها بدست مىآورند و عده‌اى از روستائيان اطراف رى از اين راه ثروتمند شده‌اند و من تصور مىكنم تا روزى كه روستائيان در پيرامون ويرانه شهر رى زندگى مىكنند كار آنها اين خواهد بود كه پيوسته در خرابه‌هاى شهر كاوش نمايند تا بتوانند زروسيم و فرشهاى گرانبها و چيزهاى ديگر بدست بياورند . براى اينكه فرصت قشون‌كشى از دست نرود ، من در رى زياد توقف نكردم و بسوى اصفهان به راه افتادم و از قم كه اسم صحيح آن گم است و گويا بمعنى مصر مىباشد گذشتم\r\nاز آن پس چون باصفهان نزديك مىگرديدم قشون‌كشى من وضع جنگى پيدا كرد و دو طلايه بجلو فرستادم و بين اول و دوم پنج فرسنگ و بين طلايه دوم و قشون من پنج فرسنگ فاصله وجود داشت طلايه‌ها و همچنين عقب‌داران موظف بودند طرفين راه را هم تحت نظر بگيرند تا ما از جناحين غافلگير نشويم از روزى كه من وارد رى شدم راه اصفهان را بستم و نگذاشتم هيچ كس بسوى اصفهان برود تا كسى خبر حركت قشون مرا بسوى اصفهان به آن شهر نرساند من ميخواستم اصفهان را غافل‌گير نمايم تا اينكه مجبور بجنگ طولانى نشوم اگر اصفهان بدون مقاومت از پاى درمىآمد من مىتوانستم راه فارس را پيش بگيرم و سزاى سلطان منصور مظفرى را در كنارش بگذارم اما اگر اصفهان مقاومت ميكرد و جنك طولانى ميشد ممكن بود موقع قشون‌كشى بفارس بگذرد گو اينكه شنيده بودم كه هواى فارس گرم‌تر از هواى عراق است .\r\nوقتى بده فرسنگى اصفهان رسيدم در يك آبادى كه اسم آن با مورچه شروع مىشود توقف كردم زيرا طلايه مقدم خبر داد كه اصفهان براى دفاع آماده شده است ، من خيلى احتياط كردم كه اصفهانىها از نزديك شدن قشون من مطلع نشوند و درصدد دفاع برنيايند ولى آنها فهميدند كه من عزم اصفهان را دارم و دروازه‌هاى شهر را بستند و خود را براى دفاع آماده نمودند . من تصور نميكردم كه صدر الدين اصفهانى بهموطنان خود گفته باشد كه من قصد دارم به اصفهان بودم چون نامه‌اى كه من به ( صدر الدين ) نوشتم مبهم بود و او نميتوانست از آن نامه بفهمد كه من قصد اصفهان را دارم و معلوم ميشد كه اصفهانيها بطريق ديگر از نزديك شدن من مطلع گرديده ، خود را براى دفاع آماده نموده‌اند\r\nدر آن آبادى كه نامش با مورچه شروع مىشد من از سكنه محل راجع به وضع اصفهان تحقيق كردم و معلوم شد كه رودخانه‌اى از وسط شهر اصفهان ميگذرد كه موسوم است به زاينده ولى خط سير رودخانه مزبور طورى است كه من در سر راه خود هنگام نزديك شدن باصفهان ، به آن برخورد نخواهم كرد زيرا رود زاينده در امتداد شرق حركت مىكند و سوى بيابان ميرود و من از امتداد شمال باصفهان نزديك ميشدم و مدخل و مخرج غربى و شرقى رود ( زاينده ) براى يك قشون كه ميخواهد وارد اصفهان شود راهى خوب بود و من بفكر افتادم كه از آن راه‌ها براى ورود باصفهان استفاده نمايم .\r\nبعد از اينكه در آن آبادى راجع به وضع اصفهان تحقيق كردم به راه افتادم و خود را نزديك شهر بيك‌آبادى ديگر رسانيدم كه موسوم بود به ( سده ) . در آنجا طلايه را مأمور كردم كه راجع به وضع اصفهان تحقيق كند و بدانم كه آيا در خارج از شهر قشونى وجود دارد يا نه . به من اطلاع دادند\r\n\r\n","description":"","footnote":"","page_name":" 96 ","page_number":104},
  {"content":"\r\n\r\nكه در خارج از اصفهان قشونى وجود ندارد كه راه را بر من بگيرد . در ( سده ) مرتبه‌اى ديگر راجع باصفهان تحقيق نمودم و بخصوص درباره حصار شهر تحقيق كردم و معلوم شد كه طول حصار اصفهان هفت فرسنگ و نيم است و در هر يكصد و پنجاه گز ، يك برج دارد و لذا سيصد برج در حصار اصفهان ساخته‌اند .\r\nاز مختصات حصار اصفهان اين بود كه پشت آن را طورى عريض ساخته بودند كه ارابه حركت مىكرد و بطريق اولى مدافعين شهر مىتوانستند براحتى در آنجا حركت كنند و مقادير زياد سنگ و تير را در پشت حصار ذخيره نمايند . جلوى حصار اصفهان بطورىكه مردم ( سده ) مىگفتند يك حصار كوچك وجود داشت و من ميدانستم كه حصار كوچك را براى اين ساخته‌اند كه مدافعين آن مانع از نقب زدن يك قشون مهاجم شوند .\r\nبنابراين يك قشون مهاجم اگر بخواهد بوسيله نقب زدن خود را به شهر اصفهان برساند ميبايد مبداء نقب را از راه دور شروع نمايد و از زير حصار كوچك بگذرد با اينكه حصار كوچك را متصرف شود تا اينكه بتواند از نزديك شهر مبادرت بحفر نقب نمايد .\r\nديگر از چيزهائى كه در ( سده ) به من گفتند اين بود كه اصفهان داراى مجراى فاضل آب است و من تا آن روز شهرى را نديده بودم كه مجراى فاضل آب داشته باشد . محاصره شهرى كه طول حصار آن هفت فرسنگ و نيم است و داراى سيصد برج مىباشد احتياج به بصيرت دارد . در آن شهر نميتوان سربازان را اطراف شهر گماشت تا اين‌كه كسى از شهر خارج نشود يا قدم به شهر نگذارد چون اگر سربازان را اطراف شهر بگمارند نيروى آنها طورى ضعيف خواهد شد كه اگر مدافعين از شهر خارج شوند و حمله نمايند از پا درميآيند .\r\nاين بود كه من در اصفهان نيروى خود را اطراف شهر در نقاط مخصوص متمركز كردم كه هم شهر را تحت نظر داشته باشيم و هم اگر نيروى مدافع از شهر خارج شد ، بدسته‌هائى ضعيف از قشون من برخورد نكند و آن‌ها را از بين نبرد .\r\nوقتى من باصفهان رسيدم فصل بهار و آب رود زاينده زياد بود همچنانكه آب رود جيحون ما هم در فصل بهار طغيان مىكند . چون آب زياد بود من نمىتوانستم از راه رودخانه قشون خود را وارد شهر نمايم . ( توضيح - از نوشته تيمور لنگ پيداست كه در آن موقع رودخانه زاينده از وسط شهر اصفهان ميگذشته در صورتى كه امروز تقريبا از كنار شهر ميگذرد - مترجم )\r\nاين بود كه من براى تصرف شهر نقب زدن را بهتر دانستم و ما مىتوانستيم با حفر چهار نقب از چهار طرف بسوى شهر ، حصار طولانى اصفهان را ويران كنيم ، همچنانكه حصار شهرهاى ديگر را ويران نموديم . ولى لازمه حفر نقب‌ها اين بود كه حصار كوچكى كه مقابل حصار بزرگ قرار گرفته بود به تصرف ما درآيد و من فرمان حمله را براى تصرف حصار كوچك صادر كردم .\r\nاصفهانىها در حصار كوچك مقاومت شديد نكردند و در ظرف چند ساعت آن حصار را تخليه نمودند و به داخل شهر رفتند .\r\nبعد از اين‌كه حصار كوچك به تصرف ما درآمد و فاصله ما با شهر كم شد من دستور دادم كه از چهار طرف شهر ، چهار رشته نقب بسوى شهر حفر نمايند و نقب‌هاى مزبور ميبايد به زير حصار اصفهان ، برسد و در آنجا يك خزينه بوجود بيايد تا اين‌كه ما باروت در آن خزينه بگذاريم و منفجر كنيم .\r\n\r\n","description":"","footnote":"","page_name":" 97 ","page_number":105},
  {"content":"\r\n\r\nروزى كه من دستور حفر نقب‌ها را دادم يقين داشتم همين كه نقب به زير حصار شهر رسيد من اصفهان را تصرف خواهم كرد چون بعد از اينكه چهار نقب از چهار طرف به زير حصار ميرسيد ، ما با انفجار باروت حصار اصفهان را از چهار سمت فروميريختيم و قشون من وارد اصفهان ميگرديد .\r\nولى معماران من موضوعى را به من گفتند كه به كلى از آن بىاطلاع بودم و آن اينكه نقب‌ها در همه‌جا به آب رسيد و حفاران ما نميتوانستند در آب كار كنند و پيش بروند . معلوم ميشد كه سرزمين اصفهان بقدرى پر آب است كه همين‌كه زمين را حفر كنند و قدرى پائين بروند به آب ميرسند .\r\nبعد متوجه شدم كه حصار اصفهان داراى پى است .\r\nزيرا در منطقه‌اى كه بعد از حفر زمين ، به زودى به آب ميرسند نميتوان براى شهر يك حصار هفت فرسنگ و نيمى ساخت . مگر اينكه حصار مزبور پى داشته باشد و بدون ترديد پى حصار اصفهان سنگى است و ساختمان آن حصار طولانى سال‌ها به طول انجاميده است اگر ما ميتوانستيم كه نقب حفر كنيم و آب مانع از حفر نقب نميشد ميبايد آنقدر پائين برويم تا اينكه از زير پى حصار اصفهان بگذرد و قطع نظر از اينكه آنجا درياى آب بود و باروت ما را مرطوب ميكرد و مانع از انفجار آن ميشد ممكن بود كه انفجار باروت نتواند حصار را ويران كند . بعد از پى بردن به اين موضوع و تحقيق از سكنه اطراف شهر دانستم كه چرا در اصفهان مجراى فاضل آب ساخته‌اند زيرا در آن شهر ، نمىتوان مانند بلاد ما چاه حفر كرد .\r\nدر اصفهان چاه زود به آب ميرسد و در فصل زمستان و بهار و بطور كلى هر موقع كه باران ببارد ، آب چاه بالا مىآيد و با سطح زمين موازى مىشود و لذا سكنه اصفهان ناگزير شده‌اند كه براى رفع احتياج خود مجراى فاضل آب بسازند و از حفر چاه صرف نظر كنند . چند روز ديگر معماران من بحفر نقب‌ها ادامه دادند ولى دانسته شد كه ادامه حفر نقب بىفايده است زيرا بجاى اينكه خاك بيرون بياورند گل بيرون مىآوردند و آنگاه نقب به جائى رسيد كه آب بود و حفاران ما نتوانستند به كار ادامه بدهند و من گفتم كه كار را ترك كنند ، پس از اينكه از حرف نقب صرفنظر كردم دريافتم كه براى تصرف اصفهان جز دو راه وجود ندارد . يكى عبور از مجراى رود - خانه زاينده و ورود به شهر و ديگرى حمله بحصار شهر بوسيله برجهاى متحرك .\r\nعبور از مجزاى رود زاينده بمناسبت فراوانى آب مشكل بود و مىبايد اول مجرائى جديد براى آب رود بوجود بيايد و آب را برگردانيم تا بتوانيم از مجراى خشك رود وارد شهر شويم .\r\nمعماران من مىگفتند كه حفر مجراى جديد ، اگر تمام سكنه محلى را به بيكارى بگيريم و روز و شب كار كنند بمناسبت فراوانى آب كه مستلزم حفر يك مجراى عريض و عميق بود ، سه ماه طول مىكشد .\r\nمن ميدانستم كه تا آن موقع آب رود زاينده برحسب آنچه از سكنه محلى شنيده بودم كم مىشود بطوريكه انسان مىتواند از وسط رود بگذرد بىآنكه ناراحت گردد .\r\nلذا حفر يك مجراى بزرگ كارى بود طولانى و بدون فايده و تصرف شهر بوسيله برجهاى متحرك زيادتر اثر داشت و زودتر مىتوانستيم اصفهان را مسخر نمائيم .\r\nاين بود كه امر كردم درختهاى پيرامون شهر را بيندازند و برج‌هاى متحرك بسازند و عده‌اى از سربازان خود را مجهز نمودم كه حصار اصفهان را ويران كنند .\r\nاگر من سربازان خود را براى ويران كردن حصار بپاى ديوار ميبردم در ظرف چند لحظه\r\n\r\n","description":"","footnote":"","page_name":" 98 ","page_number":106},
  {"content":"\r\n\r\nبقتل ميرسيدند . چون مدافعين از بالاى حصار و برج‌ها روى سرشان سنگهاى گران ميباريدند يا روغن داغ بر سرشان ميريختند : اما اگر سربازان من در برج‌هاى متحرك بحصار نزديك مىشدند و با مدافعين پيكار مىنمودند از دو حال خارج نبود . يا از راه حصار وارد شهر مىشدند و آنگاه دروازه‌ها را به روى ما مىگشودند يا چون مدافعين را سرگرم ميكردند مانع از اين مىشدند كه آنها بر سر كسانى كه مشغول ويران كردن ديوار بودند ، سنگ ببارند يا روغن بر سرشان بريزند . من ميدانستم كه ويران كردن يك ديوار سطبر ، مثل ديوار اصفهان كه در قفاى آن ارابه حركت مىكند كارى است بسيار دشوار و با كلنگ نميتوان آن ديوار را آن هم از پاى حصار ويران كرد . آن‌گونه ديوارهاى سطبر را ميبايد از بالاى ديوار با كلنگ ويران نمود . ليكن من مى - خواستم كه سربازان ما كه مأمور ويران كردن ديوار هستند بتوانند در پاى ديوار حفره‌هاى بزرگ حفر كنند تا مادر آنها باروت بگذاريم و منفجر كنيم و ديوار را فرو بريزيم . برج‌هاى متحرك كه ميبايد سربازان ما در آن‌جا بگيرند در مدت سه شبانه روز ساخته شد . بعد از آن ، سربازان ما در برج‌هاى متحرك با مدافعين حصار اصفهان شروع به نبرد كردند و بر سرشان تير و سنگ بازيدند .\r\nولى هر دفعه كه عده‌اى از سربازان خرابكار ما بپاى حصار نزديك مىشدند تا در آنجا حفره هاى وسيع براى نهادن باروت بوجود آورند مدافعين اصفهان مىفهميدند و دسته‌هائى از آنها سنگ‌هاى بزرگ را بر سر سربازان ما ساقط مىنمودند و آنها را بقتل ميرسانيدند .\r\nپس از اينكه اصفهان را محاصره كردم ميدانستم كه شهر مزبور از تشنگى از پا درنميآيد زيرا علاوه بر ( زاينده رود ) كه از وسط شهر ميگذرد اصفهان بطورىكه پى بردم شهرى است پر آب و در هر نقطه كه زمين را حفر نمايند به آب ميرسند ولى اميدوار بودم كه گرسنگى سكنه شهر را از پا درآورد ليكن اثرى از قحطى محسوس نمىشد .\r\nاز سكنه قصبه ( سده ) پرسيدم مگر اصفهانيها چقدر آذوقه دارند كه دوچار كمبود خوابار نميشوند . سكنه قصبه مزبور به من گفتند كه رسم اصفهانيها اين است كه هر سال در موقع خرمن كوبيدن آذوقه يكسال خود را نقد يا باقساط خريدارى مىنمايند و در خانه جا ميدهند و خيال آنها تا موقع خرمن كوبيدن سال بعد ، از حيث آذوقه ، آسوده مىباشد آنها نه فقط غلهء يكسال را يك جا ابتياع ميكنند ، بلكه در مواقع عادى ، اگر كسى در بازار شهر ، قدرى حبوب يا غله يا روغن خريدارى نمايد معلوم مىشود كه اصفهانى نيست زيرا اصفهانيها خواربار خانواده خود را ، بطور جزئى خريدارى نمىنمايند چون ميدانند كه براى آنها گران تمام مىشود . بنابراين ، اينك در تمام خانه‌هاى اصفهان ، غله و حبوب و روغن هست و حتى سوخت آنها هم تأمين شده زيرا اصفهانيها ذغال و هيزم يكسال را هم در فصل تابستان و پائيز خريدارى مىنمايند . بدين - ترتيب كه ذغال را در فصل تابستان ابتياع مىكنند و هيزم را در فصل پائيز ، هنگام قطع درخت‌هاى خشك يا اشجار زائد خريدارى مىنمايند لذا تو انتظار نداشته باش كه اصفهانيها ، به زودى از گرسنگى از پا درآيند ولى از پايان تابستان قحطى در شهر آغاز خواهد شد .\r\nمن نمىتوانستم يكصد و بيست هزار سرباز خود را تا پايان تابستان پشت حصار اصفهان معطل كنم و علاوه بر هزينه قشون از شمال هم خيلى مطمئن نبودم . من ميدانستم كه در خوزستان دشمنان سرسخت دارم كه اگر به من دسترسى پيدا كنند مرا با سخت‌ترين شكنجه‌ها بقتل خواهند رسانيد و نيز اطلاع داشتم كه در آذربايجان يك پادشاه نيرومند هست و هرگاه امراى خراسان و\r\n\r\n","description":"","footnote":"","page_name":" 99 ","page_number":107},
  {"content":"\r\n\r\nامراى شمال و پادشاه آذربايجان باهم متحد شوند مىتوانند يك قشون نيرومند عليه من بسيج نمايند . اين بود كه من ميبايد هرچه زودتر كار اصفهان را يكسره كنم و اگر فصل و هوا مساعد بود بسوى شيراز بروم و دماغ سلطان ( آل مظفر ) را به خاك بمالم و اگر اوضاع جوى مساعدت نكرد به ماوراء النهر برگردم .\r\nولى اصفهانيها بشدت مقاومت مىكردند . يكى از كارهاى آنها اين بود كه قسمت‌هاى ويران حصار را با سرعت مرمت مىنمودند بطورىكه راه عبور ما بسوى شهر در اندك مدت مسدود ميگرديد . سربازان من درون برجهاى متحرك و مرتفع با سربازانى كه در حصار شهر بودند مىجنگيدند و آنها را مشغول مىنمودند تا اين‌كه عده‌اى ديگر از سربازان ما بتوانند پاى حصار ، حفره‌اى بوجود بياورند و در آنجا باروت بگذارند و منفجر كنند . بطورىكه گفتم اصفهانيها ، از بالا سنگ‌هاى گران بر سربازان ما كه پاى حصار مشغول ايجاد حفره بودند مىباريدند و آنها را بقتل ميرسانيدند و پس از اين‌كه ما موفق ميشديم حفره‌اى در پاى حصار ايجاد كنيم و باروت منفجر نمائيم و قسمتى از حصار را فرو بريزيم اصفهانيها با سرعت زياد در عقب منطقه ويران با خشت و سنگ ، حصارى ديگر بوجود ميآوردند . آزمايش بما نشان داده بود كه بايد حفره‌هاى قاعده حصار را هنگام شب كه هوا تاريك است حفر كرد تا اين‌كه اصفهانيها سربازان ما را نبينند ، و از بالا ، بر سرشان سنگ نريزند . ولى صداى كلنگ زدن ما توجه اصفهانيها را جلب ميكرد و طولى نميكشيد كه از بالاى حصار مشعل‌هائى كه بطناب آويخته بود نمايان ميگرديد و پاى حصار را روشن مينمود و بيدرنگ ، سنگ‌هاى گران ، بسر سربازان ما فرود ميآمد . من از جنگ اصفهان يك آزمايش ديگر تحصيل كردم و آن ضرورت تربيت شاهين بود . وقتى كه من وارد اصفهان شدم مشاهده كردم كه روزها ، دسته‌هائى از كبوتران در آسمان شهر پرواز ميكنند .\r\nاهالى سده ميگفتند كه اصفهانيها ، خيلى به كبوتر علاقه دارند و از كودكى ، كبوتران را تربيت و اهلى ميكنند ولى نمىدانستم كه كبوتران مزبور وسيله انتقال خبر از نقطه‌اى به نقطه ديگر هستند . اصفهانيها بوسيله كبوتر از نزديك شدن من به شهر مطلع شدند و خود را براى دفاع آماده كردند و بعيد نبود كه بوسيله كبوتر ، از بلاد ديگر كمك بخواهند . عادت كبوتر اين است كه هرجا باشد بسوى آشيان پرواز مىنمايد و اگر كبوترى را كه در اصفهان آشيان دارد در فاصله پنجاه فرسنگى اصفهان رها نمايند ، بسوى شهر پرواز مىكند و وارد آشيان خود مىشود .\r\nاصفهانيها بوسيله كبوتران خود از اخبار نقاط دوردست مطلع مىشوند و اخبار خود را براى جاهاى دور ميفرستند . چارهء رفع خطر مزبور شاهين است و شاهين ، كبوتران قاصد را صيد مى نمايد و مانع از اين مىشود كه به مقصد برسند و من عزم كردم كه از آن پس در تمام جنگ‌ها با خود شاهين ببرم تا كبوتران قاصد را در آسمان صيد كنند . اصفهانيها با مقاومت خود مرا بسيار خشمگين كرده بودند و من نامه‌هائى را به تير بستم و بدرون شهر پرتاب كردم و در آن نوشتم كه هرگاه بر شهر مسلط شوم ، كسى را زنده نخواهم گذاشت . تهديد من ، قدرى مقرون باغراق بود زيرا من در موقع گشودن شهرها از قتل دانشمندان و صنعتگران و شعرا خوددارى مىكردم و تيغ را بر آنها حرام مىدانستم .\r\nبه من گفته بودند كه در اصفهان صنعتگرانى هستند كه در ساختن شمشير و زره و مغفر كم‌نظير مىباشند و شمشيرهاى اصفهانى در سراسر عراق و فارس معروف است من فكر ميكردم كه به صنعتگران مزبور احتياج دارم و بايد آنها را به ماوراء النهر ببرم تا در آنجا براى قشون\r\n\r\n","description":"","footnote":"","page_name":" 100 ","page_number":108},
  {"content":"\r\n\r\nمن شمشير و زره و مغفر بسازند و شاگردان سمرقندى و بخارائى و قولدرى را در كارگاههاى خود تربيت كنند . فصل بهار تمام شد و تابستان فرا رسيد بدون اينكه اصفهانيها دچار قحطى شوند يا آماده براى گشودن دروازه‌هاى شهر باشند عده‌اى از سربازان من بيمار شدند و من متوجه گرديدم كه بيمارى آنها ناشى از آب است چون در ماوراء النهر نيز از آن بيمارى وجود داشت و دارد و در فصل بهار و تابستان مردم در نقاطى كه آب‌هاى خطرناك دارد دوچار آن بيمارى مىشدند و مىشوند و اصفهانيها بيماريهاى مزبور را تب نوبه ميخواندند ( تيمور لنگ مىگويد كه بيمارى تب نوبه از آب خطرناك است و معلوم مىشود كه اطباى قديم ايران بيمارى مالاريا را ناشى از آب ميدانستند همچنانكه اطباى قديم اروپا هم عقيده داشتند كه مرض مالاريا ناشى از آب راكد مىباشد و در زبان فارسى اين دوره اصطلاح ( بد آب‌وهوا ) يادگارى است از نظريه اطباى قديم ما - مترجم ) گاهى فكر ميكردم كه بمحاصره اصفهان خاتمه بدهم و راه فارس را پيش بگيرم و بجنگ پادشاه فارس بروم ولى مىفهميدم كه قرار دادن شهرى مستحكم چون اصفهان را در عقب خود ، و رفتن بسوى فارس ديوانگى است چون شايد راه مراجعت مرا قطع نمايند .\r\nگاهى هم با خود ميگفتم بماوراء النهر برگردم و سال ديگر عزم اصفهان كنم ولى غرور من مانع از اين بود كه بدون گشودن شهر اصفهان مراجعت نمايم بعد از اينكه فصل تابستان فرا رسيد آب رود ( زاينده ) كم شد ولى هنوز رودخانه مزبور خيلى آب داشت و قشون من نمىتوانست از راه رودخانه وارد شهر شود بفكر افتادم كه مجراى رودخانه ( زاينده ) را برگردانم و از بستر خشك رودخانه وارد شهر شوم و چند تن از معماران را باتفاق دسته‌اى از سربازان براى تحقيق فرستادم تا اينكه سواحل رود زاينده را از نظر بگذرانند و بگويند كه در كجا ميتوان يك مجراى جديد براى رودخانه حفر كرد و آب زاينده را برگردانيد .\r\nگفتم كه رود زاينده از مغرب بسوى مشرق حركت مىكند و معماران من راه مغرب را پيش گرفتند تا قسمت‌هاى علياى رودخانه را از نظر بگذرانند و بعد از سه روز مراجعت كردند و گفتند سواحل رودخانه زاينده در طرف مغرب بلند است و آب رودخانه ، بر آن سوار نمىشود و اگر بخواهند مجراى جديد براى روخانه حفر كنند بايد عده زيادى از كارگران را براى مدت مديدى به كار انداخت تا برآمدگى ساحل از بين برود و آب وارد يكى از دشت‌هائى كه در طرفين رودخانه هست بشود . نظريه معماران تقريبا همان بود كه در به دو ورود گفتند و اظهار داشتند كه ميتوان آب رود زاينده را برگردانيد اما خيلى زحمت دارد و طول مىكشد تا اينكه مجراى جديد احداث گردد سربازان من يكى بعد از ديگرى ناخوش مىشدند و بتجويز اطباء من آنها را از اصفهان دور ميكردم و به قصبه‌اى موسوم به مورچه ميفرستادم زيرا آب آن قصبه خطرناك نبود .\r\nدر شهر اصفهان رفته‌رفته آثار كمبود خواربار محسوس گرديد ولى هنوز حاضر نبودند شهر را تسليم كنند و فكر ميكردند كه من از طول مدت محاصره خسته خواهم شد و مراجعت خواهم كرد من آنقدر در پيرامون اصفهان توقف كردم تا فصل تابستان گذشت و نسيم خنك پائيز وزيدن گرفت . در آن موقع آب رودخانه زاينده بقدرى كم شده بود كه نه فقط سواران بلكه افراد پياده هم مىتوانستند بدون اشكال از مجراى رود ، وارد شهر شوند . من 9 هزار نفر از سربازان\r\n\r\n","description":"","footnote":"","page_name":" 101 ","page_number":109},
  {"content":"\r\n\r\nخود را بمناسبت اينكه بيمار بودند از اصفهان دور كردم و پنج هزار تن از آنها هم در جنگ هائى كه با محصورين كرديم كشته شدند و براى من يكصد و شش هزار سرباز باقى ماند .\r\nقبل از اينكه به شهر حمله كنم پنجاه هزار تن از سربازان خود را به دو قشون بيست و پنج هزار نفرى تقسيم كردم و آنها را بعنوان ذخيره در خارج از شهر نگاه داشتم چون يك سردار جنگى موقعى كه حمله مىكند بايد ذخيره داشته باشد تا اگر وضع جنگ براى او وخيم گرديد از نيروى تازه نفس ذخيره استفاده نمايد . وارد كردن تمام سربازان بميدان جنگ ، در يك موقع دور از عقل است چون همه خسته ميشوند و همه ممكن است دوچار خطر گردند شصت و شش هزار سرباز بقيه قشون خود را منقسم به سه دسته كردم و دسته‌اى مأمور شدند كه از طرف مشرق از مجراى رودخانه ( از مخرج آن ) وارد شهر شوند و دسته‌اى ديگر از مجراى رودخانه قدم به شهر بگذارند . دسته سوم هم مأمور گرديدند كه در همان موقع درصدد برآيند حصار شهر را بوسيله انفجار باروت ويران كنند من ميدانستم وقتى ما از دو طرف ، از راه مجراى غربى رودخانه وارد شهر شويم بطور حتم عده‌اى از جنگجويان اصفهانى كه در حصار هستند فرود مىآيند تا اين‌كه جلوى ما را بگيرند در نتيجه شماره مدافعين حصار شهر كم مىشود و سربازان ما خواهند توانست آسانتر پاى حصار را حفر نمايند و باروت منفجر كنند .\r\nدر بامداد روز پانزدهم جمادى الاولى در سال 780 هجرى قبل از اينكه آفتاب طلوع ؟ ؟ و اندكى بعد از اينكه فجر دميد حمله بزرگ عليه اصفهان شروع شد .\r\nبسربازانى كه از دوسو ميبايد به شهر بروند گفتم شما بدانيد كه نبايد برگرديد و اگر مراجعت كنيد به هلاكت خواهيد رسيد من فقط در يك صورت بشما اجازه بازگشت مىدهم و آن اينكه اصفهان مسخر شده باشد . بسربازانم گفتم بيهچ‌كس ترحم نكنيد و هركس كه مقاومت مينمايد بقتل برسانيد ولو طفل باشد . وقتى كه شهر مسخر شد آنوقت من راجع بسرنوشت آن عده از مردم كه زنده مانده‌اند تصميم خواهم گرفت و دستور خواهم داد كه با آنها چگونه رفتار كنند . سربازان مىدانستند اگر اصفهان را مسخر كنند غنى خواهند شد زيرا تمام اموال سكنه شهر نصيب آنها خواهد شد . من شنيده بودم كه زيباترين زنهاى ايران در شهر اصفهان هستند و بسربازان خود وعده دادم كه بعد از تصرف شهر تمام زنهاى جوان و زيبا ، از آن شما خواهد بود . طبق معمول وقتى سربازان من مبادرت بحمله كردند من در خارج شهر يعنى مدخل رودخانه زاينده بجا ماندم ولى نه از آن جهت كه از كسى ميترسيدم بلكه براى اداره كردن قشون و تقويت روحيه سربازان خود .\r\nمن ميدانستم اگر قبل از پيروزى بقتل برسم روحيه سربازانم متزلزل مىشود و ديگر نمىتوانند با دلگرمى بجنگند . گرچه پس از من پسرانم فرماندهى جنگ را بر عهده ميگرفتند ولى آنها جوان بودند و سرداران و سربازانم را مثل من نمىشناختند . سربازان من مسلح به شمشير و تبر و گرز اما پياده از دو طرف وارد شهر شدند . من ميدانستم هنگام تصرف يك شهر سربازان پياده بهتر از سربازان سوار اثر دارند زيرا كوچه‌هاى شهر مانع از فعاليت سواران مىشود و سواران را بايد در جايى به كار انداخت كه جلگه مسطح يا ميدان‌هاى وسيع وجود داشته باشد . ولى آماده بودم كه اگر در خيابانها و ميدانهاى وسيع مقابل سربازانم مقاومت نمايند عده‌اى از سواران نيروى ذخيره را به شهر بفرستم تا اين مراكز مقاومت را به زودى از بين ببرند .\r\n\r\n","description":"","footnote":"","page_name":" 102 ","page_number":110},
  {"content":"\r\n\r\nگفتم حصار اصفهان هفت فرسنگ و نيم طول داشت و داراى سيصد برج بود و از پشت حصار ارابه عبور ميكرد . هيچكس نميدانست آن حصار چه موقع ساخته شده ولى بدفعات آن را درست كرده بودند .\r\nپيش نماز قصبه ( سده ) برايم نقل كرد كه حصار اصفهان از طرف نوح پيغمبر ساخته شده و آنقدر حصار مزبور محكم است كه طوفان نتوانست آن را ويران نمايد و حتى گفت كه نوح پيغمبر ، قبل از طوفان ، كشتى خود را در اصفهان ساخت و از آنجا به راه افتاد . ويران كردن آن حصار حتى بوسيله احتراق باروت كارى بود مشكل براى اينكه خيلى ضخامت داشت . معهذا براى اينكه بتوانيم زودتر شهر را تصرف نمائيم ، مجبور بوديم كه حصار را ويران كنيم و قسمتى از سربازان خود را وارد شهر نمائيم وقتى سربازان من وارد اصفهان شدند در تمام آن شهر يك اسب و يك قاطر و الاغ و يك سگ وجود نداشت و سكنه اصفهان تمام جانوران را از فرط گرسنگى خورده بودند .\r\nدر آن روز گرسنگى سكنه شهر خيلى بما كمك كرد و اگر اصفهانيها گرسنه نبودند به سهولت از پا در نمىآمدند چون در مدت محاصره طولانى شهر اصفهان نشان دادند كه مىتوانند مقاومت نمايند . بامداد آن روز آفتاب دميد و بعد از آن هوا مستور از ابر گرديد و از ظهر ، اولين باران پائيزى باريدن گرفت . ريزش باران ما را اذيت ميكرد ليكن بجنك ادامه ميداديم . با اينكه اصفهانيها گرسنه بودند هنگاميكه سربازان من از دو مدخل و مخرج زاينده رود وارد شهر شدند سخت مقاومت كردند . در حالى كه مردهاى اصفهانى مقابل سربازان ما مقاومت ميكردند زنها و سالخوردگان هرچه را كه بدست مىآوردند در كوچه‌ها روى هم مىانباشتند تا اينكه ديوارى بوجود بياورند و از عبور ما ممانعت نمايند . نزديك ظهر قبل از اينكه نزول باران شروع شود از بعضى از آن ديوارها دود بر ميخاست و معلوم ميشد كه اصفهانىها ميخواستند براى ممانعت از عبور ما از آتش نيز استفاده نمايند . ليكن بعد از اينكه باران فرو ريخت آتشها را خاموش كرد . نزديك ظهر قبل از نزول باران سربازان من خواستند كه در چند نقطه بوسيله احتراق باروت رخنه‌هائى در حصار شهر بوجود بياورند و عده‌اى از آنها از آن رخنه‌ها وارد شهر شوند و بكمك همقطاران خود بشتابند بعد از اينكه باران فرو ريخت هم حفر قاعده حصار براى نهادن باروت در حفره‌ها مشكل شد و هم نگاهدارى باروت براى اينكه رطوبت برندارد زيرا ، باروت مرطوب محترق نميشود .\r\nمعهذا هنگام عصر ما توانستيم در چند نقطه ديگر هم حصار را ويران نمائيم و عده‌اى از سربازان خود را به داخل شهر بفرستيم . سواران من در بيرون شهر زير باران متوقف بودند و انتظار ميكشيدند كه فرمان حمله از طرف من صادر شود . ولى وضع شهر و بخصوص بعد از اينكه باران ادامه يافت بوضعى درآمد كه من نميتوانستم از آنها استفاده كنم و ناگزير بايد آنها را پياده كرد و به شهر فرستاد . سربازان ( چتين ) كه من در اين سرگذشت شمه‌اى راجع به آن‌ها صحبت كردم جزو سربازانى بودند كه در بامداد وارد شهر شده بودند و ( اورگون - چتين ) فرمانده آنها نيز با آنان به شهر رفت . عده‌اى از سربازان مزبور در معابر اصفهان بقتل رسيدند و هنگام عصر براى من خبر آوردند كه ( اورگون - چتين ) كشته شد و بعد جسد او را از شهر خارج كردند و من مشاهده نمودم كه اصفهانيها سر ( اورگون - چتين ) را از بدنش جدا كرده . بسر نيزه زده‌اند و\r\n\r\n","description":"","footnote":"","page_name":" 103 ","page_number":111},
  {"content":"\r\n\r\n( اورگون - چتين ) شمشير نداشت ولى خفتان در برش و ساق‌بند بر پايش ديده ميشد .\r\nمن دستور دادم كه خفتان و ساق‌بند او را از جسدش دور نمايند و نگاهدارند تا اينكه در ماوراء النهر بخانواده‌اش داده شود و جسد بىسر را دفن نمايند چون پيش‌بينى ميكردم كه سر او بدست نخواهد آمد .\r\nروز كوتاه پائيز بانتها ميرسيد بدون اينكه جنك خاتمه يافته باشد و چون باران ميباريد قبل از اينكه روز بپايان برسد تاريك شد . من تا آن موقع 25 هزار تن از پنجاه هزار سوار را كه جزو نيروى ذخيره بودند پياده به شهر فرستادم تا اينكه قبل از فرود آمدن تاريكى كار شهر را يكسره نمايند ولى كار جنك خاتمه نمىيافت براى اينكه در اصفهان صدها ميدان جنك بوجود آمده بود و در هر قدم خانه‌ها و موانعى كه اصفهانىها در كوچه‌ها بوجود مىآوردند راه عبور سربازان ما را مسدود ميكرد من براى اينكه بتوانم مسلط بر وضع جنك باشم در خارج شهر بسر ميبردم و بعد از اينكه باران شروع شد در خيمه جا گرفتم قبل از اينكه هوا تاريك شود ( قولر بيك ) سردار من ، از شهر مراجعت كرد و به من گفت اى امير امشب كار جنك تمام نميشود و باران و تاريكى پيكار را دشوارتر خواهد كرد و آيا موافقت ميكنى كه امشب جنك متاركه شود و از بامداد فردا پيكار را تجديد كنيم .\r\nگفتم متاركه كردن جنك در مقابل دشمنى كه متوجه شده ميتواند از خود دفاع كند بصلاح نيست . اصفهانىها اكنون گرسنه هستند و از گرسنگى بجان آمده‌اند . جنك آنها در مدت محاصره و امروز بما نشان داد كه دلير مىباشند و جرئت دارند و از آوازه و شهرت ما نميترسند ما اگر جنك را متاركه كنيم ممكن است كه مورد شبيخون قرار بگيريم و اصفهانيهاى گرسنه و از جان گذشته ، در تاريكى از شهر خارج شوند و بر ما بتازند و در آن صورت زير اين باران وضع ما وخيم‌تر خواهد شد .\r\n( قولر بيك ) گفت اى امير ، من از اين جهت ميگويم كه امشب جنك بايد متاركه شود كه ما فردا بتوانيم از روى يك روش منظم تمام خانه‌هاى اصفهان را بكوبيم زيرا براى اينكه بتوان اين شهر را تصرف كرد ميبايد تمام خانه‌ها را ويران نمود . اين كار امشب در تاريكى و زير باران ميسر نيست ولى فردا ميتوان خانه‌ها را كوبيد تا اينكه اصفهانيها نتوانند در پناه خانه‌ها مقاومت نمايند و از بام منازل سنك بر ما ببارند و ما را زنده بسوزانند . من اطلاع داشتم كه در آن روز نزديك ظهر اصفهانيها كه چند تن از سربازان ما را اسير كردند مقابل چشم ساير سربازان آتش افروختند و آنها را زنده سوزانيدند تا اينكه سربازان مرا بترسانند و نيروى جنگى آنان را سست نمايند .\r\nبه ( قولر بيك ) گفتم كه متاركه كردن جنگ ، بصلاح نيست و نبايد باصفهانيها فرصت بدهيم كه خود را جمع‌آورى نمايند و امشب بما شبيخون بزنند يا فردا با توانائى جديد بما حمله نمايند . امشب جنك تا صبح مىبايد ادامه داشته باشد منتها عده‌اى قليل از سربازان ما مامور جنك خواهند شد و بقيه استراحت خواهند نمود تا اينكه فردا بدون خستگى شروع بجنك كنند . امشب اصفهانيها بايد حضور دائمى ما را در شهر به خوبى حس نمايند تا بفكر شبيخون زدن نيفتند . پانزده هزار تن از سربازان من در دو كشيك مامور شدند كه در شهر با اصفهانيها تماس داشته باشند و من بقيه سربازان را براى استراحت مرخص نمودم و آنها درون خيمه‌هاى\r\n\r\n","description":"","footnote":"","page_name":" 104 ","page_number":112},
  {"content":"\r\n\r\nخود خوابيدند و روى خيمه‌ها نمد انداختند تا اينكه باران بدرون خيمه‌ها نفوذ ننمايد .\r\nبا وجود باران . همان شب چند جاى ديگر از حصار را ويران كرديم تا اينكه روز بعد براى حمله به شهر ، آزادى بيشترى داشته باشيم . گفتم كه آن روز من با يكصد و شش هزار تن به اصفهان حمله كردم كه پنجاه هزار تن از آنها جزو ذخيره بودند . وقتى شب فرا رسيد ، شمارهء سربازان من كمتر شد و اصفهانيها در آن روز هشتهزار و پانصد تن از سربازان مرا بقتل رسانيده يا از كار انداختند .\r\nچون پيش‌بينى ميكردم كه باران طولانى خواهد شد و وضع جنك اصفهان طورى بود كه احتياج به سوار نداشتم قسمتى از اسبها را همانروز قبل از اين‌كه هوا تاريك شود به ( سده ) فرستادم تا اينكه زير باران نمانند . براى اسبهاى ديگر كه بودنشان در ميدان جنك ضرورى به نظر ميرسيد از تنه و شاخه‌هاى درختان سرپناه ساختيم تا اينكه زير باران قرار نگيرند . اگر اسب‌هاى ما تلف ميشدند ميتوانستيم در شهرستان‌هاى مركزى ايران و ( رى ) و خراسان اسب بدست بياوريم . اما اسب‌هائى كه بدست مىآورديم داراى مزيت اسب‌هاى ما نبودند . اسب‌هاى ما از نوع اسب‌هاى سوغان شده محسوب ميگرديدند و مىتوانستند بدون خسته شدن راههاى طولانى را طى كنند و ما اگر اسب‌هاى خود را از دست ميداديم و اسبهاى جديد و سوغان نشده را به كار ميانداختيم نميتوانستيم مسافات طولانى را يك نفس طى نمائيم . آنشب تا صبح باران باريد و تا بامداد سربازان ما مشغول جنك با اصفهانيها و ويران كردن خانه‌هاى شهر و فرو ريختن حصار بودند . وقتى بامداد طلوع كرد و ريزش باران متوقف گرديد و آفتاب دميد و هوا گرم شد بسرداران خود گفتم كه تمام وسائل موجود در قشون را براى ويران كردن در دسترس سربازان قرار بدهند و هر سرباز بداند كه در آن روز ، هم مردى سلحشور است و هم يك كارگر بنائى .\r\n( توضيح - بدون ترديد ( تيمور لنگ ) در سرگذشت خود ( كارگر بنائى ) به كار نبرده ولى ( مارسل بريون ) اينطور ترجمه كرده و اين تذكر را داديم تا خوانندگان تصور نفرمايند كه مترجم اين سرگذشت متوجه نيست كه بعضى از اصطلاحات و تغييرات امروزى در دوره تيمور لنگ نبوده است . مترجم )\r\nطرز دسته‌بندى سربازان را براى ويران كردن خانه‌هاى شهر به عهده سرداران خود گذاشتم تا در هر منطقه با توجه به وضع آنجا سربازان را دسته‌بندى نمايند و گفتم اگر با بنيه‌اى رسيديد كه نتوانستيد به سهولت ويران كنيد اطلاع بدهيد تا بوسيله احتراق باروت آن را ويران نمائيم . بيست هزار تن از سربازان خود را بعنوان ذخيره در خارج از شهر گذاشتيم و با بقيه به شهر حمله‌ور شدم .\r\nحمله ما از چهار طرف شروع شد و مثل روز قبل ، اجبار نداشتيم كه فقط از راه رود ( زاينده ) وارد شهر شويم . خود من با دسته‌هائى از سربازان پياده وارد شهر گرديدم و ويرانه آنقدر زياد بود كه سواران نميتوانستند از شهر عبور نمايند . مشاهده لاشه‌هاى گل‌آلود نشان ميداد كه روز قبل ، در آن شهر جنگى بزرك درگرفته و ميديدم كه سربازان بدستور من عمل نموده مرد و زن و كودك را بدون ترحم از دم تيغ گذرانيده‌اند . باران طولانى روزوشب قبل ويرانه‌هاى شهر را\r\n\r\n","description":"","footnote":"","page_name":" 105 ","page_number":113},
  {"content":"\r\n\r\nمبدل به باطلاق كرده بود و من و سربازانم با زحمت عبور مىنموديم و گاهى تا نيمه ساق موزهء من در گل فرو ميرفت . مرد جنگى براى اين پرورش يافته كه در ميدان جنك تا زانويش در خون فرو برود و اگر تا نيمه ساق پاى او در گل فرو رود نبايد شكايت نمايد .\r\nمن از صعوبت راه‌پيمائى در شهر شاكى نبودم ولى ميدانستم كه گل‌ولاى براى سربازان من توليد زحمت زياد خواهد كرد . اصفهانىها در پناه خانه‌هاى خود بسوى ما سنك و تير ميباريدند و سربازان من بعد از عبور از باطلاق‌ها و بركه‌هاى آب ، خود را بخانه‌ها ميرسانيدند و بسرعت شروع بويران كردن مىنمودند . همين كه يك خانه ويران ميشد سكنه آن مىكوشيدند خود را بخانه‌هاى ديگر برسانند . فرصت آنقدر تنك و خشم ما بقدرى زياد بود كه وقتى يك زن زيبا بچنك ما ميافتاد نمىتوانستيم او را اسير كنيم و در دم سرش را ميبريديم يا شكمش را پاره ميكرديم تا به بينيم روده‌هايش چگونه بيرون ميريزد . رخسار مقتولين نشان ميداد كه گرسنه بوده‌اند زيرا اكثر آنها صورت‌هاى لاغر داشتند و وقتى شكم يك مرد يا زن اصفهانى وا ميدريديم قدرى سبزى از شكمش خارج ميگرديد و بعيد نبود كه برك درختان شهر باشد . من چون مىخواستم بهمه‌جا سركشى كنم ، در يك منطقه بخصوص توقف نمىنمودم و از يك نقطه به نقطه ديگر ميرفتم .\r\nوضع جنك در تمام جبهه‌ها عموما متشابه بود و در همه‌جا اصفهانىها ميكوشيدند كه در وسط معابر سدهائى براى ممانعت از عبور ما بوجود بياورند و در پناه خانه‌ها با ما بجنگند و بر سرمان سنك و تير ببارند . كمتر اتفاق ميافتاد كه مردان اصفهانى براى جنك علنى بمصاف ما بيايند و آزموده بودند كه جنك در پناه موانع كوچه‌ها ، و خانه‌ها ، كمتر خطر دارد .\r\nدر يك منطقه يك مسجد بزرك در سر راه سربازان من نمايان گرديد كه ديوارهاى سطبر و آجرى داشت و من با اينكه براى مسجد خيلى احترام قائل هستم امر كردم كه ديوارهاى آن مسجد را با احتراق باروت ويران كنند و تمام كسانى كه در مسجد هستند و بسوى ما تير و سنك مياندازند بقتل برسانند ولو بخواهند تسليم شوند . در منطقه ديگر ، بيك قبرستان رسيدم ولى قبرها سنك نداشت معلوم شد كه اصفهانيها تمام سنگها را از روى قبور برداشته و با آنها در مدخل كوچه‌اى كه بالاى قبرستان قرار گرفته بود يك ديوار بوجود آورده‌اند تا نگذارند ما عبور كنيم . من به عده‌اى از سربازان كه پيرامونم بودند گفتم كه در پناه سپر به ديوار مزبور نزديك شوند تا اينكه از ضربت سنك‌ها و تيرها مضون باشند و يك مرتبه مبادرت بحمله نمايند . وقتى سربازان ما نزديك ديوار رسيدند چند نفر از اصفهانيها بكمك يكديگر چند سنك بزرك را كه بالاى ديوار قرار داشت و در گذشته سنك قبر بود روى سربازان ما انداختند و چند نفر را به هلاكت رسانيدند . ولى بقيه موفق شدند كه از ديوار بالا بروند و عده‌اى از مدافعين عقب‌نشينى كردند و بسوى مركز شهر رفتند . در حالىكه سربازان من از چهار سمت خانه‌ها را ويران مىكردند و جلو ميرفتند ، ( قولر بيك ) با سربازان خود توانست در شمال شهر يك خيابان عريض را اشغال كند .\r\nسربازان ( قولر بيك ) در آن خيابان ، جلو ميرفتند و هم از دو طرف شكافى را كه بوجود آورده بودند توسعه ميدادند يعنى خانه‌هاى شهر را در دو طرف خيابان مىكوبيدند و سكنه آن را بقتل مىرسانيدند يا وادار بفرار مىنمودند . ( جهانگير ) پسر من نيز موفق گرديد از\r\n\r\n","description":"","footnote":"","page_name":" 106 ","page_number":114},
  {"content":"\r\n\r\nجنوب شهر وارد يك خيابان بالنسبه عريض شود و در آنجا هم شكافى در شهر بوجود بياورد و جلو برود .\r\nپسرم ( جهانگير ) مانند ( قولر بيك ) در مسير خود تمام خانه‌ها را در دوطرف معبر ويران مىكرد و پيش ميرفت تا اينكه به مسجدى رسيد كه معلوم شد مسجد جامع اصفهان است گروهى از اصفهانيان در آن مسجد جمع شده بودند و قصد مقاومت داشتند و پسرم آنها را از دم تيغ گذرانيد ولى سه نفر را كه معلوم شد پيشنماز مسجد جامع هستند نكشت زيرا ميدانست كه من عهد كرده‌ام كه علماء و شعراء و صنعتگران را بقتل نرسانم . ( جهانگير ) آن سه نفر را نزد من فرستاد و من از آنان پرسيدم آيا شما سه نفر پيشنماز مسجد جامع هستيد ؟ آنها جواب مثبت دادند سئوال كردم كه آيا بنوبه در آن مسجد نماز ميخوانيد يكى از آنها كه ريشى سفيد و بلند داشت گفت اى امير ، ما بنوبه نماز نميخوانيم بلكه هر روز مشغول خواندن نماز مىشويم چون جواب آنها براى من تازگى داشت پرسيدم كه آيا شما هر روز ، در مسجد جامع نماز ميخوانيد يعنى مردم روزها به امام در يك مسجد اقتدا مىكنند و نماز مىخوانند ؟ روحانى ريش‌سفيد گفت بلى اى امير . پرسيدم لابد شما كه سه امام هستيد در سه نقطه مختلف از مسجد به نماز ميايستيد آنها جواب مثبت دادند و گفتند مسجد جامع داراى سه شبستان است و هريك از ما در يكى از آن شبستانها نماز مىخوانيم .\r\nگفتم اكنون موقع جنك است و من فرصت ندارم كه با شما زياد صحبت كنم ولى ميپرسم براىچه ، دو نفر از شما به نفر سوم اقتدا نميكند تا اينكه تمام نمازگزاران بيك نفر اقتدا نمايند و نماز بگذارند . مردى كه ريش‌سفيد داشت گفت اى امير ، در اينجا مردم به پيشنمازى اقتدا مىكنند كه او را عادل بدانند و به همين جهت هركس بيك امام اقتدا مىكند زيرا فقط او را عادل مىداند و حاضر نيست جز او ، ديگرى را مقتداى خود بداند . به پيرمرد گفتم اگر تو بيك كفاش بگوئى كه براى تو كفش بدوزد آيا تحقيق مىكنى كه بدانى وى عادل است يا ظالم .\r\nتو از او كفش مىخواهى و او نيز براى تو كفش ميدوزد و بعد از اينكه كفش تو را دوخت ، پولش را از تو دريافت مىكند . در دين اسلام ، هنگام نماز مسلمين بايد بيكنفر اقتدا كنند و نماز بخوانند و كافى است كه آن شخص يك مسلمان عادى باشد تا بتوان به او اقتدا كرد .\r\nدر هيچيك از احكام دين گفته نشده كه پيشنماز بايد از فرشتگان باشد و همين كه مردم او يك مسلمان واقعى بدانند كافى است و عادل بودن پيشنماز يعنى عملى از او ديده نشود كه مغاير با دين اسلام باشد . من در آن روز فرصت نداشتم كه بيش از آن ، راجع به آن مسئله با آن سه پيشنماز صحبت كنم و گرنه به آنها ثابت مىكردم كه در هر نقطه كه مسلمين مىخواهند نماز جماعت بخوانند بايد بيك نفر اقتدا كنند و لزومى ندارد كه آن شخص جزو زهاد و اوتاد باشد و همين قدر كه مردم او را مردى مسلمان بدانند كافى است كه بتواند امام شود و ديگران به او اقتدا كنند .\r\nجنك شهر اصفهان به صورتى درآمده بود كه من متوجه شدم در اين شهر تا خانه‌اى ويران نشود نمىتوان سكنه آن را معدوم كرد در حالى كه ( قولر بيك ) و ( جهانگير ) در منطقه خود خانه‌ها را ويران ميكردند ، و سكنه منازل را از دم تيغ مىگذرانيدند و جلو ميرفتند منهم در منطقه خود ،\r\n\r\n","description":"","footnote":"","page_name":" 107 ","page_number":115},
  {"content":"\r\n\r\nمبادرت به همان روش جنگى مىنمودم . هنگام ظهر بر اثر حرارت آفتاب قسمتى از زمين خشك شد و ما از آن ببعد ، بهتر توانستيم مبادرت بجنك بكنيم . ( قولر بيك ) و پسرم ( جهانگير ) بهم رسيدند و آنگاه در امتداد شرق و غرب ، خانه‌ها را ويران كردند .\r\nمن ضمن پيشرفت در شهر بمحله‌اى رسيدم كه خانه‌هاى آنجا را با چوب ساخته بودند و چون ويران كردن خانه‌هاى چوبى اشكال داشت امر كردم آنها را آتش بزنند و سربازان من مقدار زيادى كهنه‌هاى آغشته بروغن را مشتعل كردند و خانه‌ها را بدان وسيله آتش زدند و به زودى حريق توسعه يافت و سكنه خانه‌ها مجبور گرديدند كه از آن منازل بگريزند و دوچار شمشيرها و نيزه‌هاى ما شوند .\r\nيك وقت مشاهده كردم كه گروهى از سكنه شهر ، يك روحانى سالخورده را جلو انداخته‌اند و بسوى من مىآيند و آن مرد كتابى در دست دارد كه معلوم شد قرآن است . مرد روحانى پس از اينكه به من نزديك شد گفت اى امير ، تو مردى مسلمان هستى و تو را به اين قرآن سوگند مىدهم كه از قتل عام بقيه مردم اصفهان صرفنظر كن . گفتم مردم اصفهان چون مقاومت كردند مستوجب مجازات هستند و بايد قتل عام شوند آن‌ها از روزى كه محاصره اين شهر شروع شده تاكنون هزارها تن از سربازان مرا كشته‌اند و من نمىتوانم از خون سربازان خود صرفنظر نمايم تنها وعده‌اى كه مىتوانم به تو بدهم اين است كه اگر سكنه شهر تسليم شوند ممكن است از قتل عده‌اى از آنها كه به كار من مىآيند صرفنظر نمايم . آن مرد سالخورده بگريه افتاد و گفت اى امير ، مردم اين شهر از گرسنگى رمق ندارند بر اين مردم گرسنه رحم كن . گفتم اين مردم مىتوانستند بعد از ورود من به اين شهر ، دروازه‌ها را بگشايند و تسليم شوند و در آن صورت به سكنه اصفهان رحم مىكردم و از خون آنها مىگذشتم ولى بعد از اينكه هزاران تن از سربازان مرا كشتند ، ترحم بر آنها بى مورد است و من در جنك بدشمن رحم نميكنم ولى از قتل تو و كسانى كه با تو آمده‌اند بمناسبت اينكه ايلچى هستيد صرفنظر مينمايم .\r\nساعتى ديگر به من گفتند كه با ادامه ويران شدن خانه‌ها تمام اموال مردم زير آوار ميرود و غنيمت جنگى نصيب سربازان من نميشود ولى اگر ببازمانده سكنه اصفهان امان بدهند غنائم جنگى نصيب سربازان من خواهد شد . اين بود كه من موافقت كردم از خون بازماندگان بگذرم مشروط بر اينكه خانه‌ها را تخليه كنند . آن قسمت از سكنه شهر اصفهان كه زنده مانده بودند ، براى اينكه جان خود را از مرك برهانند تسليم شدند و من از همان روز آنها را وادار به دفن اموات كردم . در شهر آن‌قدر كشته بود كه جز بوسيله اقدام دسته‌جمعى بازمانده سكنه شهر نميتوانستند آنها را دفن كنند . من موافقت كردم كه زنهاى شهر ، بين افسران و سربازانم تقسيم شوند و هرچه در شهر ارزش داشت از طرف ما تصاحب شد تا بعد ترتيب تقسيم آنها بين سربازان من داده شود .\r\nدر دومين روز جنك اصفهان هفت هزار تن ديگر از سربازان من به قتل رسيدند و من اصفهانيها را مأمور دفن اموات خودمان نيز كردم و وقتى كه از دفن اموات فارغ شدند دستور دادم كه سكنه شهر و ساكنين قصبات و قراء اطراف را براى ويران كردن حصار اصفهان به بيگارى بگيرند . من هر شهر محكم را كه تصرف كردم حصارش را ويران نمودم تا اين‌كه مرتبه‌اى ديگر\r\n\r\n","description":"","footnote":"","page_name":" 108 ","page_number":116},
  {"content":"\r\n\r\nسكنه آن شهر ، مقابل من مقاومت ننمايند . من صدر الدين را در اصفهان نديدم و معلوم شد كه آن مرد ، برحسب توصيه من قبل از اين‌كه جنك اصفهان شروع شود از آنجا رفته بود وقتى من اصفهان را تصرف كردم دوسوم شهر ويران شده يا سوخته بود و سه‌چهارم از سكنه شهر ، به هلاكت رسيدند . افسران و سربازان من مجاز شدند كه از زنهائى كه من به آنها واگذار كردم متمتع گردند و در موقع كوچ كردن من از اصفهان آنها را به فروش برسانند يا رها كنند چون ما نميتوانستيم زنها را با خود ببريم .\r\nبعد از خاتمه جنك اصفهان ، من مجبور شدم كه براى تقسيم غنائم جنگى بين افسران و سربازان و همچنين براى ويران كردن حصار شهر باز در آنجا توقف كنم .\r\n\r\n","description":"","footnote":"","page_name":" 109 ","page_number":117},
  {"content":"\r\n\r\n\r\nفصل دوازدهم جنك با سردار مغول\r\nبطورىكه گفتم قصد داشتم بعد از خاتمه جنك اصفهان به فارس بروم و دماغ سلطان فارس را كه به من ناسزا گفته بود بر خاك بمالم ولى از سمرقند بوسيله پيك ، به من اطلاع دادند كه مرتبه‌اى ديگر ( توك تاميش ) ماوراء النهر را مورد حمله قرار داده است .\r\n( توك تاميش ) باز از غيبت من استفاده كرد و به ماوراء النهر حمله نمود و عده‌اى را كشت و مقدارى از احشام ما را برد . وقتى خبر حمله ( توك تاميش ) به من رسيد بفكر افتادم كه از اصفهان كوچ كنم و بآذربايجان بروم و از آنجا ، راه سرزمين ( توك تاميش ) را پيش بگيرم . من مىدانستم كه ( توك تاميش ) سلطان سرزمين ( قبچاق ) است كه آن طرف كوه قاف قرار گرفته و من براى اين‌كه از راه آذربايجان بكشور او برسم بايد از كوه قاف عبور كنم . ( توضيح لازم - پدران ما كوه‌هاى قفقاز را كوه قاف ميخواندند و كلمه قفقاز هم به معناى كوه قاف مىباشد و بطورىكه مىدانيم كوه‌هاى قفقاز ، آن ناحيه را دو قسمت كرده يكى اراضى و دشت‌هاى جنوب كوه‌هاى قفقاز كه تا زمان فتحعليشاه جزو خاك ايران بود و ديگرى اراضى واقع در شمال كوه‌هاى مزبور كه قدماء باسم دشت قبچاق يا سرزمين قبچاق ميخواندند و ( توقتيمش ) سلطان سرزمين ( قبچاق ) بود و تا شبه جزيره كريمه واقع در جنوب روسيه را تحت تسلط داشت - مترجم )\r\nتا وقتى كه در ولايات مركزى ايران حركت مىكردم سربازان من از سرما معذب نميشدند .\r\nولى بعد از اين‌كه از ( رى ) مىگذشتم و وارد دامنه‌هاى كوه البرز مىشدم سرما شدت مىكرد و من مىبايد در سرماى زمستان از آذربايجان و آنگاه از كوه قاف بگذرم تا بتوانم خود را بكشور قبچاق برسانم . عبور يك قشون سوار در فصل زمستان از آذربايجان و كوه قاف كارى است پرزحمت و خطرناك و من بهتر آن دانستم كه از آن كار منصرف شوم و بجاى آن‌كه از راه آذربايجان و كوه قاف خود را بكشور ( توك تاميش ) برسانم از راه تركستان و شمال درياى آبسگون ( يعنى درياى خزر - مترجم ) به طرف ( توك تاميش ) بروم . آن كار را هم ميبايد موكول به بهار سال ديگر كنم و در آن موقع كار ضرورى اين بود كه از اصفهان بماوراء النهر بروم . موقعى كه مىخواستم از اصفهان به ماوراء النهر مراجعت كنم ، متوجه شدم كه روش قشون‌كشى من صحيح نيست من عادت كرده بودم كه فصل گرما از ماوراء النهر حركت ميكردم و راه كشورهاى ايران را پيش مىگرفتم و فصل پائيز مراجعت مىنمودم . بين بهار و پائيز بيش از چند ماه فاصله وجود ندارد و من نميتوانستم\r\n\r\n","description":"","footnote":"","page_name":" 110 ","page_number":118},
  {"content":"\r\n\r\nدر آن مدت كم تمام نقشه‌هاى خود را بموقع اجرا بگذارم . حركت از ماوراء النهر و مراجعت به آنجا مستلزم صرف هزينه زياد بود و مدتى از وقت قشون‌كشى و جنك را هم اشغال ميكرد . لذا تصميم گرفتم كه در آينده براى كارهاى جنگى خود نقشه‌اى طرح كنم كه اجراى آن دو يا سه سال طول بكشد و من مجبور نباشم هر سال هنگام زمستان به ماوراء النهر مراجعت نمايم و سال ديگر بعد از فصل بهار از آن‌جا به راه بيفتم .\r\nاز اصفهان تا ( رى ) هوا معتدل بود و بعد از اينكه از رى گذشتيم هوا سرد شد و نرسيده به سبزوار طورى برودت شدت كرد كه من مجبور شدم فرمان توقف صادر نمايم . زمين مستور از برف بود و احتمال داده مىشد تمام اسبهاى ما از برودت به هلاكت برسند . من گفتم كه با شتاب براى نگاهدارى اسبها اصطبل‌هاى موقتى بوجود بياورند و تيرهائى بر زمين نصب كردند و اطراف و بالاى آنها را با نمد پوشانيدند و از نمد خيمه‌ها براى پوشانيدن اصطبل‌ها استفاده كردند و ما اسب‌هاى خود را در آن اصطبل‌هاى موقتى جا داديم بعد از اينكه دوره شديد سرما گذشت به راه افتاديم و از راه طوس و كوچان ( قوچان ) خود را به تركستان رسانيديم . از آن پس هوا معتدل گرديد و وقتى من بسمرقند رسيدم آخرين ماه زمستان بود . در سمرقند بيش از پنج روز توقف نكردم زيرا سوگند ياد نمودم كه اوقات خود را در صحرا بگذرانم و در شهرها زياد توقف نكنم . زيرا توقف كردن در شهرها سبب مىشود كه انسان متمايل به خوشگذرانى گردد و من با خدا عهد داشتم كه هرگز گرد خوشگذرانى نگردم .\r\nپنج روز بعد از ورود بسمرقند از آنجا خارج شدم و در صحرا سكونت كردم و در همانجا تدارك قشونكشى بسوى كشور ( قبچاق ) را ديدم . از آن‌چه راجع به ( توك تاميش ) شنيدم چنين برميآمد كه وى مردى است بلندقامت باندازهء من ، و سربازانى دارد كه از قبايل كوه‌نشين هستند و همه در كوه قاف سكونت داشته‌اند . سلاح سربازان ( توك تاميش ) عبارت است از تيروكمان و شمشيرهائى باريك و خميده باسم شاشكا ، ( بعيد نيست شمشيرهاى موسوم به شوشكه كه ما تا سى سال قبل ميديديم همين شاشكا باشد - مترجم ) ( شاشكا ) ، شمشيرى است برنده و خيلى سبك و در جنك ، به كار بردن آن آسان است زيرا دست را خسته نمىكند و سربازان ( توك تاميش ) با مهارت از آن شمشير استفاده مىنمايند . تدارك من براى قشون‌كشى به كشور ( قبچاق ) تا آغاز بهار بپايان رسيد و در همان موقع كه ميخواستم بسوى مغرب بزاه بيفتم خبر دادند كه قوم مغول در راه هستند و قصد دارند ماوراء النهر را مورد تهاجم قرار بدهند من اگر از ماوراء النهر به راه ميافتادم آن كشور مورد تهاجم قوم مغول قرار ميگرفت . از طرفى نميتوانستم از گوشمالى ( توك تاميش ) صرفنظر نمايم . اين بود كه تصميم گرفتم كه خود در ماوراء النهر بمانم و پسرم ( شيخ عمر ) را با يك قشون بكشور ( قبچاق ) بفرستم .\r\nمن هشتادهزار سرباز به ( شيخ عمر ) دادم و به او گفتم ( توك تاميش ) را بقتل برسان و سرش را براى من بفرست ولى اگر گريخت كشورش را ويران كن و برگرد . من ميدانستم كه ( توك تاميش ) ممكن است بگريزد چون فهميده بودم كه مردى ترسو مىباشد و اگر ترسو نبود دوبار ماوراء النهر را در غياب من مورد حمله قرار نميداد و هنگامى به كشور من حمله ميكرد كه من خود آن‌جا باشم .\r\nمن مردى هستم كه كار خود را فراموش نميكنم و كار امروز را محول بفردا نمىنمايم . من\r\n\r\n","description":"","footnote":"","page_name":" 111 ","page_number":119},
  {"content":"\r\n\r\nپيرو اندرز آن مرد حكيم هستم كه ميگفت كار فردا را مىتوانى بانجام برسانى مشروط بر اينكه امروز براى بانجام رسانيدن آن قيام كنى . به همين جهت بعد از مراجعت از اصفهان ، بيدرنگ ، در كشور خود ماوراء النهر بتقليد اصفهانيها كبوترخانه بوجود آوردم و چون پيش‌بينى ميكردم كه مغولها از مشرق حمله‌ور خواهند شد عده‌اى از كبوتران را در فواصل مختلف بسوى مشرق فرستادم تا اينكه بتوانم زودتر از رسيدن مغول‌ها مطلع شوم .\r\nاولين كبوتر كه از مشرق بكبوترخانه سمرقند رسيد و آنجا نشست خبر آورد كه فرمانده مغولها مردى است باسم ( بيل - اورگون ) .\r\nمعلومم شد كه ( بيل - اورگون ) بفكر افتاده كه جاى جد من چنگيز را بگيرد و جهانگشائى كند و به خود گفتم اى تيمور بايد ثابت كنى كه تو فرزند چنگيز هستى نه ( بيل - اورگون ) . ( تيمور لنگ بطوريكه گفته شد از فرزندان چنگيز نبود و براى تفاخر خود را فرزند چنگيز معرفى ميكرد .\r\n- نويسنده ) .\r\nكبوتر دوم براى من خبر آورد كه قشون مغول بين ده تا دوازده ( تومان ) است يعنى بين يك صد تا يكصد و بيست هزار نفر . از وضع راه‌پيمائى قشون مغول فهميدم كه آهسته حركت مىكند و حدس زدم كه سربازان مغول با زن و فرزندان خود حركت مىكنند يا اينكه وسيله نقليه كافى ندارند . هنوز كبوترخانه‌هاى من طورى كامل نشده بود كه من بتوانم از سمرقند هم براى اطراف كبوتر قاصد بفرستم و كبوتران قاصد از اطراف بسمرقند مىآمدند . لذا من نمىتوانستم استعلام كنم كه راجع به علت كندى حركت قشون تحقيق نمايند . اين بود كه مصمم شدم به راه بيفتم و باستقبال آن قشون بروم .\r\nكبوتران قاصد مرا از خط سير آن قشون مطلع ميكردند و مىدانستم از كدام راه به من نزديك مىشوند . من با هفتاد هزار سوار كه هريك داراى دو يدك بودند بسوى مشرق عزيمت كردم تا اين‌كه خصم را غافل‌گير كنم .\r\nهنگام راه‌پيمائى ، سواران خود را به بيست دسته سه هزار و پانصد نفرى تقسيم نمودم كه بتوان طى طريق كرد . زيرا محال است كه يك فرمانده جنگى بتواند هفتادهزار سوار را كه هريك داراى دو يدك مىباشند به هيئت اجتماع به حركت درآورد . ما در راه اسبهاى خود را عوض مىكرديم و از پشت اسبهاى خسته بر پشت اسبهاى ديگر منتقل مىشديم . وقتى حس كردم كه به خصم نزديك شده‌ام دو طلايه جلو فرستادم و طلايه اول ، با من پانزده فرسنگ فاصله داشت . طلايه اول براى من خبر فرستاد كه قشون دشمن بزرگ است ولى اسب يدك ندارد . ( بيل - اورگون ) كه مى - خواست مانند ( چنگيز ) جهانگيرى كند نميدانست كه يكى از عوامل اصلى موفقيتهاى جد من اسبهاى يدك بود و هريك از سربازان او ، در راه‌پيمائىهاى طولانى لااقل يك ، اسب يدك داشتند به همين جهت جد من ميتوانست در مدتى كم ، مسافات طولانى را با قشون خود طى كند .\r\nو خصم را هنگامى كه منتظر رسيدن او نبود غافل‌گير نمايد .\r\nزائد است بگويم كه وقتى ما بسوى مغولها ميرفتيم اسبهاى خود را با نواله سير ميكرديم زيرا نه فرصت داشتيم كه آنها را در مراتع رها كنيم و نه امكان داشت كه با خود عليق حمل نمائيم .\r\nهمين‌كه طلايه اول خبر داد قشون دشمن را مىبيند ، من آرايش راه‌پيمائى را رها كردم و سواران خود را آرايش جنگى دادم . پنج هزار تن از آنها مأمور شدند كه در موقع جنگ از يكصد و چهل\r\n\r\n","description":"","footnote":"","page_name":" 112 ","page_number":120},
  {"content":"\r\n\r\nهزار اسب يدك نگاه‌دارى نمايند . شصت و پنج هزار سوار ديگر را منقسم به چهار قسمت كردم و سه قسمت آنها هريك از پانزده هزار سوار متشكل شد . آن سه قسمت جناح راست و جناح چپ و قلب قشون بود و بيست هزار سوار را هم در ذخيره نگاه داشتم كه در موقع ضرورت از آنها استفاده كنم .\r\nطلايه به من اطلاع داد كه قشون مغول داراى زن و بچه نيست و فهميدم علت كندى حركت سربازان مغول اين بود كه اسب نداشتند و بعد از يك روز راه مجبور بودند كه توقف نمايند تا اسبها ، از خستگى بيرون بيايند .\r\nاز گزارش‌هاى طلايه اول فهميدم كه خصم از نزديك شدن من به كلى بىاطلاع است و چون فكر مىكند كه تا ماوراء النهر خيلى فاصله دارد خود را نيازمند نمىبيند كه طلايه بجلو بفرستد من از بيم آنكه مبادا خصم بفهمد كه من نزديك ميشوم راه‌هائى را كه منتهى به خصم ميشد بستم و دو طلايه خود را فراخواندم و فقط عده‌اى قليل را مأمور نمودم كه در دو فرسنگى قشون من مشغول حركت باشند و ساعت بساعت مرا از وضع خصم مطلع نمايند .\r\nوضع من طورى بود كه مىتوانستم بدشمن شبيخون بزنم ولى به دو علت ترجيح دادم كه هنگام روز بدشمن حمله‌ور شوم . اول اينكه چون قشون دشمن بزرگ و شماره سربازانش بين يكصد تا يكصد و بيست هزار نفر بود ، هنگام شب ، در موقع شبيخون بين سربازان من بىنظمى بوجود مىآمد و ممكن بود كه آنها دوست را از دشمن تميز ندهند . ديگر اين‌كه عزم داشتم ( بيل - اورگون ) را زنده دستگير كنم و او را ببينم و از وى بپرسم بچه جرئت درصدد برآمد كه بجنگ فرزند چنگيز برود ؟ سرانجام من به جائى رسيدم كه با خصم بيش از چهار فرسنگ فاصله نداشتم و در آنجا ، اسبهاى يدك را رها كردم و آنها را تحت حفاظت سربازانى كه مىبايد عقب بمانند قرار دادم و به سربازان گفتم استراحت كنند و بگذارند كه اسبها نفس تازه نمايند . در نيمه شب به راه افتادم و چون وقت كافى داشتم با حركت قدم راه مىپيموديم . همين‌كه طليعه بامداد دميد بجناحين خود دستور دادم در دو طرف من كه قلب قشون بودم قرار بگيرند .\r\nاگر تو روزى بخواهى سردار جنگى شوى بدان كه آرايش صفوف سربازان در ميدان جنگ كارى است كه علاوه بر لياقت خود سردار ، مشق و ممارست مىخواهد . تو اگر بخواهى يك دسته سرباز ناشى را مأمور كنى كه در جناح راست و يا چپ تو قرار بگيرند ممكن است بعد از يك روز هم نتوانند كه جاى خود را پيدا نمايند .\r\nولى سربازى كه تعليم يافته باشد ميداند كه كجا بايد قرار بگيرد . يكساعت بعد از اين‌كه من امر كردم جناحين من در دو طرف من قرار بگيرند آرايش جنگى ما خاتمه يافته بود . من چون پيش‌بينى مينمودم كه با سواران خواهيم جنگيد ، بسربازان خود نيزه دادم تا در موقع برخورد با خصم با نيزه آنها را از زين سرنگون نمايند . هر سوار من علاوه بر نيزه داراى شمشير و كمند و تيروكمان هم بود . سواران مجبور نبودند كه همواره با دست گرفتن نيزه خود را ناراحت كنند و من به آنها اختيار دادم كه اگر متوجه شدند احتياج به نيزه ندارند آن را رها نمايند . وقتى روز دميد ما در يك دشت مسطح قرار داشتيم و نمىتوانستيم خود را از نظر خصم پنهان كنيم . آن موقع من متوجه شدم كه مغولها زبون شده‌اند زيرا وقتى آنها ما را ديدند هنوز قسمتى از اردوگاه خود را جمع‌آورى ننموده بودند . در آن لحظه دانستم كه ( بيل - اورگون ) مردى است نالايق و عارى از فنون جنگ چون آفتاب طلوع كرده و او هنوز اردوگاه خود را جمع‌آورى ننموده است\r\n\r\n","description":"","footnote":"","page_name":" 113 ","page_number":121},
  {"content":"\r\n\r\nتا چه رسد باين‌كه داراى آرايش جنگى باشد . سواران من در جناح و قلب سياه به حركت درآمدند .\r\nسلاح من هم مثل سلاح سربازانم بود ولى مغفر بر سر و زره بر تن داشتم و داراى نيزه و شمشير و كمند و تيروكمان بودم .\r\nشب قبل من خط سير قشون خود را در صحرا تغيير دادم تا اين‌كه در موقع روز ، هنگام حمله آفتاب از مقابل بر چشم سربازان من نتابد و در آن موقع كه حمله ما شروع شد ، ما تقريبا از طرف جنوب بسوى شمال حركت مىكرديم .\r\nحركت چهار نعل چهل و پنج هزار سوار كه خط سير آن از مشرق تا مغرب گسترده شده و از جنوب بسوى شمال ميرود منظره‌اى نيست كه من بتوانم در اينجا وصف كنم و شاعر طوس هم در كتاب خود وصف نكرده است . من تصور مىكنم در آن موقع خورشيد كه تازه سر از افق بيرون آورده بود بنظاره ما اشتغال داشت . ما جلو ميرفتيم و بيست هزار سوار ذخيره از عقب ما مىآمدند و بين ما و آنها به اندازه ربع فرسنگ فاصله وجود داشت . صف سواران ذخيره هم مانند صف ما از مشرق به مغرب گسترده بود .\r\nمن حس ميكردم كه زمين از حركت ما بلرزه درآمده و طورى از قدرت خود لذت بردم كه نتوانستم جلوى نعره را بگيرم و نعره‌اى طولانى از دهانم خارج گرديد . سربازان قلب سپاه هم كه صداى نعره مرا شنيدند نعره زدند و آن‌گاه فرياد سلحشوران از جناح راست و جناح چپ برخاست و غوغائى بوجود آمد كه مىتوانم گفت گوش را كر ميكرد . آن غوغا ناشى از شادى و دليرى سربازان من بود و من فهميدم كه در آن لحظه تمام سربازان مثل من بقدرت ما پى برده‌اند و با روحيه‌اى بسيار قوى بسوى خصم ميروند . در آن موقع من حس مىكردم كه سربازان من چون من مىفهمند كه در جهان ، براى مرد ، چيزى گران‌بهاتر از جنگ نيست . تمام خوشيها و لذائذ جهان را اگر يك طرف بگذارند با خوشى جنگ برابرى نميكند . زيرا يك مرد هنگامى كه خود را مشغول خوشيهاى ديگر مىكند از ارزش خويش ميكاهد و همپايه زنها مىشود .\r\nزن‌ها هم مىتوانند خود را به انواع خوشيها مشغول كنند اما فقط يك خوشى وجود دارد كه مختص مرد مىباشد و آن هم عبارت است از جنگ . جوهر مردانگى جز در ميدان جنك در جاى ديگر پديدار نمىشود و تا صداى چكاچاك شمشير برنخيزد و خون از شاهرگهاى بريده فوران نزند يك مرد احساس لذت اصلى نميكند .\r\nمغولها وقتى نزديك شدن ما را ديدند درصدد برآمدند كه صفوفى بوجود آورند ولى قبل از اين‌كه صفوف آنها آراسته شود من خود را به آنها رسانيدم و به دو فرمانده جناحين دستور دادم كه مغول‌ها را محاصره نمايند . اگر به تو بگويم كه وقتى ما وارد اردوگاه مغول‌ها شديم گوئى كه بيك گله بزرگ از گوسفند حمله‌ور شده‌ايم شايد باور نكنى . چون تو نام ( چنگيز ) را شنيده‌اى و تصور مىنمائى كه هركس مغول باشد ( چنگيز ) است .\r\nبعضى از مغول‌ها طورى ناتوان بودند كه حتى شمشير خود را از نيام بيرون نياوردند به اين جهت فقط در بعضى از نقاط اردوگاه مقابل ما مقاومت شد و عده‌اى از سربازان مرا كشتند و در جا هاى ديگر ما مغول‌ها را مثل گوسفند در سلاخ‌خانه ، قتل عام ميكرديم .\r\nمن دستور داده بودم كه ( بيل - اورگون ) و افسران مغول را زنده دستگير كنند و چون ما اردوگاه را محاصره كرديم ( بيل - اورگون ) و عده‌اى از افسران مغول اسير گرديدند . من تصور\r\n\r\n","description":"","footnote":"","page_name":" 114 ","page_number":122},
  {"content":"\r\n\r\nمىكردم كه ( بيل - اورگون ) مردى است قوىهيكل و بلندقامت و وقتى او را نزد من آوردند سرش از محاذات كم من تجاوز نمىكرد . من از او پرسيدم آيا تركى ميدانى يا نه ؟ معلوم شد كه ( بيل - اورگون ) جز زبان مغولى زبان ديگر را نمىداند . من بوسيله ديلماج از او پرسيدم تو با چه جرئت بفكر افتادى كه بكشور من حمله‌ور شوى آيا آوازهء من به گوش تو نرسيده بود ؟ ( بيل‌اورگون ) گفت من تصور نمىكردم كه تو اين اندازه قوى باشى . گفتم تو آن‌قدر زبون هستى كه من نمىخواهم تو را بقتل برسانم ولى تو و اسيرانت را حبس خواهم كرد و آزادتان نخواهم نمود مگر اينكه به من فديه بدهيد . ( بيل اورگون ) گفت من حاضرم نيمى از اسبهائى را كه اينجا دارم به تو بدهم مشروط بر اينكه مرا آزاد كنى . گفتم راجع باسبهائى كه اينجا دارى حرف نزن چون همه مال من است زيرا غنيمت جنگى مىباشد و فديه‌اى ديگر به من بده تا آزادت كنم . ( بيل اورگون ) گفت من در كشور خود اسب و گوسفند زياد دارم و آنها را به تو خواهم داد تا آزاد شوم .\r\nمدت دو روز ، مذاكره راجع بفديه‌اى كه بايد ( بيل اورگون ) و افسران او بپردازند ادامه داشت و عاقبت من موافقت كردم كه ( بيل اورگون ) شصت هزار اسب و دويست و پنجاه هزار گوسفند به من بدهد تا آزاد شود و فديه هريك از افسران او را كه اسير من شده بود هزار اسب تعيين كردم .\r\n( بيل اورگون ) مرا مردى ساده تصور كرده بود و گفت عده‌اى از سربازان خود را با من به مغولستان بفرست تا اسب‌ها و گوسفندها را فراهم كنم و براى تو بفرستم ولى من درخواستش را كه ميدانستم حيله است نپذيرفتم و گفتم تو و افسرانت ، اسير من خواهيد بود تا وقتى كه اسب‌ها و گوسفندها از مغولستان بيايد . ( بيل اورگون ) گفت آيا ميدانى از اينجا تا مغولستان چقدر راه است و سفر فرستادگان من به آنجا و مراجعت از مغولستان با اسب‌ها و گوسفندان چقدر طول مىكشد . گفتم اين فكر را مىبايد موقعى كه هنوز عزم حمله بكشور مرا نكرده بودى بكنى .\r\nآنگاه با وى اتمام حجت كردم و گفتم از حالا تا فصل پائيز فرصت دارى كه اسب‌ها و گوسفندان را از مغولستان باين‌جا برسانى و اگر تا روز پانزدهم برج عقرب كه دومين برج پائيز است اسب‌ها و گوسفندان به من نرسد تو را خواهم كشت ، و با افسرانت نيز همين‌گونه رفتار خواهم كرد .\r\nمن مىدانستم كه سلطان شكست خورده مغول نمىتواند شصت هزار اسب و دويست و پنجاه هزار گوسفند را با يك گله به ماوراء النهر برساند و به او گفتم كه اسبها و گوسفندان را با گله‌هاى كوچك به راه بيندازد بطورىكه مجموع آنها تا نيمه برج عقرب بماوراء النهر برسد . ( بطورىكه ديديم تيمور لنگ تا اينجا حساب ايام را از روى ماه‌هاى قمرى تعيين ميكرد و در اين‌جا از روى ماه شمسى تعيين مىنمايد و در ماوراء النهر هم ماه قمرى مورد احتياج بوده و هم ماه شمسى - مارسل بريون ) .\r\nفصل بهار و آنگاه فصل تابستان سپرى شد و اثرى از اسبها و گوسفندهاى ( بيل اورگون ) به چشم نرسيد . در آن سال من در ماوراء النهر بودم ، قسمتى از اوقات خود را صرف تمشيت قشون كردم و قسمتى ديگر را صرف آبادانى مملكت نمودم و در ضمن به تربيت فرزندان خود پرداختم پسر چهارم من ( شاهرخ ) در آن موقع طفلى هشت ساله بود و ميتوانست بر اسب سوار شود و با كمان‌هاى كوچك تيراندازى كند .\r\nوقتى شاهرخ به دنيا آمد و من نام او را انتخاب كردم و آن نام را بر وى گذاشتند و در\r\n\r\n","description":"","footnote":"","page_name":" 115 ","page_number":123},
  {"content":"\r\n\r\nگوش طفل اذان گفتند يك شب خوابى ديدم .\r\nدر حال رؤيا مشاهده كردم كه هفت كودك شيرخوار كه همه پسر هستند مقابل من قرار گرفته و من اسم چهارتاى آنها را ميدانم و آن‌ها موسوم مىباشند به جهانگير - شيخ عمر - ميران شاه شاهرخ .\r\nولى از اسم سه كودك ديگر بىاطلاع ميباشم و شگفت آنكه از بالاى سر كودك چهارم كه شاهرخ باشد دم گاو كوهى آويخته بود .\r\n( قبايل مغول دم گاو كوهى مناطق آسياى مركزى باسم ( ياك ) را چون بيرق مورد استفاده قرار ميدادند و تيمور لنك كه خود را از فرزندان چنگيز ميدانست نيز همان پرچم را به كار ميبرد - مارسل بريون ) .\r\nمن از روز بعد خواب مزبور را براى كسانى كه ميدانستم معبر هستند نقل كردم و همهء آنها گفتند كه داراى هفت پسر خواهى شد كه چهار تن از آنها تاكنون به دنيا آمده‌اند و سه تن ديگر ، در آينده خواهند آمد . ولى هيچيك از آنها نتوانستند يا نخواستند وجود دم گاو را بالاى سر ( شاهرخ ) تعبير نمايند . ولى خود من حدس ميزدم كه در بين پسرانم شاهرخ برجستگى پيدا خواهد كرد و شايد بتواند جاى مرا بگيرد ( در بين پسران تيمور لنك ، تنها كسى كه بعد از او سلطنت كرد ( شاهرخ ) بود اما از پسران ديگرش فرزندانى بوجود آمدند كه آنها در ادوار بعد بسلطنت رسيدند - مارسل بريون ) شايد بمناسبت خوابى كه ديدم يا از آن جهت كه ( شاهرخ ) در آن موقع كوچكترين پسرم بود و كوچكترين طفل عزيز مىشود او را خيلى دوست ميداشتم و ميخواستم كه پيوسته با من باشد . ولى دوستى من مانع از اين نمىشد كه وى را يك مرد سلحشور و بىباك ببار بياورم زيرا ميدانستم پسرى كه فرزند ( تيمور ) است بايد چون پدر باشد . از ( شيخ عمر ) پسر من كه بكشور قبچاق رفته بود ، اخبارى ميرسيد و معلوم ميشد كه دو مرتبه با ( توقتميش ) زودوخورد كرده بدون اين‌كه نتيجه قطعى از جنگ گرفته شود ، در آغاز ماه دوم پائيز خبرى ( از شيخ عمر ) رسيد كه از من درخواست كمك فورى مىكرد .\r\nاز خبرى كه ( شيخ عمر ) فرستاد معلومم شد كه وضع او وخيم است و اگر بيدرنگ به او كمك نشود خود و قشونش نابود خواهد گرديد من تصميم گرفتم كه خود به يارى ( شيخ عمر ) بروم و با اين‌كه فصل قشون‌كشى گذشته بود ، نمىتوانستم از يارى او منصرف شوم .\r\nدو روز بعد از اينكه خبر ( شيخ عمر ) به من رسيد دسته‌هاى تهيه سيورسات قشون من بسوى مغرب به راه افتاد و من باشتاب مشغول بسيج قشون شدم كه به راه بيفتم . از اسب‌ها و گوسفندهائى كه اسيران مغول مىبايد تحويل بدهند و آزاد شوند اثرى پديدار نگرديد و معلوم شد كه خواسته‌اند دفع الوقت كنند ولى من ناگزير بودم كه تا روز پانزدهم برج عقرب صبر نمايم و اگر تا آن روز اسب و گوسفند نرسيد اسيران را به هلاكت برسانم .\r\nمن نمىتوانستم بعد از حركت از ماوراء النهر ( بيل اورگون ) و افسران مغول را كه اسير من بودند زنده بگذارم ، چون قطع نظر از اين‌كه آنها مستوجب مرگ بودند ، بعيد نمىنمود كه پس از رفتن من درصدد توطئه برآيند و فتنه‌اى برپا كنند از يكطرف شتاب داشتم كه ؟ ؟ ماوراء - النهر حركت نمايم و بكمك ( شيخ عمر ) بروم و از طرف ديگر مجبور بودم كه تا روز پانزدهم برج عقرب صبر كنم .\r\n\r\n","description":"","footnote":"","page_name":" 116 ","page_number":124},
  {"content":"\r\n\r\nدر بامداد روز شانزدهم برج عقرب كه قصد عزيمت از ماوراء النهر را داشتم ( جهانگير ) پسر بزرگم را براى اداره امور كشور جانشين خويش كردم تا در غياب من ، ماوراء النهر را اداره كند . آنگاه ( بيل - اورگون ) و افسران مغول را احضار نمودم و به امير مغول گفتم امروز شانزدهم برج عقرب است و من به تو مدت چند ماه مهلت دادم تا فديه خود را فراهم كنى و بپردازى و آزاد شوى ، ليكن تو به من دروغ گفتى و اگر ميخواستى فديه خود را بپردازى تا امروز لااقل قسمتى از اسب‌ها و گوسفندان تو به ماوراء النهر رسيده بود ، اينك من مىخواهم براى جنگ از اين كشور بروم و ناگزيرم تو و افسرانت را به هلاكت برسانم ( بيل - اورگون ) گفت اى امير بزرگوار به من ترحم كن ( ولى براى افسران خود درخواست ترحم نكرد ) .\r\nگفتم تو كافر حربى هستى و بجنگ مسلمان آمدى و اگر من جلو تو را نميگرفتم اتباع مرا كه همه مسلمان هستند بقتل ميرساندى و كشورم را ويران ميكردى و سزاى تو اينست كه بقتل برسى تو هم كافر حربى هستى و هم مردى دروغگو و خواستى با دفع الوقت مرا مشغول كنى كه شايد وسيله‌اى فراهم شود كه بگريزى و به مغولستان برگردى من شايد از خون يك كافر حربى بگذرم ولى نميتوانم از خون يك دروغگو صرفنظر نمايم چون افسرانت هم در دروغگوئى شريك تو بودند آنان را نيز بقتل ميرسانم .\r\nآنگاه بجلادان كه حضور داشتند گفتم كه سر از پيكر ( بيل ارورگون ) و افسرانش جدا كنند و چند لحظه ديگر زمين از خون آنها ارغوانى شد سپس با قشون خود كه يكصد هزار سوار بود به راه افتادم . روزها كوتاه مىشد و من قسمتى از شب را نيز راه مىپيمودم .\r\nدسته‌هاى سيورسات كه من جلو فرستاده بودم تا درياى آبسگون ( درياى خزر مترجم ) سيورسات فراهم كرده بودند ولى به آنها دستور داده نشد كه بعد از رسيدن به دريا بكدام طرف بروند من بعد از اينكه با قشون خود بدرياى آبسگون رسيدم از سه راه مىتوانستم بكشور قبچاق بروم يكى از راه دريا كه نزديكترين راه بود ولى براى عبور از دريا كشتى نداشتم و فرصتى وجود نداشت كه كشتى فراهم شود دوم از راه جنوب دريا و كشورهاى گرگان و طبرستان و طوالش و در آن كشورها قبايلى كوه‌نشين زندگى ميكردند كه براى قشون من توليد مشكلات مىنمودند و همه‌جا جنگل بود و عبور از جنگل هم مزيد بر مشكلات ميشد سوم راهى كه از شمال درياى ( آبسگون ) بسوى كشور قبچاق ميرفت و پسرم شيخ عمر همان راه را انتخاب كرد ولى او در فصل بهار از آنراه رفته بود و من ميبايد در فصل زمستان از آنجا بروم و خود را به قبچاق برسانم قبل از حركت از كنار درياى آبسگون من عده‌اى را براى تهيه سيورسات به شمال فرستادم و گفتم لزومى ندارد كه منزل به منزل سيورسات تهيه كنند چون از آنجا ببعد راه‌پيمائى ما راه‌پيمائى جنگى خواهد بود و فرصت نخواهيم داشت شب‌ها اتراق كنيم .\r\nمن به دسته‌هاى سيورسات سپردم كه كنار رودخانه طرخان يك مركز بزرگ آذوقه و عليق بوجود بيآورند كه ما بعد از رسيدن به آنجا چند روز اتراق و رفع خستگى نمائيم و بعد بسوى قبچاق حركت كنيم ( رودخانه طرخان رودخانه‌اى است كه امروز باسم ( ولگا ) خوانده مىشود و وارد درياى خزر ميگردد - مارسل بريون ) دسته‌هاى سيورسات به راه افتادند و من قشون يكصد هزار نفرى خود را بده دسته ده هزار نفرى تقسيم نمودم و راه شمال را پيش گرفتم وقتى\r\n\r\n","description":"","footnote":"","page_name":" 117 ","page_number":125},
  {"content":"\r\n\r\nمن از كنار درياى آبسگون به راه افتادم نيمه دوم آخرين ماه پائيز شروع شده بود و يك مرتبه برودت شدت كرد ما روز و شب راه مىپيموديم و باسب‌ها نواله ميداديم اسب‌هاى ما چون پيوسته در حال حركت بودند از برودت رنج نمىبردند ولى خود ما از سرماى شديد ناراحت بوديم من چون ميدانستم كنار رودخانه طرخان استراحت خواهيم كرد بسربازان خود فرصت استراحت نميدادم در آن سفر ما بيش از يك اسب يدك نداشتيم معهذا با سرعت راه مىپيموديم و برودت هوا مانع از اين ميشد كه اسبها دوچار خستگى شوند عاقبت بكنار رودخانه طرخان رسيديم و در آنجا اتراق كرديم و اسبها را در اصطبل‌هاى موقتى ( كه طرز ساختمان آن را گفته‌ام ) جا داديم .\r\nدسته‌هاى سورسيات كه جلو فرستاديم در آنجا انتظار ورود ما را مىكشيدند و آذوقه و عليق فراوان گردآورده بودند من بافسران خود گفتم كه بسربازان بگويند بطور كامل استراحت كنند چون راهى طولانى و سخت در پيش داريم . مدت چهار روز ما كنار رودخانه طرخان توقف كرديم و مردان ما بخصوص اسبها بطور كامل رفع خستگى نمودند .\r\nمن دو روز بعد از ورود به آن اتراقگاه دسته‌هاى سيورسات را جلو فرستادم و گفتم يك مخزن آذوقه و عليق ديگر در كشور قبچاق بوجود بيآورند كه وقتى ما به آنجا ميرسيم آذوقه و عليق داشته باشيم و بعد از چهار روز استراحت فرمان حركت از طرف من صادر شد و ما در يك بامداد بسيار سرد با دسته‌هائى از ده هزار سوار به راه افتاديم رودخانه طرخان يخ بسته بود و هنگامى كه ما از رودخانه منجمد عبور كرديم عده‌اى از اسب‌هاى ما لغزيدند و سقوط كردند و استخوان دست و پاى بعضى از آنها شكست من تا آن موقع در زمستان از رودخانه‌اى بعرض رودخانه طرخان عبور نكرده بودم و از مقتضيات آن اطلاع نداشتم بعد از عبور از آن رودخانه مطلع شدم كه سكنه آن حدود در فصل زمستان نعل اسب‌هاى خود را عوض ميكنند و يكنوع نعل مخصوص برستور مىبندند كه هنگام عبور از روى رودخانه و درياچه‌هاى منجمد نميلغزند .\r\nيكى از تجربه‌هائى كه من در مدت عمر بدست آورده‌ام اين است كه يك سردار جنگى تا آخرين روز هم بايد تجربه بيآموزد و هرگز موقعى نميرسد كه از تجربه‌هاى جديد بىنياز باشد من تا آنموقع در جنگ‌هاى متعدد شركت كرده قلاعى متين چون قلاع نيشابور و سبزوار و اصفهان را گشوده بودم ولى براى قشون‌كشى در يك كشور سردسير آزمايش نداشتم و نميدانستم بايد نعل اسب‌ها را عوض كرد .\r\nما براى تعويض نعل اسبها احتياج به هشتصد هزار نعل داشتيم تا اينكه بتوانيم نعل دويست هزار اسب را عوض كنيم آن هم نعل‌هائى باندازه‌هاى مختلف زيرا سم اسبها يك اندازه نيست ما اگر تمام آهنگران و نعل‌بندهاى آن منطقه را مجبور ميكرديم براى ما نعل زمستانى بسازند و بر ستور ما ببندند نمىتوانستيم در مدتى كم هشتصد هزار نعل فراهم كنيم تا اينكه نعل اسبهاى ما تجديد شود ناگزير به آن اندازه نعل زمستانى بدست كه آمد اكتفا كرديم و نعل عده‌اى از اسب‌ها را تجديد كرديم و از جمله نعل اسب من و اسب يدك من تجديد شد ولى بعد از تجديد نعل‌ها من متوجه شدم كه نه اسب من مىتواند به خوبى راه برود و نه اسب يدك . افسران و سربازانى كه نعل اسب‌هايشان تجديد شده بود نيز شكايت داشتند و مىگفتند مركوب آنها تفاوتى با اسب لنگ ندارد و نميتواند راه برود آنوقت تجربه‌اى ديگر براى ما حاصل شد و\r\n\r\n","description":"","footnote":"","page_name":" 118 ","page_number":126},
  {"content":"\r\n\r\nفهميدم كه نعل‌هاى زمستانى براى اسب‌هاى ما كه جثه كوچك و ساق‌هاى باريك و سم‌هاى ظريف دارند مفيد نيست و فقط براى اسب‌هاى تنومند محلى كه داراى ساق‌هاى قطور و سم بزرگ و پهن مىباشند مفيد مىباشد و طورى اسبهاى ما با نعل تازه ناراحت بودند كه ما مجبور شديم نعل هاى زمستانى را از سم آنها بگشائيم و نعل‌هاى سابق را به آنها ببنديم با اينكه عبور اسبها از روى زمين منجمد دشوار بود ما مجبور شديم آن قسمت از اسب‌ها را كه داراى نعل زمستانى بودند به وضع اول برگردانيم و بر آنها نعل عادى ببنديم تا بتوانند راه بپيمايند راهى كه ما پيش گرفته بوديم از يك دشت مسطح عبور ميكرد و گاهى در سر راه يا در طرفين خط سير ما تپه‌هائى نمايان ميشد ولى كوه وجود نداشت .\r\nمن ميدانستم كه اگر اسبها توقف كنند همه از سرما به هلاكت خواهند رسيد و وسيله زنده نگاهداشتن اسبها اين بود كه پيوسته به راه ادامه بدهند پاى سربازان ما نمد پيچ شده بود تا اينكه سرما ، پاى آنان را منجمد نكند و گرنه پاى تمام سربازان را سرما ميزد و آنان را از كار ميانداخت . من با اينكه هرگز قدم به آن كشور نگذاشته بودم و از مقتضيات زندگى در آنجا ( در فصل زمستان ) بىاطلاع بودم ميدانستم يك قشون كه در فصل زمستان حركت مىكند بايد نمد داشته باشد و تا آنجا كه ممكن بود كنار درياى ( آبسكون ) و كنار رودخانه ( طرخان ) براى سربازان خود نمد فراهم كردم تا اينكه سرما آنان را به هلاكت نرساند تا روز اول برج جدى من توانستم براه‌پيمائى جنگى ادامه بدهم ولى در آن روز هوا طورى سرد شد كه دريافتم اگر توقف نكنم سربازان و اسبها به هلاكت خواهند رسيد . و قشون من از بين خواهد رفت اين بود كه دستور توقف دادم و براى حفظ اسبها از سرما طويله‌هاى موقتى ساختيم .\r\nاسب‌ها در طويله‌هائى كه ديوار و سقف بلند داشت از سرما نمردند ولى ما از سرما معذب بوديم . روز دوم ماه جدى برفى شروع شد كه دو شبانه روز ادامه يافت هرچند ساعت يك مرتبه ما مجبور بوديم سقف طويله‌ها را از برف پاك نمائيم كه سرما اسب‌ها را تلف نكند مدت دو شبانه‌روز برف باريد و آنگاه هوا صاف شد و برودتى آن‌چنان شديد بر جهان فرودآمد كه من در همه عمر نظير آن برودت را نه ديده و نه شنيده بودم روزها آفتاب ميدميد ولى حرارت نداشت و ما از بيم سرما نميتوانستيم از خيمه‌هاى كوچك نمدى خود خارج شويم . همين كه آفتاب غروب ميكرد صداى زوزه هزارها گرگ از صحرا برميخاست و ما در شب زمستان مجبور بوديم مراقبت كنيم كه گرگهاى گرسنه باصطبل‌هاى ما حمله نكنند و اسب‌ها را بقتل نرسانند .\r\nاگر دسته‌هاى سيورسات كه ما جلو فرستاده بوديم . انبارهاى آذوقه و عليق و سوخت بوجود نمىآوردند در برودت مخوف برج جدى ، ما همه ميمرديم و از ما غير از استخوان در آن صحرا باقى نمىماند ليكن بعد از اين‌كه سرماى شديد برج جدى شروع گرديد من فهميدم كه كار دسته‌هاى سيورسات نيز متوقف گرديده و ما در جلو انبارهاى آذوقه و عليق و سوخت نخواهيم داشت چون محال بود كه دسته‌هاى سيورسات در آن برودت مرگ‌آور بتوانند از نقطه‌اى بنقطه ديگر بروند و آذوقه و عليق فراهم نمايند .\r\nآنها هم مثل ما مجبور بودند در نقطه‌اى اتراق كنند تا اينكه سرماى غير قابل تحمل\r\n\r\n","description":"","footnote":"","page_name":" 119 ","page_number":127},
  {"content":"\r\n\r\nبگذرد و هوا معتدل گردد و آنگاه به راه بيفتند و تكليف خود را بانجام برسانند يكشب ، صداى غير عادى و مبهم چون صداى رعد كه از دور به گوش برسد به گوش من رسيد اولين تصورى كه راجع به آن صدا كردم اين بود كه ( توقتميش ) قصد دارد بما شبيخون بزند و صداى مزبور صداى حركت سواران اوست با اينكه احتمال حمله ( توقتميش ) در آن برودت شديد منتفى بود باز من احتياط را از دست نميدادم و اتراقگاه را به صورت اردوگاه جنگى درآوردم و اطراف اردوگاه نگهبان گماشتم و بمناسبت سرماى وحشت‌انگيز نگهبانان را زود بزود عوض ميكردم يك سردار جنگى در هيچ موقع نبايد از خصم غافل باشد و گرنه مثل ( بيل - اورگون ) سلطان مقتول كه بدست من مغلوب و مقتول گرديد از پا درمىآيد .\r\nمن حتى در پنجاه فرسنگى كشور خصم احتمال حمله او را از نظر دور نميدهم و به خود ميگويم همانگونه كه من ميتوانم با سرعت راهپيمائى كنم ، شايد خصم هم ميتواند با سرعت راه بپيمايد و خود را به من برساند و قشون مرا مورد شبيخون قرار بدهد آنشب خود را با نمد پيچيدم و از خيمه خارج شدم و گوش بصدا دادم صداى مزبور همچنان مبهم بود و بصداى رعدى كه از دور شنيده شود شباهت داشت و من نتوانستم آن را شبيه به حركت يكدسته سوار آن هم در برف بكنم بعد معلوم شد آن صدا را افسران و سربازان من نيز شنيده‌اند چون بعضى از آنها از خيمه‌ها بيرون آمدند و آسمان را نگريستند .\r\nولى آسمان صاف و بدون ابر بود و در هيچ طرف افق ، ابر ديده نميشد كه تصور كنيم صداى رعد از آنجاست . خواب افسران و سربازان من سبك است ، بخصوص بعد از مدتى استراحت كردن و رفع خستگى نمودن من متوجه شدم كه تمام افسران و سربازان بيدار هستند و نگهبانان در جاى خود ميباشند و آماده‌اند كه اگر خصم حمله‌ور شود بانگ نفير را برآورند تا همه براى جنگ مهيا گردند . ليكن صداى مبهم نزديك نمىشد كه ما تصور كنيم خصم مبادرت بشبيخون كرده است چون من نميتوانستم بمناسبت بىاطلاعى تصميمى اتخاذ كنم چند دسته از سربازان خود را مامور كردم كه در اطراف مبادرت باكتشاف كنند و حتى يكدسته از آنها را به طرف مشرق ( راهى كه از آنجا آمده بوديم ) فرستادم چون بعيد نبود كه خصم اردوگاه ما را دور زده باشد تا بتواند از امتدادى كه ما انتظار آمدنش را نداريم بما حمله‌ور شود . من بسربازان خود گفتم كه بروند تا بمنشاء آن صدا برسند و بدانند آيا ناشى از حركت سربازان دشمن است يا اينكه علت ديگر دارد .\r\nهنگامى كه سپيده صبح دميد دسته‌اى از سربازان من مراجعت كردند و گفتند آن صدا نه ناشى است از حركت سواران دشمن و نه صداى رعد مىباشد بلكه صداى يك گله بسيار بزرگ از جانوران شاخدار است كه فرار ميكنند ( گوزن مهاجر كه امروز فقط در شمال اروپا و آسيا مىباشد در دوره تيمور لنگ در شمال قفقازيه فراوان بود و آنقدر آن جانور را شكار كردند تا اينكه بشمال اروپا و آسيا و منطقه قطبى پناه برد - نويسنده )\r\nمن كه از گزارش سربازان خود حيرت كرده بودم با عده‌اى از افسران به راه افتادم تا بفهمم چگونه فرار عده‌اى از جانوران آن صدا را بوجود مىآورد . وقتى آفتاب طلوع كرد بگله جانوران رسيديم و آنوقت من فهميدم كه آن حيوانات گوزن ميباشند . سربازان من چون گوزن را نديده بودند نميتوانستند نوع جانوران را تشخيص بدهند ولى من گوزن را در\r\n\r\n","description":"","footnote":"","page_name":" 120 ","page_number":128},
  {"content":"\r\n\r\nايران ديده بودم و ميدانستم شاخهاى بلند دارد صدائيكه به گوش من و سربازانم ميرسيد ناشى بود از تصادم شاخها به يكديگر هنگام فرار جانوران مزبور .\r\nگله گوزن بقدرى بزرك بود كه ما انتهاى آن گله را نميديديم و من دستور دادم كه عده‌اى كثير از افسران و سربازان بيايند و مبادرت به شكار آن جانوران بكنند زيرا گوشت آنها در آن سرماى زمستان براى ما مغتنم بود و ضمنا ميتوانستيم از پوست گوزنها براى پوشانيدن اصطبلها استفاده كنيم .\r\nافسران و سربازان من آمدند و شروع بصيد گوزنها كردند . آن روز تا غروب ، كار ما كشتن جانوران شاخدار بود و وقتى هوا تاريك شد هنوز گله آنها از مقابل ما ميگريخت . ( از وفور گوزنها در دوره تيمور لنك نبايد حيرت كرد و صدها سال بعد از او ، در آغاز اين قرن ، در كانادا گله‌هائى از گوزن مهاجر ديده شد كه سه شبانه‌روز بىانقطاع ، عبور آن‌ها طول كشيد - نويسنده )\r\nولى ما بقدرى از جانوران شاخدار كشته بوديم كه جمع‌آورى لاشه آنها ، كارى دشوار به نظر ميرسيد آن شب كار ما اين شد كه لاشه گوزنها را باردوگاه خود منتقل نمائيم . ما همان شب ، براى خوردن گوشت گوزن دست به كار شديم و گوشت را بريان كرديم . ما دريافتيم كه گوشت بعضى از گوزن‌ها نرم و لطيف است و گوشت بعضى ديگر سخت مىباشد و نميتوان آن را جويد و فهميديم كه گوشت گوزن‌هاى جوان نرم است و لطيف و گوشت‌هاى سخت از گوزن‌هاى پير مىباشد . ميگويند كه گرك گرسنه به جانور زنده حمله‌ور مىشود و گوشت مردار نميخورد . ولى من آن شب و شبهاى ديگر ، به بطلان اين گفته پى بردم زيرا گرگهاى گرسنه بلاشه گوزنها حمله‌ور ميشدند و آنها را ميخوردند و ما بقدرى گوزن صيد كرده بوديم كه نتوانستيم تمام لاشه‌ها را در آنشب باردوگاه حمل كنيم .\r\nبعضى از افسران من گفتند كه هرگاه لاشه گوزنهاى پير را لاى برف بگذاريم گوشت آنها مثل گوشت گوزنهاى جوان نرم و لطيف مىشود ، ما اين كار را كرديم و متوجه شديم كه برودت برف گوشت گوزن‌هاى پير را نرم مينمايد . فرار گله گوزن در آن زمستان خيلى بما كمك كرد و ما توانستيم مدتى با گوشت گوزن تغذيه نمائيم و آذوقه خود را براى ايام بعد نگاه داريم ما نميتوانستيم در آن‌جا دباغى كنيم و پوست گوزن‌ها را مبدل به چرم نمائيم اين بود كه بدون دباغى كردن از پوست گوزن‌ها براى پوشش اصطبل‌ها و خيمه‌هاى خودمان استفاده كرديم .\r\nما تا نيمه برج جدى در آن اتراقگاه بوديم و برودت شديد مانع از اين مىشد كه از آنجا حركت كنيم . از پسرم ( شيخ عمر ) هيچ نوع خبر به من نميرسيد و من نميدانستم در كجاست و چه مىكند . من حدس مىزدم كه زمستان فصلى است كه براى همه دشوار مىباشد و حتى ( توقتميش ) را هم كه از سكنه محلى و معتاد به برودت است محكوم بركود مينمايد . اما ( توقتميش ) در كشور خود مبادرت بجنك ميكرد و به تمام اوضاع و احوال محل وقوف داشت و پسر من در يك كشور بيگانه ميجنگيد و در هر قدم ، عده‌اى از سلحشوران خصم انتظارش را ميكشيدند و هرجا كه ميرفت با دشمن مواجه ميگرديد . هر سلطان و امير در حوزه سلطنت و امارت خود داراى قدرت و نفوذ است و ميتواند اتباع خويش را وادارد كه عليه خصم قيام كنند و او را نابود نمايند يا از كشور برانند\r\n\r\n","description":"","footnote":"","page_name":" 121 ","page_number":129},
  {"content":"\r\n\r\nو شايد ( توقتميش ) تمام قبايل ( قبچاق ) را عليه پسرم شيخ عمر ( اسم پسر تيمور لنك را بعضى از مورخين ( عمر شيخ ) نوشته‌اند - نويسنده ) شورانيد و ارتش وى را نابود كرد و او را هم بقتل رسانيد يا بحبس انداخت .\r\nهر وقت من فكر ميكردم كه ( شيخ عمر ) كشته شده از مرك او متاسف نميگرديدم چون مرك فرزندان و خويشاوندان براى ما مردان جنگى يك مصيبت نيست . ما وقتى پسران خود را بميدان جنك مىفرستيم پيش‌بينى ميكنيم كه ممكن است بقتل برسند و در ميدان جنك در بحبوحه كارزار ، جان پسر من ، و جان يك سرباز ، بيك اندازه ارزش دارد و هر دو بيك مقدار در معرض خطر قرار ميگيرند . من از مرك ( شيخ عمر ) اندوهگين نميشدم ولى از اين ميترسيدم كه ( توقتميش ) او را اسير كرده بعنوان گروگان نگاه داشته باشد و من چون نميتوانم راضى بقتل وى شوم مجبورم هرچه ( توقتميش ) ميخواهد بدهم تا اينكه پسرم را آزاد كنم . از اين گذشته از نابودى ارتش ( شيخ عمر ) كه هشتاد هزار سرباز داشت اندوهگين بودم بر اثر اين افكار نتوانستم تاب بياورم و در نيمه برج ( جدى ) با اينكه هوا سرد و زمين مستور از برف بود به راه افتادم . سربازان من گرچه در معرض برودت بودند اما استراحت كامل كردند و اسب‌ها هم مىتوانستند با سرعت راه بپيمايند . هرجا كه برف بود به سهولت پيموده مىشد ولى گاهى كه برودخانه‌ها و بركه‌هاى منجمد ميرسيديم عبور اسب‌هاى ما از روى يخ صيقلى دشوار ميگرديد .\r\nدر آن مناطق ما زير سم اسبها نمد ميگسترانيديم و بعد از اينكه سواران از روى يخ عبور ميكردند نمدها را جمع‌آورى مىنموديم . تا روز بيستم برج ( جدى ) جز حوادث عادى راه‌پيمائى در صحراى پر از برف واقعه‌اى روى نداد . ولى روز بيستم بادى سرد شروع بوزيدن كرد . آن باد آنقدر سرد بود كه وقتى به صورت مىخورد ، بدان ميمانست كه آهن تفته را روى صورت گذاشته‌اند وزش باد از طلوع فجر شروع شد و بعد از طلوع آفتاب ادامه يافت و دميدن خورشيد كوچكترين اثر در آن باد نداشت و از برودت آن نميكاست .\r\nاگر چند دقيقه گوش و بينى و دست بدون حفاظ ميماند از سرما سياه مىشد و چون عده‌اى از سربازان من دستكش پوستى نداشتند دهانه اسب يدك را بيك بازوى خود متصل مىكردند و دهانه اسب خود را ببازوى ديگر و دستها را در گريبان مىكردند تا اين‌كه از سرما سياه نشود . برف زير سم اسب‌هاى ما طورى منجمد و صيقلى شده بود كه پندارى ما از روى آبگينه حركت مىكنيم و لحظه بلحظه ، اسب‌هاى ما زمين مىخوردند و بعضى از آنها بعد از زمين خوردن نمىتوانستند برخيزند براى اين‌كه استخوان دست يا پاى آنها شكسته بود .\r\nخود من هم از برودت بسيار معذب بودم و با اين‌كه لباس پوستين داشتم اگر لحظه‌اى دست‌ها يا بينى و گوش من بدون حفاظ ميماند دوچار تعب مىشدم . در بين افسران من مردى بود باسم عبد اللّه از نژاد سكنه ( قره ميسين )\r\n( توضيح - قرميسين اسمى است كه قدما روى كرمانشاه گذاشته‌اند و در كتب قديم ولايت كرمانشاهان باسم ولايت قرميسين خوانده ميشد - مترجم )\r\n\r\n","description":"","footnote":"","page_name":" 122 ","page_number":130},
  {"content":"\r\n\r\nچون شهر بخارا شهرت علمى داشت ، پدر ( عبد إله ) از ( قرميسين ) كوچ كرد و براى تحصيل عازم بخارا شد و بعد از خاتمه تحصيل در آنجا متوطن گرديد و زن گرفت و ( عبد اللّه ) بوجود آمد پدر كه اهل فضل بو ( عبد اللّه ) را بمكتب فرستاد و آن پسر درس خواند و بعد از اينكه بزرگ شد وارد خدمت من گرديد و در جنگهاى نيشابور و سبزوار و اصفهان و جنك با ( بيل اورگون ) سلطان مغول ، با من بود . چون ( عبد اللّه ) مردى تحصيل كرده بشمار مىآمد و زبان عربى را ميدانست ( ليكن نه مثل من ) نزد من تقرب داشت و شجاعتش را نيز مىپسنديدم . ( عبد اللّه ) بمناسبت اين‌كه مقرب بود ، چيزهائى به من مىگفت كه ديگران جرئت نداشتند بگويند و من او را مورد غضب قرار نميدادم براى اين‌كه ؟ ؟ بودم هرچه مىگويد از روى دلسوزى و خيرخواهى است و منظورش خدمتگذارى مىباشد . وى قبل‌ازظهر خود را به من رسانيد و گفت اى امير ، چه ميكنى و چرا اصرار دارى در اين هواى زمهرير و روى اين زمين صيقلى راه‌پيمائى كنى . تو اگر به مسافرت ادامه بدهى غروب امروز در قشون تو يك اسب وجود نخواهد داشت و تمام سوارانت پياده مانده از سرما مىميرند .\r\nدر آن موقع از دور يك سياهى نمايان شده بود و من ميدانستم آنجا يك بيشه است و گفتم وقتى به آن بيشه رسيديم من فرمان توقف صادر خواهم كرد زيرا بايد در جائى توقف كنيم كه سوخت داشته باشيم و بتوانيم خود را گرم نمائيم . وقتى نيمه روز شد ابر آسمان را پوشانيد و باد زمهريرى از وزش افتاد . ابرى كه آسمان را پوشانيد آنقدر سياه بود كه زمين مستور از برف هم سياه‌رنگ به نظر مىرسيد ولى من و افسران و سربازانم آن ابر سياه را از باد سرد بهتر ميدانستيم وقتى به بيشه رسيديم فضا از ابر سياه تاريك شده بود و درخت‌هاى آن بيشه هم سياه ، جلوه ميكرد .\r\nمن ميدانستم كه درخت‌هاى آن بيشه نوعى از درخت است كه در ماوراء النهر وجود ندارد و در نواحى سردسير ميرويد ولى چوب آن به خوبى سوخته مىشود زيرا آن چوب داراى روغنى است كه كمك بسوختن آن مينمايد . اگر آن باد سرد ادامه مييافت ما بعد از رسيدن به آن بيشه نمى توانستيم خيمه برافرازيم و براى اسب‌هاى خود اصطبل موقتى بوجود بياوريم .\r\nولى چون باد : از وزش باز ايستاد برودت تخفيف يافت و ما خيمه افراشتيم و براى اسبها اصطبل‌هاى موقتى بوجود آورديم و آنگاه درخت‌هاى بيشه را انداختيم و آتش افروختيم و وقتى آتش مبدل به اخگر ميشد آن را بدرون اصطبل‌ها منتقل ميكرديم . من روزى سياه‌تر از آن روز نديدم و آسمان بر اثر وجود ابرهاى تيره طورى سياه مينمود كه انگار مركب بر آن ماليده‌اند و زمين هم سياه رنك بود و بيشه هم برنك سياه مىنمود . از فرط برودت يك كلاغ هم در بيشه ديده نميشد و آن محيط سياه براى انسان افكار غم‌انگيزى بوجود ميآورد من دستور دادم كه افسرانم براى مشاوره مجتمع شوند و بعد از اينكه مجتمع گرديدند چنين گفتم : ما در اينجا عليق نداريم و بايد باسبهاى خود نواله بدهيم و آذوقه خود ما هم كم است و نمىتوانيم در اين‌جا زياد توقف نمائيم مشكل نداشتن آب هم مزيد اشكالات ديگر شده و من گفته‌ام برف را در ديك بريزند و ذوب كنند و عطش اسبها و سربازانم را تسكين بدهند و چون ديگهاى ما كوچك است نمىتوانيم مقدارى زياد آب فراهم نمائيم . اينها را مىگويم تا بدانيد كه ما بايد از اينجا برويم و گرچه اكنون در اينجا قدرى راحت هستيم ولى اين راحتى دوام نخواهد كرد زيرا نه عليق داريم نه آذوقه و نه آب فقط داراى سوخت فراوان مىباشيم اينك من ميخواهم از شما بپرسم\r\n\r\n","description":"","footnote":"","page_name":" 123 ","page_number":131},
  {"content":"\r\n\r\nكه آيا مىتوانيد بگوئيد كه پسر من در كجا است تا اينكه ما از كوتاهترين راه خود را به او برسانيم و بوى كمك كنيم يكى از افسران اظهار كرد من تصور ميكنم پسر تو در ( باب الابواب ) باشد\r\n( توضيح - امروز ( باب الابواب ) را باسم ( دربند ) ميخوانند و بندرى است بزرگ واقع در ساحل غربى درياى خزر در شمال بادكوبه - مترجم )\r\n( عبد الله ) از آن افسر پرسيد ( امير شيخ عمر ) از كجا توانسته به ( باب الابواب ) برود ؟\r\nما ميدانيم ( امير شيخ عمر ) از راه دريا مسافرت نكرده تا بگوئيم با كشتى خود را به ( باب الابواب ) رسانيده است از راه خشكى هم نميتوانسته خود را به ( باب الابواب ) برساند چون سد ( انوشيروان ) مانع از آن كه بتواند از راه شمال خود را به ( باب الابواب ) برساند من گفتم كه معلوم نيست سد ( باب الابواب ) را انوشيروان ساخته باشد و بعضى عقيده دارند كه آن سد از طرف ( جمشيد ) ساخته شده است . عبد الله گفت نظريه امير صحيح است و بعضى از تاريخ‌نويسان سازنده آن سد را جمشيد ميدانند . افسرى كه راجع به سد ( انوشيروان ) يا جمشيد صحبت كرده بود گفت سازنده آن سد هركه باشد قدر مسلم اين است كه اكنون كشتى نميتواند از راه شمال وارد ( باب الابواب ) شود .\r\nمن گفتم چون قيايل شمال خزر پيوسته بايران حمله ميكردند جمشيد يا ( انوشيروان ) در ( باب الابواب ) سدى ساخت تا اينكه مانع از عبور اين قبايل شود و آنها نتوانند ايران را مورد حمله قرار بدهند و مسكن قبايل خزر سرزمين ( قبچاق ) است و امروز سلطان آن قبايل ( توقتميش ) مىباشد ، ( عبد الله ) گفت خود ( توقتميش ) از چه راه به ( باب الابواب ) ميرود ؟ افسرى كه موضوع سد را مطرح كرده بود گفت شايد از راه دريا . ( عبد الله ) گفت يا از راه جنوب يعنى سد را دور مىزند و از راه جنوب سر درمىآورد و آنگاه وارد ( باب الابواب ) مىشود كه در آن صورت از سرزمين آتش خواهد گذشت . گفتم ( عبد الله ) درست مىگويد و از راه جنوب ميتوان وارد ( باب الابواب ) شد و كسى كه بخواهد از راه جنوب وارد ( باب الابواب ) شود از سرزمين آتش ميگذرد . يكى از افسران من پرسيد سرزمين آتش كجاست ؟ گفتم سرزمين آتش واقع است در جنوب ( باب الابواب ) و كنار درياى ( آبسگون ) و از اينجهت آن را سرزمين آتش ميخوانند كه در آنجا از زمين چشمه‌هاى روغن ميجوشد و بعضى از آنها پيوسته مشتعل است و هيچ‌كس هم نميتواند آن آتش‌ها را خاموش نمايد .\r\n( توضيح - سرزمين آتش همان است كه امروز باسم بادكوبه خوانده مىشود و اهل لغت عقيده دارند ريشه اصلى كلمه بادكوبه در زبان محلى باسم آتش يا آتشگاه يا آتشكده بوده است - مترجم )\r\nيكى از افسران گفت خوشا به حال سكنه سرزمين آتش براى اينكه پيوسته گرم هستند و مثل ما از سرما نميلرزند . گفتم ولى آن آتش بقدرى شديد است كه نميتوان به آن نزديك شد و خود را گرم كرد و اگر انسان به آن آتش نزديك شود ميسوزد و شعله آتش به آسمان ميرود و هيچكس قادر بخاموش كردن آن نيست يعنى كسى نميتواند به آن نزديك شود تا اينكه آن را خاموش نمايد .\r\nمن در ماوراء النهر با كسانى كه بسرزمين آتش مسافرت كرده ، از آنجا مراجعت مينمودند\r\n\r\n","description":"","footnote":"","page_name":" 124 ","page_number":132},
  {"content":"\r\n\r\nمذاكره كردم و همه ميگفتند كه بعضى از شعله‌هاى آتشى كه از زمين برميخيزد آنقدر شديد است كه نميتوان از فاصله يكصد ذرع به آن نزديكتر گرديد چون اگر انسان كمتر از يكصد ذرع به آن نزديك شود ميسوزد ، شخصى سئوال كرد كه آيا در اين سفر ما ( بسرزمين آتش ) نيز خواهيم رفت ؟ گفتم ما در درجه اول مطيع مصالح قشون‌كشى هستيم و اگر مصالح قشون‌كشى اقتضا كرد به آنجا خواهيم رفت و آتش‌هاى آنجا را خواهيم ديد .\r\nيكى از افسران گفت من عقيده دارم كه ( امير شيخ عمر ) نه ( در باب الابواب ) است نه در سرزمين آتش براى اينكه هر دو منطقه كنار درياى ( آبسگون ) است و اگر امير شيخ عمر در يكى از اين دومنطقه مىبود از راه خشكى براى جلب كمك قاصد نميفرستاد بلكه قاصد او از راه دريا مىآمد . زيرا بين ( باب الابواب ) و ( سرزمين آتش ) واقع در مغرب درياى ( آبسگون ) از راه دريا فاصله قليلى وجود دارد و ( امير شيخ عمر ) مىتوانست با كشتى در مدتى كم قاصد خود خود را از راه دريا ( بماوراء النهر ) برساند و اين موضوع مىرساند لابد پسرم ( شيخ عمر ) در محلى است كه نتوانسته از راه دريا قاصد بفرستد و پيك خود را از راه خشكى فرستاده است ولى ما نميدانيم كه او در كجاست و بايد زودتر از اين محل به راه بيفتيم و خود را به جاهائى برسانيم كه بتوان از سكنه محلى راجع به پسرم تحقيق نمود .\r\n( عبد الله ) گفت اى امير ، وسعت كشور قبچاق از يك دريا تا درياى ديگر دويست فرسنك است و ما همين‌كه به مناطق آباد سرزمين قبچاق رسيديم مىتوانيم نشان امير ( شيخ عمر ) را بگيريم . زيرا هشتاد هزار سوار در كشورى كه بيش از دويست فرسنك وسعت ندارد يك مرتبه ناپديد نمىشود . گفتم اى ( عبد الله ) تو فقط وسعت كشور قبچاق را در نظر ميگيرى و جلگه‌ها را در مدنظر مجسم ميكنى و از جنوب آن كشور كه كوه است ياد نمينمائى . در آن كوه ، يا در آن كوهها به شماره ستارگان آسمان ، قبايل وجود دارد و اگر يك قشون وارد آن منطقه شود ممكن است طورى از بين برود كه كسى نتواند نشانى از آن بدهد .\r\nعاقبت نتيجه مشاوره اين شد كه صبح روز بعد به راه بيفتيم و خود را به نقاط معمور دشت قبچاق برسانيم و تحقيق كنيم . بعد از اين‌كه شب فرود آمد برف آغاز گرديد و هوا گرم شد .\r\nخوشوقت شدم چون ميدانستم كه راه را خواهد پوشانيد و اسب‌هاى ما هنگام راه‌پيمائى ، به زمين نخواهند خورد . در بامداد وقتى خواستيم به راه بيفتيم ، خيمه‌هاى ما زير برف مدفون شده بود و برف همچنان ميباريد .\r\nمن دستور دادم كه قشون كوچ كند و طبق معمول طلايه‌اى را بجلو فرستادم و يك عقب‌دار هم انتخاب نمودم كه مواظب عقب ما باشد ، به طلايه جلو و همچنين عقبدار سپردم كه مواظب جناحين هم باشند كه مبادا از جناحين غافل‌گير شويم . از ( سيورسات ) هم اطلاع نداشتم و نميدانستم كجاست و نيز نميدانستم كه در جلو ، اولين انبار آذوقه و عليق و سوخت در كجا واقع شده ولى چون برف ميباريد و هوا گرم بود و اسبها نميلغزيدند با سرعت راه مىپيموديم .\r\nهر موقع كه آفتاب از زير ابر خارج مىشد و صحرا را روشن ميكرد چشم‌هاى من و سربازان دوچار خيرگى ميگرديد و ما ميل داشتيم كه آفتاب از زير ابر خارج نشود تا اين‌كه بتوانيم راه خود را ببينيم . ما نمىدانستيم چگونه عارضه چشمان خود را معالجه نمائيم تا اين‌كه يك\r\n\r\n","description":"","footnote":"","page_name":" 125 ","page_number":133},
  {"content":"\r\n\r\nروز چند تن از سكنه بومى را مشاهده كرديم كه سوار بر ارابه‌اى كه چرخ نداشت و روى برف ميلغزيد ميرفتند و مشاهده كرديم كه هريك از آن‌ها نقابى سياه رنك بر صورت انداخته‌اند و از پشت آن نقاب صحرا را مىبينند ، لذا چشم‌هايشان خيره نمىشود . ما هم پارچه‌هائى سياه رنك به شكل نقاب ، مقابل صورت قرار داديم تا بتوانيم از پشت آن صحراى مستور از برف را ببينيم و چشمهاى ما از برف خيره نشود و آنها كه نمىتوانستند پارچه سياه بدست بياورند از پارچه‌هاى تيره رنك استفاده كردند و با آنها نقاب ساختند .\r\nگفتم كه روز بيست و يكم برج جدى كه ما به راه افتاديم برف كه از شب قبل شروع شده بود همچنان مىباريد و من مىدانستم بايد از باريدن برف و گرماى نسبى هوا استفاده كرد و بيشتر راه پيمود .\r\nگرگ‌هاى گرسنه بقدرى فراوان بودند كه جلوداران و عقب‌داران ما در تمام طول راه بسوى گرگ‌ها تيراندازى مىكردند و گاهى آنها را بقتل ميرسانيدند و سواران مىدانستند كه هرگاه عقب بمانند مورد حمله گرگ‌هاى گرسنه قرار خواهند گرفت .\r\nوقتى شب فرا رسيد ، برف كماكان ميباريد و من عزم داشتم از گرمى هوا حد اعلاى استفاده را بكنم و براه‌پيمائى ادامه بدهم ليكن جلوداران قشون ( طلايه ) اطلاع دادند كه راه را نمىبينند و اسب‌هاى پيشآهنگ قادر بتشخيص راه نيستند و توقف مىكنند . اسب‌هاى پيشاهنگ براى يافتن راه ، حتى در برف بهتر از سگ هستند و مىتوانند راه را بيابند ولى آن‌قدر برف باريده بود كه اسب‌هاى پيشآهنگ نيز از حركت بازماندند و نمىتوانستند راه را پيدا كنند . من مردد بودم چه كنم ؟ اگر دستور ميدادم كه طلايه به راه ادامه بدهد ممكن بود ما در بيابان مستور از برف گم شويم و همه از برودت نابود گرديم و هرگاه امر ميكردم كه طلايه و قشون توقف نمايد در آن بيابان سوخت يافت نمىشد و عليق و آذوقه وجود نداشت . از هيچ طرف صدائى شنيده نميشد و نورى از اميدوارى از هيچ‌سو نميدرخشيد . گاهى از پشت ذرات برف چشم‌هاى يك گرگ لحظه‌اى ميدرخشيد و بعد خاموش ميگرديد . عاقبت يگانه راه حل عقلائى را در اتراق كردن دانستم و دستور توقف دادم .\r\nما سواران ، وقتى به منزل ميرسيم قبل از اين‌كه در فكر آسايش خود باشيم فكر راحتى مركوب خود را مىنمائيم و بعد از اين‌كه اسبها استراحت كردند ، ما استراحت ميكنيم . من دستور دادم كه براى جا دادن اسب‌ها ، اصطبل‌هاى موقتى بوجود بياورند و آنگاه خود ما خيمه افراشتيم و بدون آتش در خيمه‌ها بسر برديم . آن شب يكى از بدترين شبهاى عمر من بود در آغاز شب ، قدرى خوابيدم ولى بعد از اين‌كه برف از باريدن افتاد طورى برودت شدت كرد كه من درون خيمه نتوانستم بخوابم . در آن هواى سرد و مهلك ، نگهبانان اردوگاه ميبايد دائم با گرگ‌ها مبارزه كنند و آنها را برانند تا اين‌كه وارد اصطبل اسبها نشوند .\r\nهر نگهبان كه از نگهبانى مراجعت ميكرد وارد يك اصطبل مىشد چون گرم‌ترين نقاط اردو اصطبل بود بعد از آن سفر ، افسانه‌هائى راجع به آن شب در افواه افتاد و از جمله گفتند كه در آن شب ، چند تن از نگهبانان من درحالىكه نيزه در دست و شمشير بر كمر داشتند در محل نگهبانى از سرما خشك شدند و تا پايان زمستان همانجا و به همان حال بودند و مسافرينى كه هنگام ذوب برف‌ها از آن صحرا عبور كردند ، ديدند كه هنوز نيزه بر دست ايستاده‌اند ولى جان\r\n\r\n","description":"","footnote":"","page_name":" 126 ","page_number":134},
  {"content":"\r\n\r\nبر تن نداشتند . اين نوع افسانه‌ها را عوام الناس مىپذيرند ولى مردم عاقل باور نمىكنند چون يك يا چند مرده ، ممكن نيست كه مدت چندين هفته در برف روى دو پا بايستند و بر زمين نيفتد .\r\nدر آن شب هيچ‌يك از نگهبانان اردرگاه من از سرما سياه نشدند براى اين‌كه نگهبانان را بسرعت عوض مىكردم و آنهائى را كه اطراف اردوگاه بودند برميگردانيدم تا در داخل اصطبل ها گرم شوند .\r\nولى اسب‌ها از گرسنگى در رنج بودند و من گفتم كه آخرين نواله را بعد از طلوع صبح به آنها بخورانند كه بتوانيم راه‌پيمائى كنيم . سربازان من هم از برودت شديد ، نمىتوانستند استراحت نمايند و من فكر كردم كه هرگاه يك روزوشب ديگر به همان منوال بر ما بگذرد سربازان من و اسبها تلف خواهند شد و قشون از بين ميرود .\r\nيكى از چيزهائى كه در آن شب مرا خيلى ناراحت ميكرد اين بود كه حس مينمودم براى اداره كردن قشون هنوز نالايق هستم ، اگر من مردى لايق بودم ميبايد بفهمم كه در فصل زمستان يك قشون را از يك كشور سردسير عبور نميدهند و براى عبور دادن قشون از سردسير تجربه نداشتم . من تصور ميكردم كه بيابان‌هاى درياى ( آبسگون ) و سرزمين قبچاق مانند صحراهاى ماوراء النهر يا خراسان و رى است و نميدانستم كه در هنگام زمستان برودت آن‌قدر شديد مىشود كه وقتى دست را بيك شيئى آهنى ميزنند دست از فرط سرما بآهن مىچسبد .\r\nاگر من مردى باتجربه بودم درصدد برنميآمدم كه در فصل زمستان بكشور قبچاق قشون بكشم و صبر ميكردم تا هوا گرم شود حتى اگر پسر من هم در معرض خطر قرار ميگرفت من نمىبايد براى نجات او يك قشون ديگر را دوچار خطر نمايم زيرا دومين قشون من نيز از بين ميرفت بىآنكه بتوانم پسرم را نجات بدهم .\r\nدر آن شب طولانى كه گوئى هرگز منتهى به بامداد نمىشد ، من چند بار از خيمه خود خارج شدم و به قسمت‌هاى اردوگاه و اصطبل‌ها سرزدم ولى حوصله نداشتم با كسى حرف بزنم و ميدانستم ديگران هم مثل من بىحوصله و ناراحت هستند . پس از اينكه برف متوقف شد و ابر متفرق گرديد چشم من به ستاره ( جدى ) افتاد ( با برج جدى اشتباه نشود - مارسل بريون ) اگر سرماى شديد نبود دستور حركت را صادر ميكردم زيرا ميتوانستم از روى آن ستاره ، راه پيمائى كنيم ولى چون هوا بسيار سرد بود با خود گفتم بگذار سربازانم تا بامداد استراحت نمايند آنگاه هوا روشن شد و من تصور كردم كه سپيده صبح دميده و از روى ستاره ( جدى ) مشرق را در نظر گرفتم ولى ديدم كه مشرق تاريك مىباشد و سپيده صبح از شمال دميده است ، چند تن از افسرانم كه بر اثر برودت و دغدغه نميتوانستند بخوابند به من ملحق شدند و گفتند اى امير هوا روشن شد و بامداد آغاز گرديد آيا دستور حركت را صادر نميكنى ؟ گفتم در اين سرزمين سپيده صبح از شمال طلوع مىكند نه از مشرق . بعد ستاره ( جدى ) را به آنها نشان دادم و گفتم از روى اين ستاره مشرق را در نظر بگيريد .\r\nآنها مشرق را در نظر گرفتند و چون من آن را تاريك يافتند ولى در شمال فضا لحظه به لحظه روشن‌تر مىشد . به من گفتند شايد ما اشتباه مىكنيم و ستاره‌اى كه مىبينيم ستاره ( جدى ) نيست ولى من صورت فلكى را كه ستاره جدى در آن است بافسران خود نشان\r\n\r\n","description":"","footnote":"","page_name":" 127 ","page_number":135},
  {"content":"\r\n\r\nدادم و گفتم ما اشتباه نمىكنيم بلكه بامداد اشتباه مىكند و بجاى اينكه از مشرق طلوع كند از شمال طلوع كرده است . ما مبهوت ، امتداد شمال را از نظر ميگذرانديم و انتظار داشتيم كه هوا به كلى روشن شود و آنگاه آفتاب طلوع كند .\r\nوحشتى عظيم بر ما مستولى شده بود و من كه تصور ميكردم از هيچ‌چيز نميترسم طورى بيم داشتم كه نميتوانستم از ابراز ترس خودارى كنم . افسرانم مىگفتند اى امير چه خواهد شد ؟\r\nمن به آنها گفتم ديگر اختيار امور از دست ما خارج شده و هرچه خدا بخواهد همان خواهد شد ، ما همه ميدانستيم كه اگر آفتاب از امتدادى غير از امتداد مشرق طلوع نمايد روز قيامت است و بايد خود براى حساب حاضر كرد ولى بر خلاف انتظار ما آفتاب طلوع نكرد و قيامت آشكار نشد و سپيده صبح ناپديد گرديد و مجددا ظلمت بر آفاق مستولى شد و من دانستم آنچه كه تصور ميكردم طلوع خورشيد از شمال است صبح كاذب بوده و بعدها به من گفتند كه در سرزمين قبچاق و كشورهاى ديگر كه در شمال قبچاق قرار گرفته بعضى از شب‌هاى زمستان صبح كاذب از شمال طلوع مىكند ( توضيح ) - شفق قطبى در بعضى از شب‌هاى زمستان حتى در شمال قفقازيه ديده مىشود و ( تيمور لنگ ) شفق قطبى را صبح كاذب تصور كرده است - مارسل بريون ) بعد از اينكه صبح كاذب ناپديد شد ، من بخيمه خود مراجعت كردم ولى نميتوانستم از سرما و اضطراب خاطر استراحت نمايم . گاهى فكر ميكردم به بيشه‌اى كه شب قبل در آن اتراق كرده بوديم مراجعت نمايم كه لااقل از حيث سوخت آسوده خاطر باشيم .\r\nولى ميدانستم گرسنگى ، اسب‌ها و سربازانم را از پا درمىآورد و اگر بسوى جلو برويم اميدوارى هست كه بتوانيم آذوقه براى سربازان و عليق جهت اسبها فراهم نمائيم . ولى سير قهقهرائى كردن بدون فايده است و منتهى بمرگ همه مىشود . وقتى صبح صادق دميد و صحرا از نور آفتاب منور شد من چشم به مغرب دوختم ، صحرا مسطح بود و تا چشم كار ميكرد ميتوانستم مقابل خود را ببينم و مشاهده كردم كه از دور در دامنه افق يك بيشه به چشم ميرسيد ، عده‌اى از افسران خود را احضار كردم و به آنها گفتم آن بيشه را ببينند آنها تصديق كردند كه بيشه مزبور سراب نيست و واقعيت دارد .\r\nمن بدون تأمل فرمان حركت را صادر نمودم و گفتم آخرين نواله را باسب‌ها بدهند و چون آب نيست قدرى آنها را در برف رها نمايند كه براى رفع عطش پوزه خود را به برف بمالند و قبل از اينكه قشون آماده حركت شود طلايه را به راه انداختم سربازان من كه متوجه شدند بيشه‌اى در پيش است و ما شب گذشته نتوانستيم آن را ببينيم از نظر معنوى قوت گرفتند و با وجود سرماى مهلك خود را آماده حركت كردند و ما به راه افتاديم . در صحراى وسيع و مسطح بيشه‌هائى كه از دور به نظر ميرسد نزديك مينمايد و انسان تصور مىكند زود به آنجا خواهد رسيد ليكن من در آن قسمت تجربه داشتم و ميدانستم بيشه‌اى كه ما از دور مىبينيم چهار و شايد پنج فرسنك با ما فاصله دارد و ما بايد مدتى راه بپيمائيم تا خود را به آنجا برسانيم .\r\nطلايه كه پيشاپيش قشون حركت ميكرد اطلاع داد بيشه‌اى كه در بامداد به نظر من ميرسيد يك جنگل بزرگ است از درخت‌هاى سردسيرى و كنار آن يك آبادى بزرگ ديده مىشود ، نيم ساعت بعد از اين خبر يك خبر ، ديگر از طلايه رسيد و آن اين‌كه با دسته سيورسات ما برخورد كرده است .\r\nبدين ترتيب كه دسته سيورسات ما كه در آن آبادى بزرگ اتراق كرده بود چند سوار را\r\n\r\n","description":"","footnote":"","page_name":" 128 ","page_number":136},
  {"content":"\r\n\r\nبراى اكتشاف فرستاد و سواران آندسته بطلايهء ما رسيدند و معلوم گرديد آبادى بزرگ كه دستهء سيورسات ما در آن توقف كرده باسم ( كلنه ) خوانده مىشود . آنوقت من دانستم كه قشون من از خطر نابودى رسته و ما در آن آبادى آذوقه و عليق و سوخت خواهيم يافت .\r\nهنگام عصر ما خسته و گرسنه درحاليكه از فرط برودت جان برتن نداشتيم به آبادى ( كلنه ) رسيديم . مأمورين سيورسات كه دانستند قشون نزديك مىشود براى اسب‌هاى ما اصطبل در نظر گرفتند و ما لدى الورود اسب‌ها را باصطبل برديم و مقابل آنها عليق ريختيم و چون هوا بسيار سرد بود آتشهاى بزرگ افروختيم و بىانقطاع اخگرهاى بدون دود آتش را باصطبل ها منتقل مىكرديم كه اسب‌ها از سرما تلف نشوند .\r\nمن از فرمانده دسته سيورسات پرسيدم چرا از حال خود بما اطلاع نداده و او گفت برف و بوران او را بعد از اينكه به آبادى ( كلنه ) رسيد برف‌گير كرد و نتوانست از آنجا تكان بخورد ولى هر روز عده‌اى از سواران را براى اكتشاف ميفرستاد كه بداند آيا ما نمايان مىشويم يا نه ؟\r\nپرسيدم از ( شيخ عمر ) چه اطلاع دارى ؟ فرمانده سيورسات گفت من بعد از اينكه وارد ( كلنه ) شدم از سكنه محل راجع به ( امير شيخ عمر ) تحقيق كردم و آنها گفتند آخرين اطلاعى كه قبل از نزول برف و مسدود شدن راه‌ها از امير شيخ عمر دارند اين است كه وى در ( باب الابواب ) مىباشد و ديگر نميدانند كه آيا هنوز آنجاست يا بجاى ديگر رفته است .\r\nدستور دادم ريش‌سفيدان آبادى جمع شوند تا اين‌كه راجع برفتن به ( باب الابواب ) از آنها كسب اطلاع نمايم . از مردى كه كدخداى آبادى بود پرسيدم از اينجا تا باب الابواب چقدر راه است ؟ وى گفت اى امير از اين‌جا تا باالابواب پانزده روز راه است و اگر با سرعت راه‌پيمائى كنى ميتوانى آن راه را در دوازده روز طى نمائى . گفتم اگر شب‌وروز راه‌پيمائى كنيم طول مدت سفر چقدر مىشود ؟ كدخداى آبادى گفت در آن صورت ميتوانى در مدت شش روز يا پنج روز خود را بباب الابواب برسانى . اما بعد از اين‌كه برف‌ها ذوب شد زيرا در اين فصل زمستان سيمرغ هم نميتواند از كوه قاف بگذرد تا چه رسد به انسان .\r\nمن انتظار نداشتم كه روستائى ساكن قريه ( كلنه ) بداند سيمرغ چيست و از جواب او خوشم آمد و پرسيدم لابد راهى كه از اين‌جا به ( باب الابواب ) ميرود از كوه ميگذرد . كدخدا گفت اى امير ، راه باب الابواب از گردنه ( طبر ) مىگذرد و پهناى راه در آن گردنه يك ذرع و در برخى از نقاط نيم‌ذرع است و فقط خدا ميداند كه اين راه در چه زمان و بوسيله چه اشخاصى ساخته شده است . راه گردنه ( طبر ) در دامنه كوه پيچ مىخورد و بالا ميرود و آن‌قدر صعود مىكند تا به قله كوه قاف ميرسد و در آنجا تو مىتوانى پشت كوه و پيش كوه و دريا را ببينى .\r\n( پشت كوه يعنى كشور قبچاق واقع در شمال كوه‌هاى قفقازيه و پيش كوه يعنى كشورهاى جنوب كوه‌هاى قفقاز و دريا يعنى درياى خزر - مارسل بريون ) در فصل تابستان عبور از آن راه خطرناك است و بر اثر كوچك‌ترين غفلت اسب و سوار پرت مىشود و عمق دره‌ها بقدرى است كه وقتى مسافر كنار جاده ميايستد و سر را خم مىكند ته دره را نمىبيند . در فصل زمستان محال است كه مسافر بتواند از آن راه عبور نمايد و در فرسنك اول پرت خواهد شد يا زير برف مدفون خواهد گرديد .\r\nعلاوه بر اين راه يك راه ديگر براى رسيدن به ( باب الابواب ) هست كه كور راه مىباشد\r\n\r\n","description":"","footnote":"","page_name":" 129 ","page_number":137},
  {"content":"\r\n\r\nو سوار نميتواند از آن بگذرد و فقط پياده قادر بعبور از آن راه مىباشد و پياده هم گاهى دوچار اشكال مىشود . اما در اين فصل حتى پياده هم قادر بعبور از آن راه نيست . گفتم پس من چگونه بپسرم ( شيخ عمر ) اطلاع بدهم كه در اين‌جا هستم . كدخدا گفت در اين فصل غير راه دريا راه براى رسيدن به ( باب الابواب ) وجود ندارد ولى راه دريا هم در اين فصل آسان نيست . چون از اين‌جا تا دريا به خط مستقيم آبادى نيست و آذوقه وجود ندارد اما يك زبده سوار يا يك مسافر پياده ، ميتواند با بردن آذوقه ، پياده اين راه را طى كند مشروط به اين‌كه از دست گرگ‌هاى گرسنه جان بدر ببرد و وقتى به دريا رسيد كارش آسان مىشود و مىتواند كشتى كرايه نمايد و از راه آب خود را به ( باب الابواب ) برساند .\r\nمن متوجه شدم كه براى ايجاد ارتباط بين خود و پسرم ( شيخ عمر ) چاره ندارم جز اينكه قاصدى را از راه دريا به ( باب الابواب ) بفرستم زيرا من نميتوانستم با قشون خود از يك بپابان بدون آبادى و آذوقه عبور كنم تا به دريا برسيم و تازه بعد از رسيدن به دريا ، تهيه وسائل مسافرت يك قشون بزرك از راه آب مشكل بود . در بين پيكهاى من مردى بود باسم ( فاتين - غور ) اهل كشور ( غور ) كه در ماوراء النهر وارد خدمت من شد و او هرگز از پياده روى احساس خستگى نميكرد و مىتوانست روزوشب ، بىانقطاع راه برود تا به مقصد برسد . ( غور كشورى بود كه امروز شهر كابل پايتخت افغانستان در آن منطقه است - مترجم )\r\n( فاتين غور ) در بيابان‌هاى مسطح و بدون پرتگاه ، در حال راه رفتن ميخوابيد و بىآنكه بيدار شود به راه ادامه ميداد ولى در نقاطى كه پرتگاه داشت ، هرگز نمىخوابيد . من او را با دو نفر مامور كردم كه به طرف دريا برود و بعد از رسيدن به آب سوار كشتى شود و راه ( باب الابواب ) را پيش بگيرد و نامه‌اى از من به پسرم . ( شيخ عمر ) برساند و جواب نامه را بگيرد و مراجعت كند . من به ( فاتين - غور ) گفتم او ، و همراهانش با اسب حركت كنند كه زودتر به دريا برسند و در هر نقطه كه اسب‌ها از حركت بازماندند آنها را رها نمايند و پياده طى طريق كنند . من از اين جهت دو نفر را را با ( فاتين - غور ) فرستادم كه بتوانند در قبال گرگهاى گرسنه از خود دفاع نمايند و در كشور بيگانه سه نفر اگر باهم باشند بيشتر اطمينان حاصل مىنمايند .\r\nمن در نامه خود به پسرم گفتم كه اطلاعات دقيق راجع به وضع ( توقتميش ) و وضع خود به من بدهد و بگويد كه من و او ، در كجا و در چه تاريخ بايد بهم برسيم . به او گفتم كه من دوچار برف شده‌ام و وضعم طورى است كه قبل از ذوب شدن برف نميتوانم به راه بيفتم ولى همين‌كه گاو نفس بكشد برف آب خواهد شد و من به راه خواهم افتاد ولى بايد بدانم كجا به او ملحق خواهم گرديد .\r\n( در شرق قدماء تصور ميكردند كه زمين روى شاخ گاو قرار گرفته است و هنگامى كه گاو نفس بكشد هوا گرم و برف ذوب مىشود - مارسل بريون )\r\nبعد از اينكه پيك رفت من احتياط را از دست ندادم و عده‌اى از سربازان خود را مأمور كردم كه پيوسته در چهار طرف قريه ( كلنه ) مشغول اكتشاف باشند تا اينكه ( توقتميش ) مرا غافلگير نكند و اردوگاه خود را در آن قريه به شكل يك اردوگاه جنگى درآوردم . تا اگر مورد حمله قرار بگيرم بتوانم ؟ ؟ را عقب برانم . من چون بارها خصم را غافل‌گير كرده‌ام ميدانم كه بىاحتياطى كردن و از فكر دشمن غافل بودن چقدر براى يك سردار جنگى گران تمام مىشود من عادت كرده‌ام كه\r\n\r\n","description":"","footnote":"","page_name":" 130 ","page_number":138},
  {"content":"\r\n\r\nپيوسته مشغول كار باشم و نميتوانم اوقات خود را به بطالت بگذرانم . چون در قريه ( كلنه ) برف‌گير شدم و كارى نداشتم بفكر شكار افتادم و ريش‌سفيدان قريه به من پيشنهاد كردند كه به شكار خرس بروم و آن‌وقت براى اولين بار چيزهائى راجع به خرس شنيدم و ديدم كه تازگى داشت . من نميدانستم كه در فصل زمستان كه برف زمين را پوشانيده خرس در صحرا وجود ندارد زيرا خرس در فصل زمستان ميخوابد و از كنام خود بيرون نميآيد . هيچ‌كس هم نميتواند كنام خرس را در زمستان پيدا كند مگر روباه و حتى سك‌هاى شكارى هم قادر به يافتن كنام خرس نيستند .\r\nروزى كه من براهنمائى عده‌اى از سكنه قريه ( كلنه ) و به اتفاق چند تن از افسران خود براى شكار خرس به راه افتادم ديدم كه سكنه آبادى چماق بدست گرفته‌اند و هيچيك از آنها شمشير و نيزه ندارد . بعد از اينكه مدتى راه پيموديم به جائى رسيديم كه روى برف ردپاى يك جانور نمايان شد و راهنمايان قريه به من گفتند كه اين رد پاى روباه است . گفتم آيا در اين برف و برودت روباه از سوراخ خود بيرون مىآيد ؟ روستائيان گفتند روباه پوست كلفت است و پوست آن مانع از اين مىباشد كه احساس برودت كند و ديگر اينكه گرسنگى او را واميدارد كه از سوراخ خارج شود و همين‌كه از سوراخ خارج گرديد راه كنام خرس را پيش مىگيرد چون اطلاع دارد كه در كنام خرس ممكن است موش صحرائى و راسو و خز وجود داشته باشد .\r\nپرسيدم موش صحرائى و راسو و خز در كنام خرس چه مىكند ؟ روستائيان گفتند كه كنام خرس يك انبار آذوقه است چون خرس قبل از اينكه بخوابد هرچه آذوقه به دستش بيايد به كنام خود ميبرد و در آن ذخيره مىنمايد . كنام خرس ، قبل از نزول برف پر است از بلوط و انار ترش جنگلى و عسل جنگلى و غيره . بعد از اين‌كه برف صحرا را پوشانيد و خرس خواب رفت موش صحرائى و راسو و خز به كنام خرس ميروند و همجانجا اتراق مىكنند زيرا هم گرم است و هم داراى آذوقه فراوان .\r\nدر نتيجه آثار ورود جانوران مزبور به كنام خرس ، بر اثر نزول برف‌هاى ديگر از بين ميرود جانووان مزبور در كنام خرس سكونت مىكنند و خواب خرس آن‌قدر سنگين است كه بيدار نمىشود .\r\nروباه كه ميداند جانوران مزبور در كنام خرس هستند باميد خوردن آنها راه خانه خرس را پيش ميگيرد و ما هم رد روباه را روى برف تعقيب ميكنيم تا به خانه خرس برسيم .\r\nما از روى رد چهار دست و پاى روباه به راه ادامه داديم و از دشت وارد دامنه كوه شديم و به جائى رسيديم كه رد مزبور در شكاف كوه ناپديد ميشد و روستائيان گفتند همين‌جا است . آنوقت دو سك را كه با خود آورده بودند از مدخل سنك خانه خرس وارد كنام مزبور نمودند و عوعوى شديد سك‌ها خرس را بيدار كرد و ما ديديم كه چند جانور كوچك و يك روباه گريختند و پوزه روباه خون‌آلود بود و معلوم ميشد كه جانورى را درون كنام خرس ، بقتل رسانيده و شايد خورده است . يك خرس بزرگ برنك خرمائى از درون غار خارج گرديد و من تير را بر كمان گذاشتم . اما روستائيان قريه ( كلنه ) بانك زدند اى امير ، تيراندازى نكن زيرا پوست خرس ضايع من شود .\r\nآن‌وقت دريافتم كه چرا روستائيان شمشير و نيزه ندارند چون فكر ميكنند كه اگر خرس را با شمشير و نيزه مجروح نمايند ارزش پوست خرس از بين ميرود ، اما اگر با چماق خرس را از پا درآورند پوست آن جانور پاره نخواهد شد و ارزش خود را از دست نخواهد داد .\r\nمن تير را در تركش نهادم و كمان را حمايل كردم خرس كه با چهار دست‌وپا از غار خارج شده بود روى دو پا ايستاد و قامتش آنقدر بلند بود كه وقتى يكى از روستائيان به او نزديك شد من مشاهده\r\n\r\n","description":"","footnote":"","page_name":" 131 ","page_number":139},
  {"content":"\r\n\r\nكردم كه ارتفاع قامت خرس بيش از آن مرد مىباشد . من تصور نميكردم كه خرس ، آنقدر بلند قامت شود و جثه‌اى بزرگ داشته باشد زيرا غير از خرسهاى ايران ، خرس ديگر را نديده بودم اما روستائيان به من گفتند كه بزرگتر از آن هم خرس وجود دارد .\r\nناگهان روستائيان با چماق بخرس حمله‌ور شدند و يكى از آنها چماقى بدست من داد و گفت اى امير ، تو نيز براى قتل خرس اقدام كن ولى من چماق را از آن مرد نگرفتم چون يك مرد شمشير زن و تيرانداز ، چون من ، نبايد چماق بزند و چماق سلاح روستائيان است نه سلحشوران . روستائيان ضربات شديد چماق را بر خرس وارد آوردند و آن جانور مىغريد و دهان مىگشود و زبان خود را بيرون مىآورد و ميخواست با دستها از خود دفاع كند ليكن در مقابل چندين چماق كه بىانقطاع به او وارد مىآمد چه ميتوانست كرد . روستائيان آنقدر خرس را زدند كه روى برف افتاد و تكان نخورد و من بخرس نزديك گرديدم و مشاهده كردم كه چشم‌هايش باز است اما جان ندارد . هيچ جاى خرس زخم نشده بود تا اينكه از ارزش پوست آن جانور بكاهد و يكى از روستائيان كه در پوست كندن از خرس استاد بود سوراخى در آن پوست بوجود آورد و دهان را بر آن سوراخ نهاد و تا آنجا كه زور داشت دميد بطورى كه جثه خرس متورم شد و بدان ترتيب مىتوانست سهل‌تر ، پوست خرس را بكند .\r\nبعد از اينكه پوست از خرس جدا شد روستائيان آن جانور را قطعه قطعه كردند و گوشت خرس را بردند و به من پيشنهاد نمودند كه قسمتى از آن گوشت را ببرم و دستور بدهم كه برايم كباب كنند و مىگفتند كه كباب گوشت خرس لطيف و لذيذ است ولى من گفتم كه ما مسلمان هستيم و مسلمين گوشت خرس را نميخورند . براى اين‌كه خرس سم ندارد و داراى پنجه است و خوردن جانورى كه داراى سم نيست در دين ما مجاز نمىباشد .\r\nيكى از چيزها كه خيلى باعث حيرت من شده بود اين‌كه چرا ( توقتميش ) خود را نشان نميدهد من نميتوانستم قبول كنم كه ( توقتميش ) از حضور من در كشور خود اطلاع ندارد . چگونه ممكن است يك قشون يكصد هزار نفرى مثل قشون من وارد كشورى شود و پادشاه آن كشور نداند كه قشون بيگانه قدم بمملكتش نهاده است . طورى من از اين موضوع حيران بودم كه يقين حاصل كردم ( توقتميش ) از اين‌جهت خود را نشان نميدهد كه قصد دارد مرا غافل‌گير نمايد و براى اين‌كه غافل‌گير نشوم لحظه‌اى از مراقبت فروگزارى نميكردم . با اين‌كه فصل زمستان بود و در جاده‌ها و صحراها آمدو رفت نمىشد من نميتوانستم بپذيرم كه پادشاه كشور قبچاق از ورود قشون من به كشور خود بىاطلاع است . يك قشون وقتى كه وارد كشورى مىشود آثارى از خود باقى ميگذارد كه به نظر همه ميرسد بعد من فكر كردم كه اگر ( توقتميش ) آن‌قدر غافل باشد كه نتواند از ورود يك قشون بيگانه كشور خود اطلاع حاصل كند زود ميتوان او را از پا درآورد .\r\n( فاتين غور ) پيك من زودتر از آنچه انتظار داشتم مراجعت كرد و از پسرم ( شيخ عمر ) نامه‌اى آورد حاكى از اين‌كه وى با نيمى از قشون خود در ( باب الابواب ) است و نيم ديگر سربازانش در پيكارهائى كه با ( توقتميش ) كرده از بين رفته‌اند . شيخ عمر در نامه خود نوشته بود كه قصد داشت از راه دريا به ماوراء النهر مراجعت نمايد ولى چون نيمى از قشون خود را از دست داد مىترسيد كه مورد خشم من قرار بگيرد و به همين جهت از من كمك خواست و اگر من بكمك او نميآمدم در قبچاق ميماند تا اين‌كه بدست خصم كشته شود و ننگ شكست را به ماوراء النهر نيآورد . موضوع ديگر كه در\r\n\r\n","description":"","footnote":"","page_name":" 132 ","page_number":140},
  {"content":"\r\n\r\nنامه پسرم نوشته شده بود اينكه ( توقتميش ) در منطقه شنكارى ( واقع در شمال كوه قاف يا كوه قفقازيه - مارسل - بريون ) است و شصت يا هفتاد هزار سرباز دارد و بمناسبت زمستان نميتواند به راه بيفتد ولى باحتمال زياد بعد از ذوب برف‌ها به راه خواهد افتاد و از راه آب يا از راه گردنه ( طبر ) خود را به باب الابواب خواهد رسانيد .\r\nبعد از وصول نامه پسرم ريش‌سفيدان قصبه ( كلنه ) را احضار كردم تا اين‌كه بدانم منطقه ( شنگارى ) در كجاى كشور قبچاق است . معلوم شد كه آن منطقه در مغرب قبچاق نزديك درياى سياه است اما ( توقتميش ) براى اين‌كه خود را به ( باب الابواب ) برساند چاره ندارد جز اينكه از قصبه ( كلنه ) عبور كند . خواه از راه گردنه ( طبر ) بگذرد خواه از راه درياى آبسگون خود را به ( باب الابواب ) برسانده آنجا كه من بودم تا منطقه شنگارى كه توقتميش در آنجا اتراق كرده بود هشتاد فرسنك فاصله داشت و من بعد از ذوب برفها مىتوانستم آن مسافت را در چهار روز يا پنج روز طى كنم .\r\nمن موضوع نامه پسرم را با هيچ‌كس در بين نگذاشتم و حتى بافسران ارشد خود نگفتم كه ( توقتميش ) و قشون او در منطقه ( شنگارى ) است چون بيم داشتم كه به گوش سكنه محلى برسد و از كجا معلوم كه در بين سكنه قصبه ( كلنه ) عده‌اى از جاسوسان ( توقتميش ) نباشند و به او اطلاع بدهند كه من از حضور وى در منطقه ( شنگارى ) مستحضر شده‌ام و در كشور خصم بايد از درخت‌ها و كوه‌ها و جانوران نيز بر حذر بود تا چه رسد بانسانها ، من مرتبه‌اى ديگر ( فاتين - غور ) را با يك نامه بسوى ( باب الابواب ) فرستادم و در آن نامه به پسرم ( شيخ عمر ) گفتم طورى از راه آب ، به راه بيفت كه وقتى گاو نفس ميكشد بساحل رسيده باشى ولى آذوقه و عليق اسبها را بايد حمل كنى زيرا از ساحل تا قصبه ( كلنه ) بخصوص در فصل زمستان هيچ‌چيز براى مصرف خواربار و عليق يافت نمىشود . اگر نمىتوانى براى حمل سربازها و دواب ، به قدر كافى كشتى فراهم نمائى از راه گردنه ( طبر ) خود را به ( كلنه ) برسان . در آن نامه من به پسرم گفتم كه قصد دارم به منطقه ( شنگارى ) بروم و ( توقتميش ) را غافل‌گير كنم و اميدوارم كه او بتواند خود را به ( كلنه ) برساند و در صورت اقتضا به من كمك كند .\r\nاز روزى كه نامه ( شيخ عمر ) به من رسيد تا مدت يك هفته موفق شدم چهل فرسنك در سمت مغرب اكتشاف كنم و آن اكتشافات بين سكنه قصبه ( كلنه ) سوءظن توليد نكرد . چون گفتم از روزى كه در آن قصبه اتراق كردم سرداران من بىانقطاع در دشت‌هاى پر از برف اطراف مشغول گشت بودند و سكنه قصبه تصور مىكردند كه حركت سواران من بسوى مغرب جزو گشت‌هاى عادى آنجا مىباشد .\r\nمن از قصبه كلنه تا چهل فرسنك بسوى مغرب ، از تمام اوضاع دشتها و كوهها آگاه شدم و فقط موضوع رودها مجهول بود و سرداران من بمناسبت فصل زمستان و يخ‌بندان نمىتوانستند معين كنند رودهاى پر آب كه در سر راه مىباشد در كجاست و من نمىخواستم سكنه قصبه ( كلنه ) را شريك در اكتشافات كنم و از آنها كسب اطلاع نمايم .\r\nهمين كه گاو نفس كشيد و برف شروع بذوب شدن كرد و هنگام شب در آسمان صدا از مرغابىها برخاست من فرمان حركت قشون را صادر كردم و راه مغرب را پيش گرفتم . از آن پس بيم نداشتم كه سكنه قصبه ( كلنه ) حركت مرا به اطلاع ( توقتميش ) برسانند چون ميدانستم كسى سريع‌تر از قشون من حركت نميكند و اگر كسى از عقب خود را بما ميرسانيد و از ما ميگذشت كشته مىشد . ما در بامداد\r\n\r\n","description":"","footnote":"","page_name":" 133 ","page_number":141},
  {"content":"\r\n\r\nروز هفدهم ببرج دلو ، از ( كلنه ) به راه افتاديم و بسوى مغرب به حركت درآمديم . دو دسته اكتشاف در فواصل نزديك و دور پيشاپيش و طرفين ما حركت ميكردند و از عقب هم غافل نبوديم . حركت ما راه - پيمائى جنگى به قصد غافل‌گير كردن خصم بود و من ميدانستم شرط اصلى موفقيت اين است كه ( توقتميش ) غافلگير شود . من اطلاع داشتم كه ( توقتميش ) قبل از فصل بهار بفكر حركت به ( باب الابواب ) نخواهد افتاد و مىخواستم كه او را در اردوگاه زمستانىاش از پا دربياورم . در سر راه ما نهرهاى آب ، جارى شده بود ولى از عبور ما ممانعت نميكرد .\r\nآن روز تا غروب و شب هيجدهم دلو تا صبح مشغول راه‌پيمائى بوديم . وقتى آفتاب دميد اسب - ها را عوض كرديم و اسب خسته را يدك كشيديم و به راه ادامه داديم . باز هم مثل روز پيش نهرهاى جارى در سر راه ما نمايان شد بىآنكه مزاحمتى براى عبور قشون توليد نمايد نزديك ظهر دسته اكتشاف ( يا طلايه ) مقدم به طلايه دوم و طلايه دوم به من خبر داد كه در جلوى ما سياهى يك قشون ديده مىشود . همين‌كه به من خبر دادند كه جلوى ما سياهى يك قشون به چشم مىرسد فرمان توقف قشون خود را صادر كردم .\r\nمن نميتوانستم با آن وضع كه راه ميپيموديم با قشون خصم مصاف بدهم .\r\nچون در موقع راه‌پيمائى آرايش جنگى وجود ندارد و بايد يك قشون را به صورت جنگى آراست تا بتواند با سپاه دشمن جنك كند . طبق روش هيمشگى خود يك قلب و دو جناح و يك نيروى ذخيره بوجود آوردم و با سرعت خفتان در بركردم و مغفر بر سر نهادم و شمشير و تبر - زين را براى پيكار آماده نمودم . با اين‌كه حضور قشون ( توقتميش ) در آن صحرا يك واقعه غير منتظره بود من خود را نباختم بدليل اينكه از به دو ورود بكشور قبچاق خود را براى آن واقعه آماده كرده بودم و خواهم گفت كه اگر آن واقعه پيش نمىآمد ، غير عادى بود .\r\nطلايه مقدم از وظيفه خود آگاه بود و ميدانست بعد از اينكه خبر حضور قشون را به من داد ميبايد راجع بچندوچون آن سپاه تحقيق كند و شماره سربازان را باطلاعم برساند و بگويد كه سازوبرگ جنگى سربازان چگونه است . دومين اطلاعى كه از طلايه مقدم به من رسيد اين بود كه سياهى قشون در صحرا نزديك مىشود . چون من هنوز نميدانستم شماره سربازان خصم چقدر است همچنان توقف كردم و افسرانم آماده بودند كه اوامر مرا بموقع اجراء بگذارند .\r\nاطلاع سوم كه از طلايه مقدم بوسيله طلايه دوم به من رسيد اين بود كه در قشون خصم هيچ رنك غير از سياهى به چشم نميرسد .\r\nمن انديشيدم كه لابد سربازان ( توقتميش ) از اين جهت سياه‌پوش هستند كه در كشور قبچاق پشم گوسفندان و بزها سياه است . تا يكساعت بعدازظهر قشون من متوقف بود و انتظار گزارش طلايه مقدم را مىكشيد . در آن موقع طلايه مقدم خبر داد آنچه تصور مىشد سياهى قشون خصم مىباشد يك گله عظيم از جانوران سياه رنك است و آن گله از مغرب به طرف شمال حركت مىكند و شكل جانورها شبيه به گاو مىباشد .\r\nمن آرايش جنگى را برهم زدم و فرمان حركت قشون را صادر كردم تا خود را به آن گله برسانم . چون ما سريع حركت ميكرديم و جانوران آهسته راه ميرفتند به آنها رسيديم و چشم من به يك گله بزرگ از جانوران سياه رنك افتاد كه تنه آنها مانند گاو بود اما صورتشان بطور مبهم شبيه به انسان مينمود و دو شاخ كوچك و خميده مثل شاخ قوچ داشتند و با چشمهاى سرخ رنگ ما را از نظر ميگذرانيدند . من تا آن موقع آن‌گونه جانور نديده بودم و از مشاهده\r\n\r\n","description":"","footnote":"","page_name":" 134 ","page_number":142},
  {"content":"\r\n\r\nآنها مبهوت شدم . وقتى جانوران انبوه قشون ما را ديدند بوحشت درآمدند و بر سرعت افزودند كه بگريزند من متوجه شدم كه سم آنها مثل سم گاو مىباشد و شكاف دارد لذا جانورانى هستند حلال گوشت . اين بود كه امر كردم آنها را صيد كنند تا به مصرف تغذيه قشون برسد و سربازان من به طرف جانوران تيراندازى كردند و بيست رأس را بر زمين انداختند و ساير جانوران گريختند .\r\nمن لاشه جانوران را بدقت از نظر گذرانيدم و متوجه شدم كه بدون ترديد گاو است ليكن با شانه‌هائى قوىتر و عريض‌تر از شانه‌هاى گاو معمولى و با صورتى به صورت انسان . من نميتوانستم اجازه بدهم كه سربازان من براى خوردن گوشت گاو توقف كنند و با اينكه در يك طرف صحرا بيشه‌اى از درخت‌هاى سردسيرى بود و چوب بدست مىآمد و سربازان من ميتوانستند آتش بيفروزند گفتم قسمت‌هاى مرغوب گوشت گاوها را قطع كنند و با خود حمل نمايند تا هر زمان كه فرصتى بدست بيايد آن را طبخ كنند و بخورند .\r\nغروب آن روز وقتى به يك كلاته ( يعنى آبادى كوچك - مارسل بريون ) رسيديم من از سكنه آبادى راجع به آن جانوران پرسش كردم و معلوم شد كه آنها گاو جنگلى هستند و رسم جانوران مزبور اين است كه وقتى گاو نفس كشيد ( يعنى زمين گرم شد - نويسنده ) مهاجرت مىكنند و بسوى قسمت‌هاى شمالى ميروند تا خود را به نقاطيكه سردسيرتر است برسانند . چون طبع گاوهاى جنگلى طورى است كه جز در مناطق سردسير نميتوانند زندگى نمايند به همين جهت در كشور ( قبچاق ) هيچ‌كس آنها را در فصل تابستان نمىبيند و فقط در فصل زمستان ديده ميشوند و همين كه قدرى هوا گرم شد به راه ميافتند و بسوى آفاق شمالى مىروند .\r\n( گاوهائى كه تيمور لنك مشاهده كرد ، امروز باسم ( اوروش ) خوانده مىشود و در قديم در مغرب روسيه و شمال قفقازيه و كشور لهستان و آلمان شرقى ديده ميشد و گاهى آن را در اطريش هم ميديدند ولى آن‌قدر آن جانور بىآزار و قوى جثه را صيد كردند كه امروز نسل ( اوروش ) تقريبا از بين رفته و فقط در منطقه باطلاقى ( پرى بت ) واقع در كشور لهستان ديده مىشود - مارسل بريون )\r\n\r\n","description":"","footnote":"","page_name":" 135 ","page_number":143},
  {"content":"\r\n\r\n\r\nفصل سيزدهم و چهاردهم پيكار در سرزمين قبچاق\r\nبعد از ورود به آن ( كلاته ) تمام راه‌هائى را كه از ( كلاته ) بسوى نقاط ديگر ميرفت مسدود نمودم كه كسى نتواند خبر آمدن مرا به ( توقتميش ) برساند . با اين‌كه مدتى از فصل زمستان باقى بود هوا بالنسبه گرم مينمود معهذا من از بيم تغيير هوا در شب ، دستور دادم كه اصطبل‌هاى موقتى بوجود بياورند و اسبها را در اصطبل جا بدهند تا اينكه سرما نخورند . با اين‌كه مقرر بود بىانقطاع راه‌پيمائى كنيم من در آن شب به سربازان خود تا نيمه شب وقت براى استراحت دادم و به آنها گفتم كه بخوابند تا اين‌كه نيمه شب براى رحيل آماده باشند و خود نيز خوابيدم و خواب ديدم .\r\nروياى من اين بود كه مشاهده نمودم در يك جلگه مستور از برف كنار يك بيشه سياه رنك قرار گرفته‌ام و آسمان از ابرهاى سياه طورى تيره است كه برف بر زمين نيز سياه مىنمايد .\r\nو در آن دشت ناگهان قشون ( توقتميش ) رسيد و من مبادرت بحمله نمودم ولى شگفت آن كه تمام سربازان ( توقتميش ) مانند گاوهاى وحشى بودند و مثل گاو نعره ميزدند . من فرمان حمله را صادر كردم و ما بدون محابا خود را بقشون خصم زديم . ناگهان من متوجه شدم كه دست راست ندارم و از آن واقعه بسيار حيرت كردم و لحظه بلحظه نظر به شانه راست خود ميانداختم و ميديدم كه دست راستم ناپديد شده است . طورى از آن واقعه وحشت كردم كه از هول از خواب بيدار شدم و بعد از بيدارى خوابى را كه ديده بودم در نظر مجسم كردم .\r\nمن متوجه شدم كه دشت مستور از برف از آن جهت بنظرم سياه رنك جلوه ميكرد كه نظير آن را قبل از اين‌كه به قصبه ( كلنه ) برسم ديده بودم ، مشاهده گاوها هم خيلى عجيب نبود زيرا آن گاوها را هم بطورى كه گفتم ديده بودم و بعضى از مناظر كه انسان در حال بيدارى مىبيند در عالم رويا به همان شكل يا بشكلى ديگر ، بر او آشكار مىشود . اما ناپديد شدن دست راست مرا متوحش كرد و پيش‌بينى كردم كه واقعه‌اى ناگوار براى من اتفاق خواهد افتاد . معهذا وقتى در نيمه شب صداى سفيد مهره بگوشم رسيد و برخاستم تا اين‌كه آماده حركت شوم متوحش نبودم .\r\nاگر شخصى ديگر بود شايد بعد از ديدن آن خواب فسخ عزيمت ميكرد يا اين‌كه مردد ميشد . اما من به خود ترديد راه ندادم زيرا ميدانستم و ميدانم مردى كه بميدان جنك ميرود\r\n\r\n","description":"","footnote":"","page_name":" 136 ","page_number":144},
  {"content":"\r\n\r\nباستقبال مرك مىشتابد و با عزرائيل مصاف ميدهد و اگر بتواند عزرائيل را شكست بدهد زنده خواهد ماند و در غير آن صورت كشته خواهد شد . منتها ، همان‌گونه كه يك مسافر ، قبل از حركت ، بايد توشه فراهم كند و با خود آذوقه و عليق ببرد كه خود و اسبش در راه گرسنه نماند يك مرد جنگجو هم كه بميدان جنك ميرود بايد خود را قوى كند و تمام وسائل ممكن را با خود ببرد ، تا اينكه هنگام مصاف دادن با مرك ناتوان و دست خالى نباشد .\r\nمن از جوانى تا امروز كه هفتاد سال از عمرم ميگذرد هرگز از ورود بميدان جنك و مبارزه كردن با مرگ نترسيده‌ام و اگر در بعضى از جنك‌ها وارد ميدان كارزار نشدم براى اين بود كه قشون من بدون فرمانده نماند . من ادعا نميكنم كه نميترسم و از بعضى چيزها بيمناك هستم اما از مرگ در ميدان جنك بيم نداشته‌ام و آن‌كس كه مرا آفريده ميداند كه در دل من ، وحشت از مرك وجود ندارد .\r\nاز نيمه شب تا بامداد بدون واقعه‌اى قابل ذكر به راه ادامه داديم و هوا گرچه سرد بود اما اذيت نمىكرد وقتى روز دميد بيك دشت مرتفع رسيديم و در آنجا زمين را مستور از برف ديديم . ولى چون آفتاب دميد و هوا ابر نداشت باز از برودت معذب نشديم . هرچند ساعت يك مرتبه من دستور ميدادم كه اسب مرا عوض كنند و از پشت اسب خسته به پشت اسب ديگر منتقل ميگرديدم ، در عين حال طورى راه مىپيموديم كه اسب‌ها از نفس نيفتند . سربازان من ميدانستند كه ديگر فرصت استراحت ندارند ، مگر بعد از رسيدن بميدان جنك و پيكار با خصم .\r\nهنگام ظهر طلايه اول خبر داد كه باز يك گله گاو وحشى از دور نمايان گرديد . اين اين مرتبه طلايه ميدانست آنچه مىبيند گله گاو است نه سياهى قشون دشمن معلوم شد كه گله‌اى كه نمايان گرديده بسوى ما مىآيد و علتش اين بود كه در آن روز ، بمناسبت وضع راه خط سير ما عوض شده بود و ما از طرف شمال بجنوب ميرفتيم و تا وقتى به ( شنگارى ) رسيديم خط سير ما تغيير نكرد . گله‌هاى گاو وحشى بطورى كه ذكر شد وقتى هوا قدرى گرم مىشود بسوى شمال ميروند تا خود را به مناطق سردسير برسانند . موقع عصر ما به گله گاو برخورديم و گاوها كه ما را در راه خود ديدند ترسيدند ورم كردند و برگشتند و گريختند .\r\nتا وقتى كه هوا روشن بود ما گله گاو را ميديديم و مشاهده ميكرديم كه گاوها گاهى توقف ميكنند و برميگردند و نظرى بما ميآندازند و چون ما را در قفاى ؟ ؟ مىبينند باز مى گريزند . ما تا صبح براه‌پيمائى ادامه داديم و بعد از اينكه روز دميد از دور گاوهاى وحشى را ديديم و حدس زديم شايد همان گله است كه ديروز مشاهده شد . بعد من مطلع شدم آنچه سبب گرديد كه ( توقتميش ) بفهمد كه يك قشون به ( شنگارى ) نزديك مىشود مراجعت و فرار گاوهاى وحشى بود ( توقتميش ) و سربازانش اهل كشور قبچاق بودند و از عادت گاوهاى وحشى اطلاع داشتند و ميدانستند بعد از اين‌كه گاو نفس كشيد ( يعنى قدرى هوا گرم شد - مارسل بريون ) گاوان وحشى بسوى شمال مهاجرت مىنمايند و حركت يك گله از گاوهاى وحشى بسوى جنوب واقعه‌اى بود غيرعادى لذا توقتيمش دريافت كه يك قشون يا گروهى از مردم به شنگارى نزديك مىشود و در نتيجه طلايه فرستاد و طلايهء او طلايه ما را كشف كرد و من نتوانستم توقتيمش را غافلگير كنم .\r\nاين را نوشتم تا تو كه شرح حال مرا ميخوانى بدانى كه يك مرد جنگجو هر قدر هم\r\n\r\n","description":"","footnote":"","page_name":" 137 ","page_number":145},
  {"content":"\r\n\r\nمآل‌انديش باشد نمىتواند تمام وقايع را پيش‌بينى نمايد بخصوص در كشور خصم و بويژه اگر براى اولين مرتبه قدم به سرزمين دشمن بگذارد و از اوضاع و احوال آن كشور اطلاع زياد نداشته باشد عصر روز بيستم برج دلو طلايه من خبر داد كه عده‌اى سوار را مىبيند بعد و آن سواران از ديدن سواران ما ، توقف كردند و بعضى از آنها با سرعت مراجعت نمودند و بعضى ديگر بتدريج عقب‌نشينى مىكنند . من امر كردم كه طلايه اول بكوشد از سواران مزبور لااقل يكنفر را دستگير نمايد تا بتوان از وى تحقيق كرد ولى طلايه اول موفق بدستگيرى يكى از سواران نشد و شب فرود آمد در موقع شب من بر احتياط افزودم و اگر مكانى براى اتراق بدست مىآمد توقف مىنمودم تا روز بدمد . ولى چون جائى كه بشود قشون را در آنجا متوقف كرد بنظرم نرسيد . به راه ادامه دادم از ثلث دوم شب صداى مرغابيها كه در آسمان پرواز مىكردند به گوش ميرسيد و صداها بعد از اينكه بسوى شمال ميرفت خاموش مىشد . من مطلع شدم كه در آن كشور مرغابيها هم مانند گاوهاى وحشى مهاجرت مىكنند و وقتى هوا قدرى گرم مىشود راه شمال را پيش ميگيرند .\r\nآن شب تا صبح راه پيموديم و وقتى سپيده صبح كه به زبان عربى موسوم است به ( فلق ) دميد من طبق عادت ، سوره فلق را كه با اين آيه شروع مىشود خواندم   ( قُلْ أَعُوذُ بِرَبِّ الْفَلَقِ )   ( يعنى بگو پناه ميبرم به خداوند سپيدهء صبح ، خدائى كه سپيده صبح را بوجود مىآورد مارسل بريون )\r\nهمان زمان چشم من بيك بيشه كاج افتاد و فرمان دادم قشون اتراق كند و قدرى استراحت نمايد . من ميدانستم كه خصم نزديك است و باحتمال زياد آن روز روز كارزار خواهد بود بافسران گفتم كه به سربازان اطلاع بدهند آن روز روز جنك مىباشد و بخوابند تا اين ، خستگى آن‌ها رفع شود . من در چهار طرف اردوگاه نگهبان گماشتم و اميدوار بودم كه افسران و سربازانم ، بتوانند بخوابند ولى خود قادر بخوابيدن نبودم چون نميتوانستم پيش‌بينى كنم كه چه خواهد شد .\r\nاطلاعاتى كه از طلايه مقدم من ميرسيد اين بود كه پيوسته عده‌اى از سواران ديده مىشوند كه كلاه پوستى بر سر دارند و سوارانى از عقب مىآيند و به آنها ملحق ميگردند و دسته‌اى ديگر مراجعت مينمايند ، براى من ترديدى وجود نداشت كه سواران مزبور ، طلايه قشون ( توقتميش ) هستند و آنهائى كه از عقب مىآيند دستورهاى جديد مىآورند و كسانى كه برميگردند ، ميروند تا گزارش بدهند .\r\nمن تصور ميكردم كه توقتميش را غافل‌گير خواهم كرد ولى نتوانستم او را غافل‌گير كنم مگر بمناسبت نداشتن فرصت جهت فراهم كردن سازوبرك . من مىفهميدم كه هرگاه توقتيمش قبل از وقت سازوبرك جنگى فراهم نكرده باشد نميتواند در فرصتى كوتاه سازو برگ فراهم نمايد و قشون او بدون سازوبرك كافى با قشون من برخورد خواهد كرد . وقتى يك نيزه از آفتاب بالا آمد فرمان دادم كه افسران و سربازان را بيدار كنند و سفيد مهره بصدا درآمد . قبل از اينكه قشون حركت كند من برنامه آرايش قلب سپاه و جناحين و نيروى ذخيره را معين كردم تا اينكه اگر به نيروى خصم برخورد نموديم بتوانم فورى مبادرت بجنك كنيم سپس به راه افتاديم آن روز هوا آفتابى و گرم بود و من متوجه شدم كه قدرى استراحت سواران و اسب‌ها را به حال آورده است .\r\n\r\n","description":"","footnote":"","page_name":" 138 ","page_number":146},
  {"content":"\r\n\r\nطلايه اول من اطلاع داد كه يك قشون به چشم ميرسد و چون نمىتواند مصاف بدهد عقب نشينى مىنمايد . وظيفه طلايه همين است كه تا موقعى كه قشون خصم نمايان نگرديده مبادرت باكتشاف كند بعد از اينكه نيروى دشمن آشكار شد طلايه ، چاره‌اى ندارد جز عقب‌نشينى ، زيرا چون از حيث نيرو ضعيف است نمىتواند بجنك قشون دشمن برود ما از شمال بسوى جنوب ميرفتيم و آن سرزمين كه ما در آن راه مىپيموديم ولايت ( شنگارى ) بود . مغرب طرف راست من قرار داشت و مشرق در طرف چپ و چون در يك دشت وسيع حركت مينموديم من توانستم در ظرف مدت نيم ساعت جناحين خود را بگسترانم و خود در قلب سپاه قرار بگيرم .\r\nبوسيله افسرانم براى سربازانم پيغام فرستادم كه امروز روز جنك است و ما چاره‌اى نداريم جز اينكه فاتح شويم اگر فتح نكنيم همه تا آخرين نفر كشته خواهيم شد زيرا هرگاه توقتيمش ما را دستگير كند محال است يك تن را زنده نگاهدارد و استخوان‌هاى ما در دشت شنگارى باقى خواهد ماند و يك دشت سفيد رنگ را بوجود خواهد آورد . همه آگاه باشيد كه راه بازگشت هم نداريم زيرا اگر برگرديم توقتيمش تمام قبايل كشور قبچاق را بر سر ما خواهد ريخت و يك تن از ما بكنار درياى آبسگون نخواهيم رسيد . پس بكوشيد تا فاتح شويد هرگاه فتح نمائيد من بشما اجازه مىدهم كه تمام شهرهاى كشور قبچاق را مورد تاراج قرار دهيد و تمام دختران جوان و زنهاى زيباى اين كشور را بكنيزى ببريد زيرا توقتيمش يك كافر حربى است و تملك زنهاى كشور او مجاز است شما اگر در اين جنك فاتح شويد آنقدر ثروتمند خواهيد شد كه تا آخر عمر برفاهيت زندگى خواهيد كرد و بعد از شما فرزندانتا براحتى زندگى خواهند نمود ، يك روز تلاش و فداكارى بكنيد و يك عمر با توانگرى زندگى نمائيد .\r\nبيش از آن ضرورت نداشت كه بسربازان خود توصيه كنم و آن سفارش را از اينجهت كردم كه بدانند بعد از پيروزى تمام شهرهاى قبچاق و زن‌هاى زيباى آنكشور مال آنها مىباشد قدرى به ظهر مانده قشون توقتيمش با آرايش جنگى نمايان گرديد و مشاهده كردم كه دو ثلث از قشون او پياده است و از روى تخمين ، سربازانش را يكصد هزار تن دانستم .\r\nقشون من برحسب دستورى كه بافسران داده بودم يك مرتبه به حركت درآمد ، من مشاهده كردم كه پادشاه ( قبچاق ) پيادگان خود را در دو جناح خويش قرار داده و سوارانش در قلب قشون جا گرفته‌اند . نقاط ضعف جبهه ( توقتميش ) در جناح او بود كه جز پياده سرباز ديگر نداشت . لذا من به جناحين خود امر كردم كه با شدت به دو جناح ( توقتميش ) حمله كنند و پيادگان او را نابود يا متوارى نمايند . خود من هم كه در قلب بودم با سوارانم تظاهر بحمله كردم و چنين نشان دادم كه قصد دارم بقلب قشون پادشاه ( قبچاق ) حمله كنم ولى قصد حمله نداشتم و فقط ميخواستم سواران او را وادارم كه به راه بيفتند و جاى خود را خالى كنند .\r\nافسران من در دو جناح از نقشه كلى من اطلاع داشتند و جزئيات نقشه جنك را به خود آن‌ها واگذاشتم ، آنها ميدانستند نقشه من اين استكه دو جناح پياده ( توقتميش ) را از بين ببرم يا متوارى كنم و سواران پادشاه ( قبچاق ) را وادارم كه از جاى خود تكان بخورند و آنها را به عقب خويش بكشانم . آنگاه دو جناح من بعد از نابود كردن دو جناح پيادهء ( توقتميش ) در عقب سواران پادشاه ( قبچاق ) بهم ملحق شوند و با شدت بسوارانش حمله نمايند . در همان ساعت من نيز مبادرت بحمله كنم تا اين‌كه سواران ( توقتميش ) بين دو تيغ قرار بگيرند و\r\n\r\n","description":"","footnote":"","page_name":" 139 ","page_number":147},
  {"content":"\r\n\r\nاز پس و پيش مورد تعرض واقع شوند تا اين‌كه از پا درآيند .\r\nجلگه‌اى كه ما مىبايد در آن بجنگيم مسطح بود و من ميدانستم انتهاى آن جلگه منتهى به دريا مىشود ( مقصود تيمور لنگ درياى سياه است - مارسل بريون ) . در آن جلگه سربازان من كه همه سوار بودند مىتوانستند به آزادى از هر طرف بتازند و هيچ مانع طبيعى جلوى آنها را نمىگرفت . عده‌اى از سواران من براى نگاه‌دارى اسب‌هاى يدك و وسائل سفر در عقب جبهه قرار گرفتند ولى من مىتوانستم عند اللزوم ، عده‌اى را از ميدان جنگ به عقب جبهه بفرستم تا اسب‌هاى يدك را نگاهدارند و آن دسته را كه در عقب بودند وارد كارزار كنم تا اين‌كه فرض تبعيض بوجود نيايد .\r\nسربازان دو جناح پادشاه ( قبچاق ) نيزه نداشتند و در عوض داراى تيروكمان بودند چون ( توقتميش ) مىدانست كه سربازان او از تيروكمان بهتر از نيزه استفاده مىنمايند و مىتوانند بوسيله تيراندازى حمله خصم را متوقف كند .\r\nتو ، اى مرد جنگى كه سرگذشت مرا مىخوانى اگر بيم دارى كه سربازانت كشته شوند قدم بميدان كارزار مگذار و لباس رزم را از تن بيرون كن و برو بمدرسه و مشغول مطالعه و عبادت باش . زيرا سردارى كه قدم بميدان جنگ مىگذارد بايد بداند كه او و سربازانش ممكن است كشته شوند در آن روز وقتى كه من كمان‌داران ( توقتميش ) را در دو جناح قشون او ديدم به خود گفتم كه ممكن است پنج عشر ، از سربازان من در آن جنگ بقتل برسند تا بتوان دو جناح پادشاه ( قبچاق ) را از بين برد . سواران من در آغاز با حركت يورتمه به راه افتادند و وقتى بنزديك جناحين ( توقتميش ) رسيدند ، حركت يورتمه را مبدل به حركت چهار نعل سريع نمودند نه براى اين‌كه با آن حركت پيادگان پادشاه ( قبچاق ) را از بين ببرند بلكه براى اينكه بخت كمانداران جهت تيراندازى كمتر شود .\r\nوقتى مرد جنگى آهسته بسوى خصم ميرود كماندار خصم ، فرصت دارد كه بيش از سى پيكان بسوى او پرتاب نمايد اما اگر با سرعت برود بخت كماندار براى تيراندازى كمتر خواهد شد و به نصف بلكه يك ثلث تقليل خواهد يافت . اى مرد جنگى بدان كه وقتى با سوارانت بسوى خصم مىتازى ، پس از اين‌كه به او رسيدى بايد حركت اسب‌ها را آهسته كنى .\r\nتو اگر با حركت چهار نعل سريع از وسط پيادگان دشمن بگذرى : ممكن است از صفوف پيادگان عبور نمائى ولى آنهائى كه زنده و سالم مىمانند در عقب تو ، صفوف ديگر تشكيل ميدهند و اسب‌ها و سوارانت را به تير مىبندند . لذا تو بعد از اين‌كه به خصم رسيدى بايد حركت اسبهاى خود را آهسته كنى تا اين‌كه سوارانت بتوانند پيادگان خصم را نابود نمايند يا طورى آنها را متوارى كنند كه نتوانند صفوف جديد بوجود بياورند .\r\nوقتى سواران من بسوى دو جناح خصم ميرفتند روى اسب خوابيده بودند تا اين‌كه هدف تيراندازان دشمن ، كمتر وسعت داشته باشد . من ميدانستم در موقع حمله سواران ، خصم درصدد برميآيد اسب‌ها را به هلاكت برساند تا اين‌كه سواران را پياده كند . من دستور دادم هر سوار كه بر اثر قتل يا جرح اسب ، پياده مىشود خود را به عقب جبهه برساند و از اسب‌هاى يدك براى سوارى استفاده كند و در صورت ضرورت بدستور فرمانده خود بميدان جنگ برگردد درحالىكه سواران من در دو جناح به طرف دشمن ميرفتند من هم به طرف سواران ( توقتميش )\r\n\r\n","description":"","footnote":"","page_name":" 140 ","page_number":148},
  {"content":"\r\n\r\nميرفتم بدون اينكه بدانم پادشاه ( قبچاق ) آيا در قلب قشون خود هست يا نه ؟ حتى من نميدانستم كه ( توقتميش ) در ميدان جنگ حضور دارد يا اينكه دور از ميدان جنگ بسر ميبرد .\r\nدر حالى كه من در قلب قشون خود ، بسوى خصم ميرفتم بمناسبت مسطح بودن زمين . ميديدم كه اسب‌ها و سواران من در دو جناح چون برك درختان در فصل پائيز فرو ميريزند . كمانداران خصم با سرعت تيراندازى ميكردند و معلوم بود كه كماندارانى چيره‌دست هستند . عده‌اى از سواران بعد از اين‌كه ميافتادند برميخاستند و راه عقب جبهه را پيش ميگرفتند و من مىفهميدم كه خودشان سالم هستند ولى اسبشان بقتل رسيده است . ليكن عده‌اى ديگر از آنها پس از اينكه از اسب سرنگون مىشدند تكان نميخوردند و من ميدانستم كه خود آنها مقتول يا مجروح شده‌اند .\r\nزخم تير اگر به جاهاى حساس بدن وارد نيامده باشد و پيكان را آب نداده باشند خطرناك نيست و من بدفعات تير خوردم و زنده ماندم ، ولى اگر بيكان را آب داده باشند زخم تير معالجه نمىشود با اينكه مدتى ميگذرد تا معالجه گردد . من سربازانى داشته‌ام كه در ميدان جنگ بيش از ده تير خوردند و پيكان‌ها را از بدن خارج كردند و بجنگ ادامه دادند زيرا تير به جاهاى حساس بدن آنها نخورده بود اما بعد ، بمناسبت اينكه پيكانها را آب ميدادند ، از جراحات غيرقابل علاج تيرها مردند .\r\nتا موقعى كه سواران من به پيادگان ( توقتميش ) نرسيده بودند از ضربت تير كمانداران خصم ، فرو مىريختند ولى پس از اينكه به پيادگان خصم ، رسيدند ، خيال من قدرى آسوده شد . من ميدانستم از آن به بعد سواران من از گزند تيرها مصون هستند و مىتوانند شمشير و گرز و تير خود را به كار بيندازند . من در قلب قشون ، بسوى خصم رفتم بدون اينكه قصد حمله داشته باشم .\r\nمن بسواران خود سپردم اگر سواران ( توقتميش ) تكان خوردند و درصدد برآمدند كه بما حمله‌ور شوند سواران من عنان اسب را برگردانند و با حركت يورتمه آهسته عقب‌نشينى نمايند و بكوشند كه در همان حال سواران خصم را با قيقاج بزنند ( قيقاج عبارت است از اينكه سوار در حالى كه اسب ميتازد بر پشت اسب رو برگرداند و خصم را كه در تعقيب وى مىباشد بتير ببندد - مارسل بريون )\r\nمن كه ميدانستم سواران من براى اينكه به دو جناح خصم برسند ميبايد متحمل تلفات سنگين شوند نميخواستم كه در قلب قشون سواران خود را بكشتن بدهم . فدا كردن سرباز در ميدان جنك ضرورى است اما در جاى آن ، نه براى تفنن . من اگر حمله بقلب سپاه ( توقتميش ) را قدرى بتاخير مى - انداختم ميتوانستم با كمك سواران دو جناح خود كه از عقب ( توقتميش ) مىرسيدند سواران پادشاه فبچاق وا محو نمايم و شتاب كردن ضرورت نداشت . ولى پيش‌بينى من قسمتى درست درآمد و قسمت ديگر غلط ، من توانستم سواران پادشاه قبچاق را وادار كنم از جا تكان بخورند ليكن نتوانستم از جنك با آنها احتراز نمايم زيرا سواران مزبور با سرعت خود را بسواران من رسانيدند .\r\nاگر من امر ميكردم كه سواران من با حركت سريع چهار نعل از سواران ( قبچاق ) فاصله بگيرند از ميدان جنك دور ميشدم و تماس خود را با دو جناح خويش و نيروى ذخيره از دست ميدادم و ممكن بود نابود شوم ، من ناگزير بودم كه از ميدان جنك بيرون نروم تا اين‌كه رابطه من با دو جناح و نيروى ذخيره‌ام قطع نشود . لذا ناچار شدم كه بر خلاف پيش‌بينى خود با سواران ( توقتميش ) بجنگم .\r\nپرچم‌دار من فرمان جنگ را به سوارانم ابلاغ كرد و همه دانستند كه بايد پيكار كنند .\r\n\r\n","description":"","footnote":"","page_name":" 141 ","page_number":149},
  {"content":"\r\n\r\nآن روز از انضباطى كه در قشون من حكمقرما بود خشنود شدم و شكر خدا را بجا آوردم كه مى - توانم خوددارى انضباط باشم . زيرا تا فرمانده قشون داراى انضباط نباشد افسران و سربازانش داراى انضباط نمىشوند . اگر من مردى بودم تنبل و تن‌پرور و عياش و اوقات خود را مثل بعضى از امرا صرف نوشيدن باده مىكردم و با زن‌ها بسر مىبردم نمىتوانستم در قشون خود انضباط برقرار كنم اگر من مردى بيكاره بودم و در اردوگاه و اتراتگاه مىخوردم و مىخوابيدم نمىتوانستم افسران و سربازان خود را وادار باحترام نمايم . ولى آنها ميدانستند كه من چه در حضر و چه در سفر ، روزوشب مراقب وضع قشون هستم و چه در اتراقگاه و چه در اردوگاه‌هاى جنگى هر روز ، شمشير ميزنم و تير مياندازم و زوبين پرتاب مىنمايم و گرز را به حركت درمىآورم تا اين‌كه دو دست من بر اثر بيكارى ، عاطل نماند و از كار نيفتد . افسران و سربازان من مىدانستند كه من چون خود تن برنج مىدهم كاهلى را از هيچكس نمىپذيرم و چون خود از مرگ در ميدان جنك بيم ندارم ، نمىتوانم تحمل كنم كه كسى بر اثر ترس از مرگ ، در ميدان جنگ سستى كند تا چه رسد به اين كه رو از ميدان جنك برگرداند .\r\nوقتى پرچم‌دار من بوسيله به حركت درآوردن پرچم ، فرمان جنك را بافسران و سربازان ابلاغ نمود چند لحظه بعد شمشيرها از غلاف خارج شد و گرزها و تيرها بر سر دست آمد . آنوقت ما ركاب باسب كشيديم و بسوى خصم رفتيم .\r\nمن همين‌كه بسواران دشمن رسيدم متوجه شدم كه دلير و با استقامت هستند . حمله شديد ما آنها را نترسانيد و با شمشير و نيزه شروع بجنك كردند . من به پرچمدار خود گفتم كه بوسيله پرچم علامت بدهد كه خصم قوى و با استقامت است و بايد جديت را بيشتر كرد .\r\nفرمان من بافسران ابلاغ شد و آنها دستورم را بسربازان ابلاغ نمودند و سربازان من بدون وحشت از مرگ به قصد نابود كردن سواران ( توقتميش ) تعرض كردند . من هم مثل آنها ميجنگيدم در دست راست من شمشير بود و در دست چپم تبر و گاهى با دست راست دفاع و با دست چپ تعرض مىنمودم و گاهى برعكس . هربار كه تير ميانداختم يكى از سواران خصم سرنگون مىشد و موقعى كه شمشير ميانداختم يك سرباز دشمن را لااقل مجروح ميكردم مگر هنگامى كه شمشير من به زره تصادم ميكرد زيرا بعضى از سربازان ( توقتميش ) زره و مغفر داشتند .\r\nاگر من مىتوانستم عنان اسب را رها كنم بطور دائم با دو دست شمشير و تبر ميزدم . ولى لزوم راهنمائى اسب مرا و اميداشت كه گاهى تبر را از زين بياويزم و عنان اسب را بدست بگيرم و مركوب خود را راهنمائى كنم . سربازان من با خاطرى آسوده مىجنگيدند زيرا مسئوليت اداره كردن جنك را نداشتند . ولى من درحالىكه مىجنگيدم ناچار بودم كه مواظب ميدان جنگ باشم و ببينم وضع سربازان من چگونه است و آيا احتياج دارند كه از نيروى ذخيره به آنها كمك بشود يا نه .\r\nسرباز در ميدان جنگ آسوده خاطر است زيرا مسئوليتى ندارد جز كشتن سرباز دشمن و حفظ جان خود . ولى سردار جنگى در ميدان جنك ، داراى مسئوليت است و بايد پيوسته مراقب وضع قشون باشد از طرفى ، شوق من براى شركت در جنك زياد بود و ميخواستم خود شريك ميدان جنك باشم و فواره زدن خون را از شاهرگهاى بريده ببينم و ناله و ضجه كسانى را كه ضربت شمشير يا تبر ميخوردند بشنوم و سم مركوب من اجساد خصم را لگدكوب كند ديگر اين‌كه ميل داشتم\r\n\r\n","description":"","footnote":"","page_name":" 142 ","page_number":150},
  {"content":"\r\n\r\nافسران و سربازان من بدانند من مردى نيستم كه از مرگ بيم داشته باشم و مثل آنها خطر را استقبال ميكنم .\r\nدر آن روز ، درحالىكه مواظب ميدان جنك بودم لحظه‌اى از پيرامون خود غافل شدم و آن غفلت سبب گرديد يكى از سواران ( قبچاق ) يك ضربت شديد تبر زين را روى دست راست من كه مسلح به شمشير بود وارد آورد و شمشير از دستم افتاد و تصور كردم كه دست من از بدن جدا شد . با اينكه در آن لحظه فكر ميكردم كه دست راست من از بدن جدا شده بسرعتى زيادتر از سرعت باد تبر خود را با دست چپ بر صورت آن سوار زدم و آن مرد سرنگون گرديد .\r\nدست راستم از كار افتاده بود ولى از ميدان جنك خارج نشدم زيرا با دست چپ تبر ميزدم و گفتم روان تو شاد باد اى ( سمرطر خان ) معلم شمشيربازى من كه وقتى شروع به تعليم كردى مدتى دست راست مرا بكمرم بستى و به من گفتى تو بايد فكر كنى كه دست راست ندارى و بايد فقط با دست چپ شمشير بزنى . من بدفعات بارزش تعليم ( سمرطر خان ) پى برده بودم و مىفهميدم مردى كه با دو دست شمشير مىزند شبيه به دو مرد مىباشد . اما در آن روز بيش از هر موقع بارزش فنونى كه آن مرد در شمشيربازى به من آموخت و دست چپم را چون دست راست ، ورزيده و كارآزموده كرد پىبردم اگر در آن روز من نميتوانستم با دست چپ جنك كنم چاره نداشتم جز اين‌كه مقابل چشم افسران و سربازانم از ميدان جنك خارج شوم چون مردى نيستم كه آن خفت را تحمل نمايم ناگزير ، بقتل ميرسيدم . ورزيدگى و كارآموزدگى دست چپ در آن روز مرا از مرك نجات داد . از دستم خون ميريخت ولى من توجه بريزش خون نداشتم زيرا براى اولين مرتبه ( توقتميش ) را از دور زير بيرق او ديدم .\r\nدو چيز او را به من شناسانيد يكى بيرق وى ديگرى سليح گرانبهائى كه در برداشت .\r\n( سليح عبارت بود از مجموع وسايل جنك و بخصوص لباس آهنين و مغفر كه سلحشوران قديم مىپوشيدند و بر سر مىنهادند - مترجم )\r\nدر آن روز هم مشاهده كردم كه ( توقتميش ) ريش و سبيل را مىتراشد و بعد شنيدم كه آن عادت را از روميان اقتباس كرده است ( مقصود تيمور از روميان در اين‌جا روم صغير است كه پايتخت آن قسطنطنيه بود و امروز باسم استانبول خوانده مىشود و نبايد آن را با روم كبير يا روم غربى « ايتالياى امروزى » اشتباه كرد - مارسل بريون »\r\nفاصله من و ( توقتميش ) باندازه‌اى بود كه مىتوانستم او را به تير ببندم اما چون دست راستم كار نمىكرد نميتوانستم زه كمان را بكشم و پادشاه ( قبچاق ) را به چند تن از سربازان خود نشان دادم و گفتم او را به تير ببنديد . ( توقتميش ) هم مرا ديد و درحالىكه سربازان من بسوى ؟ ؟\r\nتير مىانداختند گفتم اين مرد بايد بقتل برسد دستگير شود و بكوشيد كه او را نابود نمائيد .\r\nتا آنموقع بمناسبت سرگرم بودن بجنك از وضع دو جناح خود اطلاع نداشتم و نميدانستم كه سربازانم در جناح چپ و راست جلو ميروند . عده‌اى از پيادگان توقتميش در جناحين او كشته شدند و عده‌اى ديگر بر اثر فشار سواران من با بىنظمى عقب‌نشينى ميكردند . ( توقتميش ) از وضع جنك بهتر از من مطلع بود و همان‌وقت كه من عزم كردم كه او را به قتل برسانم يا زنده دستگيرش كنم شروع به عقب‌نشينى كرد . او فهميد كه هرگاه عقب‌نشينى نكند چون سواران من در دو جناح با سرعت پيشرفت ميكنند محاصره خواهد شد .\r\n\r\n","description":"","footnote":"","page_name":" 143 ","page_number":151},
  {"content":"\r\n\r\nمن بر اثر عقب‌نشينى او فهميدم كه ما در جناحين فاتح شده‌ايم و بوسيله پرچم بامراى دو جناح دستور دادم كه سعى كنند زودتر قلب سپاه خصم را محاصره نمايند و براى اين‌كه علت دستور مرا بفهمند دو تن از سوارانى را كه پيرامون من بودند نزد امراى دو جناح فرستادم و به آنها فهمانيدم كه ( توقتميش ) پادشاه ( قبچاق ) در قلب سپاه است و اگر قلب دشمن را محاصره كنيم او را دستگير خواهيم كرد يا بقتل خواهيم رسانيد و نبايد گذاشت كه اينمرد بگريزد و باز براى ما توليد زحمت كند . سوارانى كه با من در قلب جبهه مىجنگيدند به تحريك من بر جديت افزودند و ما پيش رفتيم ولى هر قدر كه ما جلو ميرفتيم . ( توقتميش ) به همان نسبت عقب‌نشينى ميكرد . يك وقت من متوجه شدم كه عقب‌نشينى آن مرد مبدل به فرار شد و ( توقتميش ) و عده‌اى از سواران كه در پيرامون وى بودند عنان را برگرداندند و با چهار نعل سريع گريختند .\r\nتمام سوارانى را كه در قلب قشون من بودند به حركت واداشتم كه شايد بتوانيم مانع از گريختن ( توقتميش ) شويم ولى از عهده برنيامديم و آن مرد و سوارانى كه اطرافش بودند از نظر ناپديد شدند . در قلب جبهه عده‌اى از سواران توقتميش مقاومت ميكردند و همان مقاومت سبب گرديد كه ما نتوانيم خود را به پادشاه قبچاق برسانيم و از فرار وى جلوگيرى كنيم . من اطلاع حاصل كردم كه در آن روز سوارانى كه در قلب جبهه مقاومت ميكردند ميدانستند كه ( توقتميش ) گريخته معهذا دلسرد نشدند و دست از مقاومت نكشيدند و همچنان با ما مىجنگيدند در صورتى كه بعد از فرار فرمانده قشون ، افسران ، و سربازان دلسرد مىشوند و نمىتوانند به پيكار ادامه بدهند .\r\nبا اين‌كه ما در دو جناح بمناسبت درهم شكستن آرايش جنگى خصم ، فاتح بوديم سرداران من كه در جناحين مىجنگيدند نميتوانستند خود را به عقب سواران ( توقتميش ) برسانند و آنها را محاصره كنند . چون پيادگان با اين‌كه با بىنظمى عقب‌نشينى ميكردند گاهى بشدت پايدارى مىنمودند و پيشرفت سواران مرا بتأخير مىانداختند و در بعضى از مناطق سواران من ، نتوانستند جلو بروند مگر آن‌كه تا آخرين سرباز پياده خصم را بقتل برسانند .\r\nاگر ( توقتميش ) ترسو نبود و فرصت بدست مىآورد كه سازوبرك جنگى فراهم نمايد ما نمى توانستيم بر قشون او غلبه كنيم . چون سربازانى دلاور و با استقامت داشت . اما يك سردار ترسو ارزش جنگى يكصد هزار سرباز دلير را خنثى مىكند همان‌گونه كه در آن روز ترس ( توقتميش ) ارزش جنگى سربازانش را بدون اثر كرد .\r\nما تا غروب آفتاب مىجنگيديم و در آن موقع دو جناح من در عقب سواران ( قبچاق ) بهم رسيد و نيروى خصم به كلى محاصره شد .\r\nديگر خون از دست راست من فرو نميريخت زيرا چون دستم تكان نميخورد لباسم خون را خشك كرده بود . با اينكه شب فرود آمد و سربازان دشمن فهميدند كه محاصره شده‌اند باز مقاومت ميكردند و ما تا وقتى كه نيروى مقاومت آن‌ها را از بين نميبرديم نميتوانستيم جنك را خاتمه يافته بدانيم . من امر كردم كه مشعل بيفروزند تا اينكه در ميدان جنك سربازان من ، دوستان را بجاى دشمنان نگيرند ، تا وقتى كه مشغول جنگ بودم و تير ميزدم درد دست راست را احساس نميكردم ولى پس از محاصره دشمن ، چون من دست از جنك كشيدم دوچار درد شديد دست راست شدم و فكر نمودم كه استخوان دست راست بشدت آسيب ديده است .\r\nمن نمىتوانستم ؟ ؟ خيمه‌ام را برافرازيد تا به خيمه بروم و استراحت نمايم\r\n\r\n","description":"","footnote":"","page_name":" 144 ","page_number":152},
  {"content":"\r\n\r\nزيرا از وضع ميدان جنك نگران بودم . گرچه سربازان خصم محاصره شدند اما با وجودى كه پادشاه آنها رفته بود پايدارى ميكردند .\r\n( توقتميش ) مثل من با كشور خود نزديك هزار فرسنگ فاصله نداشت كه نتواند چاره‌جوئى كند . وى در كشور خود بسر ميبرد و مىتوانست نيروى امدادى فراهم نمايد و بما بتازد و سربازان خود را از محاصره نجات بدهد و ما را نابود نمايد . بسرداران خود گفتم تا وقتى محصورين پايدارى مىكنند ما نميتوانيم آسوده باشيم و نگذاريد كه اين محاصره تا صبح طول بكشد چون بعيد نيست كه ( توقتميش ) با نيروى امدادى مراجعت نمايد و اگر مشاهده كرديد كه سربازان خصم تسليم نمىشوند همه را بقتل برسانيد ولو آنكه براى كشتن آنها ، خود متحمل تلفات بشويد .\r\nما تا آنجا كه مقدور بود مشعل افروختيم و ميدان جنگ را روشن كرديم آن شب كه شب بيست و دوم برج دلو بود از شب‌هاى فراموش نشدنى زندگى من محسوب ميگردد .\r\nجراح قشون ميخواست به من افيون بخوراند تا اينكه در دست را احساس نكنم و بخواب بروم ليكن من چون از وضع جنگ مشوش بودم نميتوانستم بخوابم من بسرداران خود اعتماد داشتم و مىدانستم جنگجويانى هستند لايق اما هيچ يك از آنها را از حيث نيروى استنباط ، و سرعت اخذ تصميم ، با خود برابر نميديدم و بيم داشتم كه اگر من بخوابم ، با توجه به اين كه محصورين پايدارى مىكنند ، بازگشت ( توقتميش ) با نيروى امدادى سبب فناى قشون من خواهد گرديد .\r\nقدرى كه از شب گذشت تب شديد بر من مستولى گرديد و با اين‌كه روى من بالاپوس انداختند ، گاهى مىلرزيدم . جراح قشون براى اين‌كه لرزه مرا از بين ببرد پياپى دم كردهء چاى سبز را به من مىخورانيد و حرارتى كه از چاى سبز در بدن من توليد مىشد لرزه مرا از بين ميبرد . ( قرن‌ها قبل از اين‌كه اروپائيان رسم نوشيدن چاى را فرا بگيرند در ماوراء النهر و مناطق شرقى آن چاى سبز را كه هنوز در آن صفحات نوشيده مىشود دم ميكردند و مىنوشيدند اما نه براى تفنن بلكه بعنوان دوا براى معالجه بيمارى - مارسل بريون )\r\nاز ميدان جنگ ، نعره‌هاى سربازان ( توقتميش ) چون غرش جانوران به گوش مىرسيد و افسران من خطاب به سربازان خود فرياد مىزدند بكش . . بكش . . . و هيچ‌كس را زنده مگذار ، گاهى افسران من از ميدان جنگ مراجعت مىكردند و نزد من مىآمدند تا گزارش بدهند و در روشنائى مشعل ميديدم كه اسب آنها از خون ميدان كارزار ارغوانى است و خودشان هم خونين هستند ، تا نيمه شب جنگى مخوف بين ما و سربازان خصم كه پايدارى ميكردند ادامه يافت و از آن پس صدا هاى ميدان جنگ بتدريج خاموش شد و من دانستم كه جنگ با موفقيت قطعى ما بپايان رسيده است .\r\nبازمانده نيروى ( توقتميش ) چون پايدارى را بيفايده ديد تسليم شد و من گفته بودم بسربازان خصم بگويند كه هركس تسليم شود در امان خواهد بود وقتى كه جنگ تمام شد من گفتم بدون وقفه اردوگاه بوجود بياورند تا سربازان من استراحت كنند و مجروحين تحت مداوا قرار بگيرند و نگاهدارى از اسب‌ها را به نيروى ذخيره كه آن روز و آن شب وارد جنگ نشده بود و آن عده كه در عقب جبهه اسب‌هاى يدك را نگاه ميداشتند سپردم . سربازان من بطورى كه گفتم بعد از يك راه‌پيمائى بىانقطاع خود را بميدان جنگ ( شنگارى ) رسانيدند .\r\nپس از رسيدن به آنجا هم بىآنكه فرصت استراحت داشته باشند وارد ميدان كارزار شدند\r\n\r\n","description":"","footnote":"","page_name":" 145 ","page_number":153},
  {"content":"\r\n\r\nو در آن شب ، كه جنك خاتمه يافت ، ميبايد استراحت نمايند كه روز بعد براى هرگونه احتمال آماده باشند .\r\nميدان جنك مستور از نعش مقتولين بود و من پيش‌بينى مىكردم كه در موقع شب كفتارها و شغالها به لاشه سربازان و افسران ما حمله‌ور خواهند شد ليكن نمىتوانستيم در آن شب اموات را از ميدان جنك خارج نمائيم و كفتارها و شغالها را برانيم . اما روز بعد با خوشوقتى شنيدم كه هيچ يك از جنازه‌ها طعمه كفتارها و شغال‌ها نشده و من متوجه نبودم كه در آن منطقه آن هم در آن فصل كه هنوز برج دلو خاتمه نيافته بود نه كفتارى وجود دارد نه شغال .\r\nدر شب بيست و دوم دلو پس از اين‌كه جنك خاتمه يافت و اردوگاه براى استراحت سربازان آماده شد و مجروحين را به خيمه‌ها بردند كه مداوا نمايند و نگهبانان براى حفظ اردوگاه و جلوگيرى از شبيخون احتمالى ( توقتميش ) گماشته شدند من موافقت كردم كه جراح قشون به من ؟ ؟\r\nبخوراند كه بتوانم بخوابم .\r\nروز بعد كه از خواب بيدار شدم دست راست من طورى متورم شده بود كه پندارى من يك مشك پر از آب در طرف راست بدن قرار داده‌ام اما درد شديد شب قبل را نداشت جراح روى زخم من مرهم نهاد و آن را بست . من خواستم برخيزم اما بمناسبت تب شديد ، سرم دوچار دوران گرديد . در آن روز گفتم كه اموات را دفن كنند و سربازان ما اموات خودشان را دفن كردند . كشته آن‌قدر زياد بود كه نمىتوانستند براى هر مرده يك قبر حفر نمايند . لذا چاله‌هاى عميق و وسيع بوجود آوردند و لاشه‌ها را در آن چاله‌ها نهادند و با خاك انباشتند . بيست و هفت هزار و كسرى از سربازان من در آن جنك كه از نزديك ظهر تا نيمه شب طول كشيد ، مقتول و مجروح شدند ولى درعوض قشون يكصد هزار نفرى ( توقتميش ) را نابود كردم . در موقع روز درحالىكه سربازان ما ، و اسيران ( قبچاق ) مشغول دفن اموات بودند من چند نفر از افسران ( قبچاق ) را كه اسير شده بودند احضار كردم تا از آنها بپرسم كه ( توقتميش ) كجا رفته و آيا ممكن است كه به زودى با يك قشون ديگر بيايد يا نه ؟ آنها بسوى شمال اشاره كردند و گفتند اگر از آن طرف رفته باشد نمىتواند به زودى با يك قشون بيايد زيرا در آنجا قبايلى هستند كه با ما دوستى ندارند . اما اگر از طرف جنوب برود و از ديوار آهنين بگذرد ممكن است بتواند از قبايل قفقازيه يك قشون فراهم نمايد و برگردد .\r\nمن پرسيدم كه ديوار آهنين كجاست ؟ آنها برايم توضيح دادند كه ديوار آهنين ديوارى است كه بين درياى ( آبسگون ) و درياى سياه ساخته شده و چند دروازه دارد كه از آنها مىتوان عبور كرد . آنوقت بخاطر آوردم كه ديوار آهنين همان سد ياجوج و مأجوج است كه وصف آن را در قديم شنيده بودم و سؤال كردم آيا براستى آن ديوار با آهن ساخته شده است ؟ افسران قبچاق جواب دادند نه ولى لاى سنك‌ها ملاط سرب ريخته‌اند و به همين جهت آن را ديوار آهنين ميگويند . گفتم چرا ديوار سربى نگفته‌اند و اسمش را ديوار آهنين گذاشته‌اند . افسران گفتند ما از پدران خود شنيده‌ايم كه شايد يك قسمت از آن ديوار در قديم از آهن ساخته شده بود .\r\nمن با اين‌كه تب داشتم ودستم متورم بود چون اهل كسب معرفت هستم از آنها پرسيدم آيا ميدانيد آن ديوار در چه عصر و بدست كه ساخته شده است ؟ آنها گفتند ديوار آهنين را يكى از سلاطين ايران ساخت ولى نميدانيم در چه موقع ساخته شده است . پرسيدم براىچه آن ديوار را ساختند ؟\r\nافسران جواب دادند براى اين‌كه ما نتوانيم به طرف جنوب برويم و بكشور ايران كه در جنوب\r\n\r\n","description":"","footnote":"","page_name":" 146 ","page_number":154},
  {"content":"\r\n\r\nكوه‌ها قرار گرفته حمله‌ور شويم .\r\nمن عزم كردم همين‌كه بهبود يافتم بروم و آن ديوار را ببينم و مدت سه روز دفن اموات به طول انجاميد و در آن مدت اثرى از ( توقتميش ) نمايان نشد .\r\nچون سربازان من در جنك با قشون ( توقتميش ) فاتح شده بودند طبق وعده‌اى كه به آنها دادم آزادشان گذاشتم كه كشور ( قبچاق ) را مورد تاراج قرار بدهند و هرقدر كه مىتوانند ، اموال سبك وزن و سنگين قيمت را بغارت ببرند مشروط بر اينكه اموال خود را بماوراء النهر منتقل نمايند نه اينكه در قبچاق يا كشورهاى ديگر به مصرف برسانند .\r\nگرچه سربازان آزموده و سالخورده پس از اين‌كه اموال خصم را به يغما مىبرند قدر مال را ميدانند و آن را در كشور دشمن ، يا كشورهاى ديگر به مصرف نمىرسانند و به وطن خود منتقل مىنمايند تا اين‌كه براى آنها سرمايه شود و بتوانند در دوره‌اى كه از كار مىافتند با آن سرمايه بزندگى ادامه بدهند ولى سربازان جوان كه داراى مآل‌انديشى سربازان آزموده و جهان ديده نيستند اموال خود را در كشور خصم يا ممالك ديگر كه سر راه است ، به مصرف لهو و لعب ميرسانند و وقتى به وطن برميگردند چيزى ندارند . اين موضوع از لحاظ من بدون اهميت است و براى من فرق نميكند كه سربازانم بعد از اينكه به وطن مراجعت كردند چيزى داشته باشند يا نداشته باشند . ولى از لحاظ روحيه سربازان در جنك اهميت دارد . زيرا ، سرباز ، وقتى اموال غارت‌زده را صرف لهوولعب كرد تن‌پرور مىشود و ارزش جنگى او از بين ميرود .\r\nلهوولعب قاتل روح سلحشورى است و هركسى كه دنبال عيش برود و اوقات خود را صرف تسكين هواهاى نفس نمايد ناتوان خواهد شد همانطور كه خود من قبل از چهل سالگى ناتوان شده بودم و شرح آن گذشت . سربازان من براى چپاول داراى اختيار تام شدند و به آنها اجازه دادم هركسى را كه مانع از چپاول گرديد بقتل برسانند و به اندازه بضاعت خود زن‌هاى خصم را به كنيزى ببرند . زيرا سربازى كه زن‌هاى خصم را به كنيزى ميبرد بايد غذاى آن‌ها را بدهد و اگر عريان باشند آنها را بپوشاند و در صورتى كه بضاعت نداشته باشد نميتواند عهده‌دار غذا و لباس كنيزان شود تا اين‌كه آنان را به بازار برده فروشى برساند و بفروشد .\r\nجد من ( چنگيز ) اجازه ميداد كه سربازان او ، عده‌اى كثير از زن‌ها و مردان جوان كشور خصم را باسارت ببرند و آن‌ها نمىتوانستند متقبل غذا و لباس آنان شوند و زن‌ها و مردها را ببازار هاى برده‌فروشى برسانند و طورى عاصى ميشدند كه در يك روز تمام زن‌ها و مردهاى جوان را بقتل ميرسانيدند . ليكن من به سربازان خود ميگويم كه از زن‌هاى جوان و پسرانى كه براى فروش در بازار خوب هستند آنقدر اسير بگيرند كه بتوانند غذاى آنها را تقبل نمايند و ببازار هاى برده‌فروشى برسانند و بفروشند و استفاده كنند .\r\nفقط يك چيز را براى سربازان خود قدغن كردم و آن جنك برادركشى در حين چپاول بود . به آنها گفتم اگر كسى درصدد برآيد مالى را كه ديگرى غارت كرده از وى بگيرد ، بقتل خواهد رسيد و هركس كه بتواند زودتر دست روى يك مال يا يك زن يا يك مرد جوان بگذارد آن مال و زن و مرد جوان ، از اوست و سرباز ديگر حق ندارد درصدد ممانعت برآيد و آن مال ، و زن يا مرد\r\n\r\n","description":"","footnote":"","page_name":" 147 ","page_number":155},
  {"content":"\r\n\r\nجوان را تصاحب كند .\r\nمدت چهار هفته سربازان من در شهرها و قصبات و قراء ( قبچاق ) مشغول چپاول بودند و عده‌اى از سكنه محلى را كشتند و جمعى از سربازان من هم كشته شدند زيرا سكنه محلى وقتى متوجه شدند كه مورد يغما قرار ميگيرند مقاومت ميكردند و دسته‌هاى كوچك مسلح تشكيل ميدادند و با سربازان ما ميجنگيدند و بعضى از آنها را ميكشتند .\r\nمن ميدانستم عبور دادن اموال غارت شده از راهى كه ما از آنجا وارد قبچاق شده بوديم خطرناك است زيرا سكنه مناطقى كه اموال غارت شده از آن‌جا عبور مىكند ممكن است جلوى اموال را بگيرند . اين بود كه عزم كردم اموال غارت شده را از راه دريا به ماوراء النهر بفرستم تا هم زودتر برسد و هم در راه مورد دستبرد قرار نگيرد . چپاول ما آنقدر ادامه يافت كه اعتدال ربيعى نزديك شد و فصل بهار فرا رسيد و ما توانستيم گوسفندان و گاوان را كه جزو غنائم جنك بودند به راه بيندازيم . زيرا زمين سبز شد و مرتع‌ها قوت گرفت و ما ميتوانستيم كه گوسفندان و گاوان را در مرتع‌ها بچرانيم تا اينكه به دريا برسند .\r\nاز آن پس حمل گاوها و گوسفندها از راه دريا به ماوراء النهر قدرى مشكل ميشد زيرا ما ميبايد علوفه و آب گاوها و گوسفندها را نيز با آنها بفرستيم و اين كار مستلزم اين بود كه گاو ها و گوسفندها را در كشتىهاى بزرگ جا بدهيم . ولى بعد از اينكه گوسفندها و گاوها به دريا رسيد عده‌اى از آنها از طرف چوبدارانى كه ميخواستند گوسفندها و گاوان را بجنوب كره قاف و ايران ببرند خريده شد و زحمت ما ، از لحاظ حمل گاوان و گوسفندان زياد به ماوراء النهر كمتر گرديد .\r\nبعد از چهار هفته كه شهرها و قصبات و قراء قبچاق مورد چپاول قرار گرفت و هرچه قابل بردن بود برده شد امر كردم كه چپاول موقوف شود . قبلا گفتم كه دست راست من در جنك با ( توقتميش ) بشدت مضروب شد و من بر اثر جراحت مزبور تب كردم . تب من ده روز ادامه داشت و صحبت از اين شد كه براى حفظ حيات من دست راستم را قطع كنند . يك روز مردى سالخورده از سكنه محلى ، كه ميگفتند از طب سررشته دارد زخم دست مرا ديد و گفت تو اگر روى دست خود ضماد ( قازياخى - اوتى ) بگذارى دست تو بهبود خواهد يافت . ( قازياخى - اوتى ) يعنى ( علف قازياخى ) و من تا آن روز اسم علف مزبور را نشنيده بودم و دستور دادم كه آن علف را براى من بدست بياورند . گرچه هوا قدرى گرم شده بود ولى معلوم گرديد كه هنوز فصل روئيدن علف مزبور نرسيده است . لذا اطرافيان من درصدد برآمدند كه خشك كرده علف مزبور را بدست بياورند و آن را بدست آوردند و از علف خشك ضماد تهيه كردند و روى زخم دست من نهادند .\r\nپيرمردى كه آن علف را براى مداواى دست من تجويز كرده بود گفت همين‌كه ضماد خشك شد آن را تجديد نمائيد و ضمادى ديگر را كه تازه باشد روى دست بگذاريد . بعد از سه روز اثر بهبود در زخم دست من آشكار شد و بعد از يك هفته محقق گرديد كه دست من شفا خواهد يافت . من هزار سكه طلا به آن پيرمرد كه مردى روستائى بود بخشيدم و علاوه بر آن قريه‌اى را كه مسكن او بود مصون كردم و بسربازان خود گفتم كه آن قريه نبايد مورد دستبرد\r\n\r\n","description":"","footnote":"","page_name":" 148 ","page_number":156},
  {"content":"\r\n\r\nقرار بگيرد .\r\nاز آن روز تا اين موقع كه مشغول نوشتن اين ماجرا هستم ، نميتوانم با دست راست نويسندگى كنم ليكن با دست راست شمشير ميزنم و دست من قبضه شمشير را نگاه ميدارد ولى نميتواند قلم را نگاهدارد اما من با دست چپ به خوبى مينويسم و ناتوانى دست راست ، استعداد كتابت مرا از بين نبرده است .\r\nبعد از اينكه دستم بهبود يافت بفكر افتادم كه بروم و ديوار آهنين را ببينم و مشاهده كنم كه سد يأجوج و مأجوج چگونه است . ديوار آهنين بطوريكه از اسيران قبچاق شنيده بودم از طرف يكى از سلاطين ايران ساخته شد و از درياى ( آبسگون ) بدرياى سياه وصل مىشود . روزى كه آن ديوار را ساختند ، كسى نميتوانست از دشت‌هاى شمالى كوه قاف بدشت‌هاى جنوبى برود مگر از دروازه‌هائيكه در آن ديوار تعبيه كردند و آن دروازه‌ها در گردنه‌هاى كوه قاف قرار داشت دروازه‌هاى مزبور كه از آهن بود بر اثر مرور دهور از بين رفت . ( توضيح - دروازه‌هاى سد يأجوج و مأجوج از آهن نبوده بلكه با مفرغ ساخته بودند و به همين جهت بر اثر زنك زدگى زود از بين رفت - مارسل بريون ) زيرا آهن به اندازه سنك در قبال برف و باران و باد و آفتاب دوام ندارد و زود از بين ميرود . ولى خود ديوار باقى است و من آن را ديدم .\r\nسد يأجوج و مأجوج كه من مشاهده كردم ديوارى است بارتفاع ده ذرع و به پهناى سه ذرع كه آن را از تخته سنگهاى بزرك ساخته و سنگها را بوسيله ملاط سرب بهم متصل كرده بودند . امروز در بعضى از نقاط ديوار مزبور ، ويران شده ولى در جاهائى كه ديوار هست ، هيچ كس نمىتواند از آن بگذرد مگر اينكه ديوار را بوسيله انفجار باروت ويران نمايد . ديوار طورى ساخته شده كه در آغاز كه دروازه‌هاى آهنين مسدود ميشد ، حتى از قله كوهها هم ( البته كوههائى كه قابل عبور باشد ) نميتوانستند بگذرند و ديوار از قله كوههاى قابل عبور نيز ميگذشت معمارانى كه ديوار مزبور را ساختند ، ميدانستند كه سد ياجوج و ماجوج از يك منطقه وسيع كوهستانى مىگذرد كه در قسمتى از سال ، در فصل بهار آن‌جا سيل جارى مىگردد و اگر ديوار در معرض سيل قرار بگيرد ويران خواهد گرديد . لذا آن سد را طورى ساختند كه در هيچ نقطه در معرض سيل قرار نگيرد و در هر منطقه كه ديوار در مسيل قرار ميگرفت آن را بالا مىبردند و انحناهاى بزرگ در ديوار بوجود مىآوردند كه آن را از معرض سيل دور نمايند .\r\nمن وقتى ديوار مزبور را از نظر گذرانيدم و نظر به ارتفاع و انحناهاى وسيع آن انداختم متوجه شدم كه ساختمان ديوار مزبور كارى نبوده كه بتوان در عرض يك يا دوسال باتمام رسانيد پيرمردان محلى مىگفتند كه ساختمان ديوار مزبور بقدرى طول كشيد كه پادشاه ايران نتوانست آن را تمام كند و بعد از او پسرش به كار ساختمان ادامه داد تا اينكه بعد از پنجاه سال كه بطور دائم پانصدهزار بنا و عمله و سنگ‌تراش مشغول كار بودند ، ديوار خاتمه يافت و راه تهاجم قبايلى كه در قبچاق زندگى ميكردند بسوى ايران به كلى بسته شد .\r\nمن وقتى سد ياجوج و ماجوج را ديدم مبهوت شدم كه چرا پادشاه ايران و پسر او پنجاه سال وقت صرف كردند و آن ديوار را كه بطور قطع هزينه فوق العاده‌اى داشته ، ساخته‌اند ، آيا بجاى\r\n\r\n","description":"","footnote":"","page_name":" 149 ","page_number":157},
  {"content":"\r\n\r\nساختن ديوار مزبور بهتر اين نبود كه كشور قبچاق را بگيرند و تمام قبايل آن را از بين ببرند تا اينكه ايران همواره از خطر تهاجم آنها مصون باشد ؟ بعد از اينكه فصل بهار فرا رسيد و برف ذوب شد و دهانه‌هاى كوه قاف قابل عبور گرديد ( شيخ عمر ) پسر من كه در ( باب الابواب ) بود به راه افتاد و به من ملحق گرديد . قبل از جنگ با قشون ( توقتيمش ) من در دل پسر خود را مورد نكوهش قرار ميدادم كه چرا در ( باب الابواب ) متوقف گرديده ولى بعد از اينكه با قشون پادشاه قبچاق مصاف دادم فهميدم كه افسران و سربازان ( توقتيمش ) مردانى با استقامت هستند و جنگيدن با آنها ، كارى آسان نيست و ( شيخ عمر ) چون خود را مقابل يك خصم نيرومند ديد مجبور شد كه در باب الابواب متوقف گردد .\r\nفصل بهار فرا رسيده بود و ما در كشور خصم بوديم و ( توقتميش ) در منطقه‌اى بسر ميبرد كه ميتوانست عده‌اى از قبايل را عليه ما بجنگ وا دارد . من فهميده بودم كه آن مرد ، داراى لياقت مىباشد و بعيد نيست در مدتى كم يك قشون جديد بسيج كند و با ما بجنگد و مصلحت نبود كه قشون شيخ عمر از قشون من جدا شود و ما مىبايد طورى از كشور قبچاق خارج شويم كه ( توقتميش ) نتواند بما آسيب برساند .\r\nقبل از اينكه به راه بيفتم من موضوع افسران اسير قبچاق را حل كردم و به آنها گفتم كه آخرين مهلت براى پرداخت جزيه بسرآمد و هركسى كه نتوانسته جزيه بدهد بايد وارد قشون من شود يا بقتل خواهد رسيد . عده‌اى از افسران قبچاقى ، قبل از آن موقع جزيه خود را پرداختند و آزاد شدند ولى بقيه از عهدهء پرداخت جزيه برنيامدند . هريك از آنها كه وارد قشون من گرديدند زنده ماندند ولى عده‌اى از افسران قبچاقى نخواستند وارد قشون من شوند و من آنان را به همكاران خود سپردم تا به هلاكت برسند . اگر آنها جزيه ميدادند مىتوانستم از قتلشان صرفنظر كنم . ولى نميتوانستم بدون دريافت جزيه آنها را آزاد بگذارم . تا بروند به ( توقتميش ملحق شوند و با سپاهى نيرومندتر بجنك من بيايند .\r\nپيغمبر ما در يكى از جنگها ، از يكى از عموهاى خود كه بجنگ مسلمين آمده بود و اسير شد جزيه گرفت و اگر جزيه نميگرفت او را آزاد نمينمود و در اين صورت من براى چه افسران قبچاقى را بدون گرفتن جزيه آزاد كنم . در حالى كه جلادان من ، افسران اسير را كه جزيه نپرداخته بودند به هلاكت ميرسانيدند . من با شيخ عمر و عده‌اى از افسران خود شور كردم كه از كدام راه مراجعت كنيم ما اموال غارت شده و قسمتى از احشام را از راه دريا بماوراء النهر منتقل كرديم ولى انتقال قشون از راه دريا بماوراء النهر بمناسبت كمى كشتى امكان نداشت . ما مىتوانستيم با كشتيهاى موجود قسمتى از قشون را از راه دريا بماوراء النهر منتقل نمائيم ليكن براى انتقال قسمتهاى ديگر قشون مىبايد صبر كنيم تا كشتيها از ماوراء النهر مراجعت نمايند يعنى از ساحل تركستان برگردند و چون در هر سفر كشتيها نميتوانستند جز معدودى از سربازان و اسبها را حمل نمايند ، انتقال قشون من از مغرب و مشرق درياى ( آبسگون ) تا پائيز طول ميكشيد و ( توقتميش ) بما حمله ميكرد و قشون ضعيف ما را از بين ميبرد .\r\nاز راه دريا گذشته از دو راه ميتوانستيم به ماوراء النهر برگرديم . يكى از راه شمال درياى ( آبسگون ) ورود طرخان ( يعنى رود ولگا - نويسنده ) ديگرى از راه جنوب درياى ( آبسگون )\r\n\r\n","description":"","footnote":"","page_name":" 150 ","page_number":158},
  {"content":"\r\n\r\nو راه مازندران و استرآباد و خراسان . البته مىتوانستيم از دهانه‌هاى كوه قاف بگذريم و خود را بجنوب آن كوه برسانيم ولى ( توقتميش ) در آنجا بود و در مناطق كوهستانى راه را بر ما مىبست و او اهل محل بشمار مىآمد و ما نابلد بوديم و تا آخرين نفر بقتل مىرسيديم يا اسير ميشديم .\r\nبعد از عبور از كوه قاف مىبايد از آذربايجان بگذريم و عبور از آنجا براى ما آسان نبود لذا بهتر آن دانستيم كه از راه شمال درياى ( آبسگون ) خود را بماوراء النهر برسانيم .\r\n\r\n","description":"","footnote":"","page_name":" 151 ","page_number":159},
  {"content":"\r\n\r\n\r\nفصل پانزدهم مراجعت بماورء النهر و آفت ملخ\r\nمن قبل از حركت از قبچاق سه طلايه بجلو فرستادم و سيورسات ما با طلايه اول بود .\r\nطلايه‌ها مكلف شدند كه پيرامون خود مبادرت باكتشاف نمايند زيرا ما از كشورهائى عبور ميكرديم كه ممكن بود سكنه محلى براى استفاده از اموال ما و بخصوص سيم‌وزر كه با خود داشتيم مبادرت بحمله كنند و ما را نابود نمايند تا ثروتى را كه بماوراء النهر ميبرديم بدست بياورند .\r\nبين طلايه اول كه سيورسات هم جزو آن بود و طلايه دوم و طلايه سوم و قشون من ارتباط دائم وجود داشت . من از عقب خود زياد واهمه نداشتم چون طورى با سرعت ميرفتيم كه قشونى كه ميخواست از عقب بما حمله كند بما نميرسيد ، ليكن جلو و طرفين ما خطرناك بود و ميبايد مواظب باشيم كه مورد حمله قرار نگيريم . تا موقعى كه به رود طرخان رسيديم واقعه‌اى كه قابل ذكر باشد روى نداد . من موقعى كه اولين بار رود طرخان را ديدم مشاهده كردم كه منجمد است ولى در آن موقع ، رود مزبور پر از آب بود .\r\nطلايه اول من كه پيشاپيش ميرفت به من اطلاع داد كه كنار رود طرخان يك بازار مكاره بزرك مفتوح گرديده و مديران بازار بعد از اينكه طلايه قشون مرا ديدند و متوجه شدند كه من نزديك مىشوم درخواست تامين كردند و گفتند حاضرند يك باج فراخور بضاعت خويش بدهند به شرط اينكه من به بازار مكاره حمله‌ور نشوم و بگذارم كه فروشندگان و خريداران به كار خويش مشغول باشند . من بوسيله طلايه‌ها براى مديران بازار مكاره پيغام فرستادم كه از آنها باج نميخواهم و كارى بفروشندگان و خريداران ندارم و مردى هستم عابر و به راه خود ميروم اما اگر خدعه‌اى ببينم اثرى از بازار مكاره بجا نخواهم گذاشت .\r\nمعلوم شد كه هر سال بعد از ذوب شدن برف و يخ در آن منطقه يك بازار مكاره بزرگ براى فروش و خريد اجناس مفتوح مىشود و بيش از يكصد هزار فروشنده و خريدار در آن بازار حضور بهم ميرسانند ( بازار مكاره مزبور بنام بازار مكاره حاجى طرخان تا سال 1917 ميلادى هر سال يك مرتبه مفتوح ميشد و بعد تعطيل گرديد - مارسل بريون ) كالاهائى كه در بازار مكاره ديده مىشد اجناس روستائى و مصنوعات صنعتگران بخصوص پوستين و زين اسب و شمشير و خنجر و انواع پارچه‌هاى نخى و پشمى بود و نمونه تمام اقوام و طوائف درياى ( آبسگون ) در آن ديده ميشدند . بسربازان خود گفته بودم كه هركس بيكى از فروشندگان و خريداران بازار\r\n\r\n","description":"","footnote":"","page_name":" 152 ","page_number":160},
  {"content":"\r\n\r\nمكاره تعدى كند بقتل خواهد رسيد . ولى واقعه‌اى كه موجب مجازات متخلف گردد اتفاق نيفتاد\r\nافسران و سربازان من وقتى مشاهده كردند كه قسمتى از بازار مكاره مخصوص خريد و فروش غلام و كنيز است پشيمان شدند كه چرا غلامان و كنيزان خود را ببهاى ارزان فروختند و به آن بازار نياوردند تا ببهاى گران بفروشند و غافل از آن بودند كه آوردن غلام و كنيز به آن بازار با آن سرعت كه ما حركت ميكرديم كارى بود امكان ناپذير .\r\nروى رود طرخان يك پل ساخته بودند كه پايه‌هاى آن زورق بود ، و من بعد از آزمايش استحكام پل اجازه دادم كه قشون من از آن عبور نمايد .\r\nمن رود طرخان را بزرك نديدم و رود جيحون ما در ماوراء النهر لااقل پنج برابر رود طرخان است و جيحون در فصل بهار و بهنگام طغيان رود ، طورى وسعت بهم مىرساند كه انسان كه در يك ساحل رود ايستاده نميتواند ساحل ديگر را ببيند ( تيمور لنگ اشتباه كرده و علت اشتباهش اين بود كه يكى از شاخه‌هاى رود ( ولگا ) را ديده نه تمام رود را زيرا شط ( ولگا نزديك ( حاجى طرخان ) منشعب مىشود و باصطلاح يونانى يك ( دلتا ) بوجود مىآورد و بازار مكاره كنار يكى از شاخه‌هاى رود ( ولگا ) مفتوح ميگرديد - مارسل بريون )\r\nمن خود يكسال در فصل بهار ميخواستم بوسيله زورق از رود جيحون بگذرم و از يكطرف به طرف ديگر بروم و مدت دو ساعت پاروزنان زورق پارو ميزدند تا اينكه من بساحل ديگر رسيدم .\r\nپس از اينكه قشون من از رودخانه طرخان گذشت حس كردم كه وارد منطقه‌اى شدم كه ديگر خطرى بزرگ قشون مرا تهديد نميكرد من در طول درياى آبسگون به طرف شرق و آنگاه بسوى جنوب رفتم و خود را به شاهراهى رسانيدم كه از ساحل دريا متصل به سمرقند ميشد از آن پس از سرعت حركت كاستم زيرا وارد تركستان شده بودم و ميدانستم راه بدون خطر مىباشد معهذا احتياط را از دست نميدادم زيرا من حتى در كشور خود محتاط هستم و يكى از عوامل اصلى پيروزى من احتياط است .\r\nروز سوم برج ثور درحالىكه ما در شاهراه مشغول راه‌پيمائى بوديم ابرى از جنوب نمايان گرديد و جلو آمد و آسمان را پوشانيد و نور آفتاب ناپديد شد و روز روشن از بين الطلوعين تاريكتر گرديد وقتى سر را بلند كردم ديدم كه آن ابر متشكل از كرورها جانور بالدار است كه همه از جنوب مىآيند و بسوى شمال مىروند . من تا آن روز حمله ملخ را نديده بودم و آن روز براى اولين مرتبه هجوم ملخ را مشاهده كردم . سبحان اللّه ، افواج ملخ آنقدر انبوه بود كه ذره‌اى از نور آفتاب به زمين نمىتابيد اسب‌هاى ما وحشت‌زده شيهه مىكشيدند و جانوان صحرا بيمناك ميگريختند و وحشت ما هم كمتر از بيم اسب‌ها و جانوران صحرا نبود يكى از افسرانم گفت اى امير اگر اين ملخ به كشتزارها و باغهاى ماوراء النهر حمله كند امسال در كشور تو قحطى حكمفرما خواهد شد . گفتم آنچه از دست بشر ساخته مىشود چاره دارد ولى آنچه مولود دست خدا مىباشد بدون چاره است و من نميتوانم از هجوم اين جانوران به مزارع و باغهاى ماوراء النهر جلوگيرى نمايم .\r\nآن روز تا غروب . آفتاب امواج ملخ از بالاى سرما گذشت و بعد از اينكه تاريكى فرود آمد عبور ملخ همچنان ادامه داشت ولى صداى حركت بالهاى جانوران را مىشنيديم بامداد روز بعد هوا بر اثر عبور ملخها تاريك و وقتى ما به راه افتاديم مثل اين بود كه در طلوع\r\n\r\n","description":"","footnote":"","page_name":" 153 ","page_number":161},
  {"content":"\r\n\r\nفجر راه مىپيمائيم افسران من گفتند اين ملخ در سراسر ماوراء النهر يك ساقه گياه سبز باقى نميگذارد و هرچه هست مىخورد گاهى بعضى از ملخها از فرط خستگى يا به علت ديگر كه من نميتوانستم بفهمم بر زمين ميافتادند و ما ميديديم كه ملخهاى بزرگ و خاكسترى رنگ هستند افسرانم مىگفتند آن ملخها مأمور نيستند كه مزارع و باغهاى تركستان را مورد تهاجم قرار بدهند بلكه بكشور ديگر ميروند و واى اگر راه ماوراء النهر را در پيش بگيرند و بباغها و و مزارع آنجا فرود بيآيند\r\nآن روز هم تا غروب آفتاب عبور افواج ملخ ادامه داشت و شب دوم تا صبح ملخها از از آسمان گذشتند و بامداد روز سوم عبور افواج ملخ متوقف شد و فضا از جانوران بالدار مصفا گرديد و آفتاب بر زمين تابيد .\r\nهمين‌كه من باولين كبوترخانه رسيدم از سمرقند كسب اطلاع كردم تا بدانم كه مزارع و باغهاى ماوراء النهر مورد تهاجم ملخ قرار گرفته يا نه ؟ جوابى كه بوسيله كبوتر به من رسيد مرا خيلى اندوهگين كرد و سبب غصه افسران و سربازانم گرديد زيرا جواب داده بودند شماره ملخها كه بر مزارع و باغهاى ماوراء النهر حمله كرده‌اند از شماره ماسه‌هاى صحرا بيشتر است و بدون ترديد در سراسر ماوراء النهر قحطى حكمفرما خواهد گرديد .\r\nافسران و سربازان من بعد از يك جنگ بزرگ با پيروزى به وطن خود مراجعت ميكردند و همه داراى زروسيم بودند و بعضى از آنها اموال گرانبهاى غارت شده را جلو فرستادند . ولى هنگامى بماوراء النهر ميرسيدند كه در كشور ما قحطى بوجود ميآمد . وقتى ما به ماوراء النهر رسيديم مشاهده كرديم كه در صحرا ، چيزى كه سبز رنگ باشد وجود ندارد . افواج ملخ نه فقط تمام مزارع را خورده ، تمام درختهاى باغ را بىبرگ كرده بودند ، بلكه در هر نقطه كه بيشه‌اى وجود داشت بى برگ شد ، و از درختهاى آن جز تنه و شاخه‌هاى عريان باقى نماند .\r\nمراتع بزرگ كه ما در سه فصل از سال ، اسب‌ها را در آن رها مىكرديم طورى بىعلف بود كه گوئى از آغاز خلقت ، در آن مراتع علف نروئيده است .\r\nوقتى وارد سمرقند شدم در آن شهر نه يك دكان نانوائى طبخ مىكرد نه يك حبه گندم در بازار به فروش ميرسيد و مردم ماتم زده و مبهوت زانوى غم را در بغل گرفته بودند . وضع ساير شهرهاى ماوراء النهر هم مانند وضع سمرقند بود و در آن بلاد ، نان و گندم يافت نميشد . من ميدانستم كه در سمرقند و بلاد ديگر لااقل براى مصرف آذوقه تا آخر برج سرطان كه ماه چهارم سال مىباشد غله هست . ولى چون ملخ همه چيز را خورده بود ، كسانى كه غله داشتند از بيم جان خود جرئت نميكردند كه غله بفروشند . تمام مواد خوابار در بازار سمرقند ناياب شده بود و اثرى از سبزيهاى بهارى در بازار ديده نميشد . دو نوع از محصولات صيفى ، ماوراء النهر باقلا و خيار است كه از ماه دوم بهار از مزارع و جاليزها به شهر حمل مىشود و به فروش ميرسد . ولى در سمرقند ، حتى يك باقلا و خيار تازه وجود نداشت . فقط مردم گرفتار آفت جوع نبودند بلكه احشام و اغنام هم از گرسنگى ميمردند .\r\nصاحبان اغنام و احشام ، گله‌هاى خود را كوچ داده بودند باميد اينكه در جاهاى دور ، بمراتع برسند و جانوران را از گرسنگى برهانند . آنچه از گوسفندان و گاوها و اسب‌ها كه در صحرا باقى ماندند و صاحبانشان نتوانستند آنها را كوچ دهند گرسنه ماندند . آن‌هائى كه موفق\r\n\r\n","description":"","footnote":"","page_name":" 154 ","page_number":162},
  {"content":"\r\n\r\nشدند براى چهارپايان كاه و بيد خشك فراهم نمايند ، نميگذاشتند كه حيوانات از گرسنگى بميرند . اما جانوران ديگر از بين ميرفتند و به همين جهت گوشت هم در بازار سمرقند بدست نمىرسيد .\r\nمن امر كردم تمام دواب قشون را به طرف جنوب ببرند و بمراتع كابلستان برسانند تا اينكه چهارپايان قشون از گرسنگى نميرند . آنگاه دستور دادم كه هرقدر كه ممكن باشد در رودخانه‌هاى جيحون و سيحون كه در آن فصل بهار پر از ماهى بود زيادتر ماهى صيد كنند تا اينكه مردم از گرسنگى نميرند .\r\nگفتم كه من در برج ثور به ماوراء النهر مراجعت كردم و در آن موقع آب رودهاى كشور ما فراوان است و گرچه فصل كشت گندم گذشته بود ولى من دستور دادم كه در آيش ، گندم و جو بكارند من ميدانستم كه آب رودخانه‌ها ، تا آخر سرطان فراوان است و بعد از آن كم مىشود و در نيمه تابستان سطح شطوط جيحون و سيحون به ميزان عادى ميرسد و تا آن موقع اميدوار بودم كه بتوانيم چند آب بمزارع گندم و جو بدهيم و فكر كردم كه هرگاه گندم و جو بدست نيايد از ساقه‌هاىتر آنها مىتوان براى علوفه چهارپايان استفاده كرد ( در ماوراء النهر بمناسبت وجود مراتع وسيع كشت يونجه براى علوفه چهارپايان مرسوم نبود ولى ساقه‌هاى سبز گندم و جو را به مصرف تغذيه جانوران اهلى علفخوار ميرسانيدند - مارسل بريون )\r\nضمنا دستور دادم كه در سمرقند و ساير بلاد ماوراء النهر جار بزنند كه گندم و جو براى بذر خريدارى مىشود و بهاى گندم را هر يكصد من ماوراء النهر ، سه مثقال طلا و و بهاى جو را هر يكصد من يك مثقال و نيم طلا تعيين نمودم جارچيها به كسانى كه غله داشتند اطلاع دادند كه هركس در خانه و قريه خود غله دارد ، مىتواند ، از قرار سرانه سى من ماوراء النهر گندم را جهت آذوقه نگاه دارد و بقيه را بايد بنرخى كه من تعيين كرده‌ام و خيلى گران‌تر از نرخ گندم قبل از حمله ملخ است به فروش برساند و گرنه خونش هدر و مالش مباح خواهد بود . بدستور من ائمه جماعت و وعاظ ، در مساجد ، آيات قرآن را مبنى بر قدغن احتكار براى مردم ميخواندند و معنى ميكردند تا همه بدانند كه در سال قحطى نبايد باميد گران‌فروشى غله را احتكار كرد .\r\nدر پيرامون كشور من فقط يك سرزمين بود كه مىتوانست از لحاظ غله بما كمك كند و آن خراسان بشمار ميآمد و چند نفر از كارپردازان خود را بخراسان فرستادم تا هرقدر كه ممكنست غله خريدارى كنند و بماوراء النهر بفرستند . حمل غله از خراسان بماوراء النهر مشكل بود براى اين‌كه خراسان راه ارابه‌رو نداشت مگر از طريق صحراى تركمان و آن هم يك راه طولانى بشمار ميآمد . ولى ما در ماوراء النهر راه ارابه‌رو داشتيم و امر كردم كه غله را بر پشت اسب و استر تا مرز ماوراء النهر بياورند و بعد منتقل بارابه نمايند كه زودتر بشهرهاى ما برسد .\r\nدر خود ماوراء النهر گندم و جو در آيش كاشته شد . ( آيش يعنى زمينى كه هر دو سال يك يا سه سال يك مرتبه در آن كشت مىشود تا اينكه زمين پرقوت باشد و گندم و جو ، به خوبى ثمر بدهد - مارسل بريون ) در برج ثور و هم‌چنين در برج جوزا ، مزارع گندم و جو را با آب فراوان رودخانه ها مشروب كرديم من كه با خدا عهد كرده‌ام كه پيوسته در صحرا باشم و اوقات خود را در شهرها نگذرانم مگر به قدر ضرورت براى رسيدگى به كارها ، در اين سال دائم ، مزارع را مورد سركشى قرار ميدادم و نظارت مىنمودم كه در همه‌جا ، بكشت‌زارها آب بدهند من فقط بكشت گندم و جو اكتفا\r\n\r\n","description":"","footnote":"","page_name":" 155 ","page_number":163},
  {"content":"\r\n\r\nننمودم بلكه امر كردم كه زارعين هر نوع محصول صيفى ممكن را در پاليزها بكارند چون مىدانستم هرچه از مزرعه بدست بيايد و خوراكى باشد بدست مردم برسد از شدت قحطى ميكاهد .\r\nقبل از اينكه آب رودخانه‌ها كاهش يابد در پاليزهاى ماوراء النهر با اينكه فصل مساعد گذشته بود به حكم من كاهو و خيار و باقلا و نخود و انواع سبزيها كاشته شد و پس از اين‌كه آب رودخانه‌ها كاهش يافت در برج سرطان بارانى شديد در ماوراء النهر باريد كه خيلى كمك بمزارع كرد و سپس در برج اسد باران تجديد شد .\r\nمن عقيده دارم كه نزول باران در برج اسد كه در ماوراء النهر كم‌سابقه است ناشى از مرحمت خداوند بوده و خدا نخواست كه سكنه كشور من از گرسنگى بميرند و در برج سنبله مزارع گندم و قبل از آن مزارع جو رسيد و زارعين مزارع را باسرعت درو كردند چون ميدانستند كه اگر تأخير نمايند باران‌هاى پاييزى نازل خواهد شد و محصول كشت‌زارها از بين خواهد رفت . غله آنقدر فراوان گرديد كه قيمت گندم كه با عيار يكصد من ماوراء النهر سه مثقال طلا ( سه دينار ) بود شد يكصد من ببهاى يك دينار و من دستور دادم كه ديگر از خراسان غله خريدارى ننمايند .\r\nباران‌هاى برج سرطان و برج اسد و بعد از آن شبنم‌هاى برج سنبله مراتع ماوراء النهر را سبز گرد و ما توانستيم ايلخىها را كه بكشورهاى دور دست منتقل كرده بوديم برگردانيم . من اگر در آن سال دست روى دست مىنهادم و ناظر قحطى مىشدم و اقدامى براى سير كردن شكم مردم نمىنمودم سكنه ماوراء النهر از گرسنگى ميمردند و قشون من از بين ميرفت .\r\nولى چون با سرعت دست به كار شدم توانستم جلوى قحطى را بگيرم و نيمه دوم آن سال تا رأس خرمن بعد ، يكى از بهترين سالهاى ماوراء النهر بود . وقتى خطر قحطى از بين رفت و من آسوده خاطر شدم به تمشيت قشون خود پرداختم . ( توقتميش ) پادشاه ( قبچاق ) سال قبل در كشور خود ضربتى بزرگ به قشون من زده بود و عده‌اى از برجسته‌ترين افسران و سربازان من بقتل رسيدند يا از كار افتادند و من ميبايد جبران مافات را بكنم و قشون خود را تقويت نمايم در پاييز و زمستان آن سال ، اوقات من صرف تقويت قشون شد و عده‌اى از جوانان خوش‌بنيه را وارد قشون خود نمودم و آنها را واداشتم كه فنون جنگى را فرا بگيرند در همان سال در كشور خود رسم استفاده از كبوترهاى قاصد را توسعه دادم چون ميدانستم كه در جنك و صلح مفيد است و در مدتى كم ، اخبار را از دورترين نقاط بسمرقند مىرساند . ديگر از اقدامات من در آن سال اين بود كه مسجد متحرك خود را كه در سفرها با خويش ميبردم ، سبك كردم و قطعات آن را طورى ساختند كه به سهولت قابل حمل باشد و بتوان باسرعت آن قطعات را سوار و پياده نمود .\r\nدر شبهاى زمستان بعد از فراغت از كارهاى خود وقتى به خيمه ميرفتم كه استراحت كنم در خصوص كشورهائى كه در جنوب درياى آبسگون قرار گرفته تحقيق ميكردم و از اطرافيان خود مى خواستم كه راجع به آن كشورها برايم توضيح بدهند . من راجع بكشورهاى مزبور چند كتاب خوانده بودم اما چيزهائى كه در كتب مزبور بنظرم رسيد مرا اقناع نميكردند و اطلاعات كافى به من نميداد من شنيده بودم كه در طبرستان ، واقع در جنوب درياى آبسگون اقوامى زندگى مىكنند كه پوست ببر و پلنگ و گاو مىپوشيد و تمام عمر را در جنگل ميگذرانند و غذاى آنها جانوران جنگلى و ميوه‌هاى بيشه است و از هيچكس بيم ندارند و هيچكس هم نتوانسته كشور آنها را تصرف نمايد و ديو سفيد كه در كتاب فردوسى از آن ياد مىشود از آن اقوام بوده است .\r\n\r\n","description":"","footnote":"","page_name":" 156 ","page_number":164},
  {"content":"\r\n\r\nمن شنيده بودم كه در گيلان كه كشورى ديگر از ممالك جنوب درياى آبسگون مىباشد قومى زندگى مىنمايند كه غذاى آنها برنج است و از برنج آنها بوى مشك يمشام ميرسيد و در جهان زنهائى زيباتر و لطيف‌تر از زندهاى گيلان وجود ندارد و شايد چون غذاى آنها يك نوع برنج مىباشد كه بوى مشك از آن بمشام ميرسد آنقدر زيبا و لطيف هستند .\r\n( توضيح - مترجم از اهالى محترم گيلان راجع به اين برنج پرسش كرد و معلوم شد كه در گذشته در گيلان يك نوع برنج معطر بدست مىآمده كه آن را برنج عنبرين يعنى برنجى كه رايحهء عنبر از آن بمشام ميرسد ميخوانده‌اند و شايد منظور تيمور لنگ اين برنج بوده است - مترجم )\r\nشنيده بودم در كشورى ديگر از ممالك جنوب درياى آبسگون كه موسوم است به ( طالش ) مردانى هستند قوى هيكل داراى موهاى بلند كه موى آنها از زانوشان تجاوز مينمايد و پوست جانوران را مىپوشند و بر گوزن‌هاى بزرك سوار ميشوند و يا آنها را به ارابه مىبندند و روزوشب با سگهاى درنده زندگى مينمايند و جثه سگهاى آنها به اندازه يك الاغ است و هيچكس تا امروز نتوانسته آنها را مطيع نمايد . من ميخواستم بروم و آن كشورها را ببينم و مشاهده كنم كه آيا اقوام مزبور آيا همانطور كه ميگويند قوى و زيبا هستند يا نه و آيا ممكن است كه كشورهاى آنان را منضم باقليم خود نمايم يا خير ؟ در شبهاى زمستان كه با اطرافيان خود راجع بقشون‌كشىهاى آينده صحبت مىكردم مىگفتم كه بعد از اين بهر نسبت كه من جلو ميروم بايد در قفايم كبوترخانه‌هائى بوجود بيابد كه وسيله ارتباط با سمرقند باشد و يكى از مزاياى وجود كبوترخانه‌ها اين بود كه اگر راه بازگشت مرا قطع ميكردند ، ميتوانستم از سمرقند كمك بگيرم زيرا كسى نميتواند مانع از عبور كبوتران شود مگر بوسيله شاهين و مدتى طول داشت تا اقوام جنوب درياى ( آبسگون ) بفهمند كه بوسيله شاهين ميتوان از عبور كبوتران قاصد ممانعت كرد .\r\nپيش‌بينى من براى بهار سال آينده اين بود كه كشورهاى جنوب درياى ( آبسگون ) را ببينم و در صورت امكان تصرف كنم و از آن بگذرم و خود را به آذربايجان برسانم . از آن پس نميدانستم چه بايد كرد آيا بسوى مغرب بروم يا جنوب . اگر بسوى مغرب ميرفتم ميتوانستم خود را بدجله برسانم و بغداد را تصرف كنم و اگر بسوى جنوب ميرفتم ممكن بود شاه منصور مظفرى پادشاه فارس را طورى ادب نمايم كه هرگز جرئت نكند به ديگرى ناسزا بگويد .\r\n\r\n","description":"","footnote":"","page_name":" 157 ","page_number":165},
  {"content":"\r\n\r\n\r\nفصل شانزدهم در كرانه‌هاى درياى آبسگون\r\nوقتى فصل بهار فرا رسيد پسرم ( شيخ عمر ) را در ماوراء النهر جانشين خود كردم و با يكصد هزار سوار به راه افتادم و در طول مجراى قديم رودخانه جيحون كه در گذشته بسوى درياى آبسگون ميرفت پيش رفتم خدا خواست كه رود جيحون خط سير خود را تغيير بدهد و بجاى اينكه بسوى مغرب برود راه مشرق را پيش بگيرد و وارد ماوراء النهر شود و گرنه نيمى از كشور ما صحراى لم يزرع مىشد ( كم آبى درياى خزر از همان زمان كه مجراى رود جيحون تغيير كرد شروع شد - مارسل بريون )\r\nما بطور معمول راه مىپيموديم و بعد از اينكه نزديك درياى ( آبسگون ) رسيديم متوجه جنوب شديم و ناگهان يك رود بزرك و پر آب مقابل ما نمايان شد ( اين رود كه مقابل اقشون تيمور لنگ نمايان گرديد رود اترك نام دارد - مارسل بريون ) خواستم سواران خود را از آب بگذرانم ولى متوجه شدم كه در آن فصل بهار هرگاه سوارانم بخواهند به آب بزنند همه را آب خواهد برد .\r\nدر آنجا كه ما به آب رسيده بوديم نه آبادى بود نه انسان و من گفتم بروند و از اطراف عده‌اى از سكنه محلى را بياورند تا بما بگويند گدار آن رودخانه كجاست .\r\n( گدار بر وزن غبار ، قسمتى از رودخانه است كه كم‌عمق مىباشد و سواران يا پيادگان مىتوانند از آن عبور نمايند - مترجم )\r\nسواران من عده‌اى از سكنه محلى را آوردند و گفتند كه گدار اين رودخانه سه فرسنگ پائين‌تر مىباشد ولى در اين فصل غير قابل عبور است و بايد صبر كرد تا فصل طغيان بگذرد آنوقت ميتوان از گدار عبور كرد . بعد از تحقيقى كه از سكنه محلى كردم دانستم كه طغيان رودخانه لااقل تا پانزده روز ديگر دوام دارد و اگر تا آن موقع آب كم شود من خواهم توانست با قشون خود از آب بگذرم و گرنه ميبايد كنار رودخانه در انتظار فرو كشيدن آب باشم .\r\nگفتم كه يك سردار جنگى هرقدر با ؟ ؟ باشد نميتواند تمام مشكلات و موانع را پيش‌بينى نمايد و مشكلاتى بوجود مىآيد كه احتياج بتصميم فورى دارد . اگر آن منطقه مشجر بود من امر مىكردم كه درختها را بيندازند و زورق بسازند و وارد رودخانه كنند و روى زورق‌ها تخته پل بيندازند تا سواران من از آن عبور نمايند . ليكن در آنجا درخت نبود و در بالا و پائين رودخانه زورق\r\n\r\n","description":"","footnote":"","page_name":" 158 ","page_number":166},
  {"content":"\r\n\r\nبه قدر كافى يافت نميشد كه بتوان يك پل بوجود آورد رورق‌هائى هم كه بدست مىآمد براى حمل سواران از يكطرف رودخانه به طرف ديگر فايده نداشت .\r\nمن در عوض اينكه خود را در آن منطقه معطل كنم بعد از كسب اطلاع از سكنه محلى و انتخاب چند تن از آنها بعنوان بلد عزم كردم كه خود را بدهانه رود كه وارد دريا مىشود برسانم چون شنيدم كه رود در آنجا به ده پانزده شاخه منقسم مىشود و شاخه‌هاى مزبور كوچك و كم‌آب است و مىتوان از آنها گذشت . همينطور هم شد و نزديك مصب آن رودخانه شاخه هاى متعدد نمايان گرديد و سواران من بدون اشكال از آن شاخه‌ها عبور كردند و ما رودخانه را در عقب گذاشتيم و بسوى جنوب رفتيم و وارد سرزمينى شديم كه از بهترين مرغزارهاى ماوراء النهر سرسبزتر بود و در آن فصل بهار ، در آنجا علف به زير شكم اسبهاى ما ميرسيد .\r\nاگر در حال راهپيمائى جنگى نبوديم من مىگفتم كه چند روز در آن دشت سبز و خر ؟ ؟\r\nتوقف نمائيم و اسبها را در مرغزار رها كنند تا بچرند ولى چون بعيد نبود كه جنك در پيش داشته باشيم من نميتوانستم اسبها را با چند روز رها كردن در آن علف‌زار سست كنم . مدت ؟ ؟\r\nروز ما از آن دشت مسطح و سبز كه مسكن قبايل متعدد تركمان بود عبور كرديم . گاهى بعضى از روساى قبايل با چند راس بره برسم پيشكش نزد من مىآمدند و من انعامى به آنها ميدادم مرخصشان ميكردم .\r\nوقتى از آن دشت وسيع عبور كرديم وضع اراضى عوض شد و علفزار جاى خود را ؟ ؟\r\nمشجر داد . وقتى كه ما وارد منطقه مشجر شديم بما گفتند كه آنجا آغاز جنگلى است عظيم و انبوه كه سر ديگر آن متصل بآنطرف دنيا مىباشد . من ميدانستم كه جنگل مزبور آنقدر وسيع نيست كه انتهاى آن متصل بآنطرف دنيا شود معهذا راهپيمائى در آن جنگل خطرناك بود چون اگر قشون افراسياب در نيم فرسنگى آن جنگل انتظار ما را مىكشيد ما آن قشون را نميديديم غافلگير ميشديم . بطلايه‌هاى ما دستور داده شد كه خوب مراقب باشند و در هر نقطه كه نميتوا ؟ ؟\r\nاطراف را ديد كسانى را بالاى درختها بفرستند تا بتوانند از آنجا اطراف را ببينند و مشاهده كن ؟ ؟\r\nكه آيا سر راه ما دسته‌هاى سپاهى هست يا نه ؟\r\nگاهى از دور صداى مرموز به گوش ميرسيد و براى ما كه عادت براه‌پيمائى در جن ؟ ؟\r\nنداشتيم توليد نگرانى ميكرد اما بعد از چند روز تجربه حاصل كرديم و فهميديم كه جنگل صدا را منعكس مىكند و صدائى كه انسان تصور مىكند در پنجاه قدمى او برخاسته ممكن است در فرسنگى بوجود آمده باشد .\r\nيك روز قشون من از يك نقطه مرتفع عبور ميكرد تا وقتى كه من در پائين بو دريا را نميديدم ولى بعد از اينكه به مرتفع‌ترين منطقه تپه رسيدم چشمم به دريا افتاد و ميتو ؟ ؟\r\nگفت كه دريا يكى از عجيب‌ترين چيزها بود كه تا آن روز ديدم تا چشم كار ميكرد يك ؟ ؟\r\nآبىرنگ و مسطح به نظر ميرسيد و آب آن پهنه ، در افق به آسمان مىپيوست آسمان آبى رنگ و دريا آبى رنگ و هر دو نامحدود ، منظرهء مزبور آنقدر حيرت‌انگيز بود كه من نتوانستم راه ادامه بدهم و توقف كردم و بيش از مدت يكساعت حيران آن منظره در زير پاى خود بو ؟ ؟\r\nهركس ميخواهد چيزى ببيند كه هرگز فراموش نكند ميبآيد باسترآباد برود و درياى آبسگون را از آنجا كه من ديدم ببيند تا بفهمد كه چگونه آسمان و درياى آبى رنگ و نامحدود ، در\r\n\r\n","description":"","footnote":"","page_name":" 159 ","page_number":167},
  {"content":"\r\n\r\nبهم وصل مىشود .\r\nدر آن روز من براى اولين مرتبه فهميدم كه سپهر ، مدور است زير آسمان مثل يك گنبد بزرگ و آبى رنگ به دريا متصل ميگرديد ولى آنچه من فهميدم ديگران نفهميدند و به آن منظره توجه نكردند بعد از عبور از آن منطقه به جائى رسيديم كه گفتند هرگاه بخواهم بعراق عجم بروم ميتوانم از آنجا بسوى جنوب عزيمت نمايم در آنجا گردنه‌اى بود بارتفاع دو هزار و پانصد ذرع و من براى رفتن بعراق عجم ميبايد بر آن گردنه صعود كنم و آنگاه در طرف ديگر نزول نمايم . ليكن من نميخواستم در آن موقع راه عراق عجم را در پيش بگيرم و ترجيح ميدادم كه بسوى مغرب بروم .\r\nباران شروع شد و طورى باران ميباريد كه طوفان نوح را بخاطر ميآورد و شدت و دوام باران مانع از راه‌پيمائى ما شد و ناگزير توقف كرديم و اسب‌ها را زير درختان قرار داديم مدت چهار روز بدون انقطاع باران ميباريد و جنگل از مه تاريك بود . اگر در آنموقع يك قشون بما حمله ميكرد در اندك مدت ما را از پا درمىآورد زيرا بر اثر شدت و دوام باران توانائى و مقاومت نداشتيم بعد از چهار شبانه‌روز ، باران قطع شد و آفتاب دميد و هوا در مدتى كمتر از نيم روز چنان گرم گرديد كه مردان ما مجبور شدند لباس از تن بدر كنند دانستم كه وضع هوا در آن منطقه چنان است و تا وقتى باران مىبارد هوا سرد مىشود همين كه باران قطع گرديد حرارت بوجود مىآيد ولو در فصل زمستان باشد .\r\nپس از قطع باران براه‌پيمائى ادامه داديم تا آنجا كه وارد سرزمين مردان بلندقامت و گاوهاى تنومند كه موسوم است به طبرستان شديم مردان و زنان طبرستان در تمام عمر در جنگل زندگى ميكنند و بعضى از آنها برنج ميكارند و برنج آنجا قرمز رنگ مىباشد مردهاى طبرستان گيسوى بلند دارند و لباس آنها از پوست جانوران است و هريك از آنان يك تبر بر دوش ميگذارند زيرا در جنگل ، تبر پيوسته مورد احتياج مىباشد و بوسيله تبر درختان را ميآندازند و در نقاط انبوه جنگل بوسيله تبر راه را مىگشايند هنگامى هم كه جانورى به آنها حمله‌ور مىشود با تبر آن حيوان را بقتل ميرسانند آنهائى كه تبر بر دوش نمىنهادند يك منتشا روى شانه قرار ميدادند و منتشاى آنها بقدرى خطرناك بود كه مىتوانستند با يك ضربه منتشا يك ببر را به هلاكت برسانند . در طبرستان شير و ببر زندگى مىكند اما شماره ببرها بيشتر از شماره شيران مىباشد و در بعضى از نقاط طبرستان ببر بقدرى فراوان است كه ما در سمرقند آن اندازه گربه نداريم .\r\nزنهاى طبرى هم مثل مردها بلندقامت هستند و با گاوها صحبت مىكنند و سوار گاو مىشوند گاو در طبرستان مانند اسب است در كشورهاى ديگر . من متوجه شدم كه زنهاى طبرستان نه فقط با گاوها صحبت مىكنند بلكه زبان پرندگان را هم ميدانند و مىتوانند با طيور جنگل تكلم نمايند در قديم سليمان ميتوانست با جانوران صحبت كند و زنهاى طبرستان چون سليمان قادرند با حيوانات مكالمه نمايند زبان سكنهء طبرستان فارسى است ولى يكنوع فارسى شگفت‌انگيز كه فارسى زبانان ديگر از جمله من ، نميتوانند آن را بفهمند .\r\nسكنه طبرستان عقيده دارند كه از نژاد ديو هستند و اسم تمام امراى طبرستان ديو است و برخى از آنان خود را سلالهء ديو سفيد ميدانند من بعد از اينكه وارد طبرستان شدم متوجه گرديدم كه صلاح بر آنست كه روابط ما و سكنه محلى دوستانه باشد من فهميدم كه هرگاه\r\n\r\n","description":"","footnote":"","page_name":" 160 ","page_number":168},
  {"content":"\r\n\r\nبين ما و سكنه محلى مناسبات خصمانه بوجود بيايد خطرى بزرگ براى ما توليد خواهد گرديد و طبريها از من و قشونم نميترسيدند و مثل اين بود كه قشون مرا به حساب نمىآورند .\r\nاگر من در آن سرزمين جنگلى يا منطقه طبرستان مىجنگيدم ممكن بود تمام آنها بر سر ما بريزند و قشون ما را از بين ببرند لذا بامراى طبرستان فهماندم كه در آنجا من با كسى سرجنگ ندارم و مسافرى هستم كه از آن سرزمين عبور ميكنم و جز آذوقه و عليق براى سربازان و دواب ، چيزى نميخواهم امراى طبرستان هم هرقدر آذوقه و عليق كه ميخواستم در دسترس ما ما ميگذاشتند ليكن در طبرستان گندم يافت نمىشد و سربازان من ميبايد مثل سكنه محلى برنج سرخ رنگ را تناول نمايند علاوه بر برنج سرخ رنگ نيشكر در طبرستان فراوان بود و سكنه محلى نيشكر را ميشكافتند و شيره‌اى را كه در جوف آن بود بيرون ميآوردند و با برنج سرخ رنگ ميخوردند .\r\nگاوهاى طبرستان بقدرى بزرگ هستند كه توليد وحشت ميشد و جز زنهاى طبرى كسى نميتوانست به آن گاوها نزديك شود . زن‌ها ، خوب زبان گاوها را ميدانند و مىتوانند با آن‌ها تكلم كنند و آن جانوران را رام مىنمايند ليكن مردهاى طبرستان نميتوانند به گاوها نزديك شوند و همين كه مردى بيك گاو نزديك مىشود مورد حمله قرار ميگيرد و بقتل ميرسد يكى از مناظر ديدنى طبرستان جنگ گاوهاى نر است و گاوهاى نر را زنها بسوى ميدان جنگ مىبرند زيرا بطورى كه گفتم مردها نميتوانند به گاوان نر نزديك شوند زن‌ها ، گاوهاى نر را بطرزى بسيار شكيل مزين مينمايند آنگاه آن‌ها را بميدان جنگ مياورند و دو گاو نر بهم حمله‌ور مىشوند و پس از چند دقيقه يكى از آنها بر زمين ميافتد و ديگر برنمىخيزد و گاهى هر دو گاو بر اثر جنگ بقتل ميرسند .\r\nيك روز ، از منطقه‌اى كنار دريا عبور ميكرديم و من مشاهده كردم كه در آنجا مقدار زيادى استخوان‌هاى سفيد رنگ مشاهده مىشود كه همه استخوان انسان است از سكنه پرسيدم كه آن استخوان‌ها چيست و براىچه اموات را دفن نكرده‌اند و گذاشته‌اند تا اجساد بپوسند و استخوان ها باقى بماند سكنه محلى جواب دادند كه آن استخوان‌ها از دزدان دريائى است و چهار سال قبل عده‌اى كثير از دزدان دريائى جزء اقوام كوتاه قد كه در شمال درياى آبسگون زندگى مىكنند با بيست كشتى بزرگ و كوچك به طبرستان حمله‌ور شدند و در همان نقطه قدم بساحل نهادند سلاح آنها شمشير و نيزه و تيروكمان بود و مردان طبرى با تبر و منتشا به آنان حمله‌ور گرديدند و عده‌اى كثير از آنها را كشتند و بقيه از هول جان ، گريختند و خود را بكشتىها رسانيدند و مراجعت كردند از آن موقع ، تا آن روز ، هيچ دزد دريائى جرئت نكرد كه به آن منطقه نزديك شود سكنه طبرستان بعد از اينكه دزدان دريائى را كشتند لاشه آن‌ها را دفن نكردند تا اين كه بپوسد و آن استخوان‌ها از اموات مزبور باقى مانده است .\r\nمن در طبرستان ، شهر بزرك نديدم و شهرهاى آن كشور كوچك است و در تمام شهرها مثل اصفهان مجراى فاضل‌آب وجود دارد زيرا در طبرستان نميتوانند براى رفع بعضى از احتياجات چاه حفر نمايند زيرا پس از اين‌كه باران شروع شود آب در چاه بالا ميآيد بطورىكه آب چاه با سطح زمين موازى مىشود به همين جهت در آنجا مثل اصفهان ، مجراى فاضل‌آب بوجود آورده‌اند و تمام مجرا هاى فاضل‌آب منتهى برودخانه‌ها مىشود و از آنجا به دريا ميريزد .\r\n\r\n","description":"","footnote":"","page_name":" 161 ","page_number":169},
  {"content":"\r\n\r\nدر امتداد سواحل درياى ( آبسگون ) استخوان جانوران بزرك دريائى ديده مىشود . در همان موقع كه من در طبرستان بودم لاشه يك ماهى بدون فلس و حرام بساحل افتاد و من گفتم كه لاشه ماهى را اندازه بگيرند و معلوم شد كه طول ماهى شش ذرع است . سكنه طبرستان ، ماهىهاى بدون فلس را تناول نميكنند نه از لحاظ اين‌كه آن را حرام ميدانند بلكه بدين مناسبت كه از طعم نامطلوب آن نفرت دارند و در عوض ماهىهاى فلس‌دار را به مقدار زياد صيد و تناول ميكنند .\r\nوقتى من وارد طبرستان شدم فصل صيد ماهى گذشته بود ، معهذا انواع ماهيهاى كوچك فلس‌دار را صيد ميكردند و در بازارها به قيمت بسيار ارزان به فروش ميرسانيدند . سكنه طبرستان داراى دو جنگل هستند يكى جنگل طبيعى كه شير و ببر و خرس در آن زندگى ميكنند و ديگرى جنگل مصنوعى كه از درختهاى نارنج و ترنگ بوجود آمده است .\r\n( توضيح - ترنگ همان است كه ما امروز بنام پرتقال ميخوانيم و مترجم ناتوان اين سرگذشت نميداند كه كلمه پرتقال از كجا به فارسى راه يافته و آيا اين كلمه را پرتقالىها با خود بايران آورده‌اند يا نه ، و لازم است بعرض برساند كه در اروپا پرتقال را باسم ( اورانژ ) ميخوانند كه همان نارنج يا نارنگ خودمان است و پدران ما در قديم به پرتقال ميگفتند ترنگ كه اعراب آن را مبدل به ( طرنج ) كردند - مترجم )\r\nدر طبرستان آنقدر ترنگ و نارنج هست كه مردم نميتوانند ميوه درختها را بچينند و وقتى ما وارد طبرستان شديم با اينكه مدتى از فصل ميوه‌هاى مزبور ميگذشت مقدارى زياد نارنج‌هاى زرد و سرخ بر شاخه درختان ديده مىشود . سكنه محلى به سربازان من مىگفتند كه نارنج‌ها را بچينند و بخورند مشروط بر اينكه شاخه درختها را نشكنند . ما در ماوراء النهر نمونه آن ميوه‌ها را داريم و در آنجا ترنگ و نارنج تحفه است و در فصل زمستان بدست ميآيد و به بهاى گزاف در بازار سمرقند فروخته مىشود . اما در طبرستان آنقدر ترنگ و نارنج فراوان است كه خريدار ندارد و صاحبان درخت‌هاى ترنگ و نارنج از ديگران درخواست ميكنند كه ميوه اشجار آن‌ها را بچينند و بخورند و چون سكنه محلى قادر به مصرف آن همه نارنج نيستند خروارها از آن را ميفشارند و آب نارنج را در ديگ‌هاى بزرك ميجوشانند تا وقتى غليظ شود و بعد از غلظت به شكل يك ماده سياه رنگ درميآيد و آن ماده بقدرى ترش است كه اگر ذره‌اى از آن را روى زبان بگذارند زبان را ميسوزاند و سكنه طبرستان آن ماده سياه رنگ را چاشنى غذا ميكنند عده‌اى از سكنه طبرستان داروفروش هستند زيرا در طبرستان گياهان طبى فراوان است و پيرمردى براى من حكايت ميكرد كه در طبرستان بيست هزار نوع گياه طبى هست .\r\nمن متوجه شدم كه آن پيرمرد اغراق ميگويد ولى اگر در طبرستان هزار نوع گياه طبى باشد باز هم بايد آن كشور را مركز داروى دنيا دانست . گياههاى طبى طبرستان بعد از خشك شدن بعراق عجم ارسال مىگردد و در بسيارى از شهرهاى عراق عجم هر دارو كه بدست بيايد از طبرستان فرستاده شده است . اين را بايد بنويسم كه سكنه طبرستان با اينكه هزار نوع دارو در دسترس دارند ناخوش نميشوند مگر در جنگل‌هاى بد آب‌وهوا .\r\nدر جنگل‌هائى كه آب‌وهواى خوب دارد هيچكس بيمار نميشود مگر هنگام مرك و عمر سكنه جنگلهاى خوش آب‌وهوا طولانى است . اما در جنگلهاى بد آب‌وهواى طبرستان بيمارى\r\n\r\n","description":"","footnote":"","page_name":" 162 ","page_number":170},
  {"content":"\r\n\r\nتب نوبه‌دار ، مردم را از پا درميآورد و سكنه طبرستان از بعضى از جنگلها طورى ميترسند كه هرگز قدم به آنجا نميگذارند زيرا ميدانند كه اگر به آنجا بروند بمناسبت اينكه بد آب‌و هوا مىباشد دچار بيمارى خواهند شد و عمرشان كوتاه خواهد گرديد و به هلاكت خواهند رسيد و ما هم از سكنه محلى پ ؟ ؟ كرديم و از آن جنگلهاى بد آب‌وهوا عبور ننموديم .\r\nدر منطقه‌اى موسوم به ( چهل دره ) واقع در طبرستان به من گفتند كه هرگاه ميل داشته باشم مىتوانم راه جنوب را و ( قصرخان ) را مشاهده كنم و ( قصرخان ) يكى از قلاع بزرك و اصلى ( اسماعيليه ) است . من اسم اسماعيليه را بدفعات شنيده و در كتابها خوانده بودم و ميدانستم كه اسماعيليه ) فرقه‌اى هستند از فرق شيعه . اين فرقه در سيصد سال قبل از آن تاريخ تحت رياست مردى باقدرت بنام ( حسن صباح ) قرار گرفت و آن مرد در منطقه‌اى واقع در جنوب ( طبرستان ) باسم ( الموت ) ده‌ها قلعه ساخت و پيروان خود را در آن قلاع جا داد و گفت كه نبايد به هيچ يك از واجبات شرع عمل كنند و يگانه امر واجب در مذهب اسماعيليه اينست كه بدون چون‌وچرا از اوامر ( امام ) يعنى رئيس مذهب ( اسماعيليه ) پيروى نمايند و يك اسماعيلى در تمام عمر از لحاظ شرعى هيچ تكليف ندارد غير از فراگرفتن علوم . وسيله‌اى كه حسن صباح براى پيش بردن بدعت خود انديشيد عبارت بود از ترور و عده‌اى از پيروان خود را مأمور ميكرد كه به كشورهاى مختلف بروند و هركس را كه مخالف بدعت او مىباشد بقتل برسانند .\r\n( توضيح - تيمور لنگ نويسنده اين سرگذشت از مذهب اسماعيليه اطلاعى بجز آنچه در افواه يا كتابهاى آن زمان بود نداشته و نبايد هم از مردى چون او انتظار داشت كه راجع به اسماعيليه تحقيق كرده باشد و مترجم هم نميتواند در اين‌جا ، درخصوص مذهب اسماعيليه ، قبل از حسن صباح و در زمان او ، و بعد از وى ، توضيح كافى بدهد چون خارج از موضوع سرگذشت تيمور لنگ است و در هر صورت خوانندگان نبايد تصور نمايند آنچه كه تيمورلنگ راجع به ( اسماعيليه ) مىگويد واقعيت دارد - مترجم )\r\nحسن صباح تمام احكام اسلام حتى نماز را نسخ كرد و گفت يگانه تكليف واجب اسماعيليان تحصيل علم است و غير از اين تكليفى ندارند بعد از حسن صباح بازماندگان او ، بجاى وى ( امام ) شدند و بدعت حسن را ادامه دادند و مدتى حكومت كردند و عوامل آنها ، همچنان مخالفين فرقه اسماعيليه را نابود ميكردند تا اين‌كه جد من ( هلاكوخان ) ، تقريبا در يكصد سال قبل از اين به منطقه ( الموت ) حمله كرد و تمام قلاع اسماعيليه را جز يك قلعه گرفت و ويران نمود .\r\nآن قلعه كه مقابل جد من مقاومت كرد موسوم بود به ( قصر خان ) كه مدتى پايدارى نمود ولى بعد از ده سال و بروايتى يازده سال سكنه گرسنه و برهنه آن ، تسليم شدند و همه از دم تيغ گذشتند ( قصر خان ) ، آن‌قدر محكم بود كه نتوانستند آن را ويران نمايند لذا باقى ماند ولى ديگر ديگر كسى در آن زيست نميكند . من خيلى ميل داشتم كه بروم و قلعه ( قصر خان ) را به‌بينم و مشاهده كنم قلعه‌اى كه جد من ( هلاكوخان ) نتوانست آن را ويران نمايد چگونه است .\r\n( همانطور كه قبلا گفتيم تيمور لنگ اصرار داشت كه خود را از فرزندان چنگيز معرفى كند در صورتى كه از نسل چنگيز نبود و به همين جهت ( هلاكوخان ) را كه از فرزندان چنگيز بوده ، جد خود معرفى مينمايد - مارسل بريون ) .\r\n\r\n","description":"","footnote":"","page_name":" 163 ","page_number":171},
  {"content":"\r\n\r\nولى نميتوانستم به تنهائى يا با عده‌اى محدود به آنجا بروم زيرا ممكن بود مرا بقتل برسانند و اگر ميخواستم قشون خود را به ( الموت ) ببرم ميبايد از گردنه‌اى باسم ( سياله ) بگذرم تا به الموت برسم و گردنه سياله گردنه ايست كه فقط قاطر از آن عبور مىكند و يك قشون چون سپاه من قادر نيست از آن گردنه كه كور راه آن ، از كنار دره‌اى به عمق پانصد ذرع ميگذرد عبور نمايد به همين جهت من از مشاهده قلعه مستحكم اسماعيليه كه بعد از سيصد سال هنوز برجاست صرفنظر كردم و به راه خود بسوى مغرب ادامه دادم .\r\nخط سير قشون من همچنان جنگل بود و من كماكان با احتياط زياد از آن جنگل بزرگ كه پايان نداشت عبور مينمودم تا اينكه بسرزمين قوم گيل يا گيلان رسيدم . مردم سرزمين گيل با مردم طبرستان فرق دارند و مثل آنها درشت استخوان و بلندقامت نيستند و با اينكه مسلمان مىباشند يك رودخانه بزرگ را باسم سفيدرود كه از سرزمين گيل ميگذرد خداى خود ميدانند و عقيده دارند همه چيز آنها را خداى مزبور ميدهد ( مأخذ اين عقيده تيمور معلوم نيست ولى در هر حال طبق نظريه علمى جغرافيادان‌ها و دانشمندان زمين‌شناس اين عصر سرزمين گيلان ، از سفيدرود بوجود آمده و رسوب آبهاى سفيدرود گيلان را بوجود آورده و شايد مردم قديم گيلان با اينكه از حقيقت علمى اطلاع نداشتند عقيده داشتند كه همه چيز آنها از سفيدرود است - مارسل بريون ) سفيدرود ، رودخانه‌ايست بزرگ و وقتى ما به گيلان رسيديم دوره طغيان سفيدرود تمام نشده بود و سفيدرود نزديك درياى آبسگون ده پانزده شاخه مىشود و به دريا ميريزد از شهرهاى بزرگ گيلان شهر رشت است و كرسى سرزمين گيل شهرى است باسم ( لاهيجان ) واقع در مشرق دهانه سفيدرود كه به دريا ميريزد و از لاهيجان اگر بسوى دريا بروند بيك بندر ميرسند باسم ( گوتم ) كه بزرگترين بندر درياى آبسگون است و وقتى من به آنجا رسيدم مشاهده كردم كه بيش از دويست كشتى در آن بندر ديده مىشود و آنها كشتىهائى بود كه از چهار سمت ببندر گوتم مىآمد و كالاى سرزمين گيل را بكشورهاى مختلف حمل ميكرد ( بندر گوتم واقع در مصب سفيدرود كه بزرگترين بندر شمال ايران بود امروز وجود ندارد - مارسل بريون )\r\nدر سرزمين گيلان آنقدر ابريشم بدست مىآيد كه براى مصرف دنيا كافى است و در سنوات بعد من در هر منطقه از جهان كه پارچه ابريشمى ديدم معلوم شد ابريشم گيلان است بعد از ابريشم گيلان كه به تمام دنيا ميرود بزرگترين كالائى كه از سرزمين گيل صادر ميگردد برنج است من در گيلان برنج عنبرين را خوردم و از بوى خوش آن برنج لذت بردم و امر كردم مقدارى از آن برنج را بوسيله كشتى از بندر گوتم به ماوراء النهر بفرستند كه در آنجا كاشته شود .\r\nاى كسى كه سرگذشت مرا ميخوانى بدان من كه امير تيمور فرزند چنگيز هستم و جهانيان از شنيدن نام من بلرزه درمىآيند از سرزمين گيلان گريختم و آنچه مرا وادار بفرار كرد زنهاى زيباى گيلان بود در هيچ نقطه‌اى از دنيا زن‌هائى بزيبائى زن‌هاى گيلان نديدم و اگر بگويم گيلان يك بهشت است پر از حورى سخنى بگزاف نگفته‌ام تمام زنهاى گيلان سفيد چهره و سفيدپوست و داراى چشم و ابروى سياه يا چشم‌هاى آبى رنگ هستند و همه فربه ميباشند .\r\nدر گيلان به من گفتند كه سفيدى و زيبائى و خوبروئى زنهاى گيلان از اين است كه غذاى آنها را برنج و ماهى تشكيل ميدهد پس چرا مردهاى گيلان كه مانند زنها برنج و ماهى ميخورند آن‌گونه\r\n\r\n","description":"","footnote":"","page_name":" 164 ","page_number":172},
  {"content":"\r\n\r\nسفيد و زيبا نيستند من تصور ميكنم در سرشت زن‌هاى گيلان چيزى هست كه در ساير زنها وجود ندارد و به همين جهت آنها را از تمام زن‌ها زيباتر مىكند .\r\nوقتى وارد گيلان شدم فهميدم بپاى خويش وارد سرزمينى شده‌ام كه عرصه نابودى من و سربازانم خواهد گرديد چون من و سربازانم را پابند عيش و كسب لذت خواهد كرد سال‌ها قبل از آن تاريخ بطورى كه گفتم با خدا عهد كردم كه هرگز در شهرها توقف ننمايم مگر براى امور ضرورى كشوردارى آن هم براى مدتى كوتاه . من با خدا عهد كرده بودم كه پيوسته در صحرا و پيش سربازانم بسر برم و هرگز ، تن را معتاد به عيش ننمايم و از معاشرت با زن‌ها بپرهيزم مگر زن‌هائى كه در ماوراء النهر داشتم چون ميدانستم كه عادت بعيش و آميزش با زنها يك مرد جنگى را آنقدر ذليل مىكند كه نابود ميگردد .\r\nولى در سرزمين گيلان ، زنهاى زيباى آنجا من و سربازانم را وسوسه ميكردند و اگر من مطيع وسوسه نفس ميشدم و در گيلان توقف مىنمودم ارزش جنگى خود را از دست مىدادم و سربازانم نيز مثل من سست و زبون مىشدند و ارزش جنگى را از دست ميدادند اين بود كه كه عزم كردم مدت توقف خود را در گيلان بسيار كوتاه كنم و براى اينكه زن‌هاى فريبنده ( گيلگ ) سربازان مرا سست نكنند ، انظباتى دقيق را در قشون خود برقرار نمودم و اردوگاه را در محلى انتخاب كردم كه دور از شهرهاى بزرگ سرزمين گيل باشد تا اينكه مردها براى ديدار زنها به شهر نروند .\r\n( لاهيجان ) كرسى سرزمين گيلان است اما در آن كشور ، يك شهر بزرگ ديگر نيز هست باسم ( اسپهبدان ) ( اين شهر هم مانند شهر گوتم از بين رفته و امروزه در گيلان وجود ندارد - مارسل بريون ) .\r\nوقتى من وارد شهر اسپهبدان شدم مشاهده كردم كه مرد و زن و كودك سفيدپوش هستند معلوم شد در آن شهر ، مرد و زن ، از روزى كه به دنيا مىآيند تا روزى كه از جهان ميروند جز لباس سفيد نمىپوشند و فقط روى بستر سفيد رنگ ميخوابند اگر سرزمين گيلان را يك سرزمين پر از حورى بخوانيم شهر اسپهبدان قشنگترين غرفه آن مىباشد در آن شهر مردها نيز مثل زنها زيبا هستند و در كنار حوريان مانند غلمان بشمار مىآيند از عجائب شهر اسپهبدان اينست كه من در آن شهر يك مرد يا زن را نديدم كه داراى چشمهاى سياه باشد و تمام سكنه شهر ، از مرد و زن و كودك چشم‌هاى آبى رنگ داشتند و به من گفتند كه سكنه شهر ، با بيگانه وصلت نمىكنند و فقط با كسانى وصلت مىنمايند كه اهل اسپهبدان باشند به همين جهت نژاد خارجى وارد آن شهر نميشود و چون نژاد بومى داراى چشم‌هاى آبى است لذا مرد و زن داراى چشم‌هاى آبى رنگ هستند .\r\nديگر اينكه به من گفتند كه در قديم در آن منطقه امرائى بسر ميبردند موسوم به اسپهبدان و اسم شهر اسپهبدان از نام آنها گرفته شده است شغل سكنه شهر اسپهبدان پرورش كرم ابريشم و بافتن پارچه‌هاى ابريشمين بود و در تمام شهر يك كشاورز برنج‌كار يافت نمىشد . در آن شهر ، مرد و زن و اطفال ، بدون استثناء كرم ابريشم را پرورش ميدادند و مردها و زنها پارچه‌هاى ابريشمين ميبافتند . من براى تماشا بكارگاههاى بافندگى آنها رفتم و زنهاى حورسرشت را پشت دستگاه‌هاى بافندگى ديدم و مشاهده كردم كه با پنجه‌هاى خود پرنيان مىبافند و هر دفعه كه\r\n\r\n","description":"","footnote":"","page_name":" 165 ","page_number":173},
  {"content":"\r\n\r\nقدم بيك كارگاه بافندگى گذاشتم در دل تصديق كردم زن‌هائى كه پرنيان مىبافند از حريرى كه از زير دست آنها بيرون ميآيد زيباتر بودند و هربار به ياد گفته مولوى افتادم كه در كتاب مثنوى خود ميگويد « مصنوع از صانع زيباتر است » و اگر سراينده مثنوى حيات داشت من او را از ( قونيه ) به گيلان و شهر اسپهبدان ميفرستادم تا وارد گارگاه‌هاى بافتن پارچه‌هاى ابريشمين شود و ببيند كه در آنجا صانع ، از مصنوع زيباتر مىباشد و آنچه از پنجه‌هاى زنان اسپهبدان بيرون ميآيد گرچه قشنگ و نرم و لطيف است اما روح ندارد و داراى چشم نيست تا انسان را بنگرد ليكن آنهائى كه آن پارچه‌ها را ميبافند روح دارند و چشم‌هاى آبى رنگ آنان را نبايد نگريست براى اينكه مرد سلحشور را منقلب مىكند و او را از جنگ باز ميدارد .\r\nمن در اسپهبدان بيش از دو روز توقف نكردم و آنگاه با قشون خود به راه افتادم تا از سرزمين گيلان دور شوم چون بيم داشتم اگر توقف من در آنجا ادامه پيدا كند ، وسوسه نفس ، اختيارم را بگيرد و مرا وادار به عيش و تن‌پرورى نمايد . پس از خروج از گيلان ، بسوى سرزمين ( طالش ) يا ( طلشان ) به راه افتادم تا مردانى را كه ميگفتند نيرومندترين مردان كشور هاى اطراف درياى آبسگون هستند ببينم و بفهمم كه آيا مىتوانند با من پنجه در پنجه بيندازند يا نه .\r\nوقتى وارد طالش شدم خود را در كشورى يافتم كه با ساير كشورهاى جنوب درياى ( آبسكون ) خيلى فرق داشت . مردان و زنان طالش ، بلندقامت و تنومند بودند و در آن فصل كه من آنها را ديدم تقريبا بيش از ستر عوت لباس نداشتند و به من گفتند كه در فصل زمستان چرمينه‌پوش مىشوند صداى مردان طالش آن‌قدر رسا بود كه وقتى در دامنه كوه ميايستادند با مردى كه در دامنه كوه ديگر قرار داشت صحبت مىكردند . از شگفتىهاى سرزمين طالش سگ‌هاى بزرك و تنومند آن است كه ديدم آنها را بارابه مىبندند و سگ‌ها ، مثل اسب ارابه‌ها را حمل مىكنند . در كشور طالش گوزن زياد بود و سكنه محلى ، در فصل زمستان گوزن‌ها را نيز بارابه مىبندند و ازآنها بار مىكشند . ليكن در آن فصل كه من در طالش بودم ، گوزن‌ها را رها كردند كه بجنگل بروند و در فصل بهار و تابستان از گوزن‌ها باركشى نمىنمايند . در طالش شهرى ديدم باسم ( خشم ) و آن شهر اميرى داشت موسوم به ( داعى ) . ( اين شهر مثل بعضى از شهرهائى كه در صفحات قبل ذكر شد و در گيلان بود ، امروز وجود ندارد - مارسل بريون )\r\nداعى وقتى شنيد كه من به شهر او نزديك مىشوم باستقبالم آمد و قبل از اين‌كه وارد شهر شوم ، مقابل پايم گاو ذبح كرد . شهر ( خشم ) شهرى كوچك بود و خانه‌هائى داشت كه سقف آنها را باسفال مفروش كرده بودند و هنگام صرف غذا ، گوزن بريان براى من آوردند . بعد از صرف غذا ، به ( داعى ) گفتم چند تن از مردان نيرومند طالش را احضار كن تا با آنها پنجه در پنجه بيندازم ( داعى ) اظهار كرد اى امير از اين كار خود صرفنظر كن چون اگر تو آنها را مقهور نمائى چيزى بر بزرگى تو افزوده نخواهد شد ولى اگر آنها ترا مقهور نمايند سبب سرشكستگى من مىشود كه چرا مهمان بزرگوار و عزيز من مقهور گرديده است .\r\nگفتم اى نيك مرد ، منظور من اين است كه خود را بيازمايم و بدانم آيا نيروى من باقى مانده يا از بين رفته است . ( داعى ) دستور داد كه دو تن از مردان نيرومند را بياورند و آنها كه سينه‌هاى برجسته و بازوهاى سطبر داشتند آمدند . يكى از آنها ، همقد من بود و ديگرى قدرى كوتاه‌تر . من جبه‌اى را كه در تن داشتم بيرون آوردم كه آزادتر باشم و به مردى كه همقد من بود اشاره\r\n\r\n","description":"","footnote":"","page_name":" 166 ","page_number":174},
  {"content":"\r\n\r\nكردم كه نزديك شود .\r\nاز او پرسيدم آيا مىتوانى با من صحبت كنى ؟ آن مرد به زبان طالشى كه نوعى از زبان فارسى است گفت آرى مىتوانم با تو صحبت كنم . گفتم تو تصور نكن كه من امير هستم و مرا مردى همطراز خود تصور نما و تا آنجا كه زور دارى بكوش كه پنجه مرا مقهور كنى . بعد پاها را چپ‌و راست گذاشتم و پنج انگشت را دراز كردم و انگشتان آن مرد در انگشت‌هاى من جا گرفت . رسم پنجه افكندن اين است كه يكى از دو حريف بايد دست ديگرى را طورى از طرف چپ يا راست خم كند كه بمحاذات زانوى او يا زانوى حريف برسد و در آن موقع مردى كه دستش تا زانو خم شده ، مغلوب است .\r\nمردى كه با من مبارزه ميكرد ميكوشيد تا دست مرا خم كند ولى از عهده برنيامد و من رفته رفته برفشارم افزودم و دست آن مرد درحالى كه بشدت نفس ميزد خم شد تا نزديك زانوى او رسيد و غريو از تماشاچيان كه عده‌اى از سكنه شهر و جمعى از افسران من بودند برخاست . مرد طالشى بعد از اين‌كه پنجه‌اش رها شد گفت اى امير ، تو خيلى زور دارى و من چند سكهء زر به او دادم و آن مرد خوشوقت گرديد .\r\nآنگاه خواستم با مرد ديگر پنجه در پنجه بيندازم ولى آن مرد گفت اى امير ، زور رفيق من خيلى بيش از من است و تو ، چون او را مقهور كرده‌اى مرا بطور حتم مغلوب خواهى نمود من با تو پنجه در پنجه نخواهم انداخت . به او هم چند سكه زر دادم و هر دو را مرخص كردم .\r\nاز چيزهاى ديدنى سرزمين طالش ، عبارت بود از درخت‌هائى كه هريك بيش از چند برگ طولانى و عريض نداشت ، و از بعضى از آنها يك خوشه آويخته بود و در هر خوشه ، نزديك به دويست يا سيصد ميوه سبز رنگ مشاهده مىشد و هريك شبيه بود به يك خيار باريك و به من گفتند كه آن درخت‌ها باسم شجره ( موز ) خوانده مىشود و هر درخت ، يكسال عمر دارد و بعد از اين‌كه ميوه داد خشك مىشود و از بين ميرود و سكنه طالش پوست ساقه درخت مزبور را به اندازه كف دست قطع ميكردند و در زمين ميكاشتند و يك درخت موز ديگر سبز مىشد و بعد از يكسال ميوه ميداد .\r\n\r\n","description":"","footnote":"","page_name":" 167 ","page_number":175},
  {"content":"\r\n\r\n\r\nفصل هفدهم چگونه بغداد را مسخر كردم\r\nمدت توقف من در طالش زياد طول نكشيد زيرا وقت نداشتم كه در آن كشور توقف كنم و اگر توقف مينمودم فصل قشون‌كشى ميگذشت و ميخواستم خود را به بغداد برسانم و سرزمينى را كه ( هلاكو ) تصرف كرده بود تصرف نمايم . اگر از طالش ، مستقيم بسوى بغداد ميرفتم با كوه‌هائى مواجه مىشدم كه عبور از آنها امكان نداشت و ميبايد از طالش بسوى مشرق برگردم و از كنار درياى آبسگون بگذرم و خود را بقزوين برسانم و بعد راه بغداد را پيش بگيرم به ( داعى ) امير شهر ( خشم ) گفتم هر موقع كه احتياج بكمك داشت به من مراجعه نمايد و بداند كه من به زودى بكمكش خواهم شتافت و اگر نتوانم براى كمك او بيايم يكى از سردارانم را با عده‌اى سرباز بكمك او خواهم فرستاد . با اينكه طالش بطور مستقيم در سر راه ماوراء النهر و خوارزم نبود در آنجا نيز دو برج كبوترخانه بوجود آوردم تا بوسيله كبوتر قاصد با ( داعى ) ارتباط داشته باشم .\r\nآنگاه قشون من به راه افتاد و از طالش مراجعت كردم و در طول سواحل درياى ( آبسگون ) راه مشرق و جنوب را پيش گرفتم و از منطقه موسوم به ( شفت ) گذشتم و عازم قزوين شدم . مسافرت من از ( شفت ) تا ( قزوين ) و از آنجا تا كرمانشاهان و از كرمانشاهان تا ساحل رود دجله بدون واقعه‌اى كه قابل ذكر باشد ادامه داشت . در راه من چندين شهر وجود داشت و امرا و حكام آن بلاد وقتى مطلع مىشدند كه من نزديك شده‌ام ، باستقبالم مىآمدند و با تكريم از من پذيرائى مىنمودند و من هيچيك از آنها را مجبور نمىنمودم كه از من ميهماندارى كنند فقط براى قشون خود سيورسات ميخواستم و مىگفتم كه بهاى خواربار و عليق را عادلانه محسوب نمايند امرائى كه در سر راه من بودند اهميت نداشتند و داراى بضاعت زياد هم نبودند . آنها نميتوانستند حتى يكروز متحمل هزينه غذا و عليق قشون من شوند و من آنها را مطمئن ميكردم كه حتى يك درهم برايگان از آنها نخواهم گرفت فقط از آنها ميخواستم كه در كشورشان كبوترخانه بوجود بياورم و چند نفر از مردان من عهده‌دار اداره كبوترخانه‌ها باشند .\r\nلزومى نداشت به آنها بگويم كه اگر نسبت بآدم‌هاى من سوء قصد بشود جان و مال آنها و اتباعشان هدر است زيرا همه آنها ميدانستند كه من مردى هستم كه در مسائل مربوط باصول اغماض نميكنم و آنهائى كه از من اطاعت نمايند آزار نخواهند ديد ولى اگر سوء قصد كنند معدوم خواهند شد و من با زنها و فرزندان آنها چون زنها و فرزندان كافر حربى رفتار خواهم نمود يعنى زنهاى آنها\r\n\r\n","description":"","footnote":"","page_name":" 168 ","page_number":176},
  {"content":"\r\n\r\nرا بكنيزى و فرزندانشان را به غلامى مىبرم و اموالشان را متصرف ميشوم .\r\nسه روز قبل از اينكه بشط دجله برسم دو طلايه جلو فرستادم و طلايه مقدم خبر داد كه يك قشون مىبيند . معلوم شد كه در بغداد از آمدن من مطلع شده ، قشونى را براى جلوگيرى از من فرستاده‌اند . طلايه نتوانست راجع به شماره سربازان قشون خصم به من اطلاع بدهند و من بفكر افتادم كه از سكنه محلى براى جاسوسى استفاده كنم . دو نفر يكى باسم ( ابو سعاده ) و ديگرى موسوم به ( وجيه الدين ) را كه هر دو عرب بودند ، جداگانه پذيرفتم . مرزبان عربى را ميدانم ولى با طرز تكلم عادى عرب زبانهاى بين النهرين آشنا نبودم و به همين جهت از وجود ديلماج استفاده نمودم ولى همين كه قدرى در بين النهرين بسر بردم ديگر از ديلماج استفاده نكردم براى اينكه با طرز تكلم عادى زبان آشنا شدم و انسان اگر زبان عربى را بداند ولى هرگز يك عرب زبان را نديده باشد پس از اينكه بكشورى رفت كه سكنه آن عرب زبان بودند به زودى با زبان محلى آشنا خواهد شد .\r\n( ابو سعاده ) و ( وجيه الدين ) تقبل كردند كه بروند و راجع بقشونى كه در سر راه من قرار گرفته تحقيق كنند و بفهمند كه شماره پيادگان و سواران آن قشون چند نفر است و فرمانده آن كيست و سازوبرگ جنگى قشون چگونه مىباشد ، من بهر يك از آن پانصد دينار دادم و گفتم بعد از اينكه اطلاعات مورد لزوم را آوردند پانصد دينار ديگر به آنها خواهم پرداخت هيچ يك از آنها از ماموريت ديگرى اطلاع نداشت تا همدست شوند و اطلاعات غير واقع را به گوش من برسانند .\r\nدر حالىكه دو جاسوس عرب را مامور كسب اطلاع كردم بطلايه مقدم دستور دادم كه اگر ممكن شود ، دستبردى بقشون خصم بزنند و چند تن از افراد قشون و بخصوص صاحبمنصبان را اسير نمايند كه ما بتوانيم از آنها راجع به چندوچون قشون دشمن ، كسب اطلاع كنيم و همچنين از اوضاع ارضى هم اطلاع كافى بدست بياوريم . من فقط براى كسب اطلاع از شماره سربازان خصم و سازوبرگ جنگى او ، قائل باهميت نيستم بلكه بشناسائى وضع ارضى ميدان جنك نيز خيلى اهميت مىدهم و سعى مينمايم بفهمم كه در ميدان جنگ چند كوه يا تپه وجود دارد و شماره رودخانه‌ها چند است و ميزان آب رودخانه چقدر مىباشد و گدارهاى رودخانه ( كه مىتوان از آنها گذشت ) در كجا قرار گرفته است به همين جهت 9 سال بعد از آن تاريخ كه بدجله رسيديم در ( دمشق ) واقع در شام به ( ابن خلدون ) كه اهل مغرب بود ( يعنى اهل كشورهاى شمال افريقا بشمار ميآمد - مارسل بريون ) گفتم كه يك كتاب راجع به وضع ارضى كشورهاى مغرب بنويسد كه در آن ، وضع تمام كوهها و تپه‌ها و رودها و جنگلها و شهرها و قصبات و قراء آشكار باشد بطورى كه وقتى من آن كتاب را ميخوانم چنين تصور كنم كه در خود كشورهاى مغرب هستم . ( شرح برخورد ( ابن خلدون ) را با ( تيمور لنگ ) ، چندين سال پيش آقاى سعيد نفيسى استاد دانشگاه گويا از متن فرانسوى منتشر نموده‌اند و در دسترس همه هست ، و آن شرح از طرف ( ابن خلدون ) دانشمند معروف نوشته شده است . مترجم ) شناختن ميدان جنك بخصوص براى من كه قشونم از سواران متشكل گرديده خيلى ضرورى است چون پياده ، مىتواند در همه‌جا بجنگد ، و از همه‌جا عبور نمايد . ولى سوار قادر نيست كه در زمين‌هاى ناهموار پيكار كند و از اراضى سنگلاخ بگذرد و از گردنه‌هاى تنك عبور نمايد .\r\n\r\n","description":"","footnote":"","page_name":" 169 ","page_number":177},
  {"content":"\r\n\r\nبارى دوبار طلايه مقدم قشون من به قشون خصم دستبرد زد اما نتوانست اسير بگيرد و سربازان من كه مبادرت بحمله نمودند بقتل رسيدند . اين موضوع نشان ميداد كه قشون خصم داراى يك فرمانده لايق است و حواس جمع دارد و در قشون او انضباط حكمفرماست و گرنه سربازان من مىتوانستند لااقل يك نفر را اسير كنند و نزد من بياورند چهار روز بعد ، ( ابو سعاده ) مراجعت كرد و به من گفت قشون خصم داراى يكصد و بيست هزار سرباز است و پانزده هزار تن از سربازان سوار هستند و فرمانده قشون هم امير بغداد مىباشد . از سازوبرگ قشون پرسيدم ( ابو سعاده ) گفت در قشون بغداد دويست ارابه جنگى و دويست منجنيق دستى قابل حمل وجود دارد و سلاح سربازان عبارت است از شمشير و نيزه و تيروكمان و فوتك . پرسيدم فوتك چيست ؟\r\n( ابو سعاده ) گفت فوتك عبارت است از يك نى بلند و مجوف كه در آن ميدمند و با نيروى نفس ، يك پيكان كوچك را بسوى خصم پرتاب مىنمايند و چون پيكان مزبور آلوده بزهر است بعد از چند روز كه از اصابت پيكان به انسان گذشت پاها سست و آنگاه مفلوج مىشود . تا آن موقع من در جنگها مواجه با ارابه جنگى نشده بودم و براى اولين مرتبه ، ارابه‌هاى جنگى را براى پيكار با من آورده بودند . فوتك هم براى من تازگى داشت و از ( ابو سعاده ) پرسيدم كه زهر پيكان چيست ؟\r\n( ابو سعاده ) گفت كه در مرداب‌هاى طرفين رود دجله حلزون‌هائى يافت مىشود و آنها را ميگيرند و ميكوبند و شيره آنها را بيرون ميآورند و در معرض نور آفتاب قرار ميدهند تا اين‌كه قدرى غليظ شود و آن پيكان را به آن عصاره غليظ ميآلايند و پيكان زهرآلود مىشود و بعد از اينكه به انسان تصادم كرد پس از چند روز پاها را سست و آنگاه مفلوج مىنمايد .\r\nگزارش ( وجيه الدين ) دومين جاسوس كه از طرف من استخدام شده بود ، گزارش ( ابو سعاده ) را تاييد كرد و معلوم شد قشون امير بغداد يكصد و بيست هزار سرباز دارد .\r\nبا اين‌كه دوگزارش مويد يكديگر بود ، من بوسيله طلايه خود نيز راجع به قشون خصم تحقيق كردم و طلايه هم خبر داد كه شماره سربازان آن از يكصد هزار تن بيشتر است .\r\nبراى از پا درآوردن يك خصم قوى ، يكى از دو كار را بايد كرد . يا بايد مستقيم به او حمله‌ور گرديد و با تحمل تلفات سنگين نيروى خصم را نابود كرد يا بايد آن را دور زد و از عقب خصم سربدرآورد و در منطقه‌اى با او جنگيد كه اوضاع و احوال با وى مساعد نباشد . من براى اينكه از ميزان نيروى خصم اطلاع حاصل كنم امر كردم كه سربازان من تظاهر بحمله كنند بدون اينكه قصد حمله واقعى را داشته باشند .\r\nسه دسته از سربازان من كه هر دسته پنج هزار تن بودند در دو جناح و قلب ، تظاهر بحمله كردند . در قلب جبهه ، منجنيق‌هاى خصم آن‌قدر سنگ بر سواران من باريدند كه پيشرفت آنها متوقف گرديد . خصم ، در عقب هر منجنيق ، تپه‌اى از سنگ بوجود آورده بود و سربازانش سنگهاى گران را دست بدست ميدادند تا اين‌كه به منجنيق‌ها ميرسانيدند و دو بازوى منجنيق آزاد ميشد و سنك بر سواران من مىباريد و هر سنك ، يك سوار را بقتل مىرسانيد يا از كار مىانداخت . در جناح راست ، ارابه‌هاى دشمن بما حمله‌ور شدند و بايد بگويم ارابه‌هاى خصم سلاحى مهلك بود .\r\nهر ارابه با چهار اسب حركت مىكرد كه دو اسب را به ( ديشلى ) بسته بودند و دو اسب هم ( يان ) بود و براى آنها كه اصطلاح ارابه‌رانى را نمىدانند مىگويم كه دو اسب را كه به مال‌بند ارابه\r\n\r\n","description":"","footnote":"","page_name":" 170 ","page_number":178},
  {"content":"\r\n\r\nبسته مىشود اسبهاى ( ديشلى ) مىخوانند و دو اسب را كه در طرفين آنها قرار مىگيرند اسب‌هاى ( يان ) نام نهاده‌اند و اين دو لفظ تركى است و از كشور ما به جاهاى ديگر رفته است .\r\nدر طرف راست يكى از دو اسب ( يان ) و همچنين در طرف چپ اسب ( يان ) ديگر ، دو محور پيش آمده بود كه در جلوى ارابه بفاصله دور از اسب‌ها ، به شكل يك محور افقى درميآمد و روى آن محور پيكان‌هاى تيز و برنده نصب كرده بودند . وقتى ارابه باسرعت به حركت درميآمد پيكان‌هاى مزبور كه جلوى ارابه ، دور از اسب‌ها قرار داشت اسب‌ها و سواران ما را سوراخ ميكرد و بقتل مىرسانيد . بين اسب‌هاى ارابه و پيكان‌ها ، يك ديوار چوبى حائل بود بطورى كه تيراندازان ما نمىتوانستند اسب‌هاى ارابه را بقتل برسانند . رانندگان ارابه هم بوسيله حائل ديگر مصونيت داشتند و ما نمىتوانستيم بوسيله تيراندازى آن‌ها را از پا درآوريم . ارابه‌هاى ارتش بغداد با اين‌كه سلاحى هولناك بود يك عيب داشت و آن اين بود كه زود متوقف مىشد زيرا پيكان‌هاى ارابه در سواران و اسب‌ها فرو ميرفت و سوار و اسب را ، در مقابل ارابه نگاه مىداشت و در نتيجه يك مانع بزرك در سر راه ارابه بوجود مىآمد و نمىگذاشت كه پيشرفت نمايد .\r\nآنوقت رانندگان ارابه مجبور بودند كه ارابه را با حركت قهقرائى از مانع دور كنند تا اينكه پيكان‌ها از بدن سواران و لاشه اسبها خارج شود و از آن پس ارابه مىتوانست مرتبه‌اى ديگر حمله‌ور گردد .\r\nهنگامى كه متوقف مىشد سواران من مىتوانستند از طرفين باسبها حمله‌ور شوند و چهارپايان را بقتل برسانند و ارابه را از حركت بيندازند . ولى از كار انداختن ارابه مستلزم اين بود كه ما عده‌اى از سواران خود را فدا كنيم تا بتوانيم ارابه را متوقف نمائيم و آنگاه اسب هاى ارابه را به هلاكت برسانيم و من نمىخواستم سواران خود را براى جنگى كه نتيجه آن ممكن بود براى من منفى باشد فدا كنم .\r\nدر جناح چپ ما ، سوارانم هنگامى كه بقشون خصم حمله مىكردند مواجه با تيرباران دشمن شدند و طورى تير ، بر سواران من باريدن گرفت كه عده‌اى از سواران و اسبها را نابود كرد . آزمايشى كه از آن حمله تحصيل كردم نشان داد كه خصم قوى است و خود را براى دفاع آماده كرده و اگر مستقيم ، بدشمن حمله‌ور شوم ممكنست قشونم نابود شود و لذا تصميم گرفتم كه قشون خصم را دور بزنم .\r\nمن براى دور زدن قشون خصم ، يك راه‌پيمائى طولانى را بسوى شمال ضرورى دانستم تا اين‌كه خصم تصور نمايد كه من از حمله ببغداد منصرف گرديده ، مراجعت كرده‌ام . بسرداران خود گفتم بسربازان اطلاع بدهيد كه خويش را براى يك راه‌پيمائى طولانى ، كه روزوشب ادامه خواهد يافت آماده نمايند . من نحوه اين راه‌پيمائى را گفته‌ام و تكرارش ضرورى نيست .\r\nساعت حركت را نيمه شب قرار دادم و در آن ساعت ، طلايه من تماس خود را با خصم قطع كرد و قشون من به راه افتاد و براى رعايت احتياط از شط دجله فاصله گرفتم زيرا اگر در ساحل دجله حركت ميكردم خصم پيوسته قشون مرا ميديد . پنج شبانه‌روز بدون انقطاع راه پيموديم تا اين‌كه به ديوار ( بخت النصر ) رسيديم و در سنوات بعد كه من به شام ( سوريه امروز - مترجم ) رفتم و با عده‌اى از علماء از جمله با چند تن از كشيش‌هاى ( نستورى ) كه زبان يونانى مىدانستند صحبت\r\n\r\n","description":"","footnote":"","page_name":" 171 ","page_number":179},
  {"content":"\r\n\r\nكردم راجع به ديوار بخت النصر چيزها شنيدم .\r\n( توضيح - نستورى فرقه‌ايست از دين مسيحى و پيروان آن فرقه ( نستوريوس ) را كه اهل سوريه بود و در سال 420 ميلادى اسقف قسطنطنيه ( استانبول كنونى ) شد پيشواى خود ميدانند و بحث مربوط بماهيت عقيده نستورىها مفصل و خارج از موضوع سرگذشت تيمور لنك است و همين‌قدر به اختصار مىگوئيم كه نستورىها براى حضرت مسيح قائل به دو شخصيت هستند يكى شخصيت بشرى و ديگرى شخصيت خدائى در صورتى كه كاتوليك‌ها مىگويند كه حضرت مسيح فقط يك شخصيت دارد و آن هم شخصيت ما فوق بشرى يا خدائى است و او را پسر خدا ميدانند - مترجم )\r\nقبل از اين‌كه بگويم كه كشيش‌هاى نستورى به من چه گفتند بايد بنويسم كه ديوار بخت النصر ، عبارتست از ديوارى كه ( بخت النصر ) پادشاه معروف بين دجله و فرات ساخت . يك سر اين ديوار در طرف مشرق وصل مىشود به شط دجله و سر ديگرش در طرف مغرب وصل به شط فرات مىگردد لذا اين ديوار كشور بين النهرين را از شمال جدا مىنمايد و منظور بخت النصر از ساختن ديوار اين بود كه قبايل شمال بين النهرين كه در كوهها زندگى ميكردند نتوانند كشور بين النهرين را مورد حمله قرار بدهند .\r\nوقتى من بشام رفتم و با كشيشهاى ( نستورى ) صحبت كردم آنها كه زبان يونانى را ميدانستند و تواريخ يونان را خوانده بودند به من گفتند كه در قديم ديوار بخت النصر را باسم ديوار ( بابل ) ميخواندند . در بين النهرين كشورى بود موسوم به ( بابل ) و پايتخت آن كشور هم ( بابل ) نامداشت و شهر ( بابل ) كنار شط ( فرات ) بود نه مثل بغداد كه كنار شط ( دجله ) است .\r\nكيشيش‌هاى نستورى به من گفتند كه در تورايخ يونان خوانده‌اند كه ايران پادشاهى داشت باسم سيروس ( كه من نمىدانم او كيست زيرا نامش نه در شاهنامه فردوسى مىباشد نه در هيچ يك از تواريخ فارسى ) و سيروس بطورىكه در تواريخ يونان نوشته شده به ( بابل ) حمله‌ور شد و از ديوار بابل گذشت و پايتخت كشور بابل را گرفت و يهوديان را كه در آن شهر اسير بودند آزاد كرد .\r\nبرطبق آنچه كشيش‌هاى نستورى براى من در ( شام ) بيان كردند يك مورخ يونانى باسم هرودوس ( هرودوت - مارسل بريون ) در كتاب خود نوشته كه ( سيروس ) براى اين‌كه از ديوار ( بابل ) بگذرد آب رودخانه فرات را كه به شهر ( بابل ) ميرفت برگردانيد ( همان كار كه من ميخواستم در اصفهان بكنم و آب رودخانه زاينده را برگردانم ) و بعد از اينكه آب رودخانه ( فرات ) برگردانيده شد ( سيروس ) از مجراى آن رودخانه از ديوار ( بابل ) گذشت و آن شهر را تسخير كرد . ليكن كشيش‌هاى نستورى اظهار داشتند كه ( هرودوس ) يونانى كه مورخ بوده اشتباه كرده و ديوار بابل يعنى ديوار بخت النصر را كه بين شطوط دجله و فرات ساخته شده با ديوار شهر ( بابل ) اشتباه نموده و براى اين‌كه بتواند نشان بدهد كه ( سيروس ) چگونه از ديوار ( بابل ) گذشت ، نوشت كه ( سيروس ) شط فرات را برگردانيد و از مجراى خشك آن شط وارد ( بابل ) شد .\r\nاين موضوع بنابر گفته كشيش‌هاى ( نستورى ) صحت ندارد چون در بالاى ( بابل ) منطقه‌اى نبود و نيست كه ( سيروس ) بتواند شط فرات را برگرداند و از مجراى خشك آن شط وارد بابل شود بلكه ( سيروس ) از ديوار بخت النصر كه در قديم موسوم بوده به ديوار ( بابل ) عبور نمود و خود را به پايتخت كشور ( بابل ) رسانيد و آن را تصرف كرد و شط ( فرات ) از كنار ( بابل ) ميگذشته نه از\r\n\r\n","description":"","footnote":"","page_name":" 172 ","page_number":180},
  {"content":"\r\n\r\nوسط شهر تا بتوان از مجراى خشك آن وارد شهر گرديد .\r\n( توضيح - تيمور لنگ در پانصد و پنج سال قبل از اين كشور سوريه را اشغال كرد و با عده‌اى از دانشمندان آن كشور از جمله كشيش‌هاى نستورى مذاكره نمود و خبرى را نقل مىكند كه براى ما ايرانيان تازگى دارد و مترجم بيمقدار اين سرگذشت تا امروز اين موضوع را نشنيده بودم و من هم مثل ديگران خوانده بودم كه سيروس ( كورش ) پادشاه مصلح و آزادىخواه ايران آب شط فرات را برگردانيد و از مجراى خشك آن شط وارد بابل شد در اين‌كه ( بخت النصر ) كه نام اصلى او ( نبوخد نصر ) است ديوارى بين دو شط دجله و فرات ساخت ، ترديدى وجود ندارد و در اينكه ديوار مزبور باسم ( ديوار بخت النصر ) يا ( ديوار بابل ) خوانده مىشد باز ترديدى نداريم و اينك بر مورخين و اهل تحقيق است كه اين موضوع را روشن كنند چون از نظر تاريخى اهميت دارد و ممكن است يك اشتباه بزرگ تاريخى اصلاح شود - مترجم )\r\nوقتى من به ديوار بابل رسيدم آن ديوار ، ويران شده بود معهذا قسمت‌هائى از ديوار مزبور هنوز پابرجا به نظر ميرسيد و از عبور يك قشون ( در آن قسمت‌ها ) ممانعت ميكرد در آنجا راه‌پيمائى را متوقف كردم و دستور دادم كه براى عبور قشون من از شط دجله و ورود به دشت بين النهرين پل بسازند . در بين النهرين پل را روى مشك‌هاى بزرگ ، از پوست گاو ميسازند . بدين ترتيب كه مشك - هاى بزرگ را كه از پوست گاو دوخته مىشود بوسيله فوتك پر از باد مىكنند و در شط قرار ميدهند و روى آنها تخته ميندازند و يك پل بوجود مىآيد . اين‌گونه پل‌ها را مىتوان باسرعت بوجود آورد ولى اگر مشك‌ها سوراخ شود يا باد آن بدررود ، پل غرق خواهد شد . لذا براى حصول اطمينان بايد پل را روى قايق‌هاى چوبى كه مجوف است ساخت .\r\nسربازان من ، به زودى مقدارى قايق را از اطراف بدست آوردند و روى آنها الوار انداختند و يك پل بوجود آمد و سواران من در حالىكه دهانه اسب‌ها را گرفته بودند از پل گذشتند . بعد از عبور از پل ، امر كردم كه اين پل را ويران كنند تا اثر عبور ما در آنجا باقى نماند و سپس باسرعت زياد راه جنوب را پيش گرفتم . طورى سرعت حركت قشون من زياد بود كه من يقين داشتم هيچكس نميتواند از من بگذرد و خبر رسيدن مرا به اطلاع فرمانده قشون بغداد برساند . فقط ممكن بود بوسيله كبوتر قاصد خبر حركت مرا به بغداد بدهند ليكن من در راه برج‌هاى كبوتر - خان نديدم .\r\nمن از اين‌جهت باسرعت بسوى بغداد ميرفتم تا اين‌كه امير آن شهر را غافل‌گير نمايم .\r\nمن ميدانستم كه قشون امير بغداد در ساحل شرقى دجله قرار گرفته و اگر من بتوانم خود را طورى به بغداد برسانم كه وى غافلگير شود فرصت نخواهد داشت كه قشون خود را بساحل غربى منتقل نمايد و جلوى مرا بگيرد . انتقال يكصدوبيست‌هزار سرباز ، با ارابه‌ها و منجنق‌ها و وسايل ديگر از ساحل شرقى دجله بساحل غربى مدتى وقت ميخواهد و تا امير بغداد قشون خود را بساحل غربى منتقل كند من ( بغداد ) را مسخر كرده‌ام و پس از تصرف بغداد كليد بين النهرين بدست من خواهد افتاد و از آن پس از خصومت امير بغداد بيم نخواهم داشت ولو قشون او از بين نرفته باشد .\r\nاگر لزوم دسترسى به آب نمود من از بيابان‌هاى مركزى بين النهرين عبور ميكردم تا اين كه مردم قشون مرا ببينند . ولى اجبار داشتم از منطقه‌اى عبور كنم كه نزديك دجله باشد و يك قشون آن هم قشونى كه سوار اسب است نميتواند دور از منبع آب راه‌پيمائى كند زيرا اگر سربازان از بى\r\n\r\n","description":"","footnote":"","page_name":" 173 ","page_number":181},
  {"content":"\r\n\r\nآبى تلف نشوند ، اسب‌ها از تشنگى خواهند مرد . در پنج فرسنگى بغداد توقف كردم تا اين‌كه سربازان و اسبها قدرى رفع خستگى كنند . من اميدوار بودم كه امير بغداد را غافل‌گير كرده باشم معهذا احتمال جنگ با قشون او را در ساحل غربى دجله ، از نظر دور نميداشتم . اين بود كه گفتم سربازان و اسب‌ها قدرى استراحت كنند كه اگر جنگ درگرفت ، بتوانند پيكار نمايند .\r\nدر حالى كه سربازها خوابيده بودند . طلايه خبر داد كه از ساحل شرقى دجله قشون به ساحل غربى منتقل مىشود و من امر كردم كه سربازان را بيدار كنند و به راه بيفتيم تا اينكه قبل از انتقال تمام قشون امير بغداد به ساحل غربى ، با آن قشون بجنگيم . اگر درنگ ميكردم و تمام قشون بغداد از ساحل شرقى دجله بساحل غربى منتقل ميگرديد نميتوانستم وارد بغداد شوم . لذا بدون تأخير مبادرت بحمله نمودم و به افسران خود گفتم دستور جنگ عبارت است از محو دشمن و تصرف بغداد ولى شهر نبايد مورد يغما قرار بگيرد مگر بعد از اين‌كه دستور چپاول از طرف من صادر شود و پس از اين‌كه دستور غارت صادر گرديد چهار نوع دكان بايد از يغما مصون باشد اول جواهر سازى دوم شمشير و خنجرسازى سوم دكان‌هائى كه در آنها ابريشم تابيده مىشود يا پارچه‌هاى ابريشمين ميبافند و چهارم سراجى .\r\nمن شنيده بودم كه بهترين جواهرسازان ممالك ايران در بغداد هستند و شمشيرسازان آن شهر از بهترين تيغ‌سازان جهان ميباشند و پارچه‌هاى ابريشمى كه در آنجا بافته مىشود زيبا است و سراجى بغداد را هيچ شهر ندارد و چون در همه عمر حامى صنعتگران بوده‌ام نخواسته‌ام كه صنعتگران آن شهر بر اثر يغما آسيب ببينند . طورى فشار سواران من شديد بود كه نيروئى كه امير بغداد بساحل غربى دجله منتقل كرد در ظرف مدتى كمتر از يكساعت نابود شد و راه بغداد به روى ما بازگرديد . من قسمتى از نيروى خود را در ساحل دجله گذاشتم تا اگر باز امير بغداد نيروى خود را از ساحل شرقى بساحل غربى منتقل نمايد جلوى آن را بگيرند و با بقيه نيرو راه شهر را پيش گرفتم و هنگاميكه بسوى شهر ميرفتم محفوظات خود را راجع ببغداد كه در كتاب ( ابن رسته ) و ( ابن فقيه ) و ( مسعودى ) و ( مقدسى ) و ( ادريسى ) و ساير مورخين خوانده بودم بخاطر آوردم و متذكر شدم كه در آن روز كه من قدم به شهر بغداد ميگذاشتم ششصد و چهل و يكسال از بناى آن شهر بدست ( المنصور ) خليفه عباسى ميگذشت .\r\nشهر بغداد روزى كه من وارد شهر شدم حصار نداشت ولى در گذشته داراى حصار بود و ( هلاكو ) از فرزندان ( چنگيز ) در سال 656 ( هجرى قمرى - نويسنده ) حصار بغداد را ويران كرد و آخرين خليفه عباسى را كشت . من ميدانستم كه نام اول بغداد شهر ( مدور ) بود يعنى شهرى كه مانند دايره است و آن شهر را المنصور خليفه عباسى در سال 145 هجرى قمرى ساخت و آن شهر داراى چهار دروازه بود به اسامى دروازه بصره - دروازه كوفه - دروازه شام - دروازه خراسان .\r\nبعد از المنصور شهر ( مدور ) توسعه يافت و موسوم به بغداد گرديد و گورستان شهر را در طرف مغرب قرار دادند و قبرستان در موضعى قرار گرفت كه شط دجله از دو طرف آن را احاطه مىنمود و ايرانيان گورستان مزبور را ( كاظمين ) خواندند براى اين‌كه دو تن از سلالهء حسين بن على ( عليه السلام - مترجم ) به اسم ( كاظم ) در آنجا مدفون هستند .\r\n( بغداد ) را شهر قصرها ميخوانند و من تا روزى كه شهر بغداد را نديده بودم نميتوانستم شهر قصرها را در نظر مجسم نمايم . وقتى وارد بغداد شدم و بر يك بلندى قرار گرفتم ديدم تا چشم\r\n\r\n","description":"","footnote":"","page_name":" 174 ","page_number":182},
  {"content":"\r\n\r\nكار مىكند در دو طرف دجله ، قصر وجود دارد و قصرهاى مزبور در دوره خلافت عباسيان ساخته شده و بغداد در دوره خلافت عباسيان مدت پانصد و يازده سال پايتخت كشورهاى اسلامى بود .\r\n( توضيح - تيمور لنگ اشتباه مىكند و در دورهء خلافت عباسيان ، مدتى شهر سامره پايتخت خلفاى عباسى بود ليكن اين اشتباه را بايد بر ( تيمور لنگ ) بخشيد - مارسل بريون ) .\r\nهر والى از هر حكومت كه مراجعت ميكرد در بغداد يك قصر ميساخت و قصر مزبور به فرزندانش ميرسيد و آنقدر در بغداد در دو طرف دجله قصر ساخته شد تا اينكه قصور بغداد به خرابه‌هاى شهر مدائن رسيد و بين خرابه‌هاى مدائن و بغداد هفت فرسنگ فاصله است و قسمتى از مصالح ساختمان كه در قصور بغداد به كار رفت از خرابه‌هاى مدائن بدست مىآمد من آن خرابه‌ها را ديده‌ام و آثار عمارات قديمى شهر بغداد تا امروز هست .\r\nهريك از قصرهاى بغداد بيك رنگ است و در طلوع آفتاب يا هنگام غروب وقتى از بالاى يك بلندى منظره قصور شهر از نظر ميگذرد شبيه به جواهر رنگارنگ جلوه مينمايد . در بعضى از قصرها سنگهاى مرمر سفيد يا گلى رنگ به كار رفته و آن سنگها از عراق عجم و فارس و كرمان و يزد به بين النهرين آورده و در عمارات توانگران كار گذاشته‌اند .\r\nپس از اين‌كه وارد بغداد شدم ، بسربازان گفتم كه استراحت نمايند . من ميدانستم كه يك قشون در ساحل شرقى دجله وجود دارد و ممكن است كه بين ما و آن قشون جنگى سخت در بگيرد و سربازان من كه بر اثر راه‌پيمائى طولانى خسته شده‌اند بايد استراحت نمايند تا بتوانند جلوى آن قشون را بگيرند . من نميگذاشتم كه قشون امير بغداد از ساحل شرقى خود را بساحل غربى دجله برساند ولى ممكن بود كه آن مرد هم مبادرت بكارى چون كار من بكند و در طول دجله بالا برود يا راه پائين را پيش بگيرد و پس از اينكه خود را از من دور ديد قشون را از ساحل شرقى بساحل غربى منتقل نمايد و آنگاه به من در بغداد حمله‌ور شود . اين بود كه ضرورى ميدانستم سربازانم استراحت كنند كه اگر جنگ ديگرى درگرفت بتواند خصم را دور نمايند .\r\nگفتم كه من قسمتى از سربازان خود را كنار دجله گماشتم تا نگذارند امير بغداد از دجله عبور نمايد و خود را بساحل غربى برساند فرماندهى آن دسته از قشون مرا مردى باسم ( قره گوز ) بر عهده داشت و او مردى بود كوتاه‌قد و چهار شانه و در آغاز چون يك سرباز عادى وارد خدمت من شد و من چون در جنگها برشادت او پى بردم بر رتبه‌اش افزودم . ( قره‌گوز ) كه موفقيت و ثروت خود خود را مرهون من بود نسبت به من خيلى ابراز وفادارى ميكرد و ميدانستم حاضر است كه هر لحظه كه من بگويم جانش را فداى من كند . من در بغداد بودم كه از طرف ( قره‌گوز ) به من خبر رسيد كه بين نيروى او و سواران خصم يك جنگ سخت درگرفته و به من توصيه ميكرد كه مواظب او باشم و اگر بتوانم به او كمك كنم .\r\n( قره‌گوز ) و سوارانش در مغرب دجله بودند و قشون امير بغداد در مشرق رودخانه و معلوم شد كه امير بغداد توانسته سواران خود را از آب بگذراند و بساحل غربى دجله برسد چون امير بغداد سواران خود را از آب گذرانيد و وارد ساحل غربى شد بعيد نبود كه همان موقع پل‌سازى را را شروع كرده باشد تا اينكه تمام قشون خود را از دجله بگذراند من ميدانستم كه امير بغداد پانزده هزار سوار دارد و لابد آنها را در طول رودخانه بالا برده و در موضعى كه به چشم قره‌گوز نرسيده سواران را از رودخانه گذرانده است . من دريافتم كه آب دجله زياد است و امير بغداد\r\n\r\n","description":"","footnote":"","page_name":" 175 ","page_number":183},
  {"content":"\r\n\r\nنميتوانسته سواران خود را از آب بگذراند و اگر آن كار امكان ميداشت من سوارانم را از دجله ميگذرانيدم و مجبور نميشدم كه پل بسازم .\r\nاسب با اينكه شناگر است نميتواند از آب‌هاى زياد و سريع عبور كند و آب او را خواهد برد بعد به خود گفتم كه امير بغداد با همان وسيله از دجله گذشته كه من گذشته‌ام يعنى پل ساخته و و سوارانش را از روى آن گذرانيده و اينك كه سوارانش بما حمله مىكنند پيادگانش مشغول عبور از پل هستند تا آنان نيز بما حمله نمايند .\r\nپس از اينكه وارد بغداد شدم براى احتياط عده‌اى كثير از خويشاوندان امير بغداد و اقرباى افسران او را اسير و محبوس كردم تا اين‌كه بعنوان گروگان داشته باشم و قبل از اين كه براى كمك قره‌گوز به راه بيفتم برايش پيغام فرستادم كه به امير بغداد اطلاع بدهد كه هرگاه حمله را موقف ننمايد تمام خويشاوندان او و افسرانش را خواهم كشت . بعد از آن پيام سفيد مهره را بصدا درآوردند تا سربازان از خواب بيدار شوند و بجنگ برويم در بين اسيران دو پسر و سه دختر خود امير بغداد بودند و پسران و دختران افسران وى يافت مىشدند و اگر امير بغداد بحمله ادامه ميداد من تمام آنها را مقابل چشم وى و افسرانش بقتل ميرسانيدم وقتى امير بغداد شنيد كه هرگاه حمله‌اش ادامه داشته باشد من تمام خويشاوندان وى را خواهم كشت سست شد و افسرانش نيز سست گرديدند و امير بغداد نماينده‌اى نزد قره‌گوز فرستاد كه راجع به صلح مذاكره نمايند من مذاكره مربوط به صلح را به قره‌گوز واگذاشتم و خود مواظب شهر شدم زيرا بعيد نبود كه مذاكره مربوط به صلح دامى باشد براى فريب دادن ما و حمله ناگهانى از يك جهت ديگر به شهر .\r\nاما در عين اين‌كه مواظب شهر بودم و دقت داشتم كه غافلگير نشويم ميدانستم كه خصم را نبايد طورى نااميد كرد كه از فرط يأس دست از همه چيز حتى فرزندان خود بكشد و مبادرت بحمله نمايد . من بوسيله قره‌گوز به امير بغداد گفتم براى اينكه صلح برقرار شود وى ميبايد سربازان خود را مرخص و متفرق نمايد و پس از اينكه سربازانش متفرق گرديدند و من يقين حاصل نمودم كه وى ديگر ارتش ندارد گروگان‌ها را آزاد خواهم كرد كه بوى و افسرانش ملحق گردند و آنگاه راجع به ساير شرائط صلح كه جنبهء مالى دارد صحبت خواهيم نمود .\r\nامير بغداد پيغام فرستاد من حاضرم ارتش خود را مرخص و متفرق كنم مشروط بر اينكه بدانم مال و جان سكنه بغداد مصون خواهد ماند من جواب دادم اگر تو و سكنه بغداد حاضر باشيد به من باج بدهيد نه فقط مال و جان سكنه بغداد مصون خواهد بود بلكه من از اين شهر ميروم و تو همچنان امير بغداد خواهى بود و سلطنت خويش را حفظ خواهى نمود . امير بغداد پرسيد آيا ممكن است بدانم خراجى كه از من و سكنه شهر ميخواهى چقدر است گفتم من از شما ، باج عادله دريافت ميكنم و فقط بدريافت نيمى از موجودى زروسيم شما اكتفا مينمايم و نيمى ديگر از موجودى زروسيم مال خودتان و چشم بجواهر اين شهر ندوخته‌ام و هركس هرقدر جواهر دارد از خود او باشد .\r\nمن ميدانستم كه تقويم موجودى زروسيم امير بغداد و سكنه شهر مشكل است وقتى مردم بدانند كه بايد نيمى از موجودى زروسيم خود را بابت خراج بدهند دارائى خويش را پنهان مينمايند و بايد با قهر و شكنجه آنها را وادار كرد كه بگويند زروسيم را در كجا پنهان كرده‌اند\r\n\r\n","description":"","footnote":"","page_name":" 176 ","page_number":184},
  {"content":"\r\n\r\nاين بود كه به شرط كلى اكتفا كردم تا بعد وارد جزئيات شوم . امير بغداد پرسيد بعد از اينكه باج را گرفتى چه خواهى كرد ؟ گفتم پس از اينكه باج را گرفتم سلطنت بغداد را به تو واميگذارم و از اين شهر ميروم امير پرسيد ضامن اجراى اين تعهد چيست و اگر تو بتعهد خود عمل نكردى و من ارتش خود را مرخص نمودم چه ميتوانم بكنم گفتم من به قرآن كه نزد من محترم‌ترين و مقدس ترين چيزها است و آن را در سينه دارم سوگند ياد مىنمايم كه اگر تو ارتش خود را متفرق و مرخص كنى گروگانها را آزاد نمايم و هرگاه تو و سكنه بغداد نيمى از زروسيم خود را به من بدهيد من از غارت اين شهر منصرف مىشوم و با قشون خود از اينجا ميروم و سلطنت بغداد را به تو واميگذارم .\r\nاى كه سرگذشت مرا مىخوانى بدان كه يكى از واجبات سلطنت اينست كه وقتى يك سلطان مقهور امان خواست و حاضر شد باج بدهد بايد سلطنتش را به خود او واگذار كرد بخصوص در كشورهائيكه خانواده سلطنتى سوابق عتيق دارد . چون اگر يك پادشاه فاتح حاضر نشود بيك سلطان مقهور كه موافقت مىنمايد باج بپردازد ، امان بدهد براى خود اشكالات بزرگ توليد خواهد كرد و يكى از اشكالات مزبور اين است كه بايد پيوسته در كشورى كه پادشاهش مقهور گرديده يك قشون بزرگ نگاه دارد و هزينه آن قشون را از خزانه خود بپردازد زيرا اگر همواره يك قشون بزرگ نگاه ندارد سلطان مقهور با مردمى كه نسبت به او وفادار هستند خواهند شوريد . اشكال ديگر اينست كه در هر كشور آئين و رسمى مخصوص حكمفرماست و سلطان فاتح اگر به سلطان مقهور امان ندهد بايد رسم و آئين خود را بر كشور مقهور تحميل نمايد و اين هم كارى است دشوار و ايجاد زحمات زياد مىكند چون رسم و آئين سكنه يك كشور را در ظرف يكصد سال هم نميتوان از بين برد تا چه رسد باينكه بخواهند در ظرف چند هفته يا چند ماه از بين ببرند .\r\nيك سلطان فاتح از كشور مقهور غير از باج چيز ديگر نميخواهد و چه بهتر آنكه آن باج را خود سلطان مغلوب بپردازد نه اينكه پادشاه فاتح با قشون خود به زور از مردم بگيرد . اگر يك پادشاه فاتح به پادشاه مغلوب امان بدهد و موافقت نمايد كه وى هم‌چنان پادشاه باشد تمام مزاياى تصرف يك كشور را بدست خواهد آورد بدون آنكه مضار آن را تحمل نمايد و در جهان وى را بعنوان تاج‌بخش خواهند شناخت و پادشاه مغلوب از وى ممنون خواهد شد و اعقاب او هم از پادشاه فاتح ممنون خواهند گرديد . بخصوص هنگامى كه پادشاه مغلوب يك مرد بالياقت است بايد به او امان داد و وى را بر سلطنت ابقا كرد تا اينكه درصدد شورش برنيايد .\r\nمن امير بغداد را مردى لايق تشخيص داده بودم و صلاح را در آن ميدانستم كه وى را بر سلطنت ابقا كنم و بعد از دريافت باج از بغداد بروم و راه فارس را پيش بگيرم و سزاى سلطان فارس را كه به من ناسزا گفته بود در دستش بگذارم . امير بغداد قشون خود را كه قسمتى از آنان از عشاير شمال بين النهرين بودند مرخص نمود و عشاير مزبور به وطن خود بازگشتند .\r\nمن پس از اين‌كه دانستم امير بغداد ديگر قشون ندارد گروگان‌ها را آزاد نمودم و دو پسر و سه دختر امير بغداد به پدر پيوستند و گروگان‌هاى ديگر نيز بافسران امير بغداد ملحق شدند و آنوقت نوبت پرداخت باج رسيد . من چهار صنعت جواهرفروش - شمشيرساز - ابريشم‌باف - سراج را از پرداخت باج معاف كردم و بامير بغداد كه تا آنموقع بالمواجهه وى را نديده بودم گفتم كه نيمى از زروسيم سكنه بغداد را از آنها بگيرد و به من بدهد و در آغاز هم خود او نيمى از زروسيم خزانه‌اش را\r\n\r\n","description":"","footnote":"","page_name":" 177 ","page_number":185},
  {"content":"\r\n\r\nبه من بپردازد .\r\nمن از اين‌جهت خود امير بغداد را مامور دريافت باج از مردم كردم كه ميدانستم او همه را مىشناسد و ميداند كه ميزان ثروت هركس چه اندازه است . ولى من و افسرانم سكنه بغداد را نميشناختيم و از ميزان دارائى آنها اطلاع نداشتيم . در هر شهر كسانى هستند كه يك جو سيم‌و زر ندارند و من از آنها چيزى نميخواستم . شايد در بغداد كسانى بودند كه باغ و طاحونه و زورق داشتند اما در كيسه آنها سيم‌وزر يافت نمىشد . باز من از آنها چيزى نميخواستم زيرا نه ميخواستم باغبانى كنم نه طاحونه‌دارى . خزانه امير بغداد داراى دستك و طومار بود و موجودى خزانه را نميتوانستند پنهان نمايند و امير بغداد باصداقت نيمى از زروسيم خزانه را به من پرداخت .\r\nولى موجودى زروسيم سكنه محلى بطوريكه گفتم معلوم نبود . و بطور حتم مردم بغداد دارائى خود را پنهان ميكردند تا اينكه مجبور نباشند نيمى از زروسيم خود را بدهند و من مجبور ميشدم كه سربازان خود را مأمور شكنجه آنها نمايم تا اينكه بگويند چقدر طلا و نقره دارند و زروسيم آنها در كجاست . آن كار علاوه بر اينكه مدتى طول ميكشيد ممكن بود كه نتيجه مطلوب هم ندهد و كسانى شكنجه را تحمل نمايند ولى محل پنهان كردن زروسيم خود را بروز ندهند . لذا پيشنهاد امير بغداد را مشعر بر اين‌كه خود او ، ميزانى براى پرداخت زروسيم مردم تعيين نمايد پذيرفتم چون متوجه شدم راهى كه او نشان ميدهد سهل‌تر است و بهتر به نتيجه ميرسد . من در عمر خود شهرهاى بسيار را با خاك يكسان كردم و طورى آن بلاد را ويران نمودم كه ميدانم تا جهان باقى است آباد نخواهد شد . من در عمر خود كرورها از سكنه بلاد مغلوب را از دم تيغ گذرانيدم و از كله‌هاى مقتولين منارها ساختم . وقتى فرمان قتل عام را در يك شهر صادر ميكردم تمام كوچه‌ها و بازارهاى شهر از خون مقتولين ارغوانى ميشد ولى وقتى مردم يك شهر بدون مقاومت امان ميخواستند آنها را نمىآزردم بخصوص اگر متدين بدين اسلام بودند .\r\nمردى چون من كه شرق و غرب جهان ، از بيم تيغ او ميگريزد بايد در موقع لزوم نظر بلند باشد و از جزئيات صرفنظر كند تا بتواند نتايج بهتر بگيرد . ممكن بود كه من شش ماه يا يكسال خود را در بغداد معطل كنم تا اينكه يكايك سكنه شهر مورد تحقيق و شكنجه قرار بگيرند و موجودى زروسيم خود را بروز بدهند ولى از يك نتيجه بزرگ كه تصرف خزينه سلطان فارس بود باز ميماندم و من ميخواستم كه در همان سال يا لااقل در بهار سال بعد ، خود را بفارس برسانم و به شاه منصور مظفرى پادشاه فارس نشان بدهم كه به من نمىتوان دشنام داد .\r\nيكروز از طرف امير بغداد به من اطلاع داده شد كه كار دريافت خراج از سكنه شهر خاتمه يافت و ديگر كسى وجود ندارد كه بتوان از او زروسيم گرفت . در آن روز معلوم شد كه پانصد و پنجاه هزار مثقال زر و دو كرور و دويست هزار مثقال سيم از طرف امير بغداد بما تحويل داده شده است . قسمتى از زروسيم مسكوك بود و قسمتى ديگر وسايل زينت و ظروف و چون غذا خوردن در ظروف طلا و نقره حرام است من امر كردم كه تمام ظروف نقره و طلا را ذوب كنند و سكه بزنند .\r\n( توضيح - خراجى كه تيمور لنگ از بغداد گرفت باتوجه باين‌كه در قديم طلا مثل امروز فراوان نبود زياد به نظر ميرسيد ولى اگر بجاى پانصد و پنجاه هزار مثقال زر بگوئيم پانصد و پنجاه\r\n\r\n","description":"","footnote":"","page_name":" 178 ","page_number":186},
  {"content":"\r\n\r\nهزار دينار متوجه مىشويم كه خراج مزبور خيلى زياد نبوده و سكه‌هاى طلاى يك دينارى در قديم يك مثقال وزن داشته است - مترجم ) بعد از اينكه از امر دريافت باج فارغ شديم ، من عزم كردم كه از بغداد بروم و امير بغداد از من دعوت كرد تا در ضيافتى كه ميدهد شركت نمايم .\r\nمن دعوتش را پذيرفتم و با عده‌اى از ملازمان خود از جمله ( قره‌گوز ) بضيافت امير بغداد رفتم و بعد از اينكه طعام خورده شد عده‌اى از كنيزان زيباى عرب وارد مجلس شدند و بآهنك رباب و عود و چنگ ، شروع برقصيدن كردند .\r\nمن بامير بغداد گفتم آيا اين زن‌ها را براى خوشگذرانى خود به اين مجلس فراخوانده‌اى يا براى خوشگذرانى من . امير بغداد گفت من آنها را فراخواندم تا به تو خوش بگذرد و هريك از از آنها را هم كه بخواهى از آن تو است . گفتم من هيچيك از آنها را نميخواهم و به آنها بگو كه از اين محفل بروند چون من ميل بديدار رقاصان و شنيدن صداى عود و رباب و چنك ندارم .\r\nامير بغداد حيرت كرد و گفت اى امير تيمور بزرگ آيا تو از شنيدن نغمه‌هاى دلپذير نفرت دارى و نميخواهى كنيزان زيبارو را ببينى و از رقص آنها لذت ببرى ؟ گفتم نه من توبه كرده‌ام كه هرگز خويش را با لهوولعب مشغول نكنم و از روزى كه توبه نمودم تا امروز ، به عهد خود استوار بودم و توبه‌ام را نخواهم شكست و اميدوارم تا روزى كه زنده هستم توبه خود را نشكنم .\r\nامير بغداد دستور داد كه كنيزان رقاص از آن محفل بروند و بعد از ساعتى من هم خواستم بروم .\r\nهنگام رفتن ، يك طبق كه از طلا ساخته شده بود به مجلس آوردند و من ديدم كه مقدارى جواهر در آن است .\r\nامير بغداد گفت كه كه من اين جواهر را برسم يادگار به تو پيشكش ميكنم و اميدوارم كه آن را از من بپذيرى و اين جواهرى است كه من از خزانه خود برداشته‌ام . من جواهر را پذيرفتم ولى طبق طلا را قبول نكردم و امير بغداد با خوشدلى از من جدا شد و به من گفت هر موقع تو به سمت ميهمان ببغداد بيائى ما مقدم تو را گرامى خواهيم داشت . چون سربازان من در شهر بغداد مبادرت به غارت نكرده بودند من مقدارى از زروسيم را كه از بغداديان گرفته بودم بين افسران و سربازان خود تقسيم كردم . در فصل پائيز از بغداد مراجعت نمودم و روزى كه از آن شهر برميگشتم امير بغداد و پسرانش و عده‌اى از وجوه شهر تا پنج فرسنگ مرا بدرقه كردند . من ميخواستم خود را بفارس برسانم و براى وصول به آنجا ميبايد بكرمانشاه برسم . ( كلمه كرمانشاه ، قلب كلمه ( كرميسين ) يا ( قره‌ميسين ) است و در قديم كرمانشاه را كرميسين ميخواندند و ما براى اين‌كه در نظر خوانندگان ثقيل نيايد كرمانشاه مىنويسيم - مترجم )\r\n\r\n","description":"","footnote":"","page_name":" 179 ","page_number":187},
  {"content":"\r\n\r\n\r\nفصل هيجدهم عبور از گردنه پاتاق و رسيدن بفارس\r\nهنگامى كه بسوى كرمانشاه ميرفتم ، وارد گردنه‌اى موسوم به ( پاتاق ) شدم و در آنجا طلايه‌ام خبر داد كه عده‌اى كثير سوار و پياده اطراف گردنه هستند و ممكن است سر خصومت داشته باشند .\r\nمن به طلايه دستور دادم كه تحقيق نمايد آنها كه هستند و براىچه در آنجا مستقر شده‌اند . طلايه جواب داد آنها عده‌اى از عشاير كشور كرمانشاه هستند و ميگويند اطلاع دارند كه امير تيمور با بارهاى زروسيم از بغداد مراجعت كرده و اظهار ميدارند اگر ميخواهد جان بسلامت ببرد زرو سيمى را كه از بغداد آورده بدهد و از اينجا بگذرد .\r\nزروسيمى كه من از بغداد آورده بودم زياد نبود و شهرت آن بيش از خود طلا و نقره اهميت داشت . ولى اگر فقط يك مثقال طلا و نقره مىآوردم باز رضايت نميدادم عشاير كرمانشاه از من بگيرند تا بگذارند من از آن گردنه عبور نمايم .\r\nگردنه ( پاتاق ) بطورى كه من ديدم مكانى است كه اگر اطرافش را بگيرند يك قشون ، نميتواند از آن عبور كند مگر با تحمل تلفات سنگين . چون علاوه بر اين‌كه مىتوان از دو طرف آن قشون را به تير بست وضع گردنه طوريست كه مىتوان روى قشونى كه از آنجا عبور مىكند سنك باريد و كافى است كه عده‌اى در دو طرف گردنه قرار بگيرند و سنگها را از كوه جدا كنند و بر فرق سربازان سوار يا پياده كه از گردنه عبور مىنمايند ببارند و همه يا عده كثيرى از آنها را بقتل برسانند اين بود كه من دستور مراجعت دادم ولى عقب‌دار قشون من اطلاع دادم كه مبداء گردنه هم كه ما از آنجا گذشته بوديم از طرف عشاير اشغال شده است .\r\nدر ميدان جنگ وقتى چاره منحصربفرد شد درنگ نبايد كرد بلكه بايد باستقبال مرگ رفت . مرد ترسو هزار بار ميميرد و مرد دلير فقط يك بار كشته مىشود و در زندگى هركس مرگ يك واقعه حتمى است و حتمى پيغمبران كه بندگان خاص خدا هستند ميميرند تا چه رسد بما كه بندگان عادى خدا هستيم .\r\nمن از روزى كه به عقل رسيدم ، در ميدان جنگ هرگز مآل انديشى را از دست ندادم ولى وقتى مشاهده كردم كه چاره منحصر بفرد است به پيشواز مرگ رفتم . در آن روز هم خود را براى مرگ آماده نمودم و باسرعت خفتان پوشيدم و خود بر سر نهادم و به غلام خود گفتم دو شمشير سبك و پهن مرا كه از بهترين شمشيرهاى آبداده ( چاچ ) است بيآورد ( چاچ - شهرى\r\n\r\n","description":"","footnote":"","page_name":" 180 ","page_number":188},
  {"content":"\r\n\r\nبود در ماوراء النهر كه امروز موسوم است به تاشكند - مترجم )\r\nآن قسمت از سواران را كه خفتان و خود داشتند دو قسمت كردم و قسمتى را مأمور نمودم كه در مبداء گردنه كه ما از آنجا گذشته بوديم با عشاير بجنگند . من آنها را جلودار قشون كردم و گفتم چون روئين تن هستند جلو بروند و راه را بگشايند و سواران ديگر در در قفاى آنها بگذرند خود من هم فرماندهى دسته‌اى از سواران روئين تن را كه ميبايد به مخرج گردنه حمله‌ور شوند بر عهده گرفتم و اندرز دادم كه اگر كشته شوم ( قره‌گوز ) بجاى من فرماندهى سواران را بر عهده بگيرد و قشون را از گردنه پاتاق بگذراند بين دو دسته از قشون كه يكى ميبايد به مبداء گردنه حمله‌ور شود و ديگرى به مخرج آن رابطه دائمى برقرار نمودم كه در صورت ضرورت هر دسته از دسته ديگر كمك بگيرد و گفتم كه همين كه يكى از دو دسته راه را گشود به دسته ديگر خبر بدهد كه دست از جنگ بكشد و از آن راه بگذرد چون منظور من اين بود كه راه گشوده شود و قشون من از آن عبور نمايد و من نميخواستم سواران خود را در جنگ با عشاير كرمانشاه بكشتن بدهم .\r\nوقتى سواران روئين تن خفتان دربر كردند و مغفر بر سر نهادند فرماندهى آن دسته از سواران را كه مىبايد به مخرج گردنه ( بسوى عراق عجم ) حمله‌ور شوند بر عهده گرفتم و به حركت درآمديم . بسواران خود گفته بودم كه بايد باسرعت از آن گردنه گذشت تا اينكه بعد از خروج از آنجا بتوانيم گردنه را دور بزنيم و كسانى را كه در ارتفاعات هستند دور كنيم و راه را براى عبور قشون بگشائيم . وقتى ديدم كه عده‌اى از سواران عشاير در مخرج گردنه حضور دارند و ميخواهند از عبور ما ممانعت نمايند بسيار خوشوقت گرديدم چون حضور سواران مزبور در آنجا سبب مىشد كه آنهائى كه در ارتفاعات بودند از سنگ باريدن خوددارى نمايند چون مى - دانستند اگر سنگ ببارند دوستان خود آنها بقتل خواهند رسيد من براى اينكه دست‌ها را آزاد كنم عنان اسب را بر گردن انداختم و دو شمشير سبك و پهن را به دو دست گرفتم و ركاب كشيدم .\r\nدر طرفين من ، سواران روئين تن با همان سرعت اسب مىتاختند تا اينكه به خصم رسيديم و من از چپ و راست شمشير انداختم . عشاير كرمانشاه حفاظ نداشتند و فاقد مغفر و و خفتان بودند و شمشيرهاى برنده من كه با دست بهترين صنعتگران چاچ ساخته شده بود طورى در بدن آنها فرو ميرفت كه گوئى در آب فرو ميرود . چندين ضربت شمشير و نيزه بر من فرود آمد ولى اثرى نكرد زيرا مغفر و خفتان مرا به خوبى حفظ مىنمود . عشاير كرمانشاه با اينكه لباس آهنين نداشتند مقابل ما پايدارى دليرانه ميكردند و من متوجه شدم كه بايد آنها را بقتل رسانيد تا بتوان راه را گشود و باسرعت و شدت شمشير زدم .\r\nدو دست من مانند دو پاى نساج كه با استقلال در كارگاه پارچه كار مىكند ، با استقلال شمشير مىزد و مثل اين بود كه دو دست من از اراده دو نفر پيروى مىنمايد . هر زمان كه من در ميدان جنگ با دو دست شمشير يا تبر ميزنم بر روان ( سمرطر خان ) معلم شمشيربازى خود درود مىفرستم . زيرا او بود كه مرا طورى تربيت كرد و پرورش داد كه بتوانم دو دست را در ميدان جنگ به كار اندازم . ( سمرطر خان ) مدتى است از اين دنيا رفته ولى پسرانش مورد حمايت من هستند و در دستگاه سلطنت من داراى منصب مىباشند چون از واجبات بزرگى اين است كه وقتى پدرى خدمتگذار صديق شد پس از مرگش فرزندان وى مورد حمايت قرار\r\n\r\n","description":"","footnote":"","page_name":" 181 ","page_number":189},
  {"content":"\r\n\r\nبگيرند و داراى منصب و حرمت شوند\r\nعنان اسب . در گردنم بود و اسب را با ركاب هدايت ميكردم و وقتى مىخواستم توقف كنم سر را به طرف عقب مىكردم . طورى از مشاهده فوران خون بهيجان آمده بودم كه پندارى بال درآورده‌ام و در آسمانها پرواز مىنمايم . من در آن موقع نيروئى ما فوق نيروى بشرى را در بازوان خود احساس ميكردم و به من القاء مىشد كه قبل از من مردى وجود نداشته كه مانند من نيرومند باشد و بعد از من مردى بوجود نخواهد آمد كه بتواند مثل من شمشير بزند و پيكار كند و ضربات شمشير او شاهرگ‌ها را قطع نمايد و سبب فوران خون شود همه جاى من و مركوبم از خون رنگين بود و من در دل به خود ميباليدم كه از سر تا پا با رنگ لاله‌هاى ارغوانى بهار مزين شده‌ام . اگر در آن موقع يكصد رستم پهلوان زابلستان را مقابل خود ميديدم بقتل ميرساندم و ميدانستم كه هيچ پهلوان شمشيرزن ياراى مقابله با مرا ندارد . طورى گرم پيكار بودم كه هرگاه تمام بندهاى بدن مرا يكايك جدا ميكردند احساس كوچكترين درد نمىنمودم و آنچنان خويش را توانا ميافتم كه هرگاه يكصد هزار سوار مقابل من بود مىتوانستم از وسط آن‌ها بگذرم ، از فرط سرمستى بانك زدم اى خورشيد درخشنده شاهد باش كه دليرتر از من در دنيا وجود نداشته است .\r\nيكوقت متوجه شدم كه مقابل من كسى نيست . تمام سوارانى كه در مقابل من و مردانم بودند بقتل رسيدند يا گريختند و راه گردنه پاتاق گشوده شد . وقتى راه بازگرديد من اندوهگين شدم زيرا دريافتم كه جنگ خاتمه يافت و من ديگر فوران خون را از رگهاى بريده نخواهم ديد و نعرهء جنگجويان شمشير خورده را نخواهم شنيد . من ميخواستم آن جنگ ادامه داشته باشد و من هنرنمائى را ادامه بدهم نه براى اينكه ديگران را از دليرى خويش قرين حيرت و تحسين كنم بلكه براى اينكه خود كسب لذت نمايم .\r\nمن در شگفتم كه مىپرستان كه خود را با نوشيدن جام مى مست ميكنند چرا شمشير بدست نمىگيرند و براى خونريزى وارد ميدان كارزار نمىشوند تا بدانند كه مستى ناشى از جنگ يكصد بار لذتبخش‌تر از مستى ناشى از شراب است و مستى شراب ، بعد از نيمروز سبب خمارى مىشود و انسان را ناتوان مىكند ليكن مستى جنگ و ريختن خون در كارزار خمارى ندارد و سبب سستى نميشود بلكه مرد را قوىتر مينمايد .\r\nهمين كه راه باز شد به آن عده از سواران كه در مبداء گردنه مىجنگيدند اطلاع دادم كه دست از جنگ بكشند و بما ملحق شوند تا از گردنه بگذريم . من طورى سرگرم جنگ بودم كه از وضع جنگ در مبداء گردنه اطلاع نداشتم و معلوم شد كه در آنجا كسانى كه مبدأ را گرفته بودند از عده‌اى معدود تجاوز نميكردند و پيكار با آنها دشوار نبود اما در عوض از ارتفاعات بر سربازان ما سنگ باريدند . گرچه مغفر و خفتان از شدت ضربات سنگ ميكاست ولى وقتى سنگهاى بزرگ ساقط ميگرديد سواران ما را بقتل ميرسانيد و وقتى خبر فتح ما به آنها رسيد دست از جنگ كشيدند تا بما ملحق گردند .\r\nهمين كه من از گردنه عبور كردم دو شمشير خون‌آلود خود را با تأسف در غلاف جا دادم و امر كرد كه سوارانم از اسب فرود بيايند تا بتوانند بكوه بروند و آن عده از عشاير\r\n\r\n","description":"","footnote":"","page_name":" 182 ","page_number":190},
  {"content":"\r\n\r\nرا كه بالاى كوه هستند دور نمايند تا اينكه روى ما سنگ نبارند . سربازان من از اسب فرود آمدند و براى اينكه سبك شوند خود و خفتان را از خويش دور نمودند و از كوه كه داراى شيب ملايم بود صعود نمودند ولى بيش از اينكه به بالاى كوه برسند آن عده از عشاير كه آنجا بودند از پشت كوه پائين رفتند و ناپديد شدند از آن پس راه گردنه ( پاتاق ) بطور كامل گشوده شد و قشون من از آن گردنه گذشت .\r\nدر گردنه ( پاتاق ) هفتاد و دو نفر از سواران من در مبداء گردنه بر اثر سقوط سنگ بقتل رسيدند و از سوارانى كه با من مىجنگيدند ، چهل و چهار نفر مقتول و عده‌اى مجروح شدند . تلفات ما در گردنه ( پاتاق ) بدون اهميت بود و در عوض من از جنگ آن گردنه درس عبرت گرفتم و دانستم كه بعد از آن هنگام عبور از گردنه‌ها بايد خيلى احتياط كنم و فقط بگزارش طلايه اكتفا ننمايم . چون اگر طلايه خصم را نبيند دليل بر اين نيست كه خصم وجود ندارد چون در منطقه‌هاى كوهستانى ، يك قشون بزرك ممكن است پشت يك كوه پنهان شود و طلايه آن را نبيند و يك مرتبه آشكار گردد . من از جنگ گردنه ( پاتاق ) به اين نتيجه رسيدم كه هر موقع كه قشون من ميبايد از يك گردنه بگذرد ، اول بايد مبداء و مخرج گردنه را در دست داشته باشم و بعد قشون خود را از آنجا بگذرانم و گرنه ممكن است خصم سربازان مرا زير باران سنگ نابود كند .\r\nمن از آزمايش جنگ گردنه ( پاتاق ) در جنگهاى روم ( منظور آسياى صغير است كه امروز موسوم به تركيه است - مترجم ) و كابلستان ( يعنى كشور كنونى افغانستان - مترجم ) و هندوستان و شام ( يعنى سوريه امروز - مترجم ) استفاده كردم و هر زمان كه مىخواستم قشون خود را از يك گردنه بگذرانم مدخل و مخرج گردنه را اشغال ميكردم و بعد دستور مىدادم كه كه قشونم عبور كند و هرگاه نميتوانستم مدخل و مخرج گردنه را اشغال كنم ، آن گردنه را دور ميزدم ولو راه من بسيار طولانى شود . چون ميدانستم عبور از يك راه طولانى اما امن ، بهتر از اين است كه من قشون خود را در گردنه مجهول دچار خطر نمايم .\r\nمردان من كشتگان را دفن كردند و ما به راه ادامه داديم و بدون واقعه‌اى به قزوين رسيديم . بعد از دخول به قزوين من بيمار شدم و معلوم گرديد كه بيمارى من همان بيمارى بود كه در سبزوار مرا از پا انداخت . تجديد آن بيمارى كه اطباء ميگفتند ناشى از گرمى است آشكار ميكرد كه مزاج من از گرمى ناراحت مىشود و من ميبايد تبريد كنم تا اينكه بيمار نشوم . وقتى من در سبزوار بيمار شدم در آنجا آب‌ليمو يافت نميشد ولى در قزوين آب‌ليمو به مقدار زياد بدست مىآمد و آن را از كشور مازندران واقع در جنوب درياى آبسگون مىآوردند ولى آب‌ليموى كشور مازندران طعم آب‌ليموى كشور فارس را ندارد .\r\nعلاوه بر آب‌ليمو در قزوين انار هم يافت مىشد و اطباء تجويز كردند كه براى رفع گرمى آب انار بنوشم . بيمارى من در قزوين مانع از اين گرديد كه من بتوانم بلافاصله بعد از مراجعت از بين النهرين راه كشور فارس را پيش بگيرم . من مىتوانستم قشون خود را به فارس بفرستم و در قزوين بمانم تا اينكه مداوا شوم . اما فكر ميكردم كه هرگاه خود من در فارس\r\n\r\n","description":"","footnote":"","page_name":" 183 ","page_number":191},
  {"content":"\r\n\r\nنباشم دماغ سلطان آن ناحيه آنطور كه من مايل هستم به خاك ماليده نميشود .\r\nبه من گفتند فارس سرزمينى است كه داراى عشاير دلير مىباشد و اگر سلطان منصور مظفرى عشاير فارس را وارد جنگ نمايد قشون من در آن كشور نابود خواهد گرديد من گفتم كسى كه از نابود شدن بيم دارد نبايد وارد جنگ گردد و آن كس كه بجنگ ميرود بايد بداند كه خطر نابودى موجود است .\r\nمدت شش هفته در قزوين بودم و در تمام آن مدت تبريد مىكردم و آب‌ليمو و آب انار مىآشاميدم و بيمارى من رفع شد ولى هوا سرد شده بود . من با عده‌اى از افراد بصير كه از وضع فارس به خوبى مطلع بودند مشورت كردم و آنها گفتند فارس منطقه‌ايست گرمسير و اگر تو قشون خود را از عراق عجم عبور بدهى بعد از ورود بكشور فارس مثل اين است كه تابستان آغاز گرديده است لذا من تصميم گرفتم با وجود سرماى زمستان بسوى فارس حركت كنم . چون ميدانستم كه بعد از ورود بفارس ، وارد منطقه گرمسير خواهم گرديد از قزوين به راه افتادم .\r\nبا اين‌كه هوا خيلى سرد بود در راه‌پيمائى دوچار دشوارى زياد نشديم و وقايعى مانند وقايع كشور ( قبچاق ) روى نداد و در راه كسى مزاحم من نشد تا اينكه به خاك فارس رسيديم .\r\nشاه منصور مظفرى سلطان فارس از ورود من آگاه گرديد و هزارهاتن از عشاير ( بوير ) را براى جلوگيرى از من فرستاد . طبق معمول قبل از اينكه با عشاير ( بوير ) وارد جنگ شوم از سكنه محلى در خصوص آنها تحقيق كردم و آنان گفتند كه قبايل ( بوير ) از فرزندان جمشيد هستند . من نام جمشيد را شنيده ، و وصف او را در شاهنامه خوانده بودم و ميدانستم كه شهرهاى ايران بدست جمشيد ساخته شده و او بود كه براى ايرانيان زاكون ( قانون - مترجم ) نوشت و قبل از جمشيد ايرانيان داراى زاكون نبودند . آثار قصر جمشيد بطوريكه خود من در فارس ديدم هنوز در آن كشور باقى است و من بعد از ديدن آثار آن قصر دستور دادم كه اسمم را روى تخته سنگى كه آنجا بود نقر كنند تا آيندگان بدانند كه من آن سرزمين را فتح كرده‌ام . ولى در آغاز ورود نميدانستم كه بازماندگان جمشيد هنوز در آن كشور هستند و شنيدن آن موضوع براى من تازگى داشت .\r\nوقتى من وارد فارس شدم قدم بولايت استخر ( اسطخر ) نهادم كه در شمال كشور فارس قرار گرفته و در قديم شهرى بود بزرگ به همين نام ولى بعد از اينكه من كشور فارس را فتح كردم و آن شهر را ديدم مشاهده كردم قريه‌اى است داراى پنجاه خانواده و استخر را اعراب بعد از تصرف فارس ويران كردند و سكنه آن را قتل عام نمودند . سكنه محلى به من گفتند قبايل ( بوير ) كه فرزند جمشيد هستند در ميدان جنگ هرگز قدمى به عقب برنداشته‌اند و اگر سپاه خصم به اندازه مورچه‌هاى بيابان باشد مقاومت خواهند كرد و سپاه مهاجم نميتواند بگذرد مگر اينكه قبايل بوير را تا آخرين نفر بقتل برساند .\r\nبه من گفتند كه سپاهيان شاه منصور مظفرى سلطان فارس منحصر بعشاير ( بوير ) نيست بلكه سلطان فارس داراى عشاير ديگر مىباشد كه همه رشيد هستند و مىتوانند جلوى خصم را بگيرند و سرزمين فارس مسكن عشاير است و سالى دو مرتبه تغيير مكان ميدهند و در فصل بهار به ييلاق ميروند تا در آنجا براى احشام خود آب و علف بدست بياورند و در فصل پائيز راه قشلاق را پيش ميگيرند\r\n\r\n","description":"","footnote":"","page_name":" 184 ","page_number":192},
  {"content":"\r\n\r\nو اگر شاه منصور مظفرى مردان عشاير فارس را براى جنك فرا بخواند دو كرور مرد جنگى جلوى مرا خواهد گرفت . سكنه محلى به من گفتند بفرض اينكه تو بتوانى عشاير فارس را شكست بدهى با ( سه قلعه ) چه خواهى كرد ؟\r\nبعد از اينكه راجع به ( سه قلعه ) از سكنه محلى تحقيق كردم معلوم شد در كوه‌هائى كه در شمال غربى استخر ( اسطخر ) قرار گرفته سه قلعه وجود دارد كه بقول فارسىها جمشيد آن سه دژها را ساخته است . اسم يكى از آن سه قلعه ( استخريار ) است و نام قلعه ديگر ( شكسته ) و اسم قلعه سوم ( شنكوان ) قلعه ( استخريار ) بالاى كوهى ساخته شده كه آنجا يك ميدان وسيع وجود دارد و وسعت ميدان مزبور بالاى كوه بقدرى است كه يكصد هزار مرد مىتوانند در آنجا مبادرت بعمليات جنگى كنند . به من گفتند كه آن ميدان بقدرى وسيع است كه در فصل زمستان و بهار در آن از آب باران و ذوب برف نهرها جارى مىشود و آب نهرهاى مزبور وارد آب انبارهاى وسيع قلعه ( استخريار ) ميگردد و آن آب انبارها چنان وسعت دارد كه هرگاه ده هزار مرد جنگى در قلعه باشند مدت يكسال مىتوانند در قلعه پايدارى كنند بدون اينكه براى آب احتياج بخارج داشته باشند و اگر صرفه‌جوئى نمايند آب انبارها جهت دو سال آنها كافى خواهد بود قلعه‌هاى ( شكسته ) و ( شنكوان ) گرچه ببزرگى قلعه ( استخريار ) نيست اما آن دو قلعه هم آب انبارهاى معتبر دارند و در فصل زمستان و بهار ، آب برف و باران ، وارد آب انبارها مىشود و آنها را پر مينمايد .\r\nبه من گفتند در آن سه قلعه بطور دائم مستحفظ هست تا آذوقه قلعه را حفظ كند و مراقبت نمايد كه انبارها پر از آب شود . لذا وقتى جنگ پيش مىآيد ضرورت ندارد كه باشتاب آذوقه بقلاع سه‌گانه حمل كنند و كافى است كه مردان جنگى از دشت به آن قلعه‌ها منتقل شوند كه در آن صورت قشون افراسياب هم نخواهد توانست آن قلاع را تصرف نمايد . چون راهى كه از پائين كوه ، به بالا ميرود و منتهى به آن قلعه‌ها مىشود راهى است باريك و چند نفر كه بر سر آن راه كمين بگيرند مىتوانند از عبور هزارها مرد سلحشور ممانعت كنند .\r\nفارسىها ميگفتند كه شاه منصور مظفرى سلطان فارس ، اگر در دشت از تو شكست بخورد به قلعه ( استخريار ) خواهد رفت و در آنجا ، قلعگى خواهد شد و تو نخواهى توانست آن قلعه را تصرف كنى و سالها در فارس معطل خواهى ماند . لذا همان بهتر از راهى كه آمده‌اى مراجعت نمائى و براى خويش دردسر بوجود نياورى .\r\nدر حالىكه من در قصبه ( كراد ) متوقف بودم و از سكنه محلى راجع به عشاير ( بوير ) و عشاير ديگر ، و ( سه قلعه ) تحقيق ميكردم نامه‌اى از شاه منصور مظفرى به من رسيد .\r\n( توضيح - ( كراد ) از قصبات بزرگ فارس بود و در شمال غربى سرزمين فارس قرار داشت و چيزهائى كه تيمور لنگ راجع بفارس ميگويد براى ما ايرانيان نيز تازگى دارد - مترجم ) در آن نامه سلطان فارس مرتبه‌اى ديگر به من ناسزا گفت و مرا ( اوزبك پليد و منحوس ) خواند و گفت فارس جاى شيران است و روياهائى چون تو نميتوانند اين كشور را تصرف نمايند و اگر ميخواهى بدانى كه بر سر كسانى كه قبل از تو بفكر تصرف فارس افتاده‌اند چه آمد ، نظرى به اطراف راههاى فارس بينداز تا مشاهده كنى ( ز استخوان كشتگان راهى است سرتاسر سفيد ) و آنچه بر سر آنها آمد بر سر تو خواهد آمد .\r\nمن در جواب سلطان فارس نامه‌اى با دست چپ نوشتم كه با اين شعر آغاز ميشد :\r\n\r\n","description":"","footnote":"","page_name":" 185 ","page_number":193},
  {"content":"\r\n\r\n ( بزرگش نخوانند اهل خرد * كه نام بزرگان به زشتى برد ) \r\nنامه را از اين جهت با دست چپ نوشتم كه دست راستم از وقتى كه به سختى در ( قبچاق ) مجروح شدم براى نوشتن از كار افتاد ولى ميتوانم با دست راست شمشير بزنم . بعد از آن شعر چنين نوشتم :\r\n« بار اول ، تو براى قدرى آب‌ليمو كه اگر من از يك پيله‌ور درخواست ميكردم برايم ميفرستاد به من ناسزا گفتى و اينك كه قدم بكشور تو گذاشته‌ام بجاى اينكه باستقبالم بيائى و براى من تحفه بفرستى باز به من ناسزا ميگوئى و مرا ( اوزبك منحوس و پليد ) ميخوانى . من اوزبك منحوس نيستم و فرزند ( چنگيز ) مىباشم و تا امروز آنچه كرده‌ام درخور مردى بوده كه فرزند ( چنگيز ) است و اميدوارم كه بعد از اين هم بتوانم كارهائى بكنم كه درخور فرزند چنگيز باشد »\r\nبعد از فرستادن آن نامه از قصبه ( كراد ) حركت كردم و با راهپيمائى جنگى خود را به ( خوبدان ) رسانيدم كه آن هم قصبه‌اى است بزرگ . تا آنجا اثرى از سپاه سلطان فارس نديدم و بعد از دو روز به من اطلاع دادند كه يك قشون از عشاير فارس جلوى جنگل ارجن ( ارژن ) انتظار مرا ميكشند .\r\n( ارجن يا ارژن درخت بادام جنگلى است كه چوبى سنگين و محكم دارد و امروز در وطن ما ايران ، جنگل ارجن را باسم ( دشت ارژن ) ميخوانند - مترجم )\r\nمن بقاعده فهميدم كه قشون سلطان منصور مظفرى در محلى توقف كرده كه براى جنگ فارسيها مساعد است زيرا يك قشون پيوسته نقطه‌اى را براى جنگ انتخاب مينمايد كه بتواند در آنجا از نيروى خود حد اعلاى استفاده را بكند . سواران دشتهاى مسطح را براى جنگ انتخاب ميكنند زيرا در دشتهاى مسطح مىتوان از سواران كمال استفاده را كرد . پيادگان اگر از لحاظ شماره سربازان ضعيف باشند تپه‌ها و گردنه‌ها ها را براى جنك انتخاب مينمايند چون ميدانند كه در آن مناطق مىتوانند از عبور سواران و پيادگان ممانعت نمايند . من ميدانستم كه جنك در جنگل ( ارجن ) براى من كه داراى سوار هستم خوب نيست زيرا سواران نميتوانند در جنگل با پيادگان بجنگند چون سربازان خصم در پشت تنه درخت‌ها كمين ميگيرند و اسب‌ها و سواران را به تير مىبندند و اگر درختهاى جنگل مرتفع باشد از بالاى درختان بسوى اسبها و سواران تيراندازى ميكنند و نميتوان آنها را از بالاى درختان فرود آورد .\r\nمن نميخواستم سواران خود را در جنگل ارجن دچار خطر كنم و بهتر آن دانستم كه از نزديك شدن به آن جنگل خوددارى نمايم و چند بلد مطمئن را اجير كردم كه مرا از راهى ببرند كه با قشون سلطان در ( جنگل ارجن ) برخورد ننمايم ولى اگر در دشت‌هاى مسطح بقشون سلطان فارس برخورد ميكردم با وى ميجنگيدم .\r\nمنظور من اين بود كه ( شيراز ) را كه مىگفتند دار العلم مىباشد تصرف كنم و بعد از اينكه بر شهر مسلط گرديدم با بزرگان شهر صحبت نمايم و بفهمم كه ميزان دانائى آنها چقدر است .\r\nشيراز شهريست كه بدست برادر حجاج بن يوسف در سال شصت و چهارم بعد از هجرت ساخته شد و هنگاميكه من وارد فارس گرديدم شيراز دوازده دروازه و سه مسجد بزرك داشت و يكى از آن مساجد موسوم بود ( مسجد جامع عتيق ) كه ( عمرو بن ليث صفارى ) آن مسجد را در سال 285 بعد از هجرت نبوى بنا نهاد و من پس از اينكه وارد شيراز شدم در آن مسجد نماز خواندم .\r\nمن اطلاع داشتم كه شيراز داراى حصار مىباشد و حصار شهر را مدتى مديد قبل از ورود من بفارس ، صمصام الدوله بنا كرد . هنگاميكه من وارد فارس شدم حصار شيراز ، باروئى بود\r\n\r\n","description":"","footnote":"","page_name":" 186 ","page_number":194},
  {"content":"\r\n\r\nمحكم و اگر سلطان فارس تصميم ميگرفت كه در شهر مقاومت نمايد مرا پشت حصار متوقف مينمود من از حصارى شدن سلطان منصور مظفرى بيمناك نبودم زيرا براى گشودن قلاع جنگى ، تجربه‌هاى بسيار داشتم و ميدانستم هيچ قلعه‌اى نيست كه يك سردار مصمم نتواند آن را بگشايد .\r\nشيراز علاوه بر دارا بودن مساجد بزرك و با روى متين و علماى مشهور از حيث دارا بودن دختران و پسران نيكو منظر هم معروفيت داشت و در كشورهاى ايران مىگفتند كه شيراز موطن زيباترين پسران است و حافظ هم در اشعار خود اين موضوع را گفته است . سرداران من ميل داشتند كه زيبارويان شيراز را ببينند ولى من تمايل بديدن روى زيبا ندارم و عيش را بر خود حرام كرده‌ام تا اينكه خصائل مردى و جنگى را از دست ندهم .\r\nبعد از ورود من بفارس سردارانم هر شب اطراف ( نظام الدين ) يكى از ملازمان مرا كه وقايع نگار من نيز هست ميگرفتند و از او راجع بشيراز پرسش مىكردند و بيشتر راجع به نيكو منظران شيراز سئوال مينمودند . ( نظام الدين ) راجع بزيبائى چشم و ابروى دختران شيراز صحبت ميكرد و بسردارانم مىگفت كه چشمها و ابروهاى دختران شيراز آنقدر سياه است كه شما اگر نظر بچشم‌هاى آنان بيندازيد نخواهيد توانست مدتى چشم‌هاى شيرازيان را بنگريد و نگاه آنها شما را ناتوان مىكند . ( توضيح - اين ( نظام الدين ) كه وقايع نگار بود ، تاريخى از تيمور لنك نوشته كه امروز موجود نيست ولى ( شرف الدين على يزدى ) نويسنده كتاب معروف ( ظفرنامه ) كه حاوى شرح حال تيمور لنك و جنگهاى او مىباشد خيلى از كتاب ( نظام الدين ) استفاده كرده - مارسل بريون ) من بعد از اينكه وارد شيراز شدم ، متوجه گرديدم كه ( نظام الدين ) درباره خوبرويان آنجا مبالغه مىكند و شايد هم من چون علاقه بديدار خوبرويان ندارم چشم‌هاى دختران شيرازى را خيلى گيرنده نميديدم .\r\nمن براى اينكه مجبور نشوم در جنگلى كه پر از درخت‌هاى بادام وحشى بود با قشون سلطان فارس بجنگم جنگل ارجن ( دشت ارژن ) را دور زدم و به جائى رسيدم كه در طرفين راه زمين مستور از انگنار بود و به من گفتند كه غنچه‌اى بزرگ و حجيم كه پاى آن گياه ديده مىشود خوراكى است و سواران من مقدارى زياد از غنچه‌هاى انگنار را جمع‌آورى كردند و طبخ نمودند من هم از غنچه‌هاى انگنار خوردم و دريافتم كه چيزى لذيذ است . ( توضيح - گياه انگنار از ايران باروپا رفته ولى ما امروز حتى اسم آن را فراموش كرده‌ايم و سبزى فروشىهاى تهران كه در فصل بهار انگنار ميفروشند آن را باسم فرانسوى ( آرتيشو ) ميخوانند . - مترجم )\r\nبعد از عبور از سرزمينى كه در آن انگنار مىروئيد دومين نامه سلطان منصور مظفرى به من رسيد و در آن رجزخوانى كرده و اجداد خود را برخ من كشيد و تصور نمود كه من نميدانم او از چه نژادى مىباشد و اطلاع ندارم كه جد وى مردى بود تهىدست اما زورمند موسوم به ( پهلوان حاجى ) از اهالى شهر خواف واقع در خراسان . ( پهلوان حاجى ) براى تهيه قوت لا موت از خواف به راه افتاد و اول وارد طوس شد و خواست كه زورآزمائى كند . ولى در آنجا زورخانه‌هائى بزرگ داشت و پهلوانان قوى در آن زورخانه ورزش ميكردند و ( پهلوان حاجى ) مورد توجه قرار نگرفت و كسى او را به لقمه‌اى نان ننواخت . بعد عازم نيشابور گرديد و در آنجا كشتى گرفت و زمين خورد\r\n\r\n","description":"","footnote":"","page_name":" 187 ","page_number":195},
  {"content":"\r\n\r\nو چون ديگر نميتوانست در نيشابور زندگى كند بسوى ( رى ) به راه افتاد در ( رى ) هم چند پهلوان قوى پنجه بسر ميبردند بطوريكه ( پهلوان حاجى ) نتوانست در آنجا هم جلوه كند و ناگزير راه اصفهان و بعد فارس را پيش گرفت .\r\nدر فارس هفتاد و دو سال قبل از تاريخى كه من وارد آن كشور شدم پهلوان زورمند وجود نداشت بطوريكه ( پهلوان حاجى ) مورد توجه قرار گرفت و عده‌اى از جوانان اطرافش را گرفتند و آوازه‌اش را در اطراف منعكس كردند و ( پهلوان حاجى خوافى ) بفكر سلطنت افتاد و بعد از مرگ سلطان فارس فرمانرواى آن كشور شد . ولى چون مردى بود عامى و بىسواد و بىاطلاع و در سن پيرى بسيار پرخور شده بود و كارى غير از خوردن نداشت نتوانست نامى از خود باقى بگذارد .\r\nكار ( پهلوان حاجى خوافى ) پس از اينكه سلطان شد اين بود كه بامداد ، بعد از برخاستن از خواب ، بر سفره مىنشست و تا نزديك ظهر غذا مىخورد . آنگاه از فرط سيرى مجبور مىشد كه بخوابد و تا عصر مىخوابيد . هنگام عصر از خواب برمىخاست و باز بر سفره مىنشست و شروع به خوردن ميكرد و تا پاسى از شب مىخورد و بعد ميخوابيد و عاقبت از فرط پرخورى جان سپرد . چنين بود مردى كه شاه منصور مظفرى بوجودش فخر ميكرد و او را جد بزرگ خويش معرفى مىنمود .\r\nولى جد من ( چنگيز ) غذا نميخورد مگر به اندازه سد جوع آن هم از سبك‌ترين غذاها كه ماست ماديان مىباشد و چون در اكل و شرب امساك مىنمود مىتوانست سى شبانه‌روز بر پشت اسب باشد .\r\n( رنه گروسه محقق فرانسوى كه تاريخ ( چنگيز ) را نوشته عقيده دارد يكى از علل اصلى نيرومندى ( چنگيز ) و سربازان مغول او اين بود كه غير از ماست ماديان موسوم به ( قوميس ) غذاى ديگر نمى - خوردند و بقول او آن غذائى است مقوى ليكن بسيار سبك - مترجم )\r\nفرزندان ( پهلوان حاجى خوافى ) كه بعد از او بسلطنت رسيدند همه افرادى بودند كوته فكر و كم‌همت و نالايق ولى پر ادعا و تا آن تاريخ كه من وارد فارس شدم هشت نفر از آنها در فارس و يزد و كرمان سلطنت كرده بودند .\r\nبعد از اينكه جنگل ارجن را دور زدم بسوى شيراز به راه افتادم قشونى كه سلطان منصور مظفرى مقابل جنگل ارجن داشت نتوانست جلوى مرا بگيرد زيرا سواران من بقدرى سرعت داشتند كه تا قشون درصدد برآمد كه از عبورم جلوگيرى نمايد ما گذشتيم و خود را نزديك شيراز رسانيديم سلطان منصور مظفرى در شيراز بود و به من مىگفتند كه او بقلعه « استخريار » ( كه راجع به آن صحبت كرده‌ام ) خواهد رفت و در آنجا مكان خواهد گزيد و من اگر سال‌ها در كشور فارس بمانم نخواهم توانست كه آن قلعه را بگشايم .\r\nگفتم در جهان قلعه‌اى نيست كه قابل گشودن نباشد و هر قلعه را بايد بيك طريق گشود و اگر او بقلعه ( استخريار ) رفت من بجاى اينكه سربازان خود را از دامنه كوه بالا بفرستيم و آنها را بدست عزرائيل بسپارم در اندك مدت يك جاده مارپيچ اطراف كوه بوجود خواهم آورد و قشون خود را از آن جاده بالا خواهم برد و قلعه را به تصرف درخواهم آورد . ولى شاه منصور مظفرى به قلعه ( استخريار ) نرفت بلكه راه مسجد ( عتيق ) واقع در شيراز را كه از طرف ( عمرو بن ليث صفارى ) ساخته شده بود پيش گرفت و در آن مسجد براى غلبه كردن بر من مشغول دعا شد . در شيراز شهرت داشت هركس به مسجد عتيق برود و در آنجا استغاثه كند و از خداوند چيزى بخواهد هنوز فاصله فيما بين منبر و محراب را طى نكرده دعايش مستجاب مىشود و هرچه از\r\n\r\n","description":"","footnote":"","page_name":" 188 ","page_number":196},
  {"content":"\r\n\r\nخدا خواسته است بوى خواهد رسيد .\r\nسلطان فارس هم براى اينكه بر من غلبه كند به مسجد عتيق رفت و دعا خواند و از خدا خواست كه مرا بچنگ وى بيندازد تا با دست خود ، دو چشم مرا از كاسه بيرون بيآورد و بعد با دست خويش زبانم را قطع نمايد و سپس همچنان با دو دست خود دستهايم را قطع و عاقبت سرم را از بدن جدا كند . آن مرد نميدانست كه اگر مقرر بود كه انسان بتواند بوسيله دعا بر خصم غلبه كند پيغمبر ما محمد بن عبد اللّه بجاى اينكه زره دربر كند و بميدان جنگ برود و شمشير از نيام بكشد و بجنگد به مسجد ميرفت و از خداوند ميخواست كه او را بر خصم فائق نمايد و بطور حتم خداوند تقاضاى پيغمبر خود را بهتر از تقاضاى سلطان منصور مظفرى مىپذيرفت و پيغمبر بدون اينكه قدم از مسجد بيرون بگذارد و بميدان جنگ برود فاتح مىشد ولى پيغمبر ما در جنگهاى بزرگ مانند جنگ ( احد ) و جنگ ( خيبر ) شركت كرد ، براى اينكه ميدانست انسان به وسيله جنگ بايد بر خصم غلبه نمايد نه بوسيله دعا .\r\nمن قدرى قبل از غروب آفتاب به منطقه‌اى رسيدم كه باسم ( پاتيله ) خوانده مىشد و جلگه‌اى وسيع مىنمود و از دور سياهى لشگر بچشمم رسيد و فرمان توقف را صادر كردم . افسران من ميدانستند چه بايد بكنند معهذا من به آنها گفتم امشب اردوگاه بايد مستحكم باشد و اگر خصم سبيخون زد ، حمله او را دفع كنيم .\r\nبه آنها گفتم ما در كشور بيگانه هستيم و از وضع اراضى و شمارهء سربازازان خصم اطلاع صحيح نداريم اما خصم در كشور خود مىجنگد و همه‌جا را مىشناسد و بعيد نيست قشونى كه در جنگل ( ارجن ) بود از عقب سرما سر بدر بيآورد يا درصدد برآيد از راه ديگر خود را به سلطان منصور مظفرى برساند . ما فردا بايد مبادرت بحمله كنيم چون اگر فردا بگذرد باحتمال زياد قشونى كه در جنگل ارجن بود از عقب ما آشكار خواهد شد يا از راه ديگر به سلطان منصور ملحق خواهد گرديد و آنوقت ، كار بر ما سخت مىشود . سربازان را بيدار نگاه نداريد و بگذاريد بخوابند و رفع خستگى كنند تا فردا براى جنگ آماده باشند و فقط عده‌اى از سربازان را براى نگاهبانى بيدار نگاهداريد . منتها ، سربازان بايد طورى بخوابند كه اگر مورد شبيخون قرار گرفتيم بتوانند بيدرنگ وارد جنگ شوند اگر من فرصت ميداشتم آنشب ازداى ، اطراف اردوگاه ، ديوار بوجود مىآوردم تا اينكه مورد شبيخون قرار نگيرم ( داى عبارت است از گل آميخته با سنگريزه كه بعد از خشك شدن محكم مىشود - مارسل بريون )\r\nاما اگر ميخواستم ديوار بسازم مجبور بودم سربازان خود را تا صبح بيدار نگاه دارم تا ديوار باتمام برسد و آنها بامداد روز ديگر ، از خستگى و بيخوابى متألم مىشدند و نميتوانستند به خوبى در جنك شركت نمايند . اين بود كه از ساختن ديوار منصرف گرديدم و در عوض با گماشتن نگهبانان متعدد ، و طلايه ، خود را براى جلوگيرى از شبيخون آماده نمودم .\r\nاگر من بجاى سلطان منصور مظفرى بودم و امير تيمور بكشور من حمله ميكرد و نزديك پايتختم اردو ميزد ، هنگام شب ، بشدت باردوى او حمله ميكردم و حداقل فايده اين حمله اين بود كه نمىگذاشت روز بعد ، امير تيمور ، قشون خود را آنطور كه مايل است آرايش بدهد زيرا هر شبيخون ، بخصوص اگر شديد باشد وضع اردو را نامنظم مىكند . ولى دو چيز سبب گرديد كه سلطان منصور مظفرى مبادرت به شبيخون نكرد يكى اينكه مرد جنگ نبود و نميدانست آنكه شبيخون\r\n\r\n","description":"","footnote":"","page_name":" 189 ","page_number":197},
  {"content":"\r\n\r\nمىزند يقين ندارد كه غلبه خواهد كرد بلكه بيشتر براى اين شبيخون مىزند كه نگذارد روز بعد دشمن طبق دلخواه خود ، صفوف خويش را بيارايد . علت دوم بطورى كه بعد فهميدم اين بود كه سلطان فارس انتظار مىكشيد قشونى كه در جنگل ارجن داشت به شيراز برسد آنگاه با نيروى قوى با من بجنگد .\r\nهمين‌كه من وارد دشت پاتيله شدم و سياهى لشكر سلطان فارس را از دور ديدم فهميدم كه سلطان منصور مظفرى مرد جنگ نيست چون اگر او مرد جنگ بود مىفهميد كه نبايد در يك جلگه مسطح ، مثل جلگه پاتيله با من كه داراى قشون سوار هستم بجنگد . عشاير كرمانشاهان كه در گردنه پاتاق جلو مرا گرفتند خيلى بيش از سلطان فارس از فن جنگ اطلاع داشتند چون ميدانستند در جلگه مسطح نميتوانند جلوى سواران مرا بگيرند لذا در گردنه كوهستانى درصدد جلوگيرى از من برآمدند و اگر آنها حاضر مىشدند كه عده‌اى از مردان خود را بكشتن بدهند قشون مرا در گردنه پاتاق نابود مىكردند .\r\nسلطان منصور مظفرى منطقه‌اى را براى جنگ ، انتخاب كرده بود كه از لحاظ مصلحت او ، بدترين منطقه بشمار مىآمد . من اگر بجاى سلطان فارس بودم شيراز را رها ميكردم و قشون خود را در مشرق شيراز كنار درياچه ( ماهلو ) متمركز مىنمودم . آنجا منطقه‌ايست كه از يكطرف بكوه منتهى مىشود و از طرف ديگر بدرياچه ( ماهلو ) كه داراى آبى شور و تلخ است منتهى مىگردد و در آنجا ميتوان به خوبى جلوى يك قشون سوار را گرفت و من هم ناچار بودم كه براى جنگ با سلطان فارس به آنجا بروم براى اينكه نميتوانستم بگذارم آن مرد با يك قشون بزرگ بر تمام كشورهاى واقع در مشرق شيراز مسلط باشد و دائم مرا تهديد بنابودى نمايد .\r\nولى شاه منصور مظفرى چون مرد جنگ نبود اين مصلحت را تشخيص نداد و آن شب هم به من حمله نكرد . در آن شب من چند بار از از خواب برخاستم و از خيمه خود خارج شدم و در اردوگاه از يكطرف بسوى ديگر رفتم و بصداهاى خارج گوش فرا دادم و ناگهان صداى بلبلى بگوشم رسيد كه لابد در يكى از باغهاى شيراز خوانندگى ميكرد و آنوقت دريافتم كه بهار فرا رسيده و بخاطر آوردم كه در شيراز ، فصل بهار ، زودتر از جاهاى ديگر ميرسد . ان شب سه مرتبه طلايه مقدم خبر داد كه طلايه خصم را مىبيند من سپرده بودم كه با ديدن طلايه خصم سربازان مرا از خواب بيدار نكنند و فقط هنگامى آنها را بيدار نمايند كه محقق شود خصم شبيخون زده است . طلايه خصم ، هربار بعد از اينكه بطلايه ما نزديك ميشد عقب‌نشينى ميكرد .\r\nوقتى سپيده صبح دميد نماز خواندم و بعد لباس رزم پوشيدم چون تصميم داشتم كه در آن روز مبادرت بحمله كنم و نگذارم كه سلطان منصور مظفرى از قشونى كه در جنگل ارجن داشت و ممكن بود به او ملحق گردد استفاده نمايد . بعد از اينكه لباس رزم پوشيدم امر نمودم كه نفيرها را بصدا درآوردند و سربازان من بعد از برخاستن صداى نفيرها بيدار شدند و در اندك مدت ، اردوگاه برچيده شد و من قشون خويش را براى جنگ آماده ديدم .\r\nدشت مسطح ( پاتيله ) سرزمينى بود بسيار وسيع و من براى اينكه قشون سلطان منصور مظفرى را شكست بدهم ميبايد از مغرب بسوى مشرق بروم . به همين جهت با اينكه سوارانم صف آراسته بودند حمله را قدرى بتأخير انداختم تا آفتاب بالا بيايد و روشنائى خيره‌كننده خورشيد صبح چشم‌هاى سربازانم را نزند . من از وضع قشون خصم جز آنچه ميديدم اطلاع نداشتم ولى\r\n\r\n","description":"","footnote":"","page_name":" 190 ","page_number":198},
  {"content":"\r\n\r\nشنيده بودم كه سلطان فارس دو سردار برجسته دارد كه از اعضاى خاندان او هستند يكى ( معتصم بن سلطان زين العابدين ) و ديگرى ( يحيى مظفرى ) .\r\nبه من گفته بودند كه سلطان منصور مظفرى از هر دوى آنها مىترسد زيرا ميداند مردانى لايق هستند و اگر بر چشم آنها ميل نكشيده از آن جهت است كه آن دو سردار خويشاوندانش هستند و زن‌هاى خويشاوند از وى درخواست كرده‌اند كه از ميل كشيدن در چشم آنها صرفنظر كند . ( توضيح - در قديم ، بوسيله يك مفتول باريك ولى خيلى داغ كه روى حدقه كشيده مىشد . ديدگان مردم را كور ميكردند و بعد از بهبود زخم ، چشم‌هاى مكحول به ظاهر هيچ عيب نداشت اما تا پايان عمر نابينا ميماند و آن‌گونه اشخاص را مكحول مىناميدند يعنى كسى كه ميل سرمه بر چشمش كشيده شده و مكحول از ريشه كحل است كه در عربى سرمه مىباشد - مترجم ) در خانواده مظفرى رسم بود كه هركس بسلطنت ميرسيد تمام خويشاوندان خود را مكحول ميكرد و بندرت اتفاق مىافتاد كه خويشاوندان ذكور از خطر نابينا شدن مصون بمانند . حتى ديده شد كه پسران . پدران خود را كور كردند در صورتى كه بعيد است يك پدر سال‌خورده كه از سلطنت كناره گرفته و آن را به پسر جوانش واگذاشته بعد ، مدعى پسر گردد و بخواهد او را از سلطنت بر كنار نمايد و خود بجايش بنشيند ( سلسله آل مظفر 9 سلطان داشت و فجايع اعمال آن 9 نفر لرزه‌آور است و آنها سلطان فارس و يزد و كرمان و گاهى عراق عجم بودند و حافظ شيرازى سلطنت دونفر از آنها را ديده و يكى از عللى كه سبب شد حافظ بقول خودش بكنج خرابات پناه ببرد ستمگريهاى رعشه‌آور ( آل مظفر ) بود - مترجم )\r\nمن قبل از اين‌كه جنگ شروع شود حدس ميزدم كه ( معتصم بن سلطان زين العابدين ) و ( يحيى مظفرى ) اگر لياقت بخرج بدهند و ميدان جنگ را به خوبى اداره نمايند از ترس است نه از روى اخلاص و ارادت . من مىفهميدم مردى كه انتظار دارد بدون ارتكاب گناه ، كور شود از روى اخلاص به كسى كه او را كور خواهد كرد ، خدمت نمينمايد .\r\nاز قواعد مسلم سلطنت اين است كه سلطان نبايد هرگز ، يك بىگناه را مجازات كند و نيز نبايد هرگز از مجازات يك گناهكار صرفنظر نمايد . به پسران خود گفته‌ام كه بدانند كه هرگز نبايد يك خدمت را بدون پاداش نيك بگذارند و از گناه يك مقصر بگذرند . كسانى كه پيرامون سلطان هستند بايد عقيده داشته باشند كه اگر مرتكب گناه نشوند هرگز مجازات نخواهند شد و اگر عهده‌دار خدمت گردند بطور حتم پاداش نيك دريافت خواهند كرد .\r\nاما اطرافيان سلطان منصور مظفرى سلطان فارس وقتى صبح در بارگاه سلطان حضور مييافتند نميدانستند كه آيا هنگام مراجعت ، جلوى پاى خود را خواهند ديد يا ديگرى دستشان را خواهد گرفت و به خانه خواهد رسانيد . اين اشخاص اگر خدمت ميكردند از روى ترس بود و هيچيك از آنها از دل طرفدار سلطان منصور نبودند .\r\nهمين‌كه آفتاب قدرى بالا آمد و از درخشندگى خورشيد كاسته شد فرمان حمله از طرف من صادر گرديد و سوارانم به حركت درآمدند . فرمانده جناح راست من ( فتاح بيگ ) بود كه در آغاز ( مير فتاح ) نام داشت و به احترام من عنوان ( مير ) را از جلوى نام خود برداشت و من او را فتاح بيگ ناميدم . ( فتاح بيك ) يكى از بهترين سرداران من بشمار مىآمد و تمام چيزهائى كه من ميخواستم در يك سردار جنگى باشد در او بود جز اينكه بعضى از مواقع\r\n\r\n","description":"","footnote":"","page_name":" 191 ","page_number":199},
  {"content":"\r\n\r\nشراب مىنوشيد ولى از من پنهان ميكرد چون ميدانست كه من از كسانى كه شراب مىنوشند نفرت دارم . فرمانده جناح چپ من ( ميران شاه ) پسرم بود . ( از هفت پسر تيمور لنك باسامى جهانگير - شيخ عمر - ميران شاه - شاهرخ - خليل - ابراهيم - سعدوقاص - فقط يكى از آنها كه شاهرخ باشد بسلطنت رسيد ولى بعضى از نواده پسران ديگر تيمور لنك بسلطنت رسيدند مثل ( سلطان حسين بايقرا ) نوه شيخ عمر و سلطان محمود ( با سلطان محمود غزنوى اشتباه نشود ) نوه ميران شاه و غيره - مارسل بريون )\r\nتا آن موقع من فرماندهى يك سپاه را به ( ميران شاه ) واگذار نكرده بودم ولى وى را در جنگها شركت ميدادم تا اينكه قوىدل شود و بيم از مرگ از او دور گردد . قبل از اينكه جنك شروع شود به او گفتم تو فرمانده جناح چپ من هستى و لذا جناح راست دشمن مقابل تو است . تو داراى يك قشون سوار مىباشى اما قشون خصم پياده است و ميدان جنك هم طورى مسطح مىباشد كه سواران تو در هيچ‌جا دوچار اشكال نمىشوند . من از ارزش جنگى پيادگان خصم اطلاع ندارم اما ميدانم كه سواران تو جنك آزموده هستند و بعضى از آنها مدت پانزده سال است كه در ميدان جنك نبرد مىكنند . اين‌ها را به تو ميگويم تا بدانى كه من عذرى را براى عدم موفقيت تو نمىپذيرم و براى مرك تو ، قائل باهميت نيستم و با اينكه پسر من مىباشى مرگ تو در ميدان جنك ، در نظرم با مرگ يكى از سربازان برابر است .\r\nمدتى است كه من در انتظار چنين روز هستم كه سزاى سلطان منصور مظفرى را در كف او بگذارم و امروز مقتضيات جنك ، از هرجهت با من مساعد است و اگر قشون من در اين روز بموفقيت نرسد ، ناشى از عدم لياقت سردارانم مىباشد . اما من بلياقت سرداران خود اعتماد دارم چون آنها را آزموده‌ام . تو نيز در جنگها امتحان شجاعت و متانت را داده‌اى و امروز ، روزيست كه از عهده امتحان فرماندهى برآئى . اگر ديدى كه پايدارى پيادگان خصم شديد است اصرار نداشته باش كه صف جناح راست دشمن را بشكافى بلكه جناح راست سلطان منصور مظفرى را دور بزن كه بتوانى آن را محاصره كنى . ( فتاح بيك ) هم‌چنين خواهد كرد و اگر نتواند جناح چپ دشمن را بشكافد آن را دور خواهد زد و در آن صورت تو و ( فتاح بيك ) در عقب قشون ( سلطان منصور ) بهم ملحق خواهيد گرديد . من هم در قلب سپاه سعى ميكنم كه قلب قشون سلطان منصور را بشكافم و اگر نتوانستم درصدد برميآيم كه تمام فشار قشون دشمن را به طرف خود جلب كنم تا اين‌كه تو ( فتاح بيك ) بتوانيد قشون دشمن را دور بزنيد . من تصور نمىكنم كه سرداران سلطان منصور از روى اخلاص و فداكارى بجنگند ولى تو بايد تصور كنى كه هر سرباز خصم كه مقابل تو مىباشد فدائى سلطان منصور است .\r\nبعد از اين توصيه‌ها ( ميران شاه ) سوار بر اسب شد و رفت كه فرماندهى جناح چپ مرا بر عهده بگيرد و من در همان لحظه خود را آماده كردم كه خبر مرگ او را بوسيله نامه براى مادرش بفرستم و مرگ پسرم براى من گواراتر از اين بود كه در آن جنك شكست بخوريم .\r\nسواران من باستثناى نيروى ذخيره در دو صف بزرگ يكى بعد از ديگرى به حركت درآمدند و من در صف اول قرار گرفتم و طبق معمول ، جانشين خود را براى فرماندهى ميدان جنك تعيين كردم تا اگر كشته شوم قشون من بدون فرمانده نباشد .\r\n\r\n","description":"","footnote":"","page_name":" 192 ","page_number":200},
  {"content":"\r\n\r\nمن در آن روز از حيث ظاهر تفاوتى با افسران خود نداشتم و كسى نميتوانست از روى مغفر و خفتان مرا بشناسد ولى وقتى بسپاه دشمن نزديك شدم ، در نظر اول سلطان منصور مظفرى را در قلب سپاه او ، شناختم .\r\nسلطان منصور مظفرى كلاه خودى از زر داراى چند ابلق برسرداشت و خفتانش مانند آئينه ميدرخشيد بعد فهميدم كه خقانش را از زر ساخته‌اند . اطرافش را عده‌اى از سواران كه همه داراى كلاه خود و زره بودند داشتند و معلوم ميشد كه محافظ مخصوص سلطان هستند .\r\nدر آن روز من از آن جهت با صف اول بسوى خصم ميرفتم كه زودتر ( سلطان منصور مظفرى ) را ببينم و ديگر اينكه وقتى فرمانده كل قشون با صف اول مهاجم حركت كند ، غيرت سربازان بيشتر مىشود . چون در موقع حمله ، در صف اول ما سربازانى هستند كه بايد متحمل شديد ترين مقاومت خصم شوند و در تمام جنگها ، عده‌اى كثير از سربازان صف اول بقتل ميرسند يا مجروح ميگردند . در واقع سواران صف اول كسانى ميباشند كه در موقع حمله بسوى مرك ميروند و احتمال مقتول شدن آنها زياد و احتمال زنده ماندنشان كم است . وقتى آنها ببينند كه فرمانده كل قشون مثل يكى از آنها بسوى مرك ميرود فدا كردن جان در نظرشان بىاهميت ميگردد زيرا ميدانند كه جان آنها از جان ( امير تيمور ) گرانبهاتر نيست .\r\nهنوز يكصد ذرع با قشون خصم فاصله داشتيم كه سربازان او ، ما را تيرباران كردند . از لحظه‌اى كه تيرباران شروع شد ما اسب‌ها را با حد اعلاى سرعت به حركت درآورديم كه زودتر به خصم برسيم و آن‌ها را از تيراندازى باز داريم و از ميزان تلفات خود بكاهيم . مقابل جبههء دشمن هيچ نوع حائل وجود نداشت كه مانع از پيشرفت سواران ما شود . سلطان منصور مظفرى كه غروب روز قبل ما را ديد اگر مردى لايق بود ميتوانست سربازان خود را وادار نمايد كه مقابل ما خندق حفر كنند تا چه رسد به نصب زنجير يا لااقل طناب . اگر مقابل يك ستون‌سوار ، روى پايه‌هاى كوتاه ، بر زمين زنجير نصب نمايند مىتوانند كه از پيشرفت سواران ممانعت كنند و تا سربازان سوار زنجير را از سر راه بردارند مدتى طول ميكشد و متحمل تلفات زياد خواهند شد . حتى قرار دادن طناب هم ميتواند بطور موقت از عبور سواران ممانعت نمايد و آنها تا طناب‌ها را قطع نمايند هدف تير و زوبين قرار ميگيرند . ولى مقابل پيادگان سلطان منصور مظفرى حتى طناب هم نبود .\r\nفقدان همه نوع مانع ، مقابل يك قشون پياده ، كه فرصت كافى داشته موانع بوجود بياورد طورى در نظر من عجيب جلوه كرد كه تصور نمودم خدعه‌اى به كار برده‌اند و ميخواهند ما را اغفال كنند . اما بعد از خاتمه جنك ، فهميدم خدعه‌اى به كار نبردند بلكه سلطان منصور مظفرى كه مرد جنگى نبود نميدانست كه بايد در راه يك قشون سوار مانع بوجود آورد .\r\nمن هنوز قبول نميكنم كه سرداران سلطان فارس ، از آن مسئله بىاطلاع بوده‌اند و عقلشان نميرسيده روى زمين زنجير نصب نمايند و شايد بمناسبت نفرتى كه از سلطان منصور داشتند نخواستند به او كمك كنند .\r\nما كه در صف اول بسوى خصم ميرفتيم ميبايد نيروى مقاومت پيادگان را درهم بشكنيم و صفوف آنها را نامنظم كنيم . آنگاه صف دوم كه از عقب مىآمد ، ميبايد ميدان جنك را تصفيه كند و هركه را كه تسليم نشد بقتل برساند و كسانى را كه تسليم ميشوند اسير نمايد و از ميدان جنك خارج كند . ما بعد از اينكه خود را به خصم رسانيديم ، تيرباران دشمن موقوف گرديد اما در\r\n\r\n","description":"","footnote":"","page_name":" 193 ","page_number":201},
  {"content":"\r\n\r\nعوض مواجه با نيزه سربازان پياده شديم و ما ميبايد نيزه‌هاى آنان را فرودبياوريم كه بتوانيم صفوف پيادگان را درهم بريزيم . من عنان اسب را بر گردن انداختم و با دست راست شمشير و با دست چپ تبر ميزدم . نيزه‌هائى كه سربازان پياده دشمن به طرف من حواله ميكردند در نظرم چون سوزن خياطى پير زنان بدون خطر بود .\r\nيك مرد جنك آزموده همين‌كه شروع به پيكار كرد و روش جنگى خصم را ديد مىفهمد كه حريف او قوى پنجه هست يا نه ؟ من در دقيقه‌هاى اول جنك متوجه شدم كه سربازان ( سلطان منصور ) سست هستند و آنطور كه انتظار داشتم نمىجنگند آن‌ها از عشاير فارس نبودند و اگر من در حمله عجله نمىنمودم و عشاير فارس كه در جنگل ارجن بودند خود را به دشت پاتيله مىرسانيدند دوچار زحمت ميشدم شايد چون سرداران قشون سلطان منصور از روى اخلاص نمىجنگيدند ، سربازانشان سست بودند چون در هر ميدان جنك ، سرباز آئينه افسران و سرداران است و هرچه در سرداران و افسران باشد در سرباز نمايان مىشود و در هر جنك كه سربازان جبون را ديديد بدانيد كه سرداران و افسران آن قشون جبون هستند\r\nدر دو طرف من سوارانم شمشير يا تبر ميزدند و نيزه‌هاى پيادگان را فرود مىآوردند و پيش مىرفتند . يك مرتبه احساس كردم كه اسب من سست شد و فهميدم كه مجروح گرديده و عنان را از گردن خارج نمودم و در همان لحظه اسبم از پا درآمد . دانستم كه نيزه‌اى در شكم مركوب من فرو كرده ، آن حيوان را بقتل رسانيده‌اند . همين‌كه اسب از پا درآمد بسرعت بر زمين جستم و نگذاشتم پاى من زير تنه اسب برود و درحالىكه اطرافم سواران بودند ، خود پياده بسربازان خصم حمله‌ور گرديدم .\r\nسلاح آنها جز نيزه چيزى نبود و من كه با دو دست شمشير و تبر خود را به حركت درمىآوردم طورى به سهولت نيزه‌هاى پيادگان را درهم مىشكستم كه انگار آنها نى قلم در دست دارند . چند تن از سواران كه اطراف من بودند خواستند از اسب پياده شوند و مركوب خود را به من بدهند ولى من بانك زدم كه به كار خود مشغول باشيد . يكى از سواران به من گفت اى امير ، اينك كه اجازه نميدهى من پياده شوم بيا بر ترك من سوار شو . به او گفتم مرا به حال خود بگذار من ميل دارم پياده جنك كنم . من در آن موقع حس مىكردم كه نيروئى فوق العاده يافته‌ام اما بعد از پايان جنك دريافتم كه نيروى فوق العاده من ناشى از اين نبود كه خون در عروقم مىجوشيد بلكه ضعف سربازان خصم هم در آن دخالت داشت چون سربازان سلطان منصور نمىتوانستند از نيزه خود به خوبى استفاده كنند و همه تازه‌كار و از فنون جنك بىاطلاع بودند .\r\nدر حالى كه نيزه‌هاى سربازان سلطان منصور را درهم مىشكستم و پيش ميرفتم ، حس مىنمودم كه اقبال از سلطان فارس برگشته است زيرا كسى كه خود را براى جنك آماده نكرده باشد در ميدان كارزار داراى اقبال نخواهد شد .\r\nتو اى مرد كه شرح حال مرا ميخوانى بدان كه در ميدان جنك هرگز ، هماى سعادت بر دوش يك سردار نالايق نمىنشيند و اگر براى تو نقل كنند كه در جنك ، يك سردار نالايق و نپخته ، داراى سربازان تازه‌كار و جنك نديده فاتح شد ، آن گفته را باور نكن و بدان كه حرفى است بىپايه و مايه . هر پيروزى در ميدان جنك وابسته است بسالها جنگاورى كردن و تجربه بدست آوردن و بصيرت در به كار انداختن سربازان و انتخاب سربازان جنك آزموده . اقبال در ميدان\r\n\r\n","description":"","footnote":"","page_name":" 194 ","page_number":202},
  {"content":"\r\n\r\nجنك همواره با كسى است كه خود را براى جنك مهيا كرده باشد و با سربازان و صاحبمنصبانى آزموده وارد كارزار شود .\r\nمن نقاب مغفر را فرود آورده بودم بطوريكه سربازان خصم صورتم را نميديدند . از اين‌جهت نقاب مغفر را فرود آوردم كه صورتم حفاظ نداشت و ممكن بود سربازان خصم با تير يا زوبين يا نيزه چشم‌هايم را كور كنند . بعد از اينكه نقاب صورت را فرود آوردم روئين تن شدم و شمشير و تير و نيزه خصم به هيچ جاى بدن من كار نميكرد و ران‌بند و ساق‌بند هم داشتم . اگر ميخواهى بيازمائى كه جنك با لباس روئين آن هم پياده چگونه است يك دست لباس آهنين بر تن كن و ساق‌بند و ران‌بند هم استوارنما و بعد شمشير بدست بگير و آن را به حركت درآور اگر تو مردى تن‌پرور باشى هنوز نيم ساعت از جنك نگذشته ، در لباس روئين خود از پا درخواهى آمد . پوشيدن لباس روئين در ميدان جنك ، كار كسانى است كه تن را وادار به مشقت كرده باشند تا سنگينى لباس آهنين آنها را از پا درنياورد و بسيارى از سلحشوران از بيم سنگينى لباس آهنين ترجيح ميدهند كه بدون آن بميدان جنك بروند چون ميدانند كه سنگينى آن لباس زودتر از ضربات شمشير خصم آنها را ناتوان مىكند . ولى من تن خود را معتاد به مشقت كرده‌ام و سنگينى لباس آهنين مرا از پا درنمياورد . لباس‌هاى آهنين من گرچه در ( چاچ ) ساخته مىشود و صنعت‌گران آنجا مىتوانند از آهن لباس‌هاى سبك بسازند معهذا لباس‌هاى من سنگين است .\r\nكسى كه در همه عمر بر بستر پرنيان ميخوابد نميتواند لباس آهنين را بپوشد اگرچه مثل لباس روئين صنعتگران ( چاچ ) سبك باشد .\r\nيك مرتبه ديگر ، حس مىكردم كه من از همه برتر هستم و اختيار جان هزارها نفر كه مقابل من قرار گرفته‌اند در دست من است . در حالىكه با دو دست تبر و شمشير مىزدم و گاهى ضربات نيزه و شمشير خصم را روى روپوش آهنين خود احساس ميكردم خود را برتر از اسفنديار مييافتم .\r\nزيرا اسفنديار فقط متكى به لباس روئين خود بود و به همين جهت بقتل رسيد ولى من در درجهء اول اتكاء به شجاعت خود داشتم . گاهى سر را بلند ميكردم كه ببينم آفتاب در كجا است و چقدر از روز سپرى شده و بعد به كار خود مشغول ميگرديدم . در دو طرف من سوارانم مىجنگيدند و سپاه خصم نميتوانست از طرف چپ و راست به من نزديك شود . فوج اول سواران من كار خود را باتمام رسانيده بودند و فوج دوم بطوريكه گفتم بتصفيه زمين ميدان جنك اشغال داشتند . ناگهان سوارى فرياد زد امير كجاست . . امير كجاست .\r\nمن بدون اينكه روى خود را از خصم برگردانم ( زيرا ممكن بود از قفا بر من ضربت بزنند ) فرياد زدم با امير چكار دارى . سوار مزبور صداى مرا شناخت و گفت اى امير ، من از طرف ( فتاح بيك ) مىآيم و او براى تو پيغام فرستاده است و مىگويد كه مشغول دور زدن جناح چپ خصم مىباشد و از كشته پشته مىسازد و پيش مىرود . گفتم از طرف من به او بگو بعد از اينكه جناح چپ سپاه سلطان منصور را دور زد به حركت دورانى ادامه بدهد و به طرف ( ميران شاه ) پسرم برود چون ممكن است كه پسر من نتواند با سرعت جناح راست دشمن را دور بزند .\r\nمن با زبان تركى با قاصد صحبت كردم چون ميدانستم كه سربازان سلطان منصور تركى نميدانند .\r\nولى اگر فى المثل با زبان فارسى صحبت مىنمودم سربازان طرف مىفهميدند و ممكن بود كه دستور مرا به اطلاع شاه منصور مظفرى برسانند . اما در حالىكه به زبان تركى با قاصد صحبت\r\n\r\n","description":"","footnote":"","page_name":" 195 ","page_number":203},
  {"content":"\r\n\r\nميكردم دستهايم همچنان به كار مشغول بود و كمتر اتفاق مىافتاد كه ضربت دست چپ با دست راست من ، يكنفر را به زمين نيندازد .\r\nسربازان سلطان منصور طورى ناتوان به نظر ميرسيدند كه من گاهى تصور ميكردم كه با يك مشت كودك پيكار ميكنم . پيادگان سلطان منصور مظفرى سعى مىنمودند كه با شمشير و نيزه مرا از پا درآورند و گويا صاحبمنصبى كه از فن جنك اطلاعى داشته باشد بين آنها نبود . چون اگر يك صاحبمنصب را ميداشتند به آنها ميگفت كه يك مرد آهنين‌پوش را نميتوان با شمشير يا نيزه از پا درآورد بلكه سلاح نبرد با او ، گرز است و اگر يك ضربت گرز بر فرق يا شانه‌اش بزنند از پا درمىآيد ولى مثل اينكه در سپاه سلطان منصور كسى نبود كه از اين فن پيش پا افتاده اطلاع داشته باشد .\r\nيكى از چيزهائى كه نشان ميداد كه صاحبمنصبان و سربازان سلطان منصور مظفرى پژمرده هستند و باعلاقه و دلگرمى پيكار نميكنند اين بود كه من در تمام مدتى كه پياده مىجنگيدم نديدم كه يك سرباز مجروح سربلند كند و به من حمله‌ور شود . صاحبمنصبان يا سوارانيكه دلگرم مىباشند بعد از مجروح شدن هم سربلند ميكنند و درصدد برمىآيند كه به اندازه توانائى خود سربازان خصم را از كار بيندازند هنگامى كه من پياده مىجنگيدم ، مجروحين ميدان جنك مىتوانستند سربلند كنند و با دشنه ، پى مرا از عقب قطع نمايند . اگر پى مرا قطع ميكردند من بر زمين ميافتادم و آنوقت سربازان خصم مىتوانستند با سهولت مرا بقتل برسانند . اما حتى يك بار هم يك مجروح سر را بلند نكرد و وقتى سربازان سلطان منصور ضربت ميخوردند و بر زمين ميافتادند بدون اينكه مرده باشند ، تكان نميخوردند و شكيبائى را پيشه مىنمودند تا وقتى كه سواران ما از آنها بگذرند .\r\nوقتى سواران ما از آنها ميگذشتند ، ميكوشيدند كه خود را بكنارى برسانند و همانجا مىماندند و انتظار مىكشيدند تا جنك تمام شود و تكليف آنها معين گردد . اين آثار نشان ميداد كه سلطان منصور مظفرى لياقت ندارد داراى سپاه باشد و اگر لياقت ميداشت سربازانش آنطور افسرده نبودند .\r\nسرباز علاوه بر دريافت كردن جيره ، ميبايد مورد تشويق قرار بگيرد و هر سرباز حس كند كه چشم سردارش به او دوخته شده است . من تمام سربازان قديمى خود را ميدانم و بهريك از آنها كه برسم ، آنان را باسم صدا ميزنم و تصور نميكنم از آغاز جهان تا امروز ، سردارى بوجود آمده باشد كه اسم تمام سربازان خود را بداند و فقط در صدر اسلام كه شماره قشون مسلمين از هفتصد يا هشتصد نفر تجاوز نميكرد سرداران قشون اسلام ، اسم سربازان خود را در هر جوخه ميدانستند ليكن من وقتى بيك سرباز قديمى خود ميرسم او را باسم صدا ميزنم و آن سرباز وقتى متوجه شد كه من وى را مىشناسم در ميدان جنك ، باعلاقه و دلگرمى پيكار مىنمايد ويژه آنكه ميداند كه اگر رشادت نشان بدهد بدون ترديد پاداش خواهد گرفت .\r\nتمام حكمرانان بلاد ، در سراسر قلمرو سلطنت من ، جزو سربازان قديمى مىباشند و چون در ميدان جنك رشادت بخرج دادند من رتبهء آنها را بالا بردم و آنان را حكمران كردم و داراى تيول شدند و به پسرانم سپرده‌ام كه بعد از من ، همان روش را به كار ببرند و اگر ميخواهند قدرت خود را حفظ نمايند همواره از سربازان و صاحبمنصبان توجه نمايند .\r\n\r\n","description":"","footnote":"","page_name":" 196 ","page_number":204},
  {"content":"\r\n\r\nدر بحبوحه جنك ، فريادى آشنا بگوشم رسيد كه مىگفت امير ، چه ميكنى ، چرا سوار اسب نمىشوى ؟ من صداى ( نظام الدين ) وقايع نگار خود را شناختم و پرسيدم چه ميگوئى ؟\r\n( نظام الدين ) گفت اى امير ، آيا ميدانى چه ميكنى و خود را گرفتار چه خطر مىنمائى . پرسيدم ميگويى چه كنم ؟ ( نظام الدين ) گفت اى امير ، من براى تو اسب آورده‌ام ، سوار شو من بىآنكه روى خود را برگردانم خود را عقب كشيدم و نقاب مغفر را بالا زدم و ( نظام الدين ) گفت اى امير ، تو امروز كارى كردى كه نه افرسياب كرد نه رستم . . . نگاه كن . . . مثل اين است كه تو را در حوضى پر از خون فرو كرده‌اند .\r\nمن نظرى به پاها و شكم و سينه خود انداختم و ديدم كه همه‌جا مستور از خون است و خون تازه روى خون‌هاى خشك شده ديده مىشود . وقايع نگار گفت من هرگز نشنيده و نخوانده‌ام كه دليرى چون تو پيدا شود و بتواند مدتها به تنهائى با هزارها سرباز پيكار نمايد . گفتم ( نظام الدين ) راجع به دليرى من غلو نكن چون من تنها نبودم و سوارانم پيوسته اطراف مرا داشتند و نميگذاشتند كه خصم مرا احاطه نمايد . از آن گذاشته لباس روئين داشتم و ضربات شمشير و نيزه و تير ، مرا مجروح نميكرد . خصم من هم سربازانى تازه كار بودند و از فن جنك اطلاع نداشتند و طرز پيكار آنها نشان ميدهد كه دل مرده مىباشند و گرنه ، محال بود كه من بتوانم از اين ميدان ، جان بدر ببرم .\r\nنظام الدين گفت اى امير سوار شو كه بتوانى پيروزى خود را زودتر ببينى زيرا من پيش‌بينى مىكنم كه پيروزى تو نزديك است . من خواستم شمشير خود را غلاف كنم ولى نتوانستم زيرا بقدرى خون روى شمشير خشك شده بود كه وارد غلاف نمىشد . تيغ را به ( نظام الدين ) دادم و گفتم آن را نگاه‌دار . نظام الدين پرسيد اى امير ، آيا شمشير تو را بشويم يا نه گفتم بلى بشوى تا اين‌كه خون‌ها زدوده شود .\r\nآنگاه بدون آنكه تبر را كه بوسيله قطعه‌اى از چرم بمچ دستم متصل بود از دست بدهم ، سوار شدم و گفتم نظام الدين تو به من مژده دادى كه به زودى پيروز خواهم شد و اين مژده تو ، مستوجب پاداش است و چون ميدانم كه دختران سياه چشم شيرازى را مىپسندى بعد از اين‌كه وارد شيراز شديم من تو را مخير مىكنم كه ده‌تن از دختران سياه چشم شيرازى را تصاحب كنى . نظام الدين گفت اى امير ، من سالخورده هستم و ده دختر جوان شيرازى براى من زياد است . جواب دادم كه من حداكثر را گفتم و اختيار حداقل با تو است . لحظه‌اى ديگر پيك ( ميران شاه ) پسرم رسيد و خبر داد كه پسرم با سواران خود به سواران فتاح بيك ملحق شده و لذا مقدمهء محاصرهء قشون سلطان منصور فراهم گرديده است . من كه بعد از سوار شدن فرماندهى سپاه را بر عهده گرفته بودم بوسيله پيك چند دستور براى ( فتاح بيك ) و ( ميران شاه ) صادر نمودم و به آنها و افسرانى كه در قلب سپاه با من مىجنگيدند امر كردم كه شاه منصور مظفرى را زنده دستگير نمايند و نگذارند كه وى بگريزد .\r\nاما براى اين‌كه كار جنك زودتر يكسره شود سپردم كه بطور عمدى در خط محاصره شكاف‌هائى بوجود آوردند كه ترسوها و آنهائى كه مرد صفت نيستند از آنجا بگريزند و فراريان را مشروط بر اين‌كه زياد نباشند تعاقب نكنند .\r\nيك وقت ديدم كه يك دسته چهل يا پنجاه نفرى كه چند نفر از آنها سوار بر اسب هستند\r\n\r\n","description":"","footnote":"","page_name":" 197 ","page_number":205},
  {"content":"\r\n\r\nميگريزند و بعد دريافتم كه يكى از آن سواران ( سلطان معتصم بن سلطان زين العابدين ) فرمانده جناح راست قشون پادشاه فارس است . آن چهل و پنجاه نفر كه گريختند براى ما خطرى نداشتند زيرا نميتوانستند بعد ، حمله‌ور شوند . همانطور كه فرمانده جناح راست پادشاه فارس گريخت فرمانده جناح چپ او باسم ( يحيى مظفرى ) نيز ، غيرت را زير پا گذاشت و فرار را بر كشته شدن در ميدان جنگ ترجيح داد و چون فرار او به نفع ما بود من خوشوقت شدم .\r\nمعلوم است كه وقتى سرداران برجسته كه داراى مقام فرماندهى قشون هستند بگريزند ، افسران و سربازان قادر بادامه جنگ نخواهند بود و از آن ببعد سربازان سلطان منصور مظفرى شمشيرها و نيزه‌هاى خود را به زمين مىانداختند و تسليم مىشدند .\r\nمن شمشيرى بدست آوردم و با عده‌اى از افسران و سربازانم بسوى سلطان منصور رفتم . من تصور نمودم كه مستحفظين خاصه سلطان منصور مظفرى مقاومت خواهند كرد و تا نفر آخر كشته خواهند شد و نخواهند گذاشت كه سلطان آنها اسير شود . ولى بر خلاف انتظار آنها نيز مقاومت نكردند و افسران و سربازان ما آنان را اسير نمودند و سلطان منصور مظفرى ماند و چتردارش .\r\nهنوز آفتاب بهار فارس آن‌قدر گرم نشده بود كه انسان را ناراحت كند . ولى معلوم مىشد كه سلطان فارس آنقدر نازك بدن است كه حتى در آن هوا نميتواند حرارت آفتاب را تحمل نمايد چتردار سلطان منصور مظفرى مردى بود سياه‌پوست و من متوجه شدم كه غيرت و شهامت آن زنگى از تمام سرداران سلطان منصور مظفرى بيشتر است زيرا مىتوانست چتر را بنيندازد و بگريزد ولى آن كار را نكرد و ايستاد .\r\nمن با اسب به طرف سلطان فارس رفتم و شمشير او را كه از كمرش آويخته بود گشودم و بيكى از افسران خود دادم كه نگاه دارد آنگاه از او پرسيدم آيا مرا مىشناسى ؟ سلطان منصور مظفرى حيرت‌زده پرسيد آيا تو زبان فارسى ميدانى ؟ گفتم بلى و تصور ميكنم زبان فارسى را بهتر از تو بدانم و از تو پرسيدم كه آيا مرا ميشناسى يا نه ؟ سلطان منصور گفت تو را نمىشناسم ولى حدس ميزنم كه يكى از صاحبمنصبان امير تيمور هستى . گفتم من خود امير تيمور هستم .\r\nآن مرد وقتى مرا شناخت نظرى بر سراپاى من كه مستور از خون خشك بود انداخت و رنك از رخسارش پريد و دانستم كه مىترسد گفتم اى نابكار من از تو يك ايلخى اسب يا يك خروار زر نخواسته بودم . آنچه من از تو خواستم چند شيشه آب‌ليموى فارس براى مداواى بيمارى بود و اگر آن تقاضا را از يك پيله‌ور ميكردم درخواستم را مىپذيرفت چون يك تكليف شاق نبود ولى تو اى مرد فرومايه چند شيشه آبليمو را نفرستادى و بدتر از آن در نامهء خود به من ناسزا گفتى و اينك خويش را براى مكافات عمل ، آماده كن . سلطان منصور از من پرسيد اى امير ، اكنون كه تو غلبه كردى با من چه ميخواهى بكنى ؟ گفتم تو را بقتل خواهم رسانيد و دودمان تو را برخواهم انداخت .\r\nسلطان منصور پرسيد با دودمان من چكار دارى ؟ گفتم من نميتوانم تحمل كنم دودمان مردى كه به من ناسزا گفته بود پس از مرگش باقى بماند . سلطان منصور مظفرى گفت اى امير ، تو اگر از قتل من صرف‌نظر كنى و دودمانم را برنيندازى من دخترم را بزوجيت به تو خواهم داد . گفتم من اگر خواهان دختر تو باشم او از آن من است و احتياج ندارم كه تو موافقت كنى و دخترت را به من بدهى ولى من مردى نيستم كه براى يك زن ، از تصميم خود منصرف شوم . شايد در دورهء جوانى زنهائى توانستند مرا از عزمم باز بدارند ولى در اين دوره ، هوى و هوس مقهور من است و اگر مقهور من نمى -\r\n\r\n","description":"","footnote":"","page_name":" 198 ","page_number":206},
  {"content":"\r\n\r\nبود بر تو غلبه نمىكردم .\r\nسلطان منصور مظفرى گفت اى امير ، مرا زنده بگذار تا به حاكم شيراز بنويسم كه مقابل تو پايدارى نكند و همين كه تو به شهر نزديك شدى دروازه‌ها را به روى سپاهت بگشايند . گفتم نيازمند نامه تو نيستم و وقتى سپاه من بشيراز نزديك شد حاكم شهر ، دروازه‌ها را خواهد گشود .\r\nسلطان منصور مظفرى گفت اينطور نيست من به حاكم شيراز دستور داده‌ام كه پايدارى نمايد گفتم او وقتى تو را در قشون من ديد و مشاهده كرد كه اسير هستى خواهد فهميد كه پايدارى فايده ندارد بخصوص اگر مانند سردارانت ، از تو نفرت داشته باشد كه در آن صورت با مسرت دروازه‌هاى شهر را برويم خواهد گشود و باستقبالم خواهد آمد .\r\nچون احتمال داده مىشد قشونى كه سلطان منصور مظفرى در جنگل ارجن دارد بكمك وى بيايد تصميم گرفتم كه همان روز وارد شيراز شوم . قدرى كه از ظهر گذشت جنگ به كلى خاتمه يافت آن قسمت از سربازان سلطان منصور كه توانستند بگريزند ، رفتند و ناپديد گرديدند و قسمت ديگر بدست ما اسير شدند و از جمله عده‌اى از شاهزادگان مظفرى بچنگ ما افتادند .\r\nمن به ( فتاح بيك ) دستور دادم كه از طرف مشرق وارد شيراز شود و به پسرم ميران شاه گفتم كه از جنوب قدم به شهر بگذارد . خود منهم در حالىكه سلطان منصور مظفرى را با خود ميبردم راه جنوب را پيش گرفتم تا وارد شيراز شوم سرداران من ميدانستند كه اگر از طرف سكنه شهر ، مقاومت شد بايد همه را از دم تيغ بگذرانند .\r\nهنگام نماز عصر ، من بشيراز رسيدم و مشاهده كردم كه دروازه بسته است و عده‌اى بالاى حصار هستند . به منادى گفتم ندا در دهد و بگويد كه حاكم شيراز بالاى حصار بيايد و با من صحبت كند ، منادى ندا درداد و حاكم شيراز بالاى حصار آمد و من بعد از اين‌كه مطمئن شدم كه او حكمران شيراز است گفتم سلطان منصور مظفرى شكست خورد ، و سردارانش او را رها كردند و گريختند و قشونش از بين رفت و خود سلطان منصور اسير من گرديد . آنگاه سلطان اسير را به حاكم نشان دادم و او سلطان منصور را شناخت .\r\nسپس گفتم ادامه مقاومت تو در شهر بدون فايده است زيرا مىدانم كه در شيراز قشونى وجود ندارد كه تو بتوانى بدان وسيله پايدارى كنى . اگر قصد جنك داشته باشى چون قشون ندارى حداكثر يك يا دو روز پايدارى خواهى كرد و من بعد از تصرف شهر ، تو را خواهم كشت و سكنه شهر را از دم تيغ خواهم گذرانيد و تمام اموال شيرازيها را تصرف خواهم نمود و زن‌هاى شيراز نصيب لشگريان من خواهد شد . ولى اگر دروازه‌ها را بدون جنك بگشائى ، جان و مال و زنهاى سكنه شهر مصون خواهند بود و كسى متعرض شما نخواهد گرديد زيرا من نيامده‌ام كه با شيرازيها بجنگم و اين شهر را غارت و ويران كنم من از آغاز جوانى اشعار شعراى شيراز را ميخوانم و چون خود اهل فضل هستم فضلاى شيراز را محترم ميشمارم و نميخواهم از من آسيبى به آنها برسد . من فقط براى تنبيه سلطان شما قشون بفارس كشيدم و او را شكست دادم و دستگير كردم و اگر بدون جنگ دروازه‌هاى شهر را بگشائى چندى در اينجا بسر خواهم برد و پس از اين‌كه قشونم رفع خستگى كرد از شيراز خواهم رفت .\r\nحاكم شهر گفت هم‌اكنون دروازه‌ها را خواهم گشود و خود باستقبالت خواهم شتافت . حدس من درست درآمد و حاكم شهر ، وقتى فهميد كه سلطان منصور مظفرى دستگير گرديده ، و ديگر\r\n\r\n","description":"","footnote":"","page_name":" 199 ","page_number":207},
  {"content":"\r\n\r\nاميدى به تجديد سلطنت او نيست تسليم شد اندكى بعد ، تمام دروازه‌ها را گشودند و حاكم شهر در حالىكه كتابى بزرك در دست داشت و عده‌اى از وجوه اهالى شهر در قفايش بودند باستقبال من آمد و با صداى بلند اين شعر را خواند :\r\n رواق منظر چشم من آشيانه تو است - * كرم نما و فرود آ كه خانه خانه تو است . \r\nگفتم آيا اين شعر از شمس الدين حافظ نيست . حاكم گفت چرا اى امير ، و آنگاه نظر به لباس آهنين من انداخت و پرسيد اى امير آيا مجروح شده‌اى زيرا سراپايت خون‌آلود مىباشد گفتم اين خون ميدان جنك مىباشد كه روى خفتان من خشكيده و من مجروح نشده‌ام .\r\nحاكم شيراز كتابى بزرك را كه در دست داشت به من نشان داد و گفت اى امير ، من اطلاع دارم تو يك مسلمان پاك‌نهاد هستى و تو را به اين قرآن سوگند مىدهم كه از قتل و غارت سكنه اين شهر صرفنظر نما . گفتم اگر باحترام قرآن نبود هم‌اكنون فرمان قتل تو را صادر ميكردم زير در صحت قول من ترديد كردى . من به تو گفتم كه اگر بدون جنك دروازه‌هاى شهر را بگشائيد سكنه شهر مصون خواهند بود و كسى به آنها تعرض نخواهد كرد اين قول من براى تو و ديگران كافى بود و تو ، ميبايد بفهمى مردى چون من وقتى قول ميدهد ، از گفته خود عدول نمينمايد .\r\nحاكم شيراز پوزش خواست و من گفتم از قول من ، بوسيله جارچىها بسكنه اين شهر بگو كه هيچ يك از سربازان من متعرض آنها نخواهند شد و مىتوانند حتى در منازل خود را باز بگذارند و اگر امشب و فردا شب و شب‌هاى ديگر كه ما در شيراز هستيم چيزى از خانه‌اى بسرقت رفت بدون ترديد سارق محلى آن را دزديده زيرا من بسربازان خود اعتماد دارم و وقتى دستور بدهم كه نبايد متعرض جان و مال و زن‌هاى يك شهر شوند محال است كه يكى از آنها تخلف نمايد و اگر بكند من متخلف را مجازات ميكنم و خسارت شخصى را كه مالش به يغما رفته تأديه مىنمايم . بعد از آن به حاكم گفتم لابد در اين شهر يك ميدان هست . حاكم گفت بلى اى امير ، و در اين‌جا ميدان وسيع وجود دارد .\r\nگفتم بجارچيان خود امر كن جار بزنند كه صبح فردا ، بعد از اينكه يك نيزه از آفتاب بالا آمد در ميدان بزرگ شهر جمع شوند . حاكم ، پرسيد اى امير آيا لازم است گفته شود كه براىچه در ميدان بزرگ اجتماع نمايند . گفتم نه بعد از اينكه در آنجا جمع ميشوند علت اجتماع را خواهند دانست .\r\nحاكم شيراز گفت اطاعت مىكنم و مىگويم جار بزنند كه فردا صبح مردم در ميدان بزرگ حضور بهمرسانند آنگاه اظهار كرد اى امير دار الحكومه براى پذيرائى از تو آماده شده است و مىتوانى امشب در آنجا استراحت نمائى . گفتم من در دار الحكومه منزل نخواهم كرد و امشب هم فرصت استراحت ندارم آنچه مىگفتم حقيقت داشت و من ميبايد در آن شب شيراز را براى دفاع در قبال قشونى كه سلطان منصور در جنگل ارجن داشت آماده كنم و شهر را به كلى از شيرازى ها تحويل بگيرم .\r\nتمام سربازان حاكم شيراز را كه در شهر بودند خلع سلاح كردم و پسرم ( ميران شاه ) را مأمور نمودم كه با سپاه خود عهده‌دار حفظ شهر و در صورت ضرورت دفاع از آن باشد . در دروازه‌ها ، سربازان من مشغول نگهبانى شدند و در حصار شهر نيز سربازان خود را گماردم و حاكم شيراز مكلف شد تحت فرماندهى پسرم امور عادى شهر را اداره كند . قبل از اين‌كه آفتاب غروب كند خود با سپاه فتاح بيگ از شهر خارج شدم كه شب را در صحرا بگذرانم . با\r\n\r\n","description":"","footnote":"","page_name":" 200 ","page_number":208},
  {"content":"\r\n\r\nاينكه سربازان من از جنگ آن روز خسته شده بودند دو طلايه دور و نزديك گماردم كه اگر قشون جنگل ارجن بشيراز آمد غافلگير نشوم .\r\nمن پيش‌بينى ميكردم كه بعد از شكست خوردن سلطان منصور بعيد است كه قشون جنگل ارجن حال جنگ كردن را داشته باشد . معهذا طبق روش هميشگى احتياط را از دست نميدادم و خود را براى جنگ آماده نمودم ، من در آن شب در شيراز بسر نبردم تا اينكه آزادى عمل داشته باشم . اگر در دار الحكومهء شيراز بسر مىبردم محدود مىشدم و ممكن بود كه محاصره گردم .\r\nاحتمال سوء قصد ، عليه من نيز در بين بود و هرگاه در اردوگاه خود بسر مىبردم از سوء قصد بيم نداشتم .\r\nآن شب تا صبح واقعه‌اى اتفاق نيفتاد و من از طرز فكر فرمانده قشون جنگل حيرت ميكردم چون توقف او در آنجا بى مورد بود و او مىبايد متوجه شود كه بعد از اينكه من با قشون خود بسوى شيراز رفتم وى نبايد آنجا توقف نمايد .\r\nوقتى بامداد دميد من طبق معمول برخاستم و نماز خواندم و فرماندهى اردوگاه خود را در خارج شهر به فتاح بيگ سپردم و سلطان منصور مظفرى را كه شب در اردوگاه من محبوس بود با خويش به شهر بردم .\r\nميدان بزرگ شهر پر از جمعيت تماشاچى شده بود و سربازان من در ميدان نگهبانى ميكردند و مانع از اين مىشدند كه مردم وسط ميدان بيآيند در وسط ميدان ، بدستور من ، شب قبل با تير و تخته ، يك مصطبه بوجود آورده بودند و سلطان منصور مظفرى و يازده تن از شاهزادگان مظفرى را كه همه مقيد بزنجير بودند بالاى آن مصطبه بردند . دو جلاد هم حضور داشتند و قبلا از اينكه دستور قتل سلطان منصور و ديگران را صادر كنم منادى با صداى بلند بطورىكه تمام مردم شيراز جمع بودند بشنوند چنين گفت : اى شيرازيها چندى پيش امير تيمور گوركان در خراسان بيمار شد و پزشكان گفتند براى اينكه مداوا شود بايد آبليموى فارس را بنوشد و امير تيمور گوركان نامه‌اى دوستانه براى سلطان منصور فرستاد و از وى خواست كه مقدارى آبليمو برايش بفرستد ولى سلطان فارس در جواب امير تيمور گوركان نامه‌اى نوشت كه از صدر تا ذيل آن ناسزا بود و اينك من نامه سلطان فارس را براى شما ميخوانم ( منادى نامه سلطان فارس را كه در جواب من نوشته بود خواند . ) امير تيمور گوركان فقط براى اينكه اين مرد را مجازات كند راه فارس را پيش گرفت و اكنون شما با چشم خود مىبينيد چگونه سلطان فارس بسزاى عمل خود ميرسد .\r\nصحبت منادى تمام شد و فرياد سلطان منصور مظفرى برخاست و گفت اى امير تيمور من بد كردم ولى تو مرا عفو كن گفتم من تو را عفو نميكنم زيرا از آن روز كه نامه تو بدستم رسيد تا ديروز كه ترا در ميدان جنگ شكست دادم از فرط خشم به خود مىپيچيدم ناسزاهائى كه تو به من گفتى اثر موقتى نداشت كه من امروز تو را عفو نمايم . بارها هنگام شب وقتى به ياد ناسزاهاى تو مىافتادم نميتوانستم بخوابم و عهد خود را تجديد مينمودم و مىگفتم وقتى به تو دست يافتم طورى دودمانت را نابود خواهم كرد كه هرگز مردى در دودمان تو در فارس يا جاى ديگر سلطنت نكند و امروز روزى است كه عهد خود را بموقع اجرا بگذارم .\r\n\r\n","description":"","footnote":"","page_name":" 201 ","page_number":209},
  {"content":"\r\n\r\nاگر من اين ناسزاها را به تو مىگفتم و تو به من دست مييافتى مرا در قفس آهنين جاى ميدادى و آن قفس را روى خرمنى از آتش مىنهادى تا اين‌كه زنده بسوزم يا امر ميكردى كه پوست مرا در حالىكه زنده هستم بكنند يا شقه‌ام كنند . ليكن من تو را با هيچ يك از اين مجازات‌ها بقتل نميرسانم و فقط ميگويم كه سر از بدنت جدا كنند . آنگاه به جلادها اشاره كردم سر از بدن محبوسين جدا كنند ، سلطان منضور فرياد زد اى امير تيمور ، اگر من به تو ناسزا گفته‌ام و مستوجب قتل هستم اينها كه دستگير شده‌اند گناهى ندارند و به تو ناسزا نگفته‌اند از قتل آنها صرفنظر كن گفتم وقتى مار را بقتل ميرسانند توله‌هاى مار را هم بايد معدوم كنند و گرنه روزى مار خواهند شد . ليكن من از نيش مار وحشت ندارم اما عهد كرده‌ام كه دودمان تو را از بين ببرم تا هيچ يك از كسانى كه از تبار تو هستند در آينده سلطنت نكنند چون نمىتوانم ببينم بازماندگان مردى كه به من ناسزا گفته ، بسلطنت برسند .\r\nسپس جلادان دست به كار شدند و اول سر سلطان منصور مظفرى را از قلعه بدن جدا كردند و بعد از او ، سرهاى يازده تن از خويشاوندان ذكورش از بدن جدا شد و من مىديدم و مىشنيدم كه مردم هنگام سر بريدن سلطان منصور مظفرى و ديگران ابراز شادمانى مىنمايند و دانستم آنها نيز مثل سردارانش از سلطان منصور ناراضى بوده‌اند . سرهاى بريده را بالاى دروازه‌هاى شيراز نصب نمودند و اجساد را بگورستان بردند و دفن كردند .\r\n\r\n","description":"","footnote":"","page_name":" 202 ","page_number":210},
  {"content":"\r\n\r\n\r\nفصل نوزدهم بعد از سقوط شيراز\r\nعصر آن روز وقايع‌نگار خود نظام الدين را احضار كردم و به او گفتم من به تو وعده دادم كه بعد از گشودن شيراز ده دختر جوان شيرازى را به تو بدهم . تو گفتى كه سالخورده هستى و ده دختر براى تو زياد است اينك بگو چند دختر ميخواهى ؟ نظام الدين گفت اى امير براى من يك دختر كافى است ولى تو كه سكنه شيراز را بخشيده‌اى چگونه به من يك دختر اهدا خواهى كرد . گفتم من براى تو يك دختر خريدارى خواهم كرد و به حاكم شيراز گفتم جار بزند كه من ميل دارم براى يكى از مردان مقرب خود يك دختر جوان و زيبا و سياه چشم شيرازى را خريدارى نمايم و هركس ميل دارد يك چنان دختر را بفروشد دو هزار دينار زر دريافت خواهد كرد و كسانى كه خواهان فروش دختر جوان خود هستند آنها را به دار الحكومه بياورند و انتخاب دخترى كه بايد خريدارى شود بسته است به سليقه مردى كه آن دختر به او اختصاص خواهد داشت .\r\nبامداد روز بعد عده‌اى از مردم شهر با دختران جوان خود در دار الحكومه حضور بهم رسانيدند و من به نظام الدين گفتم برود و هر دختر را كه مايل است انتخاب نمايد و او رفت و دخترى را كه مورد پسندش بود خريدارى كرد و من گفتم بهاى دختر را بپردازند . پس از آن هرموقع كه مجالى براى صحبت‌هاى خصوصى پيش مىآمد ( نظام الدين ) به من ميگفت اى امير ، اگر ميخواهى از عمر خود لذت ببرى يك دختر شيرازى براى همخواب شدن انتخاب كن زيرا در جهان زنى مهربان‌تر از زن شيرازى نيست .\r\nولى تشويق‌هاى نظام الدين مرا تحريص نميكرد و من هرگز يك دختر شيرازى را براى همخواب شدن انتخاب نكردم .\r\nمن تصميم گرفته بودم كه نسل شاهزادگان مظفرى را براندازم و ديگر هيچ‌يك از آنها به سلطنت نرسند . دو نفر از شاهزادگان مظفرى گريختند يكى ( سلطان يحيى مظفرى ) و ديگرى ( سلطان معتصم بن زين العابدين ) . من به زودى مطلع شدم كه سلطان يحيى مظفرى در شهر قمشه است . حاكم قمشه از امراى محلى بود و من نامه‌اى برايش نوشتم و بوسيله پيك فرستادم در آن نامه به حاكم قمشه گفتم اگر ميخواهد سرش روى بدن باقى بماند سر سلطان يحيى مظفرى را براى من بفرستد و در عوض انعام دريافت كند .\r\n\r\n","description":"","footnote":"","page_name":" 203 ","page_number":211},
  {"content":"\r\n\r\nيك روز به من اطلاع دادند مردى غبارآلود كه ميگويد اسمش ( امير عبد الباقى ) و حاكم قمشه است آمده ميخواهد مرا ببيند . گفتم او را داخل كنيد وقتى وارد شد مشاهده كردم طورى غبارآلود است كه شكل صورتش ديده نميشود . آن مرد خورجينى بردوش داشت و از درون خورجين سرى را بيرون آورد و مقابل من گذارد و گفت اى امير بزرگوار اينست سرى كه تو ميخواستى من از قمشه به راه افتادم و هفت اسب در زير ران تلف كردم و خود را باينجا رسانيدم تا اينكه اين سر را قبل از اينكه متعفن و متلاشى شود به نظر تو برسانم .\r\nمن حاكم شهر و چند تن از وجوه شهر را اظهار كردم و آن سر را به آنها نشان دادم و برسيدم از آن كيست ؟ عده‌اى گفتند سر سلطان يحيى مظفرى مىباشد آنگاه حاكم و وجوه شهر را مرخص كردم و از امير عبد الباقى پرسيدم چگونه سلطان يحيى مظفرى را كشتى ؟ او گفت اى امير بزرگوار وقتى نامه تو به من رسيد دانستم كه هرگاه بخواهم زنده بمانم چاره‌اى ندارم جز اينكه سلطان يحيى را بقتل برسانم از او براى صرف طعام دعوت كردم و هنگامى كه بر سر سفره نشسته بود و غذا مىخورد مردان من بوى جمله‌ور شدند و چند ضرب شمشير و خنجر به سينه و پشتش وارد آوردند و او را كشتد و من بدون لحظه‌اى درنگ سرش را بريدم در اين خورجين نهادم و به راه افتادم و چهل و چهار فرسنك فاصله بين قمشه و اينجا را بدون وقفه پيمودم كه اين سر را به نظر تو برسانم .\r\nپرسيدم آيا هنگامى كه سلطان يحيى مظفرى بر سر سفره نشسته بود و غذا مىخورد او را كشتى ؟ امير عبد الباقى گفت بلى اى امير بزرگوار زيرا چاره‌اى ديگر نداشتم و اگر در آن موقع وى غافلگير نميكرديم و بقتل نميرسانديم ، نميتوانستيم در موقع ديگر از عهده او برآئيم . گفتم من دشمن خود را هنگامى كه بر سر سفرهء طعام من نشسته است بقتل نميرسانم . امير عبد الباقى گفت اى امير بزرگوار آيا مرا كه مطيع امر تو بودم و دستور ترا بموقع اجرا گذاشتم مقصر ميدانى . گفتم نه ، تو نزد من مقصر نيستى ولى روش تو را براى قتل اين مرد نپسنديدم . سپس امر نمودم كه پنج هزار دينار به آن مرد بپردازند و امير عبد الباقى خوشدل شد و بعد از دريافت كيسه‌هاى زر و نهادن آنها در خورجين خود ، آن را با زحمت بلند كرد و بر دوش نهاد و خواست برود به او گفتم اين سر را هم ببر حاكم قمشه حيرت‌زده پرسيد اى امير بزرگوار گفتى اين سر را ببرم گفتم بلى . حاكم قمشه گفت آيا تو به اين سر احتياج ندارى ؟ گفتم سر بريده دشمن بچه كار ميآيد كه به آن احتياج داشته باشم . امير عبد الباقى سر را هم در خورجين نهاد و در حالىكه بر اثر وزن طلا و سر بريده خم شده بود از در بيرون رفت .\r\nپس از قتل سلطان يحيى من در فكر ( سلطان معتصم بن سلطان زين العابدين ) بودم و مىخواستم بدانم در كجاست و اطلاع رسيد كه در شام بسر ميبرد و ميخواهد با كمك پادشاه شام ( كشور سوريه كنونى - مترجم ) قشونى گرد بيآورد و راه فارس را پيش بگيرد و آنكشور را به تصرف درآورد و پادشاه فارس شود . در آن موقع كه من از سكونت سلطان معتصم در شام مطلع شدم در فارس نبودم و در ماوراء النهر از آن موضوع مطلع گرديدم .\r\nمن نامه‌اى به پادشاه شام نوشتم و به او توصيه كردم كه از كمك كردن به سلطان معتصم بن سلطان زين العابدين خوددارى نمايد و او را دستگير كند و با عده‌اى مستحفظ به ماوراء النهر بفرستد . پادشاه شام در جوابم نوشت معلوم مىشود كه دماغ تو پر از غرور است و اگر چنين نبود حد خود\r\n\r\n","description":"","footnote":"","page_name":" 204 ","page_number":212},
  {"content":"\r\n\r\nرا ميشناختى و براى پادشاهى چون من تكليف معين نميكردى سلطان معتصم پناهنده من است و من از هيچگونه كمك نسبت به او مصابقه نخواهم كرد . در همان لحظه كه نامه پادشاه را دريافت كردم عزم نمودم كه بشام قشون بكشم ولى قبل از اينكه نامه پادشاه شام به من برسد مىخواستم بسوى هندوستان بروم و سرزمينى را كه مىگفتند خاكش از گوهر مىباشد ببينم . سلطان معتصم بن سلطان زين العابدين عاقبت در جنگى كه با يكى از سرداران من كرد كشته شد و سرش را بريدند و براى من فرستادند و با قتل سلطان معتصم سلسله مظفرى به كلى نابود گرديد .\r\nو تا امروز كه اين صفحات را رقم ميزنم تجديد نگرديده است زيرا من نه فقط تمام شاهزادگان مظفرى را كشتم بلكه تمام دارائى آنها را به تصرف درآوردم تا اينكه در آينده فردى از افراد خانواده مظفرى نتواند قشون گرد بيآورد و داعيه سلطنت داشته باشد .\r\nبعد از اينكه از تمشيت امور شيراز فراغت پيدا كردم درصدد برآمدم كه علماى شيراز را ببينم و گفتم كه علماى شيراز در مسجد ( عمرو بن ليث صفارى ) جمع شوند و گفتم كه آن مسجد را عمرو بن ليث صفارى در سال 285 هجرى بنا كرد . قبل از مذاكره ، خدمه من به علماى شيراز شربت نوشانيدند و بعد من از شيخ بهاء الدين اردستانى كه مىگفتند از علماى برجسته شيراز است پرسيدم هنگام وضو گرفتن بايد مسح كرد يا پاها را شست شيخ بهاء الدين اردستانى گفت پاها بايد شسته شود ( توضيح - نويسنده قول تيمور لنگ را نقل مىنمايد و مترجم هم ناقل گفته تيمور لنگ است و آنچه در اينجا ميخوانيم نظريه مترجم نيست و مترجم اين سرگذشت كه مسلمان و شيعه اثنى عشرى مىباشد تابع احكام مذهب شيعه است - مترجم ) پرسيدم براىچه پاها بايد شسته شود . جواب داد براى اينكه حكم خدا مىباشد . گفتيم خدا براىچه اين حكم را صادر كرده است . شيخ بهاء الدين پاسخ داد براى رعايت نظافت . سئوال كردم مجوز اين حكم كداميك از آيات قرآن است شيخ بهاء الدين نتوانست جواب بدهد .\r\nيكى از علما گفت اى امير اجازه بده من مجوز آن را بگويم گفتم من از تو سئوال نكردم .\r\nشيخ بهاء الدين اردستانى گفت من ميدانم كه در قرآن آياتى راجع بوضو گرفتن هست ولى آن آيات را بخاطر ندارم . گفتم تو مردى هستى عالم و پيشواى مذهبى مسلمين شيراز بشمار ميآئى چگونه آيات قرآن را كه مربوط بوضو مىباشد بخاطر ندارى بخاطر نداشتن آيات قرآن از طرف تو كه مردى عالم و پيشواى مذهبى هستى شبيه است باينكه يك مرد جنگى ، در روز جنگ كه ميبايد بميدان برود شمشير خود را فراموش نمايد .\r\nآنگاه آيات مربوط بوضو را كه در سوره ( مائده ) و سورهء ( نساء ) وجود دارد براى شيخ بهاء الدين اردستانى خواندم و از او پرسيدم آيا معناى اين آيات را مىفهمد يا آيات را براى او ترجمه نمايم .\r\nاو گفت معناى آيات را مىفهمد سپس يكى ديگر از علماى شيراز موسوم به ( حاج موسى چاه كوتاهى ) را مورد خطاب قرار دادم و گفتم نماز صبح در دين اسلام داراى فضيلت مخصوص است تو به من بگو بچه دليل نماز صبح فضيلت خاص دارد حاج موسى چاه كوتاهى گفت براى اين كه نماز صبح ، نماز آغاز روز است . پرسيدم مجوز آن‌چه مىباشد ؟ حاج موسى چاه كوتاهى نتوانست جواب بدهد رو بسوى ساير علماء كردم و گفتم در بين شما كسى هست كه مجوز فضيلت نماز صبح\r\n\r\n","description":"","footnote":"","page_name":" 205 ","page_number":213},
  {"content":"\r\n\r\nرا بگويد . مردى كوسه گفت اى امير من ميتوانم بگويم گفتم بگو .\r\nآن مرد گفت اى امير ، نماز صبح از آن جهت داراى فضيلت خاص شده كه خداوند در سوره ( بنى اسرائيل ) آن را باسم ( قرآن الفجر ) ياد كرده است و مقصود از ( قرآن الفجر ) يا ( قرآن صبح ) نماز صبح مىباشد . تمام علماى اسلامى متفق القول هستند كه قرآن در اين آيه به معناى نماز است و از اين‌جهت خداوند ، نماز را قرآن خوانده كه اهميت آن را در دين اسلام به نظر مسلمين برساند و به آنها بفهماند كه نماز صبح به اندازه قرآن داراى اهميت است و بهمين‌جهت ما مسلمين ميگوئيم كه نماز ركن دين مىباشد ولى خداوند در بين نمازها ، اسم قرآن را بر روى نماز صبح نهاده و آن را ( قرآن الفجر ) خوانده و به همين جهت نماز صبح بر نمازهاى ديگر افضل مىباشد البته نمازهاى ديگر هم واجب و داراى فضيلت است .\r\nگفتم مرحبا بر تو اى مرد عالم ، از آنجا كه نشسته‌اى برخيز و بيا كنار من بنشين زيرا جاى يك مرد عالم چون تو ، در صدر مجلس در كنار من است . آن مرد برخاست و به من نزديك شد و من وى را در كنار خود نشانيدم و در آن موقع مشاهده كردم كه لباس فرسوده در بردارد و از او پرسيدم نامت چيست ؟ جواب داد ( شيخ حسن بن قربت ) گفتم معاش تو چگونه ميگذرد گفت اى امير از حيث معاش در مضيقه هستم . گفتم هزار دينار زر به او بدهيد كه از حيث معاش آسوده خاطر باشد .\r\nشيخ حسن بن قربت از من تشكر كرد و بعد سر را نزديك گوش من آورد و گفت اى امير كسانى را كه اينجا هستند بيش از اين خجالت نده اكثر اين اشخاص از مزاياى روحانى فقط جامه و شكل ظاهر آن را دارند و از معنى بىخبرند و بعضى از آنها زبان عربى نميدانند در صورتى كه شرط روحانى شدن دانستن زبان عربى است تا مرد روحانى بتواند آيات قرآن را بفهمد .\r\nگفتم قصد من از انعقاد اين جلسه اين نبود كه علماى شيراز را شرمنده كنم بلكه ميخواستم از محضر آنها استفاده نمايم و چيزهائى از آنان بشنوم كه از ديگران نشنيده‌ام .\r\nشيخ حسن بن قربت همچنان آهسته گفت اى امير ، در شيراز ، عالم هست ولى علماى واقعى اين شهر گوشه گيرند و در سلك عرفا مىباشند و علماى شيراز آنها را پليد مىدانند براى اينكه در اشعار خود دم از مى و ميخانه و معشوق و دف و چنگ ميزنند و علماى شيراز كه از رموز عرفان بىاطلاع هستند تصور مىكنند كه آنها ميخوار و فاسق ميباشند در صورتىكه در عرفان ، مى و مى - خانه و دف و چنگ و غيره داراى معانى مخصوص است كه فقط عارفان مىفهمند و كسانى كه در راه عرفان قدم نگذاشته‌اند از عهدهء فهم معانى آن‌ها برنمىآيند و اگر تو اى امير ميخواهى چيزى تازه بشنوى كه از ديگران نشنيده باشى عارفان شيراز را احضار كن و با آنها به مذاكره بپرداز گفتم توصيه تو را ميپذيرم و از محضر عارفان استفاده خواهم كرد .\r\nاندرز ( شيخ حسن بن قربت ) را پذيرفتم و عده‌اى از عرفاى شيراز را به خانه خود فراخواندم زيرا از ( شيخ حسن بن قربت ) شنيده بودم كه هرگاه عارفان را در منزل جمع كنند بهتر از اينست كه در مسجد جمع نمايند . ذكر اسامى تمام عارفان شيرازى كه در خانه من اجتماع كردند ضرورت ندارد و مشاهير آنها عبارت بودند از ( زكريا فارسى ) معروف به ( وامق ) و ( صباح الدين سنبلى ) معروف به عارف و ( شمس الدين محمد شيرازى ) معروف به حافظ ( توضيح - مترجم راجع به ملاقات\r\n\r\n","description":"","footnote":"","page_name":" 206 ","page_number":214},
  {"content":"\r\n\r\nحافظ شاعر معروف شيراز با تيمور لنگ دو روايت خوانده يكى اينكه ملاقات مزبور صورت گرفته و ديگر اينكه صورت نگرفته زيرا هنگامى كه تيمور لنگ وارد شيراز شد حافظ زندگى را بدرود گفته بود ولى بطوريكه نويسنده ميگويد خود تيمور لنگ اسم حافظ را جزو كسانى كه در مجلس وى حضور يافته‌اند ذكر مىنمايد و لذا بايد پذيرفت كه آن ملاقات صورت گرفته است مترجم )\r\nدر بين كسانى كه در آن مجلس حضور يافتند من اشعار يكى از آنها موسوم به شمس الدين محمد شيرازى معروف به حافظ را خوانده بودم و ديگران را حتى از دور نمىشناختم . محمد شيرازى معروف به حافظ در آن موقع پير و منحنى بود و چشم‌هائى ناتوان داشت . من هم در اين موقع پير هستم ولى ناتوان نمىباشم زيرا راحتى را برخود حرام كرده‌ام و مردى كه ميخواهد قوى باشد نبايد راحتى كند و راحتى هم جسم را فرسوده مىكند هم جان را ، بعد از اينكه طعام خورده شد از ( زكريا ) فارسى معروف به وامق پرسيدم كه آيا تو مسلمان هستى يا نه ؟ او جواب داد مسلمانم .\r\nسئوال كردم چون تو مسلمان هستى لابد عقيده دارى كه اصول و فروع اسلام محترم است و بايد بجا گذاشت ؟ ( زكريا فارسى ) گفت بلى عقيده دارم . پرسيدم پس چرا شما عارفان كه يكى از آنها مسلمانى چون تو مىباشد عقيده داريد كه نماز گذاردن بسوى كعبه و بتخانه يكى است و فرق نميكند .\r\n( زكريا فارسى ) گفت اى امير قطع نظر از اينكه كعبه در آغاز بتخانه بود و بعد كعبه و قبلهء مسلمين شد منظور ما عارفان از بتخانه ، مكانى است كه خدا آنجا باشد . بت در اصطلاح ما عارفان يعنى خدا و بتخانه يعنى مكان خدا و چون خدا مكان معين ندارد و در همه‌جا هست بهر طرف كه رو كنند روى بسوى خدا كرده‌اند و لذا همه‌جا بت‌خانه است .\r\nگفتم مرحبا بر تو اى ( وامق ) كه نيكو گفتى خداوند همه‌جا هست و مكان معين ندارد .\r\nولى خدا دستور داده كه مسلمين هنگام نماز رو بسوى كعبه كنند و با اين دستور ، نمازگذاردن بسوى بت‌خانه حرام است . ( زكريا فارسى ) گفت اى امير ، اجازه ميخواهم توضيح بدهم . گفتم بگو ( زكريا فارسى ) گفت اگر كسى اعمال مستحب را بجا بياورد مرتكب عمل حرام نمىشود مشروط بر اين كه واجب را ترك نكرده باشد . يك عارف به عمل واجب خود كه نمازگذاردن بسوى كعبه است قيام مىكند و شبانه‌روزى پنج بار بسوى كعبه نماز ميگذارد ولى علاوه بر آن بسوى شرق و غرب و شمال و جنوب رو مىكند و خدا را ميخواند و اين عمل منافى با اسلام نيست . اى امير ، نمازهاى پنجگانه حداقل وظيفهء يك مسلمان است و اگر تو بر من خرده نگيرى مىگويم غذائى است موافق طبع يك كودك شيرخوار . يك كودك شيرخوار نميتواند چيزى جز شير بخورد ولى آيا يك مرد بالغ نيز بايد به خوردن شير اكتفا نمايد ؟\r\nالبته نه ، در صدر اسلام مسلمين جاهل بودند و علم نداشتند و تكاليفى كه براى آنها وضع گرديد به همان نسبت ساده بود . آنها نمىتوانستند بحكمت الهى پى ببرند و خدا را آنطور كه بايد و شايد بشناسند و خداوند كه از اين موضوع مطلع بود براى آنها احكامى بسيار ساده ، درخور فهم آنان ، وضع كرد . امروز نزديك هشت قرن از هجرت ميگذرد و در معارف اسلامى هزارها كتاب بوجود آمده كه يكى از آنها در سال هجرت وجود نداشت معهذا حتى امروز تكليف يك مسلمان عادى همان است كه در صدر اسلام بود و خداوند ، چيزى بيشتر از او نميخواهد . ولى كسى كه علم دارد و كتابها خوانده ، بايد بيشتر عمل كند و از يك مسلمان عامى خداشناس‌تر باشد و عارفان از\r\n\r\n","description":"","footnote":"","page_name":" 207 ","page_number":215},
  {"content":"\r\n\r\nاين‌گونه اشخاص مىباشند .\r\nمن رو بسوى ( صباح الدين يوسف سنبلى ) معروف به ( عارف ) كردم و از او پرسيدم آيا تو با آنچه ( وامق ) گفت موافق هستى . آن مرد جواب داد بلى اى امير . پرسيدم پس چرا شما عارفان اين موضوع را ساده‌تر نميگوئيد و تصريح نمىكنيد كسانى كه علم دارند بايد بيش از مسلمين عامى بوظائف خداشناسى عمل نمايند و چرا متوسل به كلمه‌اى چون بت‌خانه مىشويد ؟ صباح الدين يوسف سنبلى گفت اى امير دو چيز سبب گرديده كه عارفان نمىتوانند اين منظور را به زبان ساده بر زبان بياورند و مجبورند كه بوسيله اصطلاحاتى مخصوص منظور خود را بيان نمايند . اول اينكه عوام ، نميتوانند بفهمند كه عارفان چه ميگويند دوم اينكه علماء براى اين‌كه بازارشان كساد نشود با عرفا خصومت مىنمايند . چون آنها ميدانند كه هرگاه مردم طورى بينا شوند كه خدا را به معناى واقعى بشناسند ديگر گرد شمع وجود آنها طواف نخواهند كرد و بازار علماء كاسد خواهد شد و مجبورند كه دكان خود را ببندند و منصور حلاج و عين القضات همدانى را براى همين كشتند كه مىخواستند با زبان ساده ، بدون توسل باصطلاحات عارفان ، چشم مردم را باز كنند .\r\nمنصور حلاج مىگفت ( انا الحق ) و توضيح ميداد چون خدا در همه‌جا هست و مكانى نيست كه خدا در آن نباشد بنابراين ، در من نيز وجود دارد . او را متهم كردند كه دعوى خدائى مىكند در صورتى كه نه منصور حلاج دعوى خدائى ميكرد نه عين القضات همدانى و آنها مىگفتند خدا كه در همه جا هست در آنها نيز وجود دارد . امروز هم اگر كسى بگويد ( انا الحق ) يا بگويد كه خدا در من هست . باتهام كفر ، بقتل ميرسد و تا روزيكه عرفان عالمگير نشده ، اين وضع باقى است و عارفان نمىتوانند منظور خود را آشكار و به زبان ساده بگويند و ناگزيرند كه آن را بوسيله اصطلاحات مخصوص بر زبان بياورند .\r\nمن حس ميكردم همانطور كه ( شيخ حسن بن قربت ) گفت عارفان بيش از عالمان معرفت دارند و چيزهائى ميگويند كه عقل ميپذيرد . علاوه بر آن ضمن مذاكره با عارفان كه من خلاصه آن را در اين‌جا مىنويسم و از تفصيل درميگذرم فهميدم كه عرفاى شيراز بر خلاف علماء قرآن را خوب ميدانند و در هر موقع به آيات قرآن استناد مىكنند . ضمن صحبت با عارفان از ( شمس الدين محمد شيرازى ) معروف به حافظ پرسيدم آيا اين شعر از تو مىباشد\r\n ( ساكنان حرم ستر و عفاف ملكوت * با من راه‌نشين باده مستانه زدند ) \r\nحافظ گفت اى امير ، چشم‌هاى من چون ضعيف شده درست تو را نمىبيند ولى صدايت را به خوبى مىشنوم و اين شعر از من است .\r\nگفتم تو در اين شعر كفر گفته‌اى زيرا خدا را طورى معرفى كرده‌اى كه انگار يك حرم خانه دارد . علاوه بر اين‌كه كفر گفته‌اى به خداوند بزرگ توهين كرده‌اى براى اين‌كه گفته‌اى زن‌هاى خداوند از حرم‌خانه او خارج شدند و كنار راه به تو ملحق گرديدند و در آنجا با تو مى نوشيدند و مست شدند . حافظ جواب داد اى امير من كفر نگفته‌ام و به خداوند توهين نكرده‌ام . من در مصرع اول اين بيت گفتم ( ساكنان حرم ستر و عفاف ملكوت ) و دو كلمه ( ستر عفاف ) ثابت مىكند كه منظور از حرم‌خانه خداوند يك حرم‌خانه عادى نبوده است و حرم‌خانه خداوند مرموز است و راز آن بر مردم آشكار نيست و در آنجا عفت حكمفرماست من نگفته‌ام كه در حرم خانه خداوند زن وجود دارد و نام زن ، در شعر من برده نشده و گفتم ( ساكنان حرم ) نه ( زنهاى حرم ) در شعر من ( حرم‌خانه ) وجود ندارد بلكه آنچه گفته‌ام ( حرم ) است و ( حرم ) يعنى مكانى كه آن‌قدر مقدس مىباشد كه بيگانه را در آن راه نيست و من اين شعر را در يك سحرگاه\r\n\r\n","description":"","footnote":"","page_name":" 208 ","page_number":216},
  {"content":"\r\n\r\nبهار سرودم و در آن موقع هوا مطلوب بود ، و از هواى شيراز بوى گل بمشام ميرسيد . و من در قلب خويش احساس وجد ميكردم و صداى بلبلان را مىشنيدم و چنان دوچار هيجان و سرور شدم كه تصور كردم در همه چيز كائنات شريك هستم و فرشتگان در وجودم بسر مىبرند و من هم در وجود فرشتگان حلول كرده‌ام و از فرط وجد اين شعر را سرودم .\r\nپرسيدم چرا در مصراع دوم گفتى كه ساكنان حرم ستر و عفاف ملكوت يا بقول تو فرشتگان با تو مىنوشيدند و مست شدند و مگر تو نميدانى كه مى حرام است . حافظ گفت اى امير مى نوشيدن اصطلاح عرفان است و به معناى نوشيدن شراب نمىباشد بلكه معناى آن كسب معرفت از كسانى است كه داراى كمال هستند و همانطور كه شراب عادى كه حرام مىباشد انسان را مست مىكند شخصى هم كه از ارباب كمال كسب معرفت نمايد مست مىشود ميخانه هم در اصطلاح عرفا مكانى است كه در آنجا از اين مى مىنوشند يعنى كسب معرفت ميكنند . در آن سحرگاه بهارى من طورى داراى وجد بودم كه تصور ميكردم فرشتگان با من مشغول صحبت هستند و رازهاى خلقت را براى من افشاء مينمايند ، و به همين جهت گفتم كه با من شراب نوشيدند .\r\nپرسيدم رازهائى كه به تو گفتند چه بود و آن‌ها را براى من نقل كن . حافظ گفت اى امير من در آن سحرگاه تصور ميكردم كه فرشتگان اسرار خلقت را براى من فاش مىنمايند و آنچه احساس مىنمودم تخيل بود و آن تخيل را نمىتوانستم بر زبان بياورم و گرنه در قالب شعر جا ميدادم . هر عارف ، هنگامى كه در فكر فرو ميرود چيزهائى را احساس مىنمايد كه نمىتواند بر زبان بياورد براى اينكه يك قسمت از محسوسات ، قابل بيان نيست و نمىتوان آنها را در قالب كلمات ، خواه نظم ، خواه نثر ، ريخت . ما مىتوانيم آن قسمت از محسوسات را كه چون سردى و گرمى و نرمى و خشونت است بيان كنيم و هركس كه مىشنود مىفهمد چه مىگوئيم . ولى قادر نيستيم محسوسات معنوى را بيان نمائيم و اگر بيان كنيم ، شنونده منظور ما را نمىفهمد . من تصور مىكنم انسان ولو عارف نباشد در يك سحرگاه بهارى كه از هوا بوى گل بمشام ميرسد و بلبلان ميخوانند و هوا مطبوع است و بانگ اذان به گوش ميرسد ، كيفيتى را احساس مىنمايد كه هيچ بيانى قادر بابراز آن نيست . اين است كه من نميتوانستم بگويم كه فرشتگان ( بتصور من ) با من چه ميگفتند و رازهاى خلقت را كه با من در بين ميگذاشتند از چه مقوله بود و گرنه هرچه بتصور خود از آنها شنيده بودم در قالب شعر جا ميدادم .\r\nگفتم اى مرد شيرين سخن نيكو سخن گفتى و جوابى به من دادى كه مرا متقاعد كرد و آيا راست است كه تو قرآن را از حفظ دارى ؟ حافظ جواب داد بلى اى امير . گفتم آيات سورهء عرفات را از انتهاى سوره شروع كن و آيه به آيه بخوان . حافظ گفت اى امير ، آيا ميگوئى كه آيات را از انتهاى سوره شروع كنم و به طرف مبداء بروم گفتم اگر تو حافظ قرآن باشى ميتوانى آيات را از انتها شروع كنى . حافظ اظهار عجز كرد و من گفتم اكنون تو مرا امتحان كن و هريك از سوره‌هاى قرآن را كه انتخاب ميكنى بگو تا من آيات را از منتها به طرف مبداء بخوانم . حافظ گفت اى امير من اين جسارت را نمىكنم كه مردى چون تو را مورد آزمايش قرار بدهم . گفتم خود من به تو اجازه مىدهم كه مرا مورد آزمايش قرار بدهى . حافظ سوره بقره را انتخاب كرد و من آيات سوره را از منتها به طرف مبداء خواندم و پس از خواندن هفت آيه حافظ و ساير عرفا زبان به تحسين گشودند و حافظ گفت اى امير من اذعان ميكنم كه در قبال دانشمندى چون تو خود را حافظ قرآن نميدانم .\r\n\r\n","description":"","footnote":"","page_name":" 209 ","page_number":217},
  {"content":"\r\n\r\n\r\nفصل بيستم يك گردش در سرزمين لرستان\r\nمن ميل داشتم كه عارفان شيراز را بيشتر ببينم و با آنها صحبت كنم و از آنچه مىگويند لذت ببرم ولى به من خبر رسيد كه ( اتابك افراسياب بن يوسف شاه ) سلطان لرستان ، هنگام عبور دسته‌هائى از سواران من از آنها باج خواسته و چون آنها ، حاضر نشده‌اند باج بدهند تمام آنها را كه يكصد و پنجاه تن بودند بقتل رسانيده است . بعد از شنيدن آن واقعه ، بهريك از عارفان كه در خانه من حضور يافته بودند هزار دينار زر عطا كردم و به ( شيخ حسين بن قربت ) كه هزار دينار دريافت كرده بود پانصد دينار ديگر دادم و سلطنت فارس را به پسرم ( ميران شاه ) واگذاشتم و به او گفتم هيچكس را از منصبى كه دارد معزول نكن و بگذار تمام كسانى كه در فارس داراى منصب هستند بر شغل خود باقى باشند . زيرا اگر بر منصب خود باقى بمانند ، نسبت به تو وفادار ميشوند ولى اگر آنها را معزول نمائى چون همه ، اهل محل ميباشند ممكن است مبادرت بدسيسه كنند و براى تو باعث زحمت گردند . بعد قشون خود را سه قسمت كردم يك قسمت را در فارس براى پسرم گذاشتم و با دو قسمت ديگر به راه افتادم تا اين‌كه خود را به لرستان برسانم .\r\nدر حالىكه بسوى لرستان ميرفتم در هر منزل از سكنه محلى راجع به لرستان تحقيق مىنمودم و همه مرا از رفتن به لرستان منع ميكردند و به من مىگفتند كه مركز سكونت ( افراسياب بن يوسف شاه ) در پشت كوه است و پشت كوه منطقه‌ايست كه هر قشون وارد آنجا شود نابود خواهد شد در آنجا ، كوه‌هائى وجود دارد كه سر بر آسمان كشيده و دره‌هائى هست كه آنقدر عميق مىباشد كه تو نمىتوانى عمق آنها را ببينى و تو در بعضى از نقاط بايد از آن دره‌ها عبور كنى و در آنجا ، يكصد تن از سربازان ( اتابك افراسياب ) يكصد هزار تن از سربازان تو را نابود خواهند كرد در آنجا رودخانه‌هائى وجود دارد چون رودخانه ( سيمره ) كه هيچ قشونى نمىتواند از آن عبور نمايد . در لرستان مردانى هستند كه ارتفاع قامتشان از دو ذرع بيشتر است و وقتى در كوه نعره ميزنند سنگ‌هاى بزرگ از كوه فرو مىريزد .\r\nآنها تا يكصد و پنجاه سال عمر مىكنند و زن‌هاى لرستان در پشت كوه تا سن هشتاد سالگى بچه ميزايند .\r\n\r\n","description":"","footnote":"","page_name":" 210 ","page_number":218},
  {"content":"\r\n\r\nمردم به من ميگفتند اى امير ، تو از خون يكصد و پنجاه سرباز خود كه بدست اتابك افراسياب كشته شده صرفنظر كن و خود را در لرستان و بخصوص در منطقه پشت كوه گرفتار مهلكه ننما . آنهائى كه مرا از رفتن به لرستان منع ميكردند مىگفتند اگر ( افراسياب بن يوسف شاه ) پادشاه لرستان در ( حسين‌آباد ) كه پايتخت اوست باشد و از آنجا خارج نشود محال است كه تو بتوانى با او بجنگى براى اين‌كه سواران تو قادر نيستند از كوهها و دره‌ها و رودخانه‌ها عبور كنند و خود را به ( حسين‌آباد ) برسانند . در بعضى از نقاط از وفور درخت طورى زمين تاريك است كه تو هرگاه بخواهى عبور كنى در روز بايد چراغ بيفروزى و گرنه بمناسبت تاريكى نخواهى توانست عبور نمائى . چيزهاى ديگرى هم به من گفتند و نام جهانگشايان گذشته را بردند و اظهار كردند كه اسكندر نتوانست وارد لرستان شود و تو چگونه ميخواهى به روى و با اتابك ( افراسياب ) بجنگى .\r\nيك عده از كسانى كه مرا از جنك با اتابك افراسياب منع ميكردند عامى بودند و اطلاعى از تاريخ نداشتند . آنها نميدانستند كه ( اسكندر ) كارى بلرستان نداشت همچنانكه من نيز كارى بلرستان نداشتم و اگر سلطان لرستان سواران مرا بقتل نميرسانيد من درصدد برنمىآمدم كه با او بجنگم .\r\nمن هنگامى كه در بين النهرين بودم راجع به وضع لرستان اطلاعاتى كسب كردم . و علتش اين بود كه ميخواستم از بين النهرين ، از راه لرستان بفارس بروم . ولى مطلع شدم كه در مغرب لرستان سلسله كوهى است به طول شصت فرسنگ و از آن نمىتوان عبور كرد و به همين مناسبت هرگز يك قشون از طرف مغرب وارد لرستان نشده براى اين‌كه سلسله كوه مزبور مانع از اينستكه قشونى از راه مغرب وارد لرستان شود .\r\nولى از راه مشرق ميتوان قدم بلرستان نهاد و من در تواريخ ديده‌ام كه بدفعات از راه مشرق به لرستان حمله كرده‌اند و نه فقط شهر ( مال امير ) را به تصرف درآورده بلكه ( حسين‌آباد ) را هم مسخر نموده‌اند .\r\nمن در وسط تابستان از شيراز به راه افتادم و اگر عزم لرستان نميكردم ميبايد به ماوراء النهر مراجعت نمايم . گفتم كه وقتى از وطن خود به راه افتادم و وارد استراباد و آنگاه مازندران شدم در همه‌جا كبوترخانه ساختم تا اينكه بتوانم پيوسته از اخبار كشورهائى كه تحت سلطه من است اطلاع حاصل نمايم . بين من و پسرم ( شيخ عمر ) كه در ماوراء النهر بود رابطه دائمى وجود داشت و اگر واقعه لرستان پيش نمىآمد من ( شيخ عمر ) را به فارس مىآوردم و او را سلطان فارس مىكردم و ( ميران شاه ) را با خود به ( ماوراء النهر ) ميبردم ولى واقعه فارس سبب گرديد كه بطور موقت از آوردن ( شيخ عمر ) بفارس خوددارى نمايم .\r\nدر راه لرستان هم طبق معمول كبوترخانه ساختم تا رابطه من با كشورهائيكه جزو قلمرو من است قطع نشود . وقتى وارد لرستان شدم قشون من با راه‌پيمائى جنگى جلو ميرفت و من در پس و پيش خود طلايه داشتم تا اينكه نه از جلو و طرفين غافلگير شوم نه از عقب . يك روز غروب به محلى رسيدم كه ميدانستم بعد از آن يك گردنه واقع شده و نميتوان بدون احتياط از آنجا گذشت .\r\nدر آنجا جز چند كلبه و يك آسياب چيزى نبود و معدودى گوسفند و بز در آن تپه مىچريدند .\r\nپيرمردى بلندقامت و چهارشانه داراى ريش سفيد طولانى كه يك كلاه بزرك برسرداشت آنجا ديده شد . آن مرد سالخورده اطراف كلاه خود شالى بسته ، آن را به شكل يك عمامه حجيم درآورده بود . گفتم آن پيرمرد را نزد من بياورند مرد سالخورده با قامتى چون تير خدنك نزد من آمد .\r\n\r\n","description":"","footnote":"","page_name":" 211 ","page_number":219},
  {"content":"\r\n\r\nبطور معمول كسانى كه نزد من مىآيند متوحش ميشوند بخصوص اگر من لباس رزم پوشيده باشم .\r\nولى آن مرد سالخورده از ديدن من وحشت نكرد و با لهجه‌اى كه من با اشكال مىفهميدم پرسيد چكار دارى ؟\r\nگفتم اول بگو كه اسم اين آبادى چيست ؟ پيرمرد گفت اينجا ( آسياب ايذه ) است . گفتم من شنيده‌ام كه ( ايذه ) اسم دوم شهر ( مال امير ) است . پيرمرد با انگشت نقطه‌اى را در پشت كوهها نشان داد و گفت ( مال امير ) آنجاست و آن را ( ايذه ) هم ميگويند ولى اينجا ( آسياب ايذه ) است .\r\nگفتم پيرمرد ، تو در اينجا چه ميكنى ؟ مرد ريش‌سفيد با همان لهجه كه من باشكال ميفهميدم جواب داد من آسيابان هستم . سئوال كردم از چه موقع در اينجا آسيابان هستى ؟ پيرمرد جواب داد پنجاه سال است كه در اينجا آسيابانى ميكنم . پرسيدم چند سال از عمرت ميگذرد ؟ پاسخ داد يكصد و بيست سال . من بتصور اينكه عوضى شنيده‌ام سئوال خود را تكرار نمودم . آن مرد باز جواب داد يكصد و بيست سال از عمرم ميگذرد . گفتم نزديكتر بيا ، پيرمرد به من نزديك شد گفتم دهانت را باز كن تا من دندانهايت را ببينم .\r\nمرد سالخورده از حرف من خشمگين گرديد و گفت مگر من اسب هستم كه ميخواهى دندانهاى مرا ببينى ؟ گفتم من از اين‌جهت مىخواهم دندانهاى تو را ببينم كه مشاهده كنم چند دندان در دهان دارى ؟ پيرمرد دهان خود را گشود و من با تعجب مشاهده كردم كه دو رديف دندانهاى او چون صدف ميدرخشد و حتى يكى از دندانهاى وى نيفتاده است .\r\nاز او پرسيدم تو كدام آب را ميآشامى كه در سن يكصد و بيست سالگى دندانهاى تو اين گونه سفيد مىباشد و حتى يكى از دندانهايت نيفتاده است . . . پيرمرد با دست آبى را كه در جو روان بود به من نشان داد و گفت من اين آب را كه از كوه مىآيد ميخورم . پرسيدم پنجاه سال قبل كه تو هنوز آسيابان نشده بودى چه ميكردى ؟ مرد سالخورده با انگشت ، كوهها را به من نشان داد و گفت من در آن‌جا زندگى ميكردم و بين ما و طايفه ( بيران‌وند ) نزاع درگرفت و من ديگر نتوانستم در كوه بمانم و آنجا را ترك كردم و در اين‌جا مشغول آسيابانى شدم . پرسيدم خود تو از كدام طايفه هستى ؟ پيرمرد جواب داد از طايفه ( راوند ) مىباشم . سئوال كردم آيا ( اتابك افراسياب ) را سلطان لرستان را ميشناسى ؟ در چهره پيرمرد علامت نفرت آشكار شد و گفت . اين بيگانه را ميشناسم .\r\nپرسيدم آيا تو اتابك افراسياب را كه اجدادش و خود او از يكصد و شصت سال باينطرف در لرستان سلطنت مىكند بيگانه ميدانى ؟ پيرمرد گفت ( افراسياب ) اهل لرستان نيست و پدرانش هم اهل لرستان نبودند آنها از جاى ديگر بلرستان آمدند ، پيرمرد راست ميگفت اتابكان لرستان اهل محل نبودند . يكصد و شصت سال قبل از آن تاريخ كه من وارد لرستان شوم جد اول اتابكان لرستان به اسم ( اتابك ابو طاهر ) از كشور خوز ( خوزستان - مارسل بريون ) بلرستان رفت و در آنجا بساط سلطنت را گسترانيد و بعد از او پسرش ( اتابك هزار اسب ) پادشاه شد و پس از وى ( اتابك تكله ) به سلطنت رسيد . تا روزى كه من وارد لرستان شدم 9 نفر از اتابكان لرستان در آن كشور سلطنت كرده بودند و آخرين آنها ( افراسياب بن يوسف شاه ) بود .\r\nپيرمرد صحبت را دنبال كرد و گفت يكصد و شصت سال قبل از اين وقتى ( ابو طاهر ) به\r\n\r\n","description":"","footnote":"","page_name":" 212 ","page_number":220},
  {"content":"\r\n\r\nلرستان آمد پدرم او را ديد و ميگويد او مردى بود كوچك اندام و وقتى چشم انسان به او ميافتاد تصور مينمود كودك است . افسوس كه پدرم چنديست زمين‌گير شده و نميتواند از جا برخيزد و گرنه او را اينجا مياوردم تا براى تو حكايت نمايد كه چگونه ( ابو طاهر ) بلرستان آمد و در آنجا چه كرد . پرسيدم مگر پدر تو كه ( ابو طاهر ) را ديده بود زنده است ؟ مرد سالخورده جواب مثبت داد . من با شگفت پرسيدم چند سال از عمر پدرت ميگذرد ؟ جواب داد يكصد و هفتاد سال . گفتم من بايد پدر تو را ببينم و مشاهده مرديكه يكصد و هفتاد سال از عمر وى ميگذرد از واجبات است .\r\n( حتى امروز در منطقه پشتكوه لرستان واقع در مغرب ايران حد متوسط عمر يكصد سال است - مارسل بريون )\r\nبرخاستم و باتفاق چند تن از افسران خود براهنمائى آن مرد به راه افتادم . مرد سالخورده مرا وارد كلبه‌اى كرد و مشاهده نمودم كه در آنجا پيرمردى پشت به ديوار داده دو پا را دراز كرده است . آن مرد كلاه بسر نداشت و مشاهده نمودم كه موى سرش ريخته ولى داراى ريشى سفيد و بلند بود .\r\nمرد سالخورده با زبان لرى مرا بپدرش معرفى كرد و آن مرد فرتوت شروع بصحبت كرد و دريافتم كه دندان ندارد . بوسيله پسرش از او پرسيدم آيا تو موقعى كه اتابك ( ابو طاهر ) بلرستان آمد وى را ديده‌اى ؟ پيرمرد جواب مثبت داد و گفت من او را ديدم و پسرش ( هزار اسب ) و نوه‌اش ( تكله ) و ساير فرزندان او را تا موقعى كه پشتكوه بودم مشاهده كردم ولى از وقتى كه اينجا آمده‌ام ديگر آنها را نديدم و نميدانم چه ميكنند . پرسيدم تو پيرمرد چند سال از خدا عمر گرفته‌اى ؟ جوابداد يكصد و هفتاد سال .\r\nگفتم تو كه سواد ندارى و از تقويم بىاطلاع هستى چگونه حساب عمر خود را نگاهداشته‌اى ؟\r\nپيرمرد لر بوسيله پسرش به من گفت هر سال در كوه ، هنگاميكه اولين برف زمستان ميباريد من با خنجر يك شكاف كوچك روى تنه يك درخت بلوط بوجود مىآوردم . روزيكه از كوه خارج شدم كه اينجا بيايم روى تنه درخت بلوط يكصد و بيست خط بود .\r\nمن بعد از آمدن باينجا يكصد و بيست خط روى تنه درخت بلوطى كه بالاى تپه قرار قرار گرفته بوجود آوردم كه حساب عمرم از دستم بدر نرود و از آن پس هر سال هنگام نزول اولين برف يك خط ديگر بر آن افزودم و از وقتى كه زمين‌گير شده‌ام و نميتوانم بالاى تپه بروم پسرم هر سال در موقع اولين برف يك خط تازه روى تنه درخت بلوط بوجود مىآورد و اگر به روى و آن درخت را ببينى مشاهده مينمائى كه يكصد و هفتاد خط روى تنه درخت بوجود آمده است .\r\nگفتم اى پيرمرد دين تو چيست ؟ مرد سالخورده جواب داد دين من دين خدا است . گفتم خداوند چندين دين دارد تو متدين بكداميك از آنها هستى ؟ پيرمرد گفت خداوند چندين دين ندارد خدا يكى است و دين او هم يكى است . پرسيدم پيرمرد آيا آرزوئى دارى ؟ مرد يكصد و هفتاد ساله جوابداد هيچ آرزوئى ندارم ، پرسيدم آيا از مرك ميترسى ؟ پيرمرد خنديد و گفت اى جوان مگر مرگ چيزيست كه آدم از آن بترسد .\r\nگفتم اى مرد دنيا ديده من مسافر هستم و بايد بروم و اگر مسافر نبودم در اينجا توقف ميكردم و از تو ميخواستم چيزهائى را كه ديده‌اى براى من حكايت نمائى زيرا چشمهاى تو در مدت يكصد و هفتاد سال كه عمر كرده‌اى خيلى چيزها ديده است . پيرمرد گفت اى مرد مسافر\r\n\r\n","description":"","footnote":"","page_name":" 213 ","page_number":221},
  {"content":"\r\n\r\nخود را معطل نكن زيرا چشم‌هاى من جز كوه و دره و درخت‌هاى بلوط و گله‌هاى گوسفندان كوهى چيزى نديده است .\r\nوقتى آن گفته را از آن پيرمرد شنيدم در دل گفتم آيا لازمه طول عمر اينست كه انسان از همه چيز بىخبر باشد ؟\r\nبعد از اينكه از خانه پيرمرد خارج شدم از پسر يكصدوبيست ساله‌اش پرسيدم اسم تو چيست جواب داد نامم ( گيو ) است . گفتم من ميخواهم به ( حسين‌آباد ) بروم آيا تو حاضر هستى بعنوان بلد با من بيائى . گيو گفت اگر از اين راه به روى چاره نخواهى داشت جز اينكه اسب‌هاى خود را رها نمائى زيرا محال است با اسب از گردنه‌اى كه در پيش است عبور نمائى و سربازان تو بايد پياده از آنجا بگذرند اما راهى ديگر هست كه طولانى است و در آن راه يك مانع بزرگ وجود دارد و آن آب سيمره است ليكن آن آب گدار دارد و تو مىتوانى سواران خود را از گدار بگذرانى .\r\nپرسيدم اگر از آن راه برويم چقدر طول مىكشد تا من به حسين‌آباد برسم . گيو گفت يك سوار زبده مىتواند طى ده روز به حسين‌آباد برسد ولى چون تو داراى قشون هستى پانزده روز طول خواهد كشيد كه به حسين‌آباد برسى . پرسيدم آن راه كه تو ميگوئى از كجا ميگذرد گيو با انگشت امتداد جنوب غربى را نشان داد و گفت حسين‌آباد آنجاست و اگر پياده به روى در سه روز به آنجا خواهى رسيد اما اگر نخواهى اسبهاى سواران را رها نمائى بايد از اين راه به روى . آنگاه پيرمرد با انگشت در امتداد شمال ، و شمال غربى و مغرب و جنوب غربى يك دائره وسيع در فضا رسم كرد و گفت راهى كه تو بايد به روى از اين نقاط ميگذرد فهميدم كه بايد قسمتى از پشت كوه را دور بزنم تا به حسين‌آباد برسم .\r\nقبل از اينكه وارد لرستان شوم ميدانستم كه آن راه وجود دارد ولى طولانى بودن راه ، مرا مردد كرده بود كه آيا آن راه را انتخاب نمايم يا راه كوتاه‌تر را و چون در هر دو صورت ميبايد تا ( آسياب ايذه ) بروم به خود گفتم بعد از اين‌كه به آنجا رسيدم تصميم خواهم گرفت كه از كدام راه بايد رفت ، وقتى كه شب فرود آمد قسمتى از طلايه مقدم من مراجعت كرد و به من گفت كه راه بقدرى باريك و خطرناك است كه سواران نمىتوانند از آن عبور كنند . زيرا پهناى راه بيش از چند وجب نيست و در بعضى از نقاط از آن هم كمتر مىشود و سم اسب روى سنگ ميلغزد و و بدره پرت مىشود .\r\nمن ميدانستم كه نظريه افسران من كه در طلايه بودند صائب است و آنها بصير هستند و آنچه مىگويند مطابق با واقع مىباشد . براى فرمانده طلايه پيغام فرستادم كه تا بامداد همانجا كه هست بماند و چشم و گوشهاى خود را بگشايد كه خصم نتواند ما را غافلگير كند ولى بعد از اينكه هوا روشن شد مراجعت نمايد تا ما از امتدادى ديگر بسوى حسين‌آباد برويم و هنگام بازگشت عقب‌دار ما باشد . بامداد روز ديگر گيو كه پرستارى از پدرش را بر عهده يكى از سكنه آبادى سپرده بود آمد و گفت براى عزيمت آماده است .\r\nمن نسبت به آن پيرمرد يكصد و بيست ساله اعتماد پيدا كرده بودم و مىفهميدم كه آن مرد راست ميگويد و قصد ندارد ما را فريب بدهد و گرفتار خصم كند ، يك طلايه را جلو فرستادم و آنگاه گفتم اسبى به گيو بدهند كه سوار شود و به راه بيفتيم ، مرد سالخورده دو پاى خود را به من نشان داد و گفت اسبهاى من اينست و من وقتى سوار اين اسب‌ها ميشوم با سرعت حركت مىكنم .\r\n\r\n","description":"","footnote":"","page_name":" 214 ","page_number":222},
  {"content":"\r\n\r\nگيو راست مىگفت و از روزى كه از آسياب ايده حركت كرديم پابپاى سواران ما ميآمد بدون اين‌كه ابراز خستگى كند . راهى كه ما از آن ميرفتيم جاده كوهستانى بود اما سواران ميتوانستند از آن عبور كنند و مثل تمام جاده‌هاى كوهستانى ، گاهى از كنار دره‌هاى عميق ميگذشت . در بعضى از نقاط با دسته‌هائى از لرها برخورد ميكرديم كه از طرف مقابل مىآمدند ولى من نمىگذاشتم هيچ مسافر از ما سبقت بگيرد تا اين‌كه خبر نزديك شدن ما به گوش اتابك لرستان نرسد .\r\nيك روز عصر ، از دور صداى همهمه بگوشم رسيد از گيو پرسيدم اين صدا از چيست ، جواب داد صداى آبشار سيمره است . هرچه جلو ميرفتم صداى آبشار واضح‌تر ميشد و هنگام شب به جائى رسيديم كه بگفته گيو با آبشار بيش از نيم فرسنگ فاصله نداشتيم اما طورى صداى آبشار در كوه ها انعكاس پيدا ميكرد كه پندارى ما كنار آبشار قرار گرفته‌ايم . اسبهاى ما ترسو نبودند زيرا عادت به شنيدن صداهاى ميدان جنگ داشتند حتى صداى احتراق باروت آنها را نمىترساند ولى صداى مخوف آبشار كه در كوه مىپيچيد براى آنها تازگى داشت و تا مدتى از شب ، از بيم آن صدا عليق نخوردند تا اين‌كه رفته رفته با آن صدا انس گرفتند و مشغول خوردن عليق شدند .\r\nدر وطن من رودهاى بزرگ چون رود سيحون و جيحون جارى است ولى آن رودخانه‌ها آبشار ندارند و در آن‌ها كشتيرانى ميكنند . رودخانه سيمره در لرستان بمناسبت وجود آبشار و هم بمناسبت اين‌كه تندآب است قابل كشتيرانى نيست و صداى آن آبشار براى من تازگى داشت تا آن موقع يك چنان صداى مهيب كه ناشى از آب باشد نشنيده بودم .\r\nبامداد روز بعد ، كوچ كرديم و بآبشار نزديك شديم و من وقتى بآبشار نزديك گرديدم براى اين‌كه بهتر آن را ببينم از اسب فرود آمدم و تا قدم بر زمين نهادم حس كردن زمين از هيبت صداى آبشار ميلرزد . گيو براى اينكه بتواند با من صحبت كند فرياد ميزد و گفت اكنون آب رودخانه كم است در فصل بهار كه آب زياد مىشود هيبت صداى آبشار سنگها را از كوه فرو ميريزد و با انگشت كوههاى دو طرف آبشار را به من نشان داد و من ديدم قسمتى از سنگهاى كوه فرو ريخته است .\r\nگيو اظهار كرد كه اين رودخانه چند آبشار ديگر هم دارد اما هيچ يكى از آنها ببزرگى اين آبشار نيست و من تخمين زدم كه عمق كف رودخانه نسبت به جائى كه آب از آنجا فرو مىريزد و آبشار بوجود مىآورد ، سىذرع است .\r\nبعد از مشاهده آبشار مراجعت كردم زيرا كنار رودخانه راه عبور وجود نداشت و گپو كماكان پياده ما را راهنمائى كرد تا بتوانيم به گدار برسيم و از رودخانه سيمره عبور نمائيم گدار سيمره خيلى عريض بود و من حدس زدم كه نزديك چهارصد ذرع عرض گدار است و با اين‌كه ميدانستم در آنجا فشار آب خيلى كم است باز احتياط را از دست ندادم و قبل از اينكه قشون خود را از آب بگذرانم چند تن از سواران را براى آزمايش جلو فرستادم كه مبادا در كف رودخانه گودال وجود داشته باشد . چون ميدانستم كه در رود جيحون از آن گودال‌ها هست و عابر وقتى عرض رودخانه را مىبيند تصور مينمايد كه مىتواند به سهولت از آب بگذرد ولى وسط رودخانه در گودال ميافتد و غرق مىشود . اما در كف رودخانه سيمره گودال نبود و سواران من توانستند بدون خطر از آن آب كه گيو ميگفت بزرگترين آب لرستان مىباشد بگذرند .\r\n\r\n","description":"","footnote":"","page_name":" 215 ","page_number":223},
  {"content":"\r\n\r\nپس از اينكه از رودخانه گذشتيم باز من طلايه را جلو فرستادم و با اين‌كه ( گيو ) گفت كه در راه باز رودخانه هست من احتياط را از دست ندادم و بطلايه گفتم كه نهرهاى آب را در نظر بگيرد تا اين‌كه قشون من بىآب نماند . من ميدانستم رودهاى كوچك كه در بهار پرآب است در پائيز خشك مىشود و ( گيو ) گرچه دروغ نمىگفت ولى بعيد نبود اشتباه نمايد و قشون من به جائى برسد كه در آنجا آب يافت نشود . يك روز طلايه به من اطلاع داد به جائى رسيده كه سواران نميتوانند از آنجا عبور نمايند . از ( گيو ) پرسيدم كه آيا يك كوه غير قابل عبور در پيش داريم ؟ ( گيو ) گفت يك جنگل كوهستانى از درخت‌هاى بلوط در پيش است و براى بالا رفتن از آن جنگل و فرود آمدن از آنجا سواران تو بايد پياده شوند و دهانه اسب‌هاى خود را بگيرند و بكشند .\r\nجنگلى كه به آن رسيديم انبوه‌تر از جنگل استرآباد و مازندران و گيلان بود و غير از درخت بلوط ، درخت ديگر در آن ديده نمىشد و ( گيو ) بعضى از درخت‌هاى مزبور را به من نشان ميداد و مىگفت هزار سال از عمر آن درخت‌ها ميگذرد . ما دهانه اسب‌هاى خود را گرفتيم و با حركت بطئى از كوه زير سايه درختهاى بلوط بالا رفتيم چون كوه داراى خاك بود سم اسب‌هاى ما نمى لغزيد و گاهى خرس‌هاى جنگلى نمايان ميشدند ولى باسرعت ميگريختند در زمين اثرى نبود كه نشان بدهد آنجا معبر كاروان است و به ظاهر ما اولين مسافر بوديم كه از آن جنگل عبور ميكرديم ( گيو ) به من گفت اگر از آن جنگل نگذريم نخواهيم توانست به ( حسين‌آباد ) برسيم و اظهار مىنمود كه فرود آمدن از آن جنگل مشكل‌تر از صعود بر آن است .\r\nهنگام ظهر ، ما بالاى كوه رسيديم و آنگاه فرود آمدن ما از آن جنگل شروع شد دامن كوه مستور از جنگل ، آن‌قدر سراشيب بود كه من متوجه شدم هرگاه اسب‌ها را با طناب نبندند پرت خواهند شد من دستور دادم قرپوس زين تمام اسب‌ها را با طناب ببندند و سربازان من سر طناب را از عقب نگاهدارند و اسب‌ها را رها نمايند كه پائين برود و سربازان هنگام پائين رفتن بتنهء درخت‌ها تكيه بدهند كه بتوانند اسب‌ها را نگاه دارند پائين كوه نهرى جارى بود و ما از بالاى كوه آن نهر را مىديدم ولى در بالا آب نداشتيم و اسب‌ها از تشنگى رنج مىبردند و ما تا پائين نميرفتيم ، نميتوانستيم اسب‌ها را سيرآب كنيم .\r\nوقتى آفتاب غروب كرد نيمى از سواران من بالاى كوه بودند ولى ماه شب چهارده طلوع نمود و ما توانستيم در روشنائى ماه ، از آن كوه مستور از جنگل پائين برويم با اين‌كه خيلى احتياط كرديم نزديك پنجاه اسب از كوه پرت شدند و به هلاكت رسيدند يا قلم دست و پاى آنها شكست و از حيز استفاده افتادند و نزديك يكصد تن از سربازان من مجروح گرديدند ولى در بين آنها كسى كشته نشد . وقتى من به پائين كوه رسيدم ستارگان آسمان نشان ميداد كه نيمه شب گذشته است و با اينكه خسته بودم نخوابيدم و به تمشيت اردوگاه پرداختم وقتى بامداد آن روز دميد پس از خواندن نماز و قدرى مذاكره با ( گيو ) درصدد برآمدم كه استراحت كنم .\r\n( گيو ) گفت كه از آنجا تا ( حسين‌آباد ) پيش از يك روز راه نيست ولى بايد طورى برويم كه در بامداد ديگر به ( حسين‌آباد ) برسيم . پس از اينكه مطمئن شدم كه وضع اردوگاه خوب است به خواب رفتم و هنوز ساعتى نخوابيده بودم كه صداى نفير مرا از خواب بيدار كرد طبق معمول سفرهاى جنگى با لباس خوابيده بودم و بعد از برخاستن از خيمه خارج شدم و پرسيدم چه خبر است . به من گفتند كه طلايه خبر ميدهد كه يك قشون پياده بسوى ما ميآيد و به ظاهر آن قشون\r\n\r\n","description":"","footnote":"","page_name":" 216 ","page_number":224},
  {"content":"\r\n\r\nاز ( حسين‌آباد ) حركت كرده است .\r\nاز ( گيو ) پرسيدم به عقيده تو اين قشون از كيست ؟ ( گيو ) گفت در اين حدود غير از اتابك لرستان كسى داراى قشون نيست . گفتم چگونه ( افراسياب بن يوسف شاه ) فهميد كه من به او نزديك مىشوم ( گيو ) گفت در ( آسياب ايذه ) همه قشون تو را ديدند و فهميدند كه قصد دارى به ( حسين آباد ) به روى و وقتى راه خود را تغيير دادى باز مطلع شدند كه ميخواهى از راه ديگر به ( حسين - آباد ) به روى و نظر باينكه بين ( آسياب ايذه ) و ( حسين‌آباد ) راهى نيست اتابك لرستان از عزم تو مطلع شد و با قشون خود به راه افتاد كه جلوى ترا بگيرد پرسيدم آيا مىتوانى حدس بزنى كه شماره سربازان اتابك چند نفر است ؟ ( گيو ) گفت مدتى است كه من از اوضاع اتابك اطلاع ندارم ولى ميدانم اگر بخواهد ميتواند تمام افراد طائفه ( بيران‌وند ) را وارد قشون خود كند ولى آنها پياده هستند و اسب ندارند . ( گيو ) درست مىگفت و خبر آمدن من به پشت كوه لرستان از ( آسياب ايذه ) به اطلاع اتابك رسيد و چون او باضاع محلى آشنا بود ميدانست كه من از چه راه به ( حسين‌آباد ) نزديك خواهم شد ولى اتابك لرستان خبطى بزرگ كرد زيرا منطقه محكم كوهستانى خود را رها نمود و با يك قشون پياده به استقبال من آمد آنجا كه من اردو زده بودم كنار نهر آب يك جلگه وسيع و مسطح تا دامنه كوه وجود داشت و من ميتوانستم سواران خود را در آن جلگه از هر طرف به حركت درآورم ولى اگر اتابك لرستان از منطقه كوهستانى خود خارج نمىشد و من نزد او مىرفتم نمىتوانستم در كوه از سواران خود استفاده نمايم و در واقع اتابك لرستان بقول فردوسى ، با پاى خود بگور آمده بود .\r\nهنوز سياهى قشون اتابك لرستان نمايان نشده بود كه ما اردوگاه را برچيديم و سواران من آرايش جنگى پيدا كردند و طلايه بما ملحق گرديد . من قشون خود را به چهار قسمت تقسيم كردم كه سه قسمت آن جناحين و قلب سپاه بود و قسمت چهارم را ذخيره تشكيل ميداد آنگاه سياهى قشون اتابك نمايان گرديد و سربازان او از تنگه‌اى واقع در پاى كوه خارج شدند تا آنجا كه از دور تشخيص داده مىشد من در دست سربازان اتابك نيزه نديدم و معلوم ميشد كه سلاح آنها از نوع اسلحه كوتاه است ولى شماره سربازان او خيلى زياد بود و من حدس زدم كه نزديك هشتاد هزار نفر است و آنها بدون آرايش جنگى بما نزديك مىشدند . تمام سربازان اتابك بلندقامت بودند و همه ريش بلند داشتند و بعضى از آنها داراى ريش سفيد به نظر ميرسيدند و از طرز پيشرفت آنها معلوم بود كه بيم ندارند و وقتى نزديكتر آمدند با فلاخن ما را سنگباران كردند .\r\nاولين مرتبه نبود كه قشون من مورد سنگباران قرار ميگرفت و بارها آن واقعه براى ما پيش آمد و از جمله در جنگ سبزوار ( بطوريكه گفتم ) سربازان ( على سيف الدين ) امير سبزوار بر ما سنك باريدند و با اينكه نيزه داشتند ما از آنها نهراسيديم و بر آنها غلبه كرديم . وقتى در ميدان جنك ، سربازان خصم با فلاخن ، بر تو سنك ميبارند ، بايد حمله كنى تا مانع از ادامه سنك باريدن بشوى . من فرمان حمله عمومى را صادر كردم و به ( گيو - رادوند ) گفتم در عقب قشون باش و در جنك شركت نكن زيرا بقتل خواهى رسيد و او گفته مرا پذيرفت و در عقب قشون ( با نيروى ذخيره ) قرار گرفت .\r\nتبر دسته بلند را بدست چپ گرفتم و دست راست را بهدايت اسب اختصاص دادم تا اينكه به جبهه خصم برسيم . سربازان من ميدانستند وقتى سنك مىبارد ، ميبايد هنگاميكه بسوى خصم\r\n\r\n","description":"","footnote":"","page_name":" 217 ","page_number":225},
  {"content":"\r\n\r\nميروند روى اسب خم شوند تا اينكه كمتر در عرصه هدف فلاخن‌اندازى قرار بگيرند . تو ممكن است بگوئى كه وقتى سربازان من هدف قرار گرفتند آيا من نميتوانستم بسوى آنها سنك يا تبر ببارم تا آن‌ها را مورد آزار قرار بدهم ، آرى من ميتوانستم بسربازان خود بگويم كه بسربازان اتابك لرستان سنك ببارند يا آن‌ها را آماج تير قرار بدهند . اما ميدانستم كه از لحاظ نتيجه جنك بدون فايده است . جنك كردن يعنى فاتح شدن و آن‌كه در جنك شركت مينمايد قصدش اينست كه فاتح شود نه اينكه اوقاتش صرف اعمالى شود كه از لحاظ اخذ نتيجه قطعى بدون فايده است .\r\nاگر قشون من و قشون پياده اتابك لرستان مدت ده روز بسوى هم سنك و تير پرتاب مىكردند نتيجه قطعى بدست نمىآمد ولى حمله شديد من ممكن بود شيرازه قشون اتابك لرستان را بگسلاند و او را از پا درآورد . تمام سواران ما از جمله خود من با چهار نعل سريع بسوى خصم ميرفتيم و همه روى اسب خم شده بوديم و گاهى سر را بلند مىنموديم كه جلو خود را ببينيم . من در صف اول اسب مىتاختم و مرتبه‌اى ديگر بسربازان خود ثابت كردم كه در ميدان جنك جان خود را گرانبهاتر از جان آنها نميدانم و براستى همانطور بود .\r\nدر ميدان جنك من كه امروز فرمانرواى شرق و غرب جهان هستم براى جان خود زيادتر از جان يك سرباز عادى قائل به ارزش نمىباشم و از مرك هم نميترسم و شايد به همين جهت هنوز مرك بسراغم نيامده است و فكر مىكنم آن‌ها كه از مرك مىترسند بقتل مىرسند و قدر مسلم اينكه شكست ميخورند و من اين حرف را به ( ايلدرم - بايزيد ) پادشاه ( روم ) گفتم و اظهار كردم اگر تو از مرك نمىترسيدى شكست نميخوردى ( شرح جنك با ايلدرم - بايزيد را در جاى آن خواهم گفت ) من هنگام قلعه‌گيرى بطوريكه علت آن را بيان كردم در عقب قرار ميگيرم ولى در ميدان جنك ، مگر وقتى كه جنك بىاهميت باشد ، همواره در صف اول هستم و هرگز از اين روش پشيمان نشدم . زيرا سرمشق من سبب ميگردد كه صاحبمنصبان و سربازانم با حد اعلاى دليرى و فداكارى در جنك شركت كنند .\r\nمن ميدانستم تا موقعى كه بسربازان اتابك لرستان برسم عده‌اى از سربازان من و بخصوص عده‌اى از اسبها از پا درمىآيند اما تحمل اين تلفات قبل از هر حمله ضرورى است و بدون آن نميتوان خود را بخصم رسانيد . وقتى به جبهه دشمن رسيديم نعرهء سربازان من كه شمشير و تبر ميزدند برخاست و منهم مانند آنها نعره ميزدم . من ميل دارم كه صاحبمنصبان و سربازان من در موقع حمله ، نعره نزنند ولى بآن‌ها نگفته‌ام كه نعره نزنيد زيرا نميتوانم جلوى خود را بگيرم . وقتى خود من در موقع حمله نتوانم از نعره زدن خوددارى كنم چگونه به صاحبمنصبان و سربازانم بگويم نعره نزنيد . ديگر اينكه در ميدان جنك بايد مرد سلحشور براى پيكار آزاد باشد و اگر او را محدود كنى و بگوئى نعره نزن ، يا اسب خود را تند نران ، محدود خواهد شد و آن محدوديت ، از ارزش جنگى مرد سلحشور ميكاهد .\r\nوقتى بسربازان پياده اتابك رسيدم عنان اسب را كه بدست راست گرفته بودم بر گردن انداختم و با دست راست شمشير را از غلاف بيرون آوردم ، سربازان اتابك لرستان مسلح به تبر و شمشير و گرز بودند و خوب مىجنگيدند و معلوم بود كه از ما نمىترسيدند . من در اولين برخورد با سربازان اتابك لرستان مواجه شدم كه اگر اتابك بسربازان خود نيزه‌هاى بلند ميداد من\r\n\r\n","description":"","footnote":"","page_name":" 218 ","page_number":226},
  {"content":"\r\n\r\nمجبور ميشدم عقب‌نشينى كنم .\r\nچون ، سربازان او با نيزه‌هاى بلند خود اسب‌هاى ما را مىكشتند و ما را پياده ميكردند و از آن پس ما ميبايد پياده با مردانى بجنگيم كه از سربازان من بلندقامت‌تر و قوىتر به نظر مى - رسيدند . در طرف چپ من يكى از لرها با يك ضربت گرز اسب‌سوارى را از پا انداخت و قبل از اينكه به او برسم با ضربت ديگر آن سوار را كشت ولى تبر من روى مهرهء پشت او فرود آمد و سرباز لر فريادى زد و گرز از دستش افتاد و لحظه‌اى بعد ، لگدمال اسبهاى ما شد . از طرف راست يك ضربت شمشير بسوى من حواله شد اما قبل از اينكه به من برسد ضربت سريع شمشير من دست سرباز لر را قطع كرد و گرچه دست از بدن جدا نشد اما نتوانست ديگر بجنك ادامه بدهد و به زمين نشست و موج سواران من از سرش گذشت .\r\nكسانى كه فرمانده جناحين من بودند ميدانستند چه بايد بكنند معهذا من دو پيك بجناح راست و چپ فرستادم تا به رؤساى جناحين بگويند كه خصم ، سرسخت و پرجرئت است و بكوشند كه او را محاصره نمايند و از عقب به نيروى اتابك حمله‌ور شوند . ضمن پيكار اگر فرصتى بدست مىآمد نظر به اطراف مىانداختم كه آيا ( افراسياب بن يوسف شاه ) اتابك لرستان را مىبينم يا نه ؟ ولى او را نميديدم چون علامت مميز نداشت كه بتوانم او را ببينم . سربازان لر داراى زره و خفتان و مغفر نبودند و در عوض مغفر ، چيزى مانند يك كلاه از نمد سياه رنك يا خرمائى رنك بر سرشان ديده مىشد و آن كلاه آنقدر بزرگ بود كه مانند ديك به چشم ميرسيد . كلاه نمدى و بزرگ لرها جلوى آسيب تبر را نميگرفت ولى از شدت ضربت شمشير مىكاست . ما در عوض خفتان و زره و مغفر داشتيم و در بين سربازان من سوارى نبود كه لااقل يك كژآكند نداشته باشد ( كژآكند نيم تنه‌اى بود كه در جوف آن ابريشم نتابيده ميگذاشتند تا جلوى ضربات شمشير را بگيرد - نويسنده )\r\nچون تهيه زره يا خفتان و مغفر ( باصطلاح امروز كاسك - مترجم ) براى سربازان دشوار است زيرا گران تمام مىشود ، بسيارى از سربازها كه بميدان جنگ ميروند بدون زره و مغفر قدم بعرصه مصاف ميگذارند و سلاطين نميخواهند كه خرج تهيه خفتان يا زره و مغفر را بر عهده بگيرند . من نيز چنين بودم و در دورهء جوانى وقتى سربازان خود را به ميدان جنك ميبردم با اينكه ميديدم كه عده‌اى كثيرى از آنها لباس رزم ندارند درصدد برنمىآمدم كه آن نقص را جبران نمايم . زيرا تهيه لباس رزم براى سربازان گران تمام مىشد و من در آنموقع بضاعت تهيه لباس رزم را جهت سربازان خود نداشتم .\r\nولى هرقدر قلمرو سلطنت من وسعت ميگرفت و در جنگ بيشتر تجربه مىآموختم ، درمىيافتم كه لباس رزم براى سرباز ، در ميدان جنگ ضرورى است و پادشاهى كه ميخواهد يك قشون نيرومند داشته باشد همان‌طورى كه جيره سرباز را از خزانه خود ميدهد بايد بهزينهء خزانه خود ، براى آنها لباس رزم تهيه كند . من بعد از اينكه به اهميت لباس روئين در جنگ پى بردم به صنعتگران كرند - اصفهان - رى - زنگان - تاشكند - سفارش دادم كه براى سربازان من باندازه‌هاى مختلف زره - خفتان - مغفر بسازند و از آنموقع تا امروز ، صنعتگران ماوراء النهر و ايران بطور دائم براى قشون من لباس رزم تهيه مىكنند و اكنون وقتى بميدان جنگ ميرويم تمام صاحبمنصبان و سربازان من روئين تن هستند و تير و شمشير و نيزه در آنها كمتر اثر مىكند .\r\n\r\n","description":"","footnote":"","page_name":" 219 ","page_number":227},
  {"content":"\r\n\r\nدر جنك با اتابك لرستان با اينكه عده‌اى زياد از سربازان من ، غير از ( كژآكند ) وسيله حفاظ ديگر نداشتند محسوس بود كه بر سربازان لر ، برترى دارند . لرها ، همين كه زخمى ميشدند از پا درمىآمدند ، و نمىتوانستند بجنك ادامه بدهند ولى سواران من عاطل نمىشدند مگر در قبال زخم شديد . اتابك لرستان نيروى ذخيره نداشت و اين موضوع نشان ميداد كه از علم جنگ بدون اطلاع است . نكته‌اى ديگر اينكه اتابك لرستان كه من او را نميديدم عقب‌نشينى نكرد و اينهم آشكار مينمود كه وى علم جنگ ندارد . اگر ( افراسياب بن يوسف شاه ) اتابك لرستان علم جنگ مىداشت مىفهميد كه وقتى قشون انسان در معرض خطر محاصره است و نميتوان از محاصره جلوگيرى كرد بايد عقب نشست .\r\nاگر عقب‌نشينى كند ميتواند از مواضع زمين استفاده نمايد و در جاى بهتر ، تصميم به استقامت بگيرد . ولى اگر عقب‌نشينى نكند محاصره مىشود و بعد از اينكه محصور شد به زودى از پا در - ميآيد . در آن روز اتابك لرستان اگر دستور ميداد كه قشون او عقب‌نشينى نمايد و بهمانجا برود كه از آنجا آمده بود من براى محو آن قشون دچار مشكل مىشدم . چون غلبه بر يك قشون بزرگ در يك منطقه كوهستانى ، آن هم قشونى چون سپاه اتابك لرستان كه سربازان آن بيم نداشتند دشوار بود و شايد من مجبور ميشدم كه بدون تحصيل پيروزى با تحمل تلفات زياد مراجعت نمايم ولى بعد فهميدم كه لرها از عقب‌نشينى ننك دارند و در جنك ، هرگز عقب‌نشينى نمىنمايند و در جائى كه مصاف ميدهند آنقدر پايدارى ميكنند تا كشته شوند يا حريف را به زانو درآورند .\r\nبا اينكه دانستم لرها عقب‌نشينى را ننك ميدانند معهذا فهميدم كه اتابك لرستان بمناسبت بىاطلاعى از فن جنگ نميدانست كه فايدهء عقب‌نشينى چيست و گرنه در آن روز از جلگه بكوه ميرفت و سربازان خود را در ارتفاعات ميگماشت كه روى ما سنك ببارند و اگر ما ميخواستيم از كوه بگذريم تا آخرين نفر زير آوار سنگها بقتل ميرسيديم و اگر كوه را مورد محاصره قرار ميداديم نتيجه نميگرفتيم زيرا در آن كوه درخت‌هاى بلوط فراوان وجود داشت و لرها مىتوانستند ميوه بلوط را آرد نمايند و نان بپزند و آب هم در كوه زياد بود .\r\nبا اينكه لرها پايدارى مىكردند جناحين ما توانستند سپاه اتابك لرستان را دور بزنند و در عقب آن سپاه بهم ملحق شوند خبر محاصرهء قشون اتابك لرستان بيدرنگ به من رسيد و من در قلب سپاه ، حمله را شديدتر نمودم و جناحين من نيز از عقب به لرها حمله‌ور شدند . يك وقت ديدم مردى كه ريش سياه بلند دارد و يك گرز بدست گرفته و يك كلاه نمد سياه رنگ و حجيم بر سر نهاده و اطراف كلاه شال بسته و سوار بر اسب مىباشد فرياد ميزدند تيمور شاه كيست ؟ من بانگ زدم با تيمور شاه چكار دارى ؟ آن مرد گفت ميخواهم با او بجنگم .\r\nپرسيدم تو كه هستى ؟ جواب دار اسم من اتابك لرستان افراسياب است . از وضع آن مرد معلوم بود كه راست ميگويد . چون علاوه بر اينكه لرها به او احترام ميگذاشتند لباس فاخر در برداشت و دشنه‌اى داراى قبضه مرصع بر كمر زده بود . بانگ زدم من براى پيكار آماده هستم بسربازان خود بگو كه ميدان بدهند آن مرد چيزى به سربازان خود گفت و آنها عقب رفتند و ميدان دادند .\r\nمنهم بسربازان خود گفتم كه عقب بروند تا ميدانى براى پيكار من و او بوجود بيايد .\r\nدر ساير قسمت‌ها . جنگ با شدت ادامه داشت و سربازان من كه ميدانستند لرها را محاصره كرده‌اند\r\n\r\n","description":"","footnote":"","page_name":" 220 ","page_number":228},
  {"content":"\r\n\r\nميكوشيدند كه از اطراف در داخل صفوف آنها رخنه كنند و آنان را بقسمت‌هاى كوچك تقسيم نمايند و از بين ببرند يا اين‌كه وادار به تسليمشان كنند ولى در آنجا كه من و اتابك ( افراسياب ) بوديم ، بطور موقت آرامش حكمفرمائى ميكرد . من شنيده بودم كه اتابكان لرستان از نژاد لر نيستند و از خارج بلرستان رفته‌اند . در آن موقع كه اتابك افراسياب بجنگ من آمد ، با اينكه سوار بر اسب بود من از طول تنه و پاهايش دانستم كه مثل لرها بلندقامت نيست .\r\nاتابك افراسياب فرياد زد اى تيمورشاه تو با دو دست سلاح بدست گرفته‌اى و من در يك دست سلاح دارم سلاح يك دست را كنار بگذار تا هر دو مساوى شويم . گفتم اى اتابك افراسياب ، خداوند به انسان دو دست داده تا آنگه هر دو دست خود را به كار اندازد و اگر ميخواست كه آدمى فقط از يك دست خود استفاده كند به او يك دست ميداد و عاطل گذاشتن دست چپ ، كفران نعمت خداوند است . معهذا براى اينكه من و تو ، از حيث سلاح مساوى باشيم من حاضرم كه سلاح يك دست را كنار بگذارم و تو خود بگو كه از سلاح كدام صرفنظر كنم . اتابك گفت از سلاح دست راست صرفنظر كن گفتم من شمشير خود را غلاف ميكنم و با تبر كه بدست چپ گرفته‌ام با تو خواهم جنگيد .\r\nاتابك لرستان از اين‌جهت مىگفت من سلاح دست راست را دور كنم كه تصور ميكرد من مثل او هستم و فقط مىتوانم از دست راست به خوبى استفاده نمايم و غافل از اين بود از روزى كه دست راستم مجروح شد من از دست چپ استفاده مىنمايم وگرچه با دست راست شمشير ميزنم ولى نميتوانم بنويسم و با دست چپ تحرير ميكنم .\r\nبعد از اينكه شمشير من غلاف شد اتابك لرستان ركاب كشيد در آن روز من فهميده بودم كه لرها گرز را در جنگ مىپسندند و علتش اينست كه از گرز بهتر از اسلحه ديگر استفاده ميكنند اتابك نيز از همين لحاظ گرز بدست گرفته بود و بعد از اينكه ركاب كشيد و درحالىكه يك قوس بزرگ را طى ميكرد بسوى من آمد .\r\nاز همه طرف غوغاى جنگ به گوش مىرسيد ولى در آنجا سكوت برقرار بود و نه سواران من دم برمىآوردند نه لرها و همه منتظر بودند ببينند پيكار اتابك لرستان با من بكجا منتهى مىشود . اتابك همين‌كه نزديك من رسيد گرز را به طرف من حواله كرد . منهم اسب خود را به حركت درآورده بودم و خط سير من معكوس خط سير اتابك بود . من دهانه اسب را كشيدم و اسب من روى دو پا ايستاد و گرز اتابك كه به طرف سرم پرتاب شده بود به مغفر من اصابت نكرد و هنگامى كه گرز در طول تنه من فرود آمد پاى چپ مرا مضروب نمود . چون اسب من روى دو پا ايستاده بود ، از موقع استفاده كردم و تبر خود را كه دسته‌اى بلند داشت رها كردم و دو دست اسب فرود آمد .\r\nمن يك بار گفتم هنگامى كه اسب روى دو پا بلند مىشود بايد شمشير يا تبر را رها كرد تا زمانى كه دو دست اسب فرود مىآيد زور بازوى مرد ، و زور اسب مكمل يكديگر گردد و در آن صورت ضربتى كه ميزنند خيلى شديد خواهد گرديد و دشمن را از پا درمىآورد . تبر من وقتى فرود آمد بران اتابك لرستان اصابت كرد و آنقدر آن ضربت شديد بود كه استخوان را قطع نمود و ديدم كه ( افراسياب بن يوسف شاه ) سر را روى قاچ زين نهاد و گرز از دستش افتاد .\r\nمن چون ميدانستم كه لرها مبادرت به حمله خواهند نمود شمشير را كه در غلاف كرده بودم آزاد نمودم و به سربازان خود گفتم يورش كنند آنگاه بين سربازان من و لرها يك نبرد هولناك\r\n\r\n","description":"","footnote":"","page_name":" 221 ","page_number":229},
  {"content":"\r\n\r\nبراى تصرف جسم به ظاهر بىجان اتابك درگرفت . لرها ميخواستند كه اتابك را از ميدان جنگ خارج كنند و سربازان من قصد داشتند كه او را اسير نمايند و عاقبت سربازان من موفق شدند كه آن مرد را اسير نمايند .\r\nمن حس كرده بودم كه ضربت تبر من استخوان ران اتابك را قطع كرده و به چند نفر از سربازان خود گفتم كه او را به عقب جبهه ببرند و در قسمت ذخيره جا بدهند و بگويند كه زخم وى را ببندند آنگاه امر كردم كه در تمام نقاط ميدان جنگ صاحب منصبان من به لرها بگويند كه من فقط براى مجازات اتابك ( افراسياب بن يوسف شاه ) كه يكصد و پنجاه تن از سواران مرا كشته بود به پشت كوه آمدم و نميخواستم با لرها بجنگم و اينك كه اتابك ، مجروح و اسير من شده با لرها سرجنگ ندارم و آنها مىتوانند سلاح خود را بر زمين بيندازند و تسليم شوند و مطمئن باشند كه آسيب نخواهند ديد . ولى لرها همچنان ميجنگيدند و بگفته جارچيان ما اعتناء نمىكردند .\r\nبه خود گفتم نكند لرها زبان جارچيان ما را نمىفهمند و دستور دادم كه ( گيو - رادوند ) را از عقب جبهه بياورند تا وى براى لرها صحبت كند و به آنها بفهماند كه من با خود آنان سر جنگ نداشتم و ندارم و بعد از اسير شدن اتابك لرستان مايلم جنگ خاتمه پيدا كند . پيرمرد يكصد و بيست ساله را بر اسب سوار كردم تا لرها بهتر او را ببينند و آن مرد با زبان لرى شروع به صحبت كرد و منظور مرا به لرها فهمانيد ولى متوجه شدم كه لرها نميخواهند دست از مقاومت بكشند و ميگويند كه اتابك را كه باسارت برده‌ايد پس بدهيد .\r\nبه ( گيو - رادوند ) گفتم به لرها بگويد كه من فقط با اتابك ( افراسياب بن يوسف شاه ) جنك داشتم زيرا سربازان مرا بدون اين‌كه كارى به او داشته باشند كشته بود و نميخواستم با لرهاى پشت كوه بجنگم ولى چون شما از لشكريان اتابك بوديد و براى او پيكار مىكرديد بين ما و شما جنك درگرفت و اينك كه اتابك را اسير كرده‌ام بشما پس نخواهم داد و شما نخواهيد توانست كه او را از من بگيريد بفرض محال اگر شما آن‌قدر توانائى داشته باشيد كه او را از من بگيريد من وى را بقتل ميرسانم و لاشه‌اش را بشما تحويل مىدهم . صلاح شما در اينست كه سلاح را بر زمين بگذاريد و برويد و من نه شما را اسير ميكنم و نه از شما باج ميخواهم . ولى اگر پايدارى نمائيد چون بر اثر استقامت شما باز عده‌اى از سربازان من به قتل خواهند رسيد من پس از غلبه بر شما ، طبق رسوم جنك با شما رفتار خواهم كرد و اسيران را آزاد نخواهم نمود مگر اين‌كه فديه بدهند و هركس كه قادر بتاديه فديه نباشد بقتل خواهد رسيد و در صورت امكان چون غلام فروخته خواهد شد .\r\n( گيو - رادوند ) اظهارات مرا براى لرها بيان كرد و آنها با يكديگر مشورت نمودند و معلوم شد كه اظهارات من در آنان مؤثر واقع گرديده ولى مردى كه ريش سفيد داشت بعد از اين‌كه با اطرافيان صحبت كرد خطاب به من چيزى گفت كه نفهميدم و ( گيو ) اظهار نمود اين مرد ميگويد كه حاضر است با 9 نفر ديگر بجاى اتابك اسير شود و تو اختيار خواهى داشت كه هر ده نفر را بقتل برسانى مشروط بر اين‌كه اتابك را آزاد نمائى يعنى ده نفر از اينها كه مىبينى حاضرند با فدا كردن جان خود اتابك را نجات بدهند . به ( گيو ) گفتم به آنها بگو كه اگر بجاى ده نفر ، هزار نفر از آنها داوطلب مرگ شوند و خود را در دسترس من بگذارند تا آنها را بقتل برسانم و اتابك را آزاد كنم . اين كار را نخواهم كرد . اينك اتابك به سختى مجروح است و اگر از زخمى\r\n\r\n","description":"","footnote":"","page_name":" 222 ","page_number":230},
  {"content":"\r\n\r\nكه خورده فوت كرد جسدش را بشما خواهم داد كه هرجا ميل داريد دفن كنيد ولى اگر زنده بماند او را با خود خواهم برد و در محلى كه يكصد و پنجاه سرباز مرا در آنجا بقتل رسانيد خواهم كشت و جسدش را همانجا در كنار قبر سربازانم دفن خواهم كرد تا ارواح مقتولين آسوده خاطر باشند و بدانند كه انتقام آنها گرفته شده است . از آن پس به گيو گفتم كه با لرها اتمام حجت كند كه من بدانم آيا سلاح را بر زمين ميگذارند و پى كار خود ميروند يا اينكه من بايد تا آخرين نفر آن‌ها بقتل برسانم يا اسير كنم .\r\nلرها هنوز مردد بودند اما چون سواران من از اطراف پيش مىآمدند و لرها مىديدند كه محاصره شده‌اند و راه گريز ندارند و مىفهميدند كه دوام مقاومت آنها سبب رستگارى اتابك نخواهد شد سلاح را بر زمين انداختند و تسليم شدند و من بافسران خود گفتم راه بدهيد تا آن‌ها بخانه‌هاى خود بروند . لرها از جلگه مراجعت كردند . و راه كوه را در پيش گرفتند و جنگ به كلى خاتمه يافت و چون آن روز از ايام پائيز و كوتاه بود . به زودى بانتها رسيد و شب فرود آمد با اين‌كه جنگ تمام شده بود من طلايه گماشتم و اردوگاه خود را طورى ترتيب دادم كه براى جلوگيرى از شبيخون آماده باشيم . چون احتمال داده مىشد لرها كه سلاح را بر زمين انداخته و رفته بودند باز سلاح بدست بيآورند و مراجعت نمايند .\r\nپس از اين‌كه آفتاب غروب كرد نسيمى خنك از كوه وزيدن گرفت و بااينكه پاى چپ من بطورى كه گفتم در جنگ آن روز كوفتگى پيدا كرده بود من از خيمه خارج شدم تا خود را در معرض آن نسيم قرار بدهم . قدرى كه از شب گذشت ماه شب پانزده طلوع نمود و ميدان جنگ كه هزارها مقتول و لاشه اسب در آن افتاده بود روشن شد . وضع ميدان جنگ ، در نور ماه طورى بود كه گوئى بدون انتهاست و نور قمر شماره اموات را خيلى بيشتر از آنچه بودند به نظر ميرسانيد . گاهى در آن دشت پهناور سايه‌اى تكان مىخورد و من ميدانستم كه دست يا پا سر يك اسب مجروح است كه هنوز جان دارد و خود را تكان ميدهد . ولى لاشه مقتولين نمىجنبيد زيرا در آن ميدان جز انسان مرده وجود نداشت و مجروحين را از ميدان جنگ خارج كرده بودند .\r\nما از روز بعد ، سربازان خود را در آن صحرا دفن ميكرديم و لرها هم بعد از رفتن ما ، مىآمدند و اموات خويش را دفن مىنمودند و آن صحرا از لاشه اموات خالى مىشد . اما از لاشه اسبها خالى نميگرديد و بعد از ده‌ها سال ، هركس از آنجا عبور مىكرد و استخوان سفيد اسبها را ميديد ، مىفهميد كه روزى در آن دشت . يك جنگ بزرگ در گرفته است درحالىكه هزارها جسد را در نور ماه مىديدم از نيروى خود احساس مباهات كردم چون آنهائى كه آن روز در آن دشت به قتل رسيدند از اين‌جهت كشته شدند كه من ميخواستم مصاف بدهم و گرنه بقتل نميرسيدند .\r\nمن فكر كردم كه آن‌قدر نيرومند هستم كه مىتوانم مانند خداوند افراد بشر را به هلاكت برسانم اما نميتوانم مانند خالق آسمان و زمين آنها را زنده كنم .\r\n( تيمور لنگ با اينكه مردى دانشمند بود و با آن‌كه شعر را خوب تشخيص ميداد احساسات شاعرانه نداشت و به همين جهت مشاهده مقتولين در يك ميدان جنگ در شب ماهتاب ، اثرى در او بوجود نياورد جز اينكه وى را به نيروى خود مغرور كرد و توجه به اين نكته لازم است كه آن مرد از مشاهده هزارها مقتول در ميدان جنگ ، حتى يك لحظه متأسف نشد و مثل اين بود كه سنگ‌هاى بيابان را ميبيند مارسل بريون )\r\n\r\n","description":"","footnote":"","page_name":" 223 ","page_number":231},
  {"content":"\r\n\r\nدر حالىكه ميدان جنگ را از نظر ميگذرانيدم وزش نسيم صدائى را بگوشم رسانيد كه شبيه بصداى زوزهء دسته جمعى بود ( گيو - رادوند ) را احضار كردم و به او گفتم هنوز هوا سرد نشده كه گرگها ، هنگام شب زوزه بكشند و اين صدا كه چون زوزه مىباشد آيا از گرگها است ؟\r\nگيو گفت نه اى مرد و اين صداى ندبه لرها است كه زارى مىكنند . پرسيدم براىچه زارى مىكنند ؟ گيو گفت آنها در پاى كوه جمع شده‌اند زيرا روى بازگشت بخانه‌ها يا خيمه‌هاى خود را ندارند چون از آنها مىپرسند كه اتابك چه شد اگر بقتل رسيد چرا جسدش را نياوردند به همين جهت از فرط نااميدى زارى مينمايند . گفتم لرها امروز خوب جنگيدند و از آن مردان اين‌گونه گريستن عجيب است گيو گفت لرها يعنى مردان لر گريه نميكنند مگر هنگامى كه رئيس خود را از دست بدهند و چون اينان اتابك خود را از دست داده‌اند اشك ميريزند بگيو گفتم برو ببين كه وضع حال اتابك چگونه است .\r\nمرد سالخورده رفت و به زودى مراجعت كرد و گفت حال اتابك خيلى بد است و هرچه ميكنند كه جريان خون زخم او قطع شود ، قطع نميگردد ، گفتم جريان خون از اين‌جهت قطع نمىگردد كه استخوان ران او ، به كلى قطع شده و شكسته‌بند ، گرچه مقطع استخوان را بهم جفت كرده و بسته ولى ميگويد براى اينكه استخوان جوش بخورد و ريزش خون قطع گردد ، اتابك تا مدت يك ماه نبايد . از جا تكان داد در صورتىكه همين امروز چند مرتبه او را از يك نقطه بنقطه ديگر منتقل كرده‌اند و فردا هم بعد از دفن اموات از اينجا خواهيم رفت و اتابك را هم خواهيم برد .\r\nگيو گفت اگر چنين باشد او بطور حتم خواهد مرد . گفتم خود او مسئول مرگ خويش مىباشد زيرا سربازان مرا كشت و امروز هم او داوطلب جنگ تن بتن با من گرديد و ضربت تبر من استخوان رانش را قطع كرد .\r\nتا مدتى از شب من صداى زارى لرها را مىشنيدم آنگاه خوابيدم روز بعد ما مشغول دفن اموات شديم و قشون را براى مراجعت آماده كرديم و ميدانستيم كه بايد از همان كوه مشجر كه از آن فرود آمده بوديم بالا برويم . در مدتى كه ما مشغول دفن اموات بوديم سياهى لرها را از دور ميديديم و آنها پاى كوه ، در آنطرف دشت ، گرد آمده بودند ، و بخانه‌ها و خيمه‌هاى خود مراجعت نميكردند .\r\nقدرى كه از وسط روز گذشت به من اطلاع دادند كه اتابك در حال نزع است . من رفتم و متوجه شدم كه راست ميگويند و آن مرد به زودى زندگى را بدرود خواهد گفت و پيش از اينكه آفتاب بكوه نزديك شود ( افراسياب بن يوسف شاه ) اتابك لرستان ديده از جهان بست و من گفتم كه جسدش را به لرها تحويل بدهند .\r\nعده‌اى از سواران من با گيو - رادوند بسوى لرها رفتند و بوسيله گيو به آنها گفتند كه اتابك مرد و مىتوانند بيايند جنازه‌اش را تحويل بگيرند و ببرند . لرها طورى از آن گفته خوشوقت شدند كه پندارى مژدهء يك پيروزى بزرگ را دريافت كرده‌اند و بعد از اينكه جسد اتابك را تحويل گرفتند مراجعت نمودند . در جنگ لرستان ، سربازان من غنيمت جنگى بدست نياوردند و عده‌اى كثير از آنها به هلاكت رسيدند در اين جنگ سربازان من به دو علت از غنيمت جنگى محروم شدند اول اينكه در لرستان ثروت عبارت بود از گله‌هاى گوسفند و آن گله‌ها براى سربازانم فايده نداشت و نميتوانستند آنها را از منطقه كوهستانى پشت كوه خارج كنند و\r\n\r\n","description":"","footnote":"","page_name":" 224 ","page_number":232},
  {"content":"\r\n\r\nبشهرها ببرند و بفروشند لرها نه جواهر داشتند نه زروسيم و در منطقه پشت كوه ، جز شهر كوچك حسين‌آباد ، شهرى وجود نداشت كه مورد غارت قرار بگيرد علت دوم اين بود كه پائيز فرا ميرسيد و من نميتوانستم فصل زمستان در پشت كوه بمانم ناگزير بودم كه قبل از برودت هوا مراجعت كنم چون اگر در فصل زمستان در پشت كوه ميماندم قشون من از بين ميرفت و غارت شهر كوچك حسين آباد و بدست آوردن گله‌هاى گوسفند ، ببهاى از بين رفتن قشون من نميارزيد . منظور من از آن قشون‌كشى فقط مجازات اتابك لرستان بود كه بدست خودم او را مجازات كردم و بهتر آن بود كه مراجعت نمايم .\r\nبامداد روز شانزدهم ماه ، صعود ما از كوه مشجر ، آغاز گرديد و از راهى دشوار كه از آنجا آمده بوديم برگشتيم . من پاى كوه ماندم تا اينكه تمام سواران من خود را به قله برسانند و تصميم گرفتم جزو آخرين سوارانى باشم كه مراجعت مىكنند .\r\nمن ميدانستم هنگام مراجعت ، ممكن است مورد حمله ناگهانى لرها قرار بگيرم و آنها وقتى ديدند قسمتى از قشون ما بالاى كوه هستند شايد جرى شوند و بما حمله كنند لذا ، من ، در عين اينكه ميبايد ناظر بازگشت قشون خود باشم ، مكلف بودم جلو حمله ناگهانى لرها را بگيرم ولى بعد شنيدم لرها چون جنازه اتابك را به حسين‌آباد ميبردند در فكر چيز ديگر نبودند و ميخواستند هرچه زودتر به حسين‌آباد برسند و جنازه را تحويل كسان اتابك بدهند و ثابت كنند كه جنازه سلطان خود را از ميدان جنگ باز آورده‌اند .\r\nما نمىتوانستيم اسبها را مستقيم از كوه بالا ببريم و من گفتم يك جاده باريك منحنى باندازه‌اى كه يك اسب بتواند از آن عبور كند تا نيمه كوه بوجود بيآورند و از نيمه كوه تا قله اسب‌ها را با كمك طناب بالا بكشند . در روزهاى شانزدهم و هفدهم و هيجدهم ماه كار ما ، جاده‌سازى بود و اسبها را از آن راه منحنى و مارپيچ تا كمر كوه برديم . از آن ببعد مردان ما در قله كوه طناب‌هائى را كه يكسر آن به اسب‌ها بسته بود بدست ميگرفتند و آن را مىكشيدند و اسبها كه متكى به آن طناب بودند با چهار دست و پا بالا ميرفتند .\r\nدر قشون ما معدودى قاطر بود قاطرها ، گرچه با كمك طناب بالا رفتند اما آسانتر از اسب‌ها خود را به قله كوه رسانيدند زيرا قاطر ميتواند از سربالائىهاى تند صعود كند اما اسب قادر نيست مثل استر ، از سربالائىهاى تند بالا برود و ديگر اينكه اسب در سربالائى از نفس ميافتد ولى قاطر هنگام صعود از كوه دچار تنگى نفس نميشود و براى باربرى در كوهستان بهترين چهارپا قاطر است . مدت سه روز صعود ما از آن كوه طول كشيد و نزديك دويست تن از مردان ما از كوه پرت شدند و بقتل رسيدند يا مجروح گرديدند و عده‌اى از اسب‌هاى ما كشته شد ولى عاقبت خود را به قله كوه رسانيديم . من جزو آخرين دسته‌اى بودم كه به بالاى كوه رسيدم و بعد براى خروج از پشت كوه به حركت درآمديم هنگام مراجعت ما هوا سرد شد و پس از اينكه از گدار روخانه سيمره عبور كرديم باران پائيزى آغاز گرديد و سه شبانه‌روز بىانقطاع باران باريد تا اين‌كه به آسياب ايذه محل سكونت گيو رسيديم و در آنجا باران قطع شد .\r\nعده‌اى از سربازان من بر اثر باران سه روزه بيمار شدند و من در آسياب ايذه دستور دادم كه درخت‌ها را انداختند و كلبه ساختند تا اينكه سربازان من بخصوص بيماران در كلبه بسر برند و از برودت هواى شب معذب نباشند . قبل از اينكه از آنجا بسوى فارس به راه بيفتيم از گيو\r\n\r\n","description":"","footnote":"","page_name":" 225 ","page_number":233},
  {"content":"\r\n\r\nپرسيدم تو در قشون‌كشى ، خيلى به من كمك كردى اگر راهنمائى تو نبود من نميتوانستم بر اتابك لرستان غلبه كنم و اكنون بگو چه پاداش ميخواهى ؟ گيو گفت اى امير چون لرهاى پشت كوه كه از كه از طايفه ( بيران‌وند ) هستند ديدند كه من راهنماى تو هستم و تو را به پشت كوه رسانيدم بعد از رفتن تو مرا خواهند كشت و ممكن است پدر پير و فرزندان مرا بقتل برسانند گفتم اگر تو از اينجا بفارس منتقل شوى كسى درصدد قتل تو بر نخواهد آمد . گيو گفت اگر از اينجا بفارس منتقل شوم اين آسياب را كه براى بوجود آوردن آن بسيار زحمت كشيده‌ام چه كنم گفتم اين آسياب را به فروش گيو گفت مشترى خوب پيدا نميشود .\r\nگفتم آسياب را رها كن و با پدر و فرزندان خود بفارس منتقل شو و من در آنجا به تو زمين مزروعى و آسياب و عوامل زراعت خواهم داد كه با فراغت زندگى نمائى گيو و پدر و فرزندان او آسياب ايذه را رها كردند و با من بفارس رفتند و من در آنجا يك قطعه زمين مرغوب به گيو و پدر و فرزندانش بخشيدم و دو هزار دينار زر نيز به گيو دادم و هنگامى كه ميخواستم از وى جدا شوم گفت اى مرد يك تقاضاى ديگر از تو دارم پرسيدم تقاضايت چيست ؟ گيو گفت ميخواهم با تو رو بوسى كنم . گفتم بيا روى مرا ببوس . مرد سالخورده به من نزديك شد و گونه‌ها و پيشانىام را بوسيد و از او جدا گرديدم و ديگر وى را نديدم ولى ميدانم در اين تاريخ كه من مشغول نوشتن سرگذشت خود هستم وى زنده است ليكن پدرش كه در آن موقع يكصد و هفتاد سال داشت زندگى را وداع گفت .\r\nاندكى بعد از مراجعت من بفارس شيخ عمر پسرم از ماوراء النهر بوسيله كبوتر به من اطلاع داد كه از كشور چين هيئتى بعنوان هيئت ايلچى ، وارد سمرقند گرديده است و شيخ عمر نميداند كه آيا من به زودى مراجعت خواهم كرد يا نه ؟ شيخ عمر گفته بود كه آن هيئت هداياى گرانبها با خود آورده و رئيس هيئت ميگويد پادشاه چين ميل دارد كه با امير تيمور رابطه دوستى برقرار كند به پسرم نوشتم كه كارهاى من در فارس و لرستان تمام شد و به زودى به ماوراء النهر مراجعت خواهم كرد و از هيئت ايلچى به خوبى پذيرائى كنيد و من با سرعت خود را بسمرقند خواهم رسانيد .\r\nمن اگر ميخواستم از راه اصفهان و رى خود را به سمرقند برسانم سفرم طولانى مىشد لذا از راه بيابان كوير به طرف خراسان به راه افتادم من هنگامى كه به طرف زابلستان ميرفتم شرحى راجع به بيابان كوير گفته‌ام و بايد بگويم عبور يك قشون از كوير ايران در فصل تابستان ، جنون است ولى در آن موقع پائيز و هوا خنك بود و من تا بيرجند بدون حادثه‌اى قابل ذكر با قشون خود راه پيمودم .\r\n\r\n","description":"","footnote":"","page_name":" 226 ","page_number":234},
  {"content":"\r\n\r\n\r\nفصل بيست و يكم ( ابدال كلزائى ) كه بود و در كجا سلطنت ميكرد ؟\r\nبعد از اينكه از بيرجند به راه افتادم در منزل اول منتظر وصول گزارش طلايه شدم ولى از طلايه خبرى نرسيد . من دانستم كه طلايهء من راه را گم كرده يا اين‌كه واقعه‌اى افتاده كه نتوانسته است گزارش بدهد . يك طلايه ديگر را مأمور نمودم كه برود و بفهمد براى چه جلوداران من گزارش نمىدهند و طلايه دوم اطلاع داد كه تمام سربازان طلايه اول بقتل رسيده‌اند و هرچه داشتند به يغما رفت . محلى كه من در آن اتراق كرده بودم موسوم بود به ( هنگر ) و تا ( بيرجند ) يك منزل راه فاصله داشت .\r\nمن امر كردم كه حاكم بيرجند را نزد من بياورند و پس از اين‌كه حاكم آمد از وى راجع به كسانى كه سربازان طلايهء مرا بقتل رسانيدند تحقيق نمودم . او گفت اى امير در اين حدود كسى نيست كه جرئت داشته باشد بسربازان مردى چون تو حمله كند و بدون ترديد كسانى كه بسربازان تو حمله كرده آنها را كشته‌اند اهل اين حدود نيستند و من فكر مىكنم خراسانى نميباشند و اگر اجازه بدهى كه من بروم و مقتولين را ببينم مىتوانم بگويم كه قاتل آنها كيست ؟ حاكم بيرجند باتفاق چند تن از افسران من بقتلگاه رفت و به زودى مراجعت كرد و گفت اى امير ، سربازان تو بدست عده‌اى از كلزائىها بقتل رسيده‌اند . پرسيدم كلزائىها كه هستند ؟ حاكم بيرجند جواب داد آنها در كشور ( غور ) زندگى مىكنند و كشور ( غور ) مملكتى است بزرك كه از ( هرات ) تا نزديك ( كابل ) امتداد دارد و در اينموقع پادشاه كشور ( غور ) باسم ( ابدال كلزائى ) خوانده مىشود .\r\n( توضيح - كشور غور در حدود افغانستان كنونى قرار داشت و بطورى كه حاكم بيرجند گفت از مغرب محدود مىشد بمنطقه ( كابل ) و سلاطين غور در بعضى ادوار حتى بر هندوستان دست مىانداختند - مارسل بريون ) .\r\nگفتم من براى اين‌كه به ( غور ) بروم كدام راه را بايد انتخاب نمايم زيرا اگر بخواهم از اين‌جا به ( هرات ) و آنگاه به ( غور ) بروم راه من طولانى خواهد شد و لابد ( كلزائى ) ها كه سربازان مرا كشتند از يك راه نزديك خود را باين‌جا رسانيدند . حاكم ( بيرجند ) گفت اى امير ، از اين‌جا مىتوانى مستقيم باسكندر به روى و بعد از اين‌كه به ( اسكندر ) رسيدى راه شمال را پيش خواهى گرفت و وارد ( غور ) خواهى گرديد .\r\n\r\n","description":"","footnote":"","page_name":" 227 ","page_number":235},
  {"content":"\r\n\r\n( شهر اسكندر همان است كه اكنون باسم ( قندهار ) خوانده مىشود و از شهرهاى افغانستان مىباشد و اين شهر را اسكندر مقدونى ساخت - مارسل بريون ) .\r\nولى از اين سفر صرف‌نظر كن زيرا رفتن بكشور غور خطرناك است و ( كلزانى ) ها كه در آنكشور سلطنت و قدرت دارند مردمى متهور و بىپاك ميباشند . از حاكم بيرجند پرسيدم تو چگونه فهميدى كه سربازان مرا ( كلزائى ) ها بقتل رسانيده‌اند . او گفت بندرت اتفاق مىافتد كه در ميدان جنگ ، چيزى از مهاجمين باقى نماند و من بعد از اين‌كه قتلگاه را ديدم چشمم به يك تلوار افتاد و دانستم آنها كه به سربازان تو حمله‌ور شده‌اند و ( كلزائى ) مىباشد زيرا كلزائىها با تلوار مىجنگند . ( تلوار شمشيرى بود سنگين چون يك ساطور بزرك كه سلاح مخصوص كلزائى ها بشمار ميآمد - مارسل بريون ) .\r\nگفتم از اين‌جا تا ( اسكندر ) و از آنجا تا ( غور ) چقدر راه است ؟ حاكم بيرجند گفت از اين‌جا تا اسكندر هفتاد فرسنگ راه مىباشد و از آنجا تا ( فيروزآباد ) كه پايتخت ( ابدال كلزائى ) است شصت فرسنگ مىباشد . سئوال كردم فيروزآباد چگونه جائى است ؟ حاكم بيرجند گفت شهرى است بزرگ داراى حصارى از سنگ و پدران ( ابدال كلزائى ) آن حصار را ساخته‌اند و تو اگر ده سال آن شهر را محاصره نمائى قادر به تصرف آن نخواهى شد .\r\nپرسيدم ( كلزائى ) ها چگونه مردمى هستند ؟ جواب داد ( كلزائى ) ها مردمى هستند بلندقامت و بىباك و در موقع حمله ، دست از جنگ برنميدارند مگر اين‌كه تا آخرين نفر از سربازان حريف را بقتل برسانند همانگونه كه سربازان تو را تا آخرين نفر كشتند و در كشور ( غور ) كوه‌هائى وجود دارد كه در آنها طلا و نقره يافت مىشود .\r\nمن از قريه ( هنگر ) به راه افتادم تا خود قتلگاه را ببينم . آنها دويست و پنجاه سرباز طلايه مرا كشتند و هرچه داشتند از جمله اسب‌هاى آنان را برده بودند . وضع قتلگاه آشكار ميكرد كه سربازان طلايه من غافلگير شده‌اند و اين موضوع عجيب بود زيرا طلايه را از اين‌جهت بجلو ميفرستند كه كسب اطلاع كند و همه‌جا را ببيند و اگر كمين گاهى وجود دارد بقشون خبر بدهد .\r\nطلايه نبايد غافلگير شود و اگر در دام افتاد معلوم ميگردد كه خصم هوشيار و زرنك است و ميداند چگونه يك قشون را بدام بيندازد . من از حاكم بيرجند خواستم كه چند رد زن خبره در اختيار من بگذارد كه بتوانم خط سير خصم را تعقيب كنم . ردزن‌هاى خراسان در كار خود استاد هستند و مىتوانند ردپاى شتر را روى زمين ريگزار تعقيب نمايند تا چه رسد برد يك عده سوار . ( كلزائى ) ها كه بسواران من حمله‌ور شدند سوار بودند و اسبهاى ما را هم بردند و ردزن‌ها مىتوانستند به سهولت آنان را تعقيب نمايند زيرا نعل اسب‌ها روى زمين آثار محسوس باقى ميگذاشت .\r\nردزن‌هائى كه حاكم ( بيرجند ) در دسترس من گذاشت بيست و پنج فرسنك ، سواران ( كلزائى ) را تعقيب كردند و متوجه شدند كه آنها به طرف ( اسكندر ) نميروند بلكه مستقيم راه ( فيروزآباد ) را پيش گرفته‌اند و راه آنها از منطقه‌اى ميگذرد كه داراى آب مىباشد و اسب‌ها از تشنگى از پا در نمىآيند . بعد از اين‌كه دانستم سواران ( كلزائى ) بسوى ( فيروزآباد ) ميروند باز با حاكم بيرجند مشورت كردم و او گفت سوارانى كه سربازان تو را بقتل رسانيدند از طرف ( ابدال كلزائى ) مأمور اين كار بودند و بعيد نيست كه خود ( ابدال كلزائى ) فرماندهى سواران را برعهده داشته است .\r\n\r\n","description":"","footnote":"","page_name":" 228 ","page_number":236},
  {"content":"\r\n\r\nمن نميتوانستم توهين و خيره‌سرى ( ابدال كلزائى ) را بدون مجازات بگذارم و بگذرم من هرگز كسى را كه مقابل من سر اطاعت فرود بياورد نيازرده‌ام و مىتوانم سوگند ياد نمايم كه آزار من تا امروز ، از روى عمد به كسى نرسيده است . اما هيچ توهين و خيره‌سرى را بىجواب نگذاشته‌ام و ناگزير بودم كه ( ابدال كلزائى ) را بسزاى عملش برسانم . اما از اين فكر بيرون نمىرفتم كه چگونه ( كلزائى ) ها توانستند طلايه مرا غافلگير نمايند و سربازان طلايه را تا آخرين نفر بقتل برسانند . حاكم بيرجند مىگفت ( كلزائى ) ها براى حمله به يك يا چند كاروان آمد ، بودند ولى چون بذاته مردمى خشن و متهور هستند وقتى سواران تو را ديدند ، مبادرت به حمله كردند تا سازوبرگ جنگى و اسب‌ها و البسه آنان را ببرند و چنين كردند .\r\nبعد از ورود به اسكند من وارد كشورى شده بودم كه ميبايد در هر فرسنگ انتظار خصم را داشته باشم . من نسبت باوضاع كشورى كه وارد آن شده بودم آشنائى نداشتم و بعد از ورود به اسكندر مردانى بلندقامت داراى چشمهاى زاغ و موهاى زرد را ديدم كه هريك شالى بلند و عريض بر خود پيچيده يا بر دوش افكنده بودند و به من گفتند كه آنها مردان طائفه ( پاتان ) هستند كه در يك منطقه كوهستانى وسيع در همان نزديكى زندگى مىنمايند و گاهى براى خريد احتياجات خود به شهر مىآيند .\r\nدر آنجا ، بلدهاى جديد استخدام كردم و عده‌اى را براى تهيه سيورسات بجلو فرستادم من ميدانستم كه زمستان در پيش است و بايد براى قشون لباس گرم و نمد فراهم كرد و به مأمورين تهيه سورسات سپردم كه در راه تا مىتوانند نمد و پوستين خريدارى كنند زيرا ما در كشورى بوديم كه نمد و پوستين ، به مقدار زياد در آن يافت مىشد .\r\nبلدها به من گفتند كه ( فيروزآباد ) پايتخت ( ابدال كلزائى ) سردسير است و تو وقتى به آنجا برسى شايد دچار برف‌شوى و در آن صورت سربازانت از برودت خيلى رنج خواهند ديد گفتم من طورى آتش خواهم افروخت كه سربازانم از سرما معذب نشوند و بلدها با حيرت مرا مينگريستند زيرا تصور ميكردند كه منظور من از افروختن آتش سوزانيدن هيزم مىباشد و نمىدانستند كه منظورم افروختن آتش ديگر است . بعد از اين‌كه از اسكندر به راه افتادم ، شتاب نميكردم چون نميخواستم اسب‌ها و سربازانم را خسته نمايم و از روى عمد آهسته حركت ميكردم تا قشون ( شيخ عمر ) برسد راهى كه من از آن ميگذشتم تا اين‌كه خود را بشمال برسانم راهى بود كه سلطان محمود غزنوى از آن گذشت تا اين‌كه خود را بهندوستان برساند و ( سومنات ) را فتح كند .\r\n( سومنات بت‌خانه بزرگ هنديها بود و در ايالت كنونى بمبئى قرار داشت و سلطان محمود غزنوى آن بت‌خانه را تصرف كرد و بت‌ها را شكست و از بين برد - مارسل بريون )\r\nدر هر فرسنگ از آن راه ، خاطره‌اى از سلطان محمود غزنوى با خاطره‌اى از سرداران جدم چنگيز كه آنها نيز براى تسخير هندوستان رفتند بجشم ميرسيد . گاهى روى قلهء كوه قلعه‌اى ديده مىشد كه معلوم نبود در چه تاريخ و از طرف كه ساخته شده و چه كسان در آن بسر ميبردند يك روز به جائى رسيدم كه بلدها گفتند موسوم است به ( باميان ) و در قديم از بت‌خانه‌هاى بزرگ جهان بوده و آثار بت‌هاى بزرگ هنوز در آنجا ديده مىشد . بت‌هائى كه در آنجا بوسيله حجارى ، از سنك بيرون آورده بودند آنقدر بزرگ بود كه هرگاه ميخواستند آنها را ويران نمايند ، مدتى\r\n\r\n","description":"","footnote":"","page_name":" 229 ","page_number":237},
  {"content":"\r\n\r\nطول مىكشيد تا موفق به انهدام بت‌ها شوند . در آنموقع كه من به ( باميان ) رسيدم در آن سرزمين بت‌پرست وجود نداشت ليكن بت‌ها بود . من نه فرصت داشتم كه بت‌هاى ( باميان ) را درهم بشكنم نه مايل به آن كار بودم .\r\nمن پيوسته با مردان جاندار جنگيده ، هرگز بجنك جماد نرفته‌ام و جنگيدن با سنك‌هاى منجمد را دور از شأن خود مىدانم من صدها هزار انسان زنده را به خاك انداخته‌ام اما هرگز به جنك مرده نرفتم و يك قبر را نبش ننمودم تا جنازه‌اى را از قبر بيرون بيارم و بسوزانم و اين عمل را از طرف هركس كه سربزند دور از مردى ميدانم .\r\nبعد از اين‌كه به ( باميان ) رسيدم راه ما كج شد و وارد منطقه‌اى گرديديم كه در آن فصل خيلى سرد بود . تمام سربازان من پوستين داشتند و از سرما رنج نميبردند و هرجا كه اتراق مىكرديم براى اسب‌ها ، بوسيله نمد اصطبل‌هاى موقتى بوجود مىآورديم . ما از حيث آذوقه و عليق راحت بوديم و فقط سرما ، قدرى ما را اذيت ميكرد و من اميد وارى داشتم كه بعد از رسيدن به ( فيروزآباد ) بتوانيم در شهر سكونت كنيم و از سرما ناراحت نباشيم .\r\nمن براى شيخ عمر ( پسرم ) پيغام فرستادم كه چون ( ابدال كلزائى ) در خراسان به من حمله‌ور گرديده نمىتوانم به زودى بماوراء النهر برگردم و از قول من به ايلچى پادشاه چين بگويد كه اگر مىتواند چند ماه صبر كند تا من مراجعت نمايم و او را ببينم . من براى شيخ عمر پيغام فرستادم كه حد اعلاى تكريم و تجليل ممكن را در مورد ايلچى پادشاه چين بنمايد اعم از اين‌كه وى خواهان توقف باشد يا بخواهد مراجعت كند . زيرا محترم شمردن ايلچى يك پادشاه ، بمنزله محترم شمردن خود پادشاه است زيرا نماينده پادشاه مىباشد و يك سلطان هرقدر بيشتر سلطان ديگر را مورد اعزاز و اكرام قرار بدهد بزرگى خود را زيادتر بثبوت مىرساند .\r\nبراى ( شيخ عمر ) پيام فرستادم كه يك قشون كه شماره سربازان آن لااقل بيست‌هزار تن باشد ، از راه بدخشان به كابلستان بفرستد تا اينكه در كشور ( غور ) به من ملحق شود من ميدانستم كه پادشاه بدخشان با من دوست است و عبور قشون ما از آنكشور توليد اشكال نخواهد كرد اما در كابلستان قشون ما ممكن بود مواجه با مقاومت گردد و لياقت فرمانده قشون ميبايد بر مشكل غلبه نمايد .\r\nراهى كه سواران ( كلزائى ) براى رفتن به فيروزآباد پيش گرفته بودند آب داشت و داراى آذوقه قليل هم بود سواران ( كلزائى ) كه آن راه را پيش گرفتند مىتوانستند براى خود و اسب‌هايشان آذوقه و عليق فراهم كنند ولى قشون من اگر از آن راه عبور ميكرد ، گرسنه ميماند زيرا منابع آذوقه و عليق آن راه ( آن هم در فصل پائيز ) بقدرى نبود كه كفاف اسب‌ها و سربازان مرا بدهد .\r\nاما اگر از راه ( اسكندر ) بسوى ( فيروزآباد ) مىرفتم از منطقه‌اى عبور مىنمودم كه در در آنجا عليق براى اسب‌ها و خواربار براى سربازان ، وجود داشت . حاكم ( بيرجند ) تا آخرين ساعت مرا از رفتن به ( غور ) نهى ميكرد و مىگفت اگر به آنجا به روى قشون خود را بخطر خواهى انداخت من به او گفتم تا انسان خطر را استقبال نكند بموفقيت نميرسد .\r\nراهى كه من در پيش داشتم از بيابان ميگذشت و براى طى آن مسافت ، از بيرجند بلد گرفتم در آن راه ( در طول هفتاد فرسنك ) يازده نقطه داراى آب بود و من اگر در فصل تابستان آن راه را طى مىنمودم بيم آن ميرفت كه اسب‌ها و سربازانم از تشنگى به هلاكت برسند . ولى چون در فصل\r\n\r\n","description":"","footnote":"","page_name":" 230 ","page_number":238},
  {"content":"\r\n\r\nپائيز از آن راه عبور مىنمودم و هواى صحرا خنك بود ، اسب‌ها و سواران گرفتار رنج تشنگى نمىشدند دو طلايه را براى اين‌كه جلو بروند انتخاب نمودم و بفرماندهان طلايه‌ها گفتم از سرنوشت سربازانى كه بدست ( كلزائى ) ها قتل عام شدند عبرت بگيرند و چشمها و گوشهاى خود را بگشايند تا غافلگير نشوند يك عقب‌دار هم براى قشون خود معين نمودم تا از عقب مورد حمله قرار نگيريم .\r\nيك كاروان كندرو ، هفتاد فرسنك را از قرار روزى پنج فرسنگ در چهارده روز طى مىكند . يك دسته سوار ، كه بخواهد روزى ده فرسنگ طى مسافت نمايد هفتاد فرسنگ را در هفت روز طى مىنمايد . ولى من آن مسافت را در چهار شب و پنج روز طى نمودم و خود را به ( اسكندر ) رسانيدم .\r\nشهر ( اسكندر ) با آوازهء اسكندر يونانى مناسبت نداشت و من آنجا را به شكل يك قصبه ديدم و از قلعه‌اى كه اسكندر يونانى در آن شهر بنا نهاد اثرى ديده نمىشد . اگر ( اسكندر ) در سر راه هندوستان نبود از بين ميرفت ولى چون در سر راه هندوستان قرار دارد و كاروان‌هائى كه از ماوراء النهر و بدخشان و كابلستان به هندوستان ميروند از آنجا ميگذرند و كاروانهائى كه از هندوستان ميآيند باز از اسكندر عبور مىنمايند قصبه مزبور باقىمانده و آبادى آن از بين نرفته است .\r\nروزى كه شهر ( فيروزآباد ) نمايان گرديد من متوجه شدم آن شهر را براى جنگ ساخته‌اند زيرا تمام مختصات يك دژ جنگى در آن ديده ميشد . شهر را بالاى تپه بنا كرده بودند و هركس ميخواست به شهر برود مىبايد از يك راه كه بسوى بالا مىرفت خود را به شهر برساند و عبور از آن راه براى كودكان و پيرزنان اشكال داشت . حصار شهر را با سنگ ساخته بودند و سنگهاى روى حصار ، سنگ تراشيده به نظر ميرسيد . در آنجا سنگ زياد بود و سكنه ( غور ) مىتوانستند از چند نوع سنك براى ساختن ابنيه استفاده نمايند و سنگتراش هم ، فراوان يافت مىشد و سنگتراشى از هنرهاى محلى بشمار مىآمد و از پدران بپسران منتقل ميگرديد و آنها كه در قديم بت‌هاى ( باميان ) را حجارى كردند هنر خود را با خلاف منتقل نمودند .\r\nوقتى شهر ( فيروزآباد ) نمايان گرديد هوا بشدت سرد بود اما بر زمين برف ديده نميشد .\r\nمن از مشاهده آن شهر ، بالاى تپه و محصور از يك حصار سنگى بفكر فرو رفتم . چون پيش‌بينى مىنمودم كه محاصره فيروزآباد خيلى طول خواهد كشيد و من نميتوانم حصار شهر را ويران كنم فكر اينكه خود را به بالاى تپه برسانم مرا به خود مشغول ميكرد چون ميدانستم و صعود از آن تپه اشكال دارد . اما در پاى تپه چشم من بيك قشون افتاد و معلوم شد كه ( ابدال كلزائى ) در آنجا براى نبرد آماده شده است .\r\nبه من گفته بودند كه تلوار كلزائى سلاحى است مخوف و گفته بودند كه تلوار آنقدر سنگين و برنده است كه هر ضربت آن يكنفر را از كار مياندازد و هركس كه تلوار بخورد از پا درمىآيد .\r\nسربازان من عادت نداشتند كه تلوار به كار ببرند ولى مىتوانستند كه از نيزه به خوبى استفاده نمايند . قشون من نسبت بسپاه ( ابدال كلزائى ) يك مزيت بزرك داشت و آن اينكه ما سوار بوديم و سربازان سلطان غور اسب نداشتند و مىبايد پياده بجنگند .\r\nراه خنثى كردن ضربات سلطان ( غور ) اين بود كه سربازان من با نيزه به آن‌ها حمله‌ور شوند و مجال ندهند كه آن‌ها از تلوار خود استفاده نمايند . من بسربازان خود گفتم كه نيزه بدست\r\n\r\n","description":"","footnote":"","page_name":" 231 ","page_number":239},
  {"content":"\r\n\r\nبگيرند و در جناحين و قلب سپاه سربازان خود را بسه قسمت منقسم كردم و سپردم كه هر دسته بعد از دسته ديگر حمله‌ور شوند . بافسران گفتم كه ما بايد امروز كار جنك را يكسره كنيم و قشونى را كه مقابل ما مىباشد نابود نمائيم . اگر اين قشون به شهر فيروزآباد برود و در پناه حصار سنگى قرار بگيرد ما بر آن غلبه نخواهيم كرد مگر بعد از گذشتن يك يا دو سال از محاصره شهر . بافسران فهمانيدم كه فيروزآباد شهرى است سردسيرى و سكنه شهر مثل تمام سكنه مناطق سردسيرى عادت دارند كه آذوقه و سوخت زمستان را يك جا فراهم مىكنند و اينك تمام خانه‌هاى شهر پر از آذوقه و سوخت است و اگر ما مجبور شويم كه شهر را محاصره نمائيم مدافعين كه آذوقه دارند به زودى از پا درنمىآيند . ما نبايد مجال بدهيم كه سربازان ( كلزائى ) از ميدان جنگ خارج شوند و به شهر بروند و بدون توجه به ميزان تلفات بايد امروز جنك را خاتمه بدهيم .\r\nمن هم مثل سربازان خود نيزه بدست گرفتم و دستور حمله را صادر كردم و ما بسوى كلزائىها جلو رفتيم . كلزائىها يك دايره بوجود آورده بودند و معلوم بود كه از روش جنگى مجاهدين صدر اسلام پيروى مىنمايند ( تيمور لنگ اشتباه كرده و بوجود آوردن دايره يا مربع در ميدان جنك روش جنگى مخصوص سربازان مقدونيه بود و اولين مرتبه ( فيليپ ) پدر اسكندر كبير آن روش را كه در زبان يونانى به اسم ( فالانژ ) خوانده شد به كار برد - مارسل بريون )\r\nسربازان كلزائى طورى قرار گرفته بودند كه روى آنها به طرف ما بود و پشتشان به طرف خودشان لذا ما از هر طرف حمله ميكرديم با روى آنها مواجه ميشديم و نمىتوانستيم خود را به پشتشان برسانيم .\r\nسواران من كه با نيزه حمله ميكردند ، مىبايد دقت نمايند كه بعد از هر ضربت آن را از بدن خصم بيرون بياورند كه بتوانند باز حمله كنند . اگر سربازى نيزه خود را در سينه يا شكم خصم فرو ميكرد و نيزه‌اش آنجا ميماند نمىتوانست باز آن را به كار ببرد و بدون سلاح مىشد . بهتر اين بود كه براى هر سرباز چند نيزه ذخيره فراهم ميگرديد تا اينكه بتواند از آن‌ها استفاده كند . ولى حمل نيزه‌هاى ذخيره مانند حمل تير كاريست مشكل و از سرعت حركت قشون مىكاهد و من در بعضى از جنگها كه توانسته‌ام از جاده‌هاى ارابه‌رو عبور نمايم ارابه‌هاى پر از تير با خود برده‌ام . اما هرگز نتوانسته‌ام با ارابه‌هاى پر از نيزه بميدان جنگ بروم و در آن روز هريك از سربازان من بيش از يك نيزه نداشتند و اگر آن را از دست ميدادند در قبال تلوارهاى مخوف ( كلزائى ) ها بىسلاح ميماندند .\r\nوقتى بسوى خصم ميرفتم من انتظار تيرباران يا سنگباران داشتم ولى نه تير بسوى ما انداختند نه سنك و معلوم شد كه ( ابدال كلزائى ) پادشاه ( غور ) از فوايد تيراندازى و پرتاب سنك بىاطلاع است .\r\nتا وقتى بسربازان خصم نزديك نشده بوديم آهسته حركت ميكرديم ولى وقتى به جائى رسيديم كه بيش از پنجاه ذرع با سربازان ( كلزائى ) فاصله نداشتيم ركاب كشيديم و اسب‌ها مانند پرندگان به حركت درآمدند در آن حال نيزه ما بهرسرباز خصم كه اصابت ميكرد از يكسوى بدنش وارد ميشد و از طرف ديگر خارج ميگرديد زيرا زور مرد و اسب مكمل يكديگر ميشد و نيروئى فوق العاده بوجود مىآورد . من يكى از سربازان خصم را كه مقابل من بود در نظر گرفتم\r\n\r\n","description":"","footnote":"","page_name":" 232 ","page_number":240},
  {"content":"\r\n\r\nتا نيزه‌ام را در سينه‌اش فرو كنم و آن موقع يك واقعه غير منتظره اتفاق افتاد و من ديدم چيزى به طرف من پرتاب شد . آن شيئى به خفتان من اصابت كرد و صدائى آهنين بوجود آمد و بعد لغزيد و پائين افتاد و نيزه من در سينه مردى كه آن شيئى را پرتاب كرده بود فرو رفت و من با سرعت نيزه را از بدن آن مرد بيرون كشيدم كه خود را براى ضربت ديگر آماده كنم بعد ديدم كه عده‌اى از سربازان من بالاى اسب‌ها سرنگون مىشوند و حيرت‌زده مشاهده نمودم كه سربازان ( كلزائى ) با چيزهائى كه بسوى سربازان من پرتاب مىنمايند آنها را از بالاى اسب بر خاك مىاندازند .\r\nاولين فكرى كه راجع به آن شيئى كردم اين بود كه كمند است بعد فهميدم كه قلاب مىباشد و قلابها شبيه است به داس و به انتهاى هر قلاب زنجيرى باريك بسته شده و انتهاى زنجير در دست سربازان ( كلزائى ) است .\r\nسربازان مزبور ، طورى در پرتاب قلاب‌هاى مزبور مهارت داشتند كه وقتى آن را مىانداختند نوك قلاب در بدن سربازان من فرو ميرفت و همين كه پرتاب‌كننده بر زنجير فشار مىآورد طورى قلاب در بدن سربازان من فرو مىرفت كه نمىتوانستند خود را نجات بدهند و از صدر زين بر زمين مىافتادند و لحظه ديگر با يك ضربت تلوار ( كلزائى ) به هلاكت مىرسيدند و بعضى از ضربت هاى تلوار طورى شديد بود كه سربازان مرا نصف ميكرد .\r\nآنچه را كه گفتم در يك لحظه ديدم و در لحظه ديگر تصميم گرفتم عقب‌نشينى كنم . زيرا سلاحى كه سربازان پادشاه ( غور ) عليه ما به كار ميبردند براى ما يك سلاح غير منتظره بود و ما هنوز نميدانستيم چگونه بايد آن را دفع كرد . نيزه‌هاى ما در قبال آن سلاح فايده نداشت زيرا قبل از اينكه نيزه ما بسربازان سلطان ( غور ) برسد آن‌ها قلاب خود را پرتاب مينمودند و سربازان را از بالاى اسب بر زمين مىانداختند . باحتمال قوى دويست و پنجاه سرباز طلايه من در منطقه بيرجند به همان ترتيب غافلگير شدند و چون خود را مقابل يك سلاح غير منتظره يافتند نتوانستند از خود دفاع كنند و از پا درآمدند . من هم ميبايد به خاك هلاك بيفتم ولى چون خفتان دربرداشتم قلاب ، بعد از اين‌كه پرتاب شد روى خفتان من لغزيد و افتاد و گرنه در بدنم فرو ميرفت و مرا از اسب بر زمين مىافكندند و با يك ضربت تلوار به هلاكت ميرسانيدند صداى نفير و حركت پرچم‌ها بسربازان من فهمانيد كه بايد عقب‌نشينى نمايند و جناحين و قلب سپاه عقب نشست و من در حالىكه با سير قهقرائى از سپاه خصم دور شدم يك مرتبه ديگر عزم را جزم كردم كه تمام سربازان خود را در ميدان جنگ روئين‌تن كنم و لباس آهنين سربازان علاوه بر مزاياى ديگر اين فايده را داشت كه قلاب سربازان كلزائى در بدنشان فرو نميرفت .\r\nمن ديدم تمام سربازان ما كه بدست ( كلزائى ) ها افتادند كشته شدند . بعد دريافتم كه رسم پادشاه ( غور ) و سربازانش اينست كه اسير نميگيرند و عقيده دارند كه خصم را بيدرنك بايد بقتل رسانيد چون معلوم نيست كه تا ساعت ديگر اوضاع دگرگون نشود و خصم ، فرصتى براى گرفتن انتقام بدست نياورد . ولى اگر بقتل برسد ديگر از او نبايد ترسيد و در سراسر كشور ( غور ) از كابلستان تا هرات ضرب المثلى بدين مضمون هست ( سر بريده سخن ندارد ) يعنى كسى از خصم مرده نميترسد ولى من اسير را بقتل نميرسانم مگر وقتى كه طغيان كند و اسير را در ازاى دريافت فديه آزاد ميكنم و اگر او از عهده پرداخت فديه برنيامد بفروشش مىرسانم .\r\n\r\n","description":"","footnote":"","page_name":" 233 ","page_number":241},
  {"content":"\r\n\r\nبعد از اين‌كه عقب‌نشينى كرديم ، ديدم كه سربازان ( كلزائى ) كه يك دايره بوجود آورده بودند از جا تكان نخوردند و به زبان حال بما گفتند كه اگر باز قصد حمله داريد بيائيد ما براى پذيرفتن شما آماده هستيم .\r\nمن افسران خود را جمع كردم تا راجع بسلاح كلزائىها شور كنم . بآن‌ها گفتم كه سربازان من وحشت ندارند و اگر بحمله ادامه ميدادم تا آخرين نفر خود را فدا ميكردند ولى از فداكارى آن‌ها نتيجه نميگرفتم ، گرچه من امروز قبل از حمله گفتم كه بايد بدون توجه بتلفات بجنك ادامه داد و كار را همين امروز يكسره كرد ولى منظور من جنگيدن بود نه بدون نتيجه سربازان را بدست عزرائيل سپردن . ما قبل از حمله تصور ميكرديم كه مىتوانيم با نيزه‌هاى خود كلزائىها را نابود يا متلاشى كنيم و شهر ( فيروزآباد ) را تصرف كنيم . ولى اكنون مىفهمم كه غلبه بر اينان آسان نيست هركس براى از بردن خطر قلاب ( كلزائى ) ها فكرى دارد بگويد تا از مجموع افكار ، راهى براى از بين بردن اين خطر كشف شود .\r\nافسرى بود موسوم به ( لطيف چلاق ) و او گفت اى امير ، تو كه باروت دارى ، براى چه بوسيله باروت خطر قلاب ( كلزائى ) ها را از بين نميبرى ؟ گفتم باروت در قلعه‌گيرى مفيد است .\r\nاگر ما مىتوانستيم شهر ( فيروآباد ) را محاصره كنيم ، نقب حفر ميكرديم و خود را از راه نقب به زير حصار شهر مىرسانيديم و در آن‌جا باروت مينهاديم و آتش ميزديم و حصار فرو ميريخت اما نميتوان بوسيله باروت سربازان قلاب‌انداز ( كلزائى ) را نابود كرد . ( لطيف - چلاق ) كه مردى جوان بود و نزديك چهل سال از عمرش ميگذشت گفت اى امير من اگر بجاى تو باشم زير پاى سربازان كلزائى باروت آتش ميزنم . گفتم حرف كودكانه نزن نو ميدانى كه نميتوان نقب حفر كرد و خود را به زير پاى سربازان پادشاه ( غور ) رسانيد و آنها اگر به شهر نروند و در پشت حصار قرار نگيرند جاى خود را در صحرا تغيير ميدهند و فردا در جاى ديگر خواهند بود .\r\n( لطيف - چلاق ) گفت اى امير من صحبت از نقب نكردم و هركس ميداند كه نميتوان با حفر نقب زير پاى سربازان ( كلزائى ) باروت آتش زد ولى مىتوان باروت را در چيزهائى چون كيسه يا كوزه يا مشك‌هاى كوچك جا داد و همانطور كه بوسيله فتيله ، باروت را زير حصار آتش ميزنند آن را زير پاى سربازان ( كلزائى ) آتش زد .\r\nاز روزى كه من براى اولين مرتبه ، باروت را جهت ويران كردن حصار مورد استفاده قرار دادم فكر كردم كه شايد بتوان در ميدان جنگ هم از آن استفاده كرد . اما هرگز راهى براى استفاده از باروت در ميدان جنگ پيدا نكردم و در فكر آن هم نبودم گفته ( لطيف چلاق ) مورد توجه من قرار گرفت و به خود گفتم آزمايش آن اگر فايده نداشته باشد بدون ضرر است . يك كيسه چرمى را پر از باروت كرديم و فتيله‌اى به آن متصل نموديم ( لطيف - چلاق ) فتيله را آتش زد و در حالى كه فتيله مىسوخت كيسه باروت را بسوئى پرتاب نمود و گفت فرض ميكنيم سربازان كلزائى آنجا قرار گرفته‌اند . وقتى كيسه چرمى به زمين رسيد آتش گرفت و صدائى هم از آن برخاست . ( لطيف چلاق ) گفت اگر ما بتوانيم عده‌اى زياد از اين كيسه‌ها را بسوى سربازان ( كلزائى ) پرتاب كنيم خواهيم توانست آنها را از پا درآوريم . چون عده‌اى از آنها بر اثر آتش گرفتن باروت كشته خواهند شد و عده‌اى ديگر بيمناك مىگردند و آرايش جنگى را از دست ميدهند و همانموقع ما حمله مىنمائيم و آنها را نابود مىكنيم .\r\n\r\n","description":"","footnote":"","page_name":" 234 ","page_number":242},
  {"content":"\r\n\r\nمن دستور دادم كه كيسه‌هاى چرمى بدوزند و فتيله آماده كنند كه تا روز با تمام نرسيده ما بتوانيم بقشون پادشاه ( غور ) حمله نمائيم همانروز ما كيسه‌هاى چرمين را كه داراى باروت بود عليه سربازان ( ابدال - كلزائى ) به كار برديم سربازان ما ، فتيله‌اى بلند را كه متصل به كيسه چرمى بود آتش ميزدند و آن را بسوى سربازان ( كلزائى ) پرتاب ميكردند و گاهى اتفاق مىافتاد كه فتيله بمناسبت كوتاهى يا به علت ديگر زود بانتها مىرسيد و سرباز ما بر اثر احتراق باروت مىسوخت در آنموقع من هنوز نميدانستم كه مىتوان باروت را در كوزه ريخت و درون كوزه سنگهاى كوچك جا داد تا بعد از اين‌كه كوزه بر اثر احتراق باروت تركيد سنگ‌ها سربازان خصم را بقتل برساند . من در آنموقع فقط ميتوانستم از احتراق باروت براى سوزانيدن و ترسانيدن سربازان خصم استفاده كنم . نتيجه‌اى كه ما از احتراق باروت گرفتيم بيش از ميزان انتظار من بود .\r\nمن تصور ميكردم كه احتراق باروت سربازان ( كلزائى ) را خواهد ترسانيد و آنگاه ما از وحشت آنان استفاده خواهيم نمود و مبادرت بحمله خواهيم كرد و به آنها مجال نخواهيم داد كه قلاب‌هاى مهيب خود را به كار برند و دايرهء بزرگ آنان را كه يك حصار جاندار بود از بين خواهيم برد ولى احتراق باروت طورى آنها را متوحش نمود كه دايرهء خود را برهم زدند و من بدون يك لحظه درنگ فرمان حمله را صادر كردم و بافسران خود از جمله ( لطيف چلاق ) كه پيشنهاد كرده بود باروت به كار رود گفتم كه قبل از اين‌كه هوا تاريك شود بايد جنگ خاتمه يابد و ما قدم به شهر بگذاريم . چون اگر شب را در خارج از شهر بسر ببريم همه از سرما به هلاكت خواهيم رسيد و اگر زنده بمانيم وضع ما بهتر از اموات نخواهد بود و فردا نخواهيم توانست بجنگيم .\r\nسربازان ( ابدال - كلزائى ) وقتى كه يك دايره بوجود آورده بودند مردانى شكست‌ناپذير بشمار مىآمدند . ولى بعد از اين‌كه دايرهء آنها برهم خورد ضعيف گرديدند و من متوجه شدم كه همه آنها قلاب ندارند و قلاب‌داران در بين آنها ، عده‌اى مخصوص ميباشند . سواران من كه ميدانستند چگونه بايد يك عده پياده را از بين برد با نيزه و شمشير بسربازان متفرق ( ابدال - كلزائى ) حمله كردند و آنها را بقتل مىرسانيدند يا مجروح مىنمودند . گاهى يكى از سربازان قلاب دارد درصدد برمىآمد كه قلاب خود را بسوى يكى از سواران من پرتاب كند ولى فرصت نشانه‌گيرى نميكرد و قبل از اين كه نشانه بگيرد بقتل مىرسيد يا طورى نشانه ميگرفت كه قلابش نمىتوانست سرباز مرا از بالاى اسب بر زمين بيندازد .\r\nبراى من اشكال نداشت كه بعد از فرود آمدن شب ، در پاى شهر فيروزآباد بسر ببرم و منتظر روز ديگر باشم . من خيمه‌اى داشتم از نمد و وقتى آن خيمه افراشته مىشد و در خيمه را را مىبستم طورى درون خيمه گرم ميگرديد كه گوئى فصل تابستان است . ولى يك سردار جنگى بايد غم سربازان خود را بخورد و در فكر خويش نباشد زيرا سردار بدون سرباز آن هم در كشور خصم محكوم بنابودى است . من ميدانستم كه هرگاه سربازان من ، شب زمستان را در بيابان بسر ببرند خود و اسب‌شان به هلاكت ميرسند و عزم داشتم قبل از اين‌كه هوا تاريك گردد خود را به شهر برسانم .\r\nلذا در حالىكه جنگ بين سواران من و سواران پياده ( ابدال كلزائى ) ادامه داشت با عده‌اى از سربازان كه كيسه‌هاى باروت در دست داشتند راه شهر را پيش گرفتم . از بيابان ، يك\r\n\r\n","description":"","footnote":"","page_name":" 235 ","page_number":243},
  {"content":"\r\n\r\nجاده سربالا بسوى شهر ميرفت و من و سوارانم بتاخت از آن جاده بالا رفتيم و چنان شتاب داشتيم كه وقتى به بالاى تپه رسيديم اسب‌ها از نفس افتاده بودند . هيچكس از شهر دفاع نمىكرد ولى سكنه شهر وقتى نزديك شدن ما را ديدند دروازه فيروزآباد را بستند .\r\nمن پيش‌بينى ميكردم وقتى به شهر برسيم ممكنست دروازه‌اى بسته را مقابل خود ببينيم و به همين جهت با كيسه‌هاى باروت بسوى شهر رفتيم تا اين‌كه دروازه را با احتراق باروت بسوزانيم و راه شهر را بسوى خودمان بگشائيم سربازان من در پائين تپه طورى عرصه را بر قشون ( ابدال كلزائى ) تنگ كرده بودند كه وقتى ما بسوى شهر روان شديم فرمانده آن قشون نتوانست عده‌اى را مأمور كند و راه را بر ما ببندد كه اينهم مانند خروج ( ابدال كلزائى ) از شهر ناشى از بىاطلاعى او از فن جنك بود .\r\nمن تصديق ميكنم كه دليرى در جنگ ، از عوامل اصلى پيروزى است و دليرى فقط وابسته به نيروى بدن نمىباشد و مرد جنگى علاوه بر جسم قوى نيازمند قلب نيرومند است . ليكن علاوه بر دليرى عقل و فن جنگ هم براى سردار جنگى ضرورت دارد . ( ابدال - كلزائى ) اگر دروازه‌هاى فيروزآباد را به روى ما مىبست و ما را مجبور به محاصره شهر مىكرد قشون من بر اثر برودت شديد زمستان در آن منطقه سردسير در چند روز نابود مىشد . ولى او با تكاى قلاب‌هاى خود و تلوارهاى سربازانش از شهر خارج گرديد و خود را در معرض خطر سواران من قرار داد و گرچه در آغاز موفقيت با او بود ولى ما براى قلاب‌هاى او چاره انديشيديم و توانستيم آرايش جنگى سربازانش را بر هم بزنيم و راه شهر را پيش بگيريم .\r\nوقتى بدروازهء شهر رسيديم سوارانى را كه با من بودند سه دسته كردم . دسته‌اى را مأمور نمودم كه از اسب‌ها فرود بيايند و با سرعت زير دروازهء شهر چند حفره بوجود بياورند دسته ديگر را مأمور كردم كه مواظب حصار باشند و هركس را كه خواست بر سربازان ما سنگ ببارد با تير بزنند . دسته سوم مأمور شدند كه مواظب عقب باشند چون بعيد نبود كه ( ابدال كلزائى ) بعد از اين‌كه فهميد ما به طرف شهر رفته‌ايم عده‌اى از سربازانش را عقب ما بفرستد تا ما را به هلاكت برساند .\r\nچند نفر كه بالاى حصار نمايان شدند هدف تير سربازان من قرار گرفتند . معلوم مىشد كه رسيدن ما پشت دروازه شهر ، براى سكنه فيروزآباد ، غير منتظره بود و آنها انتظار نداشتند كه ما به دروازه شهر برسيم و تصور مينمودند كه پادشاه ( غور ) در پاى تپه جلوى ما را خواهد گرفت زيرا با اين‌كه ما را پشت دروازه ميديدند براى نابود كردن ما . اقدامى مؤثر به عمل نمىآوردند . معهذا من پيش‌بينى ميكردم كه بعد از ورود به شهر ، جنگى خونين بين ما و سكنه فيروزآباد در خواهد گرفت . زيرا سربازان ( كلزائى ) كه سربازان مرا با تلوار نصف كردند سكنه همان شهر بودند و هنوز عده‌اى از همان سربازان در شهر حضور داشتند كه مىتوانستند براى ما توليد اشكال كنند .\r\nيكى از افسرانى را كه با من بود نزد ( لطيف - چلاق ) فرستادم و پيغام دادم همين‌كه صداى نقير ما را از بالاى تپه شنيد ، دو هزار تن از سواران خود را به طرف شهر بفرستد كه هنگام ورود به شهر من نيروئى قوى داشته باشم .\r\nبسربازان سپردم بعد از اين‌كه وارد شهر شدند با صداى بلند اذان بگويند براى اين‌كه\r\n\r\n","description":"","footnote":"","page_name":" 236 ","page_number":244},
  {"content":"\r\n\r\nنزد ( كلزائى ) ها اذان نشانهء صلح است و چند تن از سربازانم مأمور شدند پس از ورود شهر جارچى شوند و جار بزنند كه جان و مال و ناموس سكنه شهر در امان است و اگر مقاومت نكنند كسى با آنها كارى نخواهد داشت سربازانم كيسه‌هاى باروت را كه با خود آورده بودند در حفره‌هائى كه زير دروازه بوجود آمده قرار دادند و آتش زدند و دروازه شهر با صدائى هولناك كه تپه را لرزانيد درهم شكست و فروريخت و سربازان من اذان‌گويان وارد شهر شدند .\r\nجارچىها مكلف بودند بانك بزنند كه فيروزآباد شهرى است بىطرف و چون سكنهء شهر مقاومت نكرده‌اند و سبب تلفات و زيان نشده‌اند كسى به آنها كارى ندارد و اگر مقاومت ننمايند جان و مال و ناموس آنها مصون است . صداى اذان و بانك جارچىها ، بسيار موثر شد و كسانى كه تلوار برهنه بدست گرفته بودند تا با ما بجنگند تلوارها را در غلاف نهادند سربازان من كه وارد شهر شدند ميبايد ارك شهر را به تصرف درآورند و هرجا را كه براى سكونت سربازان مفيد است اشغال نمايند . خود من وارد شهر نشدم زيرا در پاى تپه هنوز جنك ادامه داشت و با اين‌كه دقيقه بدقيقه از شماره سربازان ( كلزائى ) كاسته مىشد آنها نمىخواستند تسليم شوند اگر آن سربازان دلير غورى يك فرمانده لايق ميداشتند محال بود من بتوانم بر آنها غلبه نمايم و عدم لياقت ( ابدال - كلزائى ) سبب شكست آنها گرديد وقتى هوا تاريك شد جنك در پائين تپه خاتمه يافت و سربازان ( ابدال كلزائى ) تقريبا همه كشته شدند و ما بيش از چهارصد اسير نگرفتيم .\r\nبعد از اينكه مطمئن شدم جنك خاتمه يافته وارد شهر گرديدم و قدم به ارك نهادم زنها و فرزندان ( ابدال كلزائى ) را از ارك بيكى از خانه‌هاى شهر منتقل كردند و كسى مزاحم آنها نشد زيرا من گفته بودم كه جان و مال و ناموس كسانى كه در شهر هستند مصون است . بعد از اين‌كه ارك را از نظر گذرانيدم گفتم كه در آنجا چراغ و آتش بيفروزند و از ارك خارج شدم تا محل‌هاى سكونت سربازان خود را وارسى نمايم .\r\nمسجد شهر را كه مسجدى بزرك بود و همچنين عده‌اى از خانه‌هاى وسيع را اختصاص بسكونت سربازان كه در بين آنها مجروح فراوان بود دادم و امر كردم كه از سوخت موجود در شهر براى گرم كردن آن اماكن استفاده نمايند و بسربازانم غذاى گرم بخورانند پس از اينكه اطمينان حاصل كردم كه سربازانم جاى گرم دارند و مجروحين مورد مداوا قرار ميگيرند و براى اسب‌ها اصطبل و عليق فراهم گرديده به ارك مراجعت نمودم و در طالار آن نشستم .\r\nوسط طالار يك منقل بزرك پر از آتش نهاده بودند و چند مردنگى طالار را روشن مىكرد .\r\n( مردنگى عبارت بود از يك چراغ شبيه به لاله ( اما لاله‌اى بزرك ) كه فتيله‌اى وسط آن در روغن مىسوخت و حباب شيشه‌اى استوانه‌اى شكل آن فتيله را احاطه ميكرد و در ايران هم تا آغاز سلطنت ناصر الدين شاه يعنى تا سال 1206 هجرى قمرى در بعضى از خانه‌هاى تهران مردنگى يافت مىشد - مترجم ) .\r\nدر آن اطاق ( ابدال كلزائى ) را نزد من آوردند . وى زخمى در صورت و زخمى در دست چپ داشت و بدنش را بسته بودند و گفته مىشد كه نيزه‌اى وى را سوراخ كرده است . با اينكه آن مرد مجروح بود وقتى وارد اطاقش كردند با خشم پرسيد براى چه دستور دادى مرا اينجا بياورند گفتم خواستم ترا ببينم و بدانم مردى كه دويست و پنجاه تن از سواران مرا در بيرجند بقتل رسانيد كيست ؟\r\n\r\n","description":"","footnote":"","page_name":" 237 ","page_number":245},
  {"content":"\r\n\r\n( ابدال كلزائى ) با خشم جواب داد آن مرد منم و اگر تو امروز آتش به كار نمىبردى تمام سربازان تو را به هلاكت ميرسانيدم و اكنون سر بريده‌ات مقابل من بود .\r\nگفتم اى مرد ، تو جرئت دارى و دلى چون دل شير در سينه تو قرار گرفته ولى مردى هستى ابله و بىاطلاع و اين حرف تو هم از روى بلاهت و بىاطلاعى است و اگر و عقل ميداشتى ، نمى - بايد مقابل من كه با يك اشاره مىتوانم تو را به هلاكت برسانم اين حرف را بزنى . ( ابدال كلزائى ) گفت من اين حرف را به تو زدم كه بدانى با اين‌كه شكست خورده‌ام و اينك مجروح و اسيرم از تو نمى - ترسم و اگر حرفم را باور نميكنى بگو دو نفر بيايند و با تلوار مرا قطعه قطعه كنند تا بدانى كه من به تو نخواهم گفت از قتلم صرفنظر كن . گفتم تصديق ميكنم كه مردى شجاع هستى و اگر تو دويست و پنجاه تن از سربازان مرا غافل‌گير نمىكردى و بقتل نمىرسانيدى من با تو كارى نداشتم و يكصد و سى فرسنگ راه از بيرجند تا اين‌جا را طى نمىنمودم كه تو را تنبيه كنم . راستى براى چه سربازان مرا كشتى ؟ آنها به تو كارى نداشتند و به راه خود مىرفتند و مگر تو عقرب جرار هستى كه بدون كينه نيش مىزنى .\r\n( ابدال كلزائى ) با اين‌كه مجروح و اسير بود خنديد و دندان‌هاى سفيدش نمايان شد و گفت ميخواستم بدانم كه كشتن سربازان مردى كه مىگويند ( امير تيمور ) است چه لذت دارد . گفتم اى ( ابدال ) من امروز بعد از غلبه بر شهر تو ، اين شهر را در معرض قتل و تاراج قرار ندادم و اخطار نمودم كه جان و مال و ناموس مردم مصون است . ( ابدال كلزائى ) با تحقير و نفرت گفت منت بر سر من مگذار اگر تو ميخواستى اين شهر را در معرض قتل و تاراج قرار بدهى آن قسمت از مردان ( كلزائى ) كه در اين شهر هستند تمام سربازان تو را مىكشتند . گفتم تو مطابق قانون شرع و همچنين بر طبق روش جنك محكوم بقصاص هستى تو چون دويست و پنجاه تن از سواران مرا كه كوچكترين آزار به تو نرسانيده بودند كشتى بايد بقتل برسى .\r\nولى من حاضرم بيك شرط از قتل تو صرف‌نظر كنم و آن اين‌كه خراج‌گذار من شوى و از اين ببعد از من اطاعت نمائى و بمردان ( كلزائى ) بگوئى كه وارد قشون من شوند زيرا من ميل دارم كه غورىهاى دلير در قشون من سرباز باشند اگر شرط مرا بپذيرى زنده خواهى ماند و همچنان پادشاه كشور پهناور ( غور ) خواهى بود و پس از تو در اين كشور پسرت سلطنت خواهد كرد و گرنه بقتل خواهى رسيد .\r\n( ابدال كلزائى ) گفت زود مرا بكش چون شرط ترا نمىپذيرم و يك پادشاه ( كلزائى ) هرگز خراج‌گزار نمىشود . گفتم من اكنون تو را بقتل نميرسانم و به تو تا صبح مهلت ادامهء زندگى مىدهم ولى اگر بعد از طلوع بامداد جواب مثبت تو به من نرسيد دستور مىدهم كه سرت را از بدن جدا كنند .\r\n( ابدال كلزائى ) گفت تو اگر هزار سال هم به من مهلت ادامه زندگى بدهى از من جواب مثبت نخواهى شنيد و من خراج‌گذار تو نخواهم شد و از تو اطاعت نخواهم كرد و كشور ( غور ) هم محدود به فيروز - آباد نيست در اين كشور ، طوائفى هستند كه تو و قشونت را ميخورند و انتقام قتل مرا از تو خواهند گرفت مگر اين‌كه در اين كشور توقف ننمائى و بگريزى .\r\nوقتى بامداد دميد هوا آنقدر سرد بود كه يكى از خدمهء من وقتى دست به يك جسم آهنين زد دستش به آن چسبيد . اگر سربازان من شب قبل در فيروزآباد استراحت نكرده بودند بدون ترديد از سرما به هلاكت ميرسيدند . پس از اينكه هوا به خوبى روشن شد ( ابدال - كلزائى ) را كه ميدانستم\r\n\r\n","description":"","footnote":"","page_name":" 238 ","page_number":246},
  {"content":"\r\n\r\nشب قبل در مكانى گرم بسر برده احضار نمودم و به او گفتم آيا راجع به خود فكرى كرده‌اى ؟ پادشاه غور گفت من شب قبل فكر خود را كرده بودم و به تو گفتم مرا بقتل برسان من خراج‌گزار تو نخواهم شد و از تو اطاعت نخواهم كرد گفتم اى مرد دريغم مىآيد مردى چون تو را كه داراى سربازانى دلير است بقتل برسانم من سال آينده يا دو سال ديگر قصد دارم به هندوستان بروم تصور ميكنم كه راه عبور من از كشور تو خواهد بود و راه غور براى رفتن بهندوستان بهتر از راه خراسان و زابلستان است اگر تو عهد كنى با من دوست باشى و هنگام رفتن بهندوستان به من كمك نمائى من از قتل تو صرفنظر خواهم كرد و بعد از غلبه بر هندوستان تو نيز از غنائم جنگى بهرمند خواهى شد .\r\nابدال - كلزائى گفت من به تو خراج نخواهم داد و مطيع تو نخواهم شد ولى مىتوانم با تو دوستى كنم . گفتم لابد ميدانى لازمهء دوستى آن است كه تو هرگز به من و سربازانم حمله نكنى و در موقع ضرورت كمك خود را از من دريغ ننمائى ، پادشاه غور گفت من اين كار را خواهم كرد گفتم من آنقدر بقول تو اعتماد دارم كه از تو وثيقه نميخواهم . اگر ديگرى بود ، پسرانش را گروگان ميگرفتم تا اگر از عهد خود تخلف كرد پسرانش را بقتل برسانم ولى تو مردى هستى كه بر قول خود استوار ميباشى و از مردى چون تو وثيقه نميخواهند . ابدال - كلزائى گفت اينك كه با من دوست شده‌اى سربازانم را كه اسير كرده‌اى رها كن . من بيدرنگ دستور دادم سربازان اسير را رها نمايند آنگاه از او پرسيدم براى رفتن بسمرقند بهترين راه كدام است . پادشاه غور گفت اينك كه يخ‌بندان شروع شده تمام گردنه‌هائى كه از كابلستان و غور به بدخشان ميرود مسدود گرديده است . اگر شتاب دارى كه زودتر به سمرقند به روى از اينجا به هرات برو و بعد از راه خراسان خود را به سمرقند برسان و گرنه در اين فصل از راه گردنه‌هاى زابلستان و غور نميتوان ببدخشان و آنگاه بسمرقند رفت .\r\nگفتم من داراى يك قشون بزرگ هستم و اگر در اينجا اتراق كنم ، از حيث عليق و آذوقه دوچار عسرت خواهم شد . پادشاه غور گفت پس از راه هرات و خراسان برو در خراسان آذوقه و عليق فراوان است . گفتم اى مرد دلير چون ما با يكديگر دوست هستيم بسربازان خود بسپار كه طرز پرتاب كردن قلاب را بسربازان من بيآموزند . ابدال - كلزائى گفت اگر تو طرز به كار بردن آتش را بسربازان من بيآموزى من به آنها خواهم گفت كه طرز انداختن قلاب را بسربازان تو ياد بدهند . گفتم اى مرد ، من نميتوانم طرز به كار بردن آتش ( مقصود باروت است - مارسل بريون ) را بسربازان تو بيآموزم لذا نه از تو و نه از من و چون با يكديگر دوست شده‌ايم من به پزشك خود ميسپارم كه تو را مداوا كند . ابدال - كلزائى گفت پزشگان خود ما براى مداواى زخم بهتر از پزشكان شما هستند و اگر زخمى مهلك نباشد بدون ترديد معالجه خواهند كرد .\r\nهمان روز ، قاصدى وارد فيروزآباد شد و به من گفتند كه آن مرد هنگام ورود به فيروزآباد كفش‌هائى بزرگ از تخته داشت و بدان وسيله از روى برف عبور ميكرد . من آن گفته را باور نكردم تا اينكه خود آن مرد را ديدم . قاصد مردى بود از سكنه كوه‌نشين غور و قامتى بلند و چهره‌اى سياه داشت و هنگامى كه من او را ديدم كفشهاى بزرگ خود را بدست گرفته بود . آن كفشها دو تخته مسطح بشمار ميآمد و آن مرد تخته‌ها را به پا مىبست تا اينكه در برف فرو نرود و در بعضى از نقاط روى برف ميلغزيد و من تا آنموقع آنگونه كفش نديده بودم ولى ابدال - كلزائى به من گفت كه سكنه كوه‌نشين غور در فصل زمستان كه برف راه‌پيمائى را مشكل مىكند با آن\r\n\r\n","description":"","footnote":"","page_name":" 239 ","page_number":247},
  {"content":"\r\n\r\nكفش از برف ميگذرند .\r\nآن مرد نامه‌اى را براى ابدال - كلزائى آورده بود بعد از اينكه نامه خوانده شد معلوم گرديد كه پسر من شيخ عمر با بيست هزار سوار در منطقه كوهستانى غور برف‌گير شده است .\r\nآن نامه را حاكم محلى براى پادشاه غور فرستاده بود و پسرم شيخ عمر باحتمال قوى از حضور من در حوالى فيروزآباد اطلاع نداشت . به ابدال - كلزائى گفتم اين بيست هزار سوار كه به فرماندهى پسرم برف‌گير شده‌اند از قشون من هستند و من خود به پسرم شيخ عمر دستور داده‌ام كه با يك قشون وارد آن كشور شود و بكمك من بيايد . وى اكنون با سواران خود گرفتار برف گرديده و در كشورى هست كه سكنه محلى نسبت به او نظرى خوب ندارند و او را اجنبى ميدانند تو اگر ميل دارى با من دوست باشى بايد در اينموقع رسم دوستى را بجا بگذارى و پسرم و سواران او را نجات بدهى .\r\nپادشاه غور گفت تو مىبينى كه من مجروح هستم و قدرت حركت ندارم و نميتوانم خود براى نجات پسرت و قشون او بروم ولى دستور مىدهم كه حاكم محل تا آنجا كه توانائى دارد براى نجات پسرت و قشون او بكوشد . گفتم به حاكم محلى تأكيد كن كه به قشون پسرم آذوقه و عليق و سوخت برساند و من تصور ميكنم كه سربازان شيخ عمر به خيمه و نمد و پوستين هم احتياج وافر دارند .\r\nيك كاتب احضار شد و ابدال - كلزائى نامه‌اى خطاب به حاكم محل نوشت و گفت شيخ عمر و سربازانش از دوستان هستند و بايد براى نجات آنها حد اعلاى مجاهدت به كار برود و هر نوع هزينه كه بر آن كار تعلق بگيرد بضمانت پادشاه غور از طرف امير تيمور پرداخته خواهد شد . من هم نامه‌اى خطاب به شيخ عمر نوشتم و چگونگى وقايع را برايش شرح دادم و گفتم كه بعد از يك جنگ خونين با پادشاه غور ( ابدال كلزائى ) دوست شده‌ايم و او هم بايد بداند كه در كشورى دوست بسر ميبرد و بايد رفتارش با اهل محل دوستانه باشد و همين‌كه فرصت پيدا كرد خود را به هرات برساند زيرا من قصد دارم به هرات بروم . همان پيك بلندقامت كه كفشهاى تخته‌اى داشت مأمور رسانيدن دو نامه شد و به راه افتاد و پادشاه غور گفت او خواهد توانست بعد از چهار يا پنج روز نامه را به مقصد برساند .\r\nابدال كلزائى بعد از اينكه با من دوست شد مرا ميهمان كرد و شمشيرى برسم مودت به من داد . از وضع او پيدا بود با وجود زخمهاى سخت كه برداشته معالجه خواهد شد . من نميتوانستم در فيروزآباد توقف كنم زيرا به اندازه رفع احتياج آذوقه و عليق در آنجا يافت نميشد و بعد از پنج روز ، كه ميزان برودت تخفيف پيدا كرد از آن شهر به راه افتادم و دو راهنما با خود بردم تا از نقاطى بگذرم كه هوا گرمتر بود . راهنمايان براى اينكه سربازان من از برودت هوا معذب نشوند راهى طولانىتر را كه از يك دشت وسيع ميگذشت انتخاب كردند و ما بدون زحمت زياد بمنطقه هرات رسيديم .\r\nمن نامه‌اى براى پادشاه هرات نوشتم و گفتم كه قصد دارم در آن شهر توقف كنم تا قسمتى ديگر از قشون من كه در عقب است به من ملحق شود و انتظار دارم پادشاه هرات در مدت توقف من ، آذوقه و عليق قشون مرا فراهم نمايد و بنرخ عادل بفروشد . پادشاه هرات قاصد مرا بقتل رسانيد و جواب نامه‌ام را نداد .\r\n\r\n","description":"","footnote":"","page_name":" 240 ","page_number":248},
  {"content":"\r\n\r\nمن در يك منزلى هرات توقف كردم بدون اينكه از قتل قاصد خود اطلاع داشته باشم من ميدانستم كه هرات از آبادترين شهرهاى آن ناحيه است و هوائى بسيار خوب دارد و در سراسر تابستان از طرف شمال بادى در آن ميوزد كه هوا را لطيف و خنك مىنمايد و انگور و خربوزه هرات در آخر تابستان و فصل پائيز معروف است . وقتى من به هرات رسيدم آفتاب وارد برج حوت شده هوا معتدل بود بطورى كه سربازان من بعضى از شبها احتياج به آتش نداشتند .\r\nدر آنجا كه من اتراق كرده بودم كوهى را كه در شمال هرات قرار گرفته مشاهده مىكردم و ميدانستم كه بالاى آنكوه يك آتشكده وجود دارد كه مجوسها ساخته‌اند و هيچكس از مبداء آن اطلاع ندارد و نميداند در چه تاريخ ساخته شده و ميگويند آن آتشكده در زمان تولد پيغمبر ما ( ص ) خاموش شد .\r\n( تيمور لنگ اشتباه مىكند و آتشكده‌اى كه در زمان تولد پيغمبر اسلام خاموش شد آتشكده فارس بود و آتشكده هرات موسوم به ( ارشك ) يا ( سرشك ) تا قرن چهارم هجرى هم آتش داشت مارسل بريون )\r\nولى عمارت آن آتشكده باقى است و آنجا آنقدر محكم است كه سكنه هرات كه گاهى براى ديدن آن عمارت بالاى كوه ميروند ، نميتوانند توسط كلنگ آجر و سنگ‌هاى آن عمارت را جدا نمايند .\r\nمن انتظار جواب نامه خود را از طرف پادشاه هرات مىكشيدم و چون وصول جواب بتأخير افتاد نامه‌اى ديگر نوشتم و با پيك فرستادم . باز پادشاه هرات بر خلاف جوانمردى پيك مرا كه گناهى جز بردن نامه نداشت بقتل رسانيد . وقتى جواب نامه دوم بتأخير افتاد و دو پيك من مراجعت نكردند دانستم كه امير هرات نسبت به من نظر بد دارد و نميخواهد من در آن شهر استراحت كنم هرات قبل از اين‌كه جد من چنگيز آن را مورد حمله قرار بدهد داراى شش هزار كاروانسرا و حمام و طاحونه و سيصد و پنجاه و نه مدرسه و خانقاه و چهل و چهار هزار خانه بود .\r\n( اين ارقام به نظر اغراق مىآيد ولى براى اينكه نظريه تيمور لنگ معلوم شود به عين نقل كردم مارسل بريون )\r\nچند نفر از بزرگان اسلام در هرات مدفون هستند از جمله پير هرات ( يعنى خواجه عبد اللّه انصارى - مارسل بريون ) و ( امام فخر رازى ) و ( خواجه محمد ابو الوليد ) . چون سلطان هرات در مقابل جد من چنگيز مقاومت نمود آن شهر آسيب ديد ولى بعد آباد شد و هنگامى كه من به هرات رسيدم آنجا شهرى بود آباد و گرچه وسعت قديم را نداشت معهذا از شهرهاى درجه اول بشمار ميآمد . بعد از اينكه دانستم پادشاه هرات سر خصومت دارد با قشون خود به راه افتادم تا اين‌كه بدانم آن مرد با من خواهد جنگيد يا اينكه بحصار شهر پناه خواهد برد و معلوم شد كه پادشاه هرات از جنگ در صحرا خوددارى كرده و ترجيح ميدهد كه در پناه حصار شهر باشد .\r\nاگر به شيخ عمر نگفته بودم كه در هرات به من ملحق شود ، بدون استراحت در آن شهر از كنار هرات ميگذشتم و به خراسان ميرفتم ولى چون هرات ميعاد من و شيخ عمر بود ناگزير ميبايد در آنجا توقف كنم و بعد از اينكه روش خصمانه سلطان هرات بر من محرز گرديد ، من چاره نداشتم جز اينكه شهر را اشغال نمايم . چون اگر از هرات ميگذشتم پسرم شيخ عمر بعد از اين‌كه با قشون خود به آنجا ميرسيد نابود ميگرديد . جنگ فيروزآباد عده‌اى كثير از سربازان مرا به هلاكت رسانيده بود بطورى كه وقتى به هرات رسيدم ، نيروى من باندازه‌اى نبود كه بتوانم\r\n\r\n","description":"","footnote":"","page_name":" 241 ","page_number":249},
  {"content":"\r\n\r\nبدون معطلى به آن شهر حمله نمايم . اين بود كه ترجيح دادم كه پشت حصار شهر ، شكيبائى را پيشه نمايم تا پسرم شيخ عمر با قشون خود برسد .\r\nهرات با رودخانه ( هرى رود ) مشروب مىشود و شاخه‌اى از آن رودخانه از جنوب شهر ميگذرد من براى اينكه از حيث آب مدافعين را در مضيقه بگذارم به سربازانم گفتم مجرائى براى آن شاخه از هرى رود حفر نمايند و شاخه مزبور را برگردانند تا آب به شهر نرسد سربازانم شروع بحفر مجراى جديد نمودند ولى به دو علت عمل برگردانيدن آب نهر مزبور متوقف ماند يكى اينكه شيخ عمر با قشون خود رسيد و ما عليه شهر مبادرت بحمله كرديم و سربازان من نتوانستند بحفارى ادامه بدهند علت دوم اين بود كه من مطلع شدم كه در هرات مثل ساير شهرهاى خراسان آب انبار خيلى زياد است و علاوه بر اينكه تمام خانه‌ها داراى آب‌انبار مىباشد در شهر ، آب انبارهاى بزرگ از طرف گذشتگان ساخته شده و استفاده از آب آنها براى همه رايگان است و هر آب انبار بزرگ داراى موقوفه و متولى است و متولى وظيفه دارد از محل موقوفه آب‌انبار را مرمت نمايد و سالى يك بار در فصل پائيز لاروبى كند و آنگاه آب بيندازد . بنابراين هرگاه من آب شهر را برميگردانيدم تا اينكه مدافعين را در مضيقه بگذارم چون سكنه شهر به قدر كافى آب داشتند نتيجه نميگرفتم .\r\nوقتى قشون شيخ عمر به من رسيد شانزده هزار تن بود و چهار هزار نفر از سربازانش بر اثر سرما و بيمارى از بين رفته يا در فيروزآباد مانده بودند و شيخ عمر ميگفت كه توصيه پادشاه غور از لحاظ رهائى يافتن قشون او از برف و سرما خيلى موثر واقع گرديد و هرگاه سكنه محلى برحسب توصيه پادشاه غور كمك نميكردند و به آنها سوخت و خيمه و نمد و پوستين و آذوقه نميرسانيدند ، ممكن بود تمام سربازان و اسبها به هلاكت برسند .\r\n( شيخ عمر ) بعد از اينكه به من ملحق گرديد در جنگ ( هرات ) شركت نكرد . زيرا من او را با سه هزار سوار به ( شيراز ) فرستادم تا اينكه سلطان فارس شود و ( ميران شاه ) پسر ديگرم را كه سلطان فارس بود احضار نمودم . دو چيز سبب گرديد كه من ( ميران شاه ) را از فارس احضار كنم و ( شيخ عمر ) را بجايش بنشانم . اول اينكه ( ميران شاه ) نسبت به ( شيخ عمر ) جوان بود و تجربه ( شيخ عمر ) را نداشت و دوم اينكه من ميخواستم ( ميران شاه ) را با خود به هندوستان ببرم .\r\nهواى ( هرات ) روز بروز ملايمتر ميشد چون فصل بهار فرا ميرسيد و بعد از اينكه ( شيخ عمر ) با سه هزار سوار ، راه ( فارس ) را پيش گرفت من عزم كردم كه مبادرت بحمله نمايم زيرا سيزده هزار سوار كه از قشون ( شيخ عمر ) براى ما باقى ماند ، نيروى مرا تقويت مىنمود .\r\nسهلترين وسيله براى از پا درآوردن قوه مقاومت پادشاه هرات باسم ( ملك محمد زشكى ) اين بود كه حصار شهر را با احتراق باروت فرو بريزم . ولى باروت ما ، در جنگ فيروزآباد به مصرف رسيد و آنچه باقى ماند بقدرى كم بود كه از لحاظ ويران كردن حصار آن شهر فايده نداشت اگر مصالح ساختن باروت در آنجا بدست مىآمد ، ما مىتوانستيم باروت بسازيم و حصار شهر را ويران كنيم . ليكن چون مصالح در هرات موجود نبود . عزم كردم كه با حمله مستقيم ، نيروى مقاومت ( ملك محمد زشكى ) را از بين ببرم .\r\nدر روزهائى كه منتظر رسيدن قشون ( شيخ عمر ) بودم سربازان من بيكار نمانند و از بام تا شام درختان جلگه هرات را ميانداختند و باستادى نجاران منجنيق و نردبان مىساختند تا بعد\r\n\r\n","description":"","footnote":"","page_name":" 242 ","page_number":250},
  {"content":"\r\n\r\nاز اينكه قشون ( شيخ عمر ) آمد بتوانيم به شهر حمله‌ور شويم . من تاريخ حمله به شهر هرات را روز اول حمل تعيين كرده بودم و در آن روز دو دسته از سربازان من كه جوشن در بر و مغفر بر سر داشتند ، مامور شدند كه از مشرق و مغرب هرات مبادرت بحمله نمايند و از حصار بالا بروند .\r\nتمام تيراندازان برجسته خود را مامور نمودم كه مدافعين را بالاى حصار به تير ببندند و همچنين بكسانيكه عهده‌دار منجنيق بودند امر كردم كه بر مدافعين سنگ ببارند . به آنها گفتم كه مدافعين بالاى حصار ، بايد طورى دوچار زحمت شوند كه نتوانند براى كسانى كه از حصار بالا ميروند مانع بزرگ بوجود بياورند .\r\n( ملك محمد زشكى ) براى دفاع از هرات در روز اول روغن آب شده بسر سربازان من ريخت و عده‌اى از آنها را با اينكه جوشن و مغفر داشتند سوزانيد . مدافعين هرات ، ديگهاى بزرك را كه حلقه داشت بالاى حصار برده ، در آنجا اجاق بوجود آورده ، ديگها را روى اجاق نهادند و بر آنها روغن كردند و زير ديگها آتش افروختند بطوريكه روغن درون ديگها آنقدر داغ شد كه به جوش آمد و بدود افتاد و هنگامى كه سربازان ما ، از نردبانها بالا ميرفتند تا اينكه خود را بالاى حصار برسانند ملحقه ( ملاقه ) بزرگ را پر از روغن داغ ميكردند و روى سربازان ما ميريختند و سربازان ما از فرط درد سوختن ، نردبان را رها مينمودند و بر زمين مىافتادند و برخى از آنها بر اثر سقوط جان ميسپردند . آنهائى هم كه زنده ميماندند نميتوانستند در جنك شركت كنند و سوزش بدن ، يك لحظه ، امان استراحت به آنها نميداد .\r\nمن خود جزو كمانداران مشغول تيراندازى بودم و دو مرتبه ، دو مرد را كه بالاى حصار ملاقه در دست داشتند و مىخواستند روى سربازان من روغن داغ بريزند با تير از كار انداختم و ملحقه ( ملاقه ) از دستشان افتاد و تصور ميكنم كه روغن داغ خود آن‌ها را سوزانيد . ما سعى ميكرديم كه بتوانيم در يك نقطه از حصار ، جاى پا بدست بياوريم و همين كه در يك نقطه جاى پا بدست مىآورديم مىتوانستيم آن‌جا را تقويت نمائيم . عاقبت بعد از اينكه نزديك هزار و پانصد تن از سربازان من كشته شدند و سوختند و از كار افتادند ما توانستيم در قسمتى از حصار شرقى هرات جاى پائى باز كنيم و من بىانقطاع از آن راه براى سربازانى كه وارد شهر شده بودند نيروى امدادى مىفرستادم و براى اينكه روحيه سربازانم كه در شهر مىجنگيدند تقويت شود به ( شاهرخ ) گفتم به شهر برود و خانه‌ها را ويران كند و بسوزاند تا اينكه مدافعين نتوانند در خانه‌ها بجنگ ادامه بدهند و هر خانه را مبدل بيك قلعه جنگى نمايند .\r\nبه شاهرخ گفتم ، در جنگ ، هرگونه ملايمت و نرمى ، سبب شكست خواهد شد و تا لحظه‌اى كه جنگ ادامه دارد و طرف از پا درنيامده و تسليم نشده بايد با بيرحمى كشت و ويران كرد و سوزانيد ممكن است كه خصم براى اينكه تو را فريب بدهد اطفال خردسال و زن‌ها را جلوى تو بفرستند و تو بايد بدون شفقت كودكان و زن‌ها را هم از دم تيغ بگذرانى ولى بعد از اينكه خصم سلاح را بر زمين نهاد و تسليم شد ، او را بقتل نرسان زيرا قتل دشمنى كه تسليم شده دور از جوانمردى و شريعت است مگر اينكه مستوجب قتل باشد .\r\n( شاهرخ ) به شهر رفت و طولى نكشيد كه ستون‌هاى مرتفع دود از شهر برخاست و دانستم كه سربازانم با مشعل‌ها خانه‌هاى شهر را مىسوزانند . من گوش بصداى شهر داده بودم و از شنيدن نعره جنگجويان و ضجه زن‌ها و شيون اطفال و صداى فرو ريختن ديوارها لذت ميبردم .\r\n\r\n","description":"","footnote":"","page_name":" 243 ","page_number":251},
  {"content":"\r\n\r\nدر سامعه من هيچ نغمه موسيقى لذت‌بخش‌تر از نغمه‌هاى جنگ نيست و به همين جهت هرگز از نغمه ( چنگ ) و ( عود ) و ( قانون ) لذت نبردم . من در شگفتم چگونه مردم ، بجاى اينكه حرفه جنك را انتخاب نمايند حرفه كشاورزى يا نساجى يا سراجى را انتخاب مينمايند و چطور نمىتوانند بفهمند كه بهترين و لذت‌بخش‌ترين حرفه‌ها ، حرفه جنگى است و هيچ مرد ، در دوره زندگى ، به قدر يك مرد جنگجو از عمر خود لذت نمىبرد .\r\nاگر مىخواهى در جهان بزرگ و سرور باشى حرفه جنگ را انتخاب كن . اگر ميل دارى پسرانت بعد از تو ببزرگى و فرماندهى برسند به آن‌ها حرفه جنك را بياموز . شاعر طوسى كه من مزار او را ساختم و سنك به قبرش نهادم ميگويد :\r\n ( دبيرى است از پيشه‌ها ارجمند - * از آن مرد افكنده گردد بلند ) \r\nليكن يك دبير با اينكه حرفه‌اى ارجمند دارد هرگز بمرتبه فرماندهى بر جهان نميرسد مگر اينكه حرفه جنگى داشته باشد . من علماء را محترم ميشمارم و هر شهر را كه گشودم از قتل و آزار علماء خوددارى كردم ، معهذا مقام يك مرد عالم ، هرگز از مرتبه معنوى تجاوز نميكند مگر اينكه مانند من شمشيرزن باشد و حرفه اصلى خود را ، جنك قرار دهد . يكمرد جنگى چون من ، بر صدها هزار عالم و دبير فرماندهى مينمايد اما بزرگترين دانشمندان جهان از نوع ( ابن خلدون ) كه من راجع به او - كه در شام وى را ديدم - صحبت خواهم كرد چاره ندارد جز اينكه مطيع يك مرد جنگى چون من باشد .\r\nمن فكر ميكنم كسى كه مرد جنگى باشد و يك بار منظره ميدان جنك را ببيند و نعره سلحشوران و شيون زن‌ها و گروگان و چكاچاك سلاح و صداى سم اسب‌ها را بشنود هرگز از نغمه موسيقى و غمزه ساقى لذت نخواهد برد زيرا بهترين و بزرگترين لذات دنيا ، براى مرد ، لذتى است كه در ميدان جنك بدست مىآيد .\r\nدر داخل شهر ، جنگ شدت كرد و عده‌اى از مدافعين حصار مجبور شدند براى كمك به كسانى كه در شهر مىجنگيدند از حصار پائين بروند . من نمىتوانستم تا غروب آن روز ، نيروى امدادى را از راه حصار به داخل شهر بفرستم و دستور دادم كه حصار را بشكافند كه بتوان به سهولت وارد شهر شد و از آنجا خارج گرديد . وقتى آفتاب روز اول حمل بوسط آسمان رسيد سربازان من بمناسبت اينكه مدافعين حصار كم و ضعيف بودند پنج رخنه در حصار بوجود آوردند . در همان موقع چند نفر از شهر خارج شدند و ديدم كه مردى را روى تخته‌اى عريض نهاده‌اند و بسوى من مىآمدند . وقتى نزديك شدند مشاهده كردم مردى كه روى تخته قرار گرفته پسرم شاهرخ است و از وضعش دانستم كه هنوز جان دارد . ولى اگر كشته هم ميشد باعث اندوه من نمىگرديد همان‌گونه كه شيخ عمر را كشتند ( بطورى كه خواهم گفت ) و كوچكترين اثر نامطلوب در من نكرد .\r\nزيرا در ميدان جنك ، ارزش جان فرمانده قشون ، و ارزش جان يك سرباز مساوى است و اينكه براى فرمانده قشون قابل بارزش زيادتر هستند از لحاظ لياقت وى مىباشد و او مىتواند ميدان جنك را اداره كند و يك سرباز ، قادر باداره ميدان جنك نيست .\r\nمعلوم شد كه يك ضربت شديد شمشير ران راست ( شاهرخ ) را مجروح كرده و او ديگر قادر بايستادن نيست . گفتم او را به خيمه‌اش ببرند و زخمش را ببندند و همان‌جا باشد تا بهبود حاصل كند . وقتى موقع نماز عصر فرا رسيد از تمام شهر هرات دود برميخاست و سربازان من تا آنجا كه\r\n\r\n","description":"","footnote":"","page_name":" 244 ","page_number":252},
  {"content":"\r\n\r\nتوانسته بودند خانه‌هاى شهر را ويران كردند و آتش زدند . وقتى من از نماز عصر فارغ گرديدم و از مسجد خارج شدم به من اطلاع دادند كه ( ملك محمد زشكى ) و دو پسرش دستگير گرديدند ( مسجدى كه تيمور لنگ ميگويد از آن خارج شد مسجد قابل حمل او بود كه شرح آن در آغاز اين سرگذشت به نظر خوانندگان رسيد - مارسل بريون )\r\nليكن جنك در شهر ادامه داشت و سربازان هرات نميخواستند تسليم شوند . من ميل نداشتم با ( ملك محمد زشكى ) وارد مذاكره شوم . زيرا بر اثر مقاومت او ، عده زيادى از سربازان من كشته و مجروح شدند . لذا گفتم سرش را از بدنش جدا نمايند و بر نيزه بزنند و بمدافعين نشان بدهند و به آن‌ها بفهمانند كه چون اميرشان كشته شده ادامه مقاومت آنها بيفايد ، است . بافسران خود سپردم بمدافعين بگويند كه هرگاه دست از مقاومت برندارند ، پسران ( ملك محمد زشكى ) نيز كشته خواهند شد و سرشان را بر نيزه خواهند ديد . مشاهده سر بريده سلطان نيروى پايدارى مدافعين را سست كرد و قبل از غروب آفتاب همه تسليم شدند و سربازان من آنان را اسير نمودند و از شهر بيرون بردند . چون شهر به تصرف من درآمده بود گفتم كه ديگر خانه‌ها را ويران نكنند و نسوزانند و افسران و سربازانم را آزاد گذاشتم كه شهر را مورد يغما قرار دهند .\r\nآن شب اوقات ما صرف جمع‌آورى اسيران و انتقال آنها بخارج شهر ، و همچنين صرف مداواى مجروحين گرديد و از روز بعد ، سكنه شهر را وادار كرديم كه اموات را دفن نمايند و بعد از اين‌كه اجساد دفن شد دستور دادم كه سكنه آباديهاى هرات را به بيگارى بگيرند و آنها را با كمك سكنهء خود هرات ، حصار شهر را ويران كنند . ويران كردن حصار شهر پانزده روز طول كشيد و پس از اين‌كه حصار ( هرات ) از بين رفت من پسران ( ملك محمد زشكى ) را احضار كردم . پسر بزرگ هيجده ساله بود و پسر كوچك پانزده ساله بود و به آنها گفتم پدرتان با من ناجوانمردى كرد و دو قاصد مرا كشت و سزاى عمل خود را ديد من از خون شما بمناسبت اينكه خصومتى با من نكرده‌ايد مىگذرم و اگر مطيع من باشيد حكومت ( هرات ) را ببرادر ارشد واميگذارم و اگر سر از فرمان من بپيچيد ، مثل پدرتان كشته خواهيد شد .\r\nپسر بزرك ( ملك محمد زشكى ) كه موسوم بود به ( محمود ) گفت اى امير ما از اطاعت تو سر نخواهيم پيچيد به ( محمود ) گفتم تو بعد از اين به حكم من ، حاكم ( هرات ) خواهى بود و ميتوانى حكومت يكى از توابع هرات را ببرادرت واگذار كنى من ميل نداشتم كه ( هرات ) ويران شود ولى رفتار زشت و غرور پدرت مرا وادار نمود كه مبادرت بحمله نمايم و در نتيجه شهر ( هرات ) آسيب ديد و تو بعد از من براى آبادى اين شهر بكوش ولى از ساختن حصار خوددارى نما . چون اگر تو در پيرامون اين شهر حصار بسازى من فكر خواهم كرد كه قصد طغيان دارى و ناگزير تو را بمجازات خواهم رسانيد . ( محمود ) گفت اى امير ، من به تو قول مىدهم كه هرگز عليه تو طغيان نخواهم كرد .\r\nگفتم من چون پدرت را كشته‌ام اميدوار نيستم كه روزى تو ، حاضر شوى از روى صميميت به من خدمت كنى ولى ميتوانى طورى رفتار نمائى كه جان و مالت بخطر نيفتد و بعد از تو فرزندانت در اين كشور سلطنت نمايند و چون تو دست نشانده من هستى هرگاه روزى مورد حمله قرار گرفتى مىتوانى از من كمك بخواهى و من در آن روز از تو حمايت خواهم كرد .\r\nجنگ ( فيروزآباد ) و جنگ ( هرات ) طورى قشون مرا ضعيف كرده بود كه ادامهء توقف من\r\n\r\n","description":"","footnote":"","page_name":" 245 ","page_number":253},
  {"content":"\r\n\r\nدر آن ناحيه خطر داشت زيرا اگر مىفهميدند كه من ضعيف شده‌ام به من حمله مىكردند و مرا از پا درمىآوردند اين بود كه منتظر آمدن ( ميران شاه ) از ( فارس ) نشدم و با بازمانده قشون خود به راه افتادم تا از راه ( طوس ) و كوچان ( قوچان ) از ايران خارج شده خود را بماوراء النهر برسانم .\r\nمن ميتوانستم ، مستقيم از هرات بسوى شمال بروم اما مىبايد از مناطقى عبور نمايم كه احتمال داشت بين من و حكام محلى جنك دربگيرد . ليكن راه ( طوس ) و ( قوچان ) در آنموقع براى قشون من يك راه امن محسوب مىشود . وقتى به ( طوس ) رسيدم آفتاب وارد برج سور شده و حرارت هوا افزايش يافته بود .\r\nمن در ( طوس ) بيش از دو روز آن هم براى اينكه اسبها از خستگى بيرون بيايند ، توقف نكردم و روز دوم بر مزار فردوسى رفتم تا مشاهده كنم مزار او چگونه است و ديدم در باغى كه مزار فردوسى در آن بود بوته‌هاى گل زرد و گل سرخ ، داراى گل شده است پس از دو روز توقف از ( طوس ) به راه افتادم و بكشور ( كوچان ) رسيدم و بار ديگر مردان و زنان كوچانى را كه همه داراى موهاى زرد و چشمهاى زاغ بودند ديدم باز هم از مردان كوچانى درخواست نمودم كه وارد قشون من شوند ولى پيشنهادم را نپذيرفتند . هوا خوب و آب فراوان بود و از مناطقى عبور ميكرديم كه آذوقه و عليق به قدر كافى وجود داشت و بدون حادثه‌اى قابل ذكر به وطن خود رسيدم و پيش از اين‌كه وارد ( سمرقند ) شوم راه شهر ( كش ) را پيش گرفتم كه زادگاه من است و دستور داده بودم آن را طورى بسازند كه زيباترين شهر جهان شود و ميخواستم بدانم كه دستور من چگونه بموقع اجرا گذاشته شده است .\r\nاز روزى كه من شروع بجهان‌گشائى كردم بطورى كه گفتم صنعتگران را امان دادم و عده‌اى كثير از آنها را بماوراء النهر فرستادم تا اينكه در آنجا بصنعت خود مشغول شوند و شاگردانى را تربيت نمايند كه بعد از آنها بتوانند به آن صنعت ادامه بدهند . روزى كه من امر كردم شهر كش ( با كسر كاف و سكون شين - مترجم ) ساخته شود بهترين صنعتگران ايران و بين النهرين در ماوراء النهر بودند و من آنها را از بغداد و شهرهاى ايران بماوراء النهر كوچ دادم من گفتم براى ساختن شهر ( كش ) از سنگ سماق بدخشان استفاده شود و از خراسان سنگ يشم بياورند و ستون‌هاى عمارت مخصوص مرا در شهر ( كش ) با سنك يشم بسازند .\r\nمن گفتم از فارس سنك مرمر بماوراء النهر منتقل نمايند تا اينكه ديوارها و كف اطاقهاى عمارت مخصوص من از مرمر مفروش گردد . من بهترين كاشىكارهاى اصفهان را به كار واداشتم تا اينكه عمارت مرا در شهر ( كش ) كاشىكارى كنند . در ماوراء النهر دو معمار بغدادى بودند كه فن معمارى را در ( روم ) آموختند و مىتوانستند طاقهاى رومى بسازند و به آنها گفتم كه در عمارت بزرگ من در ( كش ) تمام طاقها را با اسلوب طاق رومى بنا نمايند زيرا طاق رومى اگر با مصالح خوب ساخته شود هزار سال باقى ميماند و ويران نخواهد گرديد مگر با گذشتن يك الف ( يعنى هزار سال - مترجم ) يا بر اثر زلزله ( از شگفتىها اينست كه شهر ( كش ) و عمارت تيمور لنگ در آن شهر بر اثر زلزله ويران شد - مارسل بريون )\r\nچون ديده بودم كه در شيراز كنار معابر درخت ميكارند گفتم كه در تمام معابر شهر كش درخت‌كارى كنند تا اينكه وقتى انسان از معابر شهر عبور مىنمايد خود را در يك باغ بزرگ تصور كند . در آغاز شرح زندگى خود گفتم كه آموزگار اول من پيرمردى بود باسم ( ملا على بيك )\r\n\r\n","description":"","footnote":"","page_name":" 246 ","page_number":254},
  {"content":"\r\n\r\nكه دندان نداشت و در مسجد محله ما واقع در ( كش ) به اطفال خواندن و نوشت مىآموخت و نيز گفتم كه در هفت سالگى از مكتب‌خانه ( ملا على بيك ) خارج شدم و بمكتب‌خانه ( شيخ شمس الدين ) رفتم . روزى كه من شهر ( كش ) را مىساختم مدتى از مرك آن دو ميگذشت و وضع زندگى فرزندان ( شيخ شمس الدين ) بد نبود اما فرزندان ( ملا على بيك ) با عسرت زندگى مىكردند و من امر كردم كه براى هريك از فرزندان ( ملا على بيك ) يك خانه بسازند و جهت آنها مستمرى برقرار نمودم .\r\nروزى كه من در شهر ( كش ) براى فرزندان ( ملا على بيك ) خانه ساختم هنوز از دهان ( ابن خلدون ) كه او را در شام ديده بودم نشنيده بودم كه بزرگترين نعمت كه خداوند بعد از نعمت حيات و سلامتى به انسان ميدهد دوستى يك مرد بزرك است زيرا دوستى يك مرد بزرك انسان را به تمام آرزوهاى خود مىرساند و وى را داراى مكنت و حشمت مىكند . با اينكه هنوز آن گفته را از ( ابن خلدون ) نشنيده بودم مىانديشيدم كه چون من فرمانرواى جهان هستم كسانى كه پدرانشان در گذشته به من خدمت كردند و به جهتى بر من حق داشتند نمىبايد با عسرت زندگى كنند و اگر آنها از حيث معيشت در مضيقه باشند دليل بر دنائت من است .\r\nپس از اين‌كه خانه‌هاى فرزندان ( ملا على بيك ) ساخته شد فكرى برايم پيش آمد و به خود گفتم شهر ( كش ) مسقط الراس من است و من در آن شهر چشم بجهان گشودم و مدتى بعد از تولد در آن شهر ميزيستم و همشهرىهاى من هم مانند آموزگارانم بر من حق دارند آيا سزاوار است مرد يا زنى كه همشهرى فرمانرواى جهان مىباشد با عسرت زندگى كند و نداند كه نان فردا را چگونه تهيه نمايد ؟\r\nاين بود كه عزم كردم براى تمام سكنه بىبضاعت شهر ( كش ) مشروط بر اين‌كه بومى باشند مستمرى برقرار نمايم تا در زادگاه من فقير وجود نداشته باشند و هيچكس از فكر معاش سر را بر زانوى غم تكيه ندهد .\r\n( براستى كه تيمور لنك از لحاظ شخصيت يكى از عجايب بوده و انسان نميداند آن مرد را كه آنهمه بىرحم و خونخوار و اينهمه جوانمرد و سخى بود چگونه مورد قضاوت قرار بدهد - مارسل بريون )\r\nمن تصور نمىكنم در جهان شهرى زيباتر از ( كش ) وجود داشته باشد . معابر زادگاه من بقدرى وسيع است كه از اين طرف تا آن طرف معبر پنجاه ذرع مىباشد و بيست و پنج سوار كنار هم براحتى از معبر مىگذرند . با اين‌كه بزيبائى شهر ( كش ) در جهان شهر نيست و عمارت من در آن شهر زيباترين عمارت جهان است بيش از يكهفته در آن شهر بسر نبردم زيرا نمىخواستم عهد خود را زير پا بگذارم و خويش را تسليم راحت‌طلبى بكنم . من ميدانستم كه اگر راحتىطلب شوم ، همانطور كه من امراى راحت‌طلب را از پا درآوردم مردى هم پيدا مىشود و مرا از پا درمىآورد و در گيتى هركس كه راحتىطلب شد و اوقات خود را صرف عيش و طرب كرد از پا درمىآيد و به خاك مذلت مىافتد . اين بود كه بعد از يكهفته توقف در شهر ( كش ) از آن شهر خارج شدم و بصحرا رفتم و در اردوگاه بين افسران و سربازانم بسر بردم و مشغول تدارك سفر هندوستان شدم .\r\nمن از دو راه مىتوانستم به هندوستان بروم يكى از راه خراسان و زابلستان و ديگرى\r\n\r\n","description":"","footnote":"","page_name":" 247 ","page_number":255},
  {"content":"\r\n\r\nاز راه ( كابلستان ) و ( غور ) راه خراسان و زابلستان كم‌آب بود و بخصوص بعد از عبور از بيرجند قشون من دوچار كم‌آبى يا بىآبى مىگرديد . ليكن راه ( كابلستان ) و ( غور ) آب داشت و در هيچ‌جا سواران من مواجه با كم‌آبى نميشدند و ذكر كردم كه يك قشون سوار بيش از يك قشون پياده احتياج به آب دارد زيرا يك اسب بيش از سى يا چهل مرد آب مىنوشد . راه خراسان و زابلستان مسطح و هموار بود و سواران من باسرعت از آن عبور ميكردند اما راه ( كابلستان ) در بعضى از مناطق بمناسبت وجود كوهها صعب العبور به نظر مىرسيد .\r\nمعهذا من راه ( كابلستان ) را ترجيح دادم زيرا ميدانستم در آن راه از حيث آب در مضيقه نخواهم بود و عزم داشتم كه بعد از رسيدن به ( غور ) ابدال كلزائى و عده‌اى از مردان او را با خود به هندوستان ببرم .\r\n\r\n","description":"","footnote":"","page_name":" 248 ","page_number":256},
  {"content":"\r\n\r\n\r\nفصل بيست و دوم قتل ( شيخ عمر ) در فارس\r\nدو روز قبل از اينكه از ماوراء النهر بسوى ( بدخشان ) و آنگاه كابلستان به راه بيافتم تا از آنجا به هندوستان بروم يك خبر حيرت‌آور به من رسيد . من چون در تمام كشورهاى خود كبوترخانه دارم زودتر از خبرهاى جهان مطلع مىشوم و شايد بتوان گفت كه روز بروز از اخبار كشورهاى خود مستحضر ميگردم و بوسيله كبوتر خبرى به من رسيد كه ( شيخ عمر ) پسر مرا در فارس كشتند .\r\nمن از وصول خبر مرك پسرم غمگين نشدم زيرا مرك براى مردى چون من آنقدر عادى است كه حتى خبر مرك پسرم مرا مهموم نميكند ولى حيرت كردم كه چگونه شخصى چون فرزند مرا بقتل رسانيده‌اند . بطوريكه از نامه مختصرى كه بوسيله كبوتر فرستاده بودند مستفاد مىشد در فارس نزديك شيراز جلگه‌اى هست موسوم ( دشت نرگس ) زيرا در آن جلگه گل‌هاى نرگس فراوان است . شيخ عمر براى شكار به آن جلگه ميرود و عده‌اى به او و همراهانش حمله‌ور مىشوند و او را بقتل ميرسانند و قاتلين از عشاير فارس بوده‌اند و در آن نامه ننوشته بودند كه كداميك از عشاير فارس مبادرت بقتل فرزند من كرده‌اند .\r\nنويسنده نامه كلانتر شيراز بود و من او را به خوبى ميشناختم و مىدانستم مردى است از اهالى ( تاشكند ) و كلانتر مىگفت كه بر اثر قتل ( شيخ عمر ) هرج و مرج حكمفرما شده و بعيد نيست كه عشاير فارس مبادرت بحمله نمايند و شيراز را بگيرند . كلانتر مىگفت وى تا آنجا كه بتواند پايدارى خواهد كرد ليكن براى اينكه اوضاع وخيم نشود بهتر اينست كه من نيروى امدادى بفارس بفرستم . يك مرتبه ديگر بر اثر فتنه‌ايكه من در انتظارش نبودم عزم من تغيير كرد و دريافتم كه رفتن من بفارس ضرورىتر از رفتن بهندوستان است . اگر ميخواستم از راه ( رى ) و ( اصفهان ) بفارس بروم مدتى طول ميكشيد و ضرورت ايجاب ميكرد از راه خراسان و يزد خود را بفارس برسانم يعنى از راهى كه براى يك قشون سوار بمناسبت كم‌آبى بسيار دشوار است . ( ميران شاه ) را كه سلطان فارس بود و گفتم كه ( شيخ عمر ) را بجاى او گماشتم در ماوراء النهر نهادم و خود در راس يك قشون سوار هفتاد هزار نفرى به راه افتادم .\r\nمن بعد از عبور از ماوراء النهر و خراسان مرتبه‌اى ديگر به شهر علماء و فضلاء يعنى\r\n\r\n","description":"","footnote":"","page_name":" 249 ","page_number":257},
  {"content":"\r\n\r\nشهر ( بشرويه ) رسيدم اما فرصت نداشتم كه در آن شهر كه سكنه‌اش از خاركن گرفته تا امام مسجد شهر همه اهل فضل هستند صحبت كنم زيرا شتاب داشتم كه زودتر خود را بفارس برسانم و انتقام خون ( شيخ عمر ) را بگيرم و آتش فتنه را خاموش كنم . بعد از عبور از ( بشرويه ) بجاى اينكه بسوى ( بيرجند ) بروم راه را كج كردم و به جائى رسيدم كه موسوم است به ( رباط خان ) و آنجا آخرين نقطه‌اى بود كه آب به مقدار زياد در آن يافت ميشد . رباطخان يك آبادى كوچك است كه داراى يك كاروانسراى بزرك مىباشد و آن كاروانسرا را چون يك قلعه جنگى ساخته‌اند زيرا ( رباط خان ) در محلى واقع شده كه راه عبور راهزنان است و راهزنان براى تحصيل آب مجبورند خود را به ( رباط خان ) برسانند و بندرت اتفاق مىافتد كه دزدان بعد از ورود به ( رباط خان ) درصدد برنيايند كه سكنه محلى را مورد چپاول قرار دهند .\r\nلذا سكنه ( رباط خان ) پيوسته براى جنك آماده هستند و اگر شماره دزدان زياد باشد بكاروانسرا ميروند و در آن را مىبندند و از آن پس مانند كسانى كه در يك دژ جنگى هستند پايدارى مىنمايند . بعد از اين‌كه وارد ( رباط خان ) شدم چند تن از سالخوردگان آبادى را احضار كردم تا با آن‌ها راجع به خط سير خود مشورت نمايم . كدخداى آبادى كه مردى ريش‌سفيد بود گفت اى امير مقابل تو بيابانى است كه شصت فرسنگ طول دارد . در آن بيابان آب نيست و علف نميرويد و حتى بوته‌اى خشك يافت نميشود كه تو بتوانى شاخه‌اى از آن را خلال دندان كنى و خداوند بيابانى به اين خشكى و بىحاصلى نيافريده است و تو نميتوانى با اين قشون بزرك از آنجا بگذرى و قشون تو در روز دوم از تشنگى به هلاكت خواهد رسيد . از آن بيابان نميتوان گذشت مگر با شتر و كسى كه سوار بر اسب است قادر به عبور از بيابان شصت فرسنگى نيست حتى شترسوار هم بايد با خود آب ببرد زيرا شتر او بايد يك مرتبه در صحرا آب بنوشد بهمين‌جهت يك شترسوار نمىتواند به تنهائى از اين بيابان عبور كند و بايد كاروانى از شترسواران از بيابان عبور كنند كه بعضى از آن‌ها سوار بر شتر باشند و بار شتران ديگر را آب كنند .\r\nآنگاه كدخداى سالخورده شرح چند نفر از مردان مشهور را داد كه به تنهائى يا باتفاق دو يا سه نفر وارد بيابان شدند بدين اميد كه از آن بگذرند ولى نتوانستند عبور نمايند و تشنگى آنها را از پا درآورد و لاشه آنها طعمهء مرغان لاشخوار گرديد و استخوان‌هاى سفيدشان در صحرا بجا ماند . گفتم من يك مرتبه از خراسان به زابلستان رفتم و مرتبه ديگر از فارس بخراسان سفر كردم و در آن سفرها ، از بيابانهاى بىآب گذشتم . كدخداى آبادى گفت آن بيابان را كه تو از آن عبور كردى داراى آب است و بخصوص در فصل بهار ، آب در آن بيابان فراوان مىشود ولى اين بيابان كه تو ميخواهى از آن عبور كنى آب ندارد . اگر قشون تو شترسوار بود ميتوانستى راويه‌هاى بزرگ پر از آب را بار شتران كنى كه در راه آب داشته‌باشى و از صحرا بگذرى . اما قشون اسب‌سوار تو ، نميتواند از بيابانى كه در پيش‌دارى عبور نمايد .\r\nگفتم از اين قرار من كه تا اينجا آمده‌ام بايد مراجعت كنم زيرا بيابان بدون آب مانع از عبور من است . پيرمرد كدخدا دست خود را به طرف مشرق دراز كرد و گفت اگر از اين‌جا به خط راست به روى بعد از دو روز كوهى را خواهى ديد كه از شمال بسوى نيمروز ( جنوب ) امتداد دارد و هرگاه تو قشون خود را از دامنه آن كوه عبور بدهى دوچار بىآبى نخواهى شد چون در دامنه آن\r\n\r\n","description":"","footnote":"","page_name":" 250 ","page_number":258},
  {"content":"\r\n\r\nكوه جوهاى آب جارى است و بعد از اين‌كه دامنه كوه را طى كردى به جائى ميرسى كه از حدود بيابان شصت فرسنگى تجاوز كرده‌اى . آنگاه ميتوانى دامنه كوه را رها كنى و وارد بيابان شوى و در آنجا آب خواهى يافت . گفتم اى مرد سالخورده آيا تو راه‌هاى اين حدود را ميشناسى ؟\r\nكدخدا گفت بلى اى امير گفتم آيا موافقت ميكنى كه راهنماى من بشوى ؟ پيرمرد گفت اى امير ، خود و پسرم راهنماى تو خواهيم شد و تو را بدامنه كوه خواهيم رسانيد و آنگاه تو را بسوى بيابان ميبريم . گفتم اگر تو قشون مرا سالم از بيابان عبور بدهى پاداشى خوب دريافت خواهى كرد . پير مرد كدخدا گفت وظيفه من و پسرم خدمتگذارى است و آنچه از دستمان برآيد كوتاهى نخواهيم كرد .\r\nمن به پيرمرد و پسرش اسب دادم تا بتوانند بپاى سواران من بيايند و پيرمرد براى من حكايت كرد بيابانى كه من ميخواستم از آن عبور كنم همان بيابان معروف است كه در داستان‌ها گفته‌اند و قشون سلم و طور در آن بيابان از بين رفت و هرگاه من وارد بيابان مزبور مىشدم ، قشون من نيز مثل قشون سلم و طور از بين مىرفت .\r\nپيرمرد به خط مستقيم ما را بسوى مشرق برد تا اينكه بدامنه كوه رسيديم و از او پرسيدم آيا شما هم موقعى كه ميخواهيد بفارس برويد از اين دامنه عبور ميكنيد و خود را بفارس مىرسانيد .\r\nمرد سالخورده جواب داد اى امير ما جرئت نمىكنيم به تنهائى از اينجا عبور كنيم زيرا اين راه ، دزد گاه است . اكنون كه تو با يك قشون بزرگ از اين‌جا عبور ميكنى كسى جرئت ندارد به تو حمله‌ور شود ولى اگر تنها باشى يا با كاروان كوچك از اين‌جا عبور كنى مورد حمله قرار خواهى گرفت و راهزنان مالت را مىبرند و تو را هم بقتل ميرسانند . گفتم مگر اينجا حاكم ندارد تا اين‌كه براى از بين بردن دزدها اقدام كند . مرد سالخورده گفت از روزى كه من بخاطر دارم اين حاكم در اين‌جا براى كوتاه كردن دست راهزنان اقدام نكرده است . قسمت پائين اين كوه‌ها به زابلستان مىخورد و قسمت بالاى آن به ( غور ) و افغانستان اتصال پيدا مىكند و اين وسط ، بىصاحب است و هركس به تنهائى از اينجا عبور كند بقتل مىرسد .\r\nحركت ما در دامنه كوه‌ها بسته بود بمواضع آب و طورى ميرفتيم كه بتوانيم در هرجا كه آب هست اتراق كنيم . با اين‌كه پيرمرد مىگفت جرئت نميكرد به تنهائى از آن منطقه عبور نمايد همه‌جا را مىشناخت . من از او پرسيدم تو كه از اين‌جا نيامدى چگونه اين دشتها و كوه‌ها را به خوبى مىشناسى ؟ پيرمرد گفت اى امير من در موقع كودكى و آغاز جوانى چوپان بودم و گوسفندان خود را در دامنه اين كوه‌ها مىچرانيدم . پرسيدم آيا در آن موقع اين‌جا امن بود و اگر امن نبود تو چگونه گوسفندان خود را در دامنه‌هاى اين‌جا مىچرانيدى . مرد سالخورده گفت اى امير در آن موقع بيرجند و قائن حاكمى داشت با قدرت و دلير و طورى راهزنان را ترسانيده بود كه كسى جرئت نميكرد گوسفندان مرا بيغما ببرد و راهزنان ميدانستند گوسفندانى كه من ميچرانم از حاكم بيرجند و قائن است .\r\nيكروز هنگام ظهر به نهرى رسيديم كه از كوه فرود مىآمد و سربازان من نزديك آن نهر اتراق كردند . من قدرى از نهر فاصله گرفتم و بعد از اداى نماز به خيمه خود رفتم كه استراحت كنم و يك مرتبه يك مار به من حمله‌ور شد و قبل از اين‌كه من بتوانم آن جانور مهلك را بقتل برسانم مرا\r\n\r\n","description":"","footnote":"","page_name":" 251 ","page_number":259},
  {"content":"\r\n\r\nگزيد . مار ، بالاى قوزك چپ من نيش زد و قبل از اين‌كه بتواند بگريزد من با لگد كمرش را شكستم و ملازمانم آن جانور را بقتل رسانيدند . هنگامى كه مار مرا نيش زد ، جز يك سوزش كوچك ، مثل اين‌كه خارى در پا فرو برود احساس ديگرى نكردم و درد ناشى از نيش مار ، در قبال زخم هائى كه من در ميدان‌هاى جنگ خورده بودم قابل نبود . معهذا پيرمرد راهنما را احضار كردم و لاشه مار را به او نشان دادم و گفتم اين جانور مرا نيش زده آيا نيش آن خطرناك است يا نه ؟ مرد سالخورده از مشاهدهء لاشهء مار حيرت و وحشت كرد و گفت اى امير ، اين مار از نوع مارهاى ( كبچه ) است و اگر كسى را بزند و فورى ، محل نيش را نشكافند و نمكند ، مارگزيده خواهد مرد .\r\nگفتم از اين قرار اجل من رسيده و من در اين‌جا زندگى را بدرود خواهم گفت . پيرمرد بانك زد فورى طناب بياوريد . طناب آوردند و مرد سالخورده پاى چپ مرا در نيمه ساق پا محكم بست و گفت براى اين پاى ترا بستم كه زهر مار بدل نرسد . آنگاه خنجر مرا گرفت و محل نيش مار را با خنجر شكافت و دهان را روى شكاف گذاشت و شروع بمكيدن كرد . لحظه به لحظه خونى را كه در دهانش جمع شده بود بيرون مىريخت و من از او پرسيدم براى چه اين كار را مىكند . وى در جواب گفت براى اين‌كه زهر از بدن تو خارج شود . از ظهر كه من گرفتار نيش مار شدم تا هنگام نماز عصر ، آن مرد بىانقطاع محل زخم را مىمكيد و خون را از دهان بيرون مىريخت . در آن موقع حس كردم كه تب كرده‌ام و به پيرمرد گفتم آيا مارگزيده تب مىكند ؟ مرد سالخورده گفت بلى اى امير و در حال تب ميميرد .\r\nگفتم من از مرگ بيم ندارم و پيوسته مرگ را استقبال كرده‌ام . پيرمرد گفت من چون پاى تو را با طناب بستم و مانع از اين شدم كه زهر بدل تو برسد و محل نيش مار را شكافتم و زهر را مكيدم و بيرون آوردم تو نخواهى مرد و اين‌جا بمان تا وقتى كه معالجه شوى . آنگاه پيرمرد راهنما اظهار كرد امروز ، وقتى من وارد خيمه تو شدم و لاشه مار كبچه را ديدم بسيار حيرت كردم براى اينكه در اين هواى گرم مار از سوراخ خود بيرون نمىآيد . در پشت اين كوه مار ( كبچه ) به مقدار زياد وجود دارد ولى هيچ‌يك از آنها در موقع گرما از سوراخ خارج نمىشوند و مار آنقدر ظريف است كه اگر در معرض آفتاب تابستان و صحرا قرار بگيرد . ميميرد و من نميدانم اين مار كه به تو نيش زد چگونه وارد خيمه‌ات گرديد .\r\nمدت سه روز من در آنجا كه مار مرا گزيده بود توقف كردم و روز سوم تب قطع شد و در آن سه روز پاى چپ من طورى متورم شده بود كه گوئى يك مشك پر از آب است ولى بعد از آن ورم پا تخفيف يافت و من توانستم سوار بر اسب شوم و از آن‌جا به راه بيفتم .\r\nمرد سالخورده مىگفت كه مار كبچه تخم ميگذارد و روى تخم ميخوابد و هربار از پنج تا سى توله مار از تخم‌ها خارج مىشود و به همين جهت است كه در پشت آن كوه‌ها مارهاى كبچه از مورچه فراوانتر مىباشد . بعد از اين‌كه از آنجا به راه افتاديم من هر زمان كه ميخواستم وارد خيمه خود شوم دقت مىكردم تا اين‌كه گرفتار نيش مار نشوم و پيرمرد همچنان براهنمائى ادامه داد .\r\nكوه‌هائى كه ما از دامنه آنها عبور ميكرديم رنگارنگ بود و ما ميديديم كه بعضى از آنها به رنگ سبز و برخى برنگ زرد و بعضى هم نارنجى مىباشد . در هيچ يك از آن كوه‌ها درخت نديدم و حال آنكه در كوه‌هاى استراباد و مازندران و گيلان درخت به مقدار زياد يافت مىشد . با اين‌كه\r\n\r\n","description":"","footnote":"","page_name":" 252 ","page_number":260},
  {"content":"\r\n\r\nكوه‌ها درخت نداشت داراى آب بود و نهرهاى كوچك آب ، از كوه‌ها خارج ميگرديد و در دامنه كوه جريان پيدا مىكرد و همه آنها در بيابان از بين رفت . يك روز كه كنار يك نهر اتراق كرده بوديم من در نهر سنگ ريزه زرد رنگ ديدم و تصور كردم كه طلا مىباشد مرد سالخورده كه راهنماى ما بود مرا از اشتباه بيرون آورد و گفت آن سنگريزها مطلا است نه طلا ولى در بعضى از كوه‌ها كه ما از دامنه‌هاى آنها گذشتيم طلا وجود دارد .\r\nپس از اين‌كه از دامنه كوه‌ها عبور كرديم راهنماى سالخورده و پسرش مرا بمنطقه‌اى رسانيدند كه در جنوب بيابان لم‌يزرع و غيرقابل عبور قرار گرفته بود . در آنجا پيرمرد به من گفت اينك تو اى امير در نقطه‌اى هستى كه مىتوانى از راه صحرا بفارس به روى و ديگر اسب‌هاى تو در بيابان از تشنگى تلف نخواهند شد گفتم آيا تو از راهى كه آمديم مراجعت خواهى كرد مرد پير گفت اى امير من جرئت ندارم كه از آن راه برگردم زيرا دزدان من و پسرم را خواهند كشت و اگر تو به من كمك كنى من از راه بيابان لم‌يزرع به ( رباط خان ) مراجعت مىنمايم .\r\nپرسيدم آيا مىتوانى از راه بيابان خشك به ( رباط خان ) برگردى . آن مرد گفت بلى اى امير چون ما با شتر مراجعت خواهيم نمود و شتر در راه بيابان بيش از يك مرتبه آب نميخورد و من ميتوانم آب را با خود ببرم . من براى آن پيرمرد خدمت‌گزار و پسرش چند شتر فراهم كردم و مبلغى پول برسم پاداش به پدر و پسر دادم و آنگاه بسوى فارس به حركت درآمدم .\r\nاز آن ببعد براى آب دوچار مضيقه نشدم چون هرچند فرسنگ يك منبع آب بود و ما مىتوانستيم اسب‌ها را سيراب كنيم . آذوقه و عليق هم به قدر كافى بدست مىآمد تا اين‌كه بفارس رسيدم .\r\nدر آنجا كلانتر نزد من آمد و بتفصيل چگونگى قتل پسرم ( شيخ عمر ) را باطلاعم رسانيد و گفت قاتل پسر تو ، افراد قبيله ( بوير ) هستند و آنها بعد از قتل ( شيخ عمر ) بكشور خود مراجعت كردند . كشور آنها منطقه‌ايست مشجر و جنگلى داراى آب فراوان و در آن منطقه هر كماندار ( بوير ) يك يل است و هيچكس در آنجا نمىتواند با قبيله ( بوير ) پيكار كند بطورى كه غلبه نمايد . من براى خيرخواهى ميگويم كه تو اگر بكشور ( بوير ) به روى قشون خود را به هلاكت خواهى رساند و كسى در خود كشور ( بوير ) از عهده افراد آن قبيله برنمىآيد . گفتم راجع به اين موضوع فكر خواهم كرد و تصميم خود را بعد ، آشكار خواهم نمود .\r\nآنگاه راه شيراز را پيش گرفتم و پس از ورود به آن شهر تحقيق كردم كه بدانم آيا آنچه ( كلانتر ) شيراز گفته حقيقت دارد يا نه ؟ اتفاق مىافتد كه مردى با ديگران دشمن است و براى اينكه وسيله محو آنان را فراهم كند آنها را متهم بقتل مىنمايد و من لازم ميدانستم كه قبل از جنگ راجع به آنچه كلانتر شيراز به من گفته تحقيق نمايم و اگر حقيقت داشت ، درصدد برآيم كه از از قبيلهء ( بوير ) انتقام بگيرم ، بعد از اين‌كه تحقيق كردم معلوم شد كه گفتهء كلانتر شيراز صحيح است و ( شيخ عمر ) را افراد قبيله ( بوير ) بقتل رسانيده‌اند و بعد از مرگش جنازه وى را در دشت نرگس بامانت گذاشتند تا اين‌كه من محل قبرش را معين كنم .\r\nبا اينكه از سفر اول من به شيراز مدتى نميگذشت چند تن از عارفان كه من در شيراز با آنها مباحثه كرده بودم زندگى را بدرود گفتند . از جمله محمد شيرازى ، شمس الدين ملقب به حافظ كه گفتم نتوانست قرآن را از آيات انتها بسوى ابتدا بخواند و من خواندم\r\n\r\n","description":"","footnote":"","page_name":" 253 ","page_number":261},
  {"content":"\r\n\r\nزندگى را بدرود گفته بود .\r\n( صباح الدين يوسف سنبلى ) هم در قيد حيات نبود . ليكن شيخ ( حسن بن قربت ) و ( زكريا فارسى معروف به وافق ) حيات داشتند و نزد من آمدند و من بهريك از آنها مبلغى زر دادم اما مجال نداشتم كه مثل مرتبه اول كه به شيراز رفتم مجمعى از عارفان تشكيل بدهم و با آنها مباحثه كنم .\r\nدر شيراز خود را براى حمله به كشور ( بوير ) آماده كردم . به من گفتند كه سرزمين ( بوير ) يك نوع كوه است اما كوهى بسيار طولانى و عريض كه يك كشور را بوجود آورده و در آن كوه ، آنقدر درخت وجود دارد كه در بعضى از مناطق آفتاب بر زمين نمىتابد . به من گفتند كه در كشور ( بوير ) صدها رودخانه و نهر آب جارى است و اگر سكنه ( بوير ) مبادرت بفلاحت كنند مردمى توانگر خواهند گرديد : ليكن آنها مبادرت بفلاحت نمىكنند و ترجيح ميدهند كه بكشورهاى اطراف دستبرد بزنند تا اينكه معاش خويش را تأمين نمايند ، ( شيخ عمر ) پسر منهم قربانى چپاول شد و افراد قبيله ( بوير ) ميخواستند هرچه دارد به يغما ببرند و چون پسر من مردى نبود كه تسليم گردد با آنها پيكار كرد و بقتل رسيد .\r\nپاز بمز گفتند كه كشور ( بوير ) فقط دو راه دارد و از يكى از آن دو راه بايد وارد كشور مزبور شد . در ساير قسمت‌ها كشور مزبور محاط از كوه است و آن دو راه هم باريك مى - باشد . اگر يك عده از افراد قبيله ( بوير ) آن دو راه را بگيرند مخال است يك قشون بتواند خود را به سرزمين ( بوير ) برساند و سكنه آنجا را مغلوب كند .\r\nبا هريك از مردان مطلع كه راجع بكشور ( بوير ) مشورت نمودم مرا از رفتن به آنجا منع كردند و گفتند قشون خود را در معرض هلاكت قرار خواهى داد آن هم مشروط بر اينكه بتوانى وارد ( بوير ) شوى . اين بود كه درصدد برآمدم افراد قبيله مزبور را فريب بدهم . من بوسيله سربازان خود و عده‌اى از سكنه شيراز شهرت دادم كه قصد دارم پول و جواهر خود را باصفهان بفرستم و خود در فارس بمانم . شهرت مزبور طورى داده شد كه حتى سربازان من باور كردند تا چه رسد به شيرازيها .\r\nبعد ، كاروانى را به راه انداختم كه پانصد اسب و شتر داشت و خط سير كاروان را طورى معين نمودم كه از نزديكى كشور ( بوير ) عبور كند و افراد آن قبيله بتوانند به سهولت كاروان مرا مورد دستبرد قرار بدهند . من كاروان را طورى به راه انداختم كه سربازان مسلح با كاروان نبودند و فقط چند سرباز را گماشتم كه با كاروان بروند تا افراد ( بوير ) حيرت ننمايند كاروانى كه زر و گوهر حمل مىنمايد چرا مستحفظ ندارد .\r\nبعد از اينكه وسائل به حركت درآوردن كاروان فراهم گرديد ، عده‌اى از سواران زبدهء خود را مأمور كردم كه وقتى افراد نبيله ( بوير ) به كاروان حمله‌ور ميشوند كه آن را مورد غارت قرار دهند آنها را محاصره نمايند . اما خونشان را نريزند زيرا من ميل داشتم كه افراد قبيله ( بوير ) را زنده دستگير كنم تا بعد بتوانم براى ورود بكشور ( بوير ) آنها را مورد استفاده قرار دهم . نقشه من بموقع اجرا گذاشته شد و بطورى كه پيش‌بينى مينمودم نزديك هزار نفر از افراد قبيله ( بوير ) كه همه پياده بودند به كاروان حمله‌ور شدند و هنگامى كه ميخواستند اسب ها و استرهاى كاروان را با بارها ببرند سواران من ، آنان را محاصره كردند و همه را دستگير\r\n\r\n","description":"","footnote":"","page_name":" 254 ","page_number":262},
  {"content":"\r\n\r\nنمودند و كاروان كه به ظاهر ميبايد باصفهان برود مراجعت كرد .\r\nمن امر كردم كه اسراء را مورد تحقيق قرار بدهند و بدانند كه آيا غير اردو راه معروف ، كه براى ورود بكشور ( بوير ) وجود دارد راه‌هاى ديگر هست كه بتوان از آنها به آن سرزمين رفت ؟ پس از تحقيق معلوم شد راه‌هاى ديگر هم براى ورود بكشور ( بوير ) و خروج از آنجا هست ليكن آن راه‌ها ، راه بز كوهى مىباشد و انسان نمىتواند از آن عبور كند مگر با استقبال از خطر سقوط از كوه و مرگ و شرط عقل و حزم اينست كه از همان دو راه وارد سرزمين ( بوير ) شوند يا از آن خارج گردند .\r\nمرتبه‌اى ديگر در فارس دستور دادم كه دارو بسازند ( در قديم در شرق باروت را باسم دارو ميخواندند - مارسل بريون ) من ميدانستم كه براى ورود بسرزمين ( بوير ) بايد از دو وسيله استفاده كرد . يكى از اسراء و ديگرى از دارو . من يقين داشتم كه سربازان ( بوير ) دليرتر از سربازان پادشاه ( غور ) نيستند معهذا جنگجويان پادشاه ( غور ) بر اثر احتراق دارو از پا درآمدند و باحتمال زياد سلحشوران ( بوير ) هم از دارو از پا درمىآيند وسائل ساختن دارو در فارس وجود داشت و بعد از اينكه دارو ساخته شد دستور دادم كه آن را در كيسه‌هاى چرمى جا بدهند و بر سر كيسه فتيله‌اى نصب نمايند و فتيله عبارتست از ريسمانى باريك كه آن را با دارو مىآلايند تا اين‌كه به سهولت آتش بگيرد و بعد از اين‌كه آتش از فتيله بدارو رسيد متحرق مىشود .\r\nقسمتى از سواران خود را خارج از سرزمين ( بوير ) متوقف كردم و بقسمتى ديگر دستور دادم كه پياده شوند و اسب‌هاى خود را بهمقطاران بسپارند چند نفر از سردارانم به من گفتند چون كشور ( بوير ) داراى دو مدخل است بهتر آنكه از هر دو مدخل حمله كنيم تا اين‌كه نيروى مدافعه سلحشوران ( بوير ) متفرق گردد و نتوانند پايدارى نمايند . ولى من نميخواستم سربازان خود را بكشتن بدهم و گفتم در آغاز ، از يك مدخل مبادرت بحمله ميكنم و حمله من آزمايش است اگر نتيجه آزمايش منفى شود همان بهتر كه از يك مدخل حمله نمائيم تا اين‌كه عده‌اى كمتر از سربازانم بقتل برسند و اگر نتيجه آزمايش مثبت گرديد مىتوان از مدخل ديگر نيز حمله نمود .\r\nپس از اينكه مقدمه و وسيله حمله فراهم شد امر كردم كه اسيران ( بوير ) را جلو بيندازند تا اين‌كه سلحشوران ( بوير ) نتوانند بسوى سربازان ما تيراندازى كنند و اگر كردند ، همقطاران خود آنها كشته شوند در عقب اسيران ( بوير ) عده‌اى از سربازان ما حامل كيسه‌هاى دارو ( باروت ) حركت مىكردند و آنها موظف بودند كه فتيله كيسه‌ها را آتش بزنند و آنها را بسوى جنگجويان ( بوير ) پرتاب نمايند و آنها را از سر راه بردارند تا اين‌كه قشون من بتواند وارد كشور ( بوير ) شود . خود من با اولين دسته كه به كشور ( بوير ) حمله‌ور شد به راه افتادم تا اين‌كه وضع ميدان جنگ را ببينم .\r\nممكن بود كه من ، از روى گزارش صاحبمنصبان خود از وضع ميدان جنگ آگاه شوم . ولى آزموده بودم كه رؤيت ميدان جنگ ، از طرف خود من و استنباط وضع آن چيز ديگر است و من چيز - هائى را مىبينم و مىفهمم كه صاحبمنصبانم نمىبينند يا اين‌كه مشاهده مىكنند ولى نمىفهمند .\r\nدسته اول كه مبادرت بحمله كردند مغفر بر سر و خفتان در برداشتند تا اينكه بتوانند در قبال تيراندازى سلحشوران بوير جلو بروند . ما پياده به راه افتاديم و از يك راه بالنسبه هموار ولى سربالا صعود كرديم و همين‌كه بمدخل سرزمين ( بوير ) رسيديم باران تير بر ما باريدن\r\n\r\n","description":"","footnote":"","page_name":" 255 ","page_number":263},
  {"content":"\r\n\r\nگرفت اگر ما داراى مغفر و خفتان نبوديم به هلاكت مىرسيديم و سلحشوران ( بوير ) بدون ترحم بهموطنان خود كه پيشاپيش ما مىرفتند تيراندازى مىكردند عده‌اى كثير از اسيران به هلاكت رسيدند يا مجروح شدند و افتادند و نتوانستند برخيزند .\r\nولى ما زير باران تير جلو مىرفتيم و من مقابل خودمان كسى را نميديدم و حتى يك كماندار را مشاهده نميكردم و متوجه گرديدم آنهائى كه تيراندازى مىكنند از بالاى درخت‌ها ما را به تير مىبندند . كمانداران ( بوير ) وسط شاخه‌ها جا گرفته بودند و به چشم نمىرسيدند و با داشتن حفاظ ، به آسودگى بسوى ما تير مىانداختند . كيسه‌هاى چرمى ما كه پر از باروت بود ، بطور موقت ، بىفايده شد و كسى ديده نمىشد تا ما آن كيسه‌ها را بسوى آنان پرت نمائيم .\r\nگفتم كه گزارش صاحبمنصبان من ، ارزش آن را ندارد كه خود من ميدان جنگ را ببينم و هرقدر گزارش آنها دقيق باشد بپايهء استنباط شخصى من نمىرسد . در آن موقع اگر من در ميدان جنگ حضور نميداشتم و وضع آنجا را نميديدم نمىتوانستم براى خنثى كردن اثر تيراندازى چاره بينديشم . وقتى متوجه شدم كه تيراندازان ( بوير ) درون درختان جا گرفته‌اند و در پناه شاخه‌ها بسوى ما تيراندازى ميكنند و آنها ، ما را مىبينند ولى ما آنها را مشاهده نمىنمائيم به خود گفتم چه تفاوت است بين تيراندازى كه بالاى درخت ، درون شاخه‌ها جا گرفته با كماندارى كه بالاى حصار يك قلعه مكان دارد و بسوى ما تيراندازى مىكند . اگر ما حصار قلعه را ويران كنيم آن تيرانداز را فرود خواهيم آورد و در هر صورت بازوان او را براى تيراندازى از كار خواهيم انداخت اگر ما بتوانيم درختان را سرنگون كنيم تيراندازان ( بوير ) را از بالاى اشجار فرود خواهيم آورد و راه را براى عبور قشون خواهيم گشود . من فكر كردم كه آيا حصار يك - قلعه محكم‌تر و استوارتر است يا درختهاى جنگل كه آنجا روئيده بود . از وضع درختها مىفهميدم كه درختهاى جنگلى است و با دست انسان كاشته نشده و من نميدانستم كه آيا خواهيم توانست آن درخت‌ها را سرنگون نمائيم يا نه ؟ تا آن روز من كيسه‌هاى باروت را براى سرنگون كردن درختها به كار نبرده بودم و نميدانستم كه آيا مىتوان درخت را بوسيله احتراق باروت سرنگون كرد يا نه ؟\r\nبه باروت‌اندازان گفتم فتيله‌ها را مشتعل كنند و كيسه‌هاى باروت را بسوى درختها پرتاب نمايند شايد درخت‌ها سرنگون گردد و ما از مزاحمت تيراندازان ( بوير ) آسوده شويم آنها فتيله‌ها را مشتعل كردند و كيسه‌هاى چرمى پر از باروت را بسوى درخت‌ها پرتاب نمودند كيسه‌ها يكى بعد از ديگرى محترق گرديد و دودى چنان انبوه بوجود آمد كه آسمان را تاريك نمود و نفس را در سينه‌ها حبس كرد و من دچار سرفه‌اى شديد شدم ولى چون نسيم مىوزيد ، دود باروت متفرق گرديد و آنگاه من با حيرت زياد مشاهده نمودم كه از درخت‌ها شعله برميخيزد .\r\nغير از چند درخت كم‌قطر ، سرنگون نشده بود اما از تمام درختها شعله برمىخواست و معلوم مىشد كه درخت‌هاى جنگل از نوع درختهاى روغن‌دار و چرب است لذا بر اثر احتراق باروت مشتعل شد . ما طورى از آن واقعه غيرمترقبه حيرت كرديم كه مات و مبهوت ، مشتعل شدن درختان را مىنگريستيم . تيراندازان ( بوير ) بر اثر ايجاد حريق دست از تيراندازى برداشتند و بعضى از آنها با شتاب از درختان فرود آمدند و گريختند . حريق رفته رفته وسعت گرفت و حرارت آتش آنچنان شدت كرد كه ما مجبور شديم به قهقرا برويم .\r\nيكوقت من ديدم از طرف راست و چپ ، تا آنجا كه چشم مىبيند از تمام درختها آتش\r\n\r\n","description":"","footnote":"","page_name":" 256 ","page_number":264},
  {"content":"\r\n\r\nبرمىخيزد و در وسط ، ارتفاع شعله آتش نزديك سىذرع بود . از آن حريق موحش طورى دود برميخاست كه آفتاب را پوشانيد و فضا تاريك گرديد و من در آن روز آتش جهنم را با چشم‌هاى خود ديدم . يك پرنده نمىتوانست از وسط آن حريق عبور كند تا چه رسد بيك انسان و با هيچ وسيله نمىشد آن آتش جهنم را خاموش كرد . بر اثر آن آتش‌سوزى جنك متوقف شد و من با اينكه از مشاهده آن حريق بزرگ حيران بودم ، متوجه شدم كه در هر نقطه كه درختهاى جنگلى روغن‌دار وجود داشته باشد ، مىتوان بوسيله آتش راه را گشود و هرگاه يكصد هزار سلحشور وسط درختها قرار گرفته باشند هميكه آتش شروع شد چاره ندارند جز اينكه بگريزند يا اينكه آنقدر در آتش بمانند تا بسوزند .\r\nمدت ده روز جنگ متاركه شد و در تمام آن مدت از سرزمين ( بوير ) كه نسبت بكشور فارس خيلى ارتفاع دارد ، شعله برميخاست . بعد از ده روز چون تمام درخت‌هاى روغن‌دار در منطقه‌اى وسيع سوخت و از بين رفت ، شعله خاموش شد ولى تا ده روز ديگر از زمين تف آتش برميخاست و قشون من نمىتوانست از آن سرزمين عبور كند . آنگاه به علت اينكه سرزمين ( بوير ) بلند است و در آنجا بيش از تمام قسمت‌هاى كشور فارس باران مىبارد ، باران باريد و تف آتش سرد شد و ما توانستيم وارد سرزمين ( بوير ) شويم و از روى توده‌اى از خاكستر عبور كرديم .\r\nهيچكس جلوى ما را نگرفت براى اينكه ديگر در آنجا پناهگاهى نبود كه جنگجويان ( بوير ) بتوانند در پناه آن قرار بگيرند و بسوى ما تيراندازى كنند . قبل از اينكه جنك من با سلحشوران ( بوير ) آغاز گردد شنيده بودم كه بهشت زمين كشور ( بوير ) است و بعد از اينكه وارد آن سرزمين شدم دريافتم آنچه راجع بطراوت و صفاى بوير ميگفتند درست بود .\r\nپس از اينكه ما از توده خاكستر عبور كرديم وارد سرزمين مستور از علف شديم و دانستيم كه آنجا مرتع طبيعى است .\r\nما در كنار رود جيحون داراى مرتع‌هاى طبيعى هستيم و پيوسته در آن مرتع‌ها گله‌هاى اسب و گوسفند و در بعضى از جاها گله‌هاى گاو ميچرند . مرتعى كه در سرزمين ( بوير ) مقابل ما پديدار بود به اندازه يك فرسنگ طول داشت و من در آن حتى يك گوسفند و يك اسب و يك گاو نديدم .\r\nمعلوم مىشد كه سكنه سرزمين ( بوير ) از پرورش دام بىاطلاع هستند يا اينكه چون ميدانند ما در كشورشان پيشرفت مىكنيم دام خود را از آن مرتع خارج كرده‌اند . وقتى به آن مرتع رسيديم ( قره خان ) را كه از صاحبمنصبان دلير من بود مامور كردم كه برود و اسبهائى را كه در جلگه پائين گذاشته‌ايم بياورد . ما از اين‌جهت اسبها را در جلگه پائين گذاشتيم كه ميدانستيم راهى صعب در پيش داريم ولى بعد از آتشسوزى كه جنگل از بين رفت و راه هموار شد نگاهداشتن اسبها در جلگه پائين دور از مصلحت جنگى بود چون من ميديدم كه زمين هموار است و ما در زمين هموار مىتوانيم سوار بر اسب راه بپيمائيم و همچنين سوار بر اسب بجنگيم .\r\nبه ( قره خان ) سپردم كه عليق اسبها را از پائين بياورد و با اينكه در سرزمين ( بوير ) مرتع بود من نميخواستم كه اسب‌ها را با علف مرتع سير نمايم . زيرا در سفرهاى جنگى و در موقع جنك بايد به اسب‌ها علوفه خشك داد و گرنه بر اثر عارضه شكم از راه‌پيمائى باز ميمانند .\r\nبعد از اينكه اسبها را از پائين آوردند ، سرعت راهپيمائى ما زياد شد و ما كماكان از\r\n\r\n","description":"","footnote":"","page_name":" 257 ","page_number":265},
  {"content":"\r\n\r\nيك سرزمين مسطح و مستور از علف عبور ميكرديم . من فهميدم كه جنگجويان ( بوير ) در آن زمين مسطح بما حمله‌ور نميشوند . زيرا ميدانند اگر در آنجا بما حمله نمايند نابود خواهند گرديد . من پيش‌بينى مىنمودم كه آنها منطقه‌اى را براى جنك انتخاب خواهند كرد كه جنگلى يا كوهستان باشد . دو روز بعد از راهپيمائى در منطقه ( بوير ) بيك رودخانه پر آب رسيديم با اينكه فصل بهار و طغيان آب نبود وقتى از آن رود عبور مىكرديم آب نزديك شكم اسبها مىرسيد و من متوجه شدم كه در فصل بهار نميتوان از آن عبور كرد مگر با زورق .\r\nبه من گفتند دو رود ديگر در منطقه ( بوير ) هست كه همان‌گونه پرآب مىباشد و با اينكه آب رودخانه مزبور به دو ساحل سوار ميشد من در طرفين رودخانه اثرى از كشت‌زار و باغ ميوه‌دار نديدم و گفته شد كه سكنه سرزمين بوير از زراعت بىاطلاع هستند و هرگز گاوآهن و بيل را به كار نبرده‌اند و هيچيك از سلاطين فارس نتوانسته‌اند آنها را كشاورز كنند من هم علاقه‌اى نداشتم كه سكنه سرزمين ( بوير ) را كشاورز نمايم و آمده بودم كه آن‌ها را بمكافات عمل برسانم .\r\nهمان روز كه آن رود پرآب نمايان شد و ما از آن گذشتيم طلايه خبر داد كه بيك منطقه كوهستانى رسيده و هنوز نميداند كه آيا قابل عبور هست يا نه ؟ ساعتى بعد از سوى طلايه خبر رسيد كه آن كوه بطور مستقيم قابل عبور نيست و اميدوار مىباشد كه آن را دور بزند . آنگاه خبرى ديگر از طلايه رسيد مشعر بر اين‌كه در طرف مشرق آن كوه معبرى وجود دارد ليكن جنگجويان ( بوير ) آن معبر را مسدود كرده‌اند و نمىتوان از آن گذشت زيرا ارتفاعات را در دست دارند و ممكن است كه سنگ ببارند و تمام سربازان طلايه بر اثر سقوط سنگ بقتل برسند .\r\nبه طلايه دستور دادم كه نزديك معبر مزبور متوقف شود و ( قره خان ) را با دو هزار سوار فرستادم كه وضع آن معبر را ببيند و مشاهده كند كه آيا قابل عبور هست يا نه ؟ وقتى عده‌اى سلحشور ، در يك معبر كوهستانى ، ارتفاعات آن را اشغال مىكنند و خود را آماده مىنمايند كه سنگ همان كوه را بر سر مهاجمين ببارند ، بايد آنها را از ارتفاعات دور كرد . اگر سردار مهاجم نتواند مدافعين را از ارتفاعات دور كند بايد تمام منطقه كوهستانى را محاصره نمايد تا كسانى كه ارتفاعات را اشغال كرده‌اند از گرسنگى و تشنگى بميرند . فارسىهائى كه با من بودند مىگفتند كه محاصرهء منطقه كوهستانى فايده ندارد . چون در آن كوه ، آب هست و شكار هم وجود دارد و از آن دو گذشته در قسمت‌هائى از كوه ، بلوط جنگلى به مقدار زياد يافت مىشود و مردم ( بوير ) ميوه بلوط را بين دو سنگ آرد مىكنند و نان طبخ مىنمايند . و از علل اصلى پرهيز آنها از زراعت اينست كه هرگز خود را نيازمند نان گندم نديده‌اند تا مبادرت به كشت گندم كنند و نان بلوط در ذائقه آنها به اندازه نان گندم لذت دارد .\r\nقره‌خان به من گفت اى امير ، اگر تو دستور بدهى من با سربازان خود از اين راه خواهم گذشت . گفتم من در دليرى تو ترديد ندارم و ميدانم كه شجاع هستى و سربازانت هم مثل تو دلير مىباشند . ولى نميخواهم سربازان تو را بكشتن بدهم . من اگر سربازان تو را فدا كنم نه فقط سردارى دلير مانند تو ، و سربازان شجاعت را از دست خواهم داد بلكه اين راه كه اكنون باز است مسدود خواهد شد . زيرا سنگهائى كه از بالا مياندازند همه را بقتل خواهد رسانيد و لاشه سربازان و اسب‌ها ، راه را مسدود خواهد نمود . لذا بايد چاره‌اى ديگر كرد .\r\n\r\n","description":"","footnote":"","page_name":" 258 ","page_number":266},
  {"content":"\r\n\r\nوقتى نظر به بالا ميدوختيم حتى يك تن از افراد قبيله ( بوير ) را نميديديم . آنها در قفاى سنگها خود را پنهان كرده بودند اما من مىدانستم كه آماده هستند تا روى ما سنگ ببارند .\r\nافراد قبيله ( بوير ) طورى نامرئى بودند كه ( قره خان ) گفت شايد در اين‌جا نباشند . ليكن قبل از اين‌كه من ( قره خان ) را جلو بفرستم ، طلايه حضور آنها را خبر داده بود . ( قره خان ) گفت اى امير ، من براى آزمايش با بيست داوطلب از اين معبر عبور ميكنم . اگر بر ما سنگ باريدند معلوم مىشود كه بالاى كوه حضور دارند و اگر سنگ نباريدند تو مىتوانى با قشون خود از اين جا بگذرى .\r\nگفتم ( قره خان ) مردم اينجا صدها سال است كه در اين كشور سكونت دارند و از مقتضيات اين‌جا بهتر از من و تو مطلع هستند . شايد بيش از پنجاه بار ، يك قشون ، مقابل اين معبر متوقف شده و افراد ( بوير ) فرمانده قشون را فريب داده‌اند . ( قره خان ) گفت اى امير چگونه فرمانده قشون را فريب داده‌اند . گفتم وقتى يك عده معدود از اين گذرگاه عبور كردند ، روى آنها سنك نباريدند تا فرمانده قشون گول بخورد و تصور كند كسى بالاى كوه نيست و تصميم بگيرد قشون خود را از اين معبر عبور بدهد . اما هنگامى كه قشون به حركت درآمد با ساقط كردن سنگهاى بزرگ تمام سربازان را معدوم كرده‌اند . من نميگويم بطور حتم اين‌طور شد اما بعيد نيست كه ( بوير ) ها با اين حيله چندين قشون را در اين‌جا از بين برده باشند .\r\n( قره خان ) گفت اى امير ، خداوند به تو هوش و استعدادى داده كه ما فوق هوش افراد عادى است . به همين جهت ، همه چيز را پيش‌بينى ميكنى ولى من عقيده دارم كه هنوز قشونى كه از خارج آمده باشد بپاى اين كوه نرسيده تا ( بوير ) ها بر سربازان آن قشون سنك ببارند و همواره سكنه اين كشور ، در جنگلى كه آتش گرفت ، جلوى قشون بيگانه را گرفته‌اند . گفتم اين انديشه‌ايست قابل قبول ولى اين مرتبه چون ( بوير ) ها نتوانستند در آن جنگل جلوى ما را بگيرند و حريق آن را از بين برد ، در اين‌جا جلوى ما را مىگيرند . ( قره خان ) گفت اى امير ، اجازه بده كه من با بيست داوطلب از اين‌جا عبور كنم از دو حال خارج نيست يا بر ما سنگ ميبارند و ما بقتل خواهيم رسيد يا سنگ سقوط نخواهد كرد و ما از اين معبر خواهيم گذشت . حتى اگر افراد اين كشور قصد داشته باشند ما را فريب بدهند و از باريدن سنك روى ما خوددارى نمايند باز بيست تن از سواران تو از اين گذرگاه عبور كرده ، خود را به آنطرف معبر رسانيده‌اند .\r\nبعد از اين گفته ( قره خان ) با انگشت گذرگاه را نشان داد و گفت اى امير ، اگر در گذشته ، قشونى از اين معبر مىگذشت و به سربازانش سنك ميباريدند استخوان آنها در اين گذرگاه به چشم مىرسيد در صورتى كه حتى يك استخوان در اين‌جا نيست . گفتم بعيد نيست خود ( بوير ) ها استخوان اموات را از اين‌جا برداشته باشند . آنگاه موافقت كردم كه ( قره خان ) با بيست داوطلب . بتاخت ، از آن گذرگاه عبور كند تا بفهمم آيا سنك بر سرشان باريده مىشود يا نه ؟\r\nچون ( قره خان ) صاحبمنصبى دلير بود من ميل نداشتم او را در معرض خطرى كه فايده جنگى آن ، بسيار كم است قرار بدهم ليكن ميدانستم اگر خود او در رأس داوطلبان ، از آن گذرگاه عبور نكند سربازانش از بيم سنگسار شدن ، جرئت نمىكنند از آنجا بگذرند . ( قره خان ) بانك زد من بيست داوطلب مرگ ميخواهم كه با من از اين گذرگاه عبور نمايد . هركس كه از صف سواران\r\n\r\n","description":"","footnote":"","page_name":" 259 ","page_number":267},
  {"content":"\r\n\r\nجدا مىشد و به ( قره خان ) نزديك مىگرديد او را مىشمرد و وقتى شماره داوطلبان به بيست نفر رسيد از قبول سايرين خوددارى كرد .\r\nبعد به آن بيست نفر گفت تنك اسب خود را محكم ببندند و تا آنجا كه اسب آنها سرعت دارد بشتاب از آن گذرگاه عبور كنند . سپس ( فره خان ) اسب خود را برانگيخت و آن بيست نفر هم ركاب باسب‌ها كشيدند . من بسواران كه از معبر ميگذشتند توجه نداشتم و كوه را مينگريستم تا بدانم كه عبور سواران چه اثرى بوجود مىآورد . ( قره خان ) كه جلو ميرفت ، توانست عبور كند و شانزده تن از سوارانش نيز گذشتند . سواران چهار به چهار اسب مىتاختند و موقعى كه چهار سوار آخر ميخواستند عبور كنند صداى سقوط سنگها كه از دامنه كوه‌ها پائين مىآمد به گوش رسيد . دامنه كوه ، عمودى نبود اما شيب زياد داشت و سنگها با سرعت از دامنه سقوط ميكرد اگر مىتوانستم كه صداى خود را به گوش چهارسوار آخر برسانم فرياد ميزدم كه عمان اسب‌ها را بكشند و توقف كنند ولى صداى مهيب سقوط سنگها آنقدر قوى بود كه نمىگذاشت فرياد من به گوش آن چهار نفر برسد و هر چهار تن و اسب‌هاى آنها زير سنگهاى بزرك بقتل رسيدند .\r\nمعلوم شد كه افراد ( بوير ) همانطور كه طلايه من ديده بود در آن كوه هستند و نيز معلوم شد كه آنها تا آن اندازه كه من پيش‌بينى ميكردم هوشيار نمىباشند . چون اگر من بجاى آنها بودم بر سر آن بيست سوار سنگ نمىباريدم و ميگذاشتم كه آنها ، از آن گذرگاه بسلامت عبور كنند تا فرمانده قشون خصم فريب بخورد و دستور عبور قشون خود را صادر نمايد . آنوقت ، بر سربازانش سنك مىباريدم و قشون او را نابود مىكردم .\r\nگذرگاهى كه ( قره خان ) و شانزده سربازش از آن گذشتند تنگ بود و لاشه سربازان و اسبها تقريبا آن را مسدود كرد و اگر ما ميخواستيم از آنجا بگذريم ميبايد لاشه‌ها را از بيش پا ، برداريم من ده داوطلب خواستم كه وارد معبر شوند و تا نزديك لاشه‌ها بروند ولى از آنها عبور نكنند .\r\nچون من متوجه شده بودم كه وضع كوه باحتمال زياد طوريست كه افراد ( بوير ) فقط در آن منطقه مىتوانند سنگ ببارند و قادر نيستند كه در مبداء و منتهاى گذرگاه ما را سنگسار كنند .\r\nده سرباز داوطلب سوار بر اسب به راه افتادند و وارد معبر شدند و من ميديدم كه سواران از بيم سنگ ، سرها را متوجه بالا كرده‌اند تا ببينند آيا سنگ سقوط مىكند يا نه ؟ سواران به لاشه‌ها نزديك شدند ولى از آن نگذشتند و همان‌وقت صداى خوفناك سقوط سنگها به گوش رسيد . سواران تا آنجا كه قادر بودند با سرعت عقب‌نشينى كردند ولى من ديدم كه سنگها روى لاشه‌ها فرود آمد .\r\nمعلومم شد كه مدافعين جز در آن منطقه نمىتوانند روى سربازان من سنگ ببارند اين موضوع گرچه مفيد به نظر نمىرسيد ولى در جنگ ، هرقدر انسان از موضع دشمن بيشتر اطلاع داشته باشد بهتر است . من در فكر بودم چگونه راه عبور را بگشايم و قشون خود را از آسيب سنگ حفظ كنم كه ناگهان ديدم از بالاى كوه ، و از يك نقطه بالنسبه مسطح ، مردى اشاره مىكند و با تعجب مشاهده نمودم كه آن مرد ( قره خان ) است . ( قره خان ) بعد از اين‌كه دريافت توجه مرا جلب كرده به طرف راست اشاره مىنمود و انگشت بر لب‌ها مىگذشت . فهميدم منظورش اينست كه خصم در طرف راست او مىباشد و من نبايد فرياد بزنم و او هم نمىتواند بانك برآورد چون سبب جلب توجه افراد ( بوير ) خواهد گرديد .\r\nواضح است كه من دريافتم ( قره خان ) بعد از عبور از گذرگاه اسب خود را رها نموده ، راهى\r\n\r\n","description":"","footnote":"","page_name":" 260 ","page_number":268},
  {"content":"\r\n\r\nبراى صعود بر كوه يافته و ناگزير راه صعود او طورى است كه مدافعين نتوانسته‌اند وى را ببينند .\r\nولى آنها كه ( قره خان ) را نمىبينند ما را مشاهده مىكنند و اگر ما بسوى ( قره خان ) اشاره كنيم توجه مدافعين جلب خواهد شد و خواهند فهميد كه عده‌اى از مردان ما در كوه هستند . من بفرمانده دسته‌ها اطلاع دادم بمردان خود بسپارند كه بسوى كوه اشاره نكنند و چشم به آن ندوزند تا مدافعين ندانند كه عده‌اى از سربازان ما در كوه هستند . چند تن از كسانى كه از گذرگاه عبور كردند كنار ( قره خان ) ديده مىشدند و بعد قره خان به طرف چپ خود اشاره كرد ، يعنى از آن راه به من نزديك شويد . من چون حدس ميزدم كه در معرض رؤيت دشمن هستم بيكى از صاحب‌منصبان خود گفتم برود و بفهمد كه قره‌خان چه ميگويد و اگر نتوانست از او خبرى ادراك كند با تير يك رشته ريسمان باريك كه منتهى به ريسمان ضخيم شود براى قره‌خان بفرستد و او مىفهمد كه ما ميخواهيم بوسيله ريسمان يك نفر را پيش او بفرستيم و بدانيم او چه ميگويد .\r\nبين ما و مردان قره خان بوسيله طناب رابطه برقرار شد در حالىكه عده‌اى از مردان ما ، يكى بعد از ديگرى بوسيله طناب از كوه بالا ميرفتند و بمردان قره خان ملحق مىشدند من امر كردم كه مردان ما مقابل معبر كه گفتم طرف مشرق واقع شده بود تظاهر كنند و چنين نشان بدهند كه قصد عبور از آنجا را دارند تا توجه مردان بوير كه بالاى كوه بودند بسوى قره خان معطوف نگردد . پانصد تن از مردان من بوسيله طناب بالاى كوه رفتند و به قره خان ملحق گرديدند .\r\nمن گفتم مقدارى تير براى كمان‌ها و مقدارى سنگ براى فلاخن‌ها بالاى كوه بفرستند زيرا اگرچه آن كوه سنگى بود ، ولى شايد مردان من نميتوانستند بالاى كوه سنگ را بشكافند تا براى فلاخن گلوله بدست بيآورند . ( گلوله يعنى سنگ مدور كه در فلاخن ميگذاشتند و نوعى از آن بزرگ بود و در منجنيق مورد استفاده قرار ميگرفت - مارسل بريون ) . فرماندهى مردانى را كه بالاى كوه رفته بودند به قره خان واگذاشتم و او موظف شد حمله كند و مردان بوير را كه بالاى كوه بودند و بر ما سنگ مىباريدند معدوم نمايد .\r\nوقتى قره خان و سربازان من بالاى كوه مبادرت بحمله كردند من جنگ آنها را نديدم زيرا وضع كوه طورى بود كه جنگ آنها ديده نمىشد . ولى از بالاى كوه صداى نعره جنگاوران به گوش ميرسيد و گاهى يك صداى موحش مسموع ميگرديد و آن صداى كسانى بود كه از كوه پرت مىشدند و بعضى از آنها وقتى به زمين مىرسيدند قدرت فرياد زدن نداشتند . برخى از آنها كه از كوه سقوط ميكردند از مردان من بودند و بعضى از مردان بوير .\r\nهنگامى كه سربازان من و مردان بوير از كوه سقوط ميكردند و استخوان‌هاى آنان پس رسيدن به زمين درهم مىشكست من احساس خود را تحليل ميكردم تا بدانم آيا از سقوط آنان منقلب ميشوم يا نه ؟ مرگ در ميدان جنگ ، براى من يك واقعه عادى بود و كشته شدن يكصد هزار سرباز در ميدان جنگ ، در من اثر نمىكرد ولى آن نوع مرگ برايم تازگى داشت و تا آن روز ، اتفاق نيفتاده بود كه سربازان بالاى كوه بجنگند و من با چشم خود ببينم كه آنها سقوط مىكنند و همين كه به زمين ميرسند جان مىسپارند . اما وقتى مردان من از كوه سقوط ميكردند دلم تكان نميخورد و مثل اين بود كه آنها مقابل ديدگان من با شمشير كشته شده‌اند . بعد متوجه شدم كه آنگونه مرگ ، بهتر از اينست كه انسان شمشير بخورد يا نيزه‌اى در بدنش فروبرود زيرا كسى كه\r\n\r\n","description":"","footnote":"","page_name":" 261 ","page_number":269},
  {"content":"\r\n\r\nبه سختى مجروح مىشود گاهى مدت ده روز در حال احتضار است و جان ، با كندى از بدنش بيرون ميرود و با تحمل زجر ، ميميرد ، ولى كسى كه از كوه پرت مىشود ، در همان لحظه كه به زمين رسيد جان ميسپارد و مرگ وى آنقدر سريع است كه مجال ندارد درد را تحمل كند .\r\nيك وقت قره خان از بالاى كوه فرياد زد اى امير ، ديگر اينجا كسى نيست و تو ميتوانى عبور كنى . من امر كردم سنگها را كه در گذرگاه ريخته بود و هم‌چنين جنازه‌ها را بردارند كه راه براى عبور قشون من باز شود . با اينكه قره‌خان گفته بود ديگر دشمن در بالاى كوه نيست طبق رسم هميشگى خود كه احتياط را از دست نميدهم يك طلايه جلو فرستادم و طلايه من لحظه بلحظه علامت ميداد كه راه باز است . سواران من از معبر عبور كردند و ما بجلگه‌اى رسيديم كه نهرى از آن ميگذشت . من نظر بخورشيد انداختم و ديدم مقدارى از روز باقى است اما تپه‌هائى در پيش بود ما هنگامى به آن تپه‌ها ميرسيديم كه شب فرود مىآمد و عبور از تپه‌ها در موقع شب در كشور خصم كارى بود خطرناك .\r\nلذا در آن جلگه كنار نهر ، اردوگاه بوجود آورديم و من اطراف اردوگاه سه رديف نگهبان يكى بعد از ديگرى گماردم چون ممكن بود كه جنگجويان بوير بما شبيخون بزنند .\r\nوقتى براى طبخ غذا آتش افروختيم قره خان آمد و چگونگى جنگ را در بالاى كوه حكايت كرد و گفت : همراهان او كه با وى بالاى كوه رفتند شانزده نفر بودند و پانصد تن هم از پائين بكمك وى فرستادم و او با آن عده پانصد و شانزده نفرى بمردان بوير كه به نظر ميرسيد پانصد نفر باشند حمله كرد . وضع كوه طورى است كه مردان بوير تا آخرين لحظه سربازان ما را نديدند و وقتى مورد حمله قرار گرفتند به كلى غافل‌گير شدند . آنها دو دسته بودند و دسته‌اى كلنگ و و ديلم و قلم آهنى و بيل داشتند و كارشان اين بود كه سنگها را از كوه جدا نمايند . دسته‌اى ديگر آن سنگها را لب كوه ميبردند و از آنجا پائين ميانداختند . قره خان و سربازان يك مرتبه به آنها حمله‌ور شدند و در لحظه‌هاى اول با تير و سنگ فلاخن عده‌اى از آنها را از پا درآوردند آنگاه جنگى ، خونين بين طرفين ، در بالاى كوه درگرفت و بر اثر آن جنك عده‌اى از سربازان ما و سربازان بوير از كوه پرت گرديدند .\r\nقره‌خان مىگفت اى امير مردان اينجا سرسخت هستند و من ديدم بعضى از آنها با اين‌كه بشدت مجروح بودند و نميتوانستند از زمين برخيزند ميكوشيدند كه با دشنه ، پى سربازان ما را قطع نمايند . ولى عاقبت همه از پا درآمده مقتول يا مجروح گرديدند و عده‌اى اسير شدند بازماندگان ، وقتى مرگ خود را حتمى ديدند از راهى كه قره خان بالاى كوه رفته بود مراجعت كردند و گريختند و در جنك آن روز دويست و چهل و يكنفر از سربازان ما كشته شدند و عده‌اى از آنها مجروح گرديدند و قره خان مجروحين را با كمك سربازان سالم از كوه فرود آورد .\r\nبعد از اينكه اظهارات قره‌خان تمام شد پرسيدم در ازاى اين خدمت كه به من كردى چه ميخواهى ؟ قره خان گفت اى امير ، وظيفه من فداكارى در راه تو است . گفتم قره خان من بدفعات تو را در جنگها آزموده بودم و ميدانستم كه مردى دلير هستى ولى امروز به من نشان دادى كه علاوه بر دليرى داراى ابتكار مىباشى . تو با دليرى زير باران سنگ از گذرگاه عبور كردى و آنگاه از عقب كوه مراجعت نمودى و خود را بالاى كوه به من نشان دادى و فهمانيدى كه ميتوان از آن راه افرادى را بالا فرستاد . بعد هم فرماندهى كسانى را كه من بالاى كوه فرستاده بودم برعهده گرفتى و دشمن را نابود كردى و راه عبور از\r\n\r\n","description":"","footnote":"","page_name":" 262 ","page_number":270},
  {"content":"\r\n\r\nگذرگاه را گشودى و اگر ابتكار تو نبود ما هفته‌ها بلكه ماه‌ها مقابل كوه متوقف مىشديم و شايد ناچار بوديم كه از اين كشور مراجعت نمائيم بدون اينكه خصم را پامال كرده باشيم .\r\nقره خان دوباره گفت اى امير ، وظيفه من فداكارى و جان نثارى است . گفتم اى مرد دلير و مبتكر من ده هزار دينار نقد به تو ميپردازم و بعد از اين‌كه بسمرقند رسيديم دخترم زبيده را كه موقع شوهر كردنش رسيده به تو مىدهم . قره خان گفت اى امير من غلام هستم و لياقت دامادى تو را ندارم . گفتم امروز به من ثابت كردى كه لايق دامادى من هستى و گفتم كه ده هزار دينار زر مقابل قره خان بگذارند . هنگامى كه زر مىآوردند چشم من بالاى كوه بروشنائى افتاد و در آن موقع براى اولين بار در دوره عمر بر خود لرزيدم . لرزه من ناشى از وحشت نبود بلكه از اين مرتعش شدم كه دريافتم ، يك خبط غيرقابل بخشايش كرده‌ام .\r\nمردى چون من كه تمام عمر را در جنك گذرانيده نمىبايد يك چنان خبط بزرگ را بكند و پس از اينكه با آن اشكال ، گذرگاهى را گشود آن را باز بگذارد تا اينكه خصم دوباره آن گذرگاه را ببندد و راه مراجعت از كشور بوير مسدود شود . گرچه كشور بوير مدخل ديگر هم داشت و ما مىتوانستيم كه از آن خارج شويم ولى از كجا معلوم كه مقابل آن مدخل هم كوهى با يك گردنهء صعب العبور وجود نداشته باشد و راه را بر ما نبندد .\r\nبطورى كلى ، يك سردار جنگى ، نبايد آن خبط را بكند و راهى را كه با آن صعوبت گشوده است بدون پاسبان بگذارد .\r\nگفتم قره خان آيا خسته هستى و ميل دارى بخوابى قره خان گفت اى امير گرچه من خسته هستم ولى براى خدمتگذارى به تو مىتوانم از خواب صرفنظر كنم گفتم امروز من اشتباه كردم و موقعى كه قشون خود را از گذرگاه عبور ميدادم براى فتح الباب در آنجا نگهبان نگماشتم و بعقيده تو براى حفظ اين گذرگاه چند سرباز ضرورت دارد . قره خان گفت پانصد نفر كافى است گفتم ولى اكنون كه تو آنجا ميروى شايد مجبور خواهى شد بجنگى و هزار نفر با مشعل‌هاى كافى با خود ببر . قره خان گفت اى امير اطاعت ميكنم اما بطورى كه گفتم ما عده‌اى از مردان بوير را اسير كرده‌ايم و قبل از اينكه به راه بيفتيم ممكن است كه از آنها تحقيق نمائيم .\r\nگفتم اسراء را بياوريد . اسيران را آوردند و من به طرف كوه اشاره كردم و روشنائىها را بيكى از آنها نشان دادم گفتم هموطنان تو در اين موقع شب بالاى كوه چه ميكنند ؟ او گفت اجساد را از زمين برميدارند و به حال مجروحين ميرسند .\r\nجواب آن مرد معقول بود اما ايرادى داشت و من از ديگرى پرسيدم براىچه هموطنان تو ، در تاريكى شب ، اجساد را جمع‌آورى مىكنند آيا نميتوانند تا صبح صبر كنند ؟ آن مرد گفت اى امير بزرگ در اينجا گوركن فراوان است و جنازه‌ها را ميخورند و ديگر اينكه مجروحين احتياج بكمك دارند و بايد زودتر بكمك آنها رفت . اين جواب هم معقول بود فهميدم كه منظور آن مرد از گوركن ( كفتار ) است . از اسير سوم كه به نظر ميرسيد نسبت به ديگران برجستگى دارد پرسيدم آيا هموطنان تو دوباره گذرگاهى را كه ما از آن گذشتيم اشغال ميكنند آن مرد پرسيد براىچه اشغال كنند اشغال كردن گذرگاه چه فايده دارد گفتم فايده‌اش اين است كه وقتى ما بخواهيم مراجعت كنيم دوچار صعوبت خواهيم شد . مرد ( بويرى ) گفت تصور نميكنم كه بتوان تو را وادار به مراجعت كرد و من پيش‌بينى ميكنم كه تو هر زمان كه خود بخواهى از اينجا خواهى رفت .\r\n\r\n","description":"","footnote":"","page_name":" 263 ","page_number":271},
  {"content":"\r\n\r\nبه قره خان گفتم درنگ جايز نيست برخيز و گذرگاه را اشغال كن و بعد در آنجا بخواب و آذوقه و آب را با خود ببر . قره خان با هزار سرباز به طرف كوه رفت و عده‌اى را هم با خود برد تا اينكه بعد از پياده شدن قره خان و سربازانش اسب‌ها را برگردانند .\r\nمن چشم از كوه بر نميداشتم و ميخواستم بفهمم كه آيا بين نيروى قره خان و كسانى كه در كوه هستند جنك درخواهد گرفت يا نه ؟ اگر طبق اظهار اسيران ، كسانى كه بكوه رفتند منظورى جز جمع‌آورى اجساد و كمك بمجروحين نداشته باشند مراجعت مىكنند و در موقع بازگشت ممكن است بقره خان برخورد نمايند و اگر قره خان ببيند كه آنها فقط حامل اجساد و مجروحين هستند با آن‌ها نخواهد جنگيد ولى آنها را مورد تحقيق قرار خواهد داد كه آيا در كوه نگهبان گذاشته‌اند يا نه ؟\r\nلزومى نداشت كه من در اين قسمت‌ها براى قره خان دستور بخصوص صادر كنم چه بايد كرد .\r\nدر حالىكه مشغول نظاره كوه و در واقع روشنائىها بودم صدائى همچون زوزه از راه دور بگوشم رسيد از اسيرى كه نسبت به ديگران برجستگى داشت پرسيدم اين صدا از چيست ؟\r\nجواب داد زن‌ها گريه ميكنند . پرسيدم آيا زنها هم براى آوردن اجساد و مجروحين بالاى كوه رفته‌اند . جواب داد نه ، زن‌ها پائين كوه هستند و هنگامى كه اجساد و مجروحين را بپاى كوه آوردند آنها شروع بشيون كردند . مرد اسير درست ميگفت و عده‌اى از مشعل‌ها پاى كوه به نظر ميرسيد من گفتم اسيران را از حضور من ببريد و تا مدتى شيون زنها از دور به گوش ميرسيد و رفته رفته صداى شيون ضعيف و آنگاه قطع گرديد .\r\nمن نميتوانستم بخوابم و مسئله بدون نگهبان گذاشتن معبر كوهستانى مرا منقلب كرده بود و در آن قصور هيچكس جز من خطاكار نبود . ولى پيكى از طرف ( قره خان ) آمد و به من بشارت داد كه گذرگاه باز است و خصم نه بالاى كوه نگهبان دارد ، نه پائين آن و خود ( قره خان ) گذرگاه و بالاى كوه را اشغال كرده است . آنوقت آسوده خاطر شدم و خود را آماده خوابيدن كردم معهذا قبل از خواب اردوگاه را از نظر گذرانيدم و بافسران گفتم براى شبيخون خصم آماده باشند و طبق معمول ميدان جنگ بدون اينكه لباس را از تن درآورم به خواب رفتم و قبل از اينكه سپيدهء بامداد هوا را روشن كند از خواب برخاستم در حالىكه سربازانم هنوز در خواب بودند .\r\nكنار نهر وضو گرفتم و در مسجدى كه در سفرها با خود ميبردم نماز خواندم و آنگاه چون گرسنه بودم گفتم برايم غذا بياورند . رسم من اينست كه در ميدان جنك بخصوص شب‌هائى كه احتمال داده مىشود مورد شبيخون قرار بگيرم غذا نميخورم چون خوردن غذا سبب سنگينى خواب مىشود و خواب سردار جنگى بايد سبك باشد . من سربازان را به حال خود ميگذارم كه بخوابند ولى از خواب سنگين پرهيز مىنمايم .\r\nقبل از اين‌كه فرمان عزيمت قشون صادر گردد ، متوجه شدم كه خبط شب گذشته نبايد تجديد گردد و من بايد بين قشون خود و ( قره خان ) وسيله ارتباط برقرار كنم تا اينكه خصم ، ارتباط ما و او را قطع ننمايد . ( امير حسين ) را كه فرزند يكى از امراى ( باخزر ) واقع در خراسان و در آن تاريخ سىساله بود احضار كردم و به او گفتم من تو را با هزار سوار در اين‌جا مىگذارم و خود با قشون مىروم تو در اين‌جا مكلف هستى كه نگذارى رابطه ما با ( قره خان ) قطع شود . بعد از\r\n\r\n","description":"","footnote":"","page_name":" 264 ","page_number":272},
  {"content":"\r\n\r\nرفتن ما ، دشمن ممكنست اينجا بيايد و اين سرزمين را اشغال كند و در آنصورت ( قره خان ) و سربازانش بالاى كوه تحت محاصره قرار خواهند گرفت و چون اين‌جا در تصرف دشمن است من نمىتوانم بكمك ( قره خان ) بروم\r\nامير حسين گفت اى امير آسوده خاطر باش كه من در اين‌جا رابطه خود را با تو ، و ( قره خان ) حفظ خواهم كرد و نخواهم گذاشت كه دشمن ، در اين‌جا ، فاصله‌اى بين تو و ( قره خان ) بوجود بياورد آنوقت به راه افتادم تا از تپه‌ها بگذرم و چون چند راه باريك در جلو بود ، گفتم از اسيران براى راهنمائى استفاده كنند .\r\nتا آن موقع من در خاك ( بوير ) يك خانه نديده بودم و از اسيرى پرسيدم مگر در كشور شما خانه‌سازى مرسوم نيست ؟ اسير جواب داد خانه‌هاى ما آنطرف است و با انگشت امتداد شمال را به من نشان داد عبور يك قشون ، خواه سوار ، خواه پياده ، از يك منطقه كه داراى تپه‌هاى بسيار مىباشد مستلزم احتياط است زيرا سواران يا پيادگان ، گاهى نمىدانند كه در فاصله پنجاه ذرعى آن‌ها چه وجود دارد . طلايه من در جلو و چپ و راست با احتياط حركت ميكرد و پشت هر تپه را وارسى مىنمود و يك عقب‌دار هم از عقب قشون مىآمد تا ( بوير ) ها ناگهان از عقب بما حمله‌ور نشوند . هنگام عبور از تپه‌ها من در هر لحظه منتظر حمله ( بوير ) ها بودم ، چون آن منطقه ، براى حمله بما از لحاظ ( بوير ) ها ، بهترين مكان بود . ولى مردان ( بوير ) به چشم نمىرسيدند ؟ ؟ تو گوئى ما از يك كشور غير مسكون عبور مىنمائيم .\r\nناگهان طلايه ، خبر از وجود دشمن داد و ما كه با آرايش جنگى راه‌پيمائى مىكرديم توقف نموديم و منتظر بوديم كه فرمانده طلايه گزارش ديگرى بدهد . فرمانده طلايه هنگام روز ، از راه دور با حركت پرچم خبر مىدهد و در مناطق كوهستانى و نقاطى كه تپه وجود دارد ، پرچمدار بايد پيوسته در ارتفاعات باشد كه بتوانند پرچم او را ببينند . ما بعد از گزارش اول طلايه ديگر پرچم را نديديم .\r\nمن عده‌اى را مامور كردم كه بروند و ببينند چرا طلايه خبر نمىدهد آن‌ها رفتند و بعد از چندين دقيقه من از پشت تپه‌ها فريادهائى شنيدم و سپس سكوت برقرار شد . خواستم عده‌اى ديگر را بفرستم تا تحقيق نمايند ولى مجالى ، براى فرستادن دومين دسته باقى نماند زيرا يك مرتبه ، باران تير ، چون رگبار بهارى بر ما باريدن گرفت . طورى تيرها متراكم بود كه من دريافتم اگر فرمان پيشرفت بدهم تمام اسبها و عده‌اى از سربازانم كه وسيله حفاظ ندارند كشته خواهد شد و امر كردم كه سربازان عقب‌نشينى كنند . دو تير پياپى به من اصابت كرد ، گرچه خفتان مانع از اين شد كه تيرها در بدنم فرو برود ولى از ضربت شديد آن دو تير ، فهميدم بازوئى كه آن را انداخته قوى است . ما بعد از عقب‌نشينى از عرصه هدف تيرها دور شديم .\r\nمن نسبت باسيران ظنين شدم و انديشيدم چون آن‌ها ، راهنماى ما بودند ما را وارد كمين‌گاه كردند . ولى آنان سوگند ياد نمودند كه از وجود هموطنان خود در آن تپه‌ها اطلاع نداشتند .\r\nمن خود مىدانستم كه براى حمله كردن بما ، بهترين موضع آن تپه‌ها مىباشد . ولى فكر كردم براى اسراء امكان داشته ما را از راهى ببرند كه ( بوير ) ها در آنجا نباشند . اسيران گفتند كه تپه‌ها وسعت دارد و از هر طرف كه بروند احتمال داده مىشود كه ( بوير ) ها در پس تپه‌ها كمين گرفته\r\n\r\n","description":"","footnote":"","page_name":" 265 ","page_number":273},
  {"content":"\r\n\r\nباشند . بعد از اين‌كه عقب‌نشينى كردم حدس زدم كه علت سكوت طلايه من اين بود كه ( بوير ) ها ، جلوداران ما را غافلگير كردند و در يك لحظه همه آنها را از پا درآوردند .\r\nآن دومين مرتبه بود كه من اثر تيرباران شديد ( بوير ) ها را آزمودم و مرتبه اول ، بطورى كه گفتم هنگام ورود بكشور ( بوير ) آنها ، بسوى ما تيراندازى كردند . در هر دوبار ، تيراندازى آن‌ها موثر بود مرتبه اول ما را متوقف ، و مرتبه دوم وادار به عقب‌نشينى كرد . ( امير حسين ) به من گزارش داد كه وضع ( قره خان ) و خود او ، خوب است و پرسيد وضع شما چطور است ؟ گفتم ( بوير ) ها در تپه‌ها ، ما را هدف تير ساختند و ما براى اينكه از عرصه هدف تيرها دور شويم عقب‌نشينى كرديم . من در ميدان جنك ، پيوسته ، وضع خود را آنطور كه هست به اطلاع افسرانى كه زير دستم هستند مىرسانم تا آن‌ها دوچار اشتباه نشوند و دروغ من آن‌ها را آسوده خاطر نكند و در نتيجه ، احتياط را از دست ندهند .\r\nبطورىكه اسيران ( بوير ) گفتند سكنه كشور آن‌ها از كوچكى مشق تيراندازى ميكنند .\r\nدر آغاز با كمان‌هاى كوچك كه ديگران براى آن‌ها مىسازند تيراندازى مىنمايند و بعد از اين كه بزرگ شدند خود ، كمان مىسازند و كمان ( بوير ) با چوب درخت‌هاى روغن‌دار كه در آن كشور فراوان است ساخته مىشود . زه كمان را هم كمان‌دار مىپروراند و بر كمان مىاندازد و بهترين زه آن است كه از روده بزكوهى ( حيوانى كه در بوير فراوان است ) بدست مىآيد .\r\nساختن كمان و پرورانيدن زه و همچنين ساختن تير اسرارى دارد كه كمان‌دار بتدريج با آن‌ها آشنا مىشود . تيرهاى كمان‌داران ( بوير ) پيكان آهنى ندارد بلكه داراى پيكان سنگى است .\r\nدر ( بوير ) يكنوع سنك خارا وجود دارد كه آن را حجارى مينمايند و به شكل پيكان درمىآورند و به تير نصب ميكنند و پيكان مزبور مثل آهن در بدن فرو ميرود . اسيران مىگفتند در وطن آن‌ها سه جشن بزرك وجود دارد يكى جشن نوروز ، ديگرى جشن آتش و سوم جشن مسابقه تيراندازى . جشن نوروز در بهار اقامه مىشود و جشن آتش را در پائيز اقامه مىنمايند . ( بوير ) ها مسلمان هستند ولى چون قبل از مسلمان شدن مجوس بودند يادگار دين قديم خود را حفظ كرده‌اند و هر سال ، در فصل پائيز ، جشن آتش را برپا مىنمايند . چون مجوس‌ها آتشكده دارند من از اسيران پرسيدم آيا در اين كشور آتشكده هست ؟\r\nآن‌ها جواب منفى دادند و بعدها در كشور شام از ( ابن خلدون ) شنيدم كه گفت مجوسها در قديم از اينجهت آتشكده داشتند كه آتش‌زنه موجود نبود . در دوران بسيار قديم مجوسان براى اينكه بتوانند غذا طبخ كنند و در فصل زمستان خود را گرم نگهدارند مجبور بودند آتش را در مكانى نگهدارند و نگذارند خاموش شود چون اگر خاموش ميشد از عهده افروختن آتش برنمىآمدند . لذا در هر قريه يك آتشكده وجود داشت و در شهرها چندين آتشكده بود و آتشكده‌ها داراى متولى و خادم بودند تا دائم هيزم روى آتش بگذارند و از خاموش شدن آن جلوگيرى نمايند و سكنه شهر هنگامى كه ميخواستند غذا طبخ نمايند يا يك ظرف به آتشكده مىرفتند و قدرى آتش در آن مىنهادند و به خانه مىبردند و اجاق را ميافروختند و زمستان هم با آتشى كه از آتشكده به خانه منتقل ميشد خود را گرم ميكردند و مجوسان عقيده داشتند كه آتش و آب و خاك و باد بزرگترين نعمت‌هائى مىباشد كه خداى آنها به مجوسان داده و وقتى آتش‌زنه\r\n\r\n","description":"","footnote":"","page_name":" 266 ","page_number":274},
  {"content":"\r\n\r\nوجود نداشت شيربهاى عروس نزد مجوسان آتش بود .\r\nاز اسيران پرسيدم آيا من مىتوانم آن تپه‌ها را دور بزنم و مجبور نباشم كه از آنها بگذرم و خود را در معرض خطر تير ( بوير ) ها قرار بدهم ؟ آن‌ها گفتند بلى و امتداد شمال را نشان دادند و گفتند در آنجا راهى است كه ميتوان از آنجا تپه‌ها را دور زد . ليكن تا آنجا برسى بايد خيلى راه به روى . گفتم از راه‌پيمائىهاى طولانى خسته نميشوم چون من و سربازانم همواره مشغول راهپيمائى هستم . بعد افسران خود را گرد آوردم و به آنها گفتم براى اينكه بتوانيم تپه‌ها را دور بزنيم بايد به طرف شمال برويم و اين راه را اسيران بما نشان داده‌اند و راهنمائى آن‌ها بمناسبت اينكه خصم هستند مورد ترديد است معهذا چون ميدانند اگر دروغ بگويند كشته خواهند شد شايد راست گفته‌اند .\r\nاكنون كمانداران خصم در اين تپه‌ها هستند و معلوم نيست كه بعد از رفتن ما بسربازان ( امير حسين ) و ( قره خان ) حمله‌ور نشوند و آنها را بقتل نرسانند و من عقيده دارم قبل از اينكه از اينجا حركت كنيم بايد دو برج براى ديدبانى بسازيم و ( امير حسين ) هم يك يا دو برج بسازد و پس از ساختن برجها در اينجا يك ساخلو ميگذاريم و بعد به راه خواهيم افتاد . ما مجال نداشتيم كه برجها را با مصالح خوب بسازيم و براى ساختن آنها بخشت خام كه سربازان من قالب زدند اكتفا كرديم . بامير حسين هم دستور دادم كه برج بسازد تا اينكه از طرف ( بوير ) ها غافلگير نشود و دوبرج براى ديدبانى روى دو تپه بوجود آمد و من يك ساخلوى پانصد نفرى آنجا گذاشتم و امتداد شمال را در پيش گرفتم .\r\nراه ما دنباله جلگه مسطح و سرسبز بود كه از آن عبور كرديم و در آنجا امكان غافلگيرى ميسر نبود و ما با سرعت راه مىپيموديم بعد از دو روز راهپيمائى آن جلگه مسطح و سبز را طى كرديم و بانتهاى شمال آن رسيديم . چون پيش‌بينى ميشد كه جنك درخواهد گرفت من اجازه دادم كه سربازان استراحت كنند . سپس تمام سربازانى را كه داراى زره يا خفتان بودند از ديگران جدا كردم و از آنها يك گروه روئين‌تن تشكيل دادم . گروه روئين‌تن من پياده بودند چون ما وسيله روئين‌تن كردن اسب‌ها را نداشتيم و اگر سربازان مزبور سوار بر اسب مىشدند تيراندازان ( بوير ) در چند لحظه اسب‌ها را از پا درمىآوردند و اسب براى ما كه يك ارتش‌سوار بوديم ارزش داشت .\r\nدر شمال دشت سبز رنك يك معبر عريض بود كه مىبايد از آن بگذريم و به طرف مشرق بپيچيم ، در آن معبر عريض هم كسى نمىتوانست ما را غافلگير نمايد اما بعد از عبور از آنجا ، وارد ارتفاعات ميشديم و ممكن بود كه باز مورد حمله قرار بگيريم . بعد از عبور از آن گذرگاه و پيچيدن بسوى مشرق من طلايه پياده و زره‌پوش را جلو فرستادم و در عقب آنها سربازان روئين‌تن را به حركت واداشتم و خود من با سواران حركت ميكردم .\r\nپيادگان زره‌پوش ميدانستند همين‌كه حمله سواران شروع شد آنها بايد همچنان بجنك ادامه بدهند تا اينكه تيراندازان ( بوير ) بين دو شمشير قرار بگيرند . منطقه‌اى كه ما از آن عبور ميكرديم تپه‌اى بود و دره‌هاى عريض و كم‌عمق داشت و در هر قسمت از آن منطقه سواران من اگر هدف باران تير قرار نميگرفتند مىتوانستند حمله كنند . من ترتيب جنگ را اينطور دادم كه پيادگان زره‌پوش با سربازان ( بوير ) مصاف بدهند و فهميده بودم كه ( بوير ) ها براى اينكه از مزيت تيراندازى خود استفاده كنند راضى بجنك تن‌بتن نمىشوند .\r\n\r\n","description":"","footnote":"","page_name":" 267 ","page_number":275},
  {"content":"\r\n\r\nهنگاميكه جنك بين ( بوير ) ها و پيادگان زره‌پوش من با تيراندازى ادامه دارد سواران من از عقب به ( بوير ) ها حمله‌ور خواهند شد و آنها را از پا درخواهند آورد . ممكن است كه ( بوير ) - ها تيراندازان خود را دو دسته كنند و عده‌اى از آنها را وادارند كه بسوى من تيراندازى نمايند ولى باز ميزان تلفات ما كمتر از آن خواهد شد كه تمام تيراندازان ( بوير ) بسوى سواران من تير بيندازند .\r\nهنگام ظهر طلايه روئين‌تن خبر داد كه خصم ديده مىشود و من به پيادگان امر كردم كه حمله نمايند و تيراندازان ( بوير ) با روش معمول خود ، پيادگان ما را تيرباران كردند ، من از وضع تيراندازى و گزارش جلوداران ، وسعت ميدان جنك را در نظر گرفتم و بعد از اينكه قسمتى از نيروى خود را بعنوان ذخيره در عقب نگاه داشتم با تمام سواران ، از عقب ( بوير ) ها مبادرت بحمله كردم . خود من در صف اول پيكار اسب ميراندم و خود را آماده كردم كه به ( بوير ) ها بفهمانم مردى كه موسوم به ( تيمور گورگين ) مىباشد چه در بازو دارد . افسرانم ميدانستند كه وقتى من قصد جنك ميكنم نبايد مرا از جنك ممانعت نمايند زيرا من آن ممانعت را حمل بر خود شيرينى خواهم كرد نه دلسوزى .\r\nمن ميدانستم كه وقتى فرمانده كل سپاه در صف اول ، با سربازانش وارد عرصه كارزار مىشود نيروى جنگى سربازان مضاعف ميگردد . يك مرتبه تيراندازان بوير متوجه شدند كه ما در قفاى آنها هستيم و عده‌اى رو برگردانيدند و كمان‌هاى خود را بسوى ما گرفتند اما قبل از اين‌كه بتوانند آسيبى بما وارد آورند سواران من چون سيل بر آنها فرود آمدند .\r\nسرعت حمله ما طورى زياد بود كه عده‌اى از بويرها زير چهاردست‌وپاى اسب‌ها رفتند ، قبل از اين‌كه بتوانند حتى يك تير بسوى ما بيندازند . من با تبرزين خود كه دسته‌اى بلند داشت به ( بوير ) ها حمله كردم و هر ضربت من يكى از آنها را به خاك مىانداخت . از طرف مقابل سربازان پياده ما دست از تيراندازى برداشتند و شمشير از نيام كشيدند و حمله كردند ، هريك از بويرها كه براى فرار راه جلو را پيش گرفتند دوچار تيغ سربازان پياده ما شدند و راه عقب هم بر آنها مسدود بود و كسانى كه موفق گرديدند از راه عقب بگريزند بدست نيروى ذخيرهء من نابود شدند . جنك از ظهر تا موقع نماز عصر ادامه داشت و در آن موقع آخرين پايدارى ( بوير ) ها خاتمه يافت و آنهائى كه زنده ماندند تسليم شدند .\r\nمن از شماره نفوس منطقه ( بوير ) اطلاع نداشتم و در فارس هيچكس نميدانست كه در سرزمين بوير چندتن يا چند خانواده زندگى ميكنند . بعضى ميگفتند كه سكنه ( بوير ) يكصد هزار تن است و برخى آنها را چهارصد هزار نفر ميدانستند . به همين جهت من پيوسته از عقب خود نگران بودم و با اينكه ( امير حسين ) و ( قره خان ) را در قفا گذاشته بودم فكر ميكردم كه ممكن است سكنه ( بوير ) از عقب بما حمله‌ور شوند و ما را غافلگير كنند . اما كسى از عقب بما حمله نكرد و ما به پيشرفت ادامه داديم تا اين‌كه از دور سواد يك شهر نمايان شد . شهر مزبور وسعت داشت و آن را روى تپه‌ها بنا كرده بودند كه از خطر سيل مصون باشند . از يكى از تپه‌ها ستونى از دود بر آسمان ميرفت و از اسيران پرسيدم آن دود از چيست ؟ جواب داد كه از آتشكده برميخيزد من تا آن روز آتشكده مجوس‌ها را نديده بودم و نميدانستم كه مجوسان آتش‌پرست در آنجا چه مىكنند .\r\n\r\n","description":"","footnote":"","page_name":" 268 ","page_number":276},
  {"content":"\r\n\r\nاز اسيران پرسيدم وضع آتشكده چگونه است ؟ آنها گفتند كه آتشكده داراى يك متولى و سىخادم است و هرروز دو تن از خدام در آتشكده كشيك ميدهند تا اين‌كه آتش خاموش نشود و هر خانواده از سكنه از ( بوير ) مكلف است كه در هر ماه لااقل يك مرتبه براى آتشگاه برايگان هيزم بياورد . لذا آتشكده ، هرگز از لحاظ سوخت در مضيقه نميماند و بط ؟ ؟ معمول سوخت دو سال آتشكده همواره موجود مىباشد . پرسيدم كه آيا آتشكده شما ، مثل مساجد مسلمين ، ؟ ؟ دارد تا خدام آتشكده از آن راه ارتزاق كنند ؟\r\nاسيران گفتند نه و هر سال ، هفت روز ، جشن مىگيريم و آن جشن باسم هفت فرشته گرفته مىشود كه از فرشتگان مقرب خدا هستند و ايام هفته كه هفت روز است از آنها گرفته شده و آغاز جشن روز اول برج حمل است كه عيد نوروز بشمار مىآيد و در آن هفت روز سكنه ( بوير ) بآتشكده ميآيند و هريك ، زكات خود را بمتولى آتشكده ميپردازند و خدام آتشگاه تا عيد نوروز ديگر از آن درآمد اعاشه مينمايند .\r\nدين سكنه ( بوير ) معجونى بود از اسلام و دين مجوس . آنها خود را مسلمان ميخواندند ولى آتشكده داشتند و زكات ميدادند ولى آن را بمتولى آتشگاه ميپرداختند . از اسيرى پرسيدم آيا تو نماز ميخوانى ؟ او جواب مثبت داد . عنان اسب خود را كشيدم و توقف كردم و گفتم نماز بخوان تا ببينم چگونه نماز ميگذارى ، آن مرد رو بخورشيد ايستاد و چندين مرتبه دستها را تكان داد و چيزى آهسته گفت و بعد اظهار كرد اين نماز ماست . گفتم مگر شما هنگام نماز خواندن رو به قبله نمىايستيد . مرد ( بوير ) جواب داد چرا . . . و بعد به طرف خورشيد اشاره كرد و اظهار نمود آن قبله است . پرسيدم آيا شما خورشيد را قبله خود ميدانيد ؟ مرد ( بوير ) جواب داد بلى . گفتم آيا شما پيشواى روحانى داريد ؟ او جواب مثبت داد و گفت : پيشواى ما ، متولى آتشكده است .\r\nآفتاب غروب كرد و شب فرا رسيد و ما هنوز تا شهر ( بوير ) مقدارى فاصله داشتيم . من متوجه شدم كه اگر در آن شب ، خود را به شهر برسانيم ، دوچار خطر خواهيم شد و امر كردم كه سربازانم توقف كنند و اردوگاه بوجود بياورند . بافسران گفتم شما در جائى هستيد كه ريك‌هاى بيابان هم با شما دشمن است تا چه رسد بآدميان و بدانيد كه در هر لحظه ممكنست مورد حمله قرار بگيريد . اردوگاه ما در منطقه‌اى بوجود آمد كه داراى تپه‌ها و دره‌هاى كم‌عمق بود يعنى بهترين منطقه براى غافلگير كردن خصم . قبل از اين‌كه اردوگاه ساكت شود و سربازان بخوابند من روى تمام تپه‌هاى اطراف نگهبان گماشتم و براى تمام پاسگاهها كشيك سيار معين كردم كه مبادا نگهبانان بخواب بروند .\r\nسربازى كه چند روز پياپى راه‌پيمائى و جنك كرده آنقدر خسته مىشود كه هنگام نگهبانى در حالىكه ايستاده بخواب ميرود و بايد نگهبانان سيار لحظه بلحظه به نگهبانان عادى سربزنند و اگر آنها در خواب هستند بيدارشان كنند . من نگهبانانى را كه در پاسگاه بخواب برود نميبخشايم ولى مشروط بر اينكه بدانم خسته نيست . از سربازى كه از بام تا شام جنك كرده و بايد هنگام شب نگهبانى نمايد نبايد خيلى انتظار بيخوابى داشت و اگر در پاسگاه بخواب برود مجازاتش بيدار كردن است .\r\nآن شب هم غذا نخوردم كه بتوانم بيدار باشم . خواب من در آن شب ، خواب منقطع بود و هرچند دقيقه يك بار از خواب بيدار ميشدم و گوش بصداهاى خارج ميدادم . گاهى از خيمه بيرون\r\n\r\n","description":"","footnote":"","page_name":" 269 ","page_number":277},
  {"content":"\r\n\r\nميرفتم و اطراف را از نظر مىگذراندم . ولى چيزى غير عادى نمىديدم . تا اين‌كه طليعه فجر نمايان شد و من بعد از اداى نماز قدرى استراحت كردم تا اين‌كه سربازان از خواب بيدار شدند و اردوگاه را برچيدند و قشون من با آرايش جنگى بسوى شهر ( بوير ) به حركت درآمد .\r\nمن كه از دور آن شهر را ميديدم از وسعت شهر حيرت كردم و متوجه شدم كه آن شهر از سمرقند وسيعتر است . ولى اسيران مرا از اشتباه بيرون آوردند و گفتند وسعت شهر ناشى از تفرقه خانه‌ها است . چون در آنجا ، خانه‌ها كنار هم ساخته نشده بود و روى تپه‌ها هر خانه . با خانه ديگر فاصله‌اى زياد داشت و انسان كه از دور آن خانه‌ها را ميديد تصور ميكرد كه شهرى عظيم را ميبيند و اگر نزديك ميرفت در مييافت كه در آن شهر ، هزار خانه هم وجود ندارد .\r\nدر حالى كه من خانه‌هاى شهر را از دور ، روى تپه‌ها مشاهده ميكردم طلايه خبر داد كه دشمن نمايان گرديده است . بفرماندهان جناحين گفتم متوجه باشيد كه ممكن است مورد حمله قرار بگيريد و عقب‌داران قشون را هم متوجه كردم كه آماده براى حمله ( بوير ) ها باشيد . ناگهان حمله بزرك سكنه ( بوير ) از جلو و عقب و راست و چپ شروع شد . آنقدر جنگجو نمايان گرديد كه تو گوئى از زمين مرد و زن سلحشور سبز ميشد زيرا زنها هم مانند مردان بما حمله‌ور شدند .\r\nمن فرمان دادم كه در جناحين و قلب سپاه ، سواران به حركت درآيند و نيروى مهاجم را له كنند و از روى مرد و زن بگذرند . سواران من غير از نيروى ذخيره به حركت درآمدند و من نيز اسب را تاختم . زنى كه يك كوله‌پشتى داشت به طرف اسب من شمشير انداخت ولى قبل از اين‌كه شمشيرش باسب من برسد تبر من فرق او را شكافت و وقتى زن افتاد صداى گريه طفلى بلند شد و من با شگفتى ديدم كه كوله‌پشتى آن زن ، طفل شيرخوار اوست كه آن را بر پشت بسته است .\r\n( اگر به طرز بيان تيمور لنگ توجه كنيم ، مىفهميم كه در قلب آن مرد ذره‌اى از ترحم وجود نداشت و راجع بطفل شيرخوار طورى اظهار نظر مىكند كه گوئى آن زن ، يك سنگ را به پشت خود بسته بود - مارسل بريون )\r\nمردان و زنان بوير چون در منطقه‌اى با ما مىجنگيدند كه مشجر نبود و نمىتوانستند خود را پنهان كنند ، در قبال حمله سواران من از پا درمىآمدند . با اين‌كه بويرها از چهار طرف بما حمله‌ور شدند نتوانستند بر ما فائق آيند و حملات پياپى سواران من نيروى مقاومت آنها را درهم شكست . عده‌اى از آنها زير سم اسبها له شدند و جمعى با ضربات شمشير و تبر سوارانم بقتل رسيدند و عده‌اى هم در بيابان متوارى گرديدند و من گفتم كه از تعاقب فراريان خوددارى نمايند تا اين كه شهر را زودتر به تصرف درآوريم من حدس زدم كه جنك آن روز آخرين جنگ‌ها با ( بوير ) ها مىباشد و ديگر آنها بما حمله نخواهند كرد و اگر حمله نمايند با آن شدت حمله نخواهند نمود .\r\nراه شهر باز شد و سواران من همچنان با آرايش جنگى بسوى شهر رفتند .\r\nقبل از ورود به شهر به افسران گفتم كه از قتل كاركنان آتشكده كه روحانيون شهر هستند خوددارى نمايند و هركس را كه مقاومت كرد خواه مرد و زن خواه كودك بقتل برسانند . وقتى\r\n\r\n","description":"","footnote":"","page_name":" 270 ","page_number":278},
  {"content":"\r\n\r\nكه به شهر رسيديم من انتظار داشتم كه از خانه‌ها بر ما سنگ و تير ببارند ولى از هيچ طرف سنگ يا تيرى بسوى ما پرتاب نشد و صدائى از شهر برنميخاست بين خانه‌هاى شهر فواصل زياد بود و ما بعضى از خانه‌ها را بالاى سر خود ميديديم و سكنه آن منازل مىتوانستند بر سر ما سنگ ببارند .\r\nاما از هيچ خانه ، اثر دفاع به چشم نرسيد . من بسواران خود گفتم كه وارد خانه‌ها شوند و آنها قدم به منازل نهادند و گفتند هيچكس در آن خانه‌ها نيست .\r\nبه زودى دريافتم كه زن و مرد ( بوير ) شهر خود را رها كرده ، از آنجا رفته‌اند و ناگزير آنهائى كه بما حمله‌ور شدند سكنه شهر بودند كه بعد راه بيابان را پيش گرفتند . چون كسى در شهر نبود جنگى درنگرفت تا خون بر زمين ريخته شود و ما بدون برخورد به هيچ مقاومت شهر را اشغال كرديم و بسوى آتشگاه رفتم و مشاهده نمودم كه در مدخل آتشكده چند نفر كه لباس كبودرنك در بردارند ، ايستاده‌اند . از آنها پرسيدم شما كه هستيد ؟ مردى داراى ريش سفيد كه معلوم بود برتر از ديگران است گفت ما خدام اينجا هستيم .\r\nگفتم سكنه اين شهر ، خانه‌هاى خود را تخليه كردند و رفتند و شما براىچه نرفتيد ؟ مرد ريش‌سفيد گفت ما نمىتوانيم برويم و آتش مقدس را به حال خود بگذاريم كه خاموش شود . گفتم اگر من آتش شما را خاموش كنم چه خواهيد كرد مرد ريش‌سفيد گفت اى امير بزرگوار حتى عرب‌ها آتش ما را خاموش نكردند و تو كه اختيار جان و مال بندگان خدا را دارى اين كار را مكن .\r\nگفتم منظور تو از عرب‌ها ، كه هستند آن مرد گفت منظورم از عرب‌ها آنها هستند كه در حدود هشتصد سال قبل از اين به ملك عجم حمله‌ور شدند و همه‌جا را مسخر كردند و دين اسلام را آوردند اما آتشكده‌هاى ما را خاموش نكردند و بعدها ، آتش آتشكده‌ها بمناسبت اين‌كه خادم وجود نداشت خاموش گرديد .\r\nمن متوجه شدم كه با مردى مطلع صحبت ميكنم و به او گفتم من ميخواهم آتش شما را ببينم .\r\nاو گفت ديدن آتش مانع ندارد ولى به آن خيلى نزديك مشو تا اين‌كه نفس تو به آتش نخورد و ما هم زياد به آتش نزديك نمىشويم . من قدم به آتشگاه نهادم آنجا بنائى بود محقر ، و اطاقى داشت كه گنبدى بالاى آن بنا كرده بودند و بالاى گنبد سوراخى بود كه دود از آن خارج ميگرديد زير گنبد يعنى كف زمين يك محفظه آهنى بزرك چون منقل داراى سوراخهاى متعدد به نظر مىرسيد و در آن ، آتش ميسوخت . يك مرد كبود پوش نزديك آتش ايستاده بود و گاهى شاخه هيزمى را در آن محفظه مىنهاد كه آتش خاموش نشود . من خود را براى مشاهده يك منظرهء برجسته آماده كرده بودم ولى آنچه ديدم حقيرتر از آتش يكى از دكان‌هاى طبخ غذا و كباب در سمرقند بود .\r\nاز زير سقف خارج شدم و از مرد ريش‌سفيد پرسيدم آيا تو و خدام اينجا مسلمان هستيد ؟\r\nاو گفت بلى . پرسيدم شما كه مسلمان مىباشيد چرا آتش مىافروزيد و آتشكده را ميپرستيد مرد سالخورده گفت ما نمىتوانيم رسم اجداد خود را ترك نمائيم گفتم اجداد شما بت‌پرست بودند و آتش افروختن رسم بت‌پرستان است و مسلمان نبايد آتش را بپرستد . مرد سالخورده گفت اجداد ما بت‌پرست نبودند و يزدان را مىپرستيدند ، و يزدان آنها خداى ماست . گفتم من ديروز ديدم كه يكى از شما ، هنگام نماز بسوى خورشيد اشارتى ميكرد و ميگفت كه قبله شما خورشيد است .\r\nآن مرد گفت بلى اى امير و ما از اين‌جهت خورشيد را قبله خود ميدانيم كه عقيده داريم همه\r\n\r\n","description":"","footnote":"","page_name":" 271 ","page_number":279},
  {"content":"\r\n\r\nچيز را خورشيد آفريده و خورشيد را خدا بوجود آورده است گفتم من برطبق عهدى كه كرده‌ام روحانيون و علماء و شعرا و صنعتگران را نمىآزارم و گرنه شما را بقتل ميرسانيدم زيرا مرتد هستيد و واجب القتل .\r\nپيرمرد سر را جلو آورد و گفت اى امير بزرگوار ، اين گردن من و آن هم شمشير تو و هرچه ميخواهى بكن گفتم اگر ميخواستم تو و ساير خدام اين آتشكده را بقتل برسانم ، صبر نميكردم تا تو با مرك خود موافقت كنى . آنگاه چند سئوال راجع به مذهب اسلام و دين مجوس از او كردم و نتوانست به من جواب بدهد و فهميدم كه اطلاعات آن مرد سطحى است و به خود گفتم از يك روحانى روستائى كه غير از ( بوير ) جائى را نديده و در مكتب‌خانه اين‌جا درس خوانده نبايد بيش از اين انتظار داشت و از وى پرسيدم آيا سواد دارد يا نه ؟ مرد سالخورده گفت نه اى امير سواد ندارم .\r\nگفتم تو كه سواد ندارى چگونه حساب ايام را نگاه ميدارى و مىفهمى كه نوروز فرا رسيده و بمردم ميگوئى هفت روز جشن بگيرند . پيرمرد خورشيد را به من نشان داد و گفت سالى دو روز شب و روز با هم مساوى مىشود . يكى در ابتداى بهار كه فصل گرما مىباشد و ديگرى در ابتداى پائيز كه فصل سرماست . در موقع گرم شدن هوا ، روزى كه خورشيد درست در طرف مغرب فرو رفت من مىفهمم كه روزوشب مساوى شده و بمردم ميگويم نوروز فرا رسيده است . من فهميدم كه حساب پيرمرد درست نيست و به حساب او ، بين اول حمل واقعى و نوروز اهل بوير ممكن است از ده روز تا يك ماه اختلاف بوجود بيايد .\r\nبه متولى آتشكده و خدام آن گفتم كه شما از قصاص معاف هستيد ولى سكنه اين كشور بايد بقصاص برسند متولى آتشكده پرسيد اى امير ، براى چه سكنه اين كشور بايد مجازات شوند گفتم براى اين‌كه پسرم شيخ عمر را كشته‌اند . متولى گفت اى امير بفرض اين‌كه پسر تو را كشته باشند تو بايد قاتل را قصاص كنى نه اينكه تمام مردم ( بوير ) را به قتل برسانى گفتم اى پيرمرد اگر تو سواد ميداشتى و عالم بودى من برايت توضيح ميدادم كه بچه علت خداوند تمام فرزندان آدم را بمناسبت اين‌كه جدشان ( آدم ) در بهشت مرتكب گناه گرديد ، مورد مجازات قرار داد و آنها را از بهشت راند . اگر جد ما ( آدم ) در بهشت مرتكب گناه نميگرديد ، امروز مسكن ما بهشت بود نه اين خاكدان . تمام ما فرزندان ( آدم ) بدين مناسبت كه جدمان مرتكب گناه گرديد از بهشت رانده شديم خداوند ، ما را محكوم كرد كه در زمين بسر ببريم و ( حافظ ) كه من او را در شيراز ديدم و مدتى است كه فوت كرده گفت :\r\n ( من ملك بودم و فردوس برين جايم بود - * آدم آورد در اين دير خرابم افكند \r\nو منظور حافظ اين بود كه ما به علت گناه ( آدم ) مستوجب مكافات شديم و خداوند ما را از بهشت راند و با توجه به اين موضوع چون عده‌اى از سكنه ( بوير ) پسر مرا كشته‌اند تمام آنها در نظرم گناهكار هستند و اگر خداوند هم قضاوت ميكرد تمام سكنه ( بوير ) را مستوجب مجازات ميدانست .\r\nآنگاه بقشون خود امر كردم كه تمام خانه‌هاى شهر را غير از آتشكده ويران كنند و هركس را ( جز كبودپوشان آتشكده ) كه مىبينند بقتل برسانند . سربازان من در همان ؟ ؟\r\nشهر ( بوير ) را ويران كردند و يك خانه را بجا نگذاشتند\r\n\r\n","description":"","footnote":"","page_name":" 272 ","page_number":280},
  {"content":"\r\n\r\nاز آن روز تا موقعى كه قشون من در ( بوير ) بود هركس را كه ديديم كشتيم و زن‌ها را هم مانند مردها بكيفر رسانيديم . بازماندهء سكنه ( بوير ) ديگر جرئت نكردند كه راه را بر ما ببندند و پيكار كنند و من چون ميبايد مراجعت كنم سپاه خود را از سرزمين ( بوير ) خارج كردم و تصميم گرفتم كه از كشور فارس خارج شوم و هنگام مراجعت از كشور ( بوير ) خرابه ( تخت سليمان ) را كه مىگفتند با نيروى باد حركت مىكند ديدم و بعد از مشاهده خرابه مزبور بسيار حيرت كردم كه چگونه باد مىتوانست يك چنان سرير با عظمت را كه هر سنگى از آن خروارها وزن دارد به حركت درآورد و در آسمان‌ها بگرداند و از شرق بغرب ببرد و بعد از چند سال كه بشام رفتم از علماى آن كشور كه بوسيله سريانيان از نوشته‌هاى يونانيان اطلاع حاصل ميكردند شنيدم كه ( تخت سليمان ) بر خلاف آنچه معروف مىباشد سرير سليمان نبود بلكه پايتخت يكى از پادشاهان فارس بشمار مىآمد و آن‌جا را اسكندر سوزانيد و ويران كرد .\r\n\r\n","description":"","footnote":"","page_name":" 273 ","page_number":281},
  {"content":"\r\n\r\n\r\nفصل بيست و سوم طاعون\r\nمرتبه‌اى ديگر عزم كردم كه از راه خراسان به وطن مراجعت نمايم و با اين‌كه در كشور فارس كه جزو قلمرو سلطنت من است مسافرت ميكردم ، همواره طلايه را بجلو ميفرستادم و براى قشون خود عقب‌دار تعيين ميكردم . دو روز بعد از عزيمت از ( تخت سليمان ) طلايه خبر داد كه عده‌اى از مردم غير مسلح از طرف مقابل مىآيند و بعد خبر داد كه آنها ميگريزند .\r\nطلايه من از فراريان تحقيق كرد كه براى چه فرار مىكنند آنها جواب دادند كه از بيمارى ( طاعون ) ميگريزند . من عده‌اى از فراريان را بعد از اين‌كه به سپاه من رسيدند احضار كردم و از آنها پرسيدم در كجا مرض طاعون بروز كرده است ؟ آنها ، جواب دادند كه در شهرهاى ( هرمز ) و ( سورو ) و ( سيف ) و ( عماره ) و ( مانند ) و ( سيراف ) طاعون آمده و در تمام قصبات جنوب فارس مردم از طاعون ميميرند . شهرهائى كه فراريان نام برده بودند همه جزو بنادر كشور فارس بود ( بعضى از اين بنادر كه در دوره تيمور لنگ در فارس معمور بود امروز وجود ندارد - مارسل بريون ) .\r\nاز آن پس ، هرروز فراريان در راه ما نمايان مىشدند و من از آنها تحقيق ميكردم و مىشنيدم كه در مسير قشون من از فارس تا خراسان طاعون وجود ندارد . براى اين‌كه زودتر از منطقه مرض دور شوم بر سرعت قشون افزودم و چند دسته سيورسات به جلو فرستادم تا اين كه در هيچ نقطه براى آذوقه و عليق معطل نشوم وقتى به ( دارابجرد ) رسيدم براى رعايت لزوم استراحت اسب‌ها امر كردم كه قشون دو روز اتراق كند . در اولين روز اتراق ، به من خبر دادند كه عده‌اى از سربازانم بيمار شده‌اند و همه از درد سر مىنالند و تب كرده‌اند . به پزشك قشون گفتم كه آيا سربازان من مبتلا به مرض طاعون شده‌اند پزشك گفت نميتوانم تشخيص بدهم چون علامت مرض طاعون به چشم نميرسد . در روز دوم ، عده‌اى بيشتر از سربازانم مريض شدند و كسانى كه روز قبل مريض شده بودند از دردى شديد در موضع زير بغل يا در كشالهء ران ميناليدند و پزشك به من گفت بدون ترديد ، سربازان طاعون گرفته‌اند چون علامت طاعون اينست كه زير بغل يا در كشاله ران يك ورم مانند يك غده بزرك بوجود مىآيد و بشدت درد مىكند .\r\n\r\n","description":"","footnote":"","page_name":" 274 ","page_number":282},
  {"content":"\r\n\r\nاز پزشك پرسيدم دواى مرض چيست ؟ او گفت مرض طاعون دوا ندارد و بيمار زندگى را بدرود خواهد گفت يا اين‌كه خود به خود بهبود خواهد يافت . هنگام عصر افسران خود را احضار كردم و به آنها گفتم كه بامداد روز ديگر ، بايد سربازان مريض را در ( دارابجرد ) بجا گذاشت و از مرض طاعون گريخت زيرا اگر براى سربازان بيمار ، در ( دارابجرد ) توقف كنيم ، قشون ما از بين خواهد رفت . آنگاه آفتاب غروب كرد و من نماز مغرب را خواندم و بعد از نماز موقعى كه ميخواستند براى من سفره بگسترانند تا غذا تناول كنم دوچار رعشه شدم برودتى شديد بر من مستولى گرديد .\r\nاز خدمه خواستم كه بالاپوش روى من بيندازند تا اين‌كه گرم شوم و بعد از مدتى ديك به نيم ساعت گرم شدم ولى تب بر مزاجم مستولى گرديد و سرم بشدت درد گرفت پزشك قشون براى اين‌كه عرق كنم به من دم كردهء گل گاو زبان خورانيد و گفت كه سنگهاى متعدد را در آتش بگذارند و وقتى حرارت سنگ خيلى زياد شد به وسيله مقاش ( يعنى انبر ) سنگ ها را در يك طشت بزرگ نهاد و بالاپوشى بر سرم انداخت و روى سنگ‌ها آب ريخت و بخار زياد از سنگها برخاست و در آغاز ، بخار آنقدر گرم بود كه صورتم را مىسوزانيد و من سر را از زير بالاپوش خارج كردم و بعد كه حرارت بخار معتدل شد ، سر را زير بالاپوش بردم و مدتى بخار بصورتم مىخورد و عرق كردم و بعد از تعريق درد سر و تب ، تخفيف يافت و من توانستم ساعتى بخوابم .\r\nولى بعد ، درد سر شدت كرد و تب ، افزايش يافت و از آن پس نه گل گاو زبان اثر كرد نه بخار براى بخور دادن .\r\nوقتى صبح دميد از سردرد و تب ، طورى ناتوان بودم كه نتوانستم نماز بخوانم و طبيب قشون را احضار كردم و از او پرسيدم كه آيا طاعون گرفته‌ام ؟ پزشك سكوت كرد . گفتم چرا جواب مرا نميدهى ؟ من ( تيمور ) هستم و از مرگ هراس ندارم و  ( كُلُّ نَفْسٍ ذائِقَةُ الْمَوْتِ ) *  و هركس كه در جهان هست عاقبت ميميرد و حتى پيغمبر ما از اين جهان رفت و من هم بايد روزى بميرم فقط از اين تأسف دارم كه چرا در ميدان جنك نمردم و بايد در بستر بيمارى ، با زندگى وداع كنم . پزشك گفت اى امير بيمارى تو ، بيمارى سربازانت مىباشد . گفتم كاغذ و قلم و دوات بياورند تا قبل از ضعف نيروى بدن كه مانع از نوشتن مىشود وصيت‌نامه خود را بنويسم .\r\nكاغذ و قلم و دوات آوردند و من نوشتم كه اگر از مرض طاعون زندگى را بدرود كنم فرماندهى قشون با ( قره خان ) خواهد بود و او مكلف است كه قشون مرا به سمرقند ببرد و در اختيار پسر ارشدم كه بعد از من پادشاه كشورهاى من خواهد بود بگذارد و از آن پس ، فرمانده قشون با صوابديد پسر ارشدم انتخاب خواهد گرديد ولى بهتر اينست كه پسرم ( قره خان ) را بفرماندهى قشون انتخاب نمايد و همين‌كه ( قره خان ) وارد سمرقند شد پسر و جانشينم موظف مىباشد كه دخترم ( خواهر خود زبيده ) را به عقد ( قره خان ) درآورد . در وصيت‌نامه نوشتم كه اگر ( قره خان ) بميرد فرماندهى قشون با ( امير حسن ) خواهد بود و او ميبايد قشون را بسمرقند ببرد و در اختيار پسر و جانشينم بگذارد . در وصيت‌نامه تمام دارائى منقول و غير منقولم را بفرزندانم واگذار كردم و نوشتم كه دارائى من ميبايد طبق قانون شرع اسلام\r\n\r\n","description":"","footnote":"","page_name":" 275 ","page_number":283},
  {"content":"\r\n\r\nبين فرزندانم تقسيم شود و تذكر دادم كه ( قره خان ) بايد جسد مرا بسمرقند ببرد و در آن شهر دفن نمايد .\r\nبعد از اين‌كه وصيت‌نامه را نوشتم ( قره خان ) و ( امير حسن ) و ساير افسران را احضار كردم و به آنها گفتم كه وصيت‌نامه من نوشته شده و من جانشين خود را براى سلطنت ، و هم‌چنين جانشين خويش را براى فرماندهى قشون انتخاب كرده‌ام . اگر من فوت كنم ، فرماهى قشون با ( قره خان ) و بعد از وى فرماندهى قشون با ( امير حسن ) مىباشد و خزانه سپاه در اختيار ( قره خان ) قرار ميگيرد و او بايد از محل خزانه قشون ، جيره افسران و سربازان را بپردازد .\r\nهنگامى كه من صحبت مىكردم ( قره خان ) بگريه درآمد گفتم ( قره خان ) ، آيا تو براى دختر من گريه ميكنى ؟ و فكر مىنمائى كه بعد از مرگ من ( زبيده ) مال تو نخواهد شد . اگر اين تشويش را دارى بدان كه من در وصيت‌نامه خود نوشته‌ام همين‌كه تو بسمرقند رسيدى بايد دخترم ( زبيده ) را به عقد تو درآورند . ( قره خان ) گفت اى امير ، من براى زبيده گريه نميكنم بلكه از اين‌جهت اشك ميريزم كه اگر تو به روى ديگر ما در دهر مردى چون تو را در دامان خود پرورش نخواهد داد .\r\nگفتم اشك‌هاى چشم را پاك كن و خود را براى بانجام رسانيدن وظائف فرماندهى قشون آماده نما و بدان كسى كه فرمانده يك قشون است بايد بيش از يكايك صاحب‌منصبان و سربازان آن قشون زحمت و خستگى و بيخوابى را تحمل كند . ( قره خان ) اشك چشمها را پاك كرد و من گفتم بطورى كه ميدانى من مصمم بودم كه سربازان بيمار را در ( دارابجرد ) بگذاريم و امروز ، از اينجا حركت كنيم و از مرض بگريزيم تا اين‌كه تمام سربازانم دوچار اين بيمارى نشوند اينك كه خود من بيمار شده‌ام ، ( قره خان ) بايد اين تصميم را بموقع اجرا بگذارد و قشون را حركت بدهد و از مرض بگريزد و هرچه زودتر خود را بسمرقند برساند . واضح است كه من هم مانند سربازان بيمار اين‌جا ميمانم و فقط عده‌اى سربازان و افسران را اين‌جا بگذاريد كه بعد از مرگم جسد مرا بقشون برسانند تا بسمرقند حمل شود . ( قره خان ) گفت اى امير ، آيا ميگوئى كه من تو را اين‌جا بگذارم و قشون را حركت بدهم و بروم ؟ گفتم براى قشون ما اين كار ضرورى است .\r\n( قره خان ) گفت من اين كار را نميكنم . گفتم اگر اين كار را نكنى تمام صاحب‌منصبان و سربازان و از جمله خود تو ، از مرض خواهيد مرد ( قره خان ) گفت كه جان من ، و جان صاحب منصبان و سربازان از جان تو عزيزتر نيست . تمام صاحب‌منصبان و سربازان يك طرف و تو به تنهائى يكطرف . بالاتر از اين ميگويم كه جان تمام مردم دنيا يك طرف و جان تو يك طرف .\r\nگفتم ( قره خان ) يك سردار سپاه بايد بيش از همه مصالح قشون را در نظر بگيرد و تو امروز بمعاونت من ، و بعد از مرگم بطور مستقل ، فرمانده قشون هستى و بايد مصلحت قشون را بر جان من ترجيح بدهى . ( قره خان ) گفت تو اگر يك افسر عادى بودى من تو را در اينجا رها ميكردم و براى نجات قشون ، افسران و سربازان را به راه ميانداختيم و از اين‌جا ميرفتيم . اما تو ( امير تيمور گورگين ) هستى و ارزش مردى چون تو بقدرى است كه براى تو اگر تمام سكنه زمين\r\n\r\n","description":"","footnote":"","page_name":" 276 ","page_number":284},
  {"content":"\r\n\r\nرا فدا كنند يك فداكارى بزرگ نكرده‌اند ، من چگونه تو را در اينجا رها كنم و بروم در صورتى كه دشمنان تو در كمين هستند و همانها كه پسرت را در اين كشور كشتند ترا هم بقتل ميرسانند .\r\nمن در اينجا خواهم ماند تا تو معالجه شوى و بعد با تو خواهيم رفت و اگر خداوند روح تو را احضار كرد همان‌طور كه وصيت كردى من جسد تو را بسمرقند خواهم رسانيد . گفتم تو بمان اما قشون را از اين‌جا حركت بده كه افسران و سربازان نميرند . ( قره خان ) گفت حركت دادن قشون در اين موقع بدون فايده است چون بوى طاعون در قشون پيچيده و اگر برويم ، در راه سربازان مبتلا به مرض خواهند شد و خواهند مرد و ديگر اين‌كه اگر قشون از اين‌جا حركت كند دشمنان مبادرت بحمله خواهند كرد و مرا خواهند كشت و بايد براى حفظ جان تو قشون را در اين‌جا نگهداشت .\r\nمن چون نميتوانستم بيش از آن با ( قره خان ) مباحثه كنم ، او ، و افسران ديگر را مرخص كردم و سر را بر بستر نهادم روز بعد دردى شديد در زير بغل احساس كردم و وقتى دست را در زير بغل ميبردم حس ميكردم كه يك برآمدگى دردناك بوجود آمده است طورى درد آن برآمدگى شدت كرد كه من نميتوانستم يك لحظه آرام بگيرم و پزشك ، براى تخفيف درد ، روى آن ورم آب سرد ميريخت ، روز سوم ، ورمى كه زير بغل من بوجود آمده بود برنگ كبود درآمد و از آن پس من دوچار هذيان شدم . طورى تب من شدت نمود كه كسانى كه به من نزديك مىشدند حس ميكردند كه به يك منقل آتش نزديك شده‌اند . ديگر من متوجه اطرافيان نبودم و نمىفهميدم در كجا هستم گاهى خود را در سمرقند ميديدم و زمانى منظره سربريدن شاهزادگان مظفرى در فارس در نظرم مجسم ميگرديد و موقعى مشاهده مىنمودم كه در كوه‌هاى كشور توقتميش گم شده‌ام و هنگامى كه در دره‌هاى كوه سرگردان بودم صدائى بگوشم رسيد كه مىگفت سرباز كرد . . . سر ، باز كرد و مثل اين‌كه درد تخفيف يافت .\r\nروز بعد فهميدم صدائى كه بگوشم رسيد صداى اطرافيانم بود و آنها ديدند كه غدهء زير بغل من سر ، باز كرد يعنى جراحت از آن غده خارج شد و بهر نسبت كه جراحت بيشتر خارج مىشد حال من بهتر ميگرديد ولى طورى ضعيف بودم كه نميتوانستم برخيزم و راه بروم . اما مىتوانستم بنشينم و به پشتى تكيه بدهم . در شهر ( دارابجرد ) هركس كه قدرت فرار داشت گريخت و بعضى از مردان و زنان كه بمناسبت كبر سن نميتوانستند بگريزند بجا ماندند . روزى مردى سالخورده و خميده را نزد من آوردند و گفتند كه او ( دستور ) است يعنى پيشواى مجوسان مىباشد .\r\nآن مرد كه دندان در دهان نداشت گفت اى امير ، شنيدم كه تو از بيمارى برخاسته‌اى براى تو عسل آوردم تا بخورى و قوت بگيرى ، گفتم تو چرا از طاعون نگريختى و بجا ماندى و آيا از مرض بيم ندارى ؟\r\nدستور سالخورده گفت اى امير من چون هرروز قدرى عسل ميخورم از طاعون بيم ندارم زيرا كسى كه هرروز عسل بخورد دوچار امراض سارى نمىشود .\r\n( در اين‌كه عسل خاصيت ضدعفونى و ميكروب‌كش هم دارد ترديدى نيست ولى علم امروزى تائيد نكرده كه عسل مانع از سرايت امراض به انسان مىشود - مارسل بريون )\r\nاز او پرسيدم كه به تو گفت كه اگر انسان هرروز قدرى عسل بخورد مبتلا به مرض طاعون\r\n\r\n","description":"","footnote":"","page_name":" 277 ","page_number":285},
  {"content":"\r\n\r\nنمىشود ، ( دستور ) جواب داد اين را در كتاب ما نوشته‌اند و كسى كه اولين بار اين حكمت را گفت ( گايو - مرت ) بود . پرسيدم ( گايو - مرت ) كيست و من اين نام را نشنيده‌ام ؟ ( دستور ) گفت آيا تو اى امير شاهنامهء فردوسى را خوانده‌اى ؟ گفتم بلى ، دستور اظهار كرد ( گايو - مرت ) همان است كه در شاهنامه بنام ( كيومرث ) نوشته شده ولى نام اصلى او ( گايو - مرت ) است يعنى ( مرد گايو ) يا مرد دانا .\r\nگفتم از اينقرار تو از سراينده شاهنامه كه من خود سنگ قبر او را در ( طوس ) نصب كردم داناتر هستى زيرا بر او ايراد ميگيرى . دستور گفت بلى اى امير ، من نميتوانم شعر بسرايم ولى از او داناتر هستم و نام اصلى پادشاهان قديم ايران را ميدانم و آن نام‌ها در كتاب ما نوشته شده و فردوسى كه نميتوانسته يا نخواسته فرس قديم را بخواند ، نام پادشاهان قديم ايران را همان‌گونه كه در عرف متداول بوده در كتاب خود آورده است . بعد دستور شمه‌اى راجع به عسل صحبت كرد و گفت عسلى كه براى من آورده از كندوى خود اوست و به من اطمينان داد كه اگر از آن عسل تناول كنم به زودى قوت خواهم گرفت .\r\nمن چند سكه زر به او دادم ولى مرد سالخورده نگرفت گفت اى امير ، نيامده‌ام كه عسل خود را به تو بفروشم بلكه آمده‌ام خدمتى به تو بكنم . من مدت چند روز از آن عسل خوردم و قوت گرفتم و از آن موقع تاكنون هرزمان كه احساس ضعف نمايم عسل ميخورم و پس از چند روز ضعف من از بين ميرود .\r\nمن چون طالب كسب معرفت هستم و براى دانايان قائل بارزش مىباشم بىميل نبودم كه با دستور سالخورده صحبت كنم ولى نمىتوانستم در ( دارابجرد ) بمانم و طاعون ، در قشون من قتل عام مىكرد و من بيماران را در ( دارابجرد ) گذاشتم و عده‌اى را مأمور نمودم كه سرپرست آنان باشند و اگر معالجه شدند آنها را به وطن برسانند و اگر مردند ، جسدشان را دفن كنند .\r\nروزى كه ميخواستم از ( دارابجرد ) حركت كنم ( دستور ) سالخورده بمشايعت من آمد و گفت اى امير بكجا ميروى ؟ گفتم به وطن خود مراجعت مىنمايم . گفت اى امير ، اگر تو بكشور خود مراجعت نمائى مردم آنجا طاعون خواهند گرفت مگر اين‌كه همه عسل‌خور باشند . گفتم چنين نيست و مردم خوارزم بندرت عسل ميخورند .\r\nگفت در اين صورت قبل از اين‌كه وارد كشور خود شوى قشون خود را دود بده تا اين كه بوى طاعون از آنها دور شود . پرسيدم چگونه قشون خود را دود بدهم ؟ ( دستور ) اظهار كرد در نقطه‌ايكه در خانه‌ها اطاق‌هاى بزرگ باشد توقف كن و بگو كه مقدارى زياد بوته‌هاى خشك خار را از بيابان بياورند و تمام افراد قشون خود را در اطاق‌ها جا بده و در هر اطاق مييايد مقدارى بوته كه قدرى آب روى آن ريخته باشند مشتعل شود و از اين‌جهت بايد آب روى بوته بريزند كه زود از بين نرود و بيشتر دود كند و سربازان تو بايد مدت ده روز ، هرروز ، تقريبا يكساعت در دود بمانند .\r\nگفتم آنها خفه خواهند شد ( دستور ) اظهار كرد در اطاق را بايد باز بگذارند تا اين‌كه خفه نشوند و مقدار بوته‌اى كه ميسوزد نبايد زياد باشد اگر مدت ده روز اين كار را بكنى ، بوى طاعون كه با سربارانت هست از بين ميرود و مردم خوارزم ، بعد از رسيدن قشون تو به آنجا\r\n\r\n","description":"","footnote":"","page_name":" 278 ","page_number":286},
  {"content":"\r\n\r\nمبتلا بطاعون نخواهند گرديد . در غير اين صورت در كشور تو طاعون بروز خواهد كرد و صدها هزار تن را به هلاكت خواهد رساند .\r\nمرتبه‌اى ديگر خواستم نسبت به آن مرد سالخورده عطائى بكنم ولى آن مجوس سكه‌هاى زر مرا نپذيرفت و گفت چون با قناعت زندگى مىكند . مىتواند با دست رنج خويش زندگى نمايد و محصول مزرعه و باغش براى معيشت وى كافى مىباشد . آنگاه از ( دارابجرد ) به راه افتاديم و چون باقتضاى فصل ، هوا خنك شده بود مىتوانستيم بدون تحمل رنج آفتاب و تشنگى از دشت‌هائى كه بين كشور فارس و كشور خراسان قرار گرفته بگذريم . اما مرض از ما دست برنمىداشت و روزى نبود كه عده‌اى از سربازانم بيمار نشوند و ناگزير در قصبه‌اى باسم ( كاريز عرب ) توقف كردم تا سربازان خود را دود بدهم . قصبه مزبور را از اين‌جهت ( كاريزعرب ) ميخواندند كه امير طبس موسوم به امير عرب ، در آنجا كاريزى بوجود آورده بود و آب قصبه از آن كاريز بدست مىآمد .\r\nدر آنجا قلعه‌اى هم بود كه دو اصطبل وسيع داشت و من امر كردم كه سربازانم ، بنوبه ، در آن اصطبل‌هاى بزرك دود بخورند و ايامى كه سربازان در اصطبل‌ها دود ميخوردند اسب‌ها را در صحرا نگاه ميداشتيم . بعد از ده روز كه تمام افسران و سربازان ، هرروز يكساعت دود خوردند از ( كاريز عرب ) به راه افتادم و از آن پس در قشون من كسى مبتلا بطاعون نشد تا وقتى كه بسمرقند رسيدم . بعد از ورود بسمرقند نامه‌اى به حاكم فارس نوشتم و گفتم كه از قول من به ( دستور ) سالخورده ( دارابجرد ) بگويد كه به پاداش خدمتى كه وى به من كرده مدت پنج سال تمام مجوسان كه در كشور فارس زندگى مىكنند از پرداخت ماليات معاف خواهند بود .\r\nحاكم فارس بوسيله كبوترخانه‌ها به من اطلاع داد كه دستور مجوسى ( دارابجرد ) زندگى را بدرود گفته و جسدش را به دخمهء مجوسان برده‌اند .\r\n( دخمه عبارتست از يك خانه دور افتاده كه مجوسان بالاى كوه مىسازند و جسد اموات خود را در آن خانه ميگذارند تا متلاشى شود و از بين برود - مارسل بريون )\r\nبه حاكم فارس امر كردم كه عطاى مرا به اطلاع تمام مجوسان برساند و به آنها بفهماند به مناسبت دو خدمت كه دستور ( دارابجرد ) به ( تيمور - گورگين ) كرده مجوسان كشور فارس مدت پنج سال از پرداخت ماليات معاف هستند .\r\nبعد از مراجعت به وطن به شهر ( كش ) رفتم تا بدانم آنطور كه مايل بودم ساخته شده است يا نه . من يك بار گفتم كه تصميم گرفتم شهر ( كش ) زيباترين وآبادترين شهر جهان باشد و هرچه از زيبائى در تمام شهرهاى دنيا هست در آن شهر جمع شود . روزى كه وارد ( كش ) شدم پياده در معابر شهر كه گفتم عرض آنها پنجاه ذرع است به راه افتادم و در خانه‌ها را كوبيدم و وارد خانه‌ها گرديدم تا ببينم وضع زندگى سكنه شهر چگونه است و آيا از معيشت خود راضى هستند يا نه ؟\r\nتمام خانه‌ها داراى اثاث البيت خوب ديدم و صاحبان منازل از زندگى خود ابراز رضايت ميكردند . يك قسمت از ابنيهء شهر هنوز تمام نشده بود و معماران و بناها و حجاران و كاشىكارهائى كه من از تمام جهان گردآورده بودم و در آن شهر كار ميكردند ، بساختن عمارات اشتغال داشتند و من پيش‌بينى نمودم كه بعد از مراجعت از سفر بهندوستان ، تمام عمارات شهر خاتمه\r\n\r\n","description":"","footnote":"","page_name":" 279 ","page_number":287},
  {"content":"\r\n\r\nخواهد يافت و آنوقت من خواهم توانست از تمام سلاطين دنيا دعوت كنم كه مدت يك ماه در شهر ( كش ) ميهمان من باشند و در آن مدت در قشنگترين شهر جهان بسر ببرند .\r\nبعد از بازديد ( كش ) به سمرقند رفتم و بيش از ده روز در شهر نماندم چون ميدانستم كه سكونت در شهر ، مرا راحتى طلب خواهد كرد و عادت بسر بردن در اردوگاه و صحرا را از من بدر خواهد نمود . من از عيش و راحتى گريزانم چون ميدانم كه هر سلطان و فرمانده قشون وقتى مبادرت به عيش كند و راحتىطلب شود خاكسار خواهد گرديد و خصمى نيرومند پيدا مىشود و تن آسايش‌طلب او را به خاك و خون خواهد كشيد . پس از ده روز از سمرقند خارج گرديدم و در صحرا ، اردوگاه بوجود آوردم و تدارك سفر هندوستان را ديدم . در ايامى كه مشغول تدارك سفر هندوستان بودم تمرين سربازان من غير از ايام جمعه كه ميبايد نماز جمعه را بخوانيم تعطيل نمىشد و من هرروز در تمرين جنگى سربازان شركت ميكردم چون كالبد من هم مثل تن سربازان احتياج بورزش جنگى داشت تا اين‌كه از بيكارى ، خام نشود و قوت بازوها و نيروى تحمل خستگى از بين نرود .\r\nمدتى بود كه من راجع به سفر هندوستان فكر ميكردم و ميدانستم كه براى رفتن بهندوستان دو راه ، پيش پاى من وجود دارد يكى راه خراسان و زابلستان و مكران و توران .\r\n( توران كشورى بود واقع در مشرق سرزمين مكران يعنى در مغرب پاكستان كنونى و در مشرق بلوچستان امروزى ايران و اين يادآورى از اين‌جهت ضرورت دارد كه عده‌اى كثير تصور مىكنند كه توران در شمال خراسان قرار داشت - مارسل بريون )\r\nديگرى راهى كه بعد از گذشتن از كابلستان به كشور ( غور ) ميرفت و از آنجا به اسكندر ميرسيد ( اسكندر يا قندهار واقع است در جنوب افغانستان امروز - مارسل بريون ) و بعد بهندوستان و اصل مىشد . اگر من ميخواستم از راه خراسان و زابلستان و مكران و توران بهندوستان بروم را هم دور ميگرديد . علاوه بر دورى ، در آن راه بيابان‌هاى وسيع و خشك وجود دارد كه در قسمتى از آنها آب و آذوقه يافت نمىشود و يك قشون بزرگ ، براى عبور از آن بيابانها دوچار مشكلات ميگردد . اين بود كه عزم داشتم از راه كابلستان و غور و اسكندر خود را بهندوستان برسانم چون راه مزبور كوتاه‌تر است و در همه جاى آن ، آب بدست مىآيد و در راه اول و طولانى ممكن بود كه من مجبور شوم با امراى محلى بجنگم .\r\nچون نميدانستم كه وضع امراى توران نسبت به من چگونه است و آيا بقشون من راه ميدهند كه از كشور توران عبور كنم و خود را بهندوستان برسانم يا مجبور خواهم شد با جنگ راه بگشايم و جنگ با امراى توران ورود مرا بهندوستان بتأخير ميانداخت و قشونم را ضعيف ميكرد .\r\nاما در راه دوم من دشمن نداشتم و امرائى كه در كابلستان و غور و اسكندر سلطنت ميكردند با من سرخصومت نداشتند و نيرومندترين آنها ( ابدال - كلزائى ) پادشاه ( غور ) بود كه من وى را شكست دادم ( بطورى كه شرح آن گذشت ) نامه‌اى به ( ابدال - كلزائى ) نوشتم و در آن گفتم كه من قصد دارم از تو براى جنگى كه در پيش است كمك بگيرم زيرا آزمودم كه تو و سربازانت دلير هستيد و مىتوانيد در جنگ خيلى به من مساعدت كنيد جنگى كه من در پيش دارم در كشورى آغاز خواهد شد كه غنىترين كشور جهانست و اگر فتح كنم سربازانت را در تاراج آزاد\r\n\r\n","description":"","footnote":"","page_name":" 280 ","page_number":288},
  {"content":"\r\n\r\nخواهم گذاشت كه هرقدر مىتوانند غارت كنند . و اما پاداش تو بعد از فتح من پاداشى بزرگ خواهد بود و من آنقدر زر و گوهر به تو خواهم داد كه پس از تو ، ده نسل از فرزندانت از آن ثروت بخورند و باتمام نرسد .\r\nدر نامه خود به سلطان ( غور ) گفتم تو هرقدر بيشتر سرباز بسيج بكنى بهتر است و انتظارم اين مىباشد كه لااقل بيست هزار سرباز از كشور ( غور ) بسيج شود و من از روز ورودم بكشور ( غور ) تا روزى كه سربازان تو به وطن خويش مراجعت كنند هزينه آنها را خواهم پرداخت .\r\n( ابدال - كلزائى ) به من جواب داد ميدانم كه ميدان جنگ تو كجاست و تو خود هنگامى كه در ( غور ) بودى آن را به من گفتى و من حاضرم كه بيست هزار سرباز براى تو بسيج كنم . ولى اكثر سربازان من مردانى هستند كه زن و فرزند دارند و قبل از عزيمت بميدان جنگ بايد وسيله معيشت آن‌ها را فراهم كنند و تو اگر بخواهى آنها را بجنگ ببرى بايد قسمتى از جيرهء آن‌ها را پيش بدهى . من جواب دادم كه نيمى از جيرهء ساليانه آنها را پيش خواهم داد تا براى زن و فرزندان خود بگذارند و با خاطر آسوده عازم ميدان جنگ شوند . من ميخواستم زمانى حركت كنم كه ورود من بهندوستان ، مصادف فصل ( برسات ) كه فصل باران هندوستان است نشود و با در نظر گرفتن مقتضيات فصلى بسوى ( كابلستان ) به راه افتادم .\r\n\r\n","description":"","footnote":"","page_name":" 281 ","page_number":289},
  {"content":"\r\n\r\n\r\nفصل بيست‌وچهارم سرزمين عجائب يا هندوستان\r\nروزى كه من عزم هندوستان را كردم مىتوانستم از تمام كشورهائى كه سلاطين و حكام آنها تحت اطاعت من بودند قشون بخواهم و با يك سپاه بزرگ بالغ بر چندصدهزار سرباز راه هندوستان را پيش بگيرم . اما رسيدگى بيك سپاه چند صد هزار نفرى آنقدر مشكل مىباشد كه مىتوان گفت محال است چون نميتوان آذوقه سربازان و عليق اسب‌ها را فراهم كرد و هنگامى كه هوا نامساعد مىشود نميتوان سربازان و اسبها را در محلى كه سرپناه باشد جا داد . من در اكثر جنگها بيش از يكصدهزار سرباز با خود بسوى ميدان جنگ نمىبردم و در جنگ هندوستان نيروى من با سربازانى كه ( ابدال كلزائى ) پادشاه كشور ( غور ) آماده كرد يكصد و بيست‌هزار تن بود و يك قشون يكصدهزار نفرى قشونى است كه در همه جا غير از بيابان‌هاى بىآب و علف ميتوان براى آن آذوقه و عليق و آب فراهم كرد .\r\nاما نميتوان در همه جا براى يك قشون چند صدهزار نفرى آذوقه و عليق و آب فراهم نمود و اگر به تو اى مرد ، كه سرگذشت مرا ميخوانى بگويند كه قشون سلم دو كرور سرباز بود باور مكن زيرا نميتوان آذوقه و عليق دو كرور سرباز را فراهم كرد .\r\nمن با قشون خود از سمرقند به راه افتادم و هنگام حركت سر بر آسمان كردم و گفتم خدايا تو ميدانى من از شمشير و سنان و مرگ بيم ندارم و آنچه به تو مىگويم ناشى از ترس نيست من ميدانم كه خوابگاه يك مرد ميدان جنگ است ، و مرد بايد در كارزار بميرد ولى اگر از اين سفر مراجعت كردم و عمرم باقى ماند تا بسمرقند برگردم در اين شهر براى پرستش تو ، اى خداوند ، يك مسجد بزرگ خواهم ساخت . سپس پا در ركاب گذاشتم و به راه افتادم و از كابلستان گذشتم و به ( غور ) رسيدم و در آنجا جيره شش ماه بيست‌هزار سرباز غورى را كه بايد با من بهندوستان بيايند پرداختم و ( ابدال كلزائى ) هم به قشون من ملحق گرديده و راه اسكندر ( يعنى قندهار ) را پيش گرفتيم .\r\nدر آن سفر تمام سرداران من بودند غير از ( قره خان ) كه در سمرقند دخترم ( زبيده ) را به او دادم و رسم ما اين است مردى كه زن ميگيرد تا مدت سه ماه از جنگ معاف است چون ميبايد اوقاتش را با زن خود بگذراند ( قره خان ) به من گفت بعد از سه ماه به راه خواهد افتاد و در هندوستان به من ملحق خواهد گرديد . قبل از اين‌كه به اسكندر برسيم امير اسكندر ، ده فرسنك باستقبال من آمد و هزار سكه زر پيشكش كرد . من شنيده بودم كه امير اسكندر مردى است كم‌بضاعت و لذا براى\r\n\r\n","description":"","footnote":"","page_name":" 282 ","page_number":290},
  {"content":"\r\n\r\nاين‌كه هديه او را برنگردانيده باشم يك سكه زر برداشتم و بقيه را به او پس دادم و گفتم كه صرف عيال و اولاد و نوكران خود كن . ميهمانى او را هم به همين دليل نپذيرفتم و فقط يك روز بر خوان طعام او نشستم و قدرى از گوسفندى را كه بريان كرده بود خوردم .\r\nاز امير اسكندر پرسيدم آيا براى رفتن بهندوستان ، راهى غير از عبور از تنگهء خيبر وجود دارد ؟ آن مرد گفت نه اى امير بزرگ هركس از اينجا به پنجاب ميرود ميبايد از گردنه خيبر بگذرد ولى زنهار كه از گردنه خيبر بترس . پرسيدم براى چه بترسم او گفت براى اين‌كه روز و شب . عده‌اى از راهزنان در پيچ‌وخم‌هاى آن گردنه ، در انتظار مسافرين هستند كه آنها را مورد يغما قرار بدهند و بقتل برسانند . پرسيدم طول گردنه خيبر چقدر است ؟ امير اسكندر جواب داد يازده فرسنگ و راهزنان در كوه‌هائى كه طرفين شاهراه قرار گرفته كمين ميگيرند و ناگهان بمسافرين حمله‌ور مىشوند .\r\nقبل از اينكه از اسكندر حركت كنم امير آنجا دوازده راهنما به من داد و چون قشون من با دسته‌هاى بيست‌هزار نفرى حركت ميكرد من هر دو راهنما را بيك فرمانده دسته سپردم و به راه افتاديم . با اينكه ميدانستم ، راهزنان جرئت نمىكنند بيك قشون كه از تنگه خيبر عبور مىكند حمله‌ور شوند دو طلايه تعيين كردم كه در دو طرف گردنه از خط الرأس كوه‌ها عبور نمايند و همه جا را از نظر بگذرانند كه مبادا بر اثر حمله راهزنان عبور ما از گردنه بتأخير بيفتد .\r\nكوه‌هاى طرفين گردنه خيبر ، كم‌ارتفاع و تقريبا تپه بود و سربازان طلايه بدون زحمت از رئوس تپه‌ها عبور ميكردند و مىتوانستند همه جا را ببينند . من با دسته جلو حركت مىكردم ولى ساعت بساعت از وضع دسته‌هائى كه از عقب مىآمدند كسب اطلاع مينمودم و فرمانده دسته‌ها به من اطلاع ميدادند كه وضع آنها خوب است . اگر راه هموار بود و نشيب‌وفراز نميداشت ما كه در طلوع فجر به راه افتاده بوديم قبل از تاريكى شب از تنگه خيبر مىگذشتيم . ولى راه داراى پيچ‌وخم و نشيب‌وفراز بود و در بعضى از نقاط سنگلاخ مىشد و با زحمت از آنجا عبور ميكرديم .\r\nراهنمايان به من گفتند كه شب را بايد در گردنه ( خيبر ) توقف كرد و بقيه راه را روز بعد پيمود من با نظريه راهنمايان بدان شرط موافقت كردم كه جائى براى اردوگاه باشد آنها گفتند در كنار گردنه بعد از اين‌كه با يك راه فرعى به اندازه هزار ذرع از گردنه دور شدند بيك دشت كوچك ميرسند كه از همه طرف محاط از كوه است و مىتوان شب در آن دشت اتراق نمود و راهنمايان اظهار ميكردند كه آن دشت كوچك باسم جلگه ( پاتان ) خوانده مىشود .\r\nچون فصل بهار بود و من بعد از ورود به تنگه خيبر ديده بودم كه از كوه‌ها چشمه‌هاى آب فروميريزد پيش‌بينى كردم كه در آن جلگه آب خواهيم يافت ولى براى مزيد اطمينان عده‌اى را را با يك راهنما به آن دشت فرستادم كه بدانند آيا براى اردوگاه مناسب هست ؟ و آب در آن يافت مىشود يا نه . كسانى كه براى تحقيق فرستاده بودم مراجعت كردند و گفتند جلگه ( پاتان ) جلگه ايست كه به اندازه اردوگاه وسعت دارد و هم داراى آب است .\r\nوقتى خود من به آن جلگه رسيدم آفتاب عقب كوه قرار گرفت ولى هوا به خوبى روشن بود و ديدم كه طرفين آن جلگه كوه‌هائى قرار دارد كه دامنه آنها با يك نشيب ملايم منتهى به جلگه مىشود ولى ارتفاع كوه‌ها بقدرى است كه نميتوان از قله كوه عبور كرد و به عقب آن رسيد و با اين\r\n\r\n","description":"","footnote":"","page_name":" 283 ","page_number":291},
  {"content":"\r\n\r\nكه در آن دشت خطرى ما را تهديد نميكرد ، من از هيبت منظره‌اى كه ميديدم تحت تأثير قرار گرفتم و كمتر اتفاق افتاده كه كوه آنگونه مرا تحت تأثير قرار بدهد .\r\nبهر طرف كه نظر مىانداختم كوه ميديدم بدون اينكه شكاف و دره‌اى براى عبور وجود داشته باشد كوه‌ها بلند و سياه رنگ و قاعده آنها باريك و داراى نشيب بود و انسان فكر ميكرد چون پايه كوه باريك و قله آن بزرگ و با وسعت است در هرلحظه احتمال ميرود كه قله كوه‌ها فرو بريزد و كسانى را كه در آن دشت هستند بقتل برساند . در بعضى از قسمت‌ها از دامنه‌ها ، آب فرو ميريخت و من امر كردم هرجا كه چشمه‌اى وجود دارد در پاى آن حوضى بوجود بيآورند كه آب در آن جمع شود و بتوان اسب‌ها را سيراب كرد بعد از خواندن نماز شب ، چند لقمه غذا خوردم و گفتم خيمه مرا در دامنه كوه برپا سازند تا بتوانم تمام اردوگاه را تحت نظر بگيرم .\r\nوقتى ميخواستم وارد خيمه شوم مرتبه‌اى ديگر نظر به بالا انداختم و مشاهده كردم كه كوه سياه رنگ طورى قرار گرفته كه پندارى لحظه‌اى ديگر فروخواهد ريخت و مرا مبدل به خاك خواهد كرد . خواب من سبك است و نميتوانم چند ساعت بخوابم مگر اينكه خاطرى آسوده داشته باشم در شبهاى جنگ هرساعت و گاهى هر نيمساعت يك مرتبه از خواب بيدار ميشوم و در شبهاى ديگر كه به جهتى جاى خواب من راحت نيست همانگونه در هر ساعت يا نيم ساعت چشم مىگشايم ، ناگهان صداى غرشى مرا از خواب بيدار كرد و لحظه ديگر برپا خواستم و از خيمه بيرون دويدم و گفتم سفيده مهر را بصدا درآورند و كوس بنوازند كه سربازان از خواب بيدار شوند و براى فرماندگان پيغام فرستادم كه بيدرنگ سربازان و اسبها را بدامنه كوه ببرند .\r\nبعد از غرش اول برق در آسمان درخشيد و غرشى ديگر در فضا طنين‌انداز شد و وقتى صداى رعد در آن جلگهء محصور ميپيچيد من نظر بكوه‌هاى اطراف ميدوختم كه آيا كوه‌ها فرو ميريزد يا نه ؟ سپس رعد و برق پياپى بصدا درآمد و درخشيد و پس از چندى صداى رعد مبدل بيك غرش طولانى و بدون انقطاع شد و من لحظه به لحظه به كسانى كه پيرامونم بودند ميگفتم كه بروند بفرمانده دسته‌ها بگويند كه شتاب نمايند و سربازان و اسب‌ها را بدامنه كوه ببرند . از غرش بدون انقطاع رعد دانستم كه رگبارى شديد در آن شب بهار فرو خواهد ريخت و همانطور كه پيش‌بينى كرده بودم رگبار بسيار تند شروع شد . طورى رگبار شديد بود كه طوفان نوح را در نظر مجسم ميكرد و در رسط آن رگبار سربازان من ميكوشيدند كه اسبها را بدامنه‌ها برسانند .\r\nوقتى رعد اول بصدا درآمد و من از خواب بيدار شدم دو فكر بخاطرم رسيد . يكى اين‌كه سيلاب از كوههاى اطراف سرازير شود ؟ ؟ سربازان و اسبها را ببرد . بعد متوجه شدم كه كوههاى اطراف آن اندازه زياد نيست كه سيلاب آنها قشون مرا نابود كند اما فكر ديگر كه مرا متوحش كرد اين بود كه سيل از راهى كه آمده بوديم وارد جلگه پاتان شود و آنجا را مبدل به دريا كند و مردان و اسبان در آن دريا خفه شوند . زيرا وقتى ما به طرف جلگه پاتان ميآمديم من متوجه شدم راهى كه از تنگهء خيبر به آن جلگه متصل مىشود سرازير بسوى جلگه است . در نتيجه تمام آبهاى آن قسمت به طرف جلگه پاتان جارى خواهد گرديد و آنجا را مبدل به دريا خواهد كرد . اين بود كه امر كردم كه سربازان و اسبها بدامنه كوه‌ها منتقل شوند كه اگر آن جلگه مبدل به دريا گرديد مردان و اسب‌ها زنده بمانند .\r\nآنچه پيش‌بينى كرده بودم بوقوع پيوست و سيل با صدائى كه تصور ميشد كوهها را ميلرزاند وارد\r\n\r\n","description":"","footnote":"","page_name":" 284 ","page_number":292},
  {"content":"\r\n\r\nآن جلگه گرديد و در چند لحظه ، آب بالا آمد . در آنشب ، از دامنهء كوه من منظره طوفان نوح را با چشم خويش ديدم و خود و سربازانم را چون پسر نوح دانستم كه از امر پدر اطاعت نكرده وارد كشتى نوح نشد و بعد از آغاز طوفان مجبور گرديد از كوه بالا برود ولى آب آنقدر بالا آمد كه از قله كوه گذشت و او را غرق كرد .\r\nسيل با صداى خوفناك همچنان وارد جلگه پاتان ميشد و رگبار مىباريد . خوشوقتى من اين بود كه قبل از بالا آمدن آب ، تمام سربازن و اسبهاى من با آنچه كه ممكن بود منتقل گردد بدامنه كوهها منتقل گرديده بود با اينكه دامنه كوهها شيب داشت و ما ميتوانستيم بالاتر برويم اگر در آنشب رگبار بهارى ادامه مييافت بعيد نبود كه جلگه مبدل به دريا شود و ما در آن غرق گرديم . ليكن رگبار قطع شد و ابر متفرق گرديد و ستارگان درخشيدند و آنگاه نور ماه بر جلگه پاتان كه مبدل به دريا شده بود تابيد .\r\nمن بهر طرف كه نظر ميانداختم آب بود ولى آبى سياه رنگ چون مركب و من فهميدم رنگ سياه آب ناشى از خاكهائى است كه سيل با خود آورده است سربازان و اسبها در دامنه‌هاى كوه ديده مىشدند و زمزمهء صحبت آنها برخاست بعد بانگ‌هائى به گوش رسيد كه من متوجه شدم كه فرمانده قسمت‌ها بافسران ابو ابجمع خود دستور داده‌اند كه مردان را حاضر و غائب كنند تا معلوم شود آيا كسى از بين رفته يا نه ؟ بعد از حضور و غياب معلوم شد كه هيچيك از سربازان من از بين نرفته‌اند ولى بدون ترديد ، قسمت‌هائى از لوازم سفر از بين رفته بود و من براى تجديد آنها مىبايد باسكندر برگردم و يا در پنجاب آنها را تجديد كنم . و يكى از چيزهائى كه آنشب زير آب قرار گرفت مسجد متحرك من بود و من نميدانستم كه آيا خواهم توانست آن را از زير آب بيرون بيآورم يا نه ؟\r\nدر آنشب ، كارى از ما ساخته نبود و مىبايد در انتظار دميدن روز باشيم تا بدانيم چه بايد كرد . وقتى روز دميد و تاريكى كه سبب اشتباه باصره مىشود از بين رفت سربازان من عمق آن دريا را اندازه گرفتند و معلوم شد كه عمق آب زياد نيست و ميتوان از آن عبور كرد و در بعضى از نقاط چادرها كه از آب بيرون بود ديده ميشد . خزانه قشون كه پيوسته با خود من است عيب نكرده بود و شب قبل هنگامى كه خيمه مرا در دامنه كوه افراشتند تا بتوانم از آنجا به خوبى اردوگاه را ببينم خزانه را بخيمه من منتقل نمودند امر كردم كه قشون از آن جلگه خارج شود و به طرف گردنه خيبر برود كه زودتر از آن گردنه خارج گرديم و عده‌اى را مأمور نمودم كه در جلگه پاتان بمانند و آنچه از وسائل سفر را كه ميتوان از آب بيرون آورد بيرون بيآورند . من پيش‌بينى ميكردم كه بعد از دو يا سه روز آب آن جلگه خشك خواهد شد ولى ممكن بود بمناسبت كوه‌هاى بلند اطراف كه سايه مىانداختند آب به زودى خشك نشود و نميتوانستم عده‌اى سربازان خود را معطل كنم كه بعد از خشك شدن آب دريا مقدارى خيمه و توبره اسب و يغلابى و طناب از زير آب بيرون بيآورند . اصل اسلحه سربازان و زين و برگ اسبها بود كه سربازان من به پيروى از عادت سلحشورى همه را نجات داده ، بدامنه‌ها رسانيده بودند .\r\nقشون از جلگه پاتان كه مبدل به دريا شده بود حركت كرد و بعضى از سربازان سوار بر اسب از آب عبور كردند و بعضى ديگر از دامنه كوهها گذشتند و دريا را دور زدند و از مدخل جلگه كه خشك بود خارج گرديدند و من بعد از تمام سربازان از آن جلگه مخوف خارج شدم و از آن پس تجربه‌اى آموختم و دانستم كه در فصل‌هاى بارانى ، هرگز نبايد در يك جاى مقعر كه احتمال داده مىشود\r\n\r\n","description":"","footnote":"","page_name":" 285 ","page_number":293},
  {"content":"\r\n\r\nجوىهاى آب وارد آن گردد اردوگاه بوجود آورد .\r\nآن روز از تنگه ( خيبر ) خارج شديم و در آن طرف تنگه به يك قريه رسيديم كه مسكن عده‌اى از افراد ( پاتان ) بود در آنجا مردانى ديدم بلندقامت داراى سينه‌هاى عريض و موى سر و ريش و سبيل زرد رنگ و چشم‌هاى آبى . زن‌هاى پاتان هم بلندقامت بودند و موهاى زرد رنگ طلائى و بلند داشتند و بسيار زيبا به نظر ميرسيدند و صورت را نمىپوشانيدند و از ما هراس نداشتند . هر مرد شمشيرى آويخته بود و به من گفتند كه در موقع جنگ ، زن‌هاى ( پاتان ) بمردها ملحق مىشوند و در جنك شركت مىنمايند . مردان و زنان ( پاتان ) بسكنهء اطراف خود شباهت نداشتند و سكنه اطراف هم شبيه آنها نبودند . به خوبى محسوس مىشد كه ( پاتان ) ها طائفه‌اى هستند مخصوص غير از سكنه بومى و بعيد ندانستم كه آنها از منطقه‌اى ديگر به آن سامان آمده‌اند و يكى از افسران خود را فرستادم تا تحقيق كند كه آنها اهل كجا بوده‌اند و آيا بومى مىباشند يا از جاى ديگر به آنجا آمده‌اند .\r\nآنها آسمان را بافسر من نشان دادند و گفتند كه مكان آنها در آسمان بود و از آنجا به زمين آمدند بعد از عبور از آن قريه ما وارد سرزمينى شديم كه جزو خاك هندوستان بود و با اين‌كه اثرى از مقاومت سكنه محل ديده نمىشد من سپاه خود را با آرايش جنگى به حركت درآوردم و دو طلايه بجلو فرستادم و عقب‌دار تعيين نمودم تا اين‌كه غافلگير نشوم . ولى بعد از چند روز راه‌پيمائى دريافتم كه در آن سرزمين كسى جلوى قشون مرا نميگيرد زيرا مردم آنجا مسلمان بودند .\r\nيكى از چيزهائى كه باعث حيرت افسران و سربازان من شد اين بود كه سكنه آن سرزمين نماز را به زبان هندى ميخواندند و تا آن روز نديده و نشنيده بودند كه كسى نماز را به زبان هندى بخواند و از من فتوى خواستند و پرسيدند آيا خواندن نماز بزبانى غير از زبان عربى جائز هست يا نه ؟\r\nگفتم مصلحت اسلام اقتضا مىكند كه در همه جا نماز به زبان عربى خوانده شود و فايده‌اش اينست كه چون در همه‌جا نماز را به زبان عربى ميخوانند ، بين اقوام مختلف اسلامى وحدت بوجود ميآيد و نسبت بهم احساس بيگانگى نمىنمايند . ولى اگر افراد يك قوم مسلمان نتوانند نماز را به زبان عربى بخوانند و كلمات عربى ادا كنند مىتوانند آن را به زبان خودشان بخوانند ليكن تا آنجا كه ممكن است اقوام مسلمان بايد بكوشند كه نماز ، به زبان عربى خوانده شود .\r\nافسرانم از من پرسيدند كه سكنه آن سرزمين در چه موقع مسلمان شده‌اند و من گفتم سلطان محمود غزنوى آنها را مسلمان كرده ولى سه سال بعد از آن تاريخ ( ابن عربشاه ) فرزند ( عربشاه ) دانشمند كشور شام مرا از اشتباه بيرون آورد . من ابن عربشاه را از شام با خود بسمرقند بردم تا اين‌كه از صحبتش استفاده كنم و او مشغول نوشتن كتابى است راجع به من و گفته بعد از خاتمه كتاب آن را به نظر من خواهد رسانيد .\r\n( اين كتاب در دورهء حيات تيمور لنك بپايان نرسيد و بعد از مرگ ( تيمور ) از طرف ابن عرب‌شاه خاتمه يافت و اسم كتاب ( عجائب المقدور فى نوائب تيمور ) است - مارسل بريون )\r\nابن عربشاه به من گفت كه سكنه هند ، بدست مسلمانان صدر اسلام مسلمان شدند نه بدست سلطان محمود غزنوى و وقتى سلطان محمود وارد هندوستان گرديد سكنه نقاطى كه امروز مسلمان نشين مىباشد ، مسلمان بودند و سلطان محمود غزنوى گرچه بت‌خانه‌هاى بودائيان را ويران كرد ولى نتوانست دين اسلام را در هندوستان توسعه بدهد ( دين اسلام در هندوستان بعد از تيمور لنك ، بوسيله فرزندان او ، كه باسم سلاطين مغول يا ( امپراطورى مغول ) در هندوستان\r\n\r\n","description":"","footnote":"","page_name":" 286 ","page_number":294},
  {"content":"\r\n\r\nسلطنت كردند خيلى توسعه يافت و سر سلسله امپراطوران مغول مردى بود باسم بابر كه از نوادهءهاى تيمور بشمار ميآمد - مارسل بريون )\r\nابن عربشاه به من گفت يكى از كسانى كه براى مسلمان كردن سكنه هندوستان اقدام كرد معاويه بود . ولى يزيد فرزند معاويه بر خلاف پدر ، اقدامى براى مسلمان كردن سكنه هند ننمود .\r\nپس از يزيد ، ساير خلفاى اموى در هندوستان دين اسلام را توسعه دادند ولى در هيچ موقع نتوانستند اسلام را در سراسر هندوستان توسعه دهند زيرا هندوستان آن‌قدر وسعت دارد كه نميتوان همه را به يك كيش درآورد .\r\nمن وقتى متوجه شدم در سرزمينى مسافرت ميكنم كه سكنه آن مسلمان هستند بطلايه‌ها دستور دادم كه پرچم‌هاى سبز رنك برافرازند و بهرجا كه ميرسند ، هنگام اداى نماز با صداى بلند اذان بگويند تا امراى محلى بدانند كه يك قشون اسلامى وارد كشورشان شده است . تدبير من طورى مؤثر شد كه ما بدون جنك و بىآنكه از طرف مردم ، براى من توليد مزاحمت شود بعد از طى راهى طولانى به ( كويته ) رسيديم و سلطان ( كويته ) باسم ( عبد اللّه والى الملك ) باستقبال من آمد و مرا بكاخ خود برد و خواست كه در آنجا نگاه دارد و من در مدت توقف در ( كويته ) ميهمان او باشم .\r\nولى من ترجيح دادم كه در اردوگاه خود بسر ببرم و فقط روز اول غذاى ظهر را در كاخ او صرف كردم . ( عبد اللّه والى الملك ) پيرمردى بود داراى موى سر و ريش سفيد و پس از اين‌كه ناهار صرف شد ( والى الملك ) دوستانه از من پرسيد اى امير بزرگوار ، تو كجا ميخواهى به روى و چه ميخواهى بكنى ؟ گفتم ميخواهم هندوستان را مسخر كنم و آن را ضميمهء كشورهائى نمايم كه امروز قلمرو سلطنت من است . ( والى الملك ) گفت اى امير بزرگوار از خيال تصرف هندوستان صرفنظر كن . پرسيدم چرا ؟ والى الملك گفت هندوستان داراى دو هزار پادشاه مىباشد كه اسم هريك از آنها ( راچ ) است و اگر خداوند به تو يكصد سال عمر بدهد و تو تمام آن مدت را مشغول جنك باشى نخواهى توانست كه هندوستان را تصرف نمائى . گفتم پس چطور محمود غزنوى هندوستان را تصرف كرد . ( والى الملك ) گفت اى امير بزرگوار محمود غزنوى گوشه‌اى از هندوستان را تصرف كرد و قبل از او هم ، جهانگشايان ديگر ، گوشه‌اى از هندوستان را تصرف كردند .\r\nاى امير بزرگوار تو نميدانى كه هندوستان چقدر وسيع است و چه اقوام گوناگون در آن زندگى ميكنند ، يك سر هندوستان در شمال متصل به زمهرير است و يك سر ديگر در جنوب متصل به جهنم .\r\nدر يك طرف هندوستان مردم از سرما ميميرند و در طرف ديگر از فرط گرما در همه عمر ، كسى لباس نمىپوشد در يك طرف هندوستان مردم از خوردن گوشت گوسفند و گاو خوددارى مىكنند و آن را حرام ميدانند و در طرف ديگر آدم ميخورند . در يك قسمت از هندوستان مرده‌ها را مىسوزانند و زنى كه شوهرش مرده با شوهر سوزانيده مىشود و در قسمتى ديگر از هند ، مرده‌ها را نه مىسوزانند نه دفن مىكنند بلكه در رودخانه‌ها مىاندازند تا طعمه ماهىها شود و از آب همان رودخانه‌ها مىآشامند و در همان رودها غسل مىنمايند .\r\nگفتم اى ميزبان مهربان كه امروز با محبت از من پذيرائى كردى هيچيك از اين چيزها مانع از اين نخواهد شد كه من سراسر هندوستان را به تصرف درآورم . من مردى هستم كه در سر زمين قبچاق با ( توقتميش ) پنچه درافكندم و او را به زانو درآوردم و سرماى زمهرير زمستان آنجا\r\n\r\n","description":"","footnote":"","page_name":" 287 ","page_number":295},
  {"content":"\r\n\r\nنتوانست مرا از جنك باز بدارد . من مردى هستم كه بر حصار اصفهان غلبه كردم و تو از حصار شهر اصفهان چيزى مىشنوى و نميدانى كه آن حصار چگونه بود حصار اصفهان هفت فرسنك و نيم طول داشت و در هر يكصد و پنجاه ذرع از آن حصار يك برج ساخته بودند و در پشت حصار ، روى ديوار ، ارابه حركت ميكرد و جلوى حصار بفاصله دور برج‌هائى ساخته بودند تا اين‌كه مانع از نقب زدن مهاجمين شوند و من يك چنان حصار را گشودم و شهر اصفهان را مسخر كردم و تو اينك مرا از كسانى مىترسانى كه گوشت گوسفند و گاو را حرام ميدانند يا آدم ميخورند يا مرده خود را مىسوزانند يا در رودخانه مياندازند .\r\nسرزمين هندوستان اگر بجاى دوهزار پادشاه داراى چهارهزار سلطان هم باشد به تصرف من درميآيد و هيچ‌چيز نميتواند مرا از تسخير هندوستان باز بدارد چون من از مرگ بيم ندارم و بعد از واجبات دين ، جنك براى من واجب‌ترين چيزها است . من آنقدر در ميدان‌هاى جنك ، زخم‌هاى شديد و خفيف خورده‌ام كه حساب آن را ندارم ولى هرگز از مرگ نترسيدم و يكى از بهترين لذات زندگى من مشاهده فوران خون از شاهرگ‌هاى بريده است به شرط اين‌كه خود من با شمشير سر از بدن خصم جدا نمايم .\r\n( عبد إله والى الملك ) گفت اى امير بزرگوار من در شجاعت تو كوچكترين ترديد ندارم و آوازهء دليرى و مردانگى تو به گوش من رسيده است و ميدانم كه قشون سلم و تور هم نميتواند راه را بر تو ببندد و تو آنقدر دلير هستى كه در همه جا راه را مىگشائى . اما در هندوستان راه تو بسته خواهد شد و آنچه راه تو را مىبندد قشون سلم و تور نمىباشد پرسيدم آن چيست ؟ جواب داد مرض و با\r\nخنديدم و گفتم اگر تو پيرمرد نبودى و نسبت به من از لحاظ عمر برترى نميداشتى و رعايت احترامت لازم نبود به تو مىگفتم كه عقل ندارى . تا امروز هيچ چيز نتوانسته است مانع از اجراى تصميم من بشود حتى مرض طاعون كه خود من در فارس به آن بيمارى مبتلا شدم . ( والى الملك ) گفت اى امير بزرگوار ، تمام جهانگشايان دنيا كه قدم بهندوستان گذاشتند عاقبت از مرض و با از پا درآمدند يا مجبور شدند كه بگريزند اين مرض در سكنه محلى زياد اثر ندارد چون مردم هند به مرض و با آموخته شده‌اند ولى غريب را از پا درميآورد .\r\nگفتم اينك دو هفته است كه من در هندوستان هستم و مرض و با نتوانسته مرا از پا درآورد والى الملك گفت اين‌جا ، از مناطق خوش آب و هواى هندوستان است و مىتوان گفت كه هندوستان واقعى نيست . تو به من بگو كه خط سيرت كجاست تا من به تو بگويم كه از كدام نقطه وارد هندوستان واقعى مىشوى ؟\r\nگفتم من عزم دارم به ( دهلى ) بروم و آن شهر را تصرف نمايم و بعد از آن ، ساير قسمت هاى هندوستان را مسخر كنم . ( والى الملك ) گفت از اينجا تا شهر ( مولتان ) جزو قسمتهاى خوش آب و هواى هندوستان است و بعد از اين‌كه از ( مولتان ) گذشتى ، وارد هندوستان واقعى خواهى گرديد . گفتم در هندوستان واقعى هم مرض مرا نمىترساند . ( والى الملك ) گفت ترديد ندارم كه تو از هيچ چيز نميترسى اما مرض و با تمام سربازان تو را به هلاكت مىرساند و تو بدون قشون خواهى شد . گفتم هنوز كه من گرفتار خطر و با نشده‌ام و اگر گرفتار شدم فكرى براى آن خواهم كرد .\r\n( والى الملك ) گفت اى امير بزرگوار من خواهان خير و صلاح تو هستم و باز به تو ميگويم در هندوستان مرض و با افراد غريب را به هلاكت مىرساند و با سكنه محلى زياد كار ندارد .\r\n\r\n","description":"","footnote":"","page_name":" 288 ","page_number":296},
  {"content":"\r\n\r\nآنگاه سلطان ( كويته ) پرسيد اى امير بزرگوار آيا از اسكندر ( قندهار ) ميآئى ؟ گفتم بلى پرسيد كه آيا از گردنه ( خيبر ) عبور كردى ؟ جواب مثبت دادم . والى الملك سئوال كرد چه شد كه به ( كويته ) آمدى زيرا تو مىتوانستى كه از راه كوتاه‌تر ، بسوى ( دهلى ) به روى و آمدن به ( كويته ) راه تو را دور كرد . گفتم من ازاين‌جهت ، از اين راه آمدم كه بدون لزوم جنگيدن خود را بدهلى برسانم و اگر از راه كوتاه ميرفتم ميبايد هرروز بجنگم و رسيدن من به ( دهلى ) خيلى بتأخير ميافتاد .\r\n( والى الملك ) حرف مرا تصديق كرد و گفت از اينجا تا ( مولتان ) هيچكس جلوى تو را نخواهد گرفت زيرا سكنه تمام مناطق كه تو از آنجا ميگذرى مسلمان هستند . اما بعد از گذشتن از مولتان وارد منطقهء هندوها خواهى شد و آنها جلوى تو را خواهند گرفت و تيراندازان آنها كه سوار بر هودج هستند و هودج‌ها بر پشت فيل است بسيار خطرناك مىباشند .\r\nگفتم از تيراندازان آنها بيم ندارم و از فيل‌هايشان هم نمىترسم سپس از ( والى الملك ) سئوال كردم آيا تو در ( دهلى ) بوده‌اى ؟ او گفت بلى پرسيدم حصار دهلى چگونه است ؟ جواب داد از سنگ ساخته شده و دارى خندق هم مىباشد . گفتم پادشاه دهلى چقدر قشون دارد ؟ والى الملك گفت قشون پادشاه ( دهلى ) نامحدود است و او هرقدر سرباز بخواهد برايش آماده مىشود زيرا هم اتباع زياد دارد و هم زر و گوهر فراوان و مىتواند حتى يك كرور سرباز اجير كند و سال‌ها بجنگ ادامه بدهد و پايدارترين خصم را خسته نمايد .\r\nهنگامى كه من وارد هندوستان شدم مدت هشتصد سال از هجرت پيغمبر ما صلى اللّه - عليه و آله مىگذشت و سال ورود من بهندوستان مائه هشتم هجرى را خاتمه داد و انقضاى سال طورى بود كه من ميدانستم در آغاز مائه نهم هجرى يعنى در سال 801 در هندوستان وارد جنك خواهم شد و اين موضوع را به ( والى الملك ) سلطان ( كويته ) گفتم و از وى پرسيدم آيا ( سلطان محمود خلج ) پادشاه ( دهلى ) را ديده است .\r\n( والى الملك ) قدرى مرا نگريست و گفت اى امير بزرگوار امروز ( سلطان محمود خلج ) پادشاه دهلى نيست . اين خبر براى من غير منتظره بود زيرا تصور ميكردم كه ( سلطان محمود خلج ) پادشاه دهلى مىباشد و راجع به او چند بار با ( ابدال - كلزائى ) پادشاه كشور ( غور ) صحبت كرده بودم براى اينكه سر سلسله دودمان ( خلج ) كه در هندوستان بسلطنت رسيدند اميرى بود از كشور ( غور ) .\r\n( والى الملك ) مرا از اشتباه بيرون آورد و گفت اى امير بزرگوار ( سلطان محمود خلج ) تا آغاز همين سال ( يعنى هشتصد هجرى - مارسل بريون ) پادشاه دهلى بود اما ( ملو اقبال ) به او حمله‌ور گرديد و كشورش را به تصرف درآورد و ( سلطان محمود خلج ) بدست ( ملو اقبال ) گرفتار شد و بموجب آخرين اطلاعى كه دارم هنوز در حبس است .\r\n( والى الملك ) گفت ملو اقبال از سرداران ( سلطان محمود خلج ) بود و بر او طغيان كرد و قشون ( سلطان محمود خلج ) را غافلگير نمود و اكنون قدرى كمتر از يكسال است كه ( ملو اقبال ) بر دهلى سلطنت مىكند . پرسيدم از عمر ( سلطان محمود خلج ) چند سال ميگذرد ؟\r\n( والى الملك ) جواب داد او در اينموقع مردى است بتقريب چهل و پنج تا چهل و شش ساله سئوال كردم ( ملو اقبال ) چند ساله است . ( والى الملك ) گفت من او را نديده‌ام و نميدانم چند سال\r\n\r\n","description":"","footnote":"","page_name":" 289 ","page_number":297},
  {"content":"\r\n\r\nاز عمرش ميگذرد ولى شنيده‌ام كه جوان مىباشد و ميگويند بيش از سى و چهار يا سى و پنج سال از عمرش نميگذرد .\r\nوقت ضيق بود و من نميتوانستم حركت خود را بسوى ( دهلى ) بتاخير بيندازم و قشون را بسوى ( مولتان ) به حركت درآوردم . وقتى به ( مولتان ) رسيدم دانستم معناى گفته والى - الملك كه اظهار ميكرد هندوستان از ( مولتان ) شروع مىشود چيست ؟ در مولتان كسى جلو مرا نگرفت و من قدم به شهر گذاشتم . شهرى كه من ديدم شبيه بود بشهرى كه در سرزمين ( بوير ) واقع در فارس مشاهده كرده بودم .\r\nبين خانه‌هاى شهر فاصله زياد وجود داشت با اين تفاوت كه در ( بوير ) خانه‌ها را روى تپه‌ها بنا كرده بودند و در ( مولتان ) خانه‌ها در يك جنگل بزرگ ، داراى زمينى مستور از علف متفرق مىشد و من بهر طرف كه نظر مىانداختم در جنگل لكه‌هاى سرخ و زرد و بنفش ميديدم و آن لكه‌ها جامهء رنگارنك زن‌هاى هندو بود كه بدون حجاب از طرفى به طرف ديگر ميرفتند و برخى از آنها اطفال شيرخوار را بر پشت داشتند .\r\nسلطان ( مولتان ) هندوئى بود باسم ( پن‌شن - جنك ) و مرا به خانه خود برد . خانه ( پن‌شن - جنك ) نسبت بمنازل ديگر كه من در شهر ( مولتان ) ميديدم زيبائى نداشت ليكن خيلى وسيع بود و من گفتم در اطراف آن خانه و همچنين درون آن نگهبان بگمارند . زيرا اگرچه سلطان مولتان از در اطاعت درآمد و مرا به خانه خود برد ليكن من نميتوانستم بهندوها اعتماد داشته باشم .\r\nپس از نماز شام ( پن‌شن جنك ) بوسيله ديلماج مرا به صرف غذا دعوت كرد و گفت اى امير بآسودگى غذا بخور و اغذيه ما آلوده بزهر نيست كه تو را بقتل برساند و اگر اطمينان ندارى من چند تن از خدام خود را مامور ميكنم از تمام غذاهائى كه براى تو مىآورند تناول نمايند تا بدانى كه آلوده بزهر نميباشد . ولى همين‌كه اولين لقمه غذا از دهانم پائين رفت ، از فرط ادويه ، حلقومم سوخت و از سفرهء برخاستم و گفتم نميتوانم غذاهاى هندو را بخورم زيرا آنقدر تند و تيز است كه از لب تا ناف را ميسوزاند .\r\n( پن‌شن جنك ) گفت متأسفانه غذائى كه در آن ادويه نباشد در خانه ما نيست و من گفتم كه براى من چند مرغانه را آب‌پز كنند و بياورند و با مرغانه‌ها سدجوع نمودم .\r\n( پن‌شن جنك ) خوابگاه خود را بخوابيدن من اختصاص داد و خوابگاه او ، تختى بود داراى پايه‌هاى بلند و روى تخت ، بسترى از پرنيان گسترده بودند . من گفتم بستر پرنيان را از تخت برداشتند و بستر عادى مرا برتخت گستردند . در مدخل اطاقى كه تخت در آن بود و همچنين بالاى بام خانه ، چند نگهبان گماشته شد كه بنوبه تعويض ميگرديدند . من خوابيدم و ناگهان بر اثر صداى برهم خوردن شاخه‌هاى درختان از خواب بيدار شدم و تصور كردم كه طوفان برخاسته است . نظرى به آسمان انداختم و مشاهده نمودم كه آسمان ابر ندارد و ستارگان ميدرخشند و درختهاى باغ تكان نميخورد اما صداى برهم خوردن شاخه‌ها به گوش ميرسيد . در حالىكه نظر بدرخت‌ها انداختم مشاهده نمودم كه نگهبانان خوابگاه من با حالى وحشت‌زده ، متوجه باغ هستند چون طبق معمول با لباس خوابيده بودم شمشير را از زير سر برداشتم و از تخت فرود آمدم و بسوى مدخل خوابگاه رفتم و آهسته از يكى از نگهبانان پرسيدم چه خبر است ؟ آن مرد با بيم صحن باغ را به من نشان داد و گفت مار . . . مار . . .\r\n\r\n","description":"","footnote":"","page_name":" 290 ","page_number":298},
  {"content":"\r\n\r\nمن نظر بباغ انداختم و در روشنائى ستارگان ديدم كه صدها جانور روى زمين مىخزند و از برخورد آنها صدائى چون برخورد شاخه‌هاى اشجار به گوش مىرسد .\r\nمن در بيابان‌هاى ايران ، مار زياد ديده بودم ولى هرگز اتفاق نيفتاد كه آنهمه مار را در يك منطقه مشاهده كنم . نظرى به اطراف باغ انداختم تا بدانم كه آيا سكنه خانه كه ( پن‌شن جنك ) و خدمه او بودند از صداى برخورد مارها بيدار شده‌اند يا نه ؟ اما كسى بيدار نبود و اگر بود خود را نشان نميداد .\r\nاز فضاى باغ بوى تند شبيه بفلفل و دارچين استشمام مىشد و مرا به ياد غذاى ( پن‌شن جنك ) كه نتوانسته بودم تناول كنم انداخت و من متوجه شدم كه بوى مزبور از مارها مىباشد .\r\nحركت مارها در باغ تا مدتى ادامه يافت و نزديك صبح بعد از اين‌كه نسيم سحرى وزيدن گرفت مارها بتدريج كم شدند تا اين‌كه ناپديد گرديدند و من نتوانستم بخوابم زير هنگام اداى فريضهء بامداد بود . بعد از اداى فريضه و روشن شدن هوا امر باحضار ( پن‌شن جنگ ) دادم و آن مرد را خواب‌آلود نزد من آوردند و از او پرسيدم آيا شب قبل از صداى مارها از خواب بيدار نشدى ؛\r\nاو گفت نه اى امير ، چون مارها هر شب در باغ گردش مىكنند اما هرگز وارد اطاقها نمىشوند و اگر كسى در موقع شب بباغ نرود از گزند مارها مصون است . گفتم تو چرا شب گذشته اين موضوع را به من نگفتى تا من در اين خانه بخوابم و آيا مىخواستى من بباغ بروم و دوچار نيش مارها شوم ؟ او گفت نه اى امير و من اين قصد را نداشتم و فراموش كردم كه به تو بگويم ، هنگام شب ، مارها از سوراخ بيرون مىآيند و در باغ گردش ميكنند زيرا در اينجا اين موضوع بقدرى عادى است كه كسى بدان توجه ندارد و در هريك از خانه‌هاى اين شهر هر شب اين واقعه اتفاق مىافتد .\r\nپرسيدم آيا ميخواهى بگوئى كه در تمام خانه‌هاى اين شهر هنگام شب مارها در حركت هستند ، ( پن‌شن جنگ ) گفت بلى اى امير ، و به همين جهت در موقع شب در اين شهر كسى وارد صحن خانه و باغ نميشود و مارها وزغ‌ها را ميخورند يا مارهاى بزرگ مارهاى كوچك را مىبلعند و به كسانى كه در اطاقها خوابيده‌اند كارى ندارند .\r\n( پن‌شن جنگ ) كه مانند ساير هندوها ، مىبايد در بامداد غسل كند از من اجازه خواست كه برود و بدن را بشويد و مراجعت نمايد .\r\nمن بافسران خود گفتم براى حركت از ( مولتان ) آماده باشند و پس از اينكه ( پن‌شن جنگ ) مراجعت نمود از او راجع به ( ملواقبال ) پادشاه جديد ( دهلى ) تحقيق كردم و ميخواستم از چند و چون نيروى او آگاه شوم . سلطان ( مولتان ) به من گفت ( ملواقبال ) فقط از يكسال باينطرف سلطان دهلى شد و چون بيم دارد كه سلطنت را از دست بدهد لذا مواظب خويش مىباشد . من نميدانم ميزان قشون او چقدر است ولى داراى دوهزار فيل مىباشد و آن فيلها متعلق به ( سلطان محمود خلج ) بود و ( ملواقبال ) آنها را تصرف كرده است سپس سلطان ( مولتان ) گفت اى امير ، در سر راه تو تا دهلى سه قلعه هست . اول قلعه ( ميرات ) ( بر وزن قيراط - مترجم ) دوم قلعه ( لونى ) و سوم قلعه ( جومنه ) ( بر وزن جمعه ) و من تصور مىكنم كه در اين موقع هرسه قلعه داراى پادگان است .\r\nگفتم آيا اين قلاع جزو قلمرو سلطان دهلى است ؟ سلطان ( مولتان ) گفت بلى اى امير ، و تو اگر بتوانى اين قلاع را به تصرف درآورى تازه به قلعه ( دهلى ) خواهى رسيد كه تصرف آن\r\n\r\n","description":"","footnote":"","page_name":" 291 ","page_number":299},
  {"content":"\r\n\r\nبسيار مشكل است . پرسيدم من مىتوانم از اين سه قلعه كه در سر راه من است پرهيز كنم و از راه ديگر خود را به ( دهلى ) برسانم . ( پن‌شن‌جنگ ) گفت نه اى امير ، تو نميتوانى از اين سه قلعه پرهيز كنى . چون راهى كه تو را بدهلى مىرساند از اين سه قلعه ميگذرد تو اگر از طرف شمال به روى وارد جنگل‌هاى باتلاقى خواهى شد كه عبور از آن محال است مگر اينكه تمام درختهاى جنگلها را بيندازند تا اينكه آفتاب سطح جنگل را خشك كند و باطلاقها را از بين ببرد . اگر از طرف جنوب به روى باز دوچار جنگل‌هاى باطلاقى خواهى شد و قشون تو در باطلاقها از بين خواهد رفت و عبور از آن جنگلها نيز محال مىباشد تو ناگزيرى كه از راه قلاع ( ميرات ) و ( لونى ) و ( جومبه ) خود را به ( دهلى ) برسانى و اين قلاع را به تصرف درآورى تا اينكه راه ( دهلى ) به روى تو باز شود . تو نميتوانى اين قلاع را بدون تصرف كردن بگذارى چون اگر بدون تصرف قلاع سه‌گانه از كنار آنها عبور كنى و به طرف دهلى به روى راه بازگشت تو را قطع خواهند كرد و يك سردار بزرگ چون تو مرتكب اين خبط نمىشود كه يگانه راه مراجعت خود را آن هم در سه نقطه در دست خصم بگذارد .\r\nگفتم اگر اين اشكالات در راه ( دهلى ) هست چگونه محمود غزنوى خود را بدهلى رسانيد ( پن‌شن جنگ ) فكرى كرد گفت من تصور نميكنم كه محمود غزنوى خود را به دهلى رسانيده باشد و بخاطر دارم كه او فقط ( پنجاب ) را تصرف كرد و نتوانست يا نخواست خود را بدهلى برساند .\r\nگفتم در كتاب خوانده‌ام كه محمود غزنوى به ( دهلى ) رسيد . ( پن‌شن جنگ ) گفت اى امير هرچه در كتاب نوشته باشد دليل بر اين نيست كه صحيح است و از دويست‌هزار بيت شعر ( مها - براتا ) شايد يكصدهزار بيت آن صحت دارد و بقيه داستان مىباشد . با شگفت پرسيدم ( مهابراتا ) چيست ؟\r\nجواب داد ( مهابراتا ) حاوى تاريخ هندوستان از آغاز خلقت تا هزار سال قبل از اين است و كتابى است داراى دويست‌هزار بيت شعر در شرح جنگهائى كه سلاطين و جنگاوران بزرگ هندوستان كرده‌اند . گفتم از اين قرار كتابى است شبيه بشاهنامه فردوسى ( پن‌شن جنگ ) اسم شاهنامه را نشنيده بود و من برايش شرح دادم كه شاهنامه چه مىباشد و او گفت در هرحال از دويست‌هزار بيت شعر كتاب مهابراتا ، يكصدهزار بيت آن شايد افسانه است .\r\nگفتم اى ( پن‌شن جنگ ) افسانه موقعى بوجود مىآيد كه وسيله نوشتن وجود نداشته باشد و مردم عادى حوادث را سينه به سينه نقل كنند كه در اين صورت پندارهاى عوام وارد حوادث مىشود و وقايع را به شكل افسانه درمىآورد . اما سلطان محمود غزنوى هنگامى وارد هندوستان شد كه ندماى او سواد داشتند و وقايع نگارش چگونگى حوادث را مىنوشت و شعراى دربارش شرح جنگها را بشعر درمىآوردند و اين‌گونه كتابها و ديوانها افسانه نيست . ( پن‌شن جنگ ) پرسيد آيا زمان واقعى آمدن محمود غزنوى را بهندوستان بخاطر دارى ؟ گفتم محمود غزنوى تقريبا در چهارصد و پنجاه سال قبل از اين وارد هندوستان شد . ( پن‌شن جنگ ) گفت در آن موقع قلعه‌هاى ( ميرات ) و ( لونى ) و ( جومنه ) وجود نداشت و اين قلعه‌ها از دويست و پنجاه سال قبل بتدريج يكى بعد از ديگرى بوجود آمده است . بنابراين محمود غزنوى اگر به ( دهلى ) رفته باشد بموانع برخورد نكرده و بدون اشكال خود را به آن شهر رسانيده است .\r\nاز ( پن‌شن جنگ ) پرسيدم رابطه تو با ( ملواقبال ) چگونه است او گفت من او را نميشناسم\r\n\r\n","description":"","footnote":"","page_name":" 292 ","page_number":300},
  {"content":"\r\n\r\nو رابطه‌اى با وى ندارم . گفتم آيا مىتوانى چند راهنماى مطمئن به من بدهى كه مرا به ( دهلى ) برساند . ( پن‌شن جنگ ) گفت بديده منت دارم و همانروز چهار راهنما به من داد و من قبل از ظهر از مولتان به راه افتادم .\r\n( توضيح - ( مهابراتا ) كه تيمور لنگ اشاره‌اى به آن مىكند و رد مىشود حماسهء بسيار مشهور هنديهاست كه بعضى از دانشمندان آن را مسبوق بده هزار سال قبل ميدانند و آن حماسه بقول دانشمندان هزارها سال سينه به سينه از پدران بفرزندان منتقل گرديده زيرا هنوز خط اختراع نشده بود و در هرعصر چيزهائى به صورت شعر بر آن اضافه شده و در زمان تيمور لنگ دويست هزار بيت شعر بوده است و بعضى برآنند كه سرايندگان تمام حماسه‌هاى بزرگ جهان مثل ( ايلياد ) هومر و شاهنامه فردوسى از ( مهابراتا ) الهام گرفتند ولو از وجود آن اطلاع نداشتند و آن حماسه به زبان سنسكريت كه زبان اصلى ملل هند و اروپائى مىباشد سروده شده است - مارسل بريون )\r\nدر آن روز وقتى به راه افتاديم كه ظهر نزديك بود و نتوانستيم تا غروب آفتاب زياد راه‌پيمائى نمائيم هنگام غروب در نقطه‌اى نزديك رودخانه اتراق نموديم و قشون من كه با آرايش راه پيمائى حركت ميكرد در مسافتى به طول يك فرسنگ و نيم متفرق بود . اما دو طلايه پيشاپيش سپاه حركت مينمود و من ميتوانستم در صورت بروز خطر قشون خود را جمع‌آورى نمايم و سربازانم برسم جنگ بيارايم . بامداد روز بعد ، پس از اين‌كه فريضهء صبح را بجا آوردم صداى دهل و سرنا را شنيدم و به گوشم رسيد كه عده‌اى بآهنگ سرنا خوانندگى ميكنند .\r\nاز خيمه خارج شدم و مشاهده كردم گروهى از قريه‌اى كه در آن نزديكى بود بسوى رودخانه ميروند و چند نفر از آنها جنازه‌اى را حمل مينمايند روى جنازه ، روپوشى سرخ رنك گسترده بودند ولى صورت جسد معلوم بود و فهميدم مرد بوده است . در عقب جنازه ، زنى جوان و سرخ پوش ، گريه‌كنان حركت مينمود و گاهى مثل ديگران آواز ميخواند .\r\nدر آن روز من نميدانستم آوازى كه آنها ميخوانند چيست اما پس از اينكه با برهمن‌هاى هندوستان صحبت كردم دانستم آواز مزبور سرود بامداد است و آن سرود از كتاب مذهبى هندوان ( ريگ ) گرفته شده و بايد آن سرود را در طلوع آفتاب بخوانند . گروهى كه مشغول خواندن آواز بودند ، جنازه را در كنار رودخانه بردند و من مشاهد كردم كه انبوهى از هيزم در كنار رودخانه انباشته‌اند . حاملين جنازه ، جسد را بالاى هيزم نهادند و آنگاه دستها و پاهاى زن جوان را كه گريه ميكرد با زنجير بستند . جماعتى كه تا آنموقع مشغول خواندن سرود بودند از ترنم باز ايستادند و صداى دهل قطع شد اما نوازنده سرنا با آهنگ ديگر بنواختن مشغول بود .\r\nمرد و زن ، شيون ميكردند و من فهميدم كه شيون آنها براى مرده نيست بلكه براى زن جوان مىباشد كه مىبايد با آن مرد كه شوهرش بود سوخته شود .\r\nبعد از آن‌كه دستها و پاهاى آن زن را با زنجير بستند وى را كنار آن جسد روى هيزم قرار دادند . بعد آتش افروختند و هيزم مشتعل گرديد . صداى جيغ‌هاى زن در صحرا پيچيد و طولى نكشيد كه از فضا بوى گوشت سوخته به مشام رسيد چون موقع حركت بود توقف نكردم و سوار اسب شدم و به راه افتادم . آن روز از سوزاندن مرده و زنده خيلى متنفر شدم و تا روزى كه كه در هندوستان بودم بتماشاى منظره سوزانيدن جسد مرده و زنده نرفتم .\r\nپنج روز بعد از خروج از ( مولتان ) بجنگلى وسيع رسيديم راهنمايان ما توصيه كردند\r\n\r\n","description":"","footnote":"","page_name":" 293 ","page_number":301},
  {"content":"\r\n\r\nآذوقه خود را در خيمه‌ها پنهان كنيم زيرا مورد دستبرد ميمون‌ها قرار خواهد گرفت . شب در آن جنگل خوابيدم و در بامداد يك غوغاى شگفت‌آور مرا از خواب بيدار كرد . از خيمه خارج شدم و گوش فرا دادم مثل اين بود كه هزارها زن مشغول جيغ زدن هستند . همين‌كه قدى هوا روشن شد ، هزارها ميمون روى شاخه‌هاى درختها نمايان گرديدند و بعد تعداد آنها بصدهزار بلكه بيشتر رسيد آن‌قدر ميمون بالاى درختها بود كه من هرگز آن اندازه مورچه ، در زمين در يك نقطه مجتمع نديده بودم .\r\nراهنمايان ما گفتند جنگلى كه ما در آن هستيم كم‌عرض است ولى از طول آن كسى مطلع نيست و طول جنگل شمالى جنوبى مىباشد ولى ما كه به طرف مشرق ميرويم در ظرف پنج روز عرض جنگل را خواهيم پيمود و تمام آن جنگل پر از ميمون است .\r\nوقتى از مولتان به راه افتاديم راهنمايان داستان ميمونهاى آدمخوار را براى من نقل كردند من آن داستان را باور نكردم چون ميدانستم كه ميمون چون ببر و پلنگ گوشت‌خوار نيست اما آن روز كه آنهمه ميمون را بالاى درخت ديدم داستان ميمون آدمخوار را پذيرفتم و به خود گفتم آن جانوران وقتى گرسنه بمانند بعيد نيست كه به انسان حمله‌ور شوند و گوشت آدمى را بخورند . شماره ميمونها در آن جنگل آنقدر زياد بود كه اگر هر ميمون در روز يك ميوه جنگلى مىخورد ، ميوه‌اى بر درخت‌هاى آن جنگل باقى نميماند در تمام آن جنگل وسيع كه راهنمايان مىگفتند از طول شمالى جنوبى آن كسى آگاه نيست يك قريه ، و يك كلاته نبود چون ميمونها نميگذاشتند كه در آن جنگل كشتزار بوجود بيايد تا اينكه قريه‌اى ساخته شود .\r\nهرنوع محصول كه از طرف هندوان در آن جنگل با وسعت كاشته شود در شكم ميمونها جا ميگيرد و ميمونها ، محصول گندم را قبل از اينكه سنبله‌ها خشك شود ميخورند و هيچكس هم از آنها ممانعت نمىنمايد زيرا هندوان دست به خون جانوران نميآلايند و در نتيجه ميمونها هرچه در مزارع هندوان بدست ميآورند ميخورند و آنها بايد گرسنه بمانند .\r\nمدت پنج روز ما در آن جنگل بسوى مشرق رفتيم و در آن مدت از بام تا شام ميمونها را بالاى درخت ميديديم . گاهى ميمونها چنان ما را اذيت مىكردند كه آنها را به بتير مىبستيم پس از اين‌كه عده‌اى از ميمون‌ها بقتل ميرسيدند ديگران دست از ما برميداشتند . ولى شماره بوزينه‌ها آنقدر زياد بود كه باز در راه ما نمايان مىشدند و ما آنها را به تير مىبستيم . بعد از مدت پنج روز راه‌پيمائى ، از آن جنگل بيرون رفتيم و راهنمايان ما گفتند كه روز بعد به قلعه ميرات خواهيم رسيد .\r\nاز آنجا ببعد ما قدم بيك منطقه باطلاقى گذاشتيم و راهى كه مىتوانستيم از آن عبور كنيم به اندازه يك فرسنگ و در بعضى از نقاط دو فرسنگ وسعت داشت . اگر از آنجا به طرف شمال مىرفتيم وارد منطقه باطلاقى مىشديم و اگر بسوى جنوب مىرفتيم باز قدم به منطقه باطلاقى مىنهاديم .\r\nنزديك قلعه ميرات زمين خشك وسعت بهم مىرسانيد اما بعد از آن قلعه باز در شمال و جنوب خط سير ما باطلاق نمايان ميگرديد و ما ميبايد بدون اينكه از راه خشك منحرف شويم خود را به مقصد برسانيم . پس از اينكه ما از جنگل خارج شديم وضع حركت قشون من تغيير كرد و ما با آرايش جنگى راه پيموديم تا اينكه از دور قلعه ميرات كه بالاى بلندى بود نمايان\r\n\r\n","description":"","footnote":"","page_name":" 294 ","page_number":302},
  {"content":"\r\n\r\nشد من دستور اتراق دادم و اردوگاه جنگى بوجود آوردم يعنى اردوگاهى كه اگر مورد حمله قرار بگيرد ، سربازانش بتوانند دفاع كنند . بعد از اينكه اردوگاه بوجود آمد ، افسرانم را جمع كردم تا اينكه به آنها بگويم سربازان خود را جمع كنند و برايشان صحبت نمايند افسران من در خيمه بزرگى كه براى همين منظور برپا شد شده بود جمع شدند و من گفتم :\r\nتا امروز ما در كشورهائى پيكار ميكرديم كه در آنجا پيل وجود نداشت و از اين ببعد در كشورى نبرد خواهيم كرد كه يكى از اسلحه جنگى آنها پيل است شما همه ، در كشور ايران پيل را ديده ايد و ميدانيد جانورى است مثل جانوران علف‌خوار بدون اينكه شاخ گاو و سم اسب را داشته باشد اگر پيل ، جانورى چون شير و ببر و پلنگ بود ، شايد بشما حق ميدادم كه از آن متوحش باشيد اما از يك حيوان علفخوار كه شاخ و سم ندارد و شاخ نميزند و لگد نميندازد ، نبايد ترسيد . به سربازان خود به خوبى بفهمانيد كه پيل هيچ ندارد جز يك جثه بزرگ و حيوانى است كه با يك ضربت شمشير از پا درمىآيد و كافى است كه با يك ضربت خرطومش را قطع يا مجروح كنيد تا از پا درآيد بسربازان خود بگوئيد كه پيل نميتواند به كسى آسيب برساند مگر آنكه او را زير پاهاى خود بياندازد يا دستهايش را بر سينه يا پشتش بگذارد . سربازان شما مىتوانند خود را زير شكم پيل برسانند و با يك ضربت شمشير يا نيزه شكمش را سوراخ كنند بدون اينكه از آن جانور كوچكترين آسيب ببينند . آنهائى كه داراى قدرت هستند مىتوانند با يك ضربت تير زانوى فيل را بشكافند و همان يك ضربت فيل را از كار خواهد انداخت بسربازان خود بفهمانيد كه اسب چون لگد مىزند و جفتك مىاندازد خطرناك‌تر از پيل . مىباشد و گاو چون شاخ مىزند خطرناكتر از پيل است نقاط حساس بدن فيل عبارت است از خرطوم و شكم و زانوهاى آن جانور و ضربتى كه بر يكى از اين سه موضع وارد بيايد براى از پا انداختن پيل كافى است وقتى ميبينيد كه پيل كه يك برج يا هودچى بالاى آنست بسوى شما ميآيد و عده‌اى كماندار در آن برج يا ؟ ؟ هستند بدانيد كه خطر آن براى شما كمتر از آن است كه ارابه‌اى پر از كماندار بسوى شما بيايد چون از كار انداختن ارابه كارى است دشوار اما از كار انداختن پيل آسان است بخصوص براى سربازان روئين پوش ما .\r\nسپس ( ابدال كلزائى ) پادشاه ( غور ) را طرف خطاب قرار دادم و گفتم اى امير ، روى سخن با تو است و تو بايد بسربازان قلابدار خود بگوئى كه خود را براى نابود كردن پيل‌ها آماده كنند من تصور ميكنم كه يكى از بهترين موارد جهت به كار افتادن قلاب سربازان تو اين است كه سربازان قلابدار ( غور ) بجنگ پيل‌ها بروند و قلاب به طرف خرطوم يا زانوى فيل‌ها بيندازند . اگر قلاب آنها بخرطوم پيل بند شود و با يك حركت سريع قسمتى از خرطوم جانور را قطع نمايند كه پيل در همان لحظه زانو بر زمين مىزند و اگر بتوانند با قلاب زانوى جانور را مجروح كنند باز فيل را از كار مىاندازند .\r\nبعد از اين سفارش‌ها افسران را مرخص كردم . تا نزد سربازان بروند و آنچه گفتم بر آنها فرو بخوانند و بسربازان بفهمانند كه از پيل نبايد ترسيد .\r\nآن شب در همان منطقه توقف كرديم و روز بعد بسوى قلعه ( ميرات ) به حركت درآمديم .\r\nطلايه خبر داد كه پيرامون قلعه كسى نيست ولى دروازه قلعه بسته است . راهنمايان گفتند كوتوال قلعه مردى است باسم آلاشر ( بر وزن بالاسر - مترجم ) و از سربازان قديم مىباشد كه پسر بعد از پدر در خدمت خانواده سلطنتى ( خلج ) يعنى سلسله سلاطين دهلى بوده‌اند .\r\n\r\n","description":"","footnote":"","page_name":" 295 ","page_number":303},
  {"content":"\r\n\r\nقبل از اين‌كه من درصدد جنك برآيم بفكر افتادم كه نماينده‌اى نزد ( آلاشر ) كوتوال آن قلعه بفرستم و با او مذاكره كنم . بنماينده خود گفتم كه به ( آلاشر ) بگو كه تو پس از پدر در خدمت سلاطين ( خلج ) بودى و وظيفه تو وفادارى نسبت به آنها است ليكن ( سلطان محمود ) آخرين پادشاه خلج اينك اسير ( ملواقبال ) است و اين مرد كه بر تخت سلطنت دهلى نشسته من قصد دارم كه بروم و او را مطيع خود كنم و اگر اطاعت نكرد از تخت بر زمينش بيندازم . تو اگر نسبت بخانواده خلج وفادار هستى نبايد با مردى چون من كه ميروم دماغ ( ملواقبال ) را به خاك بمالم پيكار كنى بلكه بايد به من راه بدهى كه از اين‌جا بگذرم و خود با سربازانت بسپاه من ملحق شوى . من به تو قول نميدهم كه بعد از غلبه بر دهلى ( سلطان محمود ) را كه اينك زندانى است بر تخت بنشانم .\r\nچون نميدانم تا موقع تصرف دهلى از طرف من آن مرد زنده هست يا نه ؟ و نيز نميدانم كه بعد از تصرف دهلى ، صلاح كار ، در نظر من چگونه خواهد شد .\r\nولى مىتوانم به تو قول بدهم كه دماغ ( ملواقبال ) را كه تو دشمن او هستى ( اگر بخانوادهء خلج وفادار باشى ) بر خاك خواهم ماليد . ( آلاشر ) بدون ميانجيگرى ديلماج ، از بالاى برج قلعه ميرات بنماينده من گفت : وفادارى من به خانواده سلطنتى ( خلج ) دليل براين نمىشود كه بيك دشمن خارجى راه بدهم كه از اين‌جا بدهلى برود و آنجا را تصرف نمايد . جنك ( ملواقبال ) با سلطان محمود خلج جنگ دو برادر است و به همين جهت بعد از اين‌كه ( ملواقبال ) بر سلطان محمود غلبه كرد از كشتن وى خوددارى نمود و او را در يك خانه جا داد و گفت كه با وى با احترام رفتار كنند و اگر ( ملواقبال ) سلطان محمود را چون برادر نميدانست بقتلش ميرسانيد . اما تو يك دشمن خارجى هستى و آمده‌اى كه هند را به تصرف درآورى و نميدانى هند ، اقليمى است كه هركس براى تصرف آن آمد ، در اين كشور جان سپرد يا فرار نمود و چنان رفت كه پشت سر را نگاه نكرد .\r\nبا اين‌كه پاسخ ( آلاشر ) كوتوال بقلعه ( ميرات ) منفى بود از جواب مردانه او كه نشان ميداد مردى دلير است خوشم آمد . اگر وى مردى جبون بود از دستاويز و عذرى كه من در دسترس وى نهادم استفاده ميكرد و قلعه را تسليم مىنمود . اما چون شجاع بشمار ميآمد از آن دستاويز استفاده نكرد و براى جنك آماده شد .\r\nاز آن ببعد ، تكليف ما مشخص شد و دانستيم كه بايد قلعه ميرات را بگشائيم و بعد از تصرف آنجا به راه بيفتيم . زيرا همانطور كه به من گفتند من نميتوانستم آن قلعه را بدون اين‌كه گشوده شود در پشت سر بگذارم و راه دهلى را پيش بگيرم زيرا هنگام مراجعت از دهلى ، فرمانده آن قلعه راه را به روى من مىبست تا بتواند مرا نابود كند يا غنائمى را كه با خود آورده‌ام به تصرف درآورد . آن روز قلعه را محاصره كردم عده‌اى را مأمور تحقيق نمودم كه اطراف را كاوش كنند و بفهمند كه آيا قلعه ( ميرات ) از زيرزمين راه بخارج دارد يا نه زيرا قسمتى از قلاع جنگى به وسيله دهليزهاى زيرزمينى به خارج مربوط هستند ولى به ظاهر آن قلعه با خارج از زيرزمين راه نداشت .\r\nقبل از اينكه به قلعه ( ميرات ) برسم ( ابدال كلزائى ) پادشاه كشور ( غور ) كه با من بود گفت براى متوارى كردن فيل‌ها از شتر استفاده كنيم و مىگفت كه فيل از بوى شتر نفرت دارد و وقتى شتر به آن نزديك مىشود ، مىگريزد . ولى پيرامون قلعه ( ميرات ) فيل وجود نداشت تا براى گريزانيدن آن جانور از شتر استفاده كنيم و در قشون من هم شتر نبود . من نمىتوانستم\r\n\r\n","description":"","footnote":"","page_name":" 296 ","page_number":304},
  {"content":"\r\n\r\nدر آن منطقه زياد توقف كنم زيرا اگر توقف من در ميرات به طول مىانجاميد فصل ( برسات ) كه دوره نزول باران در هندوستان است فرا ميرسيد و ريزش باران ، مانع از ادامه مسافرت و جنك مىشد و من مجبور بودم صبر كنم تا آن دوره منقضى شود .\r\nقلعه ( ميرات ) بطورى كه گفتم بالاى تپه بود و براى اينكه بتوانيم نقب بزنيم و خود را بقاعده حصار قلعه برسانيم مىبايد از تپه صعود كنيم . ولى اطراف قلعه بالاى حصار منجنيق وجود داشت و منجنيق‌اندازان سنگهاى گران را به طرف سربازان ما پرتاب مىكردند و از قاعده تپه هم نمىتوانستيم نقب بزنيم زيرا بدون فايده بود مزيد براين‌كه معمار من گفت در قاعده تپه سنك وجود دارد و نمىتوان در سنك نقب زد . ناچار مىبايد از تپه بالا برويم و خود را به جائى برسانيم كه بتوان از آنجا نقب را آغاز كرد .\r\nولى هر دفعه كه سربازان من مىخواستند از تپه بالا بروند سنگهاى گران پرتاب ميشد و حتى سربازان روئين‌تن من قادر نبودند كه از تپه صعود نمايند و خود را به پيرامون حصار برسانند زيرا سنگهاى بزرك آنها را بقتل ميرسانيد و مغفر و خفتان سربازان ضربت شديد سنك را خنثى نمىكرد . مثل اين بود كه مدافعين قلعه ( ميرات ) مدت چند سال سنك جمع‌آورى كرده و در قلعه انباشته بودند زيرا هرچه سنك پرتاب مىكردند ذخيره آنها تمام نمىشد .\r\n( ابدال - كلزائى ) به من گفت اى امير تو اگر بخواهى از بالا نقب بزنى ميبايد براى سربازان خود سر پناه بوجود بياورى تا اين‌كه سنگهاى گران آنها را بقتل نرساند و آن هم ميسر نمىشود مگر اينكه سربازان تو هنگام شب از تپه بالا بروند و اطراف قلعه خانه‌هاى محكم بسازند . من نظريه پادشاه ( غور ) را قبول كردم زيرا براى حفر نقب وسيله ديگر وجود نداشت . بدستور من سربازان مصالح بنائى را براى ساختن ابنيه متعدد فراهم كردند و ترتيب كار را طورى داديم كه خصم تصور نمايد ما قصد داريم پيرامون قلعه برج‌هاى متعدد بنا كنيم و از برج‌ها بر مدافين سنك بباريم و آنها را به تير ببنديم .\r\nبعد از اين‌كه مصالح ساختمان فراهم گرديد سربازان من هنگام شب كه خطر منجنيق ها كمتر بود مصالح مزبور را از چند جهت به بالاى تپه منتقل كردند و شروع بساختن چند برج و چند خانه ، پيرامون قلعه نمودند .\r\nخانه‌ها براى اين ساخته مىشد كه مدخل نقب به نظر مدافعين نرسد و برج‌ها را براى فريب دادن خصم ميساختيم اگر بساختن يك خانه اكتفا مىشد خصم درمىيافت كه مدخل نقب آنجاست . لذا اطراف قلعه چند خانه ساختيم كه مدافعين نتوانند بفهمند كه ما از كجا نقب مىزنيم . سربازان ما تمام شب به كار مشغول مىشدند و قبل از طلوع آفتاب از تپه مراجعت ميكردند\r\n( آلاشر ) كوتوال قلعه ميرات روز اول كه آثار بنائى را ديد متوجه نشد كه منظور ما چيست . ولى از روز دوم ببعد چون برج‌ها ، قدرى ارتفاع گرفته بود فكر كرد كه ما قصد داريم برج بسازيم تا از آن راه قلعه را مورد حمله قرار دهيم . از آن پس هرروز ( آلاشر ) برج‌هاى ما را هدف منجنيق‌ها قرار ميداد تا ويران نمايد و گاهى سنگهاى بزرك ببرج اصابت ميكرد و قسمتى از آن را ويران مىنمود . اما شب بعد ، سربازان من ، قسمتى را كه ويران شده بود مىساختند و برج را مرتفع‌تر ميكردند .\r\nمن مترصد بودم كه ( آلاشر ) براى ويران كردن برج‌ها سربازان خود را از قلعه خارج كند و آنها با كلنك و ديلم ، برج‌ها را ويران نمايند اگر چنين مىكرد من سربازان خود را\r\n\r\n","description":"","footnote":"","page_name":" 297 ","page_number":305},
  {"content":"\r\n\r\nبجنك سربازان وى مىفرستادم اما ( آلاشر ) سربازان خود را از قلعه بيرون نفرستاد و معلوم بود كه برجهاى ما را از لحاظ جنگى بيفايده ميداند و فكر مىكند كه ما نخواهيم توانست بوسيله آن برج‌ها به قلعه مسلط شويم .\r\nمن از شماره مدافعين اطلاع نداشتم ولى حدس ميزدم كه شماره سربازان ( آلاشر ) هشت تا ده هزار نفر است . قلعه ( ميرات ) يك دژ جنگى محسوب ميشد و زن و بچه در آنجا سكونت نداشتند و به همين جهت مدافعين مىتوانستند با آزادى و فراغت بيشتر دفاع كنند . معمار من ( شير بهرام مروزى ) براى حفر دو نقب طرح افكند تا اگر يكى از دو نقب‌ها به سنك برخورد نمايد يا به علت ديگر به قاعده ديوار قلعه نرسد نقب ديگر مفيد واقع گردد . ( شير بهرام مروزى ) مردى است كه اجدادش همه معمار بوده‌اند و علاوه بر اينكه معمارى قابل مىباشد يك مقنى لايق نيز هست و همين‌كه زمين را مشاهده مىكند ميگويد كه آيا آن زمين آب دارد يا نه ؟ من مقنىهاى متعدد را ديده‌ام كه از روى علائم ظاهرى زمين بوجود آب پى مىبرند ولى ( شير بهرام مروزى ) بدون اين‌كه علائم ظاهرى زمين ، وجود آب را آشكار كند ميگويد كه آيا زمين داراى آب هست يا نه ؟\r\nحفر نقب‌هاى دوگانه در يك شب شروع شد و در همان موقع كه حفر نقب ميگرديد ، ما شروع بساختن باروت نموديم ما مقدارى باروت داشتيم كه در سيلاب تنگه خيبر مرطوب شد و از بين رفت . اما قبل از اينكه طرف هندوستان به راه بيفتيم مصالح ساختمان باروت را برداشتيم تا در صورت ضرورت بتوان در هندوستان باروت ساخت .\r\nبعد از اين‌كه نقب‌ها آغاز گرديد سربازان من روزها نيز به حفارى ادامه ميداد ؟ ؟\r\nزيرا مدخل نقب‌ها در خانه بود و مدافعين نميتوانستند مدخل دو نقب را مشاهده نمايند هر روز سربازان من خاك‌هائى را كه از نقب خارج مىشد در خانه‌ها مىانباشتند و هنگام شب ، سربازان ديگر آن خاك را به پائين تپه منتقل مىكردند چون اگر خاك‌ها بالاى تپه انباشته مىشد ( آلاشر ) مىفهميد كه ما مشغول حفر نقب هستيم .\r\nيك روز ، در حالى كه منجنيق‌ها به طرف برج‌هاى ما سنك مىباريدند من گفتم كه بالاى يكى از برج‌ها پرچم سفيد برافرازند ، بر اثر افراشتن پرچم سفيد ، منجنيق‌ها از كار افتادند و من بالاى آن برج رفتم و بانك زدم كه ميخواهم با ( آلاشر ) كوتوال قلعه صحبت كنم . ( آلاشر ) در حالىكه خود بر سر ، و خفتان دربر داشت بالاى حصار نمان شد و بانك زد من ( آلاشر ) هستم تو كه هستى . گفتم من تيمور گورگين پادشاه ماوراء النهر و ايران و بين النهرين مىباشم . آلاشر پرسيد چه ميخواهى بگوئى ؟ گفتم ميخواهم با تو اتمام حجت كنم و بگويم دروازه‌هاى قلعه را باز كن و با سربازان خود تسليم شو و من تو را يكى از سرداران خود خواهم كرد اين اتمام حجت كه با تو ميكنم از بيم ادامه محاصره نيست زيرا من ميدانم كه اين قلعه را به زودى به تصرف خود درخواهم آورد . اتمام حجت من براى اينست كه فهميده‌ام تو مردى هستى دلبر و يك مرد دلير اگر زنده بماند بهتر از اينست كه بقتل برسد .\r\nاگر من با جنگ اين قلعه را به تصرف درآورم چون خون سربازانم ريخته مىشود ميبايد تو را بقتل برسانم ليكن هرگاه تو بدون جنگ و خونريزى تسليم شوى چون خون سربازان من ريخته نميشود تو را وارد قشون خود خواهم كرد و داراى منصب خواهى شد .\r\n\r\n","description":"","footnote":"","page_name":" 298 ","page_number":306},
  {"content":"\r\n\r\nآلاشر قاه‌قاه خنديد و گفت اگر نخواهم خود و سربازانم را تسليم كنم تو چه خواهى كرد گفتم بعد از اين‌كه قلعه را گشودم تو را در يك قفس آهنين جا خواهم داد و امر ميكنم كه آن قفس را در بالاى يك تل هيزم بگذارند و سپس آتش بيفروزند و تو را زنده خواهم سوزانيد . آلاشر خنده‌هاى ديگر كرد و گفت اى تيمور گورگين ما هندوان بايد بعد از مرگ بسوزيم تا اينكه روان ما به ( نيروانا ) منتقل شود و كسى كه زنده بسوزد در نيروانا مرتبه‌اى برتر از ديگران خواهد داشت . ( توضيح - نيروانا بعقيده هندوان بهشت است و روان مرده بعد از اين‌كه سوخته شد به نيروانا منتقل مىشود مشروط بر اين‌كه در اين دنيا نيكوكار باشد - مارسل بريون )\r\nگفتم اين كلام آخر من بود و پس از اين بين من و تو فقط شمشير حجت خواهد كرد آنگاه از برج فرود آمدم و پرچم سفيد را پائين آوردند . كار حفر نقب به طول انجاميد . من از مرور ايام نگران بودم چون ميدانستم فصل ( برسات ) كه فصل باران هندوستان است فرا خواهد رسيد .\r\nعاقبت روزى ( شير بهرام مروزى ) به من اطلاع داد كه يكى از نقب به زير حصار رسيده و نقب ديگر بعد از دو روز به زير حصار خواهد رسيد . شير بهرام مروزى بوسيله سربازان حفار دو خزينه در زير ديوار قلعه ميرات بوجود آورد و سربازان من در آن خزينه‌ها باروت انباشتند . و فتيله نصب نمودند و انتهاى فتيله را از نقب خارج كردند .\r\nمن در آغاز ماه محرم الحرام به قلعه ميرات رسيدم و چهل و يك روز طول كشيد تا ما توانستيم وسائل ويران كردن حصار را فراهم نمائيم ولى در آن مدت ، پيوسته سربازان خود را وادار به ممارست ميكردم و آنها را بتمرين جنگى واميداشتم تا اينكه بر اثر خوردن و خوابيدن خام نشوند . يكى از تمرين‌هاى سربازان اين بود كه هر شب آنها را واميداشتم كه با سرعت از تپه بالا بروند زيرا در موقع حمله بقلعه ميبايد پياده از تپه صعود نمايند و پياده بقلعه حمله‌ور شوند و سربازان من چون سوار بودند ، زياد استعداد پياده‌روى را نداشتند . آن تمرينها براى آمادگى سربازان مفيد افتاد تا اينكه بامداد روز يازدهم ماه صفر سال 801 بعد از هجرت پيغمبر ( ص ) فرا رسيد .\r\nدر آن روز ، تمام سربازان من آماده براى حمله بقلعه بودند و قبل از اينكه بامداد طلوع كند خيلى هوا خنك شد و من با اينكه از نزديك شدن فصل برسات بيم داشتم خنكى هوا را بفال نيك گرفتم چون سبب ميشد كه سربازان من در جنگ از گرما رنج نبرند . همين‌كه هوا روشن شد و سياهى شب از بين رفت اشاره كردم كه فتيله‌ها را آتش بزنند . و آنهائى كه فتيله‌ها آتش زده بودند با شتاب خود را از بالاى تپه به پائين رسانيدند . و سربازان روئين‌تن من و و سربازان قلاب‌انداز پادشاه غور كه ميبايد پيشاپيش ديگران مبادرت بحمله نمايند براى تهاجم مهيا گرديدند .\r\nيك مرتبه زمين ، از بن خاك بلرزه درآمد و صدائى مانند صداى هزارها رعد برخاست و ديوار قلعه ميرات در دو منطقه فرو ريخت . من ميدانستم كه خصم طورى از فرو ريختن ديوار متوحش و متزلزل مىشود كه تا مدتى نميداند چه كند و بايد از وحشت و حيرت او ، براى غافلگيرى استفاده كرد .\r\nبفرمان من سربازان زره‌پوش و قلاب‌انداز با يك نفس از تپه صعود نمودند و بدون اين‌كه منجنيق‌ها به كار بيفتد يا تيرى بسوى آنها پرتاب شود و هنگامى كه سربازان من وارد قلعه شدند\r\n\r\n","description":"","footnote":"","page_name":" 299 ","page_number":307},
  {"content":"\r\n\r\nخصم هنوز از حيرت و وحشت بيرون نيامده بود و سربازان آلاشر بر اثر بيم زياد و دل از دست دادن دسته‌دسته تسليم مىشدند .\r\nآلاشر بعد از اينكه قلعه ميرات مورد حمله قرار گرفت خواست كه سربازانش را وادار به مقاومت كند ولى من براى اينكه در همان روز بجنگ ميرات خاتمه بدهم قسمت اعظم سربازان خود را وارد جنگ كردم . آلاشر نزديك ظهر دستگير شد و همان موقع جنگ خاتمه يافت و من سربازان آلاشر را كه اسير شده بودند وادار كردم كه جسد مقتولين را از قلعه خارج كنند . در قلعه ميرات كه يك دژ جنگى بود همه نوع ابزار براى نجارى و آهنگرى و چيلان‌گرى يافت ميشد و من گفتم كه با سرعت ، با ميله‌هاى آهنين يك قفس بسازند و قفس آماده گرديد و آلاشر را در قفس جا دادند و نزد من آوردند .\r\nمقابل من يك تل بزرگ از هيزم بوجود آمده بود و من گفتم اى مرد ، با تو اتمام حجت كردم و گفتم اگر خون سربازان من ريخته شود تو را بعد از خاتمه جنگ زنده خواهم سوزانيد و تو تصور نمودى تهديد من بىاساس است ولى اينك مىبينى كه در قفس محبوس هستى و لحظه‌اى ديگر قفس تو را روى اين تل هيزم خواهند نهاد و هيزم را مشتعل خواهند نمود و تو خواهى سوخت . من منتظر بودم كه آلاشر استرحام كند و از من درخواست كند كه از زنده سوزانيدن وى منصرف شوم و به طرز ديگر او را بقتل برسانم . ولى او گفت اى تيمور گورگين به تو گفتم كه ما هندوان عاقبت خواهيم سوخت و كسى كه هنگام حيات بسوزد در نيروانا مرتبه‌اى برتر از ديگران خواهد داشت . در آن موقع بادى برخاست كه براى افروختن آتش مفيد بود و من گفتم قفس آهنين را روى تل هيزم بگذارند و آن را مشتعل كنند .\r\nآتش از پائين تل هيزم شروع شد ولى قبل از اينكه توسعه بهم رساند صداى رعد آسمانى به گوش رسيد و ابرى سياه رنگ بقوه باد نزديك گرديد و همان موقع كه آتش به جائى و اصل شده بود كه آلاشر را مىسوزانيد رگبارى شديد ، سرگرفت و طورى آن رگبار شدت داشت كه در مدتى كمتر از يك دقيقه آتش را به كلى خاموش كرد و من طورى مرطوب شدم كه گوئى در بركه آب غوطه‌ور شده‌ام . پس از اينكه رگبار متوقف گرديد گفتم كه قفس آلاشر را از بالاى آتش خاموش شده فرود بيآورند و او را از قفس خارج نمايند زيرا فكر كردم خداوند ، براى نجات آلاشر از سوختن رگبار فرستاده است و من اگر او را ميسوزانيدم بر خلاف مشيت خداوند رفتار كرده بودم و گفتم وى را محبوس كنند .\r\nمن نمىتوانستم قلعه ( ميرات ) را بدون ساخلو بگذارم و بروم و ميبايد در آن نگهبان بگذارم تا اين‌كه ( ملو اقبال ) پادشاه ( دهلى ) بعد از رفتن من آن را اشغال نكند و مرمت ننمايد و هنگام مراجعت من باعث زحمت نشود . اين بود كه عده‌اى از سربازان خود را در قلعه مزبور گذاشتم و امر كردم كه از سكنه اطراف بيگارى بگيرند و قلعه را مرمت كنند كه اگر مورد حمله قرار گرفتند قادر بمقاومت باشند و هنگامى كه مرمت حصار قلعه شروع شد و عده‌اى كه ميبايد در قلعه بمانند آذوقه و عليق در آن انباشتند به راه افتادم .\r\nراه ما در امتداد مشرق بود اما طلايه‌هاى من در شمال و جنوب نيز مراقب همه چيز بودند . گرچه در شمال و جنوب خط سير ما منطقه باطلاقى وجود داشت ولى من از آن دوسو به كلى احساس امنيت نميكردم و ممكن بود كه خصم از شمال يا جنوب ما را مورد حمله قرار بدهد .\r\n\r\n","description":"","footnote":"","page_name":" 300 ","page_number":308},
  {"content":"\r\n\r\nقبل از اينكه از قلعه ( ميرات ) حركت كنم ( قره خان ) كه در سمرقند با دخترم ( زبيده ) عروسى كرده بود خود را به من رسانيد و اظهار كرد كه عبد إله والى الملك سلطان ( كويته ) به او كمك و راهنمائى كرده و بدون كمك او ، شايد نمىتوانسته است خود را به من برساند در اولين روز كه ( قره خان ) به من رسيد نكته‌اى را به من گفت كه نه من متوجه آن شده بودم نه هيچ يك از سردارانم . نكته مزبور مربوط بود به خط سير ما و ( قره خان ) مىگفت چه شده كه سراسر اين منطقه جنگل‌هاى باطلاقى است ولى راهى كه ما از آن ميرويم خشك است يعنى جنگل دارد اما فاقد باطلاق مىباشد .\r\nهيچ يك از ما نمىتوانستيم بايراد ( قره خان ) جواب بدهيم و بگوئيم چرا در وسط يك منطقه وسيع جنگلى و باطلاقى ، قسمتى كه ما عبور مىنمائيم خشك است . من گفتم كه از سكنه محلى راجع به آن موضوع تحقيق كنند ليكن پس از اين‌كه از قلعه ميرات حركت كرديم تا مدت دو روز يك تن از سكنه محلى را نديديم و بهر قريه كه مىرسيديم خالى از جمعيت بود و معلوم مىشد كه ساكنين آبادىها از نزديك شدن ما ترسيده ، خانه‌هاى خود را بجا نهاده گريخته‌اند . آبادىهائى كه آن دو روز . در راه ما وجود داشت خيلى كم بود در صورتى كه قبل از رسيدن به قلعه ( ميرات ) آبادىهاى زياد ميديدم .\r\nروز دوم بعد از حركت قلعه ( ميرات ) در يك منطقه كه همچنان شمال و جنوب آن داراى جنگل‌هاى باطلاقى بود توقف كرديم . من بطورى كه گفتم در شب‌هائى كه روز بعد از آن بايد بجنگم يا در سفرهائى كه هنگام شب ممكن است مورد شبيخون قرار بگيرم نمىتوانم بخوابم .\r\nدر آن‌گونه شب‌ها . هر نيم ساعت . يا يك چهارم ساعت ، يك مرتبه از خواب بيدار مىشوم و گوش فرا مىدهم و گاهى از خيمه خارج مىگردم و در اردوگاه حركت ميكنم تا بدانم آيا اوضاع اردوگاه عادى است يا نه ؟ در سفرهاى جنگى در كشور خصم هنگام شب اطراف اردوگاه من تاريك است ولى نگهبانان داراى آتش‌زنه‌هاى آماده هستند و همين‌كه احساس خطر كردند مشعل‌ها را مىافروزند تا اين‌كه بتوانند خصم را ببينند . آن شب هم مانند شب‌هاى ديگر ، خواب من سبك و منقطع بود و در فواصل كوتاه از خواب بيدار ميشدم و گوش فرا ميدادم و بعد از اين‌كه درمييافتم كه اردوگاه آرام است بخواب مىرفتم . يك وقت حس كردم صدائى بگوشم مىرسد . بدوا تصور نمودم صداى رعد است و رگبار آغاز خواهد شد .\r\nاما بعد ، فهميدم كه آن صدا از زمين مىآيد نه از آسمان . برخاستم و خفتان را كه بالاى سرم بود پوشيدم و قبل از اينكه از خيمه خارج شوم هشدار زدند و اردوگاه بيدار شد .\r\nوقتى من از خيمه خارج گرديدم مشاهده كردم كه مشعل‌هاى اطراف اردوگاه روشن مىشود و يقين حاصل كردم كه مورد شبيخون قرار گرفته‌ايم و بر من محقق شد قشونى كه بما شبيخون مىزند از درون جنگل‌هاى باطلاقى خارج شده چون اگر از جاى ديگر مىآمد طلايه ما سربازان خصم را ميديد . غوغاى برخاستن سربازان در اردوگاه ، صدائى را كه از زمين بگوشم مىرسيد تحت الشعاع قرار داد و من اطراف را مينگريستم كه بدانم خصم از كدام طرف مبادرت به حمله كرده ، اما در آن موقع از دور شنيدم كه فرياد ميزدند : فيل . . . . فيل . . .\r\nفيل . . .\r\n\r\n","description":"","footnote":"","page_name":" 301 ","page_number":309},
  {"content":"\r\n\r\n( قره خان ) فرمانده پاسداران اردوگاه طورى براى رسيدن به من دويد كه وقتى به من رسيد نفسش قطع شده بود و گفت : اى امير ، يك عده فيل قصد داشتند بما حمله كنند و فرياد نگهبانان و روشنائى مشعل آنها را منحرف نمود و از شمال اردوگاه عبور كردند اما كسى با فيل‌ها نبود و در پشت هيچ يك از جانوران هودج يا برج ديده نمىشد و من ميروم بدقت تحقيق كنم و نتيجه را به تو خواهم گفت .\r\nچون خبرى از حمله خصم نشد من امر كردم سربازان بخوابند تا بتوانند روز ديگر به راه ادامه بدهند . آنشب تا صبح چند مرتبه ، صدائى را كه گفتم ، از زمين شنيدم و بيدار شدم و نگهبانان بانك زدند و هربار معلوم گرديد كه دسته‌اى از فيل‌ها حركت مىكنند . ( قره خان ) نزد من آمد و گفت اى امير من از راهنمايان كه هندى هستند تحقيق كردم و آنها ميگويند كه اينها فيلهاى وحشى هستند و هربار به طرف رودخانه مىروند دستور دادم كه راهنمايان را نزد من بياورند و از آنها پرسيدم مگر در جنگل باطلاقى آب نيست كه فيل‌ها براى نوشيدن آب ، به طرف رودخانه ميروند . راهنمايان گفتند در جنگل آب فراوان است ولى رودخانه ندارد تا اين‌كه فيل‌ها در آن شستشو و غسل كنند و عادت فيل وحشى اين است كه هر بامداد در آب رودخانه شستشو مىنمايد .\r\nمن ميدانستم كه رودخانه‌اى در پيش داريم و روز ديگر به آن خواهيم رسيد و شتاب داشتم كه قبل از ريزش باران طولانى هندوستان از آن رودخانه بگذرم تا طغيان آب ، عبور ما را دشوار نكند . از ساعتى كه در قلعه ميرات رگبار نازل شد من منتظر باريدن باران دائمى بودم ولى اطلاع داشتم كه فصل ( برسات ) يعنى فصل باران هندوستان هنوز نرسيده و خداوند آن رگبار را براى خاموش كردن آتشى كه بايد ( آلاشر ) كوتوال را بسوزاند نازل كرد .\r\nبامداد اردوگاه برچيده شد و ما بره افتاديم و بعد از طى دو فرسنك بيك قريه رسيديم اين‌بار ، سكنه قريه فرار نكرده بودند و من بوسيله ديلماج از آنها راجع به فيل‌ها سئوال كردم آنها بسوى آثار آتش و خاكستر كه اطراف قريه بود اشاره نمودند و گفتند هر شب اطراف قريه آتش مىافروزند تا فيل‌ها هنگامى كه بسوى رودخانه ميروند از قريه عبور ننمايند و خانه‌ها را ويران نكنند گفتم آيا فيل‌ها در تمام فصول براى غسل بسوى رودخانه ميروند ؟ سكنه بومى جواب مثبت دادند ولى گفتند شب‌هائى كه باران مىبارد ، فيل‌هائى كه در دو سوى رودخانه در جنگل بسر مىبرند به طرف رودخانه نميروند و باران آسمانى آنها را مىشويد و احتياج به غسل كردن در رودخانه ندارند پرسيدم منظور شما از دو سوى رودخانه چيست . سكنه بومى جواب دادند منظور ما فيل‌هائى است كه آن طرف رودخانه ، در راه قلعه ( لونى ) هستند ( قره خان ) گفت من مىخواهم از شما بپرسم بچه دليل در اين كشور ، همه‌جا جنگلى و باطلاقى است ولى اين‌جا خشك مىباشد .\r\nهندوئى جواب داد براى اين‌كه آمدورفت فيل‌ها ، اينجا را خشك كرده است مرد هندو چون آثار حيرت را در من و ( قره خان ) و ديگران كه مستمع بودند مشاهده كرد گفت حيرت نكنيد . . .\r\nدر قديم در اين سرزمين بقدرى فيل بود كه رفت‌وآمد آنها براى رفتن برودخانه و مراجعت از آنجا ، اين منطقه را خشك كرد .\r\nمن گفتم اين موضوع را باور نميكنم زيرا قبل از اين‌كه ما به قلعه ( ميرات ) برسيم ديدم كه شمال و جنوب خط سير ما باطلاقى است ليكن راهى كه ما ميرفتيم خشك بود و در آنجا فيل وجود نداشت يا ما نديديم .\r\n\r\n","description":"","footnote":"","page_name":" 302 ","page_number":310},
  {"content":"\r\n\r\n( قره خان ) گفت من بايد بفهمم كه براى چه در اين‌جا سراسر كشور باطلاقى است و فقط اين راه كه ما از آن عبور مىنمائيم خشك است و باطلاق در آن ديده نمىشود .\r\nرودى كه ما ميبايد از آن عبور كنيم باسم رودخانه ( لونى ) خوانده مىشد و وقتى كنار رودخانه رسيديم من براى آزمايش چند تن از سواران را وارد رودخانه كردم و معلوم شد كه آب رودخانه بقدرى نيست كه اسب‌ها را ببرد و اسب مىتواند بدون اين‌كه شنا كند از رودخانه بگذرد .\r\nمن در يك منطقه وسيع قشون خود را از آب گذرانيدم و قدم بآنطرف رودخانه گذاشتم و بعد از طى يك فرسنك ، بمناسبت فرا رسيدن شب اردوگاه بوجود آورديم . چون از شب قبل ، آزمايش بدست آورديم بعد از اين‌كه نگهبانان گماشته شدند مشعل افروختيم تا فيل‌هاى اطراف ، هنگامى كه بسوى رودخانه مىروند از اردوگاه عبور ننمايند . از آغاز ثلث سوم شب ، عبور فيل‌هاى وحشى شروع شد و دسته‌اى بسوى رودخانه ميرفتند و دسته‌اى از آنجا مراجعت ميكردند . من ميدانستم كه فيل جانورى است كه نرم راه ميرود و هنگام حركت زمين را نميلرزاند ولى فيل‌هائى كه به طرف رودخانه مىرفتند يا از آنجا مراجعت مىكردند در موقع راه رفتن با حركت يورتمه ميدويدند و به همين جهت از حركت آنها صدائى چون رعد خفيف كه از زمين به گوش برسد برميخاست .\r\nگاهى از دور صداى غرش فيل به گوش مىرسيد و غرش ديگر به آن جواب ميداد ولى سربازان من مىتوانستند بخوابند و من بوسيله افسران به آنها گفتم كه از فيل‌هاى وحشى كه بما كارى ندارند نترسند . همين‌كه آفتاب طلوع مىكرد اثرى از فيل‌ها و صداى آنها نبود و معلوم مىشد كه فيل وحشى هندوستان براى اين‌كه بتواند در طليعهء بامداد در رودخانه غسل كند شب زنده‌دارى مىنمايد .\r\nما ميبايد خود را بقلعهء لونى برسانيم و آن دومين قلعه از قلاع ثلاثه در راه دهلى بود .\r\nبامداد روز بعد پيش از اينكه حركت كنيم ( قره خان ) نزد من آمد و گفت اى امير ، من ديشب ، هنگامى كه گله‌هاى فيل را مىديدم فكر كردم كه براى چه فيل‌ها در باطلاق فرو نميروند و چرا ديگران وقتى وارد جنگل مىشوند ، در باطلاق فرو ميروند . گفتم شايد فيل‌ها در جنگل نيستند .\r\n( قره خان ) گفت تمام فيل‌هائى كه هنگام شب مىبينيم يا صدايشان را مىشنويم از جنگل خارج مىشوند و بسوى رودخانه مىروند و جنگل ، در شمال و جنوب ما باطلاقى است و فيل هم جانورى است سنگين جثه و بايد در باطلاق فرو برد و اگر تو اجازه بدهى من قصد دارم امشب ، فيل‌ها را تعقيب كنم و بفهمم براى چه فيل در باطلاق فرو نميرود ولى انسان اگر وارد جنگل گردد در باطلاق فرو خواهد رفت . ( قره خان ) بعد از اين‌كه موافقت مرا براى تعقيب جانوران وحشى جلب كرد گفت من امشب چند دسته از سربازان را مأمور ميكنم كه فيل‌ها را تعقيب كنند و بفهمند كه آنها بعد از اين‌كه غسل كردند از چه راه بجنگل برميگردند . من بسربازان مىگويم در صورت امكان راه خروج فيل‌ها را هم از جنگل در نظر بگيرند و تصور ميكنم كه بتوانم به اين راز پىببرم . گفتم فايده‌اش چيست ؟ ( قره خان ) گفت اى امير ، فايده‌اش اين است كه ما اگر بدانيم كه فيل‌ها در جنگل از چه راهى عبور مىنمايند كه در باطلاق فرو نميروند . ما نيز مىتوانيم از همان راه عبور كنيم و مجبور نباشيم دو قلعه ( لونى ) و ( جومنه ) را كه در سر راه ما مىباشد بگشائيم تا بتوانيم خود را بدهلى برسانيم .\r\n\r\n","description":"","footnote":"","page_name":" 303 ","page_number":311},
  {"content":"\r\n\r\nگفتم نظريه تو مفيد است مشروط بر اين‌كه راه جانوران وحشى در جنگل كشف شود ولى بدان كه ما در هر حال بايد دو قلعه ( لونى ) و ( جومنه ) را بگشائيم و تصرف كنيم . چون نمىتوانيم اين دو قلعه محكم را كه هر دو داراى پادگان مىباشد در عقب بگذاريم و عبور كنيم زيرا هنگام مراجعت اين دو قلعه جلوى ما را خواهند گرفت و مانع از بازگشت ما خواهند گرديد ( قره خان ) گفت اگر ما بتوانيم بفهميم كه فيل‌ها از كدام راه ميروند كه گرفتار باطلاق نمىشوند مىتوانيم از همان راه به ( دهلى ) برويم و نيز از همان راه مراجعت نمائيم بدون اينكه مجبور باشيم از كنار قلاع ( لونى ) و ( جومنه ) عبور نمائيم .\r\nگفته ( قره خان ) عقلائى بود و اگر ما در طرف شمال ، يا جنوب ، راهى مىيافتيم كه مىتوانستيم از جنگل عبور كنيم احتياج نداشتيم هنگام رفتن و مراجعت از كنار قلاع ( لونى ) و ( جومنه ) بگذريم . به ( قره خان ) گفتم از سكنه محلى هم استفاده كند و براهنمايان محلى بگويد كه اگر همت و دقت كنند پاداش خوب دريافت خواهند كرد . من مقدارى پول به قره خان دادم كه به مصرف دادن انعام و پاداش براهنمايان محلى برساند و قشون ما به راه افتاد .\r\nآن روز از چند قريه آباد گذشتيم و سكنه قراى مزبور از ما بيم نداشتند چون من بطلايه‌ها سپرده بودم بمردم بفهمانند كه ما با آنها كارى نداريم و فقط رهگذر هستيم و آنها نبايد از بيم جان قراى خود را ترك كنند و بروند و ما در بهاى هرچه خريدارى كنيم وجه مىپردازيم . آن روز من در هر آبادى از سكنه محل ، بوسيله ديلماج راجع به فيل‌ها پرسش كردم كه بدانم براى چه فيل كه جانورانى سنگين جثه هستند در باطلاق فرو نمىروند . جوابى كه من از سكنه محلى شنيدم اين بود كه فيل خداى ( ويشنو ) مىباشد و بهمين‌جهت در باطلاق فرو نميرود .\r\nهندوها داراى سه خدا هستند و خداى دوم ( ويشنو ) نام دارد و بعقيده آنان ( ويشنو ) بهر شكل درمىآيد و از جمله خود را به شكل فيل درمىآورد و چون خدا مىباشد در باطلاق فرو نمىرود .\r\nولى انسان در باطلاق فرو ميرود ولى معلوم است كه من قبول نميكردم كه فيل به مناسب اين‌كه مظهر خداى ( ويشنو ) مىباشد در باطلاق فرو نميرود .\r\nمن از وضع دهلى اطلاع نداشتم ولى با اينكه بسرعت ميرفتيم كه زودتر خود را بدهلى برسانم ميدانستم كه در آنجا از نزديك شدن من اطلاع دارند . آنچه بر من مجهول بود اين‌كه ( ملو اقبال ) پادشاه دهلى وقتى شنيد كه من نزديك ميشوم ( سلطان محمود خلج ) موسوم به ( سلطان محمود دوم ) را كه در حبس او بود آزاد كرد و از وى خواست كه عليه من با او متحد شود .\r\nسلطان محمود دوم خلج هم پيشنهاد ملو اقبال را پذيرفت و آن دو براى جلوگيرى از من با يكديگر متحد گرديدند .\r\nميگويند كه من چون مردى صحرانشين هستم و عمر خود را در صحرا بسر برده‌ام مانند قبايل صحرانشين كه ييلاق و قشلاق ميكنند با آبادى مغاير و مخالف مىباشم و به همين جهت وقتى بيك شهر ميرسم آن را ويران مىنمايم زيرا نميتوانم آبادى را ببينم . كسانى كه اين حرف را ميزنند اگر شهر ( كش ) را كه من ساخته‌ام و آماده كرده‌ام ميديدند نظريه‌شان نسبت به من تغيير مىكرد و مىفهميدند مردى نيستم كه شهرها را بىجهت فقط براى اينكه مغاير و مخالف با آبادى هستم ويران نمايم . من شهرهائى را ويران مينمايم كه مقابل من مقاومت كنند و مرا وادارند كه براى گشودن آن بلاد متحمل هزينه شوم و عده‌اى از سربازان خود را بكشتن بدهم . آن‌گونه\r\n\r\n","description":"","footnote":"","page_name":" 304 ","page_number":312},
  {"content":"\r\n\r\nشهرها را من طورى ويران ميكنم كه در روزگار اثرى از آن باقى نماند و سكنه شهر را غير از طبقات چهارگانه كه شرح داده‌ام معدوم ميكنم . ولى تا امروز اتفاق نيفتاده ، كه مبادرت به ويران كردن شهرى كه به من تسليم مىشود بكنم و سكنه آن را معدوم نمايم .\r\nقانون جنگ اينست شهرى كه مقاومت مىكند بعد از اينكه گشوده شد بايد ويران شود و مردم آن ، معدوم شوند . اين قانون را من وضع نكرده‌ام و جد من چنگيز وضع نموده و ميتوان گفت كه خود وى هم واضع اين قانون نبوده و قبل از او سايرين وضع كرده‌اند . ولى ترديدى وجود ندارد كه سكنه شهرنشين از حيث دليرى مادون سكنهء صحرانشين مىباشند . به من ثابت شده كه سكونت در شهر انسان را راحت‌طلب و تنبل مىكند و خصائص سلحشورى را از بين ميبرد .\r\nو به همين جهت من از چهل‌سالگى تا امروز تمام عمر خود را در صحرا گذرانيده‌ام كه مبادا سكونت در شهر مرا تن‌پرور و راحت‌طلب كند .\r\nميگويند من چون مردى صحرانشين هستم با فلاحت مغاير و مخالف ميباشم و زارعين را كه بمناسبت شغل خود مجبورند در يك نقطه ( خواه قريه خواه شهر توطن نمايند ) معدوم مينمايم اگر كسى به ماوراء النهر برود و اقداماتى را كه من در آنجا براى توسعه فلاحت كرده‌ام ببيند درمييابد كه من با فلاحت مغاير و مخالف نمىباشم . ليكن باز ترديدى وجود ندارد كه از نظر من ، زارع از لحاظ سلحشورى مادون صحرانشين است زيرا زارع چون بمناسبت شغل خود مجبور مىشود در يك نقطه سكونت نمايد ، خصائص دليرى و جنگاورى را از دست ميدهد ليكن من هرگز زارعين را بمناسبت اينكه زارع بوده‌اند معدوم نكرده‌ام .\r\nاز روزى كه راه دهلى را پيش گرفتم بافسران خود سپردم كه بسربازانم بگويند كه مزاحم سكنه محل نشوند و بروستائيان كارى نداشته باشند و آنها را به حال خود بگذراند كه طبق رسم و اعتقاد خود زندگى نمايند اما در هر نقطه كه روستائيان هندو بما دستبرد زدند دستور نابود كردن تمام آنها را صادر كردم و در يك قريه حتى يك تن هم زنده نماند . من اينطور عمل ميكردم تا هندوها بدانند كه اگر مطيع باشند آزار من به آنها نخواهد رسيد . اما اگر مقاومت كنند و دستبرد بزنند . نابود خواهند شد .\r\nدر بامداد روزى كه ميبايد به قلعه ( لونى ) برسيم قره‌خان نزد من آمد و گفت يكى از راههائى را كه معبر فيلان مىباشد و از وسط باطلاق مىگذرد پيدا كرديم . قره‌خان گفت كسانى كه من مأمور تعقيب فيلهاى وحشى كرده بودم توانستند بفهمند كه فيلها از يك راه خشك كه از جنوب قلعه لونى ميگذرد و از مشرق آن سر درمىآورد عبور ميكنند و تو اگر قشون خود را از آن راه بگذرانى مجبور نخواهى شد كه قلعه لونى را به تصرف درآورى و ميتوانى از آن راه به روى و در موقع مراجعت از آن راه برگردى . گفتم اين راه از كجا عبور مىكند ؟ قره خان گفت راهى است خشك كه از وسط باطلاق عبور مينمايد و عرض آن از بيست و پنج تا سى ذرع است گفتم آيا تو خود راه را ؟ ؟ اى ؟ قره خان گفت من خودم نديدم ولى كسانى را كه فرستادم آن را ديده‌اند . گفتم اظهارات آنها مودد اعتماد نيست زيرا فرمانده جنگى نيستند و از مقتضيات عبور قشون اطلاع ندارند . تو خود برو ، و آن راه را ببين و بفهم كه آيا براى عبور ما مناسب هست يا نه ؟ اگر چنين راه خشك در وسط باطلاق وجود داشته باشد ، بعيد است كه هندوها از وجودش بىاطلاع باشند و هنگام ديدن راه ، مواظب باش كه هندوها ما را بكمين‌گاه نكشانند .\r\n\r\n","description":"","footnote":"","page_name":" 305 ","page_number":313},
  {"content":"\r\n\r\nقره خان براى تحقيق رفت و من فرمان حركت قشون را به طرف قلعه لونى صادر نمودم من ميدانستم آن راه چه وجود داشته ، چه نداشته باشد ما بايد قلعه لونى را محاصره كنيم . اگر راه عبور فيلها براى قشون ما مساعد باشد ، محاصره قلعه لونى ضرورى است و ما بايد آن قلعه را بگشائيم تا بتوانيم از آن منطقه بگذريم . اگر راه عبور فيل‌ها براى عبور قشون ما مساعد نباشد باز ما بايد قلعه لونى را مورد محاصره قرار دهيم تا بتوانيم خصم را گول بزنيم و او تصور نمايد ما قصد گشودن قلعه را داريم و از عبور ما از راه فيل‌ها ممانعت ننمايد . زيرا نمىتوانستيم قبول كنيم كه آن راه وجود داشته باشد و اهل محل آن را ندانند .\r\nوقتى آفتاب بوسط آسمان رسيد ، قلعه لونى نمايان گرديد . قلعه مزبور هم مثل قلعه ميرات بر بالاى تپه بنا شده بود و ما بايد قسمتى از وقت خود را صرف تصرف آن نمائيم و تا ميخواستيم قلعه را به تصرف درآوريم فصل باران فرا ميرسيد و ما را مجبور ميكرد كه دست از ادامه جنگ بكشيم تا موقعى كه باران قطع گردد . من منتظر بودم كه از طرف سكنه قلعه لونى براى جلوگيرى از ما اقدامى بشود . ولى اقدامى نشد و ما بپاى تپه‌اى كه قلعه بالاى آن بود رسيديم و از پائين تپه قلعه را مورد محاصره قرار داديم .\r\nوضع قلعه ( لونى ) از حيث بنا شبيه بود به قلعه ( ميرات ) و معلوم مىشد كه هر دو قلعه را يك نفر ساخته يا هر دو از روى يك نقشه بنا گرديده است . برج‌هاى قلعه را طورى ساخته بودند كه اگر مهاجم مىخواست از آن‌ها بالا برود روى او از سوراخ‌هائى كه در برج قرار داشت سنگ مىباريدند و مىتوانستند چيزهاى ديگر مثل آب‌جوش يا روغن داغ يا سرب مذاب بريزند . سوراخ‌هاى مزبور ، بطورى كه بعد متوجه شدم در سراسر حصار قلعه بود و در همه‌جا ، مدافعين مىتوانستند روى مهاجمين سنگ ببارند يا آبجوش بريزند بدون اينكه خود را نشان بدهند .\r\nمن اگر ميخواستم آن قلعه را بوسيله باروت ويران نمايم باز مدتى طول ميكشيد تا اين‌كه بتوانم بعد از حفر نقب بپاى حصار برسم و در آنجا باروت را منفجر كنم . بعدازظهر آن‌روز وقتى قلعه ( لونى ) از پاى تپه مورد محاصره قرار گرفت ( قره خان ) به من ملحق شد و گفت اى امير ، راهى كه از وسط باطلاق مىگذرد براى عبور قشون مناسب است و مىتوان از آن گذشت و من آن راه را ديدم و مشاهده كردم كه هندوان در آن نيستند و مثل اين‌كه از وجود آن راه اطلاع ندارند .\r\nگفتم قسمتى از قشون من به رهبرى قره خان از آن راه عبور نمايد و خود را به آن طرف قلعه ( لونى ) يعنى به مشرق آن برساند بدون اين‌كه خويش را بديده‌بان‌هاى خصم كه بىشك بالاى برجها هستند نشان بدهد . به ( قره خان ) گفتم بعد از اين‌كه اولين قسمت از سواران من از آن راه عبور كردند نه فقط مبداء و منتهاى راه را بايد تحت نظارت داشته باشد بلكه در سراسر راه نگهبان بگمارد كه ما غافلگير نشويم . ( قره خان ) گفت به همان ترتيب عمل خواهد كرد و در آن راه طلايه و عقب‌دار تعيين خواهد نمود .\r\nآن روز ما موفق نشديم كه قسمتى از قشون خود را از راه فيلان عبور بدهيم و به طرف ديگر قلعه ( لونى ) برسانيم . شب هم تا صبح صداى فيلان شنيده مىشد و جانوران مزبور ، از آن راه يا از راهى ديگر كه ما كشف نكرده بوديم رفت‌وآمد مىكردند . بعد از اين‌كه روز دميد ( قره خان ) اولين قسمت از سواران ما را از راهى كه معبر فيل‌ها بود عبور داد و بمشرق قلعه ( لونى ) رسانيد . از آن پس قسمت‌هاى ديگر از قشون من از آن راه گذشتند و خود را بمشرق قلعه رسانيدند . انتقال قسمت‌هاى مختلف طورى صورت گرفت كه خصم متوجه نگرديد كه ما مشغول منتقل شدن بقسمت ديگر از راه هستيم . زيرا نيروئى كه قلعه را محاصره كرده بود به ظاهر تكان نميخورد و تدارك همان نيروى مزبور نشان ميداد كه سربازان من قصد دارند از تپه صعود كنند و خود را بپاى حصار برسانند و با محصورين بجنگند .\r\n\r\n","description":"","footnote":"","page_name":" 306 ","page_number":314},
  {"content":"\r\n\r\nتا غروب آفتاب ، دوسوم از سواران من از راه فيلان عبور كردند و بعد از اين‌كه شب فرا رسيد و گزارش ( قره خان ) را در خصوص عبور سواران شنيدم مصمم شدم كه خود با سربازانى كه قلعه را محاصره كرده بودند از آن راه برويم و فقط معدودى از سربازان با چادرهاى افراخته بسيار ، در پيرامون قلعه بگذارم تا محصورين تصور نمايند كه من با مجموع قشون خود قلعه را محاصره كرده‌ام .\r\nبعد از فرود آمدن شب ( ابدال كلزائى ) پادشاه ( غور ) عده‌اى از سربازان خود را انتخاب كرد كه اگر در راه باطلاقى برحسب اتفاق مورد تعرض فيلان قرار گرفتيم آن جانوران را معدوم نمايند و راه را به روى ما بگشايند . عادت فيلان اين بود كه از نيمه شب بعد ، بسوى رودخانه به حركت درمىآمدند و لذا ما فرصت داشتيم كه تا نيمه‌شب ، از آن راه بگذريم و خود را بمشرق قلعه ( لونى ) برسانيم . افراد مطلع مىگفتند كه بعيد است كه ما قبل از نيمه‌شب در آن راه با فيلان برخورد نمائيم معهذا چون احتمال برخورد با جانوران در بين بود سربازان ( ابدال - كلزائى ) مأمور شدند كه جلو بروند و فيل‌ها را ( اگر در سر راه ما پديدار گرديدند ) برگردانند يا بقتل برسانند .\r\nاى كه سرگذشت مرا مىخوانى ، ممكن است فكر كنى كه منكه ميخواستم قلعه لونى را دور بزنم و قشون خود را از آن بگذرانم چرا از راه عادى نرفتم و راه باطلاق را براى عبور قشون خود انتخاب نمودم ؟\r\nدو چيز مرا وادار كرد كه از راه باطلاق عبور كنم . يكى اين‌كه در آن طرف قلعه ( لونى ) راه عادى طورى باريك مىشد كه چون يك تنگه مىگرديد و من ميدانستم كه خصم دو طرف آن راه را گرفته و قشون من براى عبور از آن راه باريك مىبايد متحمل تلفات سنگين شود دوم اينكه نميگذاشتم خصم متوجه گردد كه قلعه را دور زده از آن گذشته‌ام و بهتر آن بود كه تصور نمايد من با مجموع قشون خود قلعه لونى را محاصره كرده‌ام .\r\nبعد از فرود آمدن تاريكى پسرم ( سعد وقاص ) را كه در آن تاريخ كوچكترين پسرم بود و تا اين‌جا از وى نام نبرده‌ام احضار كردم و به او كه هيجده سال از عمرش ميگذشت گفتم : تو فرمانده قشونى هستى كه در اين‌جا باقى ميماند و قلعه لونى را در محاصره خواهد داشت تا اين‌كه خبر من به تو برسد . ممكن است تا موقعى كه من از دهلى مراجعت ميكنم تو قلعه ( لونى ) را تحت محاصره داشته باشى و ممكن است سه روز ديگر براى تو پيغام بفرستم كه دست از محاصره بردار و به من ملحق شو .\r\nدستور كلى كه براى تو صادر ميكنم اين است كه تا روزى كه خبر من به تو نرسيده تو بايد اين قلعه را تحت محاصره داشته باشى . من ( شير بهرام مروزى ) معمار را با خود ميبرم زيرا وى وجودش براى من ضرورت دارد ولى دو نفر از شاگردانش را براى تو مىگذارم و پنج بار باروت هم به تو مىدهم كه براى ويران كردن حصار قلعه ، مورد استفاده قرار بدهى . اميدوارم كه شاگردان ( شير بهرام مروزى ) باندازهء استاد خود لياقت داشته باشند و بتوانند لااقل يك نقب حفر كنند كه به زير حصار قلعه برسد و تو بتوانى حصار را بوسيله احتراق باروت فرو بريزى اگر نتوانستى .\r\nمتأسف نباش و من تو را مورد مذمت قرار نخواهم داد . اما اگر موفق بفرو ريختن حصار قلعه شدى بايد بتوانى قلعه لونى را بگشائى و اگر بعد از ويران شدن حصار ، از عهده تصرف اين قلعه برنيائى من تو را نخواهم بخشود و وصول خبر كشته شدن تو در جنگل مرا ملول نخواهد كرد اما اگر بشنوم كه بعد از ويران شدن حصار تو نتوانسته‌اى اين قلعه را به تصرف درآورى اندوهگين خواهم گرديد .\r\n( سعد وقاص ) گفت اى امير ، مطمئن باش طورى رفتار خواهم كرد كه از مردى كه پسر تو - مىباشد انتظار دارند .\r\nگفتم كسانى كه در اين قلعه هستند ممكن است هنگام روز از قلعه خارج شوند و به تو حمله كنند يا شبيخون بزنند و تو بايد روزوشب ، براى پيكار با آنها آماده باشى . غير از سربازانى كه\r\n\r\n","description":"","footnote":"","page_name":" 307 ","page_number":315},
  {"content":"\r\n\r\nدر اين قلعه هستند ممكن است سربازان ديگر از راه برسند و به تو حمله‌ور گردند و تو بايد براى جنگ با آنها نيز آماده باشى .\r\n( سعد وقاص ) گفت اگر از آسمان هم قشون بر زمين بيايد من براى جنك با آنها آماده مىباشم .\r\nگفتم قشونى كه تو دارى زياد نيست اما يك سپاه زبده و جنگى مىباشد و من عده‌اى از بهترين و ورزيده‌ترين سواران خود را به تو داده‌ام كه در جنك بتوانند كار از پيش ببرند . وقتى اسب مرا آوردند تا سوار شوم و به راه بيفتم تو گوئى هاتفى در گوشم آواز داد كه تو ديگر پسرت سعد وقاص را نخواهى ديد . قلبم از آن احساس مكدر شد زيرا ( سعد وقاص ) كوچك‌ترين پسرم بود ، و كوچكترين فرزند ، عزيزتر از ديگران مىشود . اما اندوه خود را بر وى خويش نياوردم و بر پشت اسب جستم و به راه افتادم . افسران من فهميدند كه من چرا ( سعد وقاص ) را براى فرماندهى قشونى كه در آنجا باقى ميماند انتخاب كرده‌ام و دريافتم كه علاقه آنها نسبت به من بيشتر گرديد . آنها دانستند كه من براى كشته شدن . پسر خود را انتخاب كردم نه يكى از افسران را و متوجه شدند كه حاضرم فرزند خود را نيز در جنك قربانى نمايم .\r\nما در تاريكى از راهى كه از وسط باطلاق ميگذشت به راه افتاديم . ما در آن راه بدون مشعل حركت ميكرديم چون هرگاه براى راه‌پيمائى مشعل مىافروختيم ديده‌بان‌هاى قلعه ( لونى ) مىفهميدند كسانى از باطلاق عبور مىكنند . عبور از آن راه بدون مشعل خطرناك بود و اگر از راه منحرف مىشديم در باطلاق فرو مىرفتيم و من از صداى سم اسب‌ها متوجه شدم راهى كه از آن ميگذرم بايد سنك باشد و بر خلاف آنچه گفتند آن راه ، از رفت‌وآمد فيلان احداث نشده بود و عقل باور نميكرد كه در باطلاق ، كه جانوران در آن فرو ميروند راهى از رفت‌وآمد آنها بوجود بيايد .\r\nبا اين‌كه تاريك بود و راه ما زياد پهنا نداشت ميبايد با سرعت از آن بگذريم تا بتوانيم قبل از طلوع صبح تمام قشون را از آن بگذرانيم . عبور دادن يك قشون بزرك از يك راه تنگ ، در تاريكى شب ، با توجه باين‌كه طرفين راه باطلاق است كارى است دشوار ولى ( قره خان ) در حاشيه باطلاق نگهبان گماشته بود تا اين‌كه سواران ما منحرف نشوند و در باطلاق فرو نروند .\r\nتا آنجا كه امكان داشت با سرعت از آن راه عبور كرديم و من بعد از اين‌كه از باطلاق گذشتيم و وارد شاهراه شديم ، توقف نمودم تا اين‌كه به سربازان خود بگويم كه با حركت يورتمه از شاهراه بگذرند و راه را براى كسانى كه از عقب مىآيند بگشايند .\r\nدر بين الطلوعين قشون من به كلى از باطلاق گذشت و در شاهراه بسوى منطقه‌اى كه سومين قلعه بزرك باسم جومبه ( بر وزن جمعه - مترجم ) در آن قرار داشت به حركت درآمد . با اين‌كه من براى استتار قشون خود خيلى دقت كردم پس از اين‌كه روز دميد و هوا روشن شد ديده‌بان هاى قلعه ( لونى ) حركت قشون مرا در امتداد منطقه‌اى كه قلعه ( جومبه ) در آن بود ديدند .\r\nواضح است كه من در آنموقع از اين موضوع مستحضر نبودم و نميدانستم كه حركت قشون ما به چشم ديده‌بانان قلعه رسيده است و بعد از خاتمه جنگ ( دهلى ) از اين واقعه مطلع گرديدم .\r\nكوتوال قلعه ( لونى ) تصور كرد كه محاصره خاتمه يافته و من تصميم گرفته‌ام كه آن قلعه را بگذارم و بگذرم . ولى بعد از اين‌كه هوا به خوبى روشن شد مشاهده نمود كه هنوز قسمتى از قشون ما اطراف قلعه است . كوتوال قلعه ( لونى ) يك شب بعد از حركت من ، موفق گرديد كه عده‌اى از مردان خود را براى دستبرد باردوگاه پسرم ( سعد وقاص ) بفرستد و آنان دو نفر از نگهبانان پسرم را ربودند و به قلعه بردند و در آنجا براى كسب اطلاع مورد شكنجه قرار دادند . با اين‌كه نگهبانان مزبور مردانى دلير بودند بر اثر شكنجه مجبور شدند كه راز ما را بروز دهند و گفتند كه من با قشون خود بسوى قلعه ( جومبه ) رفته‌ام و پسرم ( سعد وقاص ) با معدودى سرباز قلعه ( لونى ) را محاصره كرده ، قصد دارد آن را به تصرف درآورد . و همان روز كه من از قلعه ( لونى ) دور شدم پسرم سعد وقاص شاگردان ( شير بهرام مروزى ) را مأمور كرد كه براى تصرف قلعه شروع به حفر\r\n\r\n","description":"","footnote":"","page_name":" 308 ","page_number":316},
  {"content":"\r\n\r\nنقب كنند و نگهبانانى كه مورد شكنجه قرار گرفتند اين موضوع را هم به كوتوال گفتند .\r\nكوتوال بعد از اين‌كه اطمينان حاصل كرد كه شمارهء سربازان پسرم در اطراف قلعه زياد نيست درصدد برآمد كه با يك دستبرد بزرك ، قشون ( سعد وقاص ) را از بين ببرد . اسم كوتوال قلعه ( لونى ) ( كارتار ) بود و من در سرگذشت خود بيشتر راجع به او صحبت خواهم نمود .\r\n( كلمه ( كارتار ) در زبان قديم هندى يعنى زبان سنگريت به معناى جنگاور است - مارسل - بريون ) .\r\nاز ساعتى كه ما بقلعه ( لونى ) نزديك شديم ، بدون اينكه من متوجه شوم ( كارتا ) كوتوال قلعه ( لونى ) بوسيله علائم با هندوها در خارج از قلعه مربوط بود و هندوان علائم وى را دريافت مى كردند و به دو علامت ميدادند . ( كارتا ) براى محو قشون من نقشه‌اى طرح كرده بود كه عزيمت ما نگذاشت كه وى نقشه خود را در مورد سپاه من بموقع اجرا بگذارد و آن را در مورد قشون كوچك ( سعد وقاص ) بموقع اجرا گذاشت . بعد از دستبردى كه قلعگيان بسپاه پسرم زدند ، ( سعد وقاص ) امر كرد كه هنگام شب ، در اردوگاه ، آتش و مشعل افروخته نشود تا اين‌كه سربازان خصم ما را نبينند . اگر من هم بودم همان دستور را صادر ميكردم تا اين‌كه سربازانى كه از قلعه براى دستبرد مىآيند نتوانند ما را در اردوگاه ببينند .\r\nاز اين بالاتر ، اگر من در پيرامون قلعه ( لونى ) بودم ممكن بود كه بر من آن برسد كه بپسرم سعد وقاص رسيد گو اين‌كه در هر جنك ، عزم من اين است كه آنقدر پيكار كنم كه كشته شوم و زنده بدست خصم اسير نگردم . در شب سوم بعد از اينكه من از قلعه ( لونى ) گذشتم نزديك نيمه‌شب يك غوغاى هول‌انگيز سربازان ( سعد وقاص ) و پسرم را از خواب بيدار كرد . مثل اين بود كه هزارها كوس و سنج را بصدا درآورده‌اند و غوغاى مزبور كه براى رم دادن فيلهاى وحشى توليد شده بود يك گله از آن جانوران منحرف كرد و فيل‌هاى وحشت‌زده سراسيمه وارد اردوگاه سعد وقاص شدند و هرچه در سر راه آنها بود از چادر و سرباز حتى اسب‌ها لگدمال كردند و اسب‌هاى افسار گسيخته ، در اردوگاه پسرم سرگشته بهر طرف ميدويدند و مزيد اغتشاش ميگرديدند .\r\nهمين‌كه فيل‌ها از اردوگاه ( سعد وقاص ) گذشتند كه از طرف ديگر بگريزند غوغائى كه آنها را رم داده بود خاموش شد و در عوض غوغائى ديگر ، از نقطه مقابل برخاست و پندارى هزارها كوس و سنج از آن طرف بصدا درآمد فيل‌ها كه مواجه به آن صداهاى مخوف شدند باز وحشت كردند و از راهى كه رفته بودند برگشتند و مرتبه‌اى ديگر ، از اردوگاه مغشوش و درهم ريخته عبور نمودند دومين عبور فيل‌ها از اردوگاه طورى رشتهء نظم را پاره كرد كه ديگر هيچكس نميدانست چه بايد بكند و در همان موقع كه بىنظمى در اردوگاه ( سعد وقاص ) به منتها درجه رسيده بود سربازان ( كارتار ) كه با مشعل از قلعه خارج شده بودند بسربازان پسرم شبيخون زدند .\r\nوقتى شبيخون شروع شد صداى كوس و سنج خاموش گرديد و فيل‌هاى وحشى رفتند . هيچ فرمانده جنگى نيست كه گرفتار يك چنان بىنظمى بشود و بتواند در اندك مدت ، قشون خود را براى جنگ بيارايد . وقتى كه يك اردوگاه گرفتار آن اغتشاش شد هيچ افسر سربازان خود را پيدا نميكند و هيچ سرباز نميداند كه فوج او كجاست و مدتى وقت لازم است كه سربازان بتوانند به افسران خود ملحق شوند و افسران سربازان را پيدا نمايند .\r\nيك فرمانده جنگى بايد هنگامى كه نزديك خصم است ، متوجه باشد كه گرفتار آن غائله\r\n\r\n","description":"","footnote":"","page_name":" 309 ","page_number":317},
  {"content":"\r\n\r\nنگردد و قبل از خوابيدن پيش‌بينى هرگونه واقعه را بنمايد و اگر آن غائله پيش‌آمد ، نميتوان بفوريت اردوگاه را جمع كرد و صفوف جنگى آراست . پسر من ( سعد وقاص ) با اين‌كه جوانى دلير بود نتوانست اردوگاه را جمع نمايد و صفوف سربازان خود را بيارايد و حمله سربازان ( كارتار ) شروع شد . ( كارتار ) چون نگهبانان سعد وقاص را مورد تحقيق قرار داده بود ميدانست كه خيمه پسرم در كجاست و عده‌اى از سربازان خود را كه زره بر تن و مغفر بر سر داشتند مأمور كرد كه پسرم را دستگير نمايند . ( سعد وقاص ) كه چپ بود يعنى با دست چپ مىجنگيد و مىنوشت ( ولى نميتوانست دست راست خود را مثل من به كار اندازد ) با اين‌كه بيش از بيست‌تن از سربازان خصم را مقابل خود يافت .\r\nتسليم نشد و آنقدر جنگيد تا اين‌كه چند زخم از جمله يك زخم شديد كه بر دست چپش وارد آمده بود او را از كار انداخت و بر زمين افتاد سربازان دشمن او را گرفتند و بسوى قلعه بردند و ( كارتار ) پس از اين‌كه دانست پسرم را اسير كرده امر كرد ندا در دهند كه ( سعد وقاص ) فرمانده سپاه اسير گرديده و ادامه مقاومت سربازان ما بدون فايده است ولى سربازان پسرم كه از زبان هندى چيزى نمىفهميدند در اردوگاه مغشوش بجنگ ادامه ميدادند .\r\n( كارتار ) دريافت كه سربازان ( سعد وقاص ) زبان هندى را نمىفهمند و مطلع نشده‌اند كه فرمانده سپاه آنها دستگير شده است . اين بود كه عده‌اى از اسيران ما را وادار كرد كه به زبان خودمان فرياد بزنند كه سعد وقاص دستگير شد و در قلعه محبوس است . فريادهاى آنان اثر كرد و سربازان پسرم سست شدند .\r\nدر آن شب بعد از اينكه شبيخون خصم شروع شد ، عده‌اى از سربازان ( سعد وقاص ) در تاريكى متوارى گرديدند و بعضى از آنها در باطلاق فرو رفتند و صداى آنها تا روز ديگر به گوش مىرسيد كه كمك مىخواستند و استمداد مىكردند تا آنان را از باطلاق نجات بدهند اما كسى براى نجات آنها اقدام نكرد و باطلاق آنها را در خود فرو برد و پس از اين‌كه قدرى از آفتاب بالا آمد ديگر كسى صداى آنها را نشنيد . من بطورى كه گفتم بعد از مراجعت از دهلى بر اثر تحقيقاتى كه در منطقه ( لو ؟ ؟ ) كردم از اين وقايع مطلع شدم و دانستم كه در آن شب تمام سربازان ( سعد وقاص ) بقتل رسيدند يا متوارى شدند و آنگاه بچنگ هندوها افتادند و معدوم گرديدند جمعى از آنان از جمله پسرم ( سعد وقاص ) هم باسارت درآمدند .\r\nروز بعد ( كارتار ) پسر مجروح مرا احضار كرد و به او گفت براى پدرت ( امير تيمور ) نامه بنويس و از او بخواه كه قشون خود را برگرداند و از اين كشور خارج و شود و گرنه تو بقتل خواهى رسيد ( سعد وقاص ) جواب داد مگر نمىبينى كه دست من از كار افتاده و من نمىتوانم با اين دست نامه بنويسم .\r\n( كارتار ) گفت دست راست تو سالم است و تو قادر به نوشتن نامه هستى . ( سعد وقاص ) گفت من چپ هستم و نمىتوانم با دست راست نامه بنويسم ( كارتار ) گفت دروغ ميگوئى تو ميتوانى نامه بنويسى ( سعد وقاص ) گفت تهمت دروغ به من نزن پسر ( امير تيمور گورگين ) پادشاه نيمى از جهان دروغ نمىگويد ( كارتار ) بوسيله ديلماج گفت تو يك نشانى مخصوص بده تا پدرت بداند كه نامه از طرف تو نوشته شده و من مىگويم كه ديگرى نامه را بنويسد . ( سعد وقاص ) گفت بفرض اين‌كه من يك نشانى مخصوص دادم و تو نامه‌اى از طرف من براى پدرم نوشتى آيا تصور ميكنى كه پدرم قشون خود را از اين برگرداند ( كارتار ) گفت مگر پدرت تو را دوست ندارد ( سعد وقاص ) جواب داد اگر من بقتل برسم اولين پسر او نيستم كه كشته مىشوم و قبل از من پسر ديگرش كه بزرگتر از من بود كشته شد . ( كارتار ) پرسيد\r\n\r\n","description":"","footnote":"","page_name":" 310 ","page_number":318},
  {"content":"\r\n\r\nدر كجا بقتل رسيد ؟ ( سعد وقاص ) جواب داد در كشور فارس .\r\n( كارتار ) گفت آيا تو يقين دارى كه اگر بپدرت نامه‌اى بنويسى و از او بخواهى كه براى حفظ جان تو قشون خود را از اين كشور برگرداند وى درخواست ترا اجابت نخواهد كرد . ( سعد وقاص ) گفت در اين قسمت ترديدى ندارم و پدرم كسى نيست كه براى حفظ جان پسرش قشون خود را از هندوستان برگرداند .\r\n( كارتار ) گفت پس من هم براى مرتبه دوم پدرت را بعزاى پسرش خواهم نشانيد .\r\n( سعد وقاص ) گفت اى ( كارتار ) مرا بقتل نرسان ( كارتار ) گفت من بايد تو را بقتل برسانم تا انتقام كسانى كه در قلعه ( ميرات ) بدست پدرت كشته شدند گرفته شود .\r\n( سعد وقاص ) گفت اى كارتار به خود رحم كن و مرا بقتل نرسان . ( كارتار ) پرسيد چگونه به خود رحم كنم . ( سعد وقاص ) گفت تو اگر مرا زنده نگاه دارى وسيله‌اى خواهى داشت كه با پدرم آشتى كنى و روزى كه بر تو غلبه كرد از قتل تو و خويشاوندانت صرف‌نظر خواهد نمود و شايد به تو مرتبه و منصبى بزرگتر از آنچه امروز دارى بدهد . ( كارتار ) گفت من خواهان مرتبه و منصبى كه دشمن به من بدهد نيستم پسرم گفت آيا خواهان جان خود هم نميباشى ؟ ( كارتار ) گفت جان من تا روزى كه در اين قلعه هستم محفوظ است .\r\nپسرم گفت ( آلاشر ) كوتوال قلعهء ( ميرات ) نيز همين حرف را ميزد ولى دستگير شد و پدرم از روى جوانمردى از قتل وى صرف‌نظر كرد . كارتار گفت جوانمردى پدرت را برخ من نكش . . باران ( آلاشر ) را نجات داد نه جوان مردى امير تيمور . ( سعد وقاص ) گفت بعد از فرود آمدن باران و خاموش شدن آتش ، پدرم مىتوانست آلاشر را بقتل برساند اما او را نكشت و تو هم از قتل من صرف‌نظر كن تا روزى كه بدست پدرم ميافتى از قتل تو صرف‌نظر نمايد . كارتار گفت من بدست پدرت نخواهم افتاد و چون اطمينان دارم كه اسير وى نخواهم شد تو را بقتل خواهم رسانيد . پسرم سربلند كرد تا گلوى او برجستگى پيدا كند و گفت پس زودتر سرم را از تن جدا كنيد .\r\n( كارتار ) گفت من سرت را از تن جدا نمىكنم چون نمىخواهم سرت از تن جدا شود . پسرم گفت پس چگونه مرا به قتل ميرسانى ( كارتار ) گفت سينه‌ات را ميشكافم و قلبت را از سينه بيرون ميآورم . پسرم گفت ( كارتار ) مرا زجركش نكن . ( كارتار ) گفت من قصد ندارم تو را زجركش كنم بلكه قصدم اين است كه سر تو از بدن جدا نشود تا اين‌كه بعد از مرگ بتوانيم پوست تو را از كاه آكنده كنيم و در آن موقع سرت به تنه چسبيده باشد و جلادان اين‌جا ، طورى در پوست‌كندن مهارت دارند كه وقتى پوست مرده از كاه انباشته و دوخته مىشود كسى نمىتواند تشخيص بدهد كه يك مرده مىباشد و تصور مىنمايند مردى خوابيده است .\r\nآنوقت كوتوال قلعه ( لونى ) امر كرد كه سينه ( سعد وقاص ) را شكافتند و قلب او را از سينه بيرون آوردند و وقتى سينه وى شكافته شد پسرم نتوانست خوددارى كند و فرياد زد ليكن از آن پس صدائى از آن جوان دلير به گوش نرسيد . ( كارتار ) بعد از مرگ پسرم دست از لاشه‌اش برنداشت و آن را بطورى كه گفته بود بجلادان سپرد تا اين‌كه پوست بكنند و آكنده از كاه كنند و لاشه را با لاشه مقتولين دفن كردند .\r\n( توضيح - تيمور لنك در اين سرگذشت ، راجع به قساوت خود وارد تفصيل نمىشود و نمىگويد چگونه مردم را قتل‌عام مىكرد و زنده مىسوزانيد يا زنده پوست مىكند و بيرحمى\r\n\r\n","description":"","footnote":"","page_name":" 311 ","page_number":319},
  {"content":"\r\n\r\n( كارتار ) نسبت به ( سعد وقاص ) در نتيجه بيرحمىهاى تيمور لنگ نسبت به سكنه محلى بود و با اين كه تيمور لنگ در اين سرگذشت ، راجع به خون‌ريزىهاى خود ( به شكل قتل‌عام ) وارد بحث نمىشود از بعضى از اشارات او مىتوان فهميد كه مردى سفاك بوده است - مارسل بريون )\r\nقلعه جومبه ( بر وزن جمعه - مترجم ) بر خلاف دوقلعه ( ميراث ) و ( لونى ) كه روى تپه قرار گرفته بودند در جلگه قرار داشت . ( جومبه ) در زبان هندوها به معناى مار است و ميگويند وقتى ميخواستند قلعه ( جومبه ) را بنا نمايند بمناسبت اين‌كه مار در محل قلعه فراوان بود مجبور شدند مدت چندين سال به كار ساختمان قلعه ادامه بدهند تا اين‌كه مارها از آن محل بروند و بتوانند پى قلعه را بريزند . راجع به بناى پى قلعه نيز شايعه‌اى وجود داشت مشعر بر اين‌كه براى بناى پى قلعه آن‌قدر زمين را حفر كردند تا اينكه از آب دوم گذشتند . چون در آن حدود آب اول در عمق بيست ذرعى و آب دوم در عمق چهل و پنج يا پنجاه ذرعى زمين قرار گرفته طبق آن شايعه معلوم مىشد كه براى حفر پى قلعه ( جومبه ) پنجاه ذرع پائين رفته‌اند و پى ديوار قلعه از عمق پنجاه ذرعى زمين آغاز گرديده است .\r\nمن چون ميدانستم كه عوام الناس ، اغراق‌گو هستند و از شنيدن و گفتن اقوال دور از عقل يا محال لذت مىبرند حدس زدم كه شايعه مربوط به پى ديوار قلعه هم درست نيست و حفر پنجاه ذرع از زمين براى پىگذارى به زبان آسان مىنمايد و از آن گذشته ضرورى هم نيست و همين‌قدر كه زمين را حفر كنند براى پىگذارى كفايت مىكند .\r\nلذا بدون اعتناء به شايعات مزبور راه خود را پيش گرفتم تا بقلعه ( جومبه ) رسيدم . اما بعد از رسيدن به حوالى آن قلعه موضوعى را كشف كردم عجيب‌تر از افسانه حفر پى قلعهء ( جومبه ) و آن موضوع اين بود كه دانستم و ديدم كه مستحفظين قلعه ( جومبه ) زن هستند . طورى آن موضوع در نظر من شگفت‌انگيز بود كه تصور نمودم سربازانى كه در قلعه هستند با زن و فرزندان خود زندگى مىكنند و در آن قلعه اقامت دائمى دارند ولى بعد از يك روز توقف در جوار قلعه ( جومبه ) بر من محقق شد كه در آن قلعه غير از زن كسى نيست زن‌ها بالاى حصار جمع مىشدند و از يك برج با برج ديگر صحبت ميكردند و گاهى جيغ ميزدند . ولى يك مرد بين آنها ديده نمىشد و نيزه و شمشير هم نداشتند و چون من نميتوانستم تصور كنم كه آنها سلاح ندارند به خود گفتم ضرورى ندانسته‌اند كه سلاح خود را به بالاى حصار بيآورند .\r\nاطراف قلعه ، يك خندق بود خالى از آب داراى جدار بالنسبه عمودى و سواران من نميتوانستند از آن خندق عبور نمايند و خود را بسوى ديگر برسانند و پل خندق را ويران كرده بودند .\r\nوقتى من نزديك قلعه رسيدم يك چهارم از روز گذشته بود و امر كردم كه قلعه را محاصره نمايند . زنهائى كه بالاى حصار بودند بدون اين‌كه سلاح خود را بما نشان بدهند ما را مينگريستند و به زبان هندى چيزهائى مىگفتند و سربازان ما هم به زبان خودشان حرفهائى به آنها ميزدند من گمان مىكنم از روزى كه قلعه‌سازى شروع شده هر وقت يك قشون قلعه را محاصره كند بين سربازانى كه قلعه را محاصره مينمايد و محصورين گفتگوهائى ردوبدل مىشود كه گاهى صورت شوخى را دارد و گاهى به شكل ناسزا مىباشد . من نميتوانستم مانع از اين شوم كه سربازان من با محصورين صحبت نكنند زيرا اين كار از عهده هيچ فرمانده جنگى ساخته نيست ولى قدغن كرده بودم كه سربازان من مجاز نيستند كه بمحصورين ناسزا بگويند به آنها گفته بودم من از\r\n\r\n","description":"","footnote":"","page_name":" 312 ","page_number":320},
  {"content":"\r\n\r\nدشنام نفرت دارم و اگر گوش من بشنود كه سربازى در ميدان جنگ يا هنگام محاصره قلعه دشنام ميدهد او را مجازات خواهم كرد . سربازان من كه اطلاع داشتند من از دشنام نفرت دارم به قلعگيان ناسزا نمىگفتند اما با آنها شوخى ميكردند از نوع شوخىهائى كه مردها با زنان مىكنند .\r\nچون محافظين قلعه زن بودند و بالاى حصار منجنيق ديده نميشد من متوجه شدم كه براى تصرف آن قلعه حفارى و نقب‌زدن ضرورى نيست و مىتوان بوسيله نردبان خود را به بالاى حصار رسانيد و قلعه را به تصرف درآورد و بعد آن را ويران كرد تا اينكه هنگام مراجعت من از هندوستان براى من توليد زحمت نكند . سربازان من نيز همين عقيده را داشتند و حفر نقب را ضرورى نمىدانستند خاصه آنكه شنيده بودند كه پى ديوار قلعه عميق مىباشد و از آب دوم گذشته است .\r\nما نردبان نداشتيم زيرا نردبان‌هاى طولانى و بزرگ را نميتوان حمل كرد . اين بود كه دستور دادم بدون درنگ نردبان بسازند تا اين‌كه سربازان من بتوانند از آن صعود كنند و خود را به بالاى حصار برسانند . مردان ما بدون فوت وقت درخت‌هاى اطراف را انداختند و شروع به ساختن نردبان كردند . در پيرامون قلعه ( جومبه ) از هندوها كسى نبود كه ما بتوانيم راجع به وضع درونى قلعه از آنها تحقيق نمائيم .\r\n( توضيح - تيمور لنگ نمىگويد بچه مناسبت در اطراف قلعه ( جومبه ) كسى از هندوها نبود ولى شرف الدين على يزدى يكى از مورخين وقايع تيمور لنگ و همچنين ( على غياث الدين ) مورخ ديگر نوشته‌اند كه هندوها از بيم جان ، قصبات و قراء را خالى ميكردند و ميگريختند زيرا ميدانستند اگر توقف نمايند به قتل خواهند رسيد - مارسل بريون ) .\r\nمن حدس ميزدم بعد از اين‌كه مردان ما از حصار بالا رفتند ، مردانى كه در قلعه هستند با سلاح آشكار خواهند شد و جلوى مردان ما را خواهند گرفت . چون قابل قبول نبود كه در يك قلعه جنگى فقط زن باشد و مرد از آن قلعه محافظت نكند . ( نظير الدين عمر ) كه مردى است فاضل و يكى از وقايع نگاران من بود و اينك به علت ناخوشى ، با من نمىباشد مىگفت كه مردان قلعه براى ما دام گسترده‌اند و زن‌هاى خود را بمردمان ما نشان مىدهند كه آنها را بفريبند و مردان ما تصور نمايند كه تصرف قلعه آسان مىباشد و بدام بيفتند من نيز هم حس ميكردم كه پنهان شدن مردان بدون علت نيست و آن‌ها مىخواهند ما را فريب بدهند . وقتى كه آفتاب غروب مىكرد بسرداران خود گفتم شايد امشب مورد شبيخون قرار بگيريم و همه بايد براى جنگ آماده باشند . زن‌ها تا غروب آفتاب بالاى حصار قلعه ( جومبه ) بودند و بعد از آن ناپديد شدند و رفتند بخوابند يا ما بمناسبت تاريكى شب آنها را نميديديم .\r\nچون بيم شبيخون مىرفت ، شب در اردوگاه ما آتش افروخته نشد ولى مشعل‌ها آماده بود كه در صورت آغاز جنك مشتعل گردد و ما بتوانيم سربازان خصم را ببينيم .\r\nمن در آن شب در خيمه خود بعد از نماز استراحت كردم اما طبق معمول شب‌هاى جنك بيش از مدتى قليل نخوابيدم و از خواب بيدار شدم و زره بر تن كردم و مغفر بر سر نهادم و شمشير را بر كمر بستم و گوش فرا دادم . صدائى به گوش نميرسيد و سكوت بر اردوگاه مستولى شده بود . با اينكه ميدانستم سردارانم مراقب هستند و اطراف اردوگاه نگهبان وجود دارد لازم دانستم كه سركشى كنم و از خيمه خارج شدم و همين كه قدم از خيمه بيرون نهادم يك\r\n\r\n","description":"","footnote":"","page_name":" 313 ","page_number":321},
  {"content":"\r\n\r\nفرياد هولناك بگوشم رسيد . هنوز طنين فرياد مزبور خاموش نشده بود كه فريادى ديگر همانطور ناگهانى و موحش شنيده شد . فرياد اول از حاشيه اردوگاه شروع گرديد ولى فرياد دوم را از درون اردوگاه شنيدم و معلوم ميشد كه دشمن از حاشيه اردوگاه گذشته و توانسته خود را بدرون اردوگاه برساند . چند لحظه ديگر ، فريادها آن‌قدر زياد شد كه من نتوانستم شماره آنها را نگاه دارم .\r\nسربازانى كه در ميدان جنك اطراف من هستند و عهده‌دار حفظ من مىباشند ( و به اصطلاح امروز گارد مخصوص - مارسل بريون ) گفتند اى امير ، اين شبيخون غيرعادى است چون بانك نگهبانان اطراف اردوگاه به گوش نرسيد و بانك سرداران من هم شنيده ميشد كه فرمان ميدادند مشعل‌ها را روشن كنيد .\r\nوقتى مشعل‌ها روشن شد نداهاى ديگر را شنيدم و مردانى با هول ميگفتند مار . . .\r\nمار . اطراف من هم چند مشعل افروخته شد و چشم من و سربازانى كه اطرافم بود به چند مار افتاد كه بسوى ما مىآمد . من با شمشير يك مار را دو نيم كردم ولى مارهاى ديگر در چپ و راست حركت ميكردند و بعضى از آنها مراجعت مىنمودند و معلوم ميشد كه روشنائى مشعل‌ها ، جانوران خزنده را متوحش كرده است .\r\nفرياد زدم آتش بيفروزند و عده‌اى از كسانى را كه پيرامون من بودند نزد سرداران خود فرستادم كه به آنها بگويند آتش بيفروزند و جانوران قتال را از اردوگاه دور كنند .\r\nمن در روشنائى نوع ماران را شناختم و دانستم كه همه از نوع مارهاى كبچه هستند .\r\nسربازان ما به ماران حمله‌ور شدند و عده‌اى از جانوران را بقتل رسانيدند و جانوران عده‌اى از سربازان ما را گزيدند و عاقبت بر اثر افروختن آتش و افزايش مشعل‌هاى روشن ، ماران گريختند من بعد از اين‌كه خطر مارها دور شد درصدد تحقيق از نگهبانان برآمدم كه بدانم آيا دشمن به اردوگاه حمله‌ور شد يا نه ؟ ولى نگهبانان كه همه بيدار بودند و همه با چشم و گوش باز اطراف را مىپائيدند گفتند كه سربازان خصم را نديده‌اند ديگر در آن شب كسى نتوانست در اردوگاه بخوابد زيرا همه از ماران بيم داشتيم و اعتراف ميكنم كه در آن شب من نيز از ماران بيم داشتم زيرا مار گزيده بودم ( بطورى كه شرح آن را داده‌ام ) ، از اردوگاه صداى ناله مارگزيدگان به گوش مىرسيد و من ميدانستم كه چون مار ها از نوع كبچه بوده‌اند عده‌اى از مارگزيدگان خواهند مرد .\r\nطرز معالجه مارگزيده معلوم است و لزوم ندارد كه من در اينجا به تفصيل ذكر كنم ( نظير الدين عمر ) كه از طب هم سررشته دارد گفت هر مار گزيده زخم خود را با خنجر بشكافد كه خون از آن برود و اگر زخم در نقطه‌اى از بدن قرار دارد كه نميتوان آن را شكافت ( مثل محل مارگزيدگى روى شكم ) يكى از سربازها آن زخم را بمكد و آب دهان را دور بريزد تا اين‌كه زهر مار از زخم بيرون آيد . ( نظير الدين عمر ) براى مداوا ضماد هم تجويز كرد و گفت لاشه مارهائى را كه كشته‌اند دور نريزند و سر آنها را جدا نمايند و بكوبند و از هر سر ، براى چند مارگزيده ضماد ترتيب داد و گفت ضماد را روى محل نيش بعد از شكافتن يا مكيدن بگذارند و اگر آن قواعد را رعايت نمايند اميد ميرود كه مارگزيدگان شفا يابند . روز بعد وقتى لاشه مارها را براى تهيه ضماد از سر آنها جمع‌آورى ميكردند ، موضوعى بر من و سايرين مكشوف شد و آن اين بود كه هيچ لاشه در قسمت خارجى اردوگاه به نظر نرسيد بلكه تمام لاشه‌ها در امتداد\r\n\r\n","description":"","footnote":"","page_name":" 314 ","page_number":322},
  {"content":"\r\n\r\nقلعه قرار داشت . اردوگاه ما مانند يك دايره اطراف قلعه را احاطه كرده بود و لاشه مار در جاهائى ديده ميشد كه نشان ميداد مارها از قلعه بسوى اردوگاه آمده ، يا مىخواسته‌اند به قلعه برگردند و از صحراهاى اطراف خزندگان به اردوگاه ما نيامدند . روز دوم ما همچنان مشغول ساختن نردبان بلند بوديم و در نيمه‌روز نردبان‌هاىهاى ما براى حمله به به قلعه آماده شد . من سرداران خود را قبل از حمله احضار كردم و به آنها گفتم كه وقتى به قلعه حمله‌ور ميشوند نه فقط بايد با مردانى كه هنوز خود را نشان نداده‌اند بجنگند بلكه بايد خويش را براى جنگ با جانوران گزنده كه نمونه‌اى از آن را شب قبل ديدند آماده نمايند . بهترين سلاح جنك با خزندگان آتش است و هنگام حمله به قلعه آتش را آماده داشته باشيد .\r\n( نظير الدين عمر ) مىگفت خطر مارها در روز كمتر از شب مىباشد چون هنگام روز ، مار خود را پنهان مىكند كه نور خورشيد چشمهايش را نابينا ننمايد . اما در موقع شب چون خورشيد وجود ندارد مار داراى جرئت مىشود و از سوراخ خود بيرون مىآيد . اما حمله دسته‌جمعى مارها در شب گذشته باردوگاه آن هم از طرف قلعه ، نشان ميدهد كه در قلعه ( جومبه ) عده‌اى مارگير هستند و آنها ديشب ماران را از قلعه بسوى اردوگاه رانده‌اند و بعد از اين‌كه آتش مشعل افروخته شد جانوران گزنده وحشت كردند و بقلعه مراجعت كردند .\r\nمن نماز ظهر را خواندم و آنگاه فرمان حمله به قلعه را صادر كردم .\r\nسربازان من بعد از صدور فرمان حمله ، نردبان‌هاى آماده را بر حصار قلعه نهادند و از آن بالا رفتند و خود را بقسمت فوقانى حصار رسانيدند . من انتظار داشتم مردان قلعه كه تصور مىكردم خود را پنهان كرده‌اند نمايان شوند و جلوى سربازان ما را بگيرند ولى مردى پديدار نشد و زن‌هائى كه بالاى حصار بودند پس از حمله ما ناپديد گرديدند يعنى از حصار پائين رفتند .\r\nيكايك سربازان من كه در آن حمله شركت كردند بوسيله افسران ، آموخته بودند كه بايد در انتظار خدعه باشند . لذا بعد از اين‌كه بالاى حصار اشغال شد ، با احتياط آماده ورود به قلعه شدند . من خود براى اين‌كه وضع درون قلعه را ببينم بعد از عبور از خندق از يكى از نردبان ها صعود كردم و خود را به بالاى حصار رسانيدم تا اين‌كه درون قلعه را مشاهده كنم . من ديدم كه خانه هاى قلعه در وسط آن قرار گرفته و بين خانه‌ها و حصار قلعه ، يك فضاى خالى وجود دارد . من متوجه شدم كه فضاى خالى مزبور در هشت جهت قلعه هست و سربازان من از هر طرف كه بخواهند بسوى خانه‌ها بروند بايد از آن فضاى خالى عبور نمايند و در آن فضا عده‌اى كثير از خزندگان مشغول حركت هستند و گاهى بحصار نزديك ميشوند و ميخواهند از آن حصار بالا بروند ولى چون حصار قلعه عمودى است نميتوانند صعود نمايند .\r\nدر آن طرف خزندگان عده‌اى از زن‌هاى قلعه به چشم مىرسيدند كه چوبهائى كوتاه در دست داشتند و بر سر هر چوب پارچه‌اى سرخ‌رنگ نصب كرده بودند و آن را تكان ميدادند و چيزى هم مىگفتند و در گفته آنها كلمات جومبه - جومبه - جومبه به گوش مىرسيد و مثل اين بود كه ذكر گرفته‌اند . باز اثرى از مردان نديدم و ديلماج را خواستم و به او گفتم از زن‌هائى كه پارچه سرخ را تكان مىدهند سئوال كند كه مردان آن‌ها كجا هستند ( ديلماج ) بانگ زد و با زن‌ها شروع به مكالمه كرد و بعد از چند لحظه به من گفت كه آنها اظهار مىكنند كه\r\n\r\n","description":"","footnote":"","page_name":" 315 ","page_number":323},
  {"content":"\r\n\r\nمرد ندارند .\r\nگفتم از آن‌ها سئوال كن چگونه در اين قلعه ، بدون مردان زندگى مينمايند . ديلماج باز با آنها صحبت كرد و گفت اينان مىگويند كه از جماعت ( براهما ) هستند و تا روزى كه حيات دارند و در اين قلعه بسر مىبرند شوهر اختيار نمينمايند . از ديلماج خواستم كه از آنها بپرسد كه آيا آنها از نصارى هستند و مثل بعضى از زن‌هاى نصارى ترك دنيا كرده‌اند ؟ ( ديلماج ) با آنها صحبت كرد و گفت اينان مىگويند از كسانى هستند كه خود را وقف ويشنو ( يكى از خدايان سه‌گانه هندوان - مارسل بريون ) كرده‌اند و در اين قلعه بسر مىبرند و شوهر اختيار نمينمايند .\r\nمن تا آن روز ، اطلاع نداشتم كه جماعت هندوان پنج طبقه هستند و هر طبقه از ديگران جدا ميباشند و هر طبقه هم بر ديگرى برترى دارند . عالىترين طبقه هندوان عبارت است از ، ( براهما ) كه روحانيون ( هندو ) از آن طبقه هستند و زن‌هاى تارك دنياى هندوان نيز از آن طبقه ميباشند . پست‌ترين طبقات هندو هم باسم ( پاريا ) خوانده مىشوند و آن‌ها در نظر چهار طبقه ديگر پليد هستند و مردم با ( پاريا ) ها معاشرت نمىكنند و با آنان غذا نمىخورند و اگر يك ( هندو ) از چهار طبقه ديگر ، بيك ( پاريا ) برخورد نمايد بطورى كه بدنش به بدن او ماليده شود بايد غسل كند همچنان‌كه ما مسلمين مكلف هستيم در بعضى از موارد غسل نمائيم . بوسيله ديلماج از زن‌ها پرسيدم آيا شما اين مارها را در قلعه رها كرده‌ايد ؟ زن‌ها گفتند بلى . پرسيدم براى چه آن‌ها را رها نموده‌ايد ؟ زن‌ها گفتند براى اين‌كه از ورود شما به اين قلعه ممانعت نمايند . با اين‌كه مارهاى كبچه در محوطه‌اى كه بين خانه‌ها و حصار بود حركت مىكردند و بعضى از آن‌ها بحصار نزديك مىشدند ولى نمىتوانستند بالا بيايند از آن لحظه كه مىفهميدم در آن قلعه مرد نيست يقين حاصل كردم كه به زودى قادر به تصرف قلعه خواهم شد . به ديلماج دستور دادم از قول من بزن‌ها بگويد با اين‌كه شب گذشته ، عده‌اى از سربازان من گرفتار نيش مارهائى كه آنان از قلعه رها كرده بودند شدند ، من نمىخواهم كه با يكمشت زن پيكار كنم و اگر آن زن‌هاى مارگير مار هاى خود را احضار كردند و بلانه‌ها فرستادند و قلعه را به من تسليم كردند من از گناه آنها صرفنظر ميكنم وگرچه قلعه را ويران خواهم كرد ولى آنها را بسربازان خود نخواهم بخشيد . اما اگر از احضار ماران خوددارى كردند و نخواستند قلعه را به من تسليم نمايند ، بعد از تصرف قلعه ، مطابق سنت خودمان آنها را كه مشرك ميباشند و علاوه بر آن ، كافر حربى هستند بسربازان خود ميبخشم .\r\nزن‌ها اتمام حجت مرا نپذيرفتند و تصميم بمقاومت گرفتند . من مىتوانستم عده‌اى از مشعلداران خودمان را از حصار به پائين بفرستم تا اين‌كه بوسيله آتش ماران را بگريزانند و دروازه هاى قلعه را به روى قشون من بگشايند ولى ميدانستم قبل از اينكه پاى آنها به زمين برسد گزيده خواهند شد . من آزموده بودم كه سرعت مار كبچه هنگاميكه آماده براى گزيدن مىباشد آنقدر زياد است كه از سرعت پلك‌زدن بيشتر مىباشد .\r\nمشعلداران هرقدر چابك باشند بعد از فرود آمدن از حصار نمىتوانند خود را از نيش مارها حفظ كنند و چون روشنائى آتش هنگام روز درست به چشم نمىرسد ممكن است مارها مرعوب نشوند و نگريزند و ما مجبور بشويم كه با شمشير و تبر بمارها حمله‌ور گرديم كه در آن صورت عده‌اى\r\n\r\n","description":"","footnote":"","page_name":" 316 ","page_number":324},
  {"content":"\r\n\r\nكثير از سربازانم به هلاكت مىرسند . اين بود كه گفتم كيسه‌هاى چرمين را پر از باروت كنند و بر آنها فتيله بگذارند و فتيله را آتش بزنند و وسط مارها رها نمايند و همين‌كه محوطه‌اى از مارها مصفى شد پائين بروند و دروازه‌ها را كه در آن نزديكى است بگشايند تا اين‌كه قشون من وارد قلعه گردد .\r\nهمين‌كه اولين كيسه چرمين پر از باروت وسط مارها محترق گرديد شيون از زن‌هاى هندو كه همچنان پارچه‌هاى سرخ رنگ را در دست داشتند برخاست . آنها نميتوانستند پيش‌بينى كنند كه ما بچه ترتيب جانوران خزنده آن زنهاى مارگير را معدوم ميكنيم و راه را براى ورود سربازان خودمان بقلعه مىگشائيم .\r\nما هرچه بيشتر از مارها مىكشتيم شيون زنها زيادتر مىشد و سربازان من از حصار پائين رفتند و اول يك دروازه و آنگاه ساير دروازه‌هاى قلعه را گشودند و از آنساعت ببعد پيروزى ما مسلم گرديد . قبل از اين‌كه آفتاب غروب كند تمام زن‌ها را دستگير كرديم و آنها را از قلعه خارج نموديم .\r\nمن چند نفر از آنها را كه بر ديگران سمت رياست داشتند فراخواندم و از آن‌ها پرسيدم كه چرا هريك چوبى بدست گرفته يكقطعه پارچه سرخ بر آن نصب كرده ، آن را تكان ميدادند زنها جواب دادند كه بدان وسيله مارها را تحريك بحمله مىكردند زيرا مارها صداى انسان را نميشنوند ولى رنگ سرخ را ميبينند و معناى آن را مىفهمند و در آن روز من براى اولين مرتبه از دهان آن زن‌هاى مارگير شنيدم كه مار صداى انسان را نميشنود ( مار فاقد سامعه مىباشد و هيچ نوع صدائى را نميشنود ولى قدماء از اين موضوع بىاطلاع بودند - مارسل بريون )\r\nاز زن‌ها پرسيدم براى چه آنها مارگيرى ميكردند ؟ زن‌ها پاسخ دادند كه مارگير نيستند بلكه ماران وسيله دفاع از قلعه بودند و بمناسبت وجود مارهاى مزبور در قلعه هرگز كسى نتوانست آن قلعه را تصرف نمايد و هر مهاجم كه به آن قلعه حمله‌ور گرديد شكست خورد و رفت ولى تو توانستى آن قلعه را بگشائى . از توضيح زنهاى هندو دانستم كه در آن قلعه لانه‌هاى بزرگ هر يك به طول سى ذرع و عرض پانزده ذرع وجود دارد كه مارهاى كبچه را در آن نگاهدارى ميكردند و هر موقع كه قلعه ( جومبه ) مورد حمله قرار ميگرفت مارها را هنگام شب از قلعه بيرون مىراندند تا سربازان قشون مهاجم را بگزند و بطوركلى يك حمله مارها در موقع شب براى ترسانيدن قشون خصم و او را وادار بفرار كردن كافى بود .\r\nاز زن‌ها پرسيدم آيا هنوز در آشيانه‌ها مار هست يا نه ؟ زن‌ها گفتند وقتى حمله من شروع شد تمام مارها را از آشيانه بيرون راندند كه نگذارند سربازان من از حصار فرود بيايند ولى ممكن است كه قسمتى از مارها از وحشت به آشيانه‌ها مراجعت كرده باشند . بافسران خود سپردم كه آنشب هيچكس در قلعه نخوابد زيرا ممكن است گرفتار مارگزيدگى شود . تمام زنها را كه از قلعه اخراج شده بودند در آن شب بسربازان خود بخشيدم و گفتم در پيرامون اردوگاه آتش بيفروزند كه مانند شب قبل مورد حمله مارها قرار نگيريم . اما تا صبح صدائى از اردوگاه برنخاست و هيچكس گزيده نشد .\r\nپيرامون قلعه ( جومبه ) كسى نبود كه ما براى ويران كردن آن قلعه او را به بيگارى بگيريم و گفتم كه بدست خود زنان هندو كه در آن قلعه ميزيستند كلنگ بدهند تا لانه‌هاى پرورش مار\r\n\r\n","description":"","footnote":"","page_name":" 317 ","page_number":325},
  {"content":"\r\n\r\nو خانه‌هاى آن قلعه و همچنين حصار را ويران نمايند من نميتوانستم در ( جومبه ) آنقدر توقف كنم تا قلعه ويران شود و مجبور بودم كه قبل از برسات ( فصل باران ) خود را به ( دهلى ) برسانم لذا عده‌اى از سربازان خود را در ( جومبه ) گذاشتم و از مارگزيدگان آنچه قابل علاج بود بر ترك اسب سربازان ديگر سوار كردم و بقيه را در ( جومبه ) نهادم كه مداوا شوند يا بميرند . اختيار زن‌هاى هندو را هم بسربازانى كه در ( جومبه ) ميماندند دادم تا بعد از ويران شدن قلعه هرطور كه ميل دارند با آنها رفتار نمايند .\r\nبعد از عبور از قلعه ( جومبه ) ديگر در راه من تا ( دهلى ) مانعى وجود نداشت و من مىتوانستم باسرع وقت خود را به آن شهر برسانم ( والى الملك ) به من گفته بود كه حصار دهلى از سنگ است و داراى خندقى است عميق و عريض و نيز گفته بود كه پادشاه دهلى مردى است توانگر داراى زر و گوهر بسيار و مىتواند يك كرور سرباز را بسيج كند ( ابدال كلزائى ) سلطان ( غور ) كه با من بود اظهار ميكرد كه در غور شايع است كه دهلى در قديم داراى سه حصار بود حصار اول چهل ذرع ارتفاع داشت و ارتفاع حصار دوم سى ذرع بود و بلندى حصار سوم بيست ذرع و اگر قشون مهاجم از حصار اول ميگذشت مقابل حصار دوم و سوم متوقف ميشد .\r\nاز او پرسيدم وضع حصار دهلى اكنون چگونه است ؟ ( ابدال - كلزائى ) گفت از وضع آن حصار در حال حاضر درست اطلاع ندارم ولى شنيده‌ام كه حصار سنگى دهلى خيلى محكم است و بعيد نميدانم كه باروت تو نتواند در آن اثر كند و ويرانش نمايد . دو روز بعد از حركت از قلعه ( جومبه ) چون اسب‌ها مىبايد استراحت كنند من در موقع عصر فرمان توقف صادر كردم و اردوگاه بوجود آمد و به من اطلاع دادند كه گروهى از هندوان آمده‌اند و ميگويند ميل دارند وارد قشون من شوند از آن پيشنهاد غير منتظره حيرت كردم و گفتم چند نفر از نمايندگان آنها را نزد من بياورند كه بشنوم چه ميگويند . سربازانم چند تن از آنها را نزد من آوردند و من بتوسط ديلماج از آنها پرسيدم چه ميگويند ؟ آنها گفتند اى امير ، ما پيش‌بينى ميكنيم كه تو از اينجا براى تصرف ( دهلى ) ميروى و ما حاضريم كه وارد قشون تو شويم و براى تصرف دهلى به تو كمك نمائيم .\r\nاگر نخواهى ما را در قشون خود بپذيرى حاضريم بهر نحو كه ميل تو باشد و از دست ما برآيد براى تصرف دهلى به تو كمك كنيم مشروط بر اينكه جيره‌اى بما بدهى كه شكم ما وزن و فرزندان ما سير شود . پرسيدم شما كه هندو هستيد چگونه حاضر ميشويد بكمك من بيائيد و بضد هم‌كيشان خود تيغ بزنيد . آنها گفتند كه ما در نظر همه نجس هستيم و شنيده‌ايم كه اگر كيش تو را بپذيريم ما را نجس نخواهى دانست و مانند ساير سربازان تو خواهيم شد اين است كه به تو مراجعه كرده‌ايم تا با پذيرفتن كيش تو وارد سپاهت بشويم و براى پيروزى تو شمشير بزنيم .\r\nگفتم آيا شما از همان طايفه مىباشيد كه باسم ( پاريا ) خوانده ميشوند . آنها جواب مثبت دادند و گفتند ما چون در نظر همه نجس هستيم در تمام عمر محكوم بگرسنگى مىباشيم و بايد ته سفره و استخوان‌هاى ديگران را بخوريم و نميگذارند جز حمل زباله و كناسى كار ديگر بكنيم . گفتم اگر شما مسلمان شويد مانند ساير مسلمين خواهيد گرديد و كسى شما را پليد نخواهد دانست و هر كار كه ساير مسلمانها ميكنند شما هم ميتوانيد بكنيد و مسلمين دختران خود را بزوجيت شما ميدهند و از شما نيز دختر بعنوان زوجيت مىگيرند . آنها گفتند ما با ميل حاضر هستيم مسلمان بشويم اما بعد از اينكه دين اسلام را پذيرفتيم زن و فرزندان خود را كوچ خواهيم داد و تو بايد در كشور\r\n\r\n","description":"","footnote":"","page_name":" 318 ","page_number":326},
  {"content":"\r\n\r\nهاى مسلمين بما زمين بدهى كه زن و فرزندانمان را در آنجا بنشانيم .\r\nپرسيدم چرا ميخواهيد كوچ كنيد ؟ گفتند ما چون سربازان قشون تو خواهيم شد و پيوسته با تو خواهيم بود هندوان نمىتوانند ما را بمناسبت اينكه مسلمان شده‌ايم مورد آزار قرار بدهند ولى از زن و فرزندان ما انتقام خواهند گرفت و آنان را به هلاكت خواهند رسانيد . گفتم بسيار خوب و من در قسمت‌هائى از هندوستان كه مركز سكونت مسلمانان است بشما زمين خواهم داد كه زن و فرزندانتان را در آنجا سكونت دهيد . از آن روز ببعد بهر كجا كه ميرسيدم كه منطقه سكونت ( پاريا ) ها بود عده‌اى از مردان ( پاريا ) مسلمان مىشدند و درخواست ميكردند به قشون من بپيوندند .\r\nنرسيده به ( دهلى ) قصبه‌اى وجود داشت موسوم به ( يزدا ) كه تصور ميكنم در اصل ( يزدان ) بوده و بر اثر كثرت تلفظ ( يزدا ) شده است وقتى به آنجا رسيدم عده‌اى از مردان سالخورده باستقبال من آمدند و مرا به عنوان ( پادشاه ايران زمين ) خواندند . من از آنها پرسيدم شما كه هستيد و اين‌جا بچه كار مشغول مىباشيد . آنها گفتند كه مجوس مىباشند و پدرانشان اهل فارس و كرمان و يزد بوده‌اند و پادشاهان آن ممالك نخواستند كه آنها در آن كشورها زندگى نمايند و ناگزير جلاى وطن كردند و راه هندوستان را پيش گرفتند و مدتى سرگردان بودند تا اين‌كه يكى از سلاطين ( خلج ) آن زمين را كه اينك مسكن آنها مىباشد براى سكوت به آنها بخشيد .\r\nاينك آنان در آن زمين زراعت مىكنند و در خانه‌هائى كه خود ساخته‌اند سكونت نموده‌اند ، مردان سالخورده كه باستقبال من آمدند فارسى صحبت ميكردند ولى زبان فارسى را بلهجه سكنه كرمان تكلم مىنمودند و معلوم مىشد كه بعد از دويست سال كه پدرانشان از فارس و يزد و كرمان جلاى وطن كردند آنها هنوز زبان فارسى را فراموش ننموده‌اند . چون موقع استراحت نيمه روز بود ، ساعتى در قصبه ( يزدا ) توقف كردم و با مردان سالخورده مجوس صحبت نمودم .\r\nمن از گفتار آنها حيرت نمودم چون شنيدم كه قرآن ما را خوانده‌اند و از آيات كلام الله اطلاع دارند به من گفتند كه ما بر خلاف شما نجس نيستيم براى اين‌كه اهل كتاب مىباشيم و در قرآن نوشته شده كه هر قوم كه داراى كتاب باشند پاك هستند و كتاب ما يكى از قديمىترين كتاب مىباشد و موسوم است به ( زند ) من به آنها گفتم كه خداوند در قرآن مشركين را نجس دانسته و چون شما مشرك هستيد در نظر ما مسلمانها نجس مىباشيد . سالخوردگان مجوس گفتند ما مشرك نيستيم و بت نمىپرستيم و داراى بت‌خانه نمىباشيم و خداى واحد را پرستش مىكنيم . گفتم : شما آتش پرست هستيد و بت شما آتش است . آنها گفتند كه ما آتش‌پرست نيستيم و آتش را از لحاظ اين‌كه از عناصر اربعه پاك است محترم مىشماريم .\r\nبعد صحبت از اجداد آنها شد و با شگفت مطلع شدم كه آنها از تاريخ قديم ايران اطلاع دارند زيرا شاهنامه را خوانده‌اند و مىخوانند و به من گفتند كه در قديم در ايران ، مثل هندوستان مردم به چند طبقه تقسيم ميشدند و هر طبقه اسمى داشتند . طبقه اول موبدان بودند كه پيشواى روحانى بشمار ميآمدند . طبقه دوم سلحشوران محسوب ميشدند كه بجنگ مىرفتند و طبقه سوم افزارمندان و طبقه چهارم دهقانان بودند .\r\nبين طبقات قوم در ايران و طبقات جامعه در هندوستان يك تفاوت بزرك وجود داشت و\r\n\r\n","description":"","footnote":"","page_name":" 319 ","page_number":327},
  {"content":"\r\n\r\nآن اين بود كه در ايران قديم ( پاريا ) يعنى طبقه نجس وجود نداشت در صورتى كه در هندوستان طبقه پليد بود و هست . پرسيدم كه آيا شما اموات خود را ميسوزانيد ؟ مجوسان جواب دادند ما هندو نيستيم كه اموات خود را بسوزانيم يا در رودخانه بيندازيم و آب رودخانه را ناپاك كنيم . پرسيدم پس با اموات خود چه مىكنيد ؟\r\nيكى از مجوسان كه ريشى سفيد و بلند داشت با انگشت كوهى كم‌ارتفاع واقع در طرف جنوب را به من نشان داد و گفت وقتى يكى از ما زندگى را بدرود ميگويد ما جسدش را بالاى آن كوه ميبريم و همانجا ميگذاريم تا اين‌كه آفتاب و باد و باران جسد را بپوساند و گوشت و خون و رگ و پى از بين ببرد و بعد از اين‌كه غير از استخوان خشك باقى نماند آن را در چاهى كه در همان كوه هست مىاندازيم . پرسيدم چرا اموات خود را دفن نمينمائيد ؟ آنها جواب دادند كه اگر اموات خود را دفن كنيم زمين ناپاك مىشود و ما نمىخواهيم با دفن اموات خود زمين را كه از عناصر اربعه است ناپاك نمائيم . گفتم آيا ميل داريد كه به وطن اصلى خود برگرديد و در فارس و يزد و كرمان زندگى نمائيد ؟\r\nمجوسان گفتند ما اگر امروز به وطن اصلى خود برگرديم در آنجا وسيله اعاشه نداريم و چون اهل تكدى نيستيم و هرگز يكى از هم‌كيشان ما گدائى نكرده از گرسنگى خواهيم مرد . از آن گذشته امروز تو پادشاه ايران هستى و با ما خوشرفتارى ميكنى معلوم نيست بعد از تو كه عمرت دراز باد پادشاهى كه بر ايران سلطنت مينمايد با ما چگونه رفتار كند پس همان بهتر كه ما اين‌جا باشيم و در همين سرزمين كه اكنون وطن ما شده زندگى را بدرود بگوئيم .\r\nگفتم بعد از من فرزندانم در ايران سلطنت خواهند كرد و چون شما اهل كتاب هستيد من توصيه مىكنم كه فرزندانم بعد از من با شما ، مانند ساير اقوام كه اهل كتاب هستند رفتار كنند و شما را مشرك و نجس ندانند . مجوس‌ها گفتند اى امير بزرگوار ما ديگر بزندگى كردن در هندوستان عادت كرده‌ايم و نمىتوانيم دل از اين‌جا بركنيم .\r\nاز قصبه ( يزدا ) به راه افتادم و بسوى ( دهلى ) روان شدم . من اگر بجاى ( ملو اقبال ) سلطان ( دهلى ) بودم باستقبال خصم ميشتافتم و خود و قشونم را به سنگ و خشت و گل نمىسپردم . من از دوره جوانى تا بامروز كه در آستان هفتادسالگى هستم هرگز پناهنده به سنگ و خشت و گل نشده‌ام و پناه بردن بقلعه را ناشى از جبن ميدانم . مرد سلحشور بيك مشت خاك و سنك پناه نمىبرد زيرا خاك و سنك و خشت جان ندارد تا اين‌كه از انسان دفاع كند و بكمكش برخيزد .\r\nنيروى يك قلعه كه داراى ديوار و برج است وابسته به نيروى مردانى مىباشد كه در آن سكونت دارند .\r\nاگر آن مردان داراى نيرو باشند قلعه جنگى پايدارى مينمايد و اگر داراى نيرو نباشند از پا درمىآيد . ولى هر انسان حتى پيغمبران براى ادامه زندگى محتاج غذا و آب است و اگر خواربار و آب به او نرسد از پا درمىآيد ولو رستم پسر زال باشد . در يك قلعه جنگى خطر قحطى و فقدان آب هست و وقتى محاصره طولانى شود سكنه قلعه چاره‌اى جز تسليم ندارند . بطريق اولى در يك شهر بزرك مانند ( دهلى ) كه مىگفتند دو كرور جمعيت دارد خطر قحطى زودتر مردم را\r\n\r\n","description":"","footnote":"","page_name":" 320 ","page_number":328},
  {"content":"\r\n\r\nتهديد مينمايد .\r\n( ملو اقبال ) سلطان دهلى اگر عقل ميداشت مىفهميد كه شهرى ببزرگى دهلى نمىتواند در قبال محاصره پايدارى نمايد ولو غذاى هر زن و مرد و كودك در آن شهر در روز فقط روزى پنجاه مثقال خواربار باشد . به من گفته بودند كه غذاى اصلى سكنه دهلى ذرت است و برنج و چون هندو هستند گوشت نميخورند .\r\nمن ميدانستم كه ( ملو اقبال ) و همدستش ( محمود خلج ) هرقدر برنج و ذرت جمع‌آورى نمايند نمىتوانند آذوقه مردم را تامين كنند و سكنه شهر از گرسنگى خواهند مرد . اگر من بجاى ( ملو اقبال ) و همدستش ( محمود خلج ) بودم بجاى اينكه بحصار قلعه دهلى پناه ببرم و دفاع از خود را بسنك و گل و خشت بىجان بسپارم با قشون خود از دهلى خارج مىشدم و در صحرا با خصم مصاف مىدادم و اگر مىتوانستم او را نابود نمايم با پيروزى به ( دهلى ) مراجعت مىكردم و گرنه جسد بىجان من در ميدان جنك باقى مىماند و با نام نيك زندگى را وداع مىگفتم . بقلعه پناه‌بردن اظهار عجز است و آن‌كه قلعه را براى پناهگاه انتخاب مىكند نشان ميدهد كه از مرك بيم دارد مرد دلير كه از مرك بيم نداشته باشد شمشير بدست ميگيرد و وارد عرصه كارزار مىشود و خصم را بقتل مىرساند يا خود بقتل مىرسد .\r\nمن تعجب مىكنم از كسانى چون ( ملو اقبال ) و ( محمود خلج ) و ديگران كه در عين اين‌كه از مرك مىترسند مىخواهند بزرگى و سالارى كنند و غافل از اين هستند كه سروزى و برترى بدست نمىآيد مگر اين‌كه مرد از جان بگذرد و در فكر نباشد كه زنده بماند تا بتواند بعيش و نوش ادامه بدهد و من آزموده‌ام آن‌هائى از مرك مىترسند كه اوقات خود را صرف عيش و عشرت مىكنند و نشئه باده و لذت زن‌هاى زيبا طورى آن‌ها را سرگرم مىكند كه نمىتوانند دست از آن بكشند و حاضرند كه بهر ذلت تن در دهند مشروط بر اين‌كه از باده و زن محروم نگردند و ملو اقبال و ( محمود خلج ) هر دو اهل باده و ساده بودند و نمىتوانستند دل از عيش و عشرت بركنند و شهر را رها نمايند و با سربازان خود در صحرا بسر ببرند و در خيمه يا بدون خيمه روى زمين بخوابند و لباس سنگين و آهنى رزم را بپوشند . بدن آن‌ها احتياج به لباس نرم و راحت داشت و ميبايد بر بسترى نرم استراحت نمايند و هنگام خواب مه‌رويان را در بربگيرند و نمىدانستند كه هيچ عيش‌وعشرت بدون كفاره نيست و كفاره هر عيش و خوشگذرانى تن بمذلت دادن است و مردى كه خواهان برترى و سرورى مىباشد بايد راحتى را بر خود روا ندارد و از عيش بپرهيزد حتى از لذائذ مجاز كه جزو منيهات نيست .\r\nمن طورى حركت كردم كه وقتى به ( دهلى ) رسيدم بامداد بود و در آن موقع هنوز از سرنوشت پسرم ( سعد وقاص ) اطلاع نداشتم و نمىدانستم كه او را بقتل رسانيده‌اند . قبل از هرچيز درصدد برآمدم كه از وسعت حصار شهر اطلاع حاصل كنم . حصار شهر ( دهلى ) آن‌قدر كه به من گفته بودند وسعت نداشت . شنيده بودم كه حصار مزبور چهل ذرع ارتفاع دارد و وقتى به ( دهلى ) رسيدم دريافتم چهل ذرع اغراق عوام الناس است كه دوست دارند ديگران را با اظهارات مقرون به مبالغه دوچار حيرت نمايند . بطورىكه من تخمين زدم ارتفاع حصار دهلى از دوازده ذرع تجاوز نمىكرد و در هيچ قسمت از آن حصار اثر ويرانى نديدم و اگر ويران بوده قبل از آمدن من آن را مرمت كرده بودند .\r\n\r\n","description":"","footnote":"","page_name":" 321 ","page_number":329},
  {"content":"\r\n\r\nدر جلوى حصار خندقى بود كه وقتى من بدهلى رسيدم آن را پر از آب ديدم . اين موضوع سبب شد كه بدانم از كجا آب آورده ، خندق را پر كرده‌اند . بعد دانستم كه يك رودخانه از مجاورت دهلى مىگذرد و از آن رودخانه نهرى بخندق كشيده‌اند و چون آب رودخانه بر خندق سوار مىشود توانستند به سهولت خندق شهر را پر از آب نمايند و شايد تصور مينمودند چون بعد از آن فصل برسات ( فصل باران ) فرا مىرسد ديگر احتياج ندارند كه رودخانه را پر از آب كنند و آب باران پيوسته آن خندق را پرنگاه خواهد داشت . بالاى حصار مردانى ايستاده بودند كه سبيلهاى كلفت و طويل داشتند و سبيل آنها از دو طرف از بنا گوش تجاوز ميكرد و نيزه در دستشان ديده مىشد .\r\nآزمايش به من نشان داده كه دليرى مربوط بريش و سبيل نيست و سبيل كلفت و طولانى علامت رشادت نميباشد و پيغمبر ما ( ص ) و اصحاب او نه سبيل كلفت داشتند نه ريش بلند معهذا در هفتاد يا هشتاد جنك از محاربات صدر اسلام فاتح شدند .\r\nسربازان من هم مانند من از سبيل كلفت كه غير از تارهاى مو چيزى نيست نميهراسيدند و مىدانستند كه صاحب سبيل كلفت اگر بجاى پرورش سبيل ، بازوان خود را بپروراند ، در ميدان جنگ بيشتر سود ميبرد زيرا در عرصه كارزار بايد بازو را به كار انداخت نه سبيل را . مردان سبيل كلفت و نيزه‌دار ( خود ) بر سر داشتند و چون من باتفاق عده‌اى از افسران خود اطراف شهر گردش ميكردم تا اين‌كه وضع حصار و خندق را در همه جا ببينم آنها متوجه شدند كه من فرمانده قشون هستم و يكى از آنان ، تيرى بر كمان بست و مرا هدف قرار داد . يكى از همراهانم سپر را مقابل صورت و سينه من گرفت كه تير به من اصابت نكند . ليكن تير آن مرد به من نرسيد و در فاصله بيست ذرعى من بر زمين افتاد در صورتى كه او از بالاى حصار تيراندازى ميكرد و برد تيرى كه از بالاى حصار يا از هر بلندى ديگر پرتاب شود بيشتر است .\r\nمن كمانى را با تير از يكى از همراهانم گرفتم و بسوى همان مرد كه به طرف من تيراندازى كرده بود نشانه رفتم . من از پائين به طرف بالا تيراندازى ميكردم و لذا بقاعدهء كلى برد تير من كمتر از تير او بود . آن مرد بطور حتم اين موضوع را ميدانست چون هنگامى كه من به طرف او نشانه رفتم خود را در پناه حصار قرار نداد تا اينكه از تير من مصون باشد و فكر ميكرد كه تير من به او نخواهد رسيد . ولى تير من نه فقط به او رسيد بلكه ضربت تير بقدرى شديد بود كه وقتى پيكان به سينه آن مرد سبيل كلفت اصابت كرد او را تكان داد و اگر زره بر تن نداشت پيكان در سينه‌اش فرو ميرفت و من مشاهده كردم كه او خم شد و بعد از لحظه‌اى برخاست در حالىكه تير مرا در دست داشت و با تعجب آن را مىنگريست و بهمقطارها نشان ميداد و مثل اين بود كه به آنها ميگفت نگاه كنيد چگونه اين تير از پائين به اينجا رسيد . در حالى كه آن مرد تير مرا بهمقطارها نشان ميداد من تيرى ديگر را بكمان بستم .\r\nنسيم نميوزيد تا اينكه در خط سير تير من اثر نمايد و ميدانستم كه تيرم بهدف اصابت خواهد كرد . زه كمان را طبق روش خود يك مرتبه ، و در فاصله يك چشم بهمزدن كشيدم و آنهائى كه مدتى زه كمان را مىكشند در تيراندازى خطا مىكنند و تيرشان بهدف اصابت نمىنمايد زيرا بر اثر كشش طولانى زه ، دستى كه قوس كمان را بدست گرفته ميلرزد و تير خطا مىكند . تير از كمان جست و لحظه‌اى ديگر بر صورت همان مرد سبيل كلفت كه تير اول مرا در دست داشت و\r\n\r\n","description":"","footnote":"","page_name":" 322 ","page_number":330},
  {"content":"\r\n\r\nبا همقطاران صحبت ميكرد نشست و آن مرد طورى فرياد زد كه من فريادش را شنيدم و پشت حصار ناپديد گرديد .\r\nدر همان روز هنگامى كه آفتاب پائين رفت و غروب نزديك شد . مردى كه جامه‌اى ارغوانى پوشيده بود بالاى حصار دهلى نمايان گرديد و دست را بلند كرد و بانك زد : امير تيمور . . . من دست را بلند كردم و فرياد زدم : امير تيمور من هستم چه ميگوئى ؟ بعد معلوم شد نه او زبان مرا مىفهمد و نه من مىفهمم كه وى چه ميگويد و از ديلماج خواستم كه گفته من و او را براى يكديگر بيان نمايد .\r\nآن مرد بطورى كه ديلماج برايم بيان كرد ( برهمن ) معبد بزرك دهلى بود و مرتبه‌اش بين هندىها شبيه بود بمرتبه يك پيشواى روحانى بزرك بين ما مسلمين . من به ديلماج گفتم كه از آن مرد بپرسد كه با من چه كار دارد ؟ ديلماج قدرى با آن ( برهمن ) صحبت كرد و آنگاه گفت : برهمن اظهار مىكند كه تو اين شهر را رها كن و برو ، و گرنه گرفتار عقوبت ( برهما ) خواهى شد . پرسيدم ( برهما ) كيست و چگونه مرا عقوبت خواهد كرد ؟ ( برهمن ) جواب داد برهما كسى كه است كه زمين و آسمان را آفريده و انسان را بوجود آورده و اختيار تو نيز در دست ( برهما ) مىباشد . سئوال كردم چگونه مرا عقوبت خواهد كرد . برهمن جواب داد اگر اين شهر را رها نكنى و مراجعت ننمائى عمرت كوتاه خواهد شد .\r\nاز آن سخن كودكانه خنده‌ام گرفت و ( برهمن ) گفت اى امير تيمور ، اگر اين شهر را رها كنى و به روى بيست و يكسال ديگر عمر طبيعى خواهى كرد و در صورتى كه لجاجت نمائى و بخواهى وارد اين شهر شوى عمر طبيعى تو به هفتسال تقليل خواهد يافت و احتمال كشته شدن در جنك هم در بين هست و آن احتمال مربوط بعمر طبيعى نيست .\r\n( نظير الدين عمر ) در كنار من بود و به او گفتم آيا مىشنوى كه اين مرد چه ميگويد ؟\r\n( نظير الدين عمر ) گفت اى امير تيمور تو مردى نيستى كه از اين حرفها بيم داشته باشى ؟ برهمن گفت اى امير تيمور تو امروز مردى هستى شصت و سه ساله و اگر از ( دهلى ) صرفنظر كنى و به روى نود و چهار سال عمر خواهى كرد ولى اگر بخواهى وارد اين شهر شوى عمر طبيعى تو هفتاد سال خواهد شد مشروط بر اين‌كه در جنگ بقتل نرسى يا حادثه ديگر تو را نميراند . گفتم اى مرد سرخ‌پوش من و مرگ ، دو رفيق ديرين هستيم و با يكديگر انس داريم و من از جوانى تا امروز پيوسته مرگ را مقابل خود يا در كنار خويش ديده‌ام و اگر ميخواهى مرا بترسانى چيز ديگر بگو . ( برهمن ) گفت آنچه من مىگويم حقيقت است و تو اگر مراجعت نكنى ، يك خبر بسيار ناگوار به تو خواهد رسيد . پرسيدم آن خبر چيست ؟ برهمن جواب داد خبر مرگ پسر .\r\nگفتم تمام سربازان من كه در ميدان جنگ كشته شدند پدر داشتند و تنها پسر من نيست كه داراى پدر است و اگر خبر مرگ او به من برسد ، من هم مثل ساير پدرها خواهم شد كه خبر مرگ پسر را دريافت كردند . ( برهمن ) گفت من ديگر با تو حرف ندارم و ميروم ، و از حصار دور گرديد . آنگاه آفتاب غروب كرد و نخستين شب محاصره دهلى شروع شد .\r\nمن امر كردم كه اولين نگهبانان را در آنطرف خندق‌ها بگمارند چون در آن شب ، ممكن بود كه از خارج اردوگاه هم بما حمله‌ور شوند و من نميدانستم آيا خصم در صحراهاى اطراف دهلى قشون دارد يا نه ؟\r\n\r\n","description":"","footnote":"","page_name":" 323 ","page_number":331},
  {"content":"\r\n\r\n( توضيح - منظور تيمور لنگ در اين‌جا از خندق‌ها عبارت از آن است كه ما در زبان فرانسوى باسم ( فويه ) ميخوانيم و نبايد آن را با خندق دهلى كه پر از آب بود اشتباه كرد و طبق رسمى كه قرن‌ها قبل از تيمور لنگ جارى شد وقتى يك قشون در نقطه‌اى اردوگاه بوجود مىآورد ، خندق‌هائى براى ضرورت بهداشتى سربازان حفر ميكردند تا اين‌كه اردوگاه يا ميدان جنك كثيف نشود - مارسل بريون )\r\nدر آن شب ، و شب‌هاى بعد ، در معرض خطر دو حمله بوديم يكى حمله ( ملو اقبال ) و ( محمود خلج ) از داخل شهر دهلى و ديگرى حمله يك قشون هندى كه ممكن بود از صحراهاى اطراف بيايد . آن شب پس از اين‌كه اردوگاه را مورد بازديد قرار دادم و مطلع شدم كه هركس بجاى خود هست بسوى خيمه خود رفتم و خفتان چهار آئينه را از تن دور كردم و كنار سپر خود نهادم زيرا نمىتوانستم با خفتان بخوابم آنگاه ، دراز كشيدم و بخواب رفتم .\r\nوقتى كه من خوابيدم نزديك نيمه شب بود و در آن وقت از اردوگاه صدائى به گوش نمى - رسيد اما اطراف آن ، آتش افروخته بودند كه مبادا هنديان باز هم خزندگان را بسوى اردوگاه ما بفرستند تا توليد وحشت كنند و همه چيز را درهم بريزند . ناگهان صدائى چون صداى چكاچاك دو تيغ ، مرا از خواب بيدار كرد و به تصور اين‌كه خصم حمله كرده و سربازان من با او مشغول نبرد هستند ، برخاستم .\r\nدر آن موقع متوجه شدم كه صداى چكاچاك از خارج نيست بلكه از درون خيمه است و خفتان من كه كنار سپر قرار داده شده بىانقطاع به سپر مىخورد و آن صدا بوجود مىآيد و همانوقت حس كردم كه زمين زير پايم تكان مىخورد و متوجه شدم كه زلزله روى داده است . در اردوگاه ، ما از زلزله بيم نداشتيم زيرا زير سقف خانه نبوديم تا بيم داشته باشيم كه سقف و ديوارها روى ما ويران گردد . معهذا سربازان من با وحشت از خواب بيدار شدند و از شهر ، غوغاى ناشى از ترس به گوش ما رسيد و معلوم شد كه وحشت سكنه دهلى از زلزله خيلى بيش از ما است . زلزله طولانى نشد و تا من خواستم براى دلدارى سربازان دستورى صادر كنم ، زلزله قطع گرديد . اما سربازان من كه ميدانستند روز قبل ( برهمن ) بالاى حصار آمده و دو پيشگوئى كرده ممكن بود كه آن زلزله را هم ناشى از ( برهمن ) بدانند .\r\nاين بود كه بافسران خود گفتم كه سربازان را دلدارى بدهند و بگويند كه زلزله ، مثل باد و باران واقعه‌اى است كه در همه جا اتفاق مىافتد و بوجود آوردن آن به اختيار خدا مىباشد و هيچ جادوگر نمىتواند زلزله بوجود بياورد و جادوگران كه ادعا مىكنند از عهده كارهاى عجيب برمىآيند نه قدرت دارند در جرم زمين دخالت نمايند و نه در جرم آسمان‌ها . من خود هرگز بجادو عقيده نداشته‌ام ولى نميتوانم بگويم كه جادوگر وجود نداشته و ندارد زيرا در قرآن گفته شد كه در قديم جادوگر وجود داشته ، اما كلام خدا حاكى از اين است كه نبايد به جادوگر عقيده داشت اگر سربازان من مثل من قرآن را مىفهميدند و از حفظ داشتند لزومى نداشت كه من به وسيله افسران آنها را دلدارى بدهم و بگويم كه هيچ جادوگر و ( برهمن ) نمىتواند زلزله بوجود بياورد .\r\nاما سربازان من نميتوانستند قرآن را بخوانند و معناى آن را بفهمند و ناگزير ، مىبايد به آنها گفت كه ( برهمن ) هندى قادر به لرزانيدن زمين نيست و واقعه آن شب يك حادثه\r\n\r\n","description":"","footnote":"","page_name":" 324 ","page_number":332},
  {"content":"\r\n\r\nبوده كه بقدرت خداوند بوجود آمده است . بعد از زلزله ، من نتوانستم بخوابم و از خيمه خارج شدم و در اردوگاه به راه افتادم و مشاهده كردم كه در هيچ نقطه ، انضباط از بين نرفته و افسران توانسته بودند كه سربازان بيمناك را آسوده خاطر كنند و به آنها بفهمانند كه نبايد از زلزله ترسيد . غوغاى شهر هم از بين رفته بود و ديگر صدائى از دهلى به گوش من نميرسيد جز بانك نگهبانان بالاى حصار و مثل اين بود كه بوسيله آن فريادها يكديگر را متنبه مىنمايند كه بخواب نروند .\r\nبعد از اين‌كه مدتى در اردوگاه راه پيمودم ، نظرى به ستارگان انداختم و مشاهده نمودم كه به طليعه بامداد بيش از ساعتى نمانده است و به خيمه برگشتم و دراز كشيدم و قبل از اينكه بخوابم فريادهاى سربازانم با صداى سقوط سنگهاى گران مرا از خيمه بيرون كشيد . سنگهائى كه بر اردوگاه ما مىباريد بقدرى بزرك بود كه هريك از آنها كه بر زمين ميافتاد آن را تكان ميداد و من علاوه بر صداى سقوط سنگها و فرياد سربازان كه مورد اصابت قرار ميگرفتند صداى برخورد بازوى منجنيق‌ها را به پايه منجنيق ميشنيدم .\r\nسنك همچنان از شهر بر اردوگاه مىباريد و سربازان مرا له ميكرد و من از خشم بر خود مىپيچيدم ، اما فقط نسبت به خود خشمگين بودم نه ديگران علت خشم من نسبت به خود اين بود كه پس از شركت در ده‌ها جنك بزرك و گرفتن قلاع متعدد ، متوجه نشدم كه وقتى شهرى را محاصره ميكنم نبايد اردوگاهم آنقدر به شهر نزديك باشد كه بتوانند از شهر ، هنگام روز يا شب بر اردوگاه سنك ببارند .\r\nمن اگر در آن روز حتى يك منجنيق بالاى حصار دهلى مىديدم بخاطر مىآوردم كه اردوگاه بايد از شهر دور باشد تا اين‌كه در معرض پرتاب سنگ از منجنيق‌ها قرار نگيرد .\r\nليكن چون اثرى از منجنيق بالاى حصار نديدم اين موضوع را بخاطر نياوردم . در اردوگاه بر اثر فرو ريختن سنگهاى بزرك از آسمان وضعى سهمگين بوجود آمده بود و حتى دليرترين افسران من نميدانستند چه كنند . من متوجه شدم كه چاره‌اى نيست جز اين‌كه سربازان من خيمه ها را بگذارند و خود از عرصه هدف‌گيرى منجنيق‌ها دور شوند و اسب‌ها را هم دور نمايند . چون اگر براى برداشتن خيمه‌ها معطل مىشدند عده‌اى كثير از آنها به هلاكت ميرسيدند .\r\nمن در آن شب هيچ يك از افسران خود را متهم نكردم كه ترسو هستند زيرا خود من هم مىترسيدم . ما سلحشوران به زخم شمشير و نيزه و تير و تبر عادت كرده‌ايم و از مرگى كه ناشى از ضربات شمشير و اسلحه ديگر باشد نمىترسيم اما مرگ از سنگباران براى ما غير عادى است و به همين جهت ما را بيمناك مىكند .\r\n( سمر طرخان ) معلم شمشيربازى من كه خدايش بيامرزد روزى به من گفت ، در زندگى هر مرد جنگى ، هرقدر دلير باشد ، ممكن است ساعتى فرا برسد كه دوچار وحشت شود و هيچ مرد در جهان وجود ندارد ، كه روزى بعلتى گرفتار ترس نگردد اما تكليف هر مرد اين است كه در آن موقع كه گرفتار ترس شد استقامت داشته باشد و خود را بهرطرف نيندازد و بينديشد كه چگونه بايد علت ترس را از بين برد و اگر دريافت كه نمىتواند آن علت را از بين ببرد خود را براى مرگ آماده نمايد .\r\nدر آن شب هم من با اين‌كه از سنگباران ترسيدم ، استقامت را از دست ندادم و بعد از خروج\r\n\r\n","description":"","footnote":"","page_name":" 325 ","page_number":333},
  {"content":"\r\n\r\nاز خيمه ، خود را به چپ و راست نينداختم و فهميدم كه من بايد براى افسران و سربازان خويش سرمشق استقامت و جرئت باشم . من مقابل خيمه ، عده‌اى از افسران را كه سراسيمه بهر طرف ميدويدند فراخواندم و هريك از آنها را مامور كردم كه به قسمتى از اردوگاه بروند و از طرف من به سربازان دستور بدهند كه خود را به قسمت خارجى اردوگاه و آن طرف خندق‌ها برسانند و اسب‌ها را هم ببرند .\r\nضربات سنگها بعد از سقوط بر زمين ، به من فهمانيده بود كه اگر سربازانم خود را بآنطرف خندق‌ها برسانند از عرصه هدف‌گيرى منجنيق‌ها دور خواهند شد . افسران من رفتند تا سربازان سرگشته را از اردوگاه خارج كنند و به جائى برسانند كه سنك منجنيق‌ها به آنان اصابت نكند .\r\nگاهى كه يك سنك در نزديكى من بر زمين مىافتاد در من فكر فرار پيدا مىشد و ميخواستم بگريزم تا من هم مانند سربازانم از عرصه هدف منجنيق‌ها دور شوم . اما حفظ حيثيت فرماندهى و بيم از ننك پاهاى مرا به زمين مىچسبانيد و به خود مىگفتم واى بر تو اگر سربازانت تو را در حال گريختن ببينند و هرگاه يك مرتبه اين منظره به چشم افسران و سربازانت برسد حيثيتى كه بعد از يك عمر جنك و قتال در بين افسران و سربازانت تحصيل كرده‌اى زائل خواهد شد و هيبت ( تيمور گورگين ) از بين خواهد رفت . من آن‌قدر مقابل خيمه خود توقف كردم تا اين‌كه سربازان و اسب‌ها به آن طرف خندق‌ها منتقل شدند و خيمه‌ها بجاماند و آنوقت من هم با گام‌هاى شمرده ، خود را به آن طرف خندق‌ها رسانيدم و به افسران گفتم كه بسربازان بسپارند كه براى جلوگيرى از حمله دشمن آماده باشند .\r\nچون من تصور مىكردم هندىها بعد از آن سنگباران شديد از شهر خارج خواهند شد و بما حمله‌ور خواهند گرديد . اگر من بودم و بوسيله باران سنك ، آن بىنظمى و هراس را در اردوگاه خصم ايجاد ميكردم مبادرت بحمله مىنمودم . رسم من نيست كه خود را در قلعه‌اى محصور كنم ولى طبق قاعده جنگ ، قشون ( ملو اقبال ) و ( محمود خلج ) بعد از آن سنك‌باران مىبايد از قلعه ( دهلى ) خارج شوند و بما حمله نمايند . ليكن سربازان هندى از قلعه دهلى خارج نشدند و بعد از اين‌كه ما اردوگاه را تخليه كرديم تا بامداد ، اثرى از حمله آنها نمايان نشد .\r\nوقتى روز دميد ، چشم ما به منجنيق‌هاى واقع در بالاى حصار افتاد و ميدانستيم كه اگر به اردوگاه برگرديم ، باز در معرض اصابت سنگ‌ها قرار خواهيم گرفت . در روشنى روز خطر سنك باران كوچكتر جلوه مىنمود ولى باز هم خطرناك بود و من گفتم دسته‌هائى كوچك از سربازان ما بروند و خيمه‌ها و چيزهاى ديگر را منتقل بمواضع جديد ما بكنند و همان روز اردوگاه جديد ما ، اطراف دهلى بوجود آمد و چون با حصار شهر فاصله‌اى بيشتر داشتيم نه تيرهاى ما بحصار مىرسيد و نه منجنيق‌ها مىتوانستند بسوى ما سنك پرتاب نمايند .\r\n( ملو اقبال ) و ( محمود خلج ) توانستند ما را غافلگير كنند ولى از غافلگيرى خود استفاده ننمودند ولى و بال قتل و ناقص شدن عده‌اى از سربازان ما دامان مرا گرفت و من كه از اولين روزهاى جوانى اوقات خود را در سفر جنگى بسر بردم دانستم كه هنوز براى ادارهء امور ميدان جنك داراى تجربه كافى نيستم و باز هم بايد چيزهائى فرابگيرم . سنگباران شب قبل تازيانه عبرتى بود كه بر من وارد آمد . پيروزيهاى من در هندوستان مرا مغرور نمود و خصم را نسبت به خود ناتوان پنداشتم و فراموش كردم كه هرگز نبايد دشمن را حقير شمرد . آن تازيانه ؟ ؟ مرا از غرور فرود آورد و عزم كردم كه بعد از آن خيلى احتياط كنم و همين كه اردوگاه جديد برپا شد ،\r\n\r\n","description":"","footnote":"","page_name":" 326 ","page_number":334},
  {"content":"\r\n\r\nمجلس شوراى جنگى منعقد نمودم تا از نظريه سردارانم براى جنك دهلى اطلاع حاصل كنم .\r\nعلاوه بر سردارانم ( شير بهرام مروزى ) معمار در آن شورى حضور داشت و من چنين گفتم : وقتى ما اين شهر را محاصره كرديم تصور مينموديم كه ( ملو اقبال ) و ( محمود خلج ) در خواب هستند و فكر دفاع اينجا را نمىكنند . ديشب بما ثابت شد كه آنها مردانى بيدار مىباشند و مىتوانند از دهلى دفاع نمايند . پيرامون اين شهر خندقى است پر از آب و ما نميتوانيم از آن عبور كنيم . حفر نقب از زير خندق هم كارى است طولانى و دشوار و من از ( شير بهرام مروزى ) مىپرسم كه نظريه خود را در اين خصوص بگويد . ( شير بهرام ) گفت : اى امير تيمور حفر نقب ممكن است مشروط بر اينكه اول آب خندق خشك شود . چون اگر خندق داراى آب باشد . چون كف خندق با شفته و ساروج پوشيده نشده آب به داخل نقب نفوذ خواهد كرد و آن را پر از آب خواهد نمود .\r\nپرسيدم ( شير بهرام ) چگونه ميتوان آب خندق را خشك كرد\r\nآن مرد گفت اى امير اگر جلوى آبى را كه وارد خندق مىشود بگيرند بطوريكه ديگر آب وارد خندق نگردد و بعد در خندق خاك بريزند مىتوان آن را خشك كرد و اين كارى است كه پيوسته روستائيان در ساحل رود جيحون ميكنند و اول جلوى مجراى آب را كه از رودخانه وارد باطلاق مىشود مىگيرند و آنگاه باطلاق را با خاك پر مىكنند . گفتم اين كار طولانى خواهد شد ( شير بهرام مروزى ) گفت براى ورود به شهر چاره‌اى ديگر نداريم .\r\nيكى از سردارانم گفت اگر ما در صدد برآئيم كه با خاك قسمتى از خندق را پر كنيم خصم اغفال مىشود و تصور مىنمايد كه ما قصد داريم بعد از اينكه خندق پر شد از آن راه وارد شهر شويم و در همان حال براى ورود شهر نقب خواهيم زد . نخستين قدم كه ما براى خشك كردن خندق برداشتيم اين بود كه مجرائى را كه از رودخانه دهلى به خندق متصل مىشد بستيم مجراى مزبور واقع بود در قسمتى از صحرا مشرف بر خندق و من به زودى دريافتم كه خندق دهلى داراى يك سطح نيست و قسمتى از آن مرتفع‌تر از قسمت ديگر است و آب بعد از اينكه وارد قسمت مرتفعتر شد بقسمتهاى كم‌ارتفاع خندق مىرسد .\r\nشير بهرام مروزى گفت كه بايد قسمت مرتفع خندق را خشك كرد و اگر آنجا را خشك كنيم و در زير آن نقب حفر نمائيم مطمئن‌تر از حفر نقب در قسمتهاى كم‌ارتفاع خندق است زيرا در قسمتهاى كم‌ارتفاع خطر نشاء آب باقى است ولى وقتى قسمت مرتفع خندق خشك شد اگر زير آن نقب حفر نمايند نشاء آب به داخل نقب وجود ندارد براى اينكه آب پيوسته از قسمت‌هاى بالا به طرف پائين مىرود و هرگز از پائين راه بالا را پيش نميگيرد . در همانروز كه اين تصميم در شوراى جنگى گرفته شد من آن را بموقع اجرا گذاشتم و امر كردم كه تمام سكنه و قصبات و قراء اطراف دهلى را ببيگارى بگيرند تا اينكه مجرائى كه رودخانه دهلى را به خندق متصل مينمايد مسدود گردد و قسمت مرتفع خندق لااقل بعرض سى ذرع خشك شود .\r\nمسدود كردن مجرائى كه رودخانه دهلى را متصل بخندق مىكرد دشوار نبود اما انباشتن خندق از خاك اشكال داشت . تا بعدازظهر آن روز مجراى فيما بين رودخانه و خندق مسدود شد و از عصر سربازان من و سكنه محلى كه ببيگارى گرفته شده بودند خاك حمل كردند و در خندق ريختند تا اينكه قسمتى از خندق را خشك كنند . ولى هرقدر خاك در خندق مىريختند مثل\r\n\r\n","description":"","footnote":"","page_name":" 327 ","page_number":335},
  {"content":"\r\n\r\nاين بود كه در دريا مىريزند و اثرى در خشك كردن قسمتى از خندق نداشت .\r\nشير بهرام مروزى مىگفت كه بدون ترديد خندق بر اثر ريختن خاك خشك خواهد گرديد . ما متوجه شديم كه چون قسمتى از خندق كه از خاك انباشته مىشود سر آب و مرتفع است جريان آب خاكرا به طرف پائين مىبرد و بايد قسمت فوقانى آن را پر از سنگ كرد تا اينكه جلوى جريان آب گرفته شود . اين بود كه دستور دادم سربازان من و سكنه‌هاى محلى بجاى حمل خاك سنگ حمل نمايند .\r\nبعد از اين‌كه آفتاب غروب كرد ، ما همچنان سنگ حمل مينموديم تا اينكه قسمت سرآب خندق را پر از سنگ نمائيم ، هنديهائى كه در شهر بودند به منظور ما پىبردند و دانستند كه ما ميخواهيم قسمتى از خندق را خشك كنيم . آنها تصور مىنمودند كه قصد ما از خشك كردن خندق اين است كه از روى آن بگذريم و به شهر حمله‌ور شويم و نميدانستند كه ميخواهيم زير خندق نقب حفر نمائيم از ساعتى كه هنديها به قصد ما پىبردند ما را در كنار خندق هدف سنگهاى خود قرار دادند ، و پس از اينكه شب فرا رسيد بوسيله منجنيق بر سرمان كهنه‌هاى آلوده بروغن و مشتعل مىباريدند و موضوع انباشتن خندق از سنك هنگام شب هم براى ما مشكل شده بود ليكن ما اجبار داشتيم كه به كار ادامه بدهيم و خندق را پر كنيم تا اينكه بتوانيم به كار اصلى خود بپردازيم .\r\nنجاران قشون ما پنج منجنيق بزرك ساختند و آنها را در موضعى كه مىبايد خندق پر شود كار گذاشتند ما بوسيله آن منجنيق بر سر مدافعين سنك باريديم و سنك‌باران متقابل ما ، در آن موضع از حصار پرتاب سنك را از طرف هنديها بنست زياد سست كرد و كارگران ما توانستند خندق را پر از سنگ كنند و سر آب را ببندند . از آن پس كار ما با سرعت پيشرفت و چون سر آب بسته شده بود توانستيم كه با خاك ريختن قسمتى از خندق را خشك كنيم و همين كه كف خندق از خاك انباشته شد ( شير بهرام مروزى ) شروع بحفر نقب كرد . راز حفر نقب مىبايد از نظر هندىها پنهان بماند و آنها ندانند كه ما ميخواهيم حصار شهر را ويران كنيم . ما براى اغفال هندىها دست بتدارك مفصل براى عبور از خندق و صعود بر حصار زديم و مقابل چشم‌هاى آنها روى آن قسمت از خندق كه خشك شده بود تخته پل بوجود آورديم و نردبان‌هاى بزرك ساختيم كه آنها تصور كنند قصد داريم از خندق عبور نمائيم و از حصار بالا رويم در حالى كه آب خندق كه ديگر برودخانه ارتباط نداشت خشك مىشد و در بعضى از نقاط انسان مىتوانست از آب عبور كند و خود را به طرف ديگر برساند ما ميتوانستيم بحصار حمله كنيم ليكن چون من ميدانستم مىتوانم حصار را ويران نمايم سربازان را دوچار خطر حمله به حصار نمىكردم .\r\n( شير بهرام مروزى ) براى حفر نقب روز و شب كار ميكرد و روزى نزد من آمد و گفت اى امير كار حفر نقب تمام شد و موفق شديم كه در زير حصار يك خزينه بزرگ حفر نمائيم و هر موقع كه بخواهى مىتوانى آن را پر از باروت كنى و آتش بزنى . ( شير بهرام مروزى ) خزانه را درست مقابل پلى كه ما روى خندق احداث كرده بوديم حفر نموده بود بطورىكه پس از ويران شدن حصار سربازان ما مى - توانستند از آن پل عبور نمايند و خود را به شهر برسانند .\r\nمن براى حمله به شهر سربازان ( چتين ) را انتخاب كردم و آنها را زره‌پوش نمودم و حدس مىزدم در موقع حمله به شهر مواجه با مقاومت شديد خواهم گرديد . سربازان ( چتين ) بطورىكه\r\n\r\n","description":"","footnote":"","page_name":" 328 ","page_number":336},
  {"content":"\r\n\r\nيك بار گفتم از بهترين سربازان من هستند و نه فقط از مرگ بيم ندارند بلكه درد را احساس نمىكنند دست‌هاى سربازان چتين آنقدر خشن است كه اگر انگشتان خود را در آب جوش فرو نمايند دست آنها تاول نميزند و از اين حيث در دنيا منحصربفرد مىباشند و من در هيچ كشور افرادى خشن - تر از آنها نديده‌ام . اما با اين خشونت ، مردانى بسيار ساده هستند و كافى است كه انسان از مختصات روحى آنان مطلع باشد تا اين‌كه بتواند آنها را رام كند . من اميدوار بودم بعد از اين كه حصار ويران گردد بتوانم از غافل‌گيرى كمال استفاده را بنمايم . معهذا احتياط را از دست ندادم و سربازان ( چتين ) را پيشاهنگ حمله كردم و به ديگران گفتم كه عقب آنها وارد شهر شوند و پس از سربازان پيشاهنگ ، مىبايد سربازان ( ابدال كلزائى ) كه در انداختن قلاب مهارت داشتند وارد شهر شوند .\r\nدر روزهائى كه ما پشت حصار دهلى بوديم من انتظار آمدن پسرم ( سعد وقاص ) را مىكشيدم و چون آمدن او بتأخير افتاد به وسيله پيك از حال او جويا شدم و پيك هنگام مراجعت سر و صورت را گل‌آلود كرده بود و من آنچه بايد بفهمم فهميدم و به پيك گفتم وحشت نداشته باش و آنچه ميدانى بگو . آن مرد گفت پسرت با تمام سربازانش از طرف ( كارتار ) كوتوال قلعه ( لونى ) اسير شد و او پسرت را كشت .\r\nگفتم خداوند او را بيامرزد كه فرزند خلف بود و ميدانست كه مرد ، بايد در ميدان جنك بقتل برسد . از پيك پرسيدم كه آيا از جزئيات مرگ پسرم آگاهى دارد يا نه ؟ وى گفت كه از جزئيات مرگ او آگاه نيست ولى ميداند كه وى با مردانگى كشته شد و هنگام مرگ جزع‌وفزع نكرد .\r\nگفتم همين كافى است و بيش از اين نميخواهم بدانم تا بعد .\r\nيك روز بعد از اين‌كه خبر مرگ پسرم به من رسيد هنگام طليعه فجر باروتى را كه زير ديوار شهر ( دهلى ) قرار داده بوديم محترق كرديم . صداى احتراق باروت آن‌قدر شديد بود كه پرده گوش بعضى از سربازان ما پاره شد و سربازان ( چتين ) از پل و از روى آوار آن قسمت از حصار كه ويران شده بود گذشتند و وارد شهر گرديدند . من تصور ميكردم كه خصم بر اثر ويران شدن حصار شهر طورى خود را گم خواهد كرد كه قدرت دفاع نخواهد داشت . اما مرتبه‌اى ديگر در مورد ( ملو اقبال ) و ( محمود خلج ) و سربازان هندى آنها اشتباه ميكردم . زيرا آنان گرچه از فرو ريختن قسمتى از ديوار وحشت كردند و غافل‌گير شدند اما زود بر وحشت خود غلبه نمودند و سربازان سبيل كلفت هندى با گرز و تبر با سربازان ما پيكار نمودند .\r\nوقتى سربازان من وارد شهر شدند خود را مواجه با سربازان زره‌پوش ديدند و هندىها زره يا خفتان داشتند ليكن خود بر سرشان ديده نمىشد . شمشير سربازان ( چتين ) در لباس آهنين سربازان هندى اثر نميكرد و قلاب سربازان ( كلزائى ) وقتى به خفتان هندى اصابت ميكرد ميلغزيد و بدون اثر مىشد . من چون مشاهده كردم كه سربازان ( چتين ) و سربازان ( كلزائى ) متوقف شده‌اند دسته‌اى ديگر از سربازان را بكمك آنها فرستادم ولى هندىها بشدت پايدارى ميكردند و سربازان ما را عقب ميزدند و ما نمىتوانستيم از حدود حاشيه شهر تجاوز نمائيم و خود را به مركز دهلى برسانيم .\r\nبعد از اين‌كه آفتاب بالا آمد هندىها پيل‌هاى جنگى خود را وارد كارزار كردند و گرچه سربازان من از پيل نمىترسيدند اما تلفات سنگين مىدادند و عده‌اى از آنها زير پاى پيل رفتند و چند نفر از سربازان مرا پيل‌ها با خرطوم گرفتند و پرتاب نمودند . من براى تفرقه حواس مدافعين به سربازان خود دستور دادم كه بوسيله نردبان ، از قسمت‌هائى از حصار بالا بروند و خود را بدرون\r\n\r\n","description":"","footnote":"","page_name":" 329 ","page_number":337},
  {"content":"\r\n\r\nشهر برسانند . ولى هندىها بالاى حصار هم به سختى مقاومت ميكردند بطورىكه سربازان من در هيچ نقطه نتوانستند بالاى حصار يك تكيه‌گاه بوجود بياورند و از آنجا خود را بدرون شهر برسانند و از عقب به هندىها حمله‌ور شدند .\r\nاگر شكافى كه ما در حصار شهر بوجود آورده بوديم تنگ نبود و من مىتوانستم تمام سربازان خود را وارد شهر نمايم جنگ دهلى همان روز خاتمه مىيافت .\r\nاما رخنه‌اى كه ما در ديوار شهر ايجاد كرده بوديم تنگ بود و ما نمىتوانستيم تمام سربازان خود را وارد شهر كنيم و ضرورت ايجاب مىنمود كه از دو طرف آن رخنه بوسيله كلنگ و ديلم در زير حصار حفره‌هائى ايجاد نمائيم و باز بوسيله باروت قسمت‌هاى ديگرى از حصار را خراب كنيم .\r\nآن كار مىبايد در همان روز صورت بگيرد چون اگر هنديها مىفهميدند كه ما قصد داريم قسمت‌هاى ديگر از حصار را با باروت ويران نمائيم بعيد نبود كه مقابل رخنه‌اى كه ايجاد كرده بوديم حصارى جديد بسازند و براى يك مدافع جدى چون ( ملو اقبال ) و ( محمود خلج ) ساختن حصارى ديگر دشوار نبود .\r\nهركسى را كه ممكن بود به كار گماشته شود مأمور كردم كه كلنگ و بيل بدست بگيرد و در طرفين شكافى كه ايجاد شده بود پاى ديوار را حفر كند و زير آن را خالى نمايد بطورى كه بتوان در آنجا باروت جا داد و محترق كرد .\r\nتا غروب آن روز چند حفره ايجاد شد اما نه بقدرى كه از احتراق باروت‌ها نتيجه قطعى گرفته شود زيرا بطورىكه گفتم حصار دهلى از سنگ بود و دوازده ذرع ارتفاع داشت و با حفره‌هاى كوچك نمىتوانستيم آن ديوار سطبر و محكم را ويران نمائيم و هنگام شب ناگزير از شهر عقب‌نشينى كرديم .\r\nقسمتى از اوقات ما در آنشب صرف زخم‌بندى و نهادن مرهم روى زخمهاى مجروحين شد . در آن روز عده‌اى از سربازان ( چتين ) كه از نخبه‌ترين سربازان من بودند بقتل رسيدند و من گفتم لاشه‌هاى اموات را در جائى بگذارند كه از دستبرد جانوران محفوظ باشد و بعد از خاتمه جنگ آنها را دفن كنيم . در آن شب ، سربازان من خسته بودند و ميبايد استراحت كنند تا اين‌كه براى جنگ روز بعد آماده باشند و من نخواستم آنها را وادار بدفن اموات كنم چون ميدانستم اگر در شب مبادرت بدفن مردگان نمايند فرصت استراحت نخواهند داشت و روز بعد با خستگى وارد جنگ خواهد گرديد و سرباز خسته نمىتواند به خوبى بجنگد .\r\nآن شب مرتبه‌اى ديگر سرداران خود را براى شور احضار كردم و به آنها گفتم به سربازان خود بگويند كه فردا خود من سلاح بدست خواهم گرفت و وارد ميدان جنگ خواهم شد و شهر دهلى را به تصرف درخواهم آورد يا اين‌كه جسد من در يكى از معابر شهر باقى خواهد ماند .\r\nبافسران سپردم بسربازان خود بگويند بعد از اين‌كه دهلى به تصرف ما درآمد ، سربازان مجاز هستند كه هرچه را مىبينند تصاحب نمايند و هر جوان را مشاهده مىكنند بغلامى ببرند و هر زن را كه مورد پسندشان باشد تصاحب نمايند و تا مدت سه شبانه‌روز به تمام سربازان براى غارت و تمتع از زن‌ها و به غلامى بردن جوانان آزادى داده مىشود .\r\nدر حالىكه مذاكره در شوراى جنگى ادامه داشت به من گفتند كه باز برهمن بزرگ شهر\r\n\r\n","description":"","footnote":"","page_name":" 330 ","page_number":338},
  {"content":"\r\n\r\nبه بالاى حصار آمده است . گفتم چون مردى است روحانى از تيراندازى بسوى او خوددارى كنيد و به ديلماج دستور دادم كه با وى گفتگو نمايد و بفهمد چه ميگويد . ديلماج قدرى با او صحبت كرد و آنگاه مراجعت نمود و وارد خيمهء من شد و گفت اى امير اين مرد ميگويد كه عمر امير تيمور بمناسبت حمله به اين شهر كوتاه خواهد شد و به زودى دوچار بلا خواهد گرديد .\r\nگفتم برو ، و از قول من به او بگو كه من از تهديد خصم بيم ندارم و آدمى هم بيش از يك‌بار نميميرد .\r\nبه من خبر دادند كه هزارها نفر از سكنه شهر در نور مشعلها مشغول ساختن ديوار جلوى قسمت منهدم حصار هستند و ممكن است كه بامداد فردا آن ديوار باتمام برسد و آنوقت رفتن ما به شهر موكول به انهدام ديوار مزبور خواهد شد . گفتم بر روى كسانى كه مشغول ساختن ديوار هستند سنگ ببارند و آنها را ناراحت كنند و نگذارند كه بآسودگى مشغول ساختن ديوار باشند . در آن شب اردوگاه ما تا شهر مقدارى فاصله داشت و ميدانستم اگر به شهر نزديك باشيم مدافعين ما را سنگباران خواهند كرد . بعد از خاتمه شوراى جنگ به خيمه خود رفتم و غلام خود را خواستم و به او گفتم كه قرآن مرا بياورد . من هر موقع كه از لحاظ فكرى ناراحت باشم قرآن را مىگشايم بدون اين‌كه براى تلاوت قرآن محتاج بديدن خط آن باشم . زيرا من قرآن را از حفظ دارم و طورى مسلط هستم كه مىتوانم در هريك از سوره‌هاى قرآن آيات را از انتهاى سوره بسوى ابتداى آن بخوانم . من قرآن را از اين‌جهت مىگشايم كه از روى آيه‌اى كه ناگهان بچشمم ميرسد براى آينده پيش‌بينى كنم بدون اين‌كه عقيده داشته باشم كه هرچه بايد بر سر انسان بيايد مقدر است و تغيير نخواهد كرد .\r\nمن تقدير بشر را وابسته بعزم او ميدانم و عقيده دارم كه اگر خداوند نميخواست اختيار انسان را بدست خود او بدهد وى را عاقل نمىآفريد و از اين‌جهت آفريدگار جهان به انسان عقل داده كه وى بتواند عنان سرنوشت خويش را در دست داشته باشد . وقتى غلام من قرآن را آورد من كه وضو داشتم آن را گشودم و چشمم به اين آيه افتاد   ( إِنَّا فَتَحْنا لَكَ فَتْحاً مُبِيناً )   .\r\nاين آيه همان است كه قبل از فتح مكه از طرف پيغمبر ما بر خاتم النبيين ( ص ) نازل گرديد و خداوند به او بشارت داد كه مكه را خواهد گشود و همان‌طور هم شد و پيغمبر اسلام بعد از نزول آن آيه مكه را فتح كرد و بسوى خانه كعبه رفت و ( به بلال ) كه مردى مؤذن بود گفت كه بالاى خانه كعبه برود و اذان بگويد و براى اولين‌بار بانك اذان از خانه كعبه به گوش مردم مكه رسيد و گروه‌گروه مسلمان شدند . طورى از خواندن آن آيه كه نويد پيروزى بود بوجد آمدم كه ميخواستم از خيمه خارج شوم و با صداى بلند اذان بگويم اما ميدانستم كه بانگ اذان بىموقع سبب ناراحتى افسران و سربازانم خواهد شد . از آن پس در خود نيروئى جديد را احساس كردم و متوجه شدم كه مىتوانم بر هر مانع غلبه كنم و هيچ‌چيز قادر نيست جلوى پيروزى مرا بگيرد . طورى در حال وجد بودم كه غوغائى كه بگوشم رسيد توجه مرا جلب نكرد و دو نفر از افسرانم وارد خيمه شدند و گفتند كه هندىها با يك عده فيل از دروازه جنوبى شهر خارج شده‌اند و بما حمله مىكنند .\r\nگفتم برويد و تا مىتوانيد مقابل فيل‌ها مشعل و آتش بيفروزيد چون فيل‌ها از آتش\r\n\r\n","description":"","footnote":"","page_name":" 331 ","page_number":339},
  {"content":"\r\n\r\nمىترسند و جرئت نمىكنند كه از سد آتش عبور نمايند و به ( ابدال كلزائى ) بگوئيد كه سربازان قلاب‌انداز خود را باستقبال فيلها بفرستد چون بهترين فرصت براى استفاده از قلاب‌هاى آنها بدست آمده و بگوئيد كه با قلاب‌هاى خود خرطوم فيل‌ها را بگيرند و قطع نمايند يا بشدت مجروح كنند و به تيراندازان هم دستور بدهيد كه خرطوم فيل‌ها را هدف سازند و خود من هم بعد از سركشى به قسمت‌هاى اردوگاه ، به آنجا خواهم آمد . خفتان خود را پوشيدم و مغفر بر سر نهادم و سوار شدم و بعد از وارسى شمشير و تبرزين براى سركشى به اردوگاه به راه افتادم .\r\nاز اين‌جهت اردوگاه را سركشى كردم كه بعيد نميدانستم هندىها از جاى ديگر هم حمله نمايند و ( ملو اقبال ) و ( محمود خلج ) خيلى فيل داشتند . به من گفته بودند كه ( ملو اقبال ) داراى دو هزار فيل است و من آن رقم را اغراق ميدانستم معهذا آن دو نفر مىتوانستند كه صدها فيل را وارد ميدان جنگ كنند . هنگام سركشى باردوگاه به فرماندگان سپاه‌ها گفتم خود را براى حمله بزرگ به شهر آماده كنند زيرا دروازهء جنوبى شهر باز شده و ما شايد بتوانيم امشب از آن راه وارد شويم . بعد از اينكه از سركشى اردوگاه فارغ گرديدم راه جنوب شهر را پيش گرفتم و مشاهده كردم كه آنقدر مشعل و آتش افروخته شده كه شب ، از نور آنها چون روز ، روشن است .\r\nبين سربازان ما و فيل‌سواران هندى جنگ ادامه داشت اما سد آتش مانع از پيشرفت هندىها مىشد و تيراندازان ما فيل‌ها را بتير مىبستند و من ديدم كه قسمت جلوى بعضى از فيل‌ها ، از بس تير خورده شبيه به جوجه‌تيغى شده است . در حالىكه جنگ ادامه داشت به ( قره‌خان ) داماد خود گفتم كه بىدرنگ از فرماندهان سياه‌ها بخواهد كه پانصد داوطلب مرگ انتخاب كنند و براى من بفرستند و به همه بگويند كه تحت فرماندهى خود من وارد شهر خواهند شد .\r\nكلام خداوند   ( إِنَّا فَتَحْنا لَكَ فَتْحاً مُبِيناً )   در گوشم طنين مىانداخت و يقين داشتم كه اگر كوشش كنم آنشب وارد شهر خواهم شد .\r\nپانصد داوطلب مرگ كه همه داراى لباس آهنين بودند آماده گرديدند و من آنها را سان ديدم و گفتم ما ميخواهيم از فرصت استفاده كنيم و وارد شهر شويم و خود من با شما خواهم جنگيد و فرماندهى شما را بر عهده خواهم داشت . وظيفه ما اينست كه دروازه را بتصاحب در بياوريم تا راه ورود سربازان ما به شهر آزاد شود . اگر توانستيم كه دروازه را به تصرف درآوريم فبها ، و در غير آن صورت همه كشته خواهيم شد و از ما كسى زنده مراجعت نخواهد كرد .\r\nبه ( قره‌خان ) گفتم اعم از اينكه من كشته شوم يا زنده بمانم همين‌كه راه دروازه باز شد بايد قشون را وارد شهر كند و مدافعين را معدوم نمايد و كوچكترين ارفاق درباره هيچكس مگر آنهائى كه روحانى و يا اهل علم يا صنعتگر و اهل شعر هستند نكند تا اينكه شهر را به تصرف درآورد و آنگاه سربازان را براى قتل و غارت و تملك زن‌ها و باسارت بردن مردان جوان آزاد بگذارد .\r\n( قره‌خان ) فهميده بود ممانعت از من تا اين‌كه در جنگ شركت نكنم ، فايده ندارد و بعد از اينكه كارهاى مربوط بقشون را به ( قره‌خان ) واگذاشتم از اسب پياده شدم زيرا ميدانستم كه ما اگر با اسب به شهر حمله‌ور شويم پيشرفت نخواهيم كرد چون اسب‌هاى ما از فيل‌ها مىترسند و\r\n\r\n","description":"","footnote":"","page_name":" 332 ","page_number":340},
  {"content":"\r\n\r\nديگر در جاهاى تنگ پياده بهتر از سوار مىتواند بجنگد و عبور كند .\r\nآنگاه من شمشير را بيك دست و تبر را بدست ديگر گرفتم و خطاب به سربازان زره پوش گفتم جلو برويم . راهى كه مىبايد طى كنيم صاف نبود و در قسمتى از آن ، سربازان ما با فيل سواران هندى پيكار ميكردند و ما مىبايد از وسط آنها يا كنارشان بگذريم و خود را بدروازه برسانيم . من چپ و راست . شمشير و تبر ميزدم و شمشير من دو مرتبه خرطوم فيل را قطع كرد و هربار فيلى كه من خرطوم آن را قطع كرده بودم به زانو درآمد و آنگاه روى يك پهلو خوابيد و كسانى را كه در برج فيل بودند بر زمين انداخت . آنقدر جلو رفتيم تا اين‌كه بين ما و دروازه جنوبى دهلى بيش از بيست ذرع فاصله وجود نداشت و آن مسافت خالى از فيل بود .\r\nآنوقت گروهى از سربازان سبيل كلفت هندى كه از شهر خارج مىشدند خواستند راه را بر ما ببندند و من فرياد زدم   « إِنَّا فَتَحْنا لَكَ فَتْحاً مُبِيناً »   و خود را وسط سربازان مزبور انداختم و دو دست من طورى با سرعت از دو طرف ضربات شمشير و تبرزين را فرود مىآورد كه از قوت و سرعت خويش حيران بودم من ضربات شمشير و نيزه را كه بر من فرود مىآمد از صداى آنها مىشناختم و هر ضربت ، كه بر خفتان و مغفر من وارد مىآمد صداى آهنين توليد مىكرد . حرارت ناشى از كارزار طورى مرا بهيجان درآورده بود كه فرياد ميزدم و سربازانم نيز نعره ميزدند و پيشاپيش ما سربازان سبيل كلفت بر زمين مىافتادند و ما قدم‌به‌قدم بدروازه شهر نزديك مىشديم . در آن موقع ، آنچه بفكر من نمىرسيد ، موضوع دفاع از خود و حفظ جان بود . آن هنگام فقط از يك چيز مىترسيدم و آن اينكه قبل از رسيدن بدروازه آن را ببندند و راه ورود ما را به شهر مسدود كنند اما آن واقعه پيش نيامد و ما توانستيم قبل از اينكه هندىها بفكر بستن دروازه بيفتند خود را بآستان دروازه شهر برسانيم .\r\nدر زير طاق دروازه جنگى هولناك بين ما و هندىهائى كه آنجا بودند درگرفت و ما تمام سربازان هندى را كه در آنجا بودند بقتل رسانيديم و وارد شهر شديم . من فرصت نداشتم كه براى دروازه نگهبان بگمارم تا اينكه نگذارند بسته شود و آن ، كار ( قره خان ) بود كه از عقب مىآمد و مىبايد براى دروازه نگهبان بگمارد و حصار اطراف دروازه را از وجود خصم پاك كند و بقاياى فيل سواران هندى را كه در خارج شهر بودند نابود نمايد . ما مثل يك پيكان كه در قلب خصم فروبرود بعد از اينكه وارد شهر شديم جلو رفتيم و در عقب ما سپاه‌هاى متعدد بفرمان ( قره خان ) وارد شهر شدند . قشون ما بعد از اينكه وارد شهر شد چون يك سيل بود كه از مجراى تنگ عبور كند و بعد از اينكه بمجراى وسيع رسيد منشعب گردد قشون ما هم بعد از اينكه وارد شهر شد منشعب گرديد و هر قسمت از آن يكراه پيش گرفت بدون اينكه اتصال آن با قسمت اصلى از بين برود . سكنه شهر كه فهميده بودند ما وارد دهلى شديم فرياد برآوردند و شيون زنها و گريه كودكان و عربده سربازان هندى كه صدائى بس درشت داشتند ، ولوله‌اى در شهر بوجود آورد كه وصف نكردنى است من همچنان ميزدم و جلو ميرفتم تا به جائى رسيدم كه به نظر مىآمد خلوت است . در آنجا دسته تبرزين در دستم لغزيد و حيرت‌زده دست خود را در نور مشعلى از نظر گذراندم و ديدم كه لغزش دسته تبرزين ناشى از خون غليظى است كه دستم را پوشانيده و بعد متوجه گرديدم كه تمام لباس آهنين من خونين مىباشد و تو گوئى مرا در حوضى از خون انداخته و آنگاه بيرون آورده‌اند . در آن\r\n\r\n","description":"","footnote":"","page_name":" 333 ","page_number":341},
  {"content":"\r\n\r\nموقع نظر به اطراف انداختم كه بدانم در پيرامون من كيست و مشاهده كردم كه عده‌اى از سرباران زره‌پوش ما كه داوطلب مرگ بودند اطرافم هستند و همه آنها مانند من از سر تا پا خون‌آلود مىباشند و به آنها گفتم امشب شما به پاك‌ترين درجه طهارت رسيده‌ايد زيرا با خون غسل كرديد و براى مرد جنگى هيچ غسلى بهتر از غسل با خون نيست . از عقب افرادى ديگر از داوطلبان مرگ بما ملحق مىشدند و عقب آنها ساير سربازان ما مىآمدند آنجا كه ما توقف كرده بوديم منطقه‌اى آرام از شهر بود ولى در اطراف هياهوى ناشى از جنگ و چكاچاك اسلحه شنيده ميشد . تا آن موقع من متوجه نشده بودم كه مجروح شده‌ام و ريختن خون در چشم چپ مرا متوجه نمود كه بالاى ابروى من زير لبه مغفر مجروح است .\r\nاين موضوع مرا بفكر انداخت كه جاهاى ديگر خود را وارسى نمايم و معلومم گرديد كه هر دو ساعد من مجروح گرديده و پاهايم در پنج موضع زخم است و بعضى از آنها اثر ضربت شمشير مىباشد و بعضى ديگر اثر ضربت نيزه بانگ زدم كسانى كه داوطلب مرگ بوده‌اند خود را بشمارند تا بدانند چند تن هستند . بعد از شمارش معلوم شد يكصد و دوازده تن از سربازان مرگ سراپا هستند و با من يكصد و سيزده‌تن ميشوند ولى در بين ما يكصد و سيزده نفر كسى نبود كه مجروح نباشد . گفتم ريختن خون در چشم چپ من ، مانع از بينائى و ادامه جنگ من مىباشد و هركس كه وضع خود را طورى مىبيند كه نمىتواند بجنگ ادامه بدهد ، از جنگ كناره بگيرد و با من بيايد كه برويم و زخم‌بندى كنيم و ديگران همچنان بجنگند . هفده نفر از آن عده كه زخم‌هاى متعدد و سخت داشتند كنار من قرار گرفتند و بقيه پيش رفتند تا اينكه بجنگ ادامه بدهند و ما خود را آماده براى زخم‌بندى كرديم .\r\nچون من فرماندهى جنگ را بدامادم ( قره خان ) واگذار كرده بودم تشويش اداره كردن امور جنگ را نداشتم و كسانى كه در پيرامون من بودند مرا بسوى محل زخم‌بندى بردند ولى در راه از فرط درد زخم‌هاى پا ( و گفتم كه پنج زخم بر دو پاى من وارد آمده بود ) و همچنين بر اثر خون‌ريزى زياد از حال رفتم و به هوش نيامدم مگر در محل زخم‌بندى در داخل شهر . معلوم شد كسانى كه با من بودند وقتى ديدند كه من از حال رفته‌ام روى دست مرا به محل زخم‌بندى بردند و به جراح رسانيدند .\r\nوقتى به هوش آمدم دريافتم كه مغفر بر سر و خفتان در بر ندارم و سر و دست‌ها و پاهايم را بسته‌اند .\r\nفضاى شهر دهلى ارغوانى مىنمود و بوى شديد سوختگى بمشام من مىرسيد و معلوم مىشد كه حريق‌هاى بزرگ در شهر بوجود آمده و ميدانستم كه ( قره خان ) تعمد دارد كه حريق ايجاد كند تا اين‌كه نيروى پايدارى مدافعين ضعيف شود . خواستم برپا خيزم و به راه بيفتم كه جراح گفت اى امير ، تكان نخور چون اگر تكان بخورى دهان زخم‌ها باز خواهد شد و خون‌ريزى تجديد خواهد گرديد و آنقدر خون از بدن تو رفته كه اگر باز خون از بدنت برود خواهى مرد و غذاى تو بايد قيماق باشد تا اين‌كه خونى كه از بدنت رفته تجديد شود . ولى با اين‌كه جراح قدغن كرده بود كه تكان نخورم نمىتوانستم از وضع جنگ بىخبر باشم و هرچند دقيقه يك بار كسب اطلاع مىنمودم . چون به من خبر دادند كه دروازه‌ها بدست سربازان ما باز شده دستور دادم تا وقتى ( ملو اقبال ) و ( محمود خلج ) دستگير نشده‌اند نگذارند كه كسى از شهر بگريزد و بعد از دستگيرى آنها مردان و زنان پير و\r\n\r\n","description":"","footnote":"","page_name":" 334 ","page_number":342},
  {"content":"\r\n\r\nكودكان را براى خروج از شهر آزاد بگذارند اما از خروج مردان و زنان جوان جلوگيرى كنند زيرا مىبايد غلام و كنيز شوند .\r\nغوغاى جنگ ادامه داشت و من بر اثر ضعف زياد بخواب رفتم و هنگامى كه چشم گشودم مشاهده نمودم كه روز دميده اما آنقدر دود در فضاى شهر هست كه مانع از تابش نور خورشيد مىشود . نظرى به اطراف انداختم و مشاهده نمودم كه كماكان در محل زخم‌بندى هستم و عده‌اى از مجروحين در خواب هستند و بعضى ديگر به ديوارها تكيه داده‌اند . براى من كاسه‌اى پر از قيماق آورده بودند و معلوم شد وقتى كه من خوابيده بودم جراح دستور داده بود كه براى من قيماق طبخ نمايند و آن غذا در خارج از شهر در اردوگاه ما طبخ شده بود . به غلام خود گفتم قيماق را بيكى از مجروحين كه چشم گشوده بود بدهد و برود و با كمك ديگران براى همه قيماق بياورد . او گفت اى امير ، فقط مقدارى كم از اين غذا براى تو طبخ كرده‌ايم و نمىتوانيم به همه قيماق بخورانيم . گفتم برو و از طرف من بگو كه از اين غذا مقدارى زياد طبخ نمايند تا اين‌كه به تمام مجروحينى كه خيلى خون از بدنشان رفته است ، خورانيده شود و جراح را احضار نمودم و گفتم بمجروحين بگويد كه براى همه آنها قيماق آورده خواهد شد و بعد از اين‌كه مجروحين دانستند كه از آن غذاى مقوى خواهند خورد من قدرى از آن غذا خوردم و هنگامى كه مشغول صرف غذا بودم ( قره خان ) آمد و به من گفت هم‌اكنون ( ملو اقبال ) دستگير شد و ( محمود خلج ) را هم قبل از طليعهء بامداد دستگير كرديم . گفتم وضع جنگ چگونه است ؟ ( قره خان ) گفت هنوز ، بعضى از دسته‌هاى شهر مقاومت مىكنند . گفتم بوسيله خود هندىها براى آنها جار بزنيد كه چون ( ملو اقبال ) و ( محمود خلج ) دستگير شده‌اند ادامه مقاومت آنها بدون فايده است و اگر سلاح بر زمين نگذاشتند همه را بقتل برسانند .\r\n( قره خان ) پرسيد چون تا بامداد جنگ ادامه داشت سربازان ما نتوانستند مبادرت به تاراج و گرفتن اسير نمايند و آيا اجازه ميدهى كه شهر را غارت كنند . گفتم بلى تمام سربازان آزادند كه هرچه مىتوانند به يغما ببرند و هركس را كه مايل هستند اسير كنند اما متوجه باشند كه روحانيون و صنعتگران و علما و شعرا از اسير شدن معاف مىباشند و ديگر تمام اموالى كه بغارت ميرود و همچنين تمام اسيران بايد بخارج از شهر منتقل گردد .\r\n( قره‌خان ) گفت اى امير ، آيا ميل دارى كه تو را به قصر ( ملو اقبال ) منتقل نمائيم . گفتم تا جنگ به كلى خاتمه نيافته من آنجا نخواهم رفت . ( قره خان ) گفت . براى محافظت تو در اطراف اين‌جا نگهبانان زياد گماشته‌ام كه مبادا عده‌اى از هندىهاى از جان گذشته با اين‌جا حمله‌ور شوند و تو را بقتل برسانند . ظهر آن روز آخرين مقاومت هندىها خاتمه يافت و براى من تخت روانى نهادند و بقصرى كه مسكن ( ملو اقبال ) بود بردند و هنگام عبور از معابر ( دهلى ) حريق‌ها را مشاهده ميكردم و ميديدم كه آسمان از دود تاريك است و جنازه مقتولين را در معابر مشاهده مىنمودم .\r\nسربازان من ، اموالى را كه بتصاحب درمىآوردند بخارج شهر منتقل مىكردند و مردان و زنان جوان را بعد از دستگير نمودن مىبستند و بخارج شهر مىبردند . آنقدر دود در فضاى شهر بود كه وقتى ميخواستم نفس بكشم دود وارد سينه‌ام مىشد . از ظهر بآنطرف ديگر كسى را در دهلى بقتل نرسانيدند و هيچكس هم مقاومت نكرد چون دانستند كه هرگونه مقاومت بدون فايده است . سه روز در قصر ( ملو اقبال ) بودم و بعد از سه روز آسمان دهلى كه تا آن موقع از حريق‌ها تاريك بود روشن شد و ضعف شديد من تخفيف يافت . در بامداد روز چهارم ، غلام من مانند روزهاى ديگر براى من كاسه‌اى\r\n\r\n","description":"","footnote":"","page_name":" 335 ","page_number":343},
  {"content":"\r\n\r\nپر از قيماق آورد و مقابلم نهاد و قبل از اين‌كه دور شود ، ناگهان گرفتار تهوع گرديد و آنچه در شكمش بود ، بيرون آمد و در كاسه قيماق ريخت .\r\nبعد از آن تهوع ناگهانى و شديد غلامم گفت اى امير ، از من درگذر و مرا ببخش زيرا از خود اختيار نداشتم . گفتم من مرد ميدان جنگ هستم و عادت كرده‌ام كه در همه عمر خون و جراحت ببينم و از تهوع تو ناراحت نشده‌ام و اين كاسه را ببر و هرچه در آن است دور بريز و ظرف ديگر از قيماق براى من بياور .\r\nاما غلام من مرتبه ديگر در همانجا دچار تهوع شد و طورى آن عارضه بر وى غلبه كرد كه بر زمين افتاد و نتوانست از جا برخيزد و من بانك زدم كه بيايند و او را از آن اطاق ببرند و به پزشك بگويند كه وى را درمان نمايد . چند نفر وارد اطاق شدند و غلام مرا از آنجا بردند و اطاق را تميز نمودند و ساعتى بعد از آن قره خان آمد و من مشاهده كردم كه متفكر است . از او پرسيدم چرا در فكر فرو رفته‌اى ؟ گفت اى امير سربازان تو دچار تهوع و تردد شديد مىشوند و من از پزشگ پرسيدم كه اين بيمارى چيست و او گفت بيمارى و با مىباشد .\r\nدر آنموقع من به ياد حرفى افتادم كه هنگام ورود به كويته عبد اللّه والى الملك سلطان كويته به من گفته بود و او اظهار ميكرد تمام كسانى كه براى فتح دهلى رفته‌اند بر اثر بيمارى و با مجبور بمراجعت گرديده‌اند و بوى آن بيمارى خود سكنه محلى را بيمار نميكند ، ولى كسانى را كه از خارج وارد هندوستان ميشوند مبتلا مينمايد . از خبرهائى كه در ساعات ديگر آن روز به من رسيد دانستم كه سربازان من ، در حالىكه سالم هستند و كوچكترين عارضه ندارند يك مرتبه دچار تهوع و بعد تردد شديد ميشوند و آن‌قدر مرض و با كه بر آنها غلبه كرد سخت است كه بعد از دو ساعت به كلى آنها را از پا مياندازد بطورىكه توانائى حركت از آنها سلب مىشود . من از افسرانى كه براى من خبر ميآوردند تحقيق كردم كه آيا سكنه شهر و اسيرانى كه از شهر اخراج ميشوند مبتلا به و با مىشوند يا نه ؟ آنها در موقع شب به من خبر دادند كه عده‌اى از سكنه محلى و اسيران هم مبتلا به و با شده‌اند .\r\nپزشك ما نميتوانست براى درمان بيماران كارى مفيد بكند و من گفتم كه از هنديان كمك بگيرد و هندىها ميگفتند كه دواى مرض و با جزء عصارهء كوكنار چيزى نيست . در دهلى كه ويران گرديده و سوخته شده بود عصارهء كوكنار بدست نيامد و من امر كردم كه از اطراف بيآورند . عده‌اى براى آوردن كوكنار خشك به اطراف رفتند و مقدارى كوكنار آوردند و كوكنارهاى خشك جوشانيده شد و عصارهء آن را گرفتند و به بيماران خورانيدند ولى موثر واقع نگرديد و از دومين روز آغاز مرض ، مرگ سربازان من شروع گرديد .\r\nمن خواستم كه از شهر خارج شوم و باردوگاه كه بيرون شهر بود بروم ولى باز جراح نگذاشت و گفت اگر حركت كنى ممكن است زخم‌هاى تو بجراحت بيفتد و آنوقت من از عهدهء معالجه تو برنخواهم آمد افسرانم به من اطلاع ميدادند كه سربازان بيمار آنقدر دچار تهوع و تردد ؟ ؟ شوند كه تمام گوشت بدنشان آب ميگردد و از آنها غير پوست و استخوان چيزى باقى نمىماند و چشم‌ها در كاسه فرو ميرود و لبها خشك و سياه مىشود و همچنين انگشت‌هاى دست‌ها و پاها سياه ميگردد و بعد ميميرند . طورى سربازان ما از مرض و با ميمردند كه قره خان به من گفت اى امير اگر در اينجا بمانى تا آخرين سرباز تو از اين مرض خواهد مرد و چاره‌اى نداريم جز اين‌كه از دهلى برويم\r\n\r\n","description":"","footnote":"","page_name":" 336 ","page_number":344},
  {"content":"\r\n\r\nو پس از اين‌كه از اينجا رفتيم چون تغيير آب‌وهوا خواهيم داد ممكن است از اين مرض نجات پيدا كنيم .\r\nقبل از اينكه مرض و با بروز كند بيست و هفت هزار تن از سربازان من در جنگ دهلى بقتل رسيده يا طورى مجروح شده بودند كه نمىتوانستند به راه بيفتند و من اگر ميخواستم از دهلى بروم ميبايست آنها را بجا بگذارم و بعد از رفتن من هندوان ، همه را بقتل مىرسانيدند .\r\nبراى حفظ جان زخمىها كه بجا مىماندند من مىبايد با خود گروگان ببرم و هندوها بدانند كه اگر مجروحين ما را بقتل برسانند ما گروگان‌هاى آنان را بقتل خواهيم رسانيد . از جمله كسانى كه من مىبايد با خود ببرم ( ملو اقبال ) و ( محمود خلج ) بودند و من خزائن هر دو را به تصرف درآوردم و براى حمل آنها دو هزار حيوان باركش از فيل و اسب و استر ضرورت داشت .\r\nقسمتى از خزائن آنها زر بود و قسمتى گوهر و در بين گوهرها بيش از همه الماس و ياقوت و زبرجد ديده مىشد و اگر من مىخواستم آنهمه جواهر را يك مرتبه در بازارهاى ايران و ماوراء النهر بفروشم بهاى جواهر طورى تنزل ميكرد كه همپايه بهاى زر ميگرديد و من مىبايد جواهر مزبور را نگاه دارم و پس از من در نزد بازماندگانم بماند .\r\nچون مىبايد از سكنه شهر گروگان ببريم من چند تن از برهنمان را هم‌چون گروگان انتخاب كردم و يكى از آنها برهمنى بود كه بر حصار آمد و به من گفت چون تو به دهلى حمله كرده‌اى بيش از هفت سال عمر نخواهى كرد . گفتم او را بحضور من آوردند و بوسيله ديلماج از وى پرسيدم كه نامش چيست ؟ جواب داد اسمش ( گانى هورتا ) مىباشد و ديلماج توضيح داد كه اسم مزبور در زبان هندى روحانى به معناى آتش مقدس است .\r\nگفتم اى مرد ، من ميخواهم از اين شهر بروم اما مجروحين ما با عده‌اى از سربازان كه محافظ آنها هستند در اين‌جا ميمانند و بعد از اين‌كه مجروحين بهبود حاصل كردند با آنها به راه مىافتند و تو بمردم اين شهر بگو كه اگر نسبت به مجروحين ما سوء قصد كنند يا آنها را بيازارند من تمام گروگان‌ها را كه با خود مىبرم بقتل خواهم رسانيد . ( گانى - هورتا ) پرسيد گروگانها را بكجا ميبرى ؟ گفتم هنگام مراجعت آنها را تا ( كويته ) ميبرم و تا آن موقع مجروحين ما بهبود يافته ، به من ملحق شده‌اند و در آن موقع گروگان‌ها را رها خواهم كرد .\r\n( گانى - هورتا ) گفت اگر مجروحين تو بميرند آيا باز گروگانها را بقتل مىرسانى ؟ گفتم نه ، مرد ( برهمن ) گفت اگر مجروحين تو مرض و با بگيرند و بميرند آيا گروگانها را خواهى كشت ؟ گفتم نه ، گفت اى امير ، با ( ملو اقبال ) و ( محمود خلج ) چه ميكنى ؟ گفتم هر دو گروگان هستند و من آنها را با خود به ( كويته ) خواهم برد و اگر مجروحين من از طرف هندوها آسيب ببينند آنها را خواهم كشت و اگر آسيب نبينند با بعضى از شروط آنان را آزاد خواهم كرد و اين را هم بگويم هر دو چون مقاومت كردند و تسليم نشدند مستوجب مرگ هستند و تو هم مستوجب مرگ مىباشى و اگر از روحانيون نبودى من تو را بقتل مىرسانيدم زيرا گفتى كه من بيش از هفت سال عمر نخواهم كرد و لابد اينقدر شعور دارى كه بفهمى حرفى تلخ زدى و كسى كه با يك حرف تلخ ، مردى چون مرا مورد توهين قرار بدهد مستوجب مرگ است . مرد برهمن گفت اى امير آيا از حرف من ترسيدى ؟ گفتم اى مرد ، اگر تو مرا مىشناختى مىفهميدى كه من از مرگ بيم ندارم بخصوص از مرگ در ميدان جنگ .\r\n( گانى - هورتا ) گفت اى امير بزرگ ، تو در ميدان جنگ نخواهى مرد . پرسيدم تو\r\n\r\n","description":"","footnote":"","page_name":" 337 ","page_number":345},
  {"content":"\r\n\r\nيك بار به من گفتى كه بيش از هفت سال عمر نخواهم كرد و اينك ميگوئى كه در ميدان جنگ نخواهم مرد و من ميخواهم بدانم كه اين پيش‌بينىهاى تو ، ناشى از چيست ؟ ( گانى - هورتا ) گفت ؟ ؟\r\nامير بزرگ در اين كشور همه ميدانند كه يك برهمن كه در تمام عمر ، نفس را كشته و از هوس‌هاى حيوانى پرهيز كرده و هرگز از اصولى كه برهما وضع نموده ، منحرف نشده ، داراى استعدادى است كه مىتواند ، آينده را مشاهده كند . گفتم آينده خود را بگو تا بدانم تو در چه موقع و چگونه خواهى مرد ؟ برهمن گفت اى امير بزرگ ، چشم كه همه چيز را مىبيند ، نمىتواند خود را ببيند . گفتم اى مرد از اين حرف تو خوشم آمد زيرا نكته‌اى بديع بود .\r\nموقعى كه با برهمن مشغول صحبت بودم ، صداى شيون و استغاثه بگوشم رسيد و پرسيدم اين صدا از چيست ؟ به من جواب دادند آنهائى كه شيون مىكنند ( پاريا ) هاى تازه مسلمان هستند و مىگويند كه ما را از اين‌جا ببريد زيرا اگر شما برويد و ما اين‌جا بمانيم چون مسلمان شده‌ايم ، هندوان ما را خواهند كشت . گفتم ( پاريا ) ها يعنى پليدان هندوستان را كه مسلمان شده بودند بكشورهاى اسلامى هندوستان منتقل نمايند و به آنها در آن ممالك زمين بدهند تا بتوانند زندگى نمايند .\r\nهمان روز بوسيله كبوتر قاصد نامه‌اى براى عبد الله والى الملك سلطان كويته نوشتم و در آن گفتم كه براى سكونت عده‌اى كنيز از ( پاريا ) ها كه مسلمان شده‌اند ، اراضى وسيع را در نظر بگيرد مشروط بر اين‌كه اراضى مزبور داراى استعداد كشاورزى باشد و بهاى اراضى را از من دريافت كند و بعد از اين‌كه تازه مسلمان‌ها در اراضى مزبور ساكن شدند به آنها مساعدت كند و عوامل زراعت بدهد كه بتوانند كشاورزى نمايند و آن هزينه‌ها را نيز خود من خواهم پرداخت .\r\nبعد از اين‌كه كبوتر رفت ( قره خان ) نزد من آمد و گفت اى امير ، چه نشسته‌اى ؟ ! . . اگر بيدرنگ از اين‌جا مراجعت نكنى قشون تو به كلى نابود خواهد شد هندىها خواهند فهميد كه تو ديگر قشون ندارى و معلوم است كه با تو چه خواهند كرد و بايد همين امروز به راه افتاد .\r\nپرسيدم بيماران وبائى را چه كنيم ؟ ( قره خان ) گفت بيماران وبائى مانند مجروحين بجا مىمانند و اگر زنده ماندند بما ملحق خواهند گرديد .\r\nبعد از اين‌كه ترتيب كار مجروحين و بيمارهاى وبائى را دادم و در تمام شهر جار زدم كه اگر به مجروحين و بيماران سوء قصد شود تمام گروگان‌ها را خواهم كشت ، هنگام عصر ، از ( دهلى ) خارج گرديدم و از راهى كه آمده بودم برگشتم .\r\nچون هنوز زخمهاى من بطور كامل بهبود نيافته بود جراح نگذاشت كه سوار بر اسب شوم و در تحت روان قرار گرفتم . گروگان‌ها و خزانه ( ملو اقبال ) و ( محمود خلج ) را پيشاپيش مىبردند و ما در عقب آنها راه مىپيموديم .\r\nمن ميدانستم در آن راه آذوقه و عليق وجود ندارد چون هرچه وجود داشت ، ما هنگام رفتن به دهلى خورده يا چرانيده بوديم .\r\nلذا چندين دسته سيورسات ، بجلو فرستاده بوديم تا از مناطق اطراف آذوقه و عليق فراوان گرد بياورند و بقسمت‌هائى كه در پيش داشتيم منتقل نمايند . من ميدانستم وقتى وارد منطقه باطلاقى كه ( گفتم بيش از يك راه ندارد ) بشويم دسته‌هاى سيورسات\r\n\r\n","description":"","footnote":"","page_name":" 338 ","page_number":346},
  {"content":"\r\n\r\nنمىتوانند وارد مناطق اطراف شوند زيرا در باطلاق فرو خواهند رفت و لذا قبل از اينكه قشون به آنجا برسد بايد آذوقه و عليق در سر راه آماده باشد ( توضيح - آن منطقه باطلاقى امروز وجود ندارد چون قبل از اينكه سرزمين هندوستان بدست انگليسيها بيفتد سلاطين هندوستان كه از فرزندان ( بابر ) بودند و مورخين اروپائى آنها را سلاطين مغول هندوستان مىخوانند و بعضى از آنها ، در هندوستان مبادرت باصلاحات بزرگ نمودند ، آن باطلاق‌ها را خشك كردند و مزرعه و مرتع بوجود آوردند و نادرشاه افشار پادشاه ايران ، هنگام حمله به ( دهلى ) براحتى از آن منطقه گذشت زيرا در آنجا باطلاق وجود نداشت - مارسل بريون )\r\nوقتى به ويرانه قلعه جومبه رسيديم من تخت روان را رها كردم و سوار اسب شدم و چون آن منطقه كه مار فراوان داشت بعد از اين‌كه اردوگاه بوجود آمد ، اطراف آن آتش افروختيم كه از گزند مارها مصمون باشيم . روز بعد از ويرانه قلعه ( حومبه ) به حركت درآمديم و راه قلعهء ( لونى ) را پيش گرفتيم و از آن ببعد عبور ما بطورى كه هنگام رفتن به ( دهلى ) گفتم منطقه فيل‌هاى وحشى بود . طلايه من كه براى كسب خبر از قلعه ( لونى ) رفته بود بعد از مراجعت گفت كه آن قلعه همچنان مدافع دارد و بايد آن را دور زد يا با جنگ مسخر نمود .\r\nبعد از اين‌كه ما از ( دهلى ) حركت كرديم در روزهاى اول و دوم و سوم ، سربازانم كماكان مبتلا به و با مىشدند و از پا درمىآمدند ولى از روز چهارم شماوه مبتلايان كم شد و پس از اين‌كه به قلعه ( لونى ) نزديك گرديم ، ديگر مرض و با در قشون من بروز نكرد و فهميدم كه كانون مرض و با ( دهلى ) بوده و چون از آنجا دور شديم ، توانستيم خود را از مرض خوفناك و با برهانيم . در روزهائى كه و با در قشون من قتل عام ميكرد به من مىگفتند كه از سربازان مريض كناره بگير و به جاهائى كه بيماران وبائى هستند نرو زيرا بيمار خواهى شد و خواهى مرد .\r\nليكن من با اين‌كه پيوسته نزديك بيماران وبائى بودم مريض نشدم و معلومم شد كه انسان ممكن است كه دائم بوى مرض و با را استشمام كند و نميرد . هندوها به من گفته بودند كه فصل باران هندوستان باسم ( برسات ) رسيده و در فصل باران ، مثل اين‌كه درهاى آسمان گشوده مىشود روز و شب باران مىبارد . در كشورهاى ديگر ، فصل باران پائيز و زمستان است اما در هندوستان ، باران در بحبوحه فصل تابستان شروع مىشود و آغاز باران ، با گرم‌ترين ايام تابستان مواجه ميگردد . به همين جهت هندىها از نزول باران لذت مىبرند زيرا هوا را تعديل و خنك مىكند .\r\nما وقتى از دهلى به راه افتاديم از گرما خيلى ناراحت بوديم و ما هم ميل داشتم كه باران ببارد و هوا را خنك كند ولى من ميدانستم كه بعد از شروع شدن باران حركت ما متوقف خواهد شد يا اين‌كه خيلى كند خواهد گرديد . باران هندوستان نزديك سى تا چهل روز طول مىكشد ولى در آن مدت ، همواره باران نمىبارد و گاهى متوقف ميگردد و ما مىتوانستيم هنگام توقف باران به راه ادامه بدهيم .\r\nترديدى وجود نداشت كه در روزهاى اول نزول باران برسات حركت ما متوقف مىشد و به همين جهت من به سربازان خود گفتم كه تمام سربازان را آماده كنند تا بكمك گروگان‌ها و سكنه محلى درخت‌ها را بيندازند و سرپناه بسازند . ما براى اتراق احتياج بخانه‌هاى واقعى نداشتيم زيرا هوا گرم بود و فقط محتاج سرپناه بوديم تا مردان و اسب‌ها از باران معذب نشوند و سربازان ما مىتوانستند در مدتى كوتاه آن سرپناه‌ها را بسازند .\r\n\r\n","description":"","footnote":"","page_name":" 339 ","page_number":347},
  {"content":"\r\n\r\nوقتى به قلعه ( لونى ) رسيديم چشم من بالاى برج قلعه بيك سر و جسدى چون خيك بزرگ و متورم افتاد .\r\nبا اين‌كه سر بر اثر مرور ايام ، تغيير شكل داده بود من دانستم كه سر پسرم ( سعد وقاص ) است . اما نميدانستم آنچه زير سر آويخته شده و چون يك خيك متورم مىباشد چيست ؟ بعد دانستم كه آن هم پوست پسر من است كه پر از كاه كرده‌اند .\r\nمن نمىتوانستم بگويم كه بعد از مشاهده سر ، و پوست آكنده از كاه پسرم ، چه حال به من دست داد . من پيش‌بينى ميكردم كه پسران من روزى در ميدان جنگ كشته خواهند شد همچنان‌كه خود من هم ممكن بود روزى در ميدان جنگ بقتل برسم . مرگ يك مرد سلحشور در ميدان جنك ، يك واقعه عادى است اما پيش‌بينى نميكردم پوست پسرم را پر از كاه خواهند نمود و از ديوار برج قلعه خواهند آويخت .\r\nمن فكر ميكردم كه فرمانده قلعه ( لونى ) بعد از قتل پسرم ، آنقدر شعور دارد كه جنازه يك پادشاهزاده چون او را دفن كند و نگذارد كركس‌ها چشم پسرم را درآورند و پرندگان لاشخوار از گوشت وى تغذيه نمايند . اما ( كارتار ) كوتوال قلعه ( لونى ) احترام پسرم را رعايت نكرد و پوست او را از كاه انباشت و لابد لاشهء بدون پوست را در صحرا انداخت تا طعمه جانوران گردد . تغيير حالى كه به من دست داد ناشى از بىاحترامى نسبت به پسرم بود نه كشتن او .\r\nهنوز نميدانستم پسرم ( سعد وقاص ) را چگونه كشته‌اند و قبل از اين‌كه راجع بچگونگى قتل او تحقيق كنم امر كردم كه درختان جنگل را بيندازند و در پيرامون قلعه ( لونى ) سرپناه بسازند تا بعد از نزول باران اسبها و مردان زير سقف باشند و خيس نشوند .\r\nهنگامى كه مردان ما به كار مشغول بودند ، مردى از بالاى حصار قلعه ، چند مرتبه بانك زد و ديلماج به من گفت آن مرد مىگويد اى امير تيمور در اين‌جا توقف نكن و برو ، زيرا اگر توقف كنى مثل پسرت كشته خواهى شد و پوست تو را نيز پر از كاه خواهيم كرد و كنار پسرت قرار خواهى گرفت .\r\nمن به افسران خود گفتم كه كار ساختمان سرپناه‌ها را زودتر باتمام برسانند كه ما بتوانيم به قلعه ( لونى ) حمله نمائيم و هم‌چنين بافسران سپردم كه مواظب باشند مورد شبيخون قرار نگيرند و از افروختن آتش پيرامون اردوگاه در موقع شب غفلت نورزند و هرقدر بيشتر آتش افروخته شود بهتر است چون فيل‌هاى وحشى را كه در آن منطقه فراوان هستند مىترساند و از ورود آنها باردوگاه ممانعت مىكند .\r\nآنوقت باران ( برسات ) شروع شد و طورى باران ميباريد كه انسان تصور ميكرد طوفان نوح تجديد شده است . بهر اندازه كه ما از باران ناراحت بوديم برعكس فيل‌هاى وحشى لذت ميبردند قبل از باران ما صداى فيل‌هاى وحشى را در موقع روز نمىشنيديم . اما بعد از اين‌كه باران آغاز گرديد ، حتى هنگام روز ، صداى فيلان وحشى بگوشمان ميرسيد ما چون در حال جنك بوديم قدغن كرده بودم كه سربازانم به شكار فيل نروند و اگر ميخواستند فيل را صيد كنند زير باران شديد و سيلابى شكار فيل ، امكان نداشت . در وسط روز گاهى باران متوقف ميگرديد و قسمتى از آسمان پديدار مىشد و كمان رنگين در آسمان آشكار ميگرديد و باز باران نزول مينمود . در آن باران شديد ، مرغابىها هنگام شب از آسمان عبور ميكردند و ما تا بامداد صداى آنها را مىشنيديم\r\n\r\n","description":"","footnote":"","page_name":" 340 ","page_number":348},
  {"content":"\r\n\r\nروزها هم صداى طيور دريائى مسموع ميگرديد در صورتى كه بين ما و دريا فاصله‌اى زياد وجود داشت .\r\nما چون براى خود و اسب‌ها سرپناه ساخته بوديم مرطوب نمىشديم . اما اعمال جنگى بر اثر باران دائمى فلج شد و ما نتوانستيم به قلعه ( لونى ) حمله‌ور شويم . قلعه ( لونى ) بالاى يك تپهء سنگى قرار گرفته بود و اگر ما ميخواستيم نقب حفر كنيم ، ميبايد آن را از پائين تپه شروع نمائيم و چون تپه از سنگ بود حفر يك نقب ، در آن امكان نداشت مگر با قلم حجاران و سالها طول ميكشيد تا حفر يك نقب به اتمام برسد . قلعه‌اى وجود ندارد كه نتوان با محاصره آن را تصرف نمود و آنهائى كه محصور هستند عاقبت بر اثر گرسنگى مجبور به تسليم مىشوند ولى من نميتوانستم مدتى طولانى در هندوستان توقف كنم و ميخواستم برگردم و راه كشور ( روم ) را پيش بگيرم .\r\n( توضيح - مقصود از ( روم ) آسياى صغير است كه كشور كنونى تركيه مىباشد و در قديم آن كشور را در ممالك شرق باسم ( روم ) ميخواندند و هنوز در قسمتهاى مغرب ايران ، يعنى در كردستان و كرمانشاهان ، سال‌خوردگان كشور تركيه را بنام ( روم ) ميخوانند - مترجم )\r\nاز آن گذشته ادامه توقف من در هندوستان خطرناك بود و شايد پادشاهان هندوستان با هم متحد مىشدند و يك قشون بزرگ مىآراستند و به جنگ من مىآمدند . من ترس ندازم ولى شجاعت با مآل‌انديشى مغاير نيست و يك مرد شجاع اگر مآل‌انديش نباشد شكست خواهد خورد . لذا من ميبايد هرچه زودتر قلعه ( لونى ) را تصرف و ويران نمايم و راه مراجعت را پيش بگيريم در روزهائى كه باران برسات هر نوع عمل جنگى را متوقف كرده بود نجاران ما زير سقف سرپناه‌ها منجنيق مى - ساختند و من ميدانستم كه براى تصرف قلعه ( لونى ) بايد از منجنيق استفاده كرد .\r\nهمين‌كه در وسط روز باران متوقف ميگرديد هزارها طوطى به پرواز درمىآمدند و صيحه ميزدند و كسى نميدانست آن طوطىها از كجا مىآيند و بكجا مىروند علاوه بر طوطىها ، بعد از وقفه باران ده‌ها هزار ميمون روى درختها حركت ميكردند و از شاخه‌اى بشاخه ديگر منتقل - ميگرديدند تا اين‌كه خود را نزديك اردوگاه‌ها مىرسانيدند . ما ميدانستيم كه آنها براى غارت آذوقه ما مىآيند لذا جانوران مزبور را به تير مىبستيم و همين‌كه يك ميمون تير مىخورد و از درخت سقوط ميكرد ميمون‌هاى ديگر ميگريختند . هندوها طبق آئين خود جانوران را بقتل نمى - رسانند و بهمين‌جهت طوطى و ميمون در هندوستان خيلى زياد است و در سراسر هندوستان يك ميوه جنگلى بدست هنديها نمىرسد زيرا تمام ميوه‌هاى جنگلى را حيوانات مىخورند و گاهى بوزينه‌هاى گرسنه به مزارع حمله‌ور ميشوند و نميتوان جلوى آنها را گرفت . و خطر ميمونها براى بعضى از مزارع هندوستان مانند خطر ملخ است . تا انسان باران ( برسات ) هندوستان را نبيند نمىفهمد كه باران تند يعنى چه ؟\r\nبه من گفتند كه در همه جاى هندوستان باران برسات آنقدر شديد نيست و در بعضى نقاط حتى ملايم است . ولى در آنجا كه ما بوديم مدت سىشبانه روز ( غير از چند ساعت وقفه باران در هر روز ) باران سيلابى باريد تندى باران شبيه بود به رگبار بهارى در وطن من و مدت سى روز ، و سى شب ، به همان شدت باران نزول كرد . ما اطراف تپه‌اى را كه قلعه ( لونى ) بالاى آن بود گرفتيم و آب باران كه بر تپه مىباريد چون سيل به طرف اردوگاه ما سرازير مىشد . ليكن ( شير بهرام مروزى ) معمار ما ، قبل از اين‌كه باران آغاز گردد پيش‌بينى كرد كه آب تپه بسوى اردوگاه ما سرازير خواهد شد و جلوى\r\n\r\n","description":"","footnote":"","page_name":" 341 ","page_number":349},
  {"content":"\r\n\r\nاردوگاه يك سد كم‌ارتفاع بوجود آورد و سدرا طورى ساخت كه آب باران بعد از فرود آمدن از تپه به طرف جنگل پائين برود و در جنگل از آب باران يك دريا بوجود آمد و فيل‌هاى وحشى در آن غوطه مىخوردند .\r\nمن چون ميدانستم سربازان من بر اثر بيكارى خام و تنبل خواهند شد امر كردم كه هر روز ، در زير سرپوشيده‌ها سربازان مشق شمشيربازى كنند و كشتى بگيرند و همين‌كه باران متوقف مىشد مىگفتم كه اسب‌ها را از زير سرپوشيده‌ها خارج نمايند و بگردانند زيرا اسب هم مانند انسان بر اثر بيكارى تنبل مىشود و استقامت را در راه‌پيمائى از دست ميدهد و همين كه دو فرسنگ راه پيمود به نفس ميافتد و بايد آن جانور را هر روز گردانيد تا اينكه ورزيده شود و كاهل نگردد .\r\nبعد از سى شبانه روز ، باران برسات كه گوئى تمام شدنى نبود قطع شد و يك شب ، ابر متفرق گرديد و ما ستارگان را در آسمان ديديم . در آن شب ديگر صداى مرغابى بگوشمان نرسيد و هندو - هائى كه با ما بودند بشارت دادند كه ( برسات ) تمام شد . در تمام مدتى كه باران مىباريد من از وضع دهلى بدون اطلاع بودم نه قاصدى از آنجا به من رسيد نه كبوتر نامه بر زيرا در باران‌هاى تند كبوتر قادر به يافتن راه خود حتى پرواز نيست . من نميدانستم آيا سربازان وبائى كه من در دهلى گذاشته‌ام مرده‌اند يا معالجه شدند يا اين‌كه هندوان آنها را قتل عام كردند . گروگان‌هاى هندى هم‌چنان با ما بودند و ( ملو اقبال ) و ( محمود خلج ) زير يكى از سرپوشيده‌ها بسر ميبردند و نگهبانان ما روز و شب از آن دو ، و ساير گروگان‌ها مراقبت مىنمودند كه نگريزند . ( كارتار ) توال قلعهء لونى ميدانست كه ( ملو اقبال ) و ( محمود خلج ) در دست من اسير هستند و با اينكه در اولين روز رسيدن ما به قلعه ( لونى ) ، ( ملو اقبال ) براى كوتوال پيام فرستاد كه تسليم شود آن مرد تسليم نشد و گفت مقاومت خواهد كرد و خواهد جنگيد .\r\nدر شبى كه باران قطع شد و هندوها به من بشارت دادند كه ( برسات ) باتمام رسيد من سرداران خود را احضار كردم و نقشه كلى جنك را براى آنها توضيح دادم و گفتم : از بامداد فردا ، ما بقلعه حمله خواهيم كرد و روش ما همان است كه در ( دهلى ) پيش گرفتيم ولى بدون توقف ما بايد حصار قلعه را بوسيله باروت ويران كنيم و راه استفاده از باروت اين مىباشد كه پاى ديوار يك يا دو يا سه حفره ايجاد نمائيم تا در آن‌ها باروت انباشته شود و محترق گردد . ممكن است كه مدافعين از بالاى حصار بر سر ما كه مشغول حفارى در پاى ديوار هستيم ، سنگ ببارند و سرب آب كرده يا روغن داغ يا آبجوش بريزند و شما بايد طورى قسمت فوقانى حصار را هدف منجنيق‌ها بسازيد كه كسى نتواند از آن سر بيرون بياورد و روى ما سنگ ببارد يا چيز ديگر بريزد . من مرتبه اول كه به اين قلعه رسيدم متوجه شدم كه حصار و برج‌هاى اين قلعه مشكول ندارد ( توضيح - مشكول عبارت است از مجرائى كه در داخل حصار يا برج به طرف پائين ( يا پاى حصار يا برج ) احداث ميكردند تا از آنجا بر مدافعين سنگ ببارند يا آبجوش يا سرب مذاب بر سرشان بريزند و چون مجراى مزبور يك مجراى داخلى بود ، مهاجمين نميتوانستند مدافعين را در پشت حصار يا برج ببينند بچه كار مشغول هستند - مترجم )\r\nلذا اهل قلعه مجبورند كه هنگام افكندن سنگ و باريدن آبجوش و غيره خود را نشان بدهند و ضربات منجنيق‌هاى ما عرصه را بر آنها تنك خواهد كرد . درحالىكه منجنيق‌هاى ما مشغول كار هستند و حفاران در پاى حصار حفره بوجود ميآورند عده‌اى از سربازان ما بايد تظاهر به بالا رفتن از حصار بنمايند تا اين‌كه حواس مدافعين پرت شود و نتوانند نيروى خود را در يك نقطه\r\n\r\n","description":"","footnote":"","page_name":" 342 ","page_number":350},
  {"content":"\r\n\r\nمتمركز نمايند .\r\nبعد از اين‌كه جلسه مشاوره جنگى خاتمه يافت و سرداران خود را مرخص نمودم دستور دادم كه منجنيق‌هائى را كه به قطعات منفسل ساخته بودند از تپه بالا ببرند و اطراف قلعه سوار نمايند منجنيق‌هاى ما بقدرى بزرك بود كه نميتوانستند آن را بالاى تپه ببرند و مجبور بودند كه به قطعات منفصل بسازند ( و بطور كلى هر منجنيق به قطعات منفصل ساخته مىشود ) و آنگاه آن قطعات را در بالاى تپه سوار كنند . ما ميدانستيم كه منجنيق سبك ، موثر واقع نمىشود و دستور داده بودم منجنيق هائى بسازند كه بتواند سنگهائى يك خروارى را پرتاب نمايند و بازوى منجنيق‌ها بقدرى سنگين بود كه براى پائين آوردن آن پنجاه مرد ، نيروى خود را متمركز مىنمودند .\r\nوقتى طليعه بامداد دميد ، حفاران ما كه به چند دسته تقسيم شده بودند از تپه بالا رفتند و خود را بحصار نزديك كردند و همانموقع سنگباران منجنيق‌هاى بزرك ما بسوى اهل قلعه شروع شد .\r\nحفاران ما در پاى حصار وضعى وخيم داشتند چون از يك طرف مدافعين بر سرشان سنك ميباريدند و از طرفى ، بعضى از سنك‌هاى منجنيق پس از اصابت به حصار برميگشت و روى حفاران سقوط مىنمود و آنانرا له ميكرد . ليكن ما چاره نداشتيم جز اين‌كه پاى حصار قلعه ( لونى ) حفره بوجود بياوريم و ديوار قلعه را با احتراق باروت ويران كنيم تا بتوانيم وارد حصار شويم .\r\nمن از ذكر جزئيات جنك قلعه ( لونى ) خوددارى ميكنم و ميگويم كه در بامداد روز سوم ما توانستيم در دو موضع ، قسمتى از ديوار قلعه را ويران نمائيم . در آن روز من ، با خفتان و مغفر براى جنك آماده شدم و سردارانم هرقدر ممانعت كردند تا بميدان جنك نروم نپذيرفتم و گفتم اگر انتقام فرزندم را من نگيرم كه بگيرد . وقتى ديوار ويران شد من با دسته‌اى از سربازان خود كه همه روئين‌تن بودند از شكافى كه در ضلع شرقى ديوار بوجود آمده بود وارد قلعه گرديدم هنگامى كه قدم بدرون قلعه نهاديم از اطراف ، تير ، چون باران بر ما ميباريد . ليكن ما بدون اعتناء بر تيرباران خصم در قلعه جلو رفتيم و آنگاه اولين دسته مدافعين جلوى ما را گرفتند و مردى فرياد زد ( تيمور ) و بعد از آن چيزهائى گفت كه چون به زبان هندى بود من نفهميدم و در بين اظهاراتش فقط نام خود را شناختم اما حدس زدم كه به من ناسزا ميگويد .\r\nمن با دو دست پيكار مىكردم يعنى با دست راست شمشير و با دست چپ تبر ميزدم و در طرفين من سربازانم با يك دست ميجنگيدند و در لحظه‌هاى اول بر من محقق شد كه خصم ، نيرومند است و بايد براى از پا درآوردن او بيشتر فداكارى كرد . يك افسر به عقب فرستادم و به ( قره خان ) دستور دادم كه هرقدر مىتواند سرباز بكمك من بفرستد و بعد از ساعتى كه ما در درون قلعه مىجنگيديم چندين هزار از سربازانم وارد قلعه شدند . من و كسانى كه در پيرامونم بودند قدم‌به‌قدم جلو ميرفتيم تا خود را به قسمت مركزى قلعه كه ميدانستم ( كارتار ) بايد آنجا باشد برسانيم . اما هنوز به آنجا نرسيده بوديم كه دسته‌اى ديگر از مدافعين مقابل ما نمايان گرديدند و باز مردى فرياد زد ( تيمور ) و سپس به زبان هندى چيزهائى بر زبان آورد . من ديدم كه وى مردى است چون من و داراى سبيل بلند و من فرياد زدم تيمور من هستم . آن مرد به خود اشاره كرد و گفت ( كارتار ) و دانستم كوتوال قلعه اوست و بسوى او خيز برداشتم .\r\nاو شمشير خود را به طرف من انداخت و من با تبر طورى بر دستش زدم كه شمشير از كفش افتاد و دست\r\n\r\n","description":"","footnote":"","page_name":" 343 ","page_number":351},
  {"content":"\r\n\r\nراستش مفلوج شد و لحظه‌اى ديگر شمشير من روى صورت كارتار فرود آمد و تمام صورت را شكافت و خون بيرون ريخت . اما ( كارتار ) خم شد كه از زمين چيزى بردارد و به من حمله‌ور شود و مرتبه‌اى ديگر تبر من به حركت درآمد و طورى در پشت آن مرد رفت كه به زحمت تبر را از پشت او بيرون آوردم . وقتى تبر از كالبد ( كارتار ) خارج شد ديدم كه وى تكان نمىخورد و دريافتم كه مهره‌هاى پشت او شكافت .\r\nمهره پشت در بدن انسان مكانى است كه اگر شكافته شود انسان در يك چشم برهم زدن از حركت ميافتد و گرچه زنده است ولى قدرت حركت ندارد .\r\nيك پاى ( كارتار ) را گرفتم و او را روى زمين كشيدم . سربازان من كه ديدند من لاشه‌اى را روى زمين مىكشم حيرت نمودند زيرا چيزى مشاهده مىكردند كه در من بدون سابقه بود .\r\nسربازانم كوچه دادند و من همچنان ( كارتار ) را روى زمين كشيدم تا اين‌كه از صحنه كارزار دور شدم و در آنجا ديلماج را خواستم .\r\nبعد از آمدن ديلماج به او گفتم به زبان هندى به ( كارتار ) بگويد كه من به انتقام پسرم سرش را خواهم بريد و پوستش را از كاه خواهم آكند اما ( كارتار ) با اينكه با چشمهاى باز مرا مىنگريست نتوانست جواب بدهد و لبهايش تكان نميخورد و من از اين موضوع متعجب نگرديدم زيرا بعد از اينكه مهره‌ها قطع شد انسان قادر نيست حتى پلك چشم ها را برهم بزند تا چه رسد باينكه لبهايش تكان بخورد و حرف بزند و منظورم اين بود كه ( كارتار ) قبل از مرك بداند كه بدست من كشته مىشود .\r\nسپس با دست خود و با يك ضربت شمشير سرش را از بدن جدا كردم و دهان را نزديك فواره خون شاهرگ او گذاشتم و دو جرعه از خون وى را بخون‌خواهى پسرم سعد وقاص نوشيدم و امر كردم پوستش را بكنند و پر از كاه نمايند . ( توضيح - تيمور لنگ ميدانست كه وقتى ستون فقرات و بقول او مهره‌هاى پشت قطع شد انسان قادر نيست حتى پلكهاى چشم را برهم بزند ولى نميدانست كه حواس پنجگانه و ساير حواس نيز از كار ميافتد و مردى كه ستون فقرات و مغز حرامش قطع شود نميتواند ببيند و بشنود و درد را حس نمايد و بنابراين كارتار بر خلاف تصور تيمور لنگ نشنيد كه ديلماج چه گفت و درد خنجر امير تيمور را حس نكرد - مارسل بريون )\r\nوقتى جنگ در قلعه ( لونى ) باتمام رسيد از مدافعين آن قلعه فقط دويست و شش تن باقى مانده بودند و بقيه بدست ما بقتل رسيدند . بدستور من سر تمام مقتولين از بدن جدا شد و از سرهاى آنها يك هرم ( يك منار ) ساختم و گفتم كه سر كوتوال قلعه و پوست پر از كاه او را بالاى منار قرار بدهند . من سر و پوست پسرم را در آن نزديكى به خاك سپردم و معمار ما براى او آرامگاهى ساخت .\r\nامر كرد كه تمام سكنه هندوى اطراف را براى ويران كردن حصار قلعه ( لونى ) به بيگارى بگيرند تا اينكه ديگر آن حصار در سر راه من مانع نشود و در حالى كه هندوان مشغول ويران كردن حصار ( لونى ) بودند غنائمى را كه در ( دهلى ) بدست آورده بودم از راه قندهار و كابل به ( كش ) فرستادم .\r\nپس از مراجعت از ( لونى ) يكى از كارهاى من ترتيب اسكان پارياهاى تازه مسلمان در\r\n\r\n","description":"","footnote":"","page_name":" 344 ","page_number":352},
  {"content":"\r\n\r\nكشورهاى اسلامى و هندوستان بود چون بطوريكه گفتم طبقهء پليد هندى بعد از اينكه مسلمان شدند جرئت نداشتند كه در وطن سابق خود زندگى نمايند و ميگفتند كه اگر در آنجا سكونت كنند بعد از رفتن من بدست هندوان كشته خواهند شد . اين بود كه من صلاح ديدم كه آنها در كشورهاى اسلامى هندوستان زندگى نمايند و بهر يك قطعه زمينى بدهند تا بتوانند در آنجا زراعت كنند . بيمارى و با مانع از اين شد كه من بتوانم در هندوستان هندوان را مسلمان كنم و پارياهاى تازه مسلمان بين هم‌كيشان بسر ببرند . ولى با سكونت دادن آنها در كشورهاى اسلامى جانشان را از لحاظ آينده آسوده كردم . من قيمت اراضى محل سكونت تازه مسلمان‌ها را ببهاى عادله پرداختم و به عبد الله والى الملك سلطان ( كويته ) سپردم كه ناظر بر امور تازه مسلمانان باشد و مراقبت نمايد كه آنها مورد ظلم قرار نگيرند و يكعده روحانى را بولاياتى كه محل سكونت آنان مىباشد بفرستد تا تكاليف مذهبى را به آنها بياموزند .\r\n( ابدال كلزائى ) پادشاه كشور ( غور ) و سربازانش كه در جنگهاى هندوستان شجاعت بخرج دادند غنائم جنگى بسيار تحصيل نمودند و هرچه بدست آورده بودند به آن‌ها بخشيدم و چيزى از آنان نگرفتم .\r\n\r\n","description":"","footnote":"","page_name":" 345 ","page_number":353},
  {"content":"\r\n\r\n\r\nفصل بيست و پنجم جنگ در كشور شام و تصرف شهرهاى آن\r\nبعد از مراجعت از هندوستان در اولين روز بهار وارد كابل شدم و بدون توقف در آنجا راه وطن را پيش گرفتم و در روز هيجدهم فصل بهار قدم به ( كش ) نهادم و هنگامى كه وارد آن شهر كه خود بنا نهاده بودم شدم آنجا را چون بهشت ديدم .\r\nهنوز فصل گلهاى بهارى نشده بود اما همه جا سبز مينمود و درختهائى كه كنار خيابان‌هاى آن كاشته بودند رشد كرده بود . گفتم كه من ميخواستم سكنه شهر ( كش ) در رفاه زندگى كنند و در آن شهر محتاج وجود نداشته باشد ، لذا مرتبه‌اى ديگر وضع زندگى مردم شهر را از نظر گذرانيدم تا اين‌كه بدانم آيا كسى محتاج هست يا نه ؟ ولى هيچكس احتياج نداشت و همه با رفاه زندگى مينمودند .\r\nزيبائى و صفاى شهر از من دعوت مىنمود كه در آنجا استراحت كنم و لااقل تا فصل گل سرخ و زرد آنجا بمانم ولى به خود نهيب زدم و گفتم مگر نشنيدى كه برهمن هندى به تو گفت كه بيش از هفت سال زنده نيستى آيا ميخواهى كه اين مدت كوتاه را كه از عمر تو باقى مانده صرف تن‌پرورى نمائى . تو هنگامى كه در نيمه عمر بسر ميبردى و اميد داشتى كه عمرى طولانى ميكنى ، تن‌پرورى را شعار خود نساختى و آيا اينك كه سنوات آخر عمرت خواهد رسيد ميخواهى آخر عمر را بخوشى بگذرانى . تو بعد از اين بهار فقط شش بهار ديگر را خواهى ديد و آنگاه در ميدان جنگ بقتل خواهى رسيد . زيرا مردى چون تو در بستر بيمارى نميميرد بلكه در صحنه كارزار بقتل ميرسد ( اين پيش‌بينى تيمور لنك درست درنيامد و او كه در جنگهاى مخوف جان بدر برده بود در بستر بيمارى زندگى را بدرود گفت - مارسل بريون ) برخيز و ايام كوتاه عمر را كه براى تو مانده غنيمت بدان و راه ( روم ) را پيش بگير و سرزمين ( روم ) را كه در مغرب قرار گرفته بر كشورهائى كه در شرق گرفته‌اى ضميمه كن تا اينكه در زمان حيات و بعد از مرگ تو را ( سلطان المشرقين و المغربين ) بخوانند . برخيز و به ( سمرقند ) برو و در آنجا دو سنك بر زمين نصب كن اول سنك بناى مسجد خدا و دوم سنك بناى آرامگاه خودت . مردى چون تو كه از مرگ بيم ندارد بايد آرامگاهش را بدست خود بسازد و آنان كه از مرگ بيم دارند جاهل و ناتوان هستند . ( هو  الَّذِي لا يَمُوتُ  ) ( يعنى او كسى است كه نميميرد - مترجم ) در تمام عمر ورد زبان تو بوده و تو ميدانى كه جز خداى بزرگ هيچ‌كس و هيچ‌چيز باقى نميماند\r\n\r\n","description":"","footnote":"","page_name":" 346 ","page_number":354},
  {"content":"\r\n\r\nو حتى خورشيد جهان‌تاب نيز از بين ميرود و خاموش مىشود . در ( كش ) بيش از سه روز توقف نكردم و همين‌كه از كار شهر فارغ شدم به راه افتادم و بعد از سركشى به چند شهر و قصبه در روز سىام بهار قدم به ( سمرقند ) نهادم و اولين كار كه كردم اين بود كه مكانى وسيع را براى ساختن يك مسجد بزرگ انتخاب نمودم و آنگاه مكانى ديگر را براى قبر خود انتخاب كردم و بدست خود اولين سنك بناى آرامگاه خود را بر زمين نصب نمودم .\r\n( اين مسجد و همچنين آرامگاه تيمور لنك امروز در سمرقند هست اما تمام تزيينات گرانبهاى مسجد در قرون گذشته ربوده شد - مارسل بريون )\r\nهنگاميكه دستور ساختمان هر دو بنا را صادر كردم به معمار گفتم هيچكس از عمر خود آگاه نيست و شايد آنچه از عمر من باقى مانده كوتاه باشد و من ميل دارم كه قبل از مرگ شاهد اتمام بناى مسجد و آرامگاه باشم . معمار گفت بناى آرامگاه بيش از دو سال طول نميكشد اما ساختن مسجد چهار سال طول خواهد كشيد . گفتم من ميل دارم مسجدى ساخته شود كه تا دو هزار سال ويران نگردد معمار گفت تا آنجا كه در قوه دارم خواهم كوشيد كه بناى مسجد محكم باشد . همين‌كه سنگهاى دو بنا را نصب كردم و هزينه ساختن هر دو را تأمين نمودم از سمرقند خارج شدم و بصحرا رفتم تا اين‌كه يك قشون جديد را براى رفتن بسوى مغرب بيارايم تمام سربازان خسته و رنجور را بعد از پرداخت يك قطعه زمين بهر يك از آنها براى زراعت مرخص كردم . زيرا براى پيكارهاى مغرب احتياج بمردانى جوان و تازه نفس و باذوق و شوق داشتم .\r\nسربازانى كه سالها با من در جنگها شركت نمودند با خوشدلى مرا ترك كردند و به من گفتند كه بقيه عمر ثناخوان من خواهند بود زيرا تا روزى كه زنده هستند از حيث معاش دغدغه ندارند .\r\nقبل از اين‌كه با سربازان جوان و تازه نفس بسوى مغرب به راه بيفتم پسرم ( شاهرخ ) را جانشين خود نمودم و به او گفتم كه مقر خويش را در شهر ( كش ) قرار بدهد و زمستان‌ها بسمرقند برود تا اين‌كه هر دو شهر آباد شود . به ( شاهرخ ) خاطر نشان كردم كه سرزمين وسيعى كه يك طرف آن ( دهلى ) و طرف ديگرش بغداد مىباشد قلمرو سلطنت من است و در آن قلمرو وسيع ، همه جا ، بوسيله كبوتر خانه‌ها با سمرقند ارتباط دارد . بطورىكه اخبار اقصى نقاط آن اقليم پهناور در اندك مدت به ( سمرقند ) ميرسد و او هرگز از كار مملكت بىاطلاع نميماند . به ( شاهرخ ) گفتم يك آفت بزرگ ، هر سلطان .\r\nرا تهديد مىنمايد و او اگر بخواهد در غياب من كشور را به خوبى اداره نمايد بايد از آن آفت بپرهيزد .\r\nآن آفت تنبلى و تن‌پرورى است و سلطانى كه تنبل و تن‌پرور گرديد بطور حتم بدست يك مرد نيرومند از پا درمىآيد . به شاهرخ گفتم من از سن چهل‌سالگى تا امروز يك جام شراب ننوشيده‌ام و يك وعده نماز من قضا نشده مگر بر اثر جنگ يا بيمارى و هرگز اتفاق نيفتاده كه بيش از دو هفته در يك شهر سكونت نمايم و در هيچ موقع از تمرين جنگى سربازان خود غافل نبوده‌ام . با اتخاذ اين روش تا امروز توانسته‌ام قدرت و مكنت خويش را حفظ نمايم و يقين دارم تا روزى كه به اين روش ادامه مىدهم كسى نخواهد توانست مرا از پا درآورد مگر آنكه در ميدان جنگ كشته شوم كه آن موضوعى ديگر است . به پسرم گفتم تو هم اگر ميخواهى كشورى را كه به تو مىسپارم به خوبى اداره كنى و گردن‌كشان نتوانند تو را از سرير سلطنت فرود بياورند بايد تنبلى و تن‌پرورى و عيش را بر خود حرام نمايى .\r\n\r\n","description":"","footnote":"","page_name":" 347 ","page_number":355},
  {"content":"\r\n\r\nاگر يك شب جام شراب با لب تو جفت شد و شب را با نيكو منظران گذرانيدى بامداد روز ديگر ، مرد كار نخواهى بود و نخواهى توانست در آن روز كشورى را كه به تو سپرده‌ام اداره نمائى و شراب شب قبل ، در بامداد روز ديگر ، تو را دچار خمارى و سستى خواهد كرد و چون توانائى كار كردن ندارى باز راغب به شراب و مصاحبت نيكو منظران مىشوى و روز تو هم با شراب و مغازله خواهد گذشت . سلاطينى كه در سراشيبى انحطاط سقوط كردند بر اثر صرف شراب و آميزش با نيكو منظران بود .\r\nآيا هرگز شنيده‌اى كه يك برزگر يا آهنگر دوچار انحطاط شود ؟ يك برزگر يا آهنگر تا آخرين روز عمر برزگر و آهنگر است و كسى نميتواند كار و وسيله معاش او را از دستش بگيرد . چون برزگر يا آهنگر گرد باده و ساده نميگردد چون وسيله دسترسى به آنها را ندارد .\r\nولى سلاطين و امراء وسيله دسترسى به عيش و طرب را دارند و خوشگذارانى روزبروز انسان را تنبل‌تر و تن‌پرورتر مىكند تا جائى كه سلطان يا امير خوش‌گذاران قادر نمىشود از طالار طرب و عيش قدم بيرون بگذارد .\r\nبعد از آن توصيه‌ها به پسرم گفتم ( ملو اقبال ) و ( محمود خلج ) را به تو واميگذارم . با اين دو نفر به خوبى رفتار كن و از وسائل زندگى هرچه ضرورى است در دسترس‌شان بگذار و اگر حس كردى كه ميل به شراب و عيش دارند ممانعت نكن و بدان كه خصم تو ، هرقدر بيشتر شراب بنوشد و با خوبرويان بسر ببرد بنفع تو مىباشد زيرا باده‌نوشى او را از توجه به كارهاى جدى و مفيد باز ميدارد . من قصد ندارم كه اين دو نفر را بقتل برسانم چون ممكن است در آينده بكارم بيايند و تصور نمىنمايم در اين‌جا كه با هندوستان خيلى فاصله دارد بتوانند دسيسه و توطئه كنند اما بعيد نيست كه بگريزند و تو بايد مواظب باشى كه فرار نكنند .\r\nدر روز شصتم بعد از آغاز بهار با يك قشون يكصد هزار نفرى از سربازانى كه بعضى از آنها از سربازان قديمى و بعضى جوان و تازه نفس بودند به راه افتادم و هر سرباز جوان را بيك سرباز قديمى سپردم تا اين‌كه وى را تعليم بدهد و براى جنگ آماده كند .\r\nراهى كه انتخاب كردم راه خراسان بود كه آن را به خوبى ميشناختم و در تمام آن راه مثل ساير شاهراههاى اقليم من كبوترخانه وجود داشت . يك مرتبه ديگر از طوس گذشتم و راه ( رى ) را پيش گرفتم و در تمام طول راه امرا و حكام محلى باستقبال من آمدند و هدايا تقديم كردند و بعضى از آنها پسران جوان خود را به خدمت گماشتند تا اينكه مورد آموزش قرار گيرند و از حرفه جنگى برخوردار شوند و من بهر يك از امراء و حكام مىگفتم كه من از فدا كردن پسران خود در ميدان جنك مضايقه ننمودم و آنها نبايد انتظار داشته باشند كه از فدا كردن پسران آنها مضايقه كنم . ولى اگر پسرانشان در ميدان جنگ كشته نشوند بعد از چند جنگ چون فولاد آبديده خواهند شد و بمردانگى خويش اتكاء خواهند داشت .\r\nبعد از اينكه وارد ( رى ) شدم بر مزار ( محمد بن بابويه قمى ) رفتم ( منظور تيمور لنگ بن بابويه است كه آرامگاه او در تهران معروف مىباشد - مترجم ) و در آنجا سوره‌اى از قرآن خواندم و اطرافيانم از كار من حيرت نمودند .\r\nمن به آنها گفتم علماى تمام ملل جهان نزد من محترم هستند و شما ميدانيد كه من هرگز دست به خون يك عالم نيالوده‌ام و اين مرد كه در اين خاك خوابيده يك عالم بود و در عصر خويش\r\n\r\n","description":"","footnote":"","page_name":" 348 ","page_number":356},
  {"content":"\r\n\r\nاز دانشمندان بزرگ بشمار مىآمد و من دو كتاب از آثار او را خواندم وگرچه بمناسبت اينكه شيعه بوده ، در كتابهاى خود چيزهائى نوشته كه من قبول ندارم ولى اين موضوع از ارزش علمى ( محمد بن بابويه قمى ) نميكاهد .\r\nسه روز براى تكميل سازوبرگ قشون در رى توقف نمودم و بعد از راه كرمانشاهان بسوى بغداد حركت كردم و چون ميدانستم كه ممكن است عشاير كرمانشاهان باز در گردنهء پاطاق براى من توليد زحمت كنند قبل از رسيدن به آن گردنه بوسيله دسته‌اى از قشون خود آنجا را اشغال نمودم تا اينكه بدون زحمت و خطر از آنجا بگذرم و خود را ببغداد واقع در كنار دجله برسانم .\r\nبغداد مثل بار اول كه آن را ديدم وسيع و روح‌پرور بود ولى من نميتوانستم در آن شهر سكونت كنم و اگر مىتوانستم سكونت نمىكردم در آنجا عده‌اى از مطلعين را گردآوردم تا راجع به شام از آنها تحقيق كنم آنان به من گفتند اى امير ، شام سرزمينى است وسيع ، داراى جلگه‌هاى پهناور و دو رشته كوه در آن سرزمين واقع شده كه يكى در شمال است و ديگرى در جنوب هريك از آن دو رشته كوه در واقع يك كشور است و در دامنه‌ها و دره‌هاى آن عده كثيرى از مردم زندگى مىنمايند . تو اگر بخواهى در شام بسلامت بسر ببرى بايد از سرزمين جنوبى كه كوههاى ( دروز ) در آن قرار دارد بپرهيزى .\r\nچون در آن كوهها قبايلى به همين نام زندگى ميكنند كه اگر پنجاه سال با آنها بجنگى بر آنان فائق نخواهى شد يك قسمت از آنها زراعت مىكنند ولى مربى دام نيز هستند و در موقع جنك مزارع و قراى خود را رها مىنمايند و بكوهها ميروند و حيوانات خود را با خويش مىبرند و در آنجا با شير و گوشت گوسفندان گذران مينمايند و از پشم آنها براى خود لباس مىبافند .\r\nو تو اگر مدت پنجاه سال آن كوه‌ها را كه همه داراى مرتع و آب است محاصره نمائى نخواهى توانست قبايل ( دروز ) را وادار كنى كه از كوهها فرود بيايند .\r\nدر شمال كوههاى ( دروز ) كه قسمت مركزى سرزمين شام مىباشد دشت‌هاى وسيع و گرم و كم‌آب وجود دارد و تو اگر بخواهى قشون خود را از آنجا بگذرانى از كم‌آبى به زحمت خواهى افتاد و بهترين راه براى عبور از سرزمين شام گذشتن از شمال آن كشور است كه كوههاى ( انصاريون ) در آن قرار گرفته و از كوه‌ها رودخانه‌هائى بسوى جلگه‌ها روان است و تو اگر از منطقه كوهستانى ( انصاريون ) عبور كنى در همه جا آب خواهى يافت و در دامنه كوههاى ( انصاريون ) جلگه‌هائى است كه مىتوانى بدون زحمت قشون خود را از آن‌ها عبور بدهى .\r\nمن اندرز مطلعين را پذيرفتم و بسوى كشور شام ) كه امروز باسم سوريه خوانده مىشود - مارسل بريون ) به راه افتادم . قبلا از اينكه قدم بكشور شام بگذارم چند راهنما را اجير كردم تا قشون مرا از سرزمين كوهستانى ( انصاريون ) بگذرانند وقتى وارد منطقه كوهستانى ( انصاريون ) شدم آغاز فصل تابستان و برج سرطان بود اما در آن منطقه از گرما ناراحت نبودم . يك روز به جائى رسيديم كه مردان نقابدار پديدار شدند و من غير\r\n\r\n","description":"","footnote":"","page_name":" 349 ","page_number":357},
  {"content":"\r\n\r\nاز چشمهاى آنها را نمىديدم . در كنار مردان نقابدار كه همه بلندقامت و باريك اندام بودند زن‌هائى بدون نقاب به نظر ميرسيدند . زن‌ها هم مانند مردها قامتى بلند داشتند اما از مردان فربه‌تر بودند .\r\nمن از راهنمايان خود پرسيدم اينها كه هستند ؟ راهنمايان گفتند كه اينها ( اسماعيليون ) مىباشند و عادتشان اين است كه مردان صورت را بوسيله نقاب مىپوشانند ولى زنها بدون نقاب هستند . چون شب در آن نقطه توقف كرديم من گفتم چند نفر از مردان نقابدار را نزد من بياورند كه من با آنها صحبت كنم . من انتظار داشتم كه مردان نقابدار به زبان عربى صحبت نمايند ولى حيرت‌زده شنيدم كه به زبان فارسى تكلم مىكنند . از آنها پرسيدم شما كه هستيد كه به زبان فارسى تكلم مينمائيد ؟ بما جواب دادند كه ما در اصل ايرانى هستيم و پدران ما از ايران به شام كوچ كرده‌اند .\r\nگفتم چه موقع از ايران بشام كوچ كرده‌اند ؟ جواب دادند در سال ششصد و پنجاه و شش هجرى قمرى . گفتم مىبينم كه تاريخ مهاجرت خود را به خوبى به ياد داريد . مردان سكوت كردند و سر به زير انداختند . گفتم نترسيد ، و هرچه مىدانيد بگوئيد و من از كسب معرفت لذت ميبرم .\r\nيكى از آنها گفت اى خداوندگار هركس كه اسماعيل است سال ششصد و پنجاه و شش هجرى را فراموش نخواهد كرد زيرا در آنسال قلعه‌هاى اسماعيلى در همه جاى ايران و بخصوص در الموت بدست هلاكو خان مغول ويران گرديد و سال 656 هجرى سال عزاى عمومى تمام كسانى است كه داراى مذهب اسماعيلى ميباشند .\r\nگفتم براى چه صورت خود را پوشانيده‌ايد ؟ آنها گفتند بعد از اينكه هلاكو خان تمام قلعه هاى اسماعيلى را ويران كرد فرمان قتل عام پدران ما را صادر نمود و گفت هركس كه اسماعيلى است بايد كشته شود . مردم پدران ما را ميشناختند و اگر آنها را مىديدند بقتل مىرسانيدند چون قتل اسماعيلىها در نظر مردم نه فقط مستحب بود بلكه پاداش هم داشت و هركس كه يك اسماعيلى را ميكشت از حاكم يا داروغه ( هلاكو خان ) پاداش مىگرفت .\r\nدر آنزمان در ايران فرقه‌اى از درويشان بودند كه براى نفس كشتن بر صورت نقاب ميانداختند و آنها را درويشان نقابدار ( درويشان المقنع ) مىخواندند و پدران ما براى اينكه شناخته نشوند و بقتل نرسند بر صورت نقاب نهادند و خود را به شكل درويشان نقابدار درآوردند و از ايران كوچ كردند و خواستند در بين النهرين سكونت كنند ولى آنجا هم تحت سلطه ( هلاكو خان ) بود و از بين النهرين خارج شدند و در اين كوهها پناهگاهى بدست آوردند و چون باز ميترسيدند كه شناخته شوند نقاب را از صورت دور نكردند و بعد اين موضوع عادت شد و از پدران به پسران سرايت كرد . ( امروز اسماعيلىهاى سوريه نقاب ندارند - مارسل بريون )\r\nگفتم امروز كه ديگر در معرض خطر نيستيد نبايد نقاب بر صورت بگذاريد و اين رسم را ترك كنيد .\r\nروز بعد از سرزمين نقابدار كوچ كرديم و بسوى مغرب رفتيم و هنگام غروب ، نقطه‌اى را كه كنار رودخانه‌اى كوچك بود براى اتراق انتخاب نموديم و من ديدم كه چند مرد داراى گيسوهاى بلند در حالى كه نيزه بدست داشتند ما را مينگريستند . از راهنمايان پرسيدم اينان\r\n\r\n","description":"","footnote":"","page_name":" 350 ","page_number":358},
  {"content":"\r\n\r\nكه هستند ؟ آنها گفتند كه اينها ( علويون ) مىباشند و از اين ببعد تا مدت چند روز ما از كشور علويون عبور خواهيم كرد . گفتم آيا منظور شما اين است كه اينان از خانواده بنى هاشم هستند ؟\r\nراهنمايان ما كه مردانى عامى و بدون اطلاع بودند نفهميدند كه من چه مىگويم و گفتم كه چند نفر از علويون را بعد از نماز شام نزد من بياورند و من با آنها صحبت كنم و بدانم كه هستند و چرا باسم علويون خوانده ميشوند .\r\nآنها به زبان عربى كه من در آن زبان تسلط دارم صحبت مىكردند و با گيسوى بلند وضعى باشكوه و دلپذير داشتند از آنها پرسيدم كه براى چه شما را ( علويان ) مىخوانند ؟ آنها گفتند كه اجداد ما از خانواده بنى هاشم بودند و بعضى از خلفاى بنى اميه كه در شام خلافت مىكردند اجداد ما را بسيار مورد آزار قرار مىدادند و آن‌ها را مىكشتند و اجداد ما براى اينكه جان خود را حفظ كنند به اين كوهها پناه آوردند و چون دوره خلافت بنى اميه طولانى شد در همين منطقه رحل اقامت افكندند و بعد از آن‌ها فرزندانشان مقيم اين‌جا شدند و ما از فرزندان آنان هستيم .\r\nگفتم من مردى هستم مسلمان و هر مسلمان ، براى خانوادهء بنى هاشم كه خانوادهء پيغمبر اسلام است قائل باحترام مىباشد و شما هم از فرزندان همان خانواده هستيد لذا نزد من احترام داريد و از من چيزى بخواهيد كه بشما بدهم .\r\nمردان علوى گفتند ما از تو چيزى نميخواهيم و خوشوقتيم كه تو ، بدون اين‌كه بما آزار برسانى وارد اين كشور شده‌اى . گفتم من به كسى آزار نمىرسانم مگر اين‌كه با من ستيزه كند و به كسانى كه با من ستيزه نمىكنند ، كارى ندارم .\r\n( توضيح - در كشور مراكش هم خانواده سلطنتى آنجا از سال 1659 ميلادى نام خود را علوى گذاشتند و در نيمه اول اين قرن ( قرن بيستم ) حكومتى در ( لاذقيه ) واقع در ( سوريه ) بوجود آمد كه در سال 1924 ميلادى و آنگاه در سال 1930 ميلادى اسم حكومت علوى را روى خود نهاد و اما اين‌كه علويون سوريه كه تيمور لنگ آنها را ديده از نژاد ( بنى هاشم ) بودند يا نه ، موضوع بحث است و چون ما را از موضوع اصلى سرگذشت دور مىنمايد وارد آن نميشويم - مترجم )\r\nاز آن پس همان‌طور كه راهنمايان ما گفتند ما مدت چند روز ، از كشور ( علويون ) عبور كرديم و در آن روزها من احساس كردم كه انگشت بزرگ پاى راستم قدرى درد مىكند و تصور نمودم كه درد انگشت ناشى از ناراحت بودن پاىافزار است و كفش خود را عوض كردم و كفشى راحت‌تر بر پا نمودم .\r\nيك شب بعد از خواندن نماز درد انگشت بزرگ پاى راست من شدت كرد و درد طورى شديد بود كه آنشب نتوانستم استراحت نمايم . قبل از طليعه صبح بيدار شدم و خواستم كفش بپوشم و از خيمه خارج گردم و وضو بگيرم تا نماز بخوانم اما نتوانستم كفش بر پا كنم و پاى راست من متورم شده بود و استخوان انگشت بزرگ پا بشدت درد ميكرد و من هرطور بود وضو گرفتم و نماز خواندم و بعد از اداى فريضه بمناسبت درد قدرى استراحت كردم تا موقع حركت برسد .\r\nمن فكر كردم كه استخوان پاى من بر اثر علتى كه نميدانستم چيست عيب كرده اما جنگ\r\n\r\n","description":"","footnote":"","page_name":" 351 ","page_number":359},
  {"content":"\r\n\r\nنكرده بودم تا اينكه استخوان پايم مجروح شود و ضربتى ديگر هم بر استخوان پا وارد نيامده بود .\r\nآن روز هنگام سوار شدن بر اسب يك كفش فراخ و سبك بر پا كردم و تا شب درد شديد پا ادامه داشت و قبل از اينكه آفتاب غروب كند از طلايه خبر رسيد كه موضعى مناسب را براى اردوگاه يافته است ما در آن موضع اردوگاه بوجود آورديم و درد پاى من آنقدر شديد بود كه در موقع نماز وقتى سر بر سجده مىنهادم درد پاى راست مرا مجبور مىنمود كه سجده را كوتاه كنم و زودتر قيام نمايم .\r\nپس از نماز ( ابو موسى بخارائى ) پزشك قشون را احضار نمودم و به او گفتم كه استخوان پاى راست من معيوب شده و گويا جراحت كرده است . ( ابو موسى - بخارائى ) ورم پاى راست مرا از نظر گذرانيد و انگشت روى ورم و موضع حساس درد نهاد و گفت اى امير استخوان پاى تو معيوب نگرديده بلكه تو مبتلا به درد مفاصل شده‌اى و اين درد كه تو احساس مىنمائى درد مفاصل است . گفتم از اين قرار من پير شده‌ام زيرا درد مفاصل درد سالخوردگان است . او گفت نه اى امير جوانان هم درد مفاصل ميگيرند و در قشون تو سربازى هست كه هنوز بچهل سالگى نرسيده ولى مبتلا به درد مفاصل است . گفتم علاج اين درد چيست ؟ جواب داد علاج درد خوردن جوهر بيد است و من اكنون ميروم و براى تو جوهر بيد را مىآورم و اگر چند بار آن را بخورى درد تسكين پيدا خواهد كرد و بعد به كلى از بين خواهد رفت اما پس از چند ماه عود مىكند و باز در همين موضع از پاى راست احساس درد خواهى نمود و تصور خواهى كرد كه استخوان پاى تو عيب كرده است . شايد درد ، در پاى چپ ، و همين موضع محسوس شود زيرا اين نوع درد مفاصل گاهى بپاى راست مىزند و گاهى بپاى چپ .\r\nگفتم از اين قرار تا روزى كه من زنده هستم بايد دچار اين درد باشم پزشك گفت نه اى امير چند روز ديگر كه درد پاى تو از بين رفت متوجه خواهى شد كه به كلى سالم هستى و ديگر احساس كوچك ترين درد نخواهى كرد مگر چندين ماه ديگر .\r\nبا اين‌كه ابو موسى بخارائى به من گفت كه درد مفاصل عارض جوانان هم مىشود من متوجه گرديدم كه پير شده‌ام چون در جوانان درد مفاصل استثنائى است و در پيران تقريبا عمومى است .\r\nاكثر مردان سالخورده دوچار درد مفاصل مىشوند اما بندرت اتفاق ميافتد كه يك مرد جوان مبتلا به آن درد گردد .\r\nروزى كه موهاى سرم سپيد شد من فكر نكردم كه پير شده‌ام چون سپيدى موى سر علامت پيرى نيست و موى سر جوانان هم سفيد مىشود . ولى درد مفاصل مرا متوجه نمود كه وارد مرحله كهولت شده‌ام و به خود گفتم به هوش باش كه ايام عمر باقى مانده معدود است و بايد كمال استفاده را از آن بكنى و قبل از اين‌كه پزشك براى آوردن جوهر بيد از خيمه من خارج شود گفت اطبا اين نوع درد مفاصل را كه عارض پاها مىشود باسم نقرس ميخوانند .\r\nاز آن موقع تاكنون سالى يك بار و گاهى هر سال دوبار اين مرض بر من مستولى ميگردد و ( ابو موسى بخارائى ) ميگويد كه اين مرض موسوم به ( نقرس ) موروثى است و پسرانم بعد از من شايد دوچار اين مرض گردند ولى در جوانى اين مرض در فرزندانم بروز نخواهد كرد و دورهء شروع مرض ، هنگامى مىباشد كه مرد قدم بمرحله كهولت ميگذارد .\r\nهر روز مرض نقرس مدت چند روز مرا از پا مياندازد و در آن ايام بايد بوسيله جوهر بيد مداوا كنم و بعد از آن درد ، رفته‌رفته كم مىشود و ورم از بين ميرود و من طورى معالجه مىشوم كه گوئى هرگز مريض نبوده‌ام و در وسط دو حملهء مرض ، كوچكترين اثر از درد محسوس\r\n\r\n","description":"","footnote":"","page_name":" 352 ","page_number":360},
  {"content":"\r\n\r\nنمىگردد .\r\nبعد از اين‌كه از سرزمين علويون عبور نمودم بسوى شهر بزرگ حلب به راه افتادم . از عجائب حلب چيزها شنيده بودم و از جمله مىگفتند كه دو كرور جمعيت دارد و آهن مقلع در آن شهر ساخته مىشود ( توضيح - آهن مقلع همان است كه بعد باسم حلبى خوانده شد ضمنا بايد دانست در قديم آمار وجود نداشت و جميعيت شهرها را از روى تخمين معين ميكردند ولى بدون ترديد حلب شهرى بوده بزرك و جمعيت آن شايد از پانصد هزار تن تجاوز ميكرد و امروز هم جمعيت حلب از جمعيت دمشق پايتخت سوريه بيشتر است - مترجم )\r\nپرنيان حلب در آفاق معروف است و شنيده بودم كه آن حرير را دختران شهر ميبافند و آنقدر ظريف است كه اگر ده‌لا حرير را روى هم بگذاريد و مقابل آفتاب قرار دهيد روشنائى خورشيد از پشت آن ديده مىشود . به من گفتند قشون خود را وارد شهر حلب نكن زيرا زن‌هاى حلب آنقدر زيبا و دلربا هستند كه سربازان تو را ديوانه خواهند كرد . يك مرتبه من در گيلان بطورى كه گفتم زن‌هاى بسيار زيبا را ديدم و از بيم آنكه سربازانم شيرازه انضباط را پاره كنند در آنجا توقف ننمودم و زود از آن كشور گذشتم .\r\nديگر از چيزهائى كه راجع بحلب شنيدم اين بود كه آن شهر را ديوان ساخته‌اند و سلطان حلب موسوم به ( طغرل بولاك ) خود يك ديو است و آنقدر بلند و سطبر مىباشد كه مرا چون يك كودك با يك دست از زمين بلند خواهد كرد . به من گفتند كه اگر طالب كامرانى هستى قشون خود را بگذار و با لباس مبدل بحلب برو و مدتى در آنجا مشغول عيش باش و از زيبارويان حلب كام بگير و مراجعت كن . اما اگر با قشون خود بحلب به روى ( طغرل بولاك ) تو را خواهد خورد .\r\nآنقدر از اين سخنان در گوش من فرو خواندند كه ديگر نخواستم به ظاهر آن را بشنوم و بسرعت بسوى حلب روان شدم تا بزرگترين شهر شام و سلطان آن ( طغرل بولاك ) را كه ميگفتند يك ديو است ببينم .\r\nيكروز يريك بلندى رسيدم و سواد شهر حلب نمايان گرديد و من تا آنجا كه ميتوانستم از دور تشخيص بدهم هيچ‌چيز عجيب در شهر نديدم و حصار آن هم در نظرم بلند و محكم جلوه نكرد .\r\nمن انتظار داشتم ( طغرل بولاك ) كه مىگفتند با يك دست مرا چون كودك از زمين بلند خواهد كرد با قشون خود راه را بر من ببندد و مانع از عبورم شود اما كسى راه بر من نبست و از عبورم ممانعت نكرد و من بدون اشكال بحلب رسيدم . در آنجا شهرى ديدم وسيع و دور حصار شهر را اندازه گرفتم و دانستم سه فرسنگ است .\r\nهمين كه بحلب رسيدم و دروازه‌ها را مسدود ديدم و مشاهده كردم كه بالاى حصار شهر نگهبان حضور دارد دانستم كه ( طغرل بولاك ) سلطان حلب مردى است ترسو و از مرگ ميترسد\r\nمن در مدت عمر خود آزموده‌ام كه سربازان جنگى كه از مرگ بيم ندارند بحصار پناهنده نمىشوند و من از روزى كه وارد عرصه كارزار شدم تا امروز حتى يك بار خود را در پناه حصار قرار ندادم .\r\nمن به پسران خود گفته‌ام كه هرگز براى حفظ جان بانبوه خشت و سنگ پناه نبرند و\r\n\r\n","description":"","footnote":"","page_name":" 353 ","page_number":361},
  {"content":"\r\n\r\nفقط متكى به نيروى دل و بازوان خود باشند زيرا كسى كه براى حفظ جان بحصار پناه ميبرد با خوارى خواهد مرد و عاقبت از گرسنگى از پا درميآيد و مجبور است تسليم شود .\r\nاز روزى كه دانستم ( طغرل بولاك ) مردى است ترسو ، دريافتم كه بر او غلبه خواهم كرد .\r\nفصل پائيز بود و هوا نه سرد مىنمود نه گرم و من دستور دادم كه اردوگاه ما را در شمال حلب بر پا كنند ولى سربازانم شهر را در محاصره داشتند .\r\nدر روز اول رسيدن بمجاورت حلب ، بعد از نماز شام سرداران خود را فرا خواندم و به آن ها گفتم : امروز من حصار شهر را از نظر گذرانيدم و مشاهده كردم كه از خشت و گل است و ارتفاع حصار هم از هشت ذرع تجاوز نمىكند . ما اگر براى غلبه بر يك چنين ديوار مبادرت بحفر نقب كنيم و باروت محترق نمائيم خود را خفيف كرده‌ايم قسمتى از شما مردانى هستيد كه بدون احتراق باروت بر حصار ( دهلى ) غلبه كرديد و بزرگترين و محكم‌ترين ديوار جهان كه ديوار ( دهلى ) بود نتوانست از پيروزى شما جلوگيرى نمايد .\r\nبراى مردانى چون شما ، غلبه بر حصار حلب يك بازى كودكانه است و من تصور ميكنم كه شما ميتوانيد با نردبان چوبى و نردبان‌هاى طنابى بر ديوار صعود كنيد و وارد شهر شويد و دروازه‌ها را بگشائيد . بمردان خود بگوئيد كه بعد از اينكه وارد شهر شدند مال و جان سكنه شهر به آنها تعلق دارد و بعد از خاتمه جنگ هركس مجاز است كه هرچه ميخواهد تصرف كند و هركه را ميل دارد باسارت ببرد . من امر ميكنم كه از بامداد فردا نجارهاى ما نردبانهاى چوبى بسازند و ديگران نردبان‌هاى طنابى ببافند كه داراى دو قلاب باشد و بتوان قلاب‌هاى آن را بر بالاى حصار انداخت .\r\nسرداران من سر اطاعت فرود آوردند و من ميدانستم كه هيچ يك از آنها تصور نمىنمايند كه من قصد دارم جان آنها را برايگان فدا كنم ولى خود زنده بمانم .\r\nهركس كه در قشون من افسر بود اطلاع داشت كه اگر من در يك جنگ شركت ننمايم از بيم مجروح شدن و مرگ نيست بلكه واجبات فرماندهى مانع از اين است كه در جنگ شركت كنم . سربازان خود را مرخص كردم و گفتم كه غذاى مرا بياورند . غذاى من در تمام مدت مسافرت جنگى و ميدان جنگ ، غذائى است كه بيك سرباز ، بعنوان جيره داده مىشود و اين را هم تمام افسران و سربازان من ميدانند . من در سفرهاى جنگى و ميدان جنگ ، طباخى مخصوص ندارم و چيزى غير از غذاى سربازان خود نميخورم و مانند آنها جيره دريافت مىنمايم .\r\nاما در موقع شب از خوردن غذا خوددارى مىنمايم مگر اينكه گرسنه باشم و در آنصورت به خوردن چند لقمه اكتفا ميكنم كه بتوانم آسوده بخوابم و هنگام شب ، باردوگاه خود رسيدگى كنم .\r\nآنشب بعد از خوردن چند لقمه استراحت كردم ولى بعد از نيمه شب از خواب برخاستم و از خيمه خارج گرديدم و در اردوگاه به راه افتادم . پاسداران جلوى مرا ميگرفتند و بعد از اينكه ميشناختند راه ميدادند كه بگذرم . از محوطه اردوگاه خارج شدم و وارد حلقه محاصره گرديدم در آن قسمت هم سربازان و افسران قدم بقدم جلوى مرا ميگرفتند و بعد از اينكه ميشناختند راه ميدادند و من ميگذشتم .\r\nهمه ميدانستند كه در آن شب و شب‌هاى بعد ، احتمال شبيخون ميرود و ممكن است خصم\r\n\r\n","description":"","footnote":"","page_name":" 354 ","page_number":362},
  {"content":"\r\n\r\nاز شهر خارج شود و بما حمله نمايد و بايد براى جلوگيرى از حمله دشمن و در عين حال ورود به شهر بمناسبت باز شدن دروازه‌ها آماده بود .\r\nبعد از اين‌كه قسمتى از حلقه محاصره را زير پا گذاشتم از يك تپه صعود كردم تا داخل شهر را ببينم . در داخل شهر غير از چند چراغ ديده نمىشد و من ميدانستم چراغهاى مزبور بالاى منار مساجد شهر روشن است . در آنشب هوا صاف و خنك بود و وقتى سر بلند كردم ستارگان را در آسمان درخشنده ديدم .\r\nمن تمام آن ستارگان را مىشناختم زيرا رفيق شب‌هاى راه‌پيمائى و جنگ من بودند و مىدانستم كه موضع هر ستاره در هر موقع از شب ، در كدام نقطه از آسمان است . هيچ صدا از شهر ، و بيرون شهر ، جز صداى يك بوم به گوش نميرسيد و آن بوم ، در شهر ندا درميداد . مردم خرافى صداى بوم را شوم ميدانند ولى من آن صدا را شوم نميدانم . من اطلاع دارم كه بعضى از پرندگان مثل بوم و فاخته ، هنگام روز از آشيانه خود خارج نميشوند چون نور آفتاب چشم هاى آنها را كور مىكند و در موقع شب از آشيانه خارج ميگردند و بانك برميآورند و صداى آنها نه منحوس است نه مسعود .\r\nمن صداى جغد را شوم نميدانم ليكن آن صدا مرا به ياد گذشته و آينده مياندازد و هر وقت كه در دل شب صداى جغد را ميشنوم مثل اينست كه تاريخ گذشته دنيا و همچنين تاريخ آينده آن را از نظرم ميگذرانند . تاريخ گذشته جهان در نظرم به خوبى آشكار مىشود زيرا من تواريخ گذشته دنيا را خوانده‌ام اما تاريخ آينده گيتى در نظرم مبهم است چون نميدانم كه آينده چه خواهد شد . ليكن مىفهمم كه گذشته ، نمودارى است براى استنباط آينده و اگر انسان گذشته را مأخذ قرار بدهد ميتواند بفهمد كه آينده چگونه خواهد بود .\r\nنداى جغد در گوش من مىگفت هان اى امير تيمور ، بدان كه قبل از تو مردان بسيار در اين خاكدان بوجود آمدند و همه رفتند و كوچكترين نشانى از آنها باقى نماند . هان اى امير تيمور بدان كه در اين كهنه دنيا مرگ كرورها مرد ، مثل فرو ريختن كرورها برك خشك ، در اين فصل پائيز ، از درخت بدون اهميت است و همانطور كه كسى حساب برگهاى خشك را كه از اشجار فرو ميريزد نگاه نميدارد كسى حساب اموات را ندارد و نام آنها را بخاطر نمىسپارد و فقط از كسانى اثر باقى ميماند كه بتوانند نام خود را در جهان باقى بگذارند .\r\nاگر مردم چنگيز را مىشناسند براى اينست كه او توانست نام خود را در جهان باقى بگذارد تو هم اگر بخواهى مانند برگ‌هاى خشك درختان در فصل پائيز به كلى از بين نروى بايد نام خود را در گيتى باقى بگذارى . اين چند روزه عمر كه از زندگى تو باقى مانده زود سپرى مىشود و تو نيز مانند ديگران در خاك خواهى خوابيد و خدا دانا است كه خفتن تو در خاك چندين هزار سال به طول خواهد انجاميد .\r\nتو براى استراحت ، بعد از مرگ ، فرصت بسيار دارى لذا اين چند روز عمر را در بيدارى بگذران و از خواب غفلت بپرهيز و بكوش كه نامت در جهان باقى بماند و همانطور كه تو امروز بعد از هزار سال اسكندر را به عظمت ياد ميكنى ديگران بعد از هزار سال تو را با عظمت ياد كنند .\r\n\r\n","description":"","footnote":"","page_name":" 355 ","page_number":363},
  {"content":"\r\n\r\nوقتى از آن تپه فرود آمدم و بسوى خيمه خود روانه شدم عزم من براى جهانگيرى راسخ‌تر شده بود و بخويش گفتم كه حتى يك روز از عمر تو نبايد ببطالت بگذرد و بايد تا آخرين روز زندگى در ميدان كارزار باشى تا اين‌كه از تو ، در جهان نامى باقى بماند و مثل افراد عادى گمنام زير خاك پوسيده و مبدل بغبار نشوى از بامداد روز ديگر ما مشغول تهيه وسايل حمله به شهر شديم و تمام سربازان من در كارهاى مربوط بتدارك حمله شركت كردند . خصم در آن روز ، اقدامى عليه ما نكرد و معلوم بود كه ( طغرل بولاك ) به ديوار خشت و گلى شهر خود خيلى اعتماد دارد و نصور مىنمايد كه آن ديوار جلوى ما را ميگيرد .\r\nدر روز سوم بعد از اينكه بكنار حصار شهر حلب رسيديم حمله ما شروع شد . حمله از طلوع فجر آغاز گرديد و سربازان من بوسيله نردبان‌هاى چوبى و نردبان‌هاى طنابى از حصار بالا رفتند من يك بار وصف نردبانهاى چوبى را كه پلكان عريض دارد كرده‌ام و تكرار نمىنمايم و نردبان‌هاى طنابى ما هم يك نوع كمند مدرج است كه دو طناب آن را بر بالاى حصار مياندازند بطورى كه قلاب‌ها در حصار فرود ميرود و آنگاه صعود ميكنند . درحالىكه سربازان ما از نردبان‌ها صعود ميكردند ما از پائين مدافعين حصار را تيرباران ميكرديم و بوسيله سنگهائى كه با فلاخن پرتاب ميگرديد آنها را هدف قرار ميداديم و تيراندازى ما تا موقعى كه سربازان ما به بالاى حصار رسيدند ادامه يافت و در آن موقع ناگزير ، دست از تيراندازى برداشتيم زيرا ميدانستيم كه سربازان خود ما هدف ميشوند .\r\nمن سوار بر اسب ، در طول حصار حركت ميكردم و نظارت مىنمودم كه سربازان بتوانند بالاى حصار پايگاه بوجود بياورند و همين كه دسته‌اى موفق ميشدند كه بالاى حصار يك پايگاه ايجاد كنند من بسرعت براى آنها نيروى امدادى ميفرستادم كه پايگاه تقويت گردد و يك ساعت بعد از حمله ، ما در طول حصار شهر حلب هفت پايگاه را به تصرف درآورده بوديم .\r\nكار من اين بود كه بدون وقفه بسربازان خود كه بالاى حصار رفته بودند نيروى امدادى برسانم و نگذارم كه مدافعين بتوانند به آنها چيره شوند و بعد از اين‌كه پايگاه‌هاى ما بالاى حصار آنقدر قوى شد كه سربازان توانستند فرود آيند و وارد شهر شوند من دريافتم كه به زودى سوارانم وارد شهر خواهند گرديد .\r\nاولين دروازه كه به روى ما گشوده شد دروازه شرقى شهر حلب بود و آن دروازه را سربازان ما گشودند تا بهمقطاران خود براى ورود به شهر راه بدهند . همين‌كه دروازه باز شد عده‌اى از سواران من حمله كردند و وارد شهر شدند و براى اين‌كه در خود شهر هم داراى پايگاهى نيرومند باشيم من امر كردم كه در خط سير خود ، خانه‌ها را اشغال كنند و سكنهء منازل را برانند و هركه مقاومت كرد به قتل برسانند .\r\nآن دسته از سربازان كه وارد شهر گرديدند در سر راه خود همه جا را اشغال كردند و بدون اين كه بمانعى بزرگ بربخورند از شهر عبور نمودند و خود را بدروازهء غربى رسانيدند و آن را هم به روى ما گشودند . در همان حال كه قسمتى از نيروى ما سوار بر اسب از شهر ميگذشت ، دسته‌هائى از سربازان ما از حصار فرود مىآمدند و وارد شهر مىشدند و وضع شهر بشكلى درآمد كه من متوجه شدم بايد در خود حلب باشم .\r\nتا آن موقع از ( طغرل بولاك ) سلطان تنومند حلب اثرى نديدم و با خود گفتم كه او را در ارك\r\n\r\n","description":"","footnote":"","page_name":" 356 ","page_number":364},
  {"content":"\r\n\r\nشهر خواهم يافت و در آنجا خواهم دانست كه آيا بمصاف من خواهد آمد يا نه . ولى وقتى كه به ارك رسيدم مشاهده كردم كه يك پرچم سفيد را كه پرچم تسليم مىباشد بر سر در ارك حلب افراشته‌اند و دريافتم كه ( طغرل بولاك ) ديگر قصد جنگ ندارد و ميخواهد تسليم شود .\r\nبانگ زدم كوتوال ارك كيست و چرا خود را نشان نمىدهد ؟ مردى تنومند ، بالاى سردر ارك پديدار شد . من از وى پرسيدم آيا ( طغرل بولاك ) تو هستى ؟ آن مرد به زبان عربى جواب داد بلى . گفتم تو كه خواهان تسليم شدن مىباشى چرا دستور ترك مقاومت و تسليم بسربازان خود نميدهى و افراشتن پرچم سفيد از طرف تو شبيه به خدعه است چون نشان ميدهى كه قصد تسليم شدن دارى ولى سربازانت در شهر ميجنگند .\r\n( طغرل بولاك ) گفت اى امير تيمور من با تو سرجنگ نداشتم و هرگز با تو دشمنى نكرده بودم چرا به اين شهر حمله‌ور شدى ؟\r\nگفتم تو مرا وادار به حمله كردى و اگر با من سر جنگ نداشتى چرا دروازه‌هاى شهر را بستى و از ورودم باين‌جا ممانعت كردى ؟ ( طغرل بولاك ) اظهار كرد وقتى تو قصد حمله داشته باشى من ناگزيرم دروازه‌هاى شهر را ببندم . از ( طغرل بولاك ) سئوال كردم چه مدت است مشغول سلطنت هستى ؟ جواب داد پانزده‌سال . گفتم آيا تو در اين مدت نفهميدى كه رسم صلح يا جنگ چيست ؟ من قصد دارم كه از اين ديار بگذرم و به ( روم ) بروم و تو كه با من قصد جنگ ندارى ميبايد به من بفهمانى كه منظورت صلح است و روش دوستانه اين مىباشد كه باستقبال من بيائى يا عده‌اى را باستقبال من بفرستى و آنها بگويند كه دروازه‌هاى شهر باز است و مىتوان وارد شد آنوقت در بيرون شهر اتراق ميكردم و قشون خود را وارد شهر نمىنمودم و فقط بدريافت آذوقه و عليق آن هم با پرداخت قيمت عادله اكتفاء مىنمودم . اين رسم را هركس كه ده روز سلطنت كند ميداند و تو بعد از پانزده سال پادشاهى از اين روش عادى بدون اطلاع هستى يا تجاهل ميكنى . حرف زدن ما در اين موقع باعث ادامه جنك و خون‌ريزى مىشود و اگر ميخواهى تسليم شوى فرمان ترك مقاومت را صادر كن .\r\n( طغرل بولاك ) گفت من هم‌اكنون دستور ترك مقاومت را صادر ميكنم به شرط اين‌كه تو هم بسربازان خود دستور بدهى از خون‌ريزى و غارت و اسير كردن زن‌ها خوددارى نمايند . گفتم تو مردى هستى مغلوب كه پرچم سفيد افراشته‌اى و درخواست مىنمائى كه تسليم شوى و من مردى فاتح هستم و تو نميتوانى براى من شرط تعيين كنى و اين منم كه بايد شروط پايان يافتن جنك را معين نمايم و من هيچ شرط را نمىپذيرم جز اين‌كه اگر جنك خاتمه بيابد از قتل تو و مردانى كه سلاح بر زمين بگذارند خوددارى ميكنم . ( اين گفته تيمور لنك خيلى شبيه است بگفته ( سزار ) قيصر روم كه مىگفت واى بر حال آن كس كه مغلوب شود - مارسل بريون )\r\nطولى نكشيد كه عده‌اى از مردان كه هريك طبل و كوس و سرنا حمل ميكردند . بالاى سردر ارك حلب نمايان شدند و من ديدم كه در دست بعضى از آنها چيزهائى است همچون يك قيف بسيار بزرگ و آنها شروع بنواختن طبل و كوس و سرنا نمودند و مردانى كه قيف‌هاى بزرك در دست داشتند سر تنك آن قيف ، را به دهان بردند و در آن دميدند و صداهائى بلند و خشن از آن قيف برخاست و شنيدم كه مىگفتند ملك طغرل فرمان داده كه جنك خاتمه پيدا كند و همه سربازان بايد تسليم شوند . من هم دستور دادم كه هر نقطه از شهر كه سربازان ( طغرل بولاك ) تسليم شوند ، سربازان ما\r\n\r\n","description":"","footnote":"","page_name":" 357 ","page_number":365},
  {"content":"\r\n\r\nدست از جنك بردارند . صداهائى كه از قيف برمىخاست طورى قوت داشت كه در همهء شهر آن را شنيدند و از اطلاعاتى كه به من ميرسيد دريافتم كه جنك در همه جا موقوف شده است .\r\n( طغرل بولاك ) كه هنوز بالاى سردر ارك بود به من گفت اى امير ، داخل شو و ميهمان من باش و من از تو پذيرائى خواهم كرد . گفتم اى ( طغرل بولاك ) من در اين شهر كار دارم و بايد بامور شهر برسم و نميتوانم دعوت تو را براى ميهمانى بپذيرم و اينك سربازان من وارد ارك مىشوند ولى به تو و خانواده‌ات كارى ندارند و تو اجازه خروج از اين ارك را ندارى مگر بعد از اينكه تصميمى جديد از طرف من گرفته شود . هنگام ظهر شهر حلب از ما شد و من وضو گرفتم و در مسجد بزرك آن شهر نماز خواندم و بعد از نماز امام آن مسجد نزد من آمد .\r\nامام مسجد جمعه حلب پيرمردى بود داراى ريش سفيد و چهره‌اى درخشنده و چشم‌هائى صاف كه از پاكى ضميرش حكايت ميكرد و به زبان عربى به من گفت اى امير بزرگوار ديدم كه مشغول نماز بودى و معلوم است كه يك مسلمان هستى پس بر مسلمانان ببخش .\r\nگفتم آزار من به هيچ مسلمان نرسيده مگر اينكه آنها در صدد آزار من برآيند يا مقاومت كنند و در آن صورت به آنان طبق احكام شرع رفتار خواهم كرد و سكنه اين شهر مقابل من پايدارى كردند و اينك بايد كفارهء عمل خود را تأديه كنند و اموالشان بتاراج رود و مردان و زنان جوانشان اسير گردند .\r\nامام مسجد جمعه كه موسوم بود به ( فيض الدين عاملى ) گفت اى امير بزرگوار مردم اين شهر نميخواستند مقابل تو پايدارى كنند ولى وقتى ( طغرل بولاك ) دروازه‌هاى شهر را بست و تصميم بجنگ گرفت قادر نبودند طغرل بولاك را از عزم جنگ منصرف كنند . اى امير بزرگوار اگر تو سلطان يك شهر باشى و بخواهى با سلطانى كه از خارج مىآيد بجنگى آيا سكنه آنشهر قادر هستند بر خلاف راى تو عمل نمايند . مردم حلب نيز ، قادر نبودند كه بر خلاف عزم ( طغرل بولاك ) رفتار كنند و گرنه محال بود كه فكر جنك با سلطانى جهانگشا چون امير تيمور گورگين بخاطرشان خطور نمايد . . ترحم كن و بر آنها ببخشا . . و اگر خواهان ثروت هستى راه كشور كفار را پيش بگير و در آنجا ، زر و گوهر دو هزار سال را كه انباشته است تصرف نما .\r\nگفتم اى فيض الدين عاملى منظور تو از كشور كفار چيست ؟ امام مسجد جمعه حلب گفت كشور ( بيزان تيوم ) را مىگويم كه سكنه آن كافر هستند .\r\n( توضيح - هنوز اسم استانبول براى شهرى كه بعد پايتخت آل عثمان گرديده وضع نشده بود و شهر استانبول را باسم ( بيزان تيوم ) مىخواندند كه نام اصلى آن ( بيزانس ) بود و عوام الناس اسم ( بيزان تيوم ) را ( بيزن‌تى ) يا ( بيزن ) بر زبان مىآوردند و اسم استانبول نيم قرن بعد از تيمور لنگ در زمان حمله سلطان محمد فاتح پادشاه عثمانى به بيزان تيوم رايج شد - مارسل بريون )\r\nاز امام مسجد جمعه پرسيدم آيا تو ( بيزان تيوم ) را ديده‌اى ؟ پيرمرد ريش سفيد گفت اى امير بزرگوار من يك بار به ( بيزان تيوم ) رفته‌ام و آن شهر آن‌قدر بزرگ است كه ده شهر چون حلب در آن‌جا مىگيرد و آن‌قدر ثروت دارد كه هزار قارون در آن بسر مىبرد و دو هزار سال است كه ثروت تمام كفار در آن انباشته شده و مردم شهر آن‌قدر غنى هستند كه حتى باربران در ظرف نقره يا طلا غذا مىخورند .\r\n\r\n","description":"","footnote":"","page_name":" 358 ","page_number":366},
  {"content":"\r\n\r\n( توضيح - فيض الدين عاملى شايد بدون سوء نيت اغراق مىگفت و سكنه شهرى كه نيم قرن بعد موسوم به استانبول گرديد ثروت داشتند ولى نه به آن اندازه - مارسل بريون ) تو اگر بيزان تيوم را به تصرف درآورى نه فقط يك خدمت بزرك باسلام خواهى كرد و سراسر سكنه كافرستان ، مسلمان خواهند شد بلكه آن‌قدر زروسيم و گوهر نصيب تو مىشود كه اگر بازماندگانت هزار سال آن ثروت را خرج كنند بانتها نخواهد رسيد . گفتم من اسم ( بيزان تيوم ) را شنيده‌ام و گويا كنار دريا قرار گرفته است .\r\nاما مسجد جمعه حلب گفت بلى كنار دريا است و از تمام جهان كشتىها بآن‌جا مىآيند و اگر تو ( بيزان تيوم ) را ببينى مشاهده ميكنى كه آن‌قدر كشتى در آن‌جا هست كه هرگاه چند روز با قايق از وسط كشتىها عبور نمائى بانتهاى آن نخواهى رسيده . پرسيدم اسم سلطان آنجا چيست ؟\r\nامام مسجد جمعه گفت سلطان آن‌جا را بنام ( بلاخرنه ) مىخوانند ( امام مسجد جمعه حلب اشتباه كرد و تيمور لنگ را مشتبه نمود ( بلاخرنه ) اسم كاخى بود كه سلاطين ( بيزان تيوم ) در آن زندگى ميكردند مثل اينكه امروز رئيس جمهورى فرانسه در كاخ ( اليره ) زندگى مىكند و البته ( اليزه ) اسم روساى جمهورى فرانسه نيست - مارسل بريون )\r\nپرسيدم از اينجا تا ( بيزان تيوم ) چقدر راه است ؟ فيض الدين عاملى گفت راه ( بيزان تيوم ) طولانى است ولى نه براى اميرى چون تو كه از سمرقند باين‌جا آمده است اما در سر راه تو سرزمين روم ( كشور كنونى تركيه - مترجم ) قرار دارد و اول بايد از روم عبور كنى تا بعد به ( بيزان تيوم ) برسى و روزيكه تو كشور ( بيزان تيوم ) را بگيرى تمام سكنه كافرستان مسلمان مىشوند و از آن ببعد تو پادشاه سراسر جهان خواهى شد و غير از تو در تمام دنيا پادشاهى وجود نخواهد داشت . پرسيدم آيا ( بيزان تيوم ) داراى حصار هم هست ؟\r\nفيض الدين عاملى گفت سه حصار دارد هر سه از سنگ و كسى كه از حصار اول بگذرد بحصار دوم مىرسد و آنگاه مقابل ديوار سوم قرار مىگيرد و ديگر اينكه اطرافش آب است و كسى كه ميخواهد آن‌جا را تصرف كند بايد از آب بگذرد ، گفتم اى مرد روحانى من چون كار دارم نميتوانم بيش از اين با تو صحبت كنم و بخاطر تو از غارت خانه‌ها و دكان‌هاى شهر و اسارت زن‌ها و مردهاى جوان خوددارى ميكنم .\r\nولى سكنه شهر بايد قسمتى از هزينه قشون مرا تا وقتى كه در اينجا هستم بپردازند و و قسمت ديگر هزينه را از اموال طغرل بولاك تأمين خواهم كرد . فيض الدين عاملى پرسيد اى امير بزرگوار با او چه خواهى كرد . گفتم از قتل طغرل بولاك صرفنظر ميكنم ولى اموالش را ضبط خواهم نمود و چون با من جنگيده از ضبط اموال نميتوانم صرفنظر نمايم . امام مسجد جمعه گفت اى امير بزرگوار ، آنچه را كه سكنه بايد بابت هزينه قشون تو بپردازند تعيين كن تا بعد من از آنها بگيرم و سربازان قشون تو براى دريافت خراج بمردم مراجعه نكنند .\r\nگفتم سكنه حلب بايد پانصد هزار مثقال زر يا معادل آن به من بدهند . فيض الدين عاملى گفت اى امير مردم اين شهر اين اندازه ثروت ندارند و نميتوانند پانصد هزار مثقال زر يا معادل آن بپردازند آيا فكر كرده‌اى پانصد هزار مثقال زر چقدر ثروت است .\r\nگفتم اى مرد نيكو فطرت آيا تو فكر كرده‌اى خسارتى كه جنگ اين شهر بر من وارد آورد چقدر مىشود و آيا فكر كردى كه صدها نفر از سربازان من در اين جنگ كشته شده‌اند ؟ و آيا\r\n\r\n","description":"","footnote":"","page_name":" 359 ","page_number":367},
  {"content":"\r\n\r\nميدانى من براى هر سرباز كه در جنگ كشته مىشود بايد مبلغى غرامت بيازماندگانش بدهم . اگر سكنه اين شهر با من نمىجنگيدند و سربازان من كشته نمىشدند ، من مجبور نبودم ببازماندگان آنها غرامت بدهم . پيرمرد سر به زير افكند و گفت من سعى ميكنم كه سرانه از سكنه شهر براى تو خراج بگيرم و از توانگران ميخواهم كه خراج افراد بىبضاعت را بدهند .\r\nمن از مسجد جمعه خارج شدم و بكارهائى كه بعد از تصرف هر شهر براى يك سردار فاتح پيش ميآيد پرداختم . در همان روز تمام اموال طغرل بولاك از جمله خزانه او را كه مقدارى زر و سيم در آن بود ضبط كردم و بدستور من قشون از شهر خارج شد و فقط عده‌اى كه براى حفظ نظم ضرورت داشت در حلب باقى ماند . شيخ فيض الدين عاملى مسجد جمعه را مركز جمع‌آورى خراج كرد و بهر نسبت كه زروسيم جمع‌آورى مينمود و بگماشتگان من تحويل ميداد قبض رسيد ميگرفت تا اين‌كه در خصوص حساب اشتباهى روى ندهد و جمع‌آورى خراجى كه سكنه شهر ميبايد تأديه نمايند مدت پنج روز طول كشيد ولى بيش از چهارصد هزار دينار بدست نيامد .\r\nبعد از اين‌كه باج شهر حلب گرفته شد از شيخ فيض الدين عاملى امام جمعهء شهر حلب براى صرف طعام دعوت كردم و بعد از اين‌كه غذا صرف شد او شمه‌اى از هواى خوب شهر دمشق صحبت كرد .\r\n( لانگلس - مورخ و مترجم فرانسوى در مقدمهء كتاب شرح حال تيمور لنگ بقلم خود او به زبان فرانسوى ميگويد كه شيخ فيض الدين عاملى ، از روى عمد راجع بدمشق صحبت كرد كه تيمور لنگ را از حلب دور نمايد و بجانب دمشق بفرستد - مارسل بريون )\r\nگفت اى امير در زمين ، شهرى وجود ندارد كه بهار آن از بهار دمشق زيباتر باشد . از پانزده روز به آغاز ( حمل ) مانده هواى دمشق از بوى عطر گل‌ها معطر مىشود و وقتى قدم از شهر بيرون ميگذارى بهر طرف كه نظر ميافكنى سبزه و گل مىبينى و صداى پرندگان را مىشنوى در دمشق رودخانه‌اى جارى است كه باسم ( برده ) خوانده مىشود و در آغاز بهار كنار آن رودخانه ، در دو طرف تا چشم كار مىكند گل‌هاى سفيد و قرمز درخت‌هاى بادام و زردآلو و گيلاس و شفتالو ديده مىشود پرسيدم آيا دمشق از حلب كوچكتر نيست ؟ امام مسجد جمعه گفت بلى اى امير ، دمشق از اين شهر كوچكتر مىباشد اما خيلى زيبا است و در فصل بهار اگر تو دمشق را از بالاى بلندى ببينى مثل اين است كه قطعات جواهر و فيروزه را در وسط يك باغ بزرگ تماشا ميكنى و آن جواهر و فيروزه كاخ‌ها و مسجدهاى دمشق است .\r\nگفتم يا شيخ شنيده‌ام كه سكنه دمشق نصرانى بوده‌اند . امام مسجد جمعه حلب گفت بلى اى امير و ( پولس ) رسول در پانصد سال قبل از هجرت پيغمبر ما وارد دمشق شد و سكنه آن شهر را نصرانى كرد و در آنجا يك كليسا ساخت . ( پولس رسول - همان است كه ما مسيحيان او را ( سن پل ) مىخوانيم و ( سن پل ) در قرن اول ميلادى وارد دمشق گرديد و مردم را دعوت بدين مسيح كرد و سكنه دمشق مسيحى شدند و مسلمين در گذشته ما مسيحيان را نصرانى مىخواندند زيرا پيغمبر ما مسيح در شهر ( نصره ) يا ( ناصره ) واقع در فلسطين بزرگ شد و او را نصرانى ( اهل ناصره ) لقب دادند - مارسل بريون ) و آن كليسا ، اولين كليسا مىباشد كه بدست مسلمين مبدل به مسجد گرديد .\r\nمن گفتم در چه موقع مسلمانها آن كليسا را مسجد كردند ؟ شيخ فيض الدين عاملى گفت بعد از اين‌كه هفده سال از هجرت پيغمبر ما ( ص ) گذشت عمر بن الخطاب خليفه دوم تصميم گرفت كه شام را تصرف كند و عمروعاص را بفرماندهى يك قشون به شام فرستاد و ( عمروعاص ) دمشق را تصرف\r\n\r\n","description":"","footnote":"","page_name":" 360 ","page_number":368},
  {"content":"\r\n\r\nكرد و براى خليفه دوم پيغام فرستاد كه بدمشق بيايد . در روزى كه ميبايد خليفه دوم وارد دمشق شود تمام بزرگان شهر با ( عمروعاص ) از آنجا خارج شدند كه به پيشواز خليفه بروند ولى اثرى از موكب خليفه نديدند . بعد از چندى مشاهده كردند كه مردى سياه چهره ، سوار بر يك شتر نزديك مىشود و مردى بلند قامت و سفيد چهره عنان شتر را بدوش گرفته است و آن را مىكشد ( عمروعاص ) گفت خليفه مسلمين آمد بزرگان دمشق با شگفت پرسيدند آيا خليفه مسلمين آن مرد سياه‌چهره مىباشد كه بر شتر نشسته است ؟ ( عمروعاص ) گفت نه ، و او غلام خليفه مىباشد و خليفه آن است كه عنان شتر را مىكشد . حيرت بزرگان دمشق زيادتر شد و گفتند اين چه نوع زمامدار است كه خود پياده ميرود و غلامش سوار شتر مىشود ( عمروعاص ) گفت در اسلام همه برابرند و بين سفيدپوست و سياه‌پوست و مولى و غلام تفاوت وجود ندارد و رسم خليفه اينست كه براى رعايت مساوات و عدالت در سفرها ، يك فرسنگ خود سوار شتر مىشود و عنان آن را بدست غلامش ميدهد و فرسنگ ديگر غلامش را سوار شتر مينمايد و خود عنان شتر را بدوش ميگيرد و مىكشد .\r\nبزرگان دمشق گفتند دينى كه اين اندازه عدالت و مساوات در آن حكمفرما باشد دين بر حق است و همانجا مسلمان شدند و خليفه دوم بعد از اين‌كه وارد دمشق شد به طرف كليسائى كه ( پولس ) رسول در آن شهر بنا كرده بود رفت و گفت اين كليسا بنام خداوند از امروز مسجد مسلمين مىشود و آنگاه قدم به كليسا گذاشت ، و رو به كعبه ايستاد و مسلمانها كه حضور داشتند به او اقتداء كردند و نماز خواندند . بنابراين كليساى دمشق اولين كليسا مىباشد كه بدست مسلمين مبدل به مسجد شد و براى اولين بار مسلمانها در يك كليسا كه مسجد شده بود نماز جماعت خواندند .\r\nگفتم آيا آن كليسا كه مسجد شد امروز هست ؟ شيخ فيض الدين عاملى گفت بلى اى امير ، اما بناى كليسا خيلى تغيير كرده چون بعد از اين‌كه دمشق پايتخت خلفاى اموى شد آنها كليساى مزبور را توسعه دادند و خانه‌هاى اطراف كليسا را خريدارى كردند و ويران نمودند تا اين‌كه زمين آنها منضم به زمين مسجد شود ولى مقامى كه خليفه دوم در آنجا نماز گذاشت هنوز هست و آن مسجد نيز تا امروز باسم مسجد عمر خوانده مىشود .\r\nگفتم من بايد بروم و در آن مسجد نماز بخوانم و در همان مقام رو به كعبه بايستم و حمد خدا را بجا بياورم . شيخ فيض الدين عاملى گفت اى امير ، چون تو نسبت به من محبت دارى به من نيرو داده‌اى كه جسارت كنم و به تو دو اندرز بدهم . پرسيدم اندرزهاى تو چيست ؟ امام مسجد جمعه حلب گفت اندرز اولى من اين است كه اگر ميخواهى بسوى دمشق كه در طرف جنوب واقع شده است به روى طورى برو ، كه در فصل بهار بدمشق برسى زيرا در آن فصل ، دمشق از هر موقع زيبا تر و روح‌پرورتر است . ديگر اينكه براى سلطان دمشق هديه بفرست و دوستانه وارد دمشق شو پرسيدم سلطان دمشق كيست ؟ امام مسجد جمعه گفت سلطان دمشق همان سلطان ( روم ) است و آنقدر قدرت دارد كه مردم از شنيدن نامش بلرزه درميآيند .\r\nگفتم وقتى من ميخواستم به حلب بيايم به من گفتند كه طغرل بولاك سلطان حلب مردى است تنومند مانند يك ديو ، و تو را زير بغل خود ميگيرد ولى بطوريكه ديدى من بر آن مرد تنومند غلبه كردم و اينك طغرل بولاك در ارك اين شهر محبوس من مىباشد .\r\nشيخ فيض الدين عاملى گفت اى امير ، پادشاه ( روم ) باسم ( ايلدرم - بايزيد ) مردى ديگر است و براستى ايلدرم ( يعنى رعد يا صاعقه - مترجم ) مىباشد و دمشق و تمام كشورهاى واقع در\r\n\r\n","description":"","footnote":"","page_name":" 361 ","page_number":369},
  {"content":"\r\n\r\nساحل درياى ( روم ) از اوست ( مقصود از كشورهاى واقع در ساحل درياى روم . كشور كنونى ( لبنان ) و كشور ( لاذقيه ) است كه كشور اخير اكنون جزو سوريه بشمار ميآيد - مارسل بريون ) و تو اگر بخواهى بدون اجازه و موافقت سلطان ( روم ) وارد دمشق شوى بايد با ( ايلدرم - بايزيد ) بجنگى گفتم با او خواهم جنگيد .\r\nامام مسجد جمعه حلب گفت تو چون يك امير بزرگوار و بافتوت هستى ، از روى خير - خواهى به تو اندرز مىدهم كه اين كار را نكن زيرا حاصلى جز پشيمانى ندارد . گفتم يا شيخ مگر تو به من نميگفتى كه به بيزان تيوم ( يعنى استانبول - مترجم ) بروم و ثروت دو هزار ساله كفار را كه در آنجا انباشته شده بدست بياورم و كافران را مسلمان كنم . امام مسجد جمعه گفت چرا اى امير گفتم آيا براى رفتن به ( بيزان تيوم ) راهى جز كشور ( روم ) هست ؟ تا من از ( روم ) عبور نكنم نميتوانم به ( بيزان تيوم ) بروم و براى عبور از ( روم ) نيز بايد با ( ايلدرم - بايزيد ) خيلى توانگر است و بسيار دلير مىباشد و مىتواند يك قشون بزرگ را بسيج كند و ضربت شمشير خود او ، يك شتر را دو نيم مىنمايد گفتم آيا تو ديدى كه ضربت شمشير او ، يك شتر را دو نيم كرد ؟ امام مسجد جمعه گفت نه ، ولى اين موضوع را شنيدم . پرسيدم از كه شنيده‌اى جواب داد از مردم گفتم آيا ميخواهى بگوئى كه اين موضوع را از عوام الناس شنيدى ؟ امام مسجد جمعه گفت بلى اى امير .\r\nگفتم بقول عوام نميتوان اعتماد كرد چون وقتى ميخواهند از يكنفر وصف كنند اوهام ، بيش از واقعيت‌ها ، در حرفشان دخالت دارد .\r\nحتى اگر من يقين داشته باشم كه ( ايلدرم - بايزيد ) ميتواند با يك ضربت شمشير يك شتر را بدونيم كند ، ميل دارم كه با او نبرد كنم ولو آن مرد با يك ضربت شمشير مرا بدونيم نمايد .\r\nشيخ فيض الدين عاملى گفت اى امير بزرگوار چون اراده تو چنين است ديگر من نمى - توانم اندرزى به تو بدهم .\r\nگفتم شنيده‌ام كه در دمشق ، دانشمندانى بزرك زندگى مىكنند آيا اين شايعه حقيقت دارد امام مسجد جمعه گفت بلى اى امير . گفتم نام آنها را ببر . امام مسجد جمعه گفت يكى از آنها ( عربشاه ) است پرسيدم ( عربشاه ) در چه علوم دست دارد ؟ امام مسجد جمعه گفت او در تمام علوم دست دارد و زبان سريانى هم ميداند ( سريانى يعنى زبان قديم مردم سوريه ( شام ) - مترجم )\r\nگفتم من از آن زبان شنيده‌ام ولى تا امروز نديده‌ام كسى به زبان سريانى تكلم نمايد و بنويسد امام مسجد جمعه گفت اگر روزى بدمشق رفتى و عربشاه را ديدى زبان سريانى را خواهى شنيد و عربشاه مردى است كه تاكنون كسى نتوانسته سئوالى از او بكند كه وى از عهده جواب دادن برنيايد مگر سئوالاتى كه جواب ندارد عربشاه در تمام علوم علامه است و ما در دهر ، بندرت فرزندى چون او ، ميزايد و ميپروراند دانشمند ديگر نظام الدين شامى است كه او را ملقب به ( افصح المشرقين و المغربين ) كرده‌اند و در اين عصر ، فصيحى مانند او در جهان وجود ندارد . اين دو نفر در دمشق از دانشمندان ديگر برجسته‌تر هستند و عربشاه در اين موقع ساكن دمشق مىباشد ولى يقين ندارم كه نظام الدين شامى آنجا سكونت دارد يا به سفر رفته است .\r\nگفتم يا شيخ من قصد دارم كه از حلب بروم زيرا ادامه توقف من در اين شهر براى\r\n\r\n","description":"","footnote":"","page_name":" 362 ","page_number":370},
  {"content":"\r\n\r\nقشونم خطرناك مىباشد . ( طغرل بولاك ) نتوانست مرا شكست بدهد ولى زن‌هاى زيباى اين شهر مرا وادار بفرار ميكنند من خود از زن‌هاى زيبا بيم ندارم زيرا عمر من بمرحله‌اى رسيده كه مرد از زن‌هاى زيبا ميگريزد نه از آن جهت كه بيم دارد زيبارويان او را تنبل و تن‌پرور كنند بلكه بدان مناسبت كه نسبت بزن‌هاى جوان و زيبا تمايل ندارد . اما سربازان قشون من جوان هستند و زن‌هاى اين شهر ، بسيار زيبا ، و اگر توقف من در حلب ادامه پيدا كند بيم آن مى - رود كه تمام سربازانم حماسه جنگجوئى را از دست بدهند و در كنار زرها مانند آنها شوند . اينك كه ميخواهم از اين شهر بروم ميل دارم كه تو از من درخواستى بكنى تا اينكه تقاضا و خواهش تو را اجابت نمايم زيرا تاكنون تو براى خود از من چيزى نخواسته‌اى ؟\r\nامام مسجد حلب گفت اى امير بزرگوار اينك كه ميخواهى نسبت به من كرم كنى باز من براى خود از تو چيزى نميخواهم و مساعدت تو را بسوى طلاب مدرسه ( عبيد ) در اين شهر جلب ميكنم و مدرسين و طلاب اين مدرسه مدت دو سال است كه وظيفه خود را دريافت نكرده‌اند و با كمال عسرت بسر مىبرند و اگر تو وظيفه آنها را بپردازى از عسرت رهائى خواهند يافت . پرسيدم طلاب مدرسه ( عبيد ) چند نفر هستند ؟\r\nامام مسجد جمعه جواب داد يكصد و پانزده نفر ، گفتم وظيفه هر طلبه در سال چقدر است جواب داد بيست مثقال طلا . پرسيدم وظيفه يك مدرس در سال چقدر مىباشد ؟ وى گفت چهل مثقال طلا . من صندوقدار خود را احضار كردم و دستور دادم كه سه هزار مثقال زر مسكوك به شيخ فيض الدين عاملى تاديه كند كه خود او وظيفه مدرسين و طلاب ( عبيد ) را به آنها برساند و بافسران خود گفتم كه بامداد روز ديگر از حلب حركت خواهيم كرد .\r\nعصر آن روز ( طغرل بولاك ) را احضار نمودم و به او گفتم من از حلب ميروم و تو را با خود ميبرم اما نه براى اينكه تو را بيازارم . من به تو وعده داده‌ام كه در امان خواهى بود و بوعده‌ام وفا خواهم كرد . ليكن جنگ من در شام تمام نشده و اگر تو را در اينجا بگذارم و بروم از عقب خود آسوده خاطر نخواهم بود . لذا تو را با خود ميبرم تا از عقب خويش آسوده باشم و براى اين كه اطمينان حاصل كنى كه قصد آزار تو را ندارم پسرت را سلطان حلب ميكنم و همين كه جنك شام تمام شد و من خواستم از اين كشور بروم تو را آزاد خواهم كرد و پسرت مكلف خواهد بود كه از سلطنت كناره نمايد و تو بجايش بر تخت بنشينى و اگر پسر تو در آن موقع نخواست از سلطنت كناره كند من او را تأديب خواهم نمود .\r\nمسافرت من بدمشق به دو علت به طول انجاميد اول بمناسبت اين‌كه در راه چند مرتبه با قبايل محلى جنگيدم و دوم بمناسبت فرا رسيدن زمستان و من مجبور شدم كه در منطقه كوهستانى توقف نمايم چون اگر به راه ادامه ميدادم تمام مردان و اسب‌هاى ما معدوم مىشدند و انسان هرقدر دلير و با استقامت باشد نميتواند در قبال مشيت خداوند مقاومت نمايد و سرما و گرما از مقدرات خداوند مىباشد و اختيارش از دست بشر بيرون است .\r\nوقتى بسرزمينى رسيدم كه رودخانه ( برده ) در آن جارى بود و سواد شهر دمشق از دور ديده مىشد پرندگان خوانندگى مىكردند و در دو طرف رودخانهء درخت‌هاى بادام و زردآلو و اشجار ديگر گل كرده بود ، اگر فرصت ميداشتم آنقدر كنار آن رودخانه اتراق ميكردم تا اين‌كه فصل بهار منقضى شود . اما نه من فرصت داشتم كه ايام بهار را كنار رودخانه برده بگذرانم و نه ( قوتول\r\n\r\n","description":"","footnote":"","page_name":" 363 ","page_number":371},
  {"content":"\r\n\r\nحمزه ) حاكم دمشق به من فرصت استراحت داد .\r\nهنگامى كه دو سه فرسنگ با دمشق فاصله داشتم ( قوتول - حمزه ) با ارابه‌هاى جنگى خود به من حمله‌ور شد ( قوتول - حمزه ) رومى بود ( يعنى اهل تركيه كنونى ) و از صاحب‌منصبان ( ايلدرم بايزيد ) بشمار مىآمد و از حيث جثه شبيه بود به اكثر رومىها و قامتى متوسط و شانه‌هائى پهن داشت من تا آن موقع رومىها را ( يعنى ترك‌هاى تركيه را - نويسنده ) نديده بودم و بعد از اين‌كه وارد روم شدم و آنها را ديدم متوجه گرديدم كه بين روميها مردان بلندقامت نادر است و اكثر آنها متوسط القامه هستند و در عوض شانه‌هائى پهن دارند و قوى مىباشند ( قوتول - حمزه ) پنجاه ساله به نظر ميرسيد و يك عمامه بزرك بر سر داشت و اولين بار كه من او را ديدم حيرت كردم چگونه با آن عمامه بزرك مىتواند بجنگد و شنيده بودم اولين قوم كه ارابه جنگى به كار برده‌اند روميها بودند .\r\n( اولين ملت كه ارابه جنگى به كار برد قوم ( هاتى ) بود كه اجداد سكنه كنونى تركيه بشمار مىآمدند و در آسياى صغير ميزيستند و اولين ملت هم كه موفق باستخراج و ذوب آهن شد اجداد سكنه امروزى تركيه بودند و ارابه‌هاى جنگى خود را با آهن مجهز ميكردند - مارسل - بريون )\r\nقبل از آنها كسى ارابه جنگى نساخت و به كار نبرد . در آن صورت عجب نبود كه ( قوتول - حمزه ) حاكم دمشق با ارابه جنگى بميدان كارزار بيايد . جلوى ارابه‌هاى جنگى ( قوتول - حمزه ) يعنى جلوى مال‌بند اسب‌ها چيزى نصب شده بود مانند داس و خيلى تيز و بين مال‌بند و داس يك ذرع فاصله وجود داشت و وقتى اسب‌هاى ارابه را با سرعت به حركت درمىآوردند يك سلاح مؤثر مىشد . هر ارابه داراى چهار اسب بود و دو اسب آن را به شكل ( ديشلى ) بسته بودند و دو اسب ديگر را به شكل ( يان )\r\n( ديشلى ) از كلمه تركى ديش به معناى دندان ، به دو اسب اطلاق مىشد كه به مال‌بند بسته مىشد و ( يان ) كه تركى و به معناى كنار يا حاشيه است به دو اسب اطلاق ميگرديد كه در منتها اليه راست و چپ بسته مىشدند - مارسل بريون )\r\n( واسلنگه ) ها يعنى چرم‌هائى كه بدان وسيله اسب‌ها را با ارابه مىبستند داراى زنجير بود تا اين‌كه نتوانند با شمشير آن چرم‌ها را قطع نمايند . هر ارابه داراى يك جان‌پناه از چوب بود و رانندگان در عقب آن جان‌پناه قرار ميگرفتند بطورى كه نه سنگ فلاخن به آنها اصابت ميكرد نه تير . روزى كه ما مورد حمله ارابه‌هاى ( قوتول - حمزه ) قرار گرفتيم من ندانستم كه چند ارابه بما حمله كرد ولى بعد دريافتم كه پانصد ارابه جنگى به ما حمله‌ور شدند ارابه‌ها در دو صف بما حمله‌ور گرديدند و در صف اول نيمى از آنها و در صف دوم نيمى ديگر بسوى ما آمدند .\r\nحركت ارابه‌ها بسوى ما آهسته بود و پيش‌بينى نمىشد كه براى ما زيان بسيار خواهد داشت .\r\nولى وقتى بما نزديك شدند ، يك‌مرتبه سرعت گرفتند و آنقدر سريع آمدند كه امكان هر گونه اقدام براى جلوگيرى از آنها ، غيرممكن شد .\r\nمن به كلى غافلگير شدم و نتوانستم براى جلوگيرى از حمله ارابه‌ها چاره‌اى بينديشم .\r\nارابه‌ها بسرعت باد وارد صفوف قشون من ( كه بدفعات گفتم همه سوار هستند ) شدند و اسبها و مردان را غلطانيدند و طورى حمله آنها خطرناك و شديد بود كه من فرمان عقب‌نشينى را صادر كردم و دستور دادم كه سواران با سرعت خود را از ميدان جنگ دور كنند و بسوى قصبهء ( آوك ) نزديك دمشق بروند .\r\n\r\n","description":"","footnote":"","page_name":" 364 ","page_number":372},
  {"content":"\r\n\r\nحمله ارابه‌هاى جنگى ( قوتول حمزه ) آنقدر شديد بود كه من متوجه شدم اگر صف دوم ارابه‌ها بما برسد قشون من طورى آسيب خواهند ديد كه چاره‌اى جز مراجعت از شام ندارم .\r\nاى كه نوشته مرا از نظر ميگذرانى ، ممكن است به خود بگوئى در آن روز كه دومين روز از برج حمل بود من ترسيدم و از وحشت فرار نمودم . ولى من در آن روز براى خود گرفتار بيم نشدم زيرا كه خويش را آزموده‌ام و در ميدان جنگ ، هيچگاه گرفتار ترس نمىشوم .\r\nمن از روزى كه در سن بيست و يك سالگى و در سال 757 هجرى در منطقه ( كورولتائى ) هنگام شكار جرگه ، مورد حمله پنجاه نفر قرار گرفتم ( و چگونگى آن حمله را در آغاز سرنوشت خود نوشتم ) تا امروز كه با دست چپ مشغول نوشتن اين واقعه هستم ، در جنگ نترسيدم و بيم از مرگ در ميدان كارزار ، براى من غيرقابل ادراك است .\r\nاما يك سردار جنگى مسئول قشون خود نيز هست و نبايد آن را بدون فايده بكشتن بدهد . سرباز را وقتى بايد بكشتن داد كه احتمال تحصيل پيروزى قوى يا با احتمال غلبه خصم ، متساوى باشد . و وقتى بدانند كه احتمال فتح وجود ندارد نبايد سربازان را قتل عام نمود آن هم در كشورى كه وسيله تجديد سربازان وجود ندارد . من در شام نميتوانستم حتى يك سرباز اجير كنم و اگر كسانى حاضر مىشدند كه وارد قشون من گردند من به آنها اعتماد نداشتم .\r\nاين بود كه براى حفظ قشون خود فرمان عقب‌نشينى دادم و سربازان من چهار نعل بسوى قصبه ( آوك ) عقب‌نشينى كردند و قصبه ( آوك ) نزديك دمشق از لحاظ ساختن كوزه‌هاى ظريف مشهور است . در نزديكى قصبه مزبور صفوف قشون خود را مرتب كردم چون ممكن بود كه خصم بيايد و باز بما حمله‌ور شود . بافسران سپردم اگر ارابه‌هاى ( قوتول حمزه ) ( كه هنوز خودش را نديده ولى اسمش را شنيده بودم ) نمايان شدند به سربازان دستور عقب‌نشينى بدهند زيرا مصاف دادن سربازان ما با آن ارابه‌ها خودكشى است . اما ديده‌بان‌هاى من كه مراقب اطراف بودند گفتند اثرى از ارابه‌هاى خصم ديده نمىشود و معلوم شد كه ( قوتول - حمزه ) نخواسته است تا قصبه ( آوك ) ما را تعقيب نمايد .\r\nشب در اردوگاه واقع در خارج قصبه ( آوك ) شوراى جنگى آراستم و بافسران كه در شورى حضور بهم رسانيده بودند گفتم كه براى جلوگيرى از ارابه‌هاى ( قوتول - حمزه ) چاره بينديشيد همه ميدانستيم براى ايكه ارابه‌ها را از حركت بياندازيم ميبايد اسبها را بقتل برسانيم ولى معلوم نبود بچه وسيله بايد آنها را كشت يك مرتبه ( اتابيك ) افسر من كه للهء ( شاهرخ ) پسرم بود گفت براى چه از وسيله‌اى كه در جنگ با ( ابدال كلزائى ) مورد استفاده قرار گرفت استفاده نكنيم .\r\nبخودم گفتم يا للعجب . . . . چرا من در فكر باروت نبودم و به كار بردن آن را فراموش كردم .\r\nدر واقع تنها چيزى كه مىتوانست اسب ارابه‌ها را از حركت بازبدارد باروت بود ولى در آن موقع ما به قدر كافى پوست حيوان و چرم نداشتيم تا اين‌كه باروت را در آن‌جا بدهيم و بوسيله فتيله مشتعل نمائيم . ( اتابيك ) كه در تمام جنگها با من بود گفت در اين قصبه كه مركز كوزه‌سازى مىباشد كوزه به مقدار زياد يافت مىشود و آيا نميتوان باروت را در كوزه جا داد ؟\r\nگفتم آزمايش مىكنيم تا ببينيم كه آيا مىتوان باروت را در كوزه جا داد و آتش زد يا نه ؟\r\nهمان شب دستور دادم چند كوز را پر از باروت كردند و سرش را بستند و يك فتيله بباروت\r\n\r\n","description":"","footnote":"","page_name":" 365 ","page_number":373},
  {"content":"\r\n\r\nمتصل نمودند و بعد از آتش‌زدن فتيله ، كوزه را پرتاب كردند و كوزه ، با صدائى كه سامعه را آزار ميداد تركيد .\r\nآن شب من از شادى نتوانستم بخوابم زيرا متوجه شدم كه وسيله‌اى براى خنثى كردن اثر حمله ارابه‌هاى ( قوتول - حمزه ) يافته‌ام و بامداد گفتم كه مقدارى كوزه از قصبه خريدارى كنند و آنها را پر از باروت نمايند .\r\nچون روز قبل حاكم دمشق ارابه‌هاى خود را دو صف كرده بود من هم كوزه‌اندازان خود را به دو دسته تقسيم نمودم . هر كوزه‌انداز داراى خودجينى بزرك روى اسب بود پر از كوزه و به كوزه‌اندازان سپردم كه بايد كوزه‌هاى خود را طورى پرتاب نمايند كه روى اسب بيفتد و در آنجا محترق شود . آنگاه قشون را بسوى دمشق به حركت درآوردم و ترديدى نداشتم كه ديده - بانهاى خصم نزديك شدن ما را مىبينند .\r\nدر آن روز ، ارابه‌هاى ( قوتول حمزه ) كنار رودخانه ( برده ) و در همان منطقه كه روز قبل مورد حمله قرار گرفتيم بما حمله‌ور شدند . كوزه‌اندازان ما بدون اين‌كه در فكر حفظ جان خود باشند به ارابه‌ها نزديك شدند و فتيله‌ها را آتش زدند و كوزه‌ها را بسوى اسب ارابه‌ها پرتاب نمودند .\r\nنتيجهء احتراق باروت بيش از اندازه انتظار من شد زيرا نه فقط اسب ارابه‌ها در دم بقتل ميرسيدند يا طورى مجروح مىشدند كه نميتوانستند راه بروند بلكه صداهاى وحشت‌آور احتراق كوزه‌ها خصم را طورى ترسانيد كه حركت ارابه‌ها متوقف گرديد و ديدم كه بعد از آن ارابه‌ها عنان اسب‌ها را برگردانيدند و مراجعت كردند .\r\nدر آن روز ، صف دوم ارابه‌ها وارد جنگ نشد بلكه قبل از شركت در جنك مراجعت كرد و من فرمان تعقيب خصم را صادر نمودم . ارابه‌ها طورى ميگريختند كه ما نتوانستيم خود را به آنها برسانيم و همه وارد شهر دمشق شدند و مدافعين دروازه‌هاى شهر را بستند . قبل از اين كه ارابه‌هاى جنگى عنان برگردانند و بسوى شهر بگريزند من متوجه شدم كه يكى از كوزه اندازان ما بجاى اين‌كه كوزه را با دست پرتاب كند با فلاخن پرتاب مىنمايد .\r\nمن متوجه شدم كه كعب فلاخن آن مرد ، وسيع‌تر از كعب فلاخن‌هاى عادى مىباشد و به همين جهت كوزه در آن‌جا ميگيرد قبل از اين‌كه مبادرت به تعقيب ارابه‌هاى خصم كنم آن مرد را احضار كردم و از او پرسيدم كه به تو دستور داد كه كوزه را با فلاخن پرتاب كنى ؟\r\nآن مرد گفت من ديدم كه اين كوزه‌ها كوچك است و فكر كردم همانطور كه سنگ را با فلاخن پرتاب مىكنند اين كوزه‌ها را مىتوان با فلاخن پرتاب كرد .\r\nفلاخن او را از دستش گرفتم و مشاهده كردم كه كعب فلاخن را عوض كرده و يك كعب وسيع براى فلاخن خود انتخاب نموده است آن مرد بعد از اين‌كه كوزه كوچك را در كعب فلاخن مينهاد فلاخن را دور سر مىچرخانيد و آنگاه كوزه را كه فتيله آن مشتعل بود پرتاب ميكرد و كوزه درست در همان‌جا كه بايد فرود بيايد فرود مىآمد .\r\nمن در روزهاى بعد دستور دادم كه بوسيله فلاخن كوزه را به شهر دمشق پرتاب نمايند اما سه نفر از كوزه‌اندازان ما بر اثر احتراق باروت بقتل رسيدند و علاوه بر سوختگى قطعات كوزه در سر و صورت و سينه و شكم آنها فرو رفت . كشته شدن آن سه نفر بما آموخت كسانى كه كوزه\r\n\r\n","description":"","footnote":"","page_name":" 366 ","page_number":374},
  {"content":"\r\n\r\nرا بوسيله فلاخن پرتاب مىنمايند بايد زود آن را پرتاب كنند و گرنه باروت محترق مىشود و خود آنها بقتل ميرسند . ما براى احتراز از آن خطر . فتيله‌هاى بلندتر را براى كوزه‌ها انتخاب نموديم و به كوزه‌اندازان گفتم كه بيش از يك و حداكثر دوبار فلاخن را دور سر نگردانند . چون اگر فلاخن را زياد بگردانند فتيله زودتر به انتها ميرسد و باروت محترق مىگردد . كوزه اندازان ما طورى در كار خود مهارت پيدا كردند كه سال بعد در جنگى كه بين ما و قشون ( ايلدرم بايزيد ) در انگوريه درگرفت ، حتى يكنفر از كوزه‌اندازان ما از احتراق باروت كشته نشد در صورتى كه همه كوزه‌هاى خود را با فلاخن پرتاب ميكردند .\r\nپيروزى ما در روز سوم برج حمل آن‌قدر جالب توجه بود كه من متوجه شدم خصم نبايد از چگونگى ساختن باروت اطلاع حاصل كند زيرا اگر بتواند باروت را بسازد او هم عليه ما باروت به كار خواهد برد و ديگر ما انحصار استفاده از باروت را در جنگ ، در دست نخواهيم داشت در آن روز دمشق را محاصره كرديم و روز بعد كه چهارم برج حمل بود اقامت ما صرف تهيه وسائل محاصره و بافتن كعب وسيع براى فلاخن‌اندازان شد تا اين‌كه تمام آنها بتوانند بجاى سنگ كوزه‌هاى پر از باروت را پرتاب نمايند . در همان روز فلاخن‌اندازان ما متوجه شدند كه اگر مقدارى سنگريزه در هر كوزه قرار دهند بعد از اينكه كوزه منفجر گرديد نه فقط پاره‌هاى كوزه سبب قتل يا جرح سربازان خصم مىشود بلكه سنگ‌ريزه‌ها هم سربازان خصم را از پا درميآورد . درحالىكه وسائل محاصره دمشق را فراهم ميكرديم چون موجودى باروت ما كم بود مقدارى هم باروت ساختيم تا اينكه هنگام حمله به شهر مورد استفاده قرار بگيرد .\r\nدر روز ششم برج جمل چند نامه براى سكنه شهر بوسيله پيكان فرستادم و در نامه‌هاى مزبور گفتم كه اگر سكنه شهر تسليم نشوند تمام مردان را از دم شمشير خواهم گذرانيد و زنان را به سربازانم خواهم بخشيد و اموال سكنه شهر را بنفع خود و افسران و سربازانم تصاحب خواهم كرد .\r\nدر آن نامه‌ها گفتم هنگام ورود سربازانم هر مرد و زن كه به مسجد عمر برود از مجازات مصون است و بقتل نخواهد رسيد و اسير نخواهد شد . و هر مرد و زن كه به خانه ( نظام الدين شامى ) افصح المشرقين و المغربين يا به منزل ( ؟ ؟ ) برود از مجازات مصون خواهد بود .\r\nبراى ( قوتول حمزه ) نيز بوسيله سربازانش كه بالاى حصار دمشق بودند پيغام فرستادم و به او گفتم با اينكه روز دوم حمل با ارابه‌هاى خود به من حمله كرد و عده‌اى از افسران و سربازان مرا كشت اگر تسليم شود بر جان و مال و خويشاوندان خواهم بخشود اما اگر مقاومت كند بعد از تصرف دمشق او و تمام مردان و خويشاوندش را بقتل خواهم رسانيد و زنان او و خويشاوندانش را باسارت خواهم برد .\r\nبامداد روز هفتم برج حمل حمله ما براى تصرف دمشق شروع شد . فلاخن‌داران ما كوزه‌هاى پر از باروت و سنگريزه را كه فتيله مشتعل داشت سوى سربازان كه بالاى حصار بودند پرتاب مىكردند . و همين‌كه كوزه منفجر ميشد سربازان مزبور در پس حصار ناپديد مىشدند و ما ميفهميديم كه از پا درآمده‌اند . كوزه‌هاى ما در آن روز بيش از ميزان انتظار مفيد واقع شد و در هر نقطه كه آن كوزه بسوى سربازان مدافع حصار پرتاب ميگرديد ، مدافعين از پا درمىآمدند و سربازان ما كه از نردبان صعود ميكردند . خود را به بالاى حصار ميرسانيدند . تأثير شگرف كوزه\r\n\r\n","description":"","footnote":"","page_name":" 367 ","page_number":375},
  {"content":"\r\n\r\nها ما را وادار كرد كه عده‌اى از فلاخن‌داران را به بالاى حصار بفرستم تا آنان با پرتاب كردن كوزه راه را به روى سربازان ما بگشايند .\r\nهنوز يك نيزه از روز بهار بالا نيامده بود كه در معابر دمشق جنگ بين سربازان ما و سربازان قوتول حمزه شروع شد و در همان موقع سربازان ما موفق گرديدند كه اولين دروازه شهر را بگشايند و من عده‌اى كثير از سربازان خود را بدرون دمشق فرستادم و غوغا از شهر به گوش رسيد .\r\nجنگ دمشق ، بعد از اينكه ما به شهر حمله كرديم از بامداد روز هفتم تا ظهر روز نهم بهار به طول انجاميد و سربازان قوتول حمزه با كمك مردان شهر كوچه بكوچه و خانه به خانه مقابل ما پايدارى كردند .\r\nاز بامداد روز هفتم تا ظهر روز نهم كه جنگ ادامه داشت نه من لحظه‌اى استراحت كردم نه افسرانم . اما قسمت‌هائى از سربازان را كه خسته ميشدند از شهر خارج ميكردم و اجازه ميدادم چند ساعت استراحت نمايند و بجاى آنها سربازان تازه نفس ميفرستادم .\r\nما براى اينكه نيروى مقاومت خصم را درهم بشكنيم از هر نوع سلاح استفاده ميكرديم ولى هنگام ظهر ذخيره باروت ما تمام شد . تا آن روز من نميدانستم ميزان مصرف باروت در يك جنگ بزرگ خيلى زياد است و پيش‌بينى نمىنمودم كه بايد خروارها باروت ساخت تا در كوزه‌ها مورد استفاده قرار بگيرد . ساختن باروت بمناسبت اينكه بايد خشك شود لااقل دو روز طول ميكشيد مشروط بر اينكه روز و شب كار ميكردند و شتاب مىنمودند و ما در بحبوحهء جنگ دمشق نميتوانستيم باروت را طورى بسازيم كه در آن جنگ مورد استفاده قرار بگيرد و از ظهر روز هفتم برج حمل ديگر در دمشق از طرف ما باروت به كار برده نشد و ما با شمشير و گرز و نيزه و ساير اسلحه جنگى هيشگى خود پيكار ميكرديم .\r\nدر بعضى از معابر ما مجبور بوديم كه خانه‌ها را با كلنگ و ديلم ويران كنيم و من امر كردم كه جهت ويران كردن از سكنه قصبات و قراى اطراف شهر بيگارى بگيرند تا اينكه اوقات سربازانم كه بايد پيكار كنند صرف ويران كردن خانه‌ها نشود و گفتم كه هركس را موقع بيگارى كردن سستى بخرج داد يا براى مساعدت سكنه دمشق از ويران كردن خانه‌ها خوددارى كرد بقتل برسانند .\r\nدر شب هشتم برج حمل آنقدر آتش از جنگ در شهر افروخته شد كه دمشق ، چون روز ، روشن گرديد و سربازان ما همه جا را ميديدند اما دود حريق‌ها انسان را اذيت ميكرد و توليد سرفه و تنگى نفس مينمود . در شب هشتم حمل ، جنگ در روشنائى حريق‌ها تا صبح ادامه داشت و آن شب من چند مرتبه به شهر رفتم تا وضع جنگ را ببينم و بافسران خود گفتم كه جنگ بايد آنقدر ادامه پيدا كند تا قوتول حمزه تسليم شود ولو بر اثر ادامه جنگ در سراسر دمشق يك ذى - حيات زنده نماند . من ميدانستم خصم من مردى است قوى و اگر به او مجال بدهم ، خود را تقويت خواهد كرد . و از ( ايلدرم بايزيد ) كمك خواهد خواست و تصرف دمشق از من متعذر خواهد شد وقتى بامداد روز هشتم برج حمل دميد قشون من بطور كامل بر قسمتى از شهر مسلط شده بود اما قوتول حمزه قسمت‌هاى شمالى و شمال غربى شهر را در دست داشت .\r\n\r\n","description":"","footnote":"","page_name":" 368 ","page_number":376},
  {"content":"\r\n\r\nصبح روز هشتم حمل وقتى سوار بر اسب وارد دمشق شدم اسب من از روى لاشه‌ها ميگذشت و بين اموات ، جسد عده‌اى از زنها ديده ميشد و زنهاى دمشق چون بكمك مردان رفتند كشته شدند .\r\nچون از روز هشتم براى ويران كردن خانه‌هاى دمشق كه سربازان ( قوتول حمزه ) و سكنه شهر در آن پايدارى ميكردند از بيگارى استفاده نموديم و سكنه قصبات و قراى اطراف شهر را به كار واداشتيم ، ويران كردن خانه‌ها تسريع گرديد و هرچه روز پيش ميرفت ، ما بقسمتى ديگر از شمال شهر دمشق مسلط ميشديم . عصر روز هشتم هنگامى كه مشغول رسيدگى به وضع جنگ بودم به مسجد ( عمر ) كه پر از جمعيت بود رسيدم و مقابل مسجد مردى كه دستار بر سر و تحت الحنك داشت و داراى ريش‌سفيد و سياه بود به طرف من آمد و اول به زبان عربى و آنگاه به زبان فارسى گفت اى امير بزرگوار ترحم كن . من عنان اسب خود را كشيدم و به زبان عربى از او پرسيدم تو كه هستى آن مرد گفت اى امير بزرگوار من ( نظام الدين شامى ) هستم كه تو از روى بزرگوارى خانه مرا بست قرار دادى و گفتى كه هركس در خانه من باشد از مجازات مصون است . گفتم اينجا كه خانه تو نيست ؟ نظام الدين شامى جواب داد نه اى امير ، و وضع خانه مرا پسرم مرتب مىكند و خود باينجا آمده‌ام تا وضع مردمى را كه از بيم جان در اين مسجد ازدحام كرده‌اند مرتب كنم .\r\nگفتم به كسانى كه در اين مسجد هستند از قول من بگو كه نبايد بيم داشته باشند و من باحترام ( عمر ) رضى إله عنه تمام كسانى را كه در اين مسجد هستند از مجازات معاف كرده‌ام و بطورى كه ميدانى ، خانه تو و خانه ( عرب شاه ) نيز بست است و هركس كه در خانه هاى شما باشد از مجازات مصون خواهد بود . نظام الدين شامى گفت اى امير بزرگوار من و تمام كسانى كه در اين مسجد و در خانه عربشاه و خانه من ميباشند رهين احسان و ترحم تو هستيم . ولى تو كه اين‌قدر بزرگوار و كريم هستى آيا بهتر آن نيست كه بساير سكنه دمشق ترحم كنى و بسربازان خود بگوئى از قتل آنها صرفنظر نمايند .\r\nگفتم مگر تو اطلاع ندارى كه سكنه اين شهر بكمك سربازان ( قوتول حمزه ) با سربازان من ميجنگند و آنها را به هلاكت ميرسانند و چگونه من ميتوانم از قتل كسانى كه سربازان مرا بقتل ميرسانند خوددارى كنم . نظام الدين شامى گفت اى امير بزرگوار ، سكنه اين شهر نميخواهند با تو بجنگند و سربازان تو را بقتل برسانند و ( قوتول حمزه ) آنها را مجبور بجنگ با تو مىكند . گفتم نتيجه‌اش از لحاظ من ، مانند آن است كه سكنه دمشق از روى عمد و به قصد خصومت با من بجنگند و من مجبورم كه براى از بين بردن قوهء مقاومت ، آنها را بقتل برسانم و اگر تو ميتوانى آنها را از ادامه جنگ منصرف نمائى اقدامى كن و از طرف من به آن قسمت از مردم اين شهر كه هنوز مقاومت ميكنند بگو كه هركس سلاح بر زمين بگذارد و تسليم شود از مجازات معاف خواهد گرديد و كشته نخواهد شد .\r\nنظام الدين شامى تا غروب آن روز ، چند مرتبه براى آگاه ساختن سكنه دمشق كه هنوز با ما مىجنگيدند اقدام كرد و به آنها فهمانيد كه اگر سلاح بر زمين بگذارند و تسليم شوند از مجازات معاف خواهند شد . ولى هربار افسران ( قوتول حمزه ) جواب دادند كه نخواهند گذاشت كسى تسليم شود و هركس قصد تسليم شدن داشته باشد زنده در آتش خواهد سوخت يا زنده پوستش را خواهند كند . وقتى آفتاب روز هشتم برج حمل غروب كرد ما بر تمام شهر مسلط بوديم جز بر -\r\n\r\n","description":"","footnote":"","page_name":" 369 ","page_number":377},
  {"content":"\r\n\r\nقسمت شمال غربى آن\r\nشب نهم حمل مانند شب قبل در روشنائى حريق‌ها كوچه بكوچه و خانه به خانه جنگيديم افسران و سربازان ( قوتول حمزه ) تسليم نمىشدند و ما تا وقتى آنها را بقتل نميرسانديم نميتوانستيم موضع آنان را اشغال نمائيم و در شب نهم نيز عده‌اى از زن‌ها و اطفال در قسمت شمال شرقى دمشق بقتل رسيدند چونكه در جنگ شركت ميكردند يعنى افسران و سربازان ( قوتول حمزه ) آنها را مجبور بشركت در جنگ ميكردند . بامداد روز نهم در شمال غربى شهر بيش از ده پانزده خانه از جمله يك باغ بزرگ كه ( قوتول حمزه ) در آن بود باقى نماند ( كه بدست ما نيفتاده باشد ) براى اينكه جنگ طولانى نشود امر كردم از هشت جهت به آن خانه‌ها و باغ حمله‌ور شوند .\r\nسربازان من اندكى به ظهر مانده وارد باغى شدند كه ( قوتول حمزه ) در آن بود و ( قوتول ) با شمشير به سربازان من حمله‌ور گرديد ولى به زودى از پا درآمد و سربازانم سرش را بريدند و براى من آوردند . وقتى صداى موذن از مناره مسجد عمر برخاست و هنگام ظهر و موقع نماز را اعلام كرد ، جنك دمشق با پيروزى ما به كلى خاتمه يافت ولى شهر مزبور ، به كلى ويران شده بود . بعد از خاتمه جنك ، معلوم شد كه ( قوتول حمزه ) روز قبل ، سكنه خانه ( عربشاه ) را كه به آن خانه پناهنده شده بودند مجبور كرده از خانه مزبور واقع در شمال غربى شهر خارج شوند و در جنك شركت نمايند آن‌ها هم ناگزير از آن خانه خارج گرديدند و در جنگ شركت كردند و عده‌اى بقتل رسيدند و مجروح شدند يا باسارت درآمدند ( قوتول حمزه ) حتى مىخواست عربشاه را هم مجبور نمايد كه وارد جنك شود و افسران او ، بمناسبت سالخوردگى وى ، عربشاه را از شركت در جنك معاف كردند و اگر ( قوتول حمزه ) از آن واقع مطلع مىشد بعيد نبود كه عربشاه و افسرانى را كه به او مساعدت كرده بودند به قتل برساند .\r\nچون جنك خاتمه يافته بود من امر كردم سربازانم دست از كشتار بكشند و آنها هم دست از قتل عام كشيدند و درعوض شروع به غارت شهر كردند و بهر نسبت غنائم جنگى بدست مىآوردند از شهر خارج مىنمودند تا اين‌كه ترتيب تقسيم آن داده شود به ( نظام الدين شامى ) گفتم به كسانى كه در مسجد عمر هستند بگويد كه جنك تمام شده و كسانى كه زنده مانده‌اند از مجازات معاف هستند و مىتوانند از مسجد خارج شوند . مرد و زن و كودك از مسجد عمر خارج شدند و در شهر متفرق گرديدند و بسوى جاهائى رفتند كه خانه‌هايشان آنجا بود و تصور ميكردند كه مسكن خويش را خواهند يافت اما بجاى خانه ، ويرانه بنظرشان مىرسيد . بعد از اين‌كه مسجد ( عمر ) از مردم تخليه شد من وارد مسجد گرديدم و وضو گرفتم و در محلى كه ( عمر ) رضى الله عنه آنجا نماز خواند به نماز ايستادم و پس از خواندن نماز شكر خداوند را بجا آوردم كه به من فرصت داد كه بتوانم دمشق را تصرف كنم و در مقام ( عمر ) نماز بخوانم .\r\nبعد از فراغت از نماز امر كردم كه بازمانده سكنهء دمشق و سكنه قصبات و قراى اطراف شهر را براى دفن اموات به كار بگمارند . زيرا بمناسبت گرماى هواى بهار اگر دفن اموات بعيدهء تأخير مىافتاد بيمارى بروز ميكرد و سربازان من از بيمارى به هلاكت مىرسيدند . عصر روز نهم دفن اموات آغاز شد و اجساد را از شهر خارج كردند و در زمينى كه مرتع و سبز بود به خاك مىسپردند زيرا قبرستان شهر براى دفن آن همه مرده ، جا نداشت . فرصت تغسيل و تكفين موجود نبود و اگر ميخواستند اموات را بتدريج غسل بدهند و كفن كنند و به خاك بسپارند جنازه‌ها متعفن مىشد و بيمارى بروز ميكرد و من دستور دادم كه اموات را بدون غسل و كفن به خاك بسپارند .\r\n\r\n","description":"","footnote":"","page_name":" 370 ","page_number":378},
  {"content":"\r\n\r\nعصر روز نهم و روز دهم اوقات سكنه شهر و قصبات و قراى اطراف صرف دفن كردن اموات گرديد و قبرهاى عريض و عميق حفر مىكردند و در هر قبر چندين مرده را جا ميدادند و غروب روز دهم حمل و دفن اموات خاتمه يافت . در جنگ دمشق بمناسبت پايدارى ( قوتول حمزه ) و افسران و سربازانش ، شانزده هزار تن از سربازان ما كشته شدند و عده‌اى زياد مجروح گرديدند ليكن ما فاتح شديم و شهرى چون دمشق را به تصرف درآورديم .\r\nاز روز دهم تا روز پانزدهم برج حمل اوقات من صرف تمشيت امور شهر شد . دمشق ويران شده بود و من بعد از غارت شهر اجازه دادم كه اگر مردم ميل داشته باشند شهر خود را بسازند و گفتم كه آن را طبق نقشه شهر ( كش ) كه خود من در ماوراء النهر ساخته بودم بنا كنند . چون بازمانده مردم شهر از جنگ خيلى آسيب ديده بودند فرمانى صادر كردم و گفتم آن را روى سنك نقر كنند و آن سنك را بر ديوار مسجد عمر نصب نمايند .\r\nبموجب آن فرمان سكنه دمشق تا مدت ده سال از پرداخت هر نوع ماليات معاف گرديدند و در فرمان قيد كردم كه اگر من زندگى را بدرود گفتم بازماندگانم آن فرمان را برسميت بشناسند و از دريافت ماليات از سكنه دمشق خوددارى نمايند . من ميدانستم پاره‌اى از مردان دمشق كه در مسجد آن سنك نبشته را مىبينند در دل بر من ميخندند چون تصور مىنمايند كه ( ايلدرم بايزيد ) با يك ضربت شمشير ، مرا نصف خواهد كرد . ضربت شمشير ( ايلدرم بايزيد ) در شام و روم معروف بود و بطورى كه در حلب شنيدم مىگفتند كه وى با يك ضربت شمشير شتر را نصف مىكند . اما من در دورهء عمر آن‌قدر ضربات شمشير و تبر و نيزه و پيكان دريافت كرده بودم كه از ضربت شمشير ( ايلدرم بايزيد ) بيم نداشتم .\r\nمن ميدانستم كه بايد با ( ايلدرم بايزيد ) بجنگم و يكى از ما ديگرى را از بين ببرد . او در جهان تنها پادشاه مسلمان بود كه از من اطاعت نميكرد و من نميتوانستم تحمل نمايم كه در جهان پادشاهى مسلمان باشد و از من اطاعت نكند . اما صلاح نبود كه بدون تقويت قشون خود از دمشق بسوى روم ( تركيه ) به راه بيفتم . در جنك دمشق بطورى كه گفتم شانزده هزار تن از سربازانم كشته شدند و سىهزار تن مجروح گرديدند كه جراحت بعضى از آنها خفيف بود و به زودى بهبود يافتند و مداواى جراحت بعضى ديگر مدتى طول مىكشيد من نميتوانستم با يك قشون ضعيف بجنك سلطانى بروم كه در كشور خود مىجنگيد و مىتوانست هرقدر كه مايل باشد سرباز گرد بياورد . حتى اگر ( ايلدرم بايزيد ) كه بقول عوام و افراد جنك نكرده ، با يك ضربت شمشير يك شتر را نصف ميكرد آنقدر نيروى بازو نميداشت باز من بدون تدارك ، بجنك او نميرفتم .\r\nاين بود كه در صدد برآمدم در دمشق بمانم تا اين‌كه قشون من تقويت شود و براى اين‌كه زندگى در شهر مرا تنبل و تن‌پرور نكند طبق معمول در صحرا مسكن گزيدم و وسط اردوگاه خود بسر بردم و فصل هم مقتضى صحرانشينى بود . ليكن روزها براى نماز به شهر ميرفتم و در مسجد عمر رضى اللّه عنه نماز ميخواندم . پس از خاتمه جنك دمشق در آنجا هم مثل جاهاى ديگر كبوترخانه بوجود آوردم تا با كشورهاى خود رابطه داشته باشم و به وسيله كبوتر قاصد از پسرم شاهرخ درخواست كمك كردم و گفتم براى من سرباز و اسلحه بفرستد . در نامه‌اى كوتاه كه بوسيله كبوتر قاصد براى پسرم شاهرخ مقيم شهر ( كش ) در ماوراء النهر فرستادم گفتم كه من فاتح شده‌ام و دمشق را گرفتم ولى شانزده‌هزار كشته و سىهزار مجروح دادم و احتياج بكمك سريع دارم بعد بوسيله نامه مفصل كه با\r\n\r\n","description":"","footnote":"","page_name":" 371 ","page_number":379},
  {"content":"\r\n\r\nبيك فرستاده شد براى پسرم توضيح دادم كه نيازمند سربازان سرسخت هستم و بايد سربازانى را كه براى كمك به من انتخاب مىنمايد از بين اقوام ( چتين ) و ( اوزبك ) و ( غور ) انتخاب كند . در كشورهاى من قبايل بسيار وجود داشتند اما همه به درد سربازى نميخوردند و بعضى از آنها قابليت قبول انضباط سربازى را نداشتند و نمىتوانستند مطيع افسران باشند . ليكن آزموده بودم كه اقوام ( چتين ) و ( غور ) و ( اوزبك ) براى سربازى خوب هستند زيرا علاوه بر جرئت و سرسختى ، انضباط سربازى را ميپذيرند .\r\nبازماندگان سكنه شهر دمشق بعد از اين‌كه مطمئن شدند كه ديگر مورد آزار قرار نمى - گيرند . شروع بساختن خانه كردند و خيابان‌هاى وسيع بوجود آوردند و من چون منتظر وصول نيروى امدادى بودم ناگزير در اردوگاه خود نزديك دمشق توقف كردم .\r\nروزها ( عربشاه ) و نظام الدين شامى ، نزد من مىآمدند و راجع بمسائل علمى صحبت ميكرديم و بنظرم رسيد كه از عده‌اى از دانشمندان دعوت كنم كه در دمشق اجتماع نمايند و راجع به قرآن شور كنند و بفهمند كه آيا ممكن است آيات كلام خدا را رديف كرد يا نه ؟ من نميخواستم بدعت بوجود بياورم و فقط ميخواستم علماى برجسته و كسانى كه به راستى دانشمند هستند مجتمع شوند و راجع بامكان رديف كردن آيات قرآن شور نمايند و اگر ممكن است كه آيات را رديف كرد آن كار را بكنند و گرنه منصرف شوند . من تصميم گرفتم فقط بشهرت دانشمندان اكتفا نكنم بلكه پس از اين‌كه وارد دمشق شدند خود آنها را بيازمايم و بفهم كه آيا بضاعت علمى آنها باندازهء شهرت‌شان هست يا نه ؟ ممكن است بعضى متوجه نشوند كه منظور من از رديف كردن آيات قرآن در صورت امكان و بىآنكه بدعت بوجود بيايد چيست ؟ لذا ميگويم كه كلام خداوند در زمان عثمان رضى اللّه عنه جمع‌آورى شد و به صورت كتاب درآمد . تا آن موقع كلام خداوند ، بتفريق ، در دست مسلمين يا در سينه آنها بود . بعضى از آنها قسمتى از آيات قرآن را از حفظ داشتند و بعضى ديگر قسمتى از آيات را كه روى چرم يا استخوان كتف شتر نوشته شده بود حفظ ميكردند عثمان دستور داد عده‌اى از مسلمين كه باسواد بودند مأمور جمع‌آورى آيات قرآن شوند و آنها را در كتابى جمع آورى نمايند تا اينكه آيات قرآن بمناسبت مرگ مسلمين يا كشته شدن آنها در جنگ از بين نرود .\r\nعده‌اى كه مأمور بودند آيات قرآن را جمع‌آورى نمايند شروع به كار كردند و بهر نسبت كه مسلمين به آن هيئت مراجعه ميكردند و قرآن‌هاى خود را كه روى چرم و استخوان نوشته شده بود تسليم مىنمودند آن آيات نوشته مىشد . كسانى هم مىآمدند و آياتى را كه از حفظ داشتند ميخواندند و مأمورين جمع‌آورى آيات قرآن آنها را مىنوشتند . بعضى از آيات از حيث موضوع پشت سر هم بود و امروز هم در قرآن پشت سر هم است .\r\nاما بعضى از آيات از حيث موضوع دنبال هم نبود و كسانى كه آيات قرآن را مىنوشتند همان‌گونه كه آن را دريافت ميكردند تحرير مىنمودند امروز هم اين آيات در قرآن ، از حيث موضوع دنبال هم نيست . در صورتى كه بدون ترديد آيات قرآن كه نازل گرديده بعلتى مخصوص نازل شده و آيه‌اى وجود ندارد كه شأن نزول نداشته باشد و بعضى از آيات ، از حيث مضمون يكى بوده يعنى راجع بيك امر نازل شده است .\r\nراجع به آن قسمت از آيات قرآن كه دنبال هم مىباشد بحثى وجود ندارد . اما راجع به\r\n\r\n","description":"","footnote":"","page_name":" 372 ","page_number":380},
  {"content":"\r\n\r\nقسمتى ديگر كه دنبال هم نيست و هر آيه مربوط به يك مسئله است بعد از مذاكره با عربشاه و نظام الدين شامى اين فكر برايم پيدا شد كه آيا ممكن است آن آيات را در قرآن دنبال هم قرار داد و آيا اين عمل جنبهء بدعت را ندارد و سبب نمىشود كه بعد از من ، كسانى ديگر پيدا شوند كه در آيات كلام خدا دست ببرند ؟ اين بود موضوعى كه من ميخواستم بفهمم و لازمه مطالعه در اين مسئله اين بود كه عده‌اى از علماى برجسته اسلام مجتمع شوند و امكان اين موضوع را مورد شور قرار بدهند و من خود به تنهائى نميتوانستم اين كار را بكنم زيرا مىترسيدم بدعت بگذارم .\r\nقرآن ، كلام خدا و كتاب مسلمين است و نبايد كوچكترين رخنه و خلل در آن راه يابد .\r\nمن براى تمام علماى معروف اسلام دعوت‌نامه فرستادم و به سلاطين و حكام محل توصيه كردم كه هزينه سفر آنها را بپردازند تا به دمشق بيايند . در كشورهاى مغرب چون مصر ، كه من حاكم نداشتم هزينه سفر آنها را بوسيله برات فرستادم و از جمله از شيخ الازهر متولى جامع الازهر قاهره و امام و متولى مدرسه خواجه در اصفهان دعوت كردم كه بدمشق بيايند و در مجمع بزرگ علماى اسلامى شركت كنند . ولى عده‌اى از علما از جمله متولى جامع الازهر و امام و متولى مدرسه خواجه در اصفهان دعوت مرا نپذيرفتند و بدمشق نيامدند و بعد معلومم شد كه بعضى از آنها ترسيدند كه من آنان را بقتل برسانم و اين موضوع نشان ميداد كه آنها بوفاى قول و عهد پابند نيستند . زيرا كسى كه خود را مقيد بداند كه بقولى كه ميدهد وفا كند ديگرى را چون خود خوش‌قول ميداند و مىانديشد كه مردى چون امير تيمور گورگين وقتى از كسى دعوت مىكند و او را براى شركت در يك مجمع از علماى اسلام فرا ميخواند قصد قتل او را ندارد ، معهذا عده‌اى از برجسته‌ترين دانشمندان مغرب در دمشق حضور يافتند .\r\n( مسلمين در قديم كشورهاى اسلامى واقع در شمال افريقا و اسپانيا را باسم كشورهاى مغرب ميخواندند - مارسل بريون ) و اسامى برجستگان آنها اين است :\r\nعماد الدين مغربى - سراج اسكندرى - بهاء الدين حلبى - ابن خلدون - نظام الدين شامى ملقب به افصح المشرفين و المغربين - عربشاه .\r\nقبل از اين‌كه علماى اسلامى در دمشق مجتمع شوند اولين دسته از نيروى امدادى در آغاز تابستان بدمشق رسيد و من ديدم سربازان آن نيرو ، از همان‌ها هستند كه من به پسرم گفته بودم براى من بفرستد . سازوبرگ جنگى آنها نيز خوب بود و فرماندهى داشتند باسم ( توقات ) از قوم ( چتين ) و سىساله و وقتى نزد من آمد گفت اى امير تيمور شنيده‌ام كه تو با دو دست شمشير ميزنى ؟ پرسيدم اين را كه به تو گفت ؟ اظهار كرد پسرت ( شاهرخ ) به من گفت كه تو مىتوانى با دو دست شمشير بزنى . . . با دو دست در آن واحد . گفتم منظور شاهرخ از گفتن اين حرف بتوچه بود ؟ ( توقات ) جواب داد پسرت به من گفت كه تو نيز مثل من هستى و با دو دست شمشير ميزنى گفتم ( توقات ) آيا تو ميتوانى در آن واحد دو دست خود را با شمشير به كار بيندازى ؟ ( توقات ) گفت بلى اى امير تيمور . بايد بگويم كسانى كه با دست چپ شمشير يا تبر ميزنند كم نيستند ولى آنها نميتوانند در آن واحد دو دست خود را به كار اندازند و با دو دست در يك لحظه شمشير يا تبر بزنند .\r\n( در چهل سال قبل از اين در پاورقى روزنامه ايران چاپ تهران كتابى منتشر مىشد\r\n\r\n","description":"","footnote":"","page_name":" 373 ","page_number":381},
  {"content":"\r\n\r\nبعنوان ( تمركز قواى دماغى ) تأليف دكتر ( كرلينك ) آلمانى كه بعد جداگانه چاپ و منتشر شد و در آن كتاب كه گويا امروز هم در كتاب فروشىهاى تهران هست ( زيرا چاپ آن تجديد شد ) نويسنده مىگفت هركس بتواند دو دست خود را ، اما در يك موقع ، به كار اندازد چون دو طرف مغز را به كار مياندازد از لحاظ استعداد دماغى و روحيه بسيار برجسته خواهد شد و بعيد نيست كه استعداد تيمور لنگ هم از به كار انداختن دو دست سرچشمه ميگرفت . مترجم )\r\nكسانى كه بتوانند در آن واحد با دو دست شمشير بزنند بسيار نادر هستند و من تا آن روز ، از كسى نشنيده بودم كه قادر باشد مثل من ، در آن واحد با دو دست شمشير بزند و طورى از شنيدن حرف ( توقات ) حيرت كردم كه به او گفتم زره بپوشد و خود نيز زره پوشيدم و به توقات گفتم دو شمشير بدست بگيرد و با من مبارزه نمايد . مبارزه كردن من با افسران براى نرم كردن بازو و بدن چيزى عادى بود و من و ديگران در اردوگاه ، مبارزه ميكرديم تا اين‌كه تمرين كنيم و بدن ما بر اثر تمرين نكردن خام نگردد لذا در آن روز وقتى من شمشير بدست گرفتم كه با ( توقات ) مبارزه كنم كسى حيرت نكرد . ولى وقتى مشاهده نمودند كه ( توقات ) دو شمشير ( چون من ) بدست گرفته تعجب كردند و افسران و سربازان دور ما جمع شدند . تا آن روز در اردوگاه ما هيچكس نديده بود كه افسرى با دو شمشير با من مبارزه كند در شمشير زدن با دو دست فقط دست‌ها در آن واحد به كار نميافتد بلكه دو فكر ، در آن واحد بايد كار كند زيرا شمشيرزدن هم يك كار بدنى است و هم يك كار علمى مانند علم فقه يا كلام و مرد شمشيرزن درحالىكه دست خود را به كار مىاندازد بايد حواس جمع داشته باشد و نگذارد تيغه شمشير خصم به بدن او اصابت كند و هنگامى كه با دو دست شمشير مىزند بايد بطور مضاعف حواس خود را جمع كند و هريك از دو شمشير ، داراى وضع و مقتضيات مخصوص به خود مىباشد .\r\n( توقات ) براستى با دودست شمشير ميزد و ليكن با اين‌كه چند مرتبه شمشيرهاى من بزره او اصابت كرد و به ظاهر او را مجروح نمود وى نتوانست حتى يك مرتبه شمشير خود را برزه من برساند و من متوجه گرديدم كه ورزيدگى او به اندازه من نيست .\r\nمن بدوا تصور كردم كه شايد شكسته نفسى مىكند و نمىخواهد مهارت خويش را براى من آشكار نمايد ولى بعد دريافتم كه او براستى به اندازه من ورزيدگى ندارد و خود ( توقات ) هم تصديق نمود كه من برتر از وى هستم .\r\nروز دهم برج ميزان مجمع علماى اسلامى در مسجد عمر واقع در دمشق منعقد گرديد و من در آن مجلس حضور بهم رسانيدم تا اينكه خود علماء را مورد آزمايش قرار بدهم و بدانم كه علم آنها به اندازه شهرتشان هست يا نه ؟ از عماد الدين مغربى پرسيدم در قرآن ، كداميك از صفات خداوند بيش از صفات ديگر ذكر شده است ؟ جواب داد ( قدير ) يعنى توانا سئوال كردم بعد از قدير كداميك از صفات خداوند بيش از صفحات ديگر ذكر گرديده است جواب داد عليم يعنى دانا گفتم احسنت و فردوسى كه شاهنامه را سروده از اينموضوع اطلاع داشته و به همين جهت در شعر خود صفت توانائى را بر دانائى مقدم داشته است و ميگويد .\r\n« توانا بود هركه دانا بود » از ( ابن خلدون ) سئوال كردم خدا را وصف كن ابن خلدون گفت بعضى از انبياى بنى اسرائيل خداوند را مانند انسان ميدانستند و حتى تصور ميكردند كه مانند انسان چشم و گوش دارد و بعد از اينكه ديانت مسيح آمد خداوند را تثليث دانستند\r\n\r\n","description":"","footnote":"","page_name":" 374 ","page_number":382},
  {"content":"\r\n\r\nيعقى ( پدر - پسر - روح القدس ) و اولين مذهب كه خداوند را واحد دانست و گفت كه خدا ، با حواس بشرى قابل رويت و شنيدن و لمس كردن و چشيدن نيست مذهب اسلام است و من در وصف خداوند فقط ميتوانم بگويم كه خداوند ذات توانائى و ذات دانائى است يعنى علم و قدرت مجرد و مطلق است و غير از اين نميتوانم توصيفى ديگر درباره خدا بكنم و هرچه بگويم پندارهائى است كه از حواس خود من سرچشمه ميگيرد .\r\nگفتم آفرين بر تو اى ابن خلدون معلوم مىشود كه علم تو به اندازه شهرتت مىباشد و ما درباره خداوند نميتوانيم تصور ديگر بكنيم كه منطبق با عقل باشد جز آنچه تو گفتى و خداوند توانا و داناى مطلق است و چون چنين مىباشد بر هر كار قدرت دارد .\r\nسپس از ( بهاء الدين حلبى ) سئوال كردم در قرآن چند آيه وجود دارد كه داراى شأن نزول است و بچه علتى مخصوص نازل گرديده است . بهاء الدين حلبى جواب داد اى امير ، تو بگو كه در قرآن چند آيه وجود دارد كه داراى شأن نزول نيست . زيرا در قرآن آيه‌اى نميتوان يافت كه داراى شأن نزول نباشد و هر آيه كه از طرف خداوند نازل گرديده بعلتى مخصوص نازل شده است . گفتم مرحبا بر تو اى بهاء الدين حلبى .\r\nسپس رو بسوى ( سراج اسكندرى ) كردم و پرسيدم بگو تا ما بدانيم براى چه قبله مسلمين عوض شد ؟ سراج اسكندرى گفت وقتى اسلام آمد در آغاز قسمتى از مقررات اديان گذشته ( دين‌هاى يهودى و نصارى ) به قوت خود باقى بود كما اين‌كه شراب بتدريج داراى حرمت گرديد و در قرآن چهار آيه مربوط به شراب وجود دارد و در آيه اول شراب ، چيزى زيانبخش قلمداد گرديد . ولى حرام نشده است . علتش اين بود كه پيروان مذاهب ديگر ، كه عادت بنوشيدن شراب داشتند نميتوانستند يكباره آن را ترك كنند .\r\nدر هر حال در آغاز اسلام يك قسمت از قوانين اديان ديگر به قوت خود باقى بود و بتدريج آن قوانين در اسلام لغو گرديد يكى از قوانين كه در آغاز اسلام وجود داشت نماز گذاردن بسوى بيت المقدس بود و بعد از اينكه دورهء فترت يعنى آغاز اسلام سپرى گرديد براى اينكه مسلمين از لحاظ عبادت از پيروان ساير اديان جدا شوند خداوند امر كرد مسلمان‌ها قبله خود را عوض نمايند و بسوى مسجد الحرام و سجده گاهى كه در آن‌جا هر نوع مشاجره و منازعه قدغن است ( يعنى خانه كعبه ) نماز بخوانند تغيير قبله براى مسلمين نه از اين لحاظ مىباشد كه خدا در خانه كعبه هست و در بيت المقدس نيست خدا همه جا هست و جائى نيست كه در آنجا نباشد و خداوند در قرآن ميگويد بهر طرف كه نماز بخوانيد بسوى خدا نماز خوانده‌ايد و به همين جهت على بن ابيطالب ( عليه السلام ) وقتى بعد از غلبه عرب بر عجم وارد مدائن گرديد در آتشكدهء مدائن رو به كعبه نماز خواند و عمر بن الخطاب وقتى وارد اين شهر ( يعنى دمشق ) شد در كليساى اينجا رو به كعبه نماز گذاشت . يك مسلمان در آتشكده و بتكده و كليسا هم ميتواند نماز بخواند چون خدا همه جا هست و از اينجهت نمازگزاردن در آتشكده و بتكده و كليسا را جائز ندانسته‌اند كه فكر ميكنند كه شايد زمين آنجا تميز نباشد و اگر زمين آن اماكن تميز باشد و نمازگزار بداند غصبى نيست نمازگزاردن در آن نقاط رو به كعبه بدون ايراد است .\r\nخداوند كه كعبه را قبله مسلمين كرد نه براى اين بود كه خانه‌اى ديگر ندارد . خداوند جسم نيست كه در يك ظرفيت يا يك خانه جا بگيرد و از اينجهت كعبه را قبله مسلمين نمود كه\r\n\r\n","description":"","footnote":"","page_name":" 375 ","page_number":383},
  {"content":"\r\n\r\nمسلمانان با هم متحد شوند و روزى پنج بار بسوى نقطه‌اى واحد رو بيآورند و نماز بخوانند .\r\nگفتم احسنت بر تو اى سراج اسكندرى مىبينم كه قلب تو از نور علم طورى روشن است كه چون سراج اسكندريه ( فانوس دريائى معروف - مارسل بريون ) ميدرخشد .\r\nآنگاه از ( عربشاه ) سئوال كردم كه حد متوسط مدت نزول يك آيه قرآن چه مدت بوده است ؟ عربشاه گفت اى امير سئوال تو را نفهميدم واضع‌تر سئوال كن گفتم اگر شماره آيات قرآن را در نظر بگيريم و شمارهء روزهائى را كه پيغمبر ما بعد از بعثت زيست كرد حساب كنيم مدت نزول هر آيه چقدر مىشود ؟ عربشاه گفت اى امير تقريبا يكروز و نيم چون پيغمبر ما بعد از اينكه مبعوث به پيغمبرى شد تا روزى كه رحلت نمود هشت هزار و سيصد و نود و پنج روز زندگى كرد و در اين مدت بيست و سه سال و يكصد و چهارده سورهء قرآن بر او نازل گرديد و بنابراين بطور متوسط در هريك روز و نيم يك آيه بر پيغمبر ما نازل شده بود . ولى اين حساب حد وسط با وضع نزول آيات قرآن جور درنميآيد . چون گاهى اتفاق مىافتاد كه در يك وحى ، چندين آيه بر پيغمبر نازل ميگرديد و حتى يك سوره كامل هم در يك وحى بر او نازل ميشد .\r\nگفتم آفرين بر تو اى عربشاه كه نيمى از اسمت عرب است و نيمى فارسى و بعد رو بسوى ( نظام الدين شامى ) نمودم و گفتم تو براى ما بگو بچه مناسبت خداوند دستور داد كه در نماز مسلمين سجده كنند . نظام الدين شامى گفت اى امير ، خداوند انسان را از خاك آفريد آن هم نه از يك خاك مرغوب بلكه از ( صلصال ) يعنى خاك نامرغوب سياه كه بعد خشك شد خداوند از اينجهت دستور داد كه مسلمين هنگام نماز سجده كنند تا وقتى سر بر خاك ميگذارند بخاطر بيآورند كه آن‌ها از خاك هستند و بايد غرور را كنار بگذارند . و خود را خاكسار بدانند .\r\nسر بر خاك نهادن علاوه بر اين‌كه بخاطر انسان مىآورد كه از خاك بوجود آمده ، علامت حد اعلاى فروتنى است و خداوند خواسته كه مسلمين هنگام نماز ، مقابل قبله ، حد اعلاى خضوع را بنمايند تا اين‌كه نخوت و خودپسندى در آنها از بين برود و به حقارت خود پى ببرند و همنوع خود را به چشم حقارت ننگرند و بدانند كه آنها از خاك هستند و بايد چون خاك ، افتاده و بىآزار باشند .\r\nگفتم آفرين بر تو اى نظام الدين شامى آنگاه از ( محمد بن مسلم لاذقى ) پرسيدم هنگام وضو گرفتن براى اداى نماز چند مرتبه بايد دست‌ها و پاها را شست ( محمد بن مسلم لاذقى ) گفت اى امير ، اگر زمستان باشد و هوا سرد . و دست‌ها و پاهاى نمازگزار تميز ، يك مرتبه كافى است اگر تابستان باشد و هوا گرم و دست‌ها و پاهاى نمازگزار كثيف ، پنج‌مرتبه شستن شايد كافى نباشد من براى اينكه ( محمد بن مسلم لاذقى ) را پرت كنم گفتم اى مرد ، آيا شوخى را وارد احكام دين اسلام ميكنى او گفت نه اى امير ، من آنچه ميگويم جدى است و خداوند در آيه يكصد و يكم سورهء ( مائده ) ميگويد . « شما مسلمين نبايد در مورد جزئيات احكام دين آنقدر موشكافى كنيد كه مانند ايرادهاى قوم بنى اسرائيل در مورد كشتن گاو براى شما توليد مزاحمت نمايد . » دستور خداوند راجع بوضو ، براى تميز شدن نمازگزار است به همين جهت اگر نمازگزار غسل كرده باشد احتياج بوضو گرفتن ندارد . اگر آب فراوان باشد و كسى كه وضو ميگيرد بداند كه صورت و دست‌ها و پاهايش كثيف است بايد آنقدر بشويد تا صورت و دست و پا تميز شود . هرگاه\r\n\r\n","description":"","footnote":"","page_name":" 376 ","page_number":384},
  {"content":"\r\n\r\nنمازگزار بداند كه صورت و دست‌ها و پاهايش تميز است يك مرتبه شستن كافى مىباشد و خداوند گفته كه مسلمين نبايد راجع به اين جزئيات با يك ديگر اختلاف داشته باشند .\r\nگفتم آفرين بر تو اى محمد بن مسلم لاذقى و خدا را شكر مىكنم علمائى كه در اين مجلس حضور دارند همه دانشمند هستند و علم آنها بپايه شهرتشان مىباشد اينك علت تشكيل اين مجلس را بيان ميكنم .\r\nشما كه همه اهل علم هستيد ميدانيد كه آيات قرآن ، بعد از رحلت پيغمبر ما ، در يك جا جمع نشده بود و هريك از مسلمين ، مقدارى از آيات قرآن را نوشته بودند يا از حفظ داشتند در دورهء خلافت ابو بكر و بخصوص در دورهء خلافت عمر بن الخطاب كه مصر و شام و ايران ، منضم به قلمروى اسلام گرديد ، مسلمين ، جنگ‌هاى بزرگ كردند و عده‌اى از آنها در جنك‌ها بمرتبه شهادت رسيدند . وقتى عثمان بعد از عمر بن الخطاب به خلافت رسيد ترسيد كسانى كه آيات قرآن را نوشته‌اند يا از حفظ دارند بقتل برسند يا بمرگ طبيعى بميرند و ساير مسلمان‌ها در آينده از آيات قرآن بدون اطلاع بمانند . اين بود كه تصميم گرفت تمام آيات قرآن را در يك كتاب جمع كند و از مسلمان‌ها دعوت كرد هركس آيه‌اى را نوشته يا از حفظ دارد به هيئتى كه مأمور جمع‌آورى آيات قرآن است مراجعه نمايد و نوشته خود را به آن هيئت بدهد يا آيات را براى اعضاى آن هيئت تلاوت كند كه بنويسند . اعضاى آن هيئت هر نوشته‌اى را كه آيات قرآن بود دريافت ميكردند و مىنوشتند و از هركس كه آيه‌اى ؟ ؟ از قرآن از حفظ داشت ، آنها را مىشنيدند و ثبت ميكردند . آنها آيات قرآن را مطابق ترتيب كسانى كه آيات را مىآوردند ثبت ميكردند نه مطابق ترتيب نزول آيات قرآن در مدت 8395 شبانه روز .\r\nدر نتيجه آيات قرآن در حال حاضر دو طبقه است قسمتى از آنها آياتى است كه از حيث موضوع مربوط بهم مىباشد و قسمتى آياتى است كه از حيث موضوع مربوط بهم نيست . علماى اسلام از اين موضوع مطلع بودند و هستند و ميدانند كه آياتى كه از حيث موضوع مربوط بهم نيست بايد مرتب شود يعنى طورى در قرآن قرار بگيرند كه از حيث موضوع دنبال هم باشند اما از بيم آنكه مبادا در دين اسلام و قرآن ، بدعت بوجود بيايد تا امروز جرئت نكرده‌اند كه دست به اين كار بزنند و قرآنى تدوين نمايند كه رديف آيات آن به همان ترتيب باشد كه در مدت بيست و سه سال بر پيغمبر ما نازل گرديد . اكنون من از شما كه از برجسته‌ترين علماى اسلام هستيد تقاضا ميكنم كه اين موضوع را بدقت مورد شور قرار بدهيد و بدانيم كه آيا مىتوان آيات قرآن را به همان ترتيب كه نازل گرديده دنبال هم نوشت و اين عمل بدعت نيست ؟ و اگر بدعت است از تغيير دادن مكان آيات قرآن صرفنظر نمائيم .\r\nبعد از اين‌كه مشورت علماء تمام شد جلسه‌اى ديگر از مجلس آنها در مسجد ( عمر ) واقع در دمشق تشكيل گرديد و من هم در آن جلسه حضور بهم رسانيدم تا از نتيجه مشورت علماى مسلمان در مورد مسئله رديف كردن آيات قرآن مستحضر شوم .\r\nاول كسى كه در آن مجلس لب بسخن گشود ( بهاء الدين حلبى ) بود كه گفت : اى امير ما بعد از مشورت و تعمق به اين نتيجه رسيده‌ايم كه قرآن ميبايد تا پايان دنيا به همين شكل بماند و فقط يك نفر مىتواند رديف كنونى آيات كلام اللّه را تغيير بدهد و آن رسول اللّه ( ص ) است كه در روز قيامت ، مثل سايرين آشكار خواهد شد و در آن روز ، اگر پيغمبر ما خواست ، مىتواند رديف آيات\r\n\r\n","description":"","footnote":"","page_name":" 377 ","page_number":385},
  {"content":"\r\n\r\nقرآن را از وضع كنونى مبدل برديفى نمايد كه در مدت هشت هزار و سيصد و نود و پنج شبانه روز بر او نازل شده بود .\r\nگفتم اى بهاء الدين حلبى اين گفته تو احتياج به توضيح دارد . بهاء الدين حلبى گفت :\r\nاى امير تاريخ نزول بر ما مجهول است و ما نميدانيم آن آيات در چه سال و چه روز نازل گرديد همين قدر ميدانيم كه در مكه يا مدينه نازل شد و نميتوانيم آنها را ماقبل و مابعد آياتى قرار دهيم كه بطور حتم بعد از آنها يا قبل از آنها نازل شده است . بنابراين ، تغيير دادن رديف آيات قرآن ، منظور تو را حاصل نخواهد كرد . چون منظور تو اينست كه آيات كلام اللّه طورى رديف شود كه مطابق ترتيب نزول آنها باشد و در جهان دانشمندى نيست كه بتواند بگويد كه هر آيه ، در كدام روز از كدام سال نازل گرديده است .\r\nصحبت بهاء الدين حلبى تمام شد و ( ابن خلدون ) اجازه صحبت گرفت و گفت اى امير ، فقط يك نفر مىتواند رديف كنونى آيات قرآن را تغيير بدهد يا بعضى از آيات را كنار بگذارد و از متن قرآن خارج كند و آن شخص پيغمبر اسلام ( ص ) است كه شايد در قيامت اگر صلاح بداند مبادرت به اين كار كند .\r\nگفتم اى ( ابن خلدون ) منظور تو از خارج كردن بعضى از آيات قرآن از متن ، چيست و مگر مىتوان كلام خداوند را از متن قرآن خارج كرد ؟ ( ابن خلدون ) گفت اى امير ، در قرآن آياتى هست كه در صدر اسلام نازل شده و آياتى ديگر وجود دارد كه در سنوات بعد نازل گرديد . و بنا بر مصلحت ، حكم آيات ماقبل را شديدتر يا خفيف‌تر كرده است كه يكى از آنها حكم مجازات زانى و زانيه است در صدر اسلام از طرف خداوند آيه‌اى نازل گرديد كه مجازات مرد و زن زناكار اين است كه سنگ‌باران شوند همچنانكه در قوم يهود ، زن‌ها و مردهاى زناكار را سنگباران ميكردند . اين آيه اينك در قرآن هست و بعد از اين‌كه مدتى از اسلام گذشت ، خداوند آيات مربوط بمجازات زناكاران را كه در سوره ( نور ) وجود دارد نازل كرد و بموجب آن آيات مجازات مردها و زن‌هاى زناكار ، زدن تازيانه شد و بموجب همان آيات اگر كسى به ديگرى تهمت زنا بزند و نتواند بثبوت برساند بايد هشتاد تازيانه به او زد ترديدى وجود ندارد كه آيات دوم ، بعد از آيه مربوط بسنگسار كردن نازل گرديده و حكم نافذ ، در مورد مجازات مردها و زن‌هاى زناكار ، تازيانه زدن است .\r\nولى ما نمىتوانيم آيه مربوط بسنگسار كردن را از متن قرآن خارج كنيم و قسمتى از كلام خدا را از قسمت‌هاى ديگر جدا نمائيم اين كار را فقط يك نفر مىتواند بكند و آن شخص رسول اللّه ( ص ) است كه در قيامت مثل تمام بندگان خدا ، داراى حيات جسمى خواهد شد و در آن روز اگر پيغمبر اسلام ( ص ) صلاح دانست در متن قرآن از لحاظ كنار گذاشتن بعضى از آيات دست خواهد برد .\r\nآنگاه نوبت حرف زدن به عماد الدين مغربى رسيد و او گفت دورهء خلافت عثمان بن عفان دوازده سال بود ، و از آن دوره ، مدت پنج سال و بروايتى مدت هفت سال صرف جمع‌آورى آيات قرآن گرديد و عثمان چند نفر از كاتبان را بنقاط دوردست عربستان و ايران و مصر فرستاد تا از كسانى كه آيات قرآن را از حفظ دارند استفسار نمايند و آن آيات را بنويسند . زيرا بعد از اين كه ايران و مصر به تصرف اسلام درآمد چون ميبايد آن كشورها را اداره كرد عده‌اى از مسلمين از عربستان بايران و مصر رفتند و مقيم دائمى آن ممالك شدند و ديگر بعربستان برنگشتند و\r\n\r\n","description":"","footnote":"","page_name":" 378 ","page_number":386},
  {"content":"\r\n\r\nهمانجا مردند . در آن مدت پنج سال يا هفت سال كه مشغول جمع‌آورى آيات قرآن بودند ، كاتبان ، و عثمان ، متوجه نكته‌اى كه ( بهاء الدين حلبى ) گفت شدند و دريافتند كه در قرآن آياتى هست كه بعد از آن ، آياتى ديگر نازل گرديد و حكم آيات قبل را شديدتر يا خفيف‌تر كرده است كه يكى از آنها آيات مربوط بمجازات زنا مىباشد و ديگرى آيات مربوط به حرام بودن خمر است و در قرآن چهار آيه راجع به خمر وجود دارد .\r\nاگر كنار گذاشتن قسمتى از كلام خدا امكان‌پذير بود ، در همان موقع كاتبانى كه مأمور جمع‌آورى آيات قرآن بودند آيات ماقبل را كنار ميگذاشتند و فقط آيات مابعد را در مجموعه كلى مىنوشتند . ولى آنها ميدانستند كه نميتوان قسمتى از كلام خدا را از قسمت‌هاى ديگر جدا كرد و نيز اگر ، رديف كردن آيات قرآن ، مطابق تاريخ نزول آنها امكان داشت ، در همان تاريخ اين كار را ميكردند و روزى كه مجمع مخصوص جمع‌آورى آيات قرآن در زمان خلافت عثمان تشكيل گرديد و شروع به كار كرد پيش از بيست و چهار سال از هجرت و چهارده سال از رحلت خاتم النبيين ( ص ) نميگذشت . تصور نشود كه در آن موقع عثمان و كاتبانى كه مأمور جمع‌آورى آيات قرآن بودند متوجه نشدند كه بايد آيات قرآن را طورى نوشت كه از لحاظ تاريخ نازل ، دنبال هم باشد . اما حتى در آن موقع نمىدانستند كه هر آيه در چه روز از چه سال نازل گرديده است و نخواستند ، از روى حدس و تخمين تاريخ نزول آيات قرآن را معين نمايند چون ميدانستند در مسأله‌اى كه مربوط بكلام خدا مىباشد نبايد متوسل به حدس و تخمين شد و اين كار كفر است . وقتى مسلمين صدر اسلام چهارده سال بعد از رحلت رسول اللّه ( ص ) نتوانسته باشند تاريخ نزول هريك از آيات قرآن را استنباط نمايند ما در اين عصر چگونه مىتوانيم تاريخ نزول هريك از آيات را تعيين كنيم و آنها را دنبال هم بنويسيم .\r\nآنگاه ( محمد بن مسلم لاذقى ) شروع بصحبت كرد و گفت : اى امير ، تو علم قرآن را بهتر از ما ميدانى و اطلاع دارم كه تمام آيات قرآن را ازبردارى و شنيده‌ام كه حافظه تو آنقدر نيرومند است كه مىتوانى آيات قرآن را از انتهاى كتاب شروع به خواندن كنى و بابتداء برسى پس براى عالمى چون تو نبايد ، چيزهاى بديهى را توضيح داد ولى چون ما از طرف تو مأمور شديم كه راجع به قرآن شور كنيم بايد نتيجه شور خود را بگوئيم . در صدر اسلام علم شناسائى قرآن وجود نداشت و مسلمين احساس نميكردند كه احتياج به آن علم دارند هركس در مورد مفهوم يكى از آيات قرآن دوچار مسأله‌اى مىشد از رسول اللّه سئوال ميكرد و جواب مىشنيد و حكم خدا را به خوبى مىفهميد .\r\nعلم فهميدن آيات قرآن بعد از رسول اللّه ( ص ) بوجود آمد و دو چيز آن را بوجود آورد . يكى اين‌كه ديگر رسول خدا نبود تا معناى آيات قرآن را براى مسلمين روشن كند . ديگر اين‌كه مسلمين كه در زمان حيات رسول اللّه ( ص ) از حدود عربستان خارج نشده بودند بعد از آن ، بكشور - هاى ديگر مثل شام و مصر و ايران رفتند و با اقوامى محشور شدند كه زبانشان عربى نبود و متن عربى قرآن را نمىفهميدند و مسلمين مجبور گرديدند كه متن عربى قرآن را براى آنها ترجمه كنند .\r\nاز اين گذشته آن اقوام با رسوم و عقايدى بزرگ شده بودند كه غير از رسوم و عقايد مسلمين عربستان بود و آيات قرآن را مثل عرب‌ها نمىفهميدند و مسلمين ميبايد آيات مزبور را به آنها\r\n\r\n","description":"","footnote":"","page_name":" 379 ","page_number":387},
  {"content":"\r\n\r\nبفهمانند . اين بود كه علم فهم آيات قرآن بوجود آمد و بتدريج علم مزبور توسعه يافت و عده‌اى از علماى ايران علم فهم آيات قرآن را خيلى وسعت دادند . اكنون هفت‌مائه ( هفت قرن ) از وجود آمدن علم فهم آيات قرآن ميگذرد و اين علم براساس آيات قرآن ، به همين ترتيب كه اكنون در قرآن رديف گرديده بوجود آمده و تمام تفسيرهائى كه بر قرآن نوشته‌اند نيز براساس رديف كنونى آيات قرآن مىباشد .\r\nاگر رديف آيات قرآن برهم بخورد علمى كه مدت هفت قرن در حال توسعه بوده و بعد از اين هم ممكن است بيشتر توسعه بهم برساند سست مىشود و لذا نبايد رديف آيات قرآن را تغيير داد تا علم فهم معناى آيات قرآن سست نگردد .\r\nگفتم هرقدر صحبت كرديم كافى است و بيش از بحث كردن ضرورت ندارد . چون مسلم شد كه رديف آيات قرآن نبايد تغيير كند و بايد رديف آيات به همين شكل باقى بماند تا روز قيامت و در آن روز اگر خود رسول اللّه ( ص ) صلاح دانست رديف آيات را تغيير خواهد داد و آنها را مطابق رديف تاريخ نزول آن آيات مرتب خواهد كرد و من وصيت مىكنم كه فرزندانم ، بعد از من ، هرگز درصدد برنيايند كه رديف آيات قرآن را تغيير بدهند .\r\nمشاوره دانشمندان اسلامى خاتمه يافت و من به تمام علماء كه دعوت مرا پذيرفته ، بدمشق آمده بودند زر دادم و آنان با مسرت دمشق را ترك كردند و در همان موقع دومين دسته قشون امدادى كه پسرم از ( كش ) فرستاده بود بفرماندهى ( نوح بدخشانى ) وارد دمشق گرديد .\r\n( توقات ) فرمانده اولين دسته از نيروى امدادى كه وارد دمشق شد ، بطورى كه گفتم مثل من با دو دست شمشير مىزد و ( نوح بدخشانى ) فرمانده دسته دوم آنقدر بلندقامت و چهارشانه بود كه من بين افسران ارشد خود مردى بلندقامت و چهار شانه‌تر از او نداشتم . بعد از رسيدن دومين دسته نيروى امدادى ، برحسب قاعده من ميبايد از دمشق حركت كنم . اما فصل زمستان رسيد و كشورى كه من ميخواستم به آنجا بروم سردسير بود و در قسمتى از راه من ميبايد از كوه‌هاى ( طور ) عبور نمايم .\r\n( مقصود تيمور لنگ از كوه‌هاى ( طور ) عبارت است از جبالى كه امروز باسم ( توروس ) خوانده مىشود و نبايد آن را با كوه ( طور ) در روايات اقوام يهودى اشتباه كرد - مارسل بريون )\r\nگردنه‌هاى آن كوه در فصل زمستان از برف مسدود ميگرديد و اگر من تهور بخرج ميدادم و در زمستان از آنجا ميگذشتم قشونم نابود مىشد . لذا راه عقل را اختيار كردم و عزم نمودم كه تا فصل بهار در دمشق بمانم و بعد از اين‌كه هوا گرم و برف ذوب گرديد راه كشور روم ( يعنى تركيه امروز ) را پيش بگيريم .\r\nمن فصل زمستان را در اردوگاه خود گذرانيدم و گاهى براى خواندن نماز در مسجد عمر به شهر مىرفتم در آن فصل ، اوقات من به دو كار گذشت يكى بصحبت با علمائى كه در دمشق بودند از جمله ( ابن خلدون ) كه بعد از اين‌كه وارد دمشق شد بدستور من از آنجا نرفت ، كار ديگرم شركت در تمرين‌هاى جنگى بود و من در آن فصل زمستان افسران و سربازان خود را وادار كردم كه هر روز مبادرت به تمرين جنگى نمايند و خود در تمرين‌هاى آنان شركت مىكردم تا اينكه خوردن و خوابيدن كه مانند عيش ، خصم مرد جنگى مىباشد ما را خام و تنبل نكند . افسران و سربازان من بعد از خاتمه\r\n\r\n","description":"","footnote":"","page_name":" 380 ","page_number":388},
  {"content":"\r\n\r\nفصل زمستان همه داراى نشاط بودند و ميل داشتند كه به ميدان جنك بروند به همه گفتم كه جنك‌هاى سخت در پيش داريم و شايد عده‌اى زياد از مادر آن جنك‌ها بقتل برسيم . اما اميدوارم كه فتح كنيم و اگر نائل به تحصيل پيروزى شديم تمام زروگوهر سلطان روم باسم ( ايلدرم بايزيد ) از ماست و بعد از اين‌كه زروگوهر سلطان روم را تصرف كرديم راه بيزان تيوم ( يعنى استانبول كنونى - مارسل بريون ) را پيش خواهيم گرفت و ثروتى را كه بيش از دو هزار سال در آن شهر انباشته شده به تصرف در خواهيم آورد .\r\n( توضيح - وقتى تيمور لنگ وارد روم ( تركيه ) شد شهر استانبول باسم ( بيزان تيوم ) پايتخت كشور مستقل رومية الصغرى بود و هنوز سلاطين عثمانى آنجا را تصرف نكرده ، ضميمه كشور خود ننموده بودند و بطورى كه ميدانيم پنجاه و يك سال بعد از جنك تيمور لنگ با ( ايلدرم بايزيد ) شهر ( بيزان تيوم ) به تصرف سلطان محمد فاتح پادشاه عثمانى درآمد و موسوم به ( ايس‌تن - پول ) استانبول گرديد - مارسل بريون )\r\n\r\n","description":"","footnote":"","page_name":" 381 ","page_number":389},
  {"content":"\r\n\r\n\r\nفصل بيست و ششم بسوى سرزمين ( روم ) و جنگ با ( ايلدرم بايزيد )\r\nراه‌هاى متعدد مقابل من بود ولى اكثر آنها منتهى به كوه و بن‌بست مىشد يا به كور راه‌هائى مىپيوست كه من نميتوانستم قشون خود را از آنها بگذرانم . يك كاروان ، ممكن است از يك كور راه عبور نمايد . ولى يك قشون نميتواند از كور راه بگذرد و ناچار بايد از راهى عبور نمايد كه بتواند دواب خود را از آن بگذراند و اگر داراى ارابه است ارابه‌هايش از آن راه بگذرد .\r\nاين بود ، كه من مجبور شدم راهى را پيش بگيرم كه مرا به ( قونيه ) رسانيد .\r\nمن ميدانستم قونيه شهرى است كه سراينده كتاب مثنوى در آن مدفون گرديده است .\r\nمن مثنوى و سراينده آن را دوست ندارم زيرا مردى كه مثنوى را سرائيده تمام اديان را برابر دانسته و گفته است كه هيچ دين نسبت بدين ديگر رجحان ندارد در صورتى كه به نظر من رجحان دين اسلام به اديان ديگر حقيقتى است غير قابل انكار .\r\nچون من از مثنوى نفرت دارم بعد از اين‌كه وارد ( قونيه ) شديم همراهانم به من گفتند قبر مولوى را ويران كنم و استخوان‌هايش را از قبر بيرون بياورم ولى من گفتم پيكار ( تيمور گرگين ) با يك مرده زشت است و من خود را با ويران كردن قبر مولوى ننگين نميكنم .\r\nمن پيوسته بازندگان مىجنگم نه با اموات و با زنده‌هائى پيكار مىنمايم كه مقابلم پايدارى كنند و تسليم نشوند و با كسانى كه تسليم شوند كارى ندارم .\r\nدر جوار مزار مولوى ، مكانى بود باسم خانقاه كه بعد من نظيرش را در اردبيل در ناحيه آذربايجان ديدم . عده‌اى صوفى در آن خانقاه سكونت داشتند و اوقات آنها صرف خواندن اشعار مثنوى و سماع ( يعنى شنيدن آهنگهاى موسيقى و آواز - مارسل بريون ) و رقص مىشد و مى - گفتند كه صوفيان هنگام رقص مست مىشوند . پرسيدم كه آيا شراب هم مىنوشند يا نه ؟ جواب دادند آنها هرگز شراب نمىنوشند و مقررات دين اسلام را محترم مىشمارند .\r\nبعد از ورود به ( قونيه ) رئيس خانقاه صوفيان را احضار كردم و ميخواستم با او صحبت كنم و بدانم چه ميگويد . وى مردى بود سالخورده داراى ريش سفيد از او پرسيدم كه آيا تو هم ميرقصى ؟\r\nجواب مثبت داد و گفت : رقص ما صوفيان براى وصول به نشئه روحانى است و جنبه كسب لذت جسمى ندارد .\r\n\r\n","description":"","footnote":"","page_name":" 382 ","page_number":390},
  {"content":"\r\n\r\nاز او پرسيدم كه آيا شما صوفيان مسلمان هستيد يا نه ؟ آن مرد جواب داد مسلمانيم .\r\nگفتم به احكام دين عمل مىكنيد يا نه ؟ جوابداد بلى . گفتم در اين صورت چرا در دين اسلام بدعت بوجود آورده‌ايد ؟\r\nاو گفت ما در دين اسلام بدعت بوجود نياورده‌ايم بلكه ميكوشيم كه يك دين‌دار واقعى باشيم . بعد گفت دين اسلام در عربستان بوجود آمد و چون عربها بدوى بودند خداوند احكام دين را بسيار ساده نازل كرد تا اينكه همه بفهمند و بدان عمل كنند . ولى مردان دين‌دار بيش از آنچه در احكام خداوند نازل شده بود بوظايف عبوديت عمل مىكردند و ميكنند و على بن ابيطالب ( عليه السلام ) هر شب هنگام عبادت از فرط خلوص نيت از حال ميرفت و بروايتى از خوف خدا حالش دگرگون مىشد . ما صوفيان كسانى هستيم كه عهد كرده‌ايم كه با حكام دين اسلام بيش از آنچه در احكام آمده است عمل كنيم و بكوشيم كه از بندگان صادق و صميمى خداوند باشيم .\r\nگفتم شنيده‌ام شما دعوى الوهيت ميكنيد . رئيس خانقاه گفت اى امير ، اين حرف را كه به تو زد ؟ گفتم . بطور افواهى شنيده‌ام كه صوفيان و عارفان دعوى الوهيت ميكنند . رئيس خانقاه گفت هيچ صوفى و عارف دعوى الوهيت نميكند بلكه ميكوشد كه خود را به خداوند نزديك كند و بشرف قرب جوار حق مشرف گردد . گفتم پس چرا شما عقيده بوحدت وجود داريد ؟ رئيس خانقاه گفت ما عقيده به وحدت وجود نداريم وحدت وجود عقيده دسته‌اى از عارفان است كه ميگويند غير از خدا هيچ نيست .\r\nو همه چيز خدايا هستى مىباشد و چون همه چيز خداست لذا تمام موجودات جهان از جمله انسان جزو خدا هستند . ليكن ما صوفيان خانقاه ( قونيه ) اين عقيده را نداريم و معتقد هستيم كه جهان و انسان ، مخلوق خداوند است و خدا غير از هستى مىباشد و هستى را خداوند بوجود آورده و هر زمان كه بخواهد مبدل به نيستى مىكند .\r\nمدت توقف من در ( قونيه ) كوتاه شد و از آنجا بشوى شمال عزيمت كردم تا برودخانه ( قزل ايرماق ) رسيدم .\r\n( يونانىها در قديم اين رودخانه را باسم ( هاليس ) ميخواندند و ساحل اين رودخانه از دو هزار سال قبل از ميلاد كه ( هاتى ) ها در خاك كنونى تركيه بسر مىبردند تا نيم قرن پيش معركه جنگهاى بزرك و متعدد بوده است - مارسل بريون )\r\nفصل بهار بود و هنگام طغيان رودخانه‌ها و من نميتوانستم قشون خود را از رودخانه ( قزل ايرماق ) عبور بدهم مگر اينكه روى رودخانه پل بسازم و چون ميخواستم بسوى بيزان تيوم ( امروز باسم استانبول ) بروم بهتر آن دانستم در طول ساحل چپ رودخانه براه‌پيمائى ادامه بدهم .\r\nتا آنجا ، اثرى از قشون ( ايلدرم بايزيد ) نديدم و جلوى مرا نگرفتند\r\nنوح بدخشانى فرمانده دو طلايه سپاه من بود و پيشاپيش ميرفت و پيوسته براى من خبر ميفرستاد ( توقات ) هم فرماندهى عقب‌داران را بر عهده داشت و مواظب بود كه ما از عقب يا جناح چپ مورد حمله قرار نگيريم . من از حمله از جناح راست بيم نداشتم زيرا در طول رودخانه ( قزل ايرماق ) راه مىپيموديم طرف راست ما رودخانه بود و ( ايلدرم بايزيد ) نميتوانست از آن سومرا مورد حمله قرار بدهد .\r\n\r\n","description":"","footnote":"","page_name":" 383 ","page_number":391},
  {"content":"\r\n\r\nچون اثرى از قشون ( ايلدرم بايزيد ) ديده نمىشد من پيش‌بينى ميكردم كه پادشاه ( روم ) قصد دارد مرا به كمين‌گاه بكشاند و در آنجا نابودم كند . بنابراين هنگام عبور از منطقه‌هائى كه رودخانه ( قزل ايرماق ) وارد اراضى ناهموار ميگرديد بسيار دقت ميكردم تا اينكه دوچار كمين‌گاه نشوم .\r\nبالاخره به جائى رسيديم كه صحرائى وسيع نمايان گرديد و به من گفتند كه آن صحراى انگوريه است ( انگوريه تا چندى پيش بنام آنقره خوانده ميشد و امروز آنكارا پايتخت تركيه در آنجا واقع است - مترجم )\r\nوقتى به آن صحرا رسيدم آفتاب در شرف غروب كردن بود و ( نوح بدخشانى ) فرمانده طلايه به من اطلاع داد كه يك معسكر مىبيند ( يعنى اردوگاه - مترجم ) بعد اطلاع داد كه اردوگاه مزبور خيلى بزرگ است و نشان ميدهد كه اثر افگاه يك قشون عظيم مىباشد . من چون پيش - بينى كردم كه روز بعد ، روز جنگ خواهد بود ، كنار نهرى كه بسوى رودخانه ( قزل ايرماق ) ميرفت توقف كردم و بافسران گفتم كه بسربازان بگويند زودتر بخوابند تا اينكه استراحت كامل كنند و بامداد روز بعد ، بدون احساس خستگى از خواب بيدار شوند .\r\nچون دشمن نزديك بود ، اطراف اردوگاه سه رديف نگهبان يكى بعد از ديگرى گماشتم و به افسران سپردم كه با چشم و گوش باز مواظب اطراف باشند كه اگر مورد شبيخون قرار گرفتيم غافلگير نشويم .\r\nمن اطلاع از وضع قشون ( ايلدرم بايزيد ) نداشتم و از شمارهء سربازانش بىخبر بودم .\r\nلذا ( توقات ) را مأمور كردم كه با عده‌اى از سربازان زبده بسوى قشون ( ايلدرم بايزيد ) برود و چند تن از سربازان و در صورت امكان افسران رومى را اسير كند و بياورد تا اينكه من از آنها راجع به وضع قشون پادشاه ( روم ) كسب اطلاع نمايم . ( توقات ) رفت و بعد از نيمه شب مراجعت كرد و معلوم شد كه پنج تن از سربازانش كشته شده‌اند و گفت كه خصم بيدار و هوشيار است و نميتوان او را غافل‌گير كرد .\r\nهوشيارى خصم علامتى بود كه نشان ميداد ما روز آينده جنگى سخت در پيش خواهيم داشت . آن شب چند بار من از خيمه خود خارج شدم و گوش فرا دادم اما صدائى شنيده نمىشد و همه‌جا تاريك بود . ستارگان در آسمان ميدرخشيدند و من در دل خطاب به كواكب گفتم شايد فردا شب شما ناظر نعش من در ميدان جنك باشيد ولى بطورى كه ميدانيد من از مرگ بيم ندارم و ميدانم ( كل نفس ذائقة الموت ) و هركس كه بوجود مىآيد بايد بميرد ليكن نبايد با ترس از اين جهان رفت .\r\nوقتى سپيده صبح دميد ، كنار نهر وضو گرفتم و نماز خواندم و آنگاه امر كردم كه سربازان را از خواب بيدار كنند . طولى نكشيد كه همهمهء بيدار شدن سربازان برخاست اما صدائى ديگر هم بگوشم رسيد و وقتى گوش فرا دادم متوجه شدم كه نغمه موسيقى است .\r\nبه زودى فهميدم كه آن نغمه از قشون پادشاه ( روم ) به گوش مىرسد و آنها داراى آلات موسيقى بودند و در بامداد جنك نغمه‌سرائى ميكردند ( مقصود موزيك نظامى است كه در قشون ايلدرم بايزيد رسم بود و براى تيمور تازگى داشت - مارسل بريون )\r\nما با سرعت اردوگاه را برچيديم و خود را براى جنك آماده كرديم . هر دسته در صحراى\r\n\r\n","description":"","footnote":"","page_name":" 384 ","page_number":392},
  {"content":"\r\n\r\nوسيع و مسطح انگوريه در جاى خود قرار گرفت و از جمله كوزه‌اندازان كه من آنها را از شب قبل براى پيكار آماده كردم در جائى كه بايد قرار بگيرند مستقر شدند . من از خامى ( ايلدرم بايزيد ) حيرت ميكردم كه چرا آن صحراى مسطح را براى كارزار انتخاب كرده است او ميدانست كه قشون من ، يك قشون سوار است و بهترين نقطه براى يك قشون سوار ، در جنك ، صحراى مسطح مىباشد . يك قشون سوار در يك منطقه كوهستانى اثر ندارد و نمىتواند بآزادى پيكار كند اما سواران در يك صحراى مسطح ، از هر طرف ميروند و مىتوانند از عقب خصم سربدر آورند .\r\nوقتى جنك شروع شد ، متوجه گرديدم كه من خام بودم نه ( ايلدرم بايزيد ) و او از روى حزم و مآل‌انديشى آن منطقه را براى جنك انتخاب كرد تا بتواند ارابه‌هاى خود را به كار اندازد در آن ساعت دريافتم كمين‌گاهى كه من از آن مىترسيدم همان صحراى مسطح است . من تصور ميكردم كه پادشاه ( روم ) مرا بيك تنگه كوهستانى يا يك دره خواهد كشانيد تا در آنجا قشونم را محو نمايد . ولى او مرا وارد صحراى مسطح انگوريه كرد تا ارابه‌هاى خود را عليه قشون من به كار اندازد . وقتى ارابه‌ها به حركت درآمد من متوجه شدم كه در صحرا متفرق گرديدند و يك قوس بزرگ را بوجود آوردند . ناگهان ديدم كه دو انتهاى قوس خم شد و ارابه‌ها طورى حركت كردند كه معلوم بود قصد دارند از دو جناح من بگذرند و در عقب ما بهم متصل گردند و ( ايلدرم بايزيد ) ميخواست در اولين لحظات جنك مرا محاصره نمايد .\r\nارابه‌هاى ( ايلدرم بايزيد ) مانند ارابه‌هائى بود كه من در جنگ دمشق ديده بودم و مقابل هر ارابه يك قطعه آهن تيز چون داس نصب كرده بودند و هنگامى كه ارابه با نيروى اسب‌ها به حركت درمىآمد داس تيز مزبور بهر چه اصابت ميكرد مىبريد و ميدريد يا مىشكست .\r\nنه سوار ميتوانست مقابل آن سلاح موثر مقاومت كند نه پياده و همان‌طور كه داس برزگر ، در مزرعه ، خرمن گندم را درو مىكند داس ارابه‌هاى ايلدرم بايزيد خرمن عمر افسران و سربازان مرا در ميدان جنگ درو ميكرد در هر ارابه عده‌اى از سربازان ايلدرم بايزيد پشت جان پناه حضور داشتند و با كمان‌هاى فنرى تير پرتاب ميكردند . تير هريك از آن كمانها از انگشت سبابه قدرى بلندتر بود و چون با قوت شديد پرتاب ميگرديد وقتى به كسى اصابت ميكرد تا انتهاى تير در بدنش فرو ميرفت من چون از ارزش جنگى آن كمانها مطلع شدم نمونه‌هائى از آن را در ماوراء النهر بردم و بدست صنعتگران دادم تا مثل آنها بسازند و كمانهاى مزبور بعد در كشورهاى ايران و ماوراء النهر باسم من ( تيمور ياليك ) خوانده شد .\r\n( توضيح تيمور ياليك يا كمان آهنى ( كمان فنرى ) داراى قنداق بود و قنداق شمخال و و تفنگ را در اعصار بعد از قنداق كمان فنرى تقليد كرده‌اند تيركمان آهنى بطورى كه تيمور لنگ هم ميگويد مثل تيركمان‌هاى قوسى درازى نداشت اما در عوض يك سلاح خطرناك بشمار ميآمد و تا انتها در بدن فرو ميرفت - نويسنده . )\r\nدرحالىكه ارابه‌هاى جنگى از چهار طرف بما نزديك ميشدند سربازانى كه در ارابه‌ها عقب جان‌پناه قرار داشتند بسوى ما تير مىانداختند . در بعضى از ارابه‌ها هم برج ديده مىشد و سربازانى كه در برج بودند بسوى سربازان ما تيراندازى ميكردند . ميدان جنگ شرقى و غربى بود و ما در طرف مشرق قرار داشتيم و قشون ( ايلدرم بايزيد ) در طرف مغرب و من متوجه شدم\r\n\r\n","description":"","footnote":"","page_name":" 385 ","page_number":393},
  {"content":"\r\n\r\nكه اگر تصميم فورى نگيرم ارابه‌هاى پادشاه روم در عقب ما يعنى در مشرق ، بهم ميرسند و ما بطور كامل ، دوچار محاصره ميشويم و از آن پس معدوم خواهيم شد .\r\n( توقات ) را با تمام كوزه‌اندازانى كه موجود بودند به طرف مشرف فرستادم و گفتم بهر ترتيب كه شده نگذارد ارابه‌هاى ( ايلدرم بايزيد ) از عقب بما برسند و ما را محاصره نمايند . ( نوح بدخشان ) را مأمور مغرب نمودم و به او گفتم كه هرچيزى را كه مانع عبور ارابه‌ها است در سر راه آنها قرار بده و اگر زنجير دارد در سر راه آن‌ها ميخ طويله‌هاى اسبان با زنجير وصل نمايد و اگر داراى زنجير نيست ميخ طويله‌ها را كه تمام اسبان دارند بر زمين فرو كند و بين ميخ طويله‌ها طناب بكشد بطورى كه طناب‌ها تا زمين قدرى ارتفاع داشته باشد و اسبهاى ارابه‌ها وقتى به طناب رسيدند نميتوانند عبور كند زيرا سم آنها به طناب اصابت مىكند و برو درمىآيند .\r\nخود من با عده‌اى از افسران دفاع از شمال و جنوب را به عهده گرفتم . ( توقات ) به خوبى از عهده بانجام رسانيدن مأموريتى كه به او واگذار كرده بودم برآمد و توانست تمام ارابه‌هائى را كه در طرف مشرق قرار داشت از كار بيندازد .\r\nكوزه‌اندازان ما سوار بر اسب ، درحالىكه پفك روشن از يكطرف اسب آنها آويخته بود كوزه را در كعب فلاخن ميگذاشتند و آنگاه فتيله را مشتعل ميكردند و پرتاب مينمودند و هر كوزه آنها كه روى يك ارابه مىافتاد اسبهاى ارابه و گاهى سربازان آن را در دم بقتل ميرسانيد يا طورى مجروح ميكرد كه از كار ميافتاد و ارابه متوقف ميگرديد . عده‌اى از كوزه‌اندازان ما هنگامى كه ميخواستند كوزه را پرتاب كنند از فرط شتاب نتوانستند حساب زمان را نگاه دارند و قبل از اينكه كوزه را پرتاب نمايند باروت مشتعل گرديد و خود آن‌ها بقتل رسيدند اما نتيجه‌اى كه ما در طرف مشرق گرفتيم بسيار مفيد بود زيرا نگذاشتيم كه ارابه‌هاى ايلدرم بايزيد كه همه مجهز به داس‌هاى برنده بودند از عقب ، راه را بر ما ببندند و ما را تحت محاصره كامل قرار بدهند .\r\nما آذوقه و بنه خود را در اردوگاه واقع در سمت مشرق گذاشته بوديم و چون از مشرق محاصره نشديم رابطه ما با اردوگاه قطع نگرديد و چون در اردوگاه باروت داشتيم من گفتم كوزه‌هاى جديد را پر كنند و بميدان جنگ بيآورند و مورد استفاده قرار بدهند .\r\nدر حالى كه در اردوگاه ما عده‌اى از سربازان مشغول پر كردن كوزه‌ها بودند عده‌اى ديگر از آنجا طناب و زنجيرهاى باريك مىآوردند و در ميدان جنگ بر زمين نصب ميكرديم تا اينكه مانع از عبور ارابه‌ها شويم .\r\nهنوز يك چهارم از روز نگذشته بود كه عده‌اى را مأمور كردم كه بقراء اطراف واقع در مشرق و جنوب بروند و هرچه تير و تخته و طناب و زنجير بدست مىآورند به سوى اردوگاه حمل كنند و براى حمل آنها سكنه محلى را به بيگارى بگيرند ، و هركس نخواست بيگارى بدهد بدون درنك بقتلش برسانند . عده‌اى ديگر را مأمور نمودم اطراف اردوگاه در قسمتى كه رو بميدان جنگ است بوسيله تير و تخته و طناب و زنجير ، حائل بوجود بيآورند و اردوگاه براى ما مبدل به يك نوع دژ بشود تا اينكه در آن از شبيخون مصون باشيم .\r\nمن ميدانستم كه ايلدرم بايزيد ممكن است كه هنگام شب هم ارابه‌هاى خود را عليه ما به كار اندازد و اگر شب بما حمله‌ور شود نخواهيم توانست ارابه‌هاى او را از كار بيندازيم زيرا\r\n\r\n","description":"","footnote":"","page_name":" 386 ","page_number":394},
  {"content":"\r\n\r\nباروت نداريم و بايد فرصتى داشته باشيم تا در داخل اردوگاه باروت بسازيم .\r\nدر آن روز همين‌كه اسبهاى يك ارابه بر اثر برخورد با طنابها و زنجيرها كه ما بر زمين نصب كرده بوديم زمين مىخورد سواران ما از دو جناح به اسبهاى ارابه حمله‌ور ميشدند و آنها را مىكشتند . از آن پس ارابه سواران مجبور ميشدند كه ارابه خود را رها نمايند و فرود بيايند و بجنگند يا اينكه در ارابه بمانند و همان‌جا كشته شوند .\r\nتير راكبين ارابه‌ها كه از طناب‌هاى فلزى پرتاب ميشد خيلى بسواران ما و اسب‌هاى آنان آسيب مىرسانيد . ولى با اينكه در آن روز متحمل تلفات سنگين شديم توانستيم از پيشرفت ارابه‌هاى خصم جلوگيرى كنيم .\r\nدر همان روز تجربه‌اى بدست آورديم كه آن اين بود كه سلاح اصلى ( ايلدرم بايزيد ) ارابه‌هاى او مىباشد و ما اگر بتوانيم ارابه‌هاى او را از كار بيندازيم به سهولت بر سربازانش كه پياده بودند و عده‌اى قليل سوار داشتند غلبه خواهيم كرد .\r\nديگر اين‌كه در آن روز من براى اولين مرتبه با سربازان نصرانى برخورد كردم . تا آن روز ، در هيچ جنگ با سربازان نصرانى پيكار نكرده بودم و آنچه سبب شد كه من بفهمم عده اى از سربازان ايلدرم بايزيد نصرانى هستند اين بود كه مىشنيدم بعضى از آنها در موقع پيكار بانگ برميآوردند ( ايشو ) و برخى ديگر فرياد ميزدند ( يوحان ) .\r\nمن نمىفهميدم كه منظور آنها از آن گفته‌ها چيست و هنگام عصر ، كه فرصتى بدست آوردم و براى ديدن وضع كارزار در اردوگاه ، به عقب جبهه رفتم و مشاهده كردم كه عده‌اى از روستائيان مشغول بيگارى هستند از آنها كه زبانشان تركى بود پرسيدم كه معناى ( ايشو ) و ( يوحان ) چيست ؟ آنها گفتند سربازانى كه بانگ ميزنند ( ايشو ) و ( يوحان ) نصرانى هستند و ( ايشو ) به زبان آنها يعنى ( مسيح ) و ( يوحان ) يعنى ( يحيى ) .\r\n( توضيح - ايشو در زبان سوريانى كه بعد منتقل بقسمتى از عيسويان آسياى صغير ( تركيه كنونى ) گرديد يعنى ( ژزو ) يا عيسى و معناى ( ايشو ) و ( ژزو ) و ( عيسى ) نجات‌دهنده است و ( يوحان ) اسم مردى است كه ما فرانسوىها ( ژوهن ) ميخوانيم و ملل شرق او را ( يحيى ) نام گذاشته‌اند و ( يحيى ) كه كارش تعميد دادن بود معروفتر از آن است كه احتياجى به معرفى داشته باشد و بطورى كه ميدانيم بين مسيحيان احترام دارد - مارسل بريون ) معلوم شد كه عده‌اى از اتباع ( ايلدرم بايزيد ) نصرانى هستند و پادشاه روم اتباع نصرانى خود را هم بميدان جنگ ميفرستد .\r\nآن روز كه اولين روز جنگ ما با قشون ( ايلدرم بايزيد ) بود خود من در جنگ شركت نكردم زيرا اداره ميدان جنگ طورى حواس مرا مصروف خود كرده بود كه نميتوانستم در جنگ شركت نمايم . فكرم لحظه‌اى آسودگى نداشت و در انديشه ايجاد موانع براى متوقف كردن ارابه‌هاى خصم بودم و علاوه بر موانعى كه در راه ارابه‌هاى پادشاه روم ايجاد ميكرديم در آن روز براى اولين بار جهت جلوگيرى از گذشتن ارابه‌ها از كمند استفاده نموديم كمنداندازان ما كمند را به طرف داس ارابه ميانداختند . و گاهى كمند ، داس را كه مقابل ارابه بود در ميان ميگرفت و چون فورى اطراف داس حلقه مىشد و مجال براى سائيدن باقى نمىماند ، تيزى داس ، طناب كمند را قطع نميكرد .\r\n\r\n","description":"","footnote":"","page_name":" 387 ","page_number":395},
  {"content":"\r\n\r\nيك سر كمند ، به قريوس زين كمنداندازى كه آن را انداخته بود اتصال داشت و گرچه فشار اسب‌هاى ارابه قدرى اسب و سوار كمندانداز را ميكشيد اما حركت ارابه بسيار كند مىشد و سواران ديگر اسب‌هاى ارابه را مىكشتند و آن را متوقف ميكردند . سواران من توانستند عده‌اى ارارابه‌هاى ( ايلدرم بايزيد ) را به همين ترتيب از كار بيندازند .\r\nدر هر نقطه كه سربازان پياده پادشاه ( روم ) در پناه ارابه‌ها نبودند زود بدست سربازان ما از پا درمىآمدند و اين واقعيت به من مىفهمانيد كه اگر خطر ارابه‌ها را از بين ببريم پيروزى از آن ماست .\r\nما تا غروب آفتاب بجنگ ادامه داديم . من مىتوانستم زودتر تماس با دشمن را قطع كنم و بسوى اردوگاه بروم اما ميخواستم كه اردوگاه براى پذيرفتن قشون من كه از ميدان جنگ برميگردد آمادگى داشته باشد .\r\nما براى تهيه مقدارى كافى از باروت بطورى كه بتوانيم تمام ارابه‌هاى دشمن را از بين ببريم لااقل احتياج به دو روز وقت داشتيم تا اين‌كه باروت خشك شود . چون هوا گرم بود باروت زود خشك مىشد و در هواى سرد پائيز و زمستان خشك شدن باروت مدتى طول ميكشد بعيد نبود كه توقف ما در اردوگاه براى تهيه باروت بيش از دو روز طول بكشد و ما ميبايد خود را براى تحمل محاصره آماده كنيم .\r\nمن از حيث آب نگرانى نداشتم چون رودخانه ( قزل ايرماق ) در نزديك اردوگاه ما ( طرف مشرق ) بود ولى عليق كم داشتيم و من سپرده بودم كه از اطراف تا بتوانند عليق و آذوقه باردوگاه حمل كنند ، و براى حمل آذوقه و عليق نيز سكنه محلى را به بيگارى بگيرند .\r\nغروب آفتاب ، من تماس با دشمن را قطع كردم و سربازانم باردوگاه مراجعت نمودند و مجروحين را باردوگاه رسانيديم تا اين‌كه زخم‌هايشان بسته شود ولى نتوانستيم اموات را از ميدان جنگ خارج كنيم و دفن نمائيم .\r\nهنوز دو ساعت از شب نگذشته بود كه زوزه‌اى شبيه به قهقهه كفتارها از ميدان جنك شنيده شد و دانستم كه كفتاران كه از لاشه تغذيه مينمايند باجساد حمله‌ور شده‌اند .\r\nمن تقريبا اطمينان داشتم كه در آن شب مورد شبيخون قرار خواهيم گرفت . اما در عوض شبيخون به من اطلاع دادند كه نماينده‌اى از طرف ايلدرم بايزيد باردوگاه نزديك شده ميخواهد با من صحبت كند . گفتم چشم‌هايش را ببندند كه وضع اردوگاه ما را نبيند و او را نزد من بياورند . نماينده مزبور را با چشمهاى بسته وارد خيمه من كردند و گفتم كه چشم‌هايش را بگشايند و به زبان تركى از او پرسيدم تو كه هستى و چكار دارى ؟ آن مرد خود را معرفى كرد و معلوم شد كه افسرى داراى رتبه ( تومان باشى ) مىباشد .\r\n( توضيح - ( تومان باشى ) فرمانده ده هزار سرباز بود و رتبه‌اش با رتبه سرلشكر برابرى ميكرد - مترجم ) .\r\nبعد نامه‌اى به من داد و من نامه را گشودم و ديدم كه به زبان فارسى نوشته شده است .\r\n( زبان فارسى در آن عصر زبان بين المللى كشورهاى آسياى ميانه و آسياى غربى بود و ايلدرم بايزيد هم آن زبان را ميدانست - مارسل بريون )\r\nدر آن نامه ( ايلدرم بايزيد ) مرا با عنوان ( تيمور بيك ) طرف خطاب داده بود و چنين\r\n\r\n","description":"","footnote":"","page_name":" 388 ","page_number":396},
  {"content":"\r\n\r\nمىگفت : « كوزه‌هاى آتشين تو كه تصور ميكنم خيلى به آن اعتماد داشتى بطورى كه مشاهده كردى امروز اثر نكرد و تو از فرط بيم مجبور شدى از ميدان جنك بگريزى و باردوگاه خود پناه ببرى و بهتر اينست كه بامداد فردا از راهى كه آمده‌اى برگردى زيرا فردا ، ارابه‌هائى بيش از امروز ، عليه تو به كار خواهند افتاد و قشون تو نابود خواهد گرديد . »\r\nمن كاتب را احضار كردم و در جواب ( ايلدرم بايزيد ) اين نامه را نوشتم : ( من از ميدان جنگ نگريختم بلكه مراجعت كردم زيرا صلاح قشون من اين بود كه فرمان مراجعت آن را صادر كنم و يك سردار جنگى بايد همواره مصلحت قشون خود را در نظر بگيرد ، تو مرا متهم به بيمناك شدن كردى و گفتى بر اثر ترس از ميدان جنك مراجعت كردم و من براى اين‌كه به تو كه نسبت به من يك مرد جوان هستى ثابت كنم كه نمىترسم آماده‌ام كه فردا ، مقابل چشم افسران و سربازان دو سپاه ، به تنهائى با تو كه ميگويند با يك ضربت شمشير يك شتر را به دو نيم ميكنى مصاف بدهم و هريك از ما كه بر ديگرى غالب شد سر معلوب را از پيكرش جدا خواهد كرد و من امشب ، جانشين خود را براى اداره امور قشونم تعيين ميكنم و تو هم جانشين خود را تعيين كن تا بعد از مرگ يكى از ما ؛ سپاهمان بدون فرمانده نماند و اگر با پيكار تن‌به‌تن موافق هستى قبل از نيمه‌شب ؛ موافقت خود را به اطلاع من برسان ) .\r\nبعد از اينكه نامه نوشته شد من آن را مهر كردم و بدست صاحب‌منصب رومى دادم و گفتم اين جواب ( ايلدرم بايزيد ) است . بعد شفاهى موضوع نامه را به اطلاع آن افسر رسانيدم و گفتم ( ايلدرم بايزيد ) مرا ترسو خوانده و من در اين نامه به او نوشته‌ام كه حاضرم فردا صبح به تنهائى با او مبارزهء كنم و هركس بر ديگرى فائق شد سرش را از بدن جدا نمايد تو نيز از اين موضوع اطلاع داشته‌باش .\r\nمن از اين جهت مضمون آن نامهء را براى افسر رومى گفتم كه اگر ( ايلدرم بايزيد ) نخواست با من پيكار كند افسر مزبور بداند كه من براى مبارزه با او آماده بودم و اين موضوع را بافسران ديگر بگويد .\r\nآن شب جواب ( ايلدرم بايزيد ) نرسيد و معلوم شد كه نخواست با من مبارزه كند . در عوض ارابه‌هاى او هنگام شب چند مرتبه باردوگاه ما نزديك شدند و خواستند ما را مورد شبيخون قرار بدهند ولى چون متوجه شدند كه نميتوانند وارد اردوگاه گردند برگشتند و از آن پس تا بامداد روز ديگر واقعه‌اى پيش نيامد .\r\nدر بامداد آن روز من دستور دادم كه در قسمتى از اردوگاه نزديك رودخانه ( قزل ايرماق ) مبادرت به ساختن باروت نمايند و تسريع كنند كه زودتر . مقدارى زياد از آن ، براى پر كردن كوزه‌ها آماده گردد .\r\nمحلى كه باروت ميبايد در آنجا خشك شود كنار رودخانه بود و نزديك ظهر من مشاهده كردم كه ابرى از افق بالا مىآيد . چون هواى بهار بود دريافتم كه ممكن است باران ببارد و گفتم كه هرچه نمد در اردوگاه وجود دارد به شكل سقف درآوردند و روى باروت قرار بدهند كه اگر باران شروع گرديد باروت مرطوب نگردد و از حيز استفاده نيفتد . سه ساعت بعد از ظهر ، برق درخشيد و رعد غريد و من بدقت سقف‌هائى را كه روى باروت بوجود آورده بودند و مجموع آنها يك سقف بزرگ را تشكيل ميداد از نظر گذرانيدم . آنگاه رگبار شروع شد و آنقدر\r\n\r\n","description":"","footnote":"","page_name":" 389 ","page_number":397},
  {"content":"\r\n\r\nشديد بود كه تو گوئى طوفان نوح تجديد گرديده است .\r\nآب رودخانه ( قزل ايرماق ) در اندك مدت بر اثر آبهائى كه از اطراف وارد آن ميگرديد گل‌آلود شد و بالا آمده اگر رودخانه طورى بالا ميآمد كه وارد اردوگاه ميگرديد نه فقط باروت‌ها از بين ميرفت بلكه مجبور مىشديم كه آنجا را ترك نمائيم و بدون ترديد خصم از فرصت استفاده مىنمود و بما حمله‌ور مىشد .\r\nگرچه موانعى كه ما مقابل اردوگاه بوجود آورده بوديم مانع از اين ميگرديد كه ارابه - هاى ( ايلدرم بايزيد ) وارد اردوگاه گردد . اما چون ما مجبور مىشديم كه از اردوگاه برويم ديگر نمىتوانستيم از موانع مزبور استفاده كنيم .\r\nزير باران بافسران امر كردم كه براى جنگ آماده باشند و به آنها گفتم كه اگر آب رود - خانه زياد بالا بيايد چاره نداريم جز اينكه با شمشير و تبر راه خود را بگشائيم و عبور كنيم و ناگزير لاشه عده‌اى كثير از ما در ميدان جنگ باقى ميماند .\r\nولى معلوم شد كه باران همانطور كه ما را ناراحت كرده ، ( ايلدرم بايزيد ) را نيز ناراحت نموده ، زيرا پادشاه روم اقدامى براى حمله بما نكرد و ما توانستيم اردوگاه خود را حفظ كنيم .\r\nرگبار قطع شد ولى وضع هوا نشان ميداد كه ممكن است باز باران ببارد . من سپردم كه سقف روى باروت را محكم كنند كه اگر شب باران باريد باروت‌ها كه اميدوار بوديم بدان وسيله قشون پادشاه روم را از بين ببريم نابود نگردد . باران كه قطع شده بود از نيمه شب تجديد گرديد اما نه به صورت رگبار . من در آن شب تا بامداد بيدار بودم و پيوسته مراقبت ميكردم كه قشون من آماده براى عزيمت باشد . زيرا پيش‌بينى مىنمودم كه بر اثر طغيان رودخانه ( قزل ايرماق ) آب ، وارد اردوگاه خواهد گرديد .\r\nسربازان من هم در آن شب نتوانستند استراحت نمايند . زيرا آنان نيز ، هر ساعت آماده براى كوچ بودند . آب رودخانه در آن شب باز هم بالا آمد ولى از بستر عادى رود ، تجاوز نكرد و وارد اردوگاه نشد وقتى سپيدهء صبح دميد باران قطع گرديد و من متوجه شدم كه آب رودخانه بعد از قطع باران قدرى پائين رفت .\r\nروز بعد ، آفتابى گرم بر اردوگاه ما و صحرا تابيد و من گفتم سقف باروت را بردارند تا اين‌كه آفتاب به آن بتابد . در آن روز به من اطلاع دادند كه تومان‌باشى موسوم ( قدرت‌تات ) كه يك مرتبه از طرف پادشاه روم براى من نامه آورده بود باز هم آمده است و ميگويد نامه‌اى آورده و قصد دارد كه مرا ببيند و نامه را تسليم كند . طبق معمول گفتم چشم‌هايش را ببندند و او را به خيمه من بياورند .\r\nپس از اين‌كه وارد خيمه شد و چشم‌هايش را گشودند نامه پادشاه روم را بدستم داد .\r\nدر آن نامه ( ايلدرم بايزيد ) كه مىگفتند با يك ضربت شمشير يك شتر را نصف مىكند گفته بود كه پيشنهاد مرا براى جنك تن‌به‌تن نمىپذيرد زيرا چنديست كه مبتلا به درد مفاصل گرديده و آن درد مانع از اين است كه بتواند با من پيكار نمايد . نكته ديگر كه در نامه ( ايلدرم بايزيد ) خوانده شد اين بود كه پادشاه روم مىگفت امروز تا ظهر پانصد ارابه جنگى ديگر به او خواهد رسيد و با آن نيرو كه او دارد محال است كه من بتوانم اميدوار به پيروزى باشم و خاك آن كشور قبر من خواهد شد\r\n\r\n","description":"","footnote":"","page_name":" 390 ","page_number":398},
  {"content":"\r\n\r\nديگر اين‌كه پادشاه روم نوشته بود كه چون محال است من جرئت داشته باشم كه با ارابه‌هاى جنگى او پيكار كنم ناگزير خواهم بود كه در اردوگاه خود بمانم و طولى نخواهد كشيد كه سربازانم از گرسنگى از پا درميآيند و اسب‌هايم تلف مىشوند اما اگر خيره‌سرى را كنار بگذارم او حاضر است كه به من راه بدهد تا من مراجعت كنم و جان بدر ببرم .\r\nاز ( قدرت‌تات ) پرسيدم كه قشون پادشاه تو چقدر است ؟ ( تومان‌باشى ) گفت كه قشون پادشاه ما از پانصدهزار متجاوز است و ( ايلدرم بايزيد ) اگر بخواهد مىتواند تمام مردان اين كشور را وارد قشون خود بكند . سئوال كردم چگونه او مىتواند تمام مردان اين كشور را وارد قشون خود بكند تومان‌باشى جواب داد كه در اين‌جا ، ورود مردان بقشون الزامى است و اگر پادشاه مايل باشد و امر كند تمام مردان كشور از سن شانزده‌سالگى به بالا بايد وارد قشون شوند و بميدان جنك بروند . اما پادشاه ما هرگز تمام مردان را براى ورود بقشون احضار نميكند زيرا كارهاى كشاورزى و دام‌دارى معطل ميماند .\r\nگفتم اگر پادشاه شما اينقدر نيرومند مىباشد كه ميتواند پانصدهزار سرباز را مسلح كند و بميدان جنك بفرستد چرا تا امروز بيزان تيوم را به تصرف درنياورده است . من شنيده‌ام كه آرزوى سلاطين روم از جمله ( ايلدرم بايزيد ) اين بود و هست كه ( بيزان تيوم ) را به تصرف درآورند ولى تا امروز نتوانسته‌اند كه آن آرزو را جامه‌عمل بپوشانند . تومان‌باشى گفت اى امير تيمور ( بيزان تيوم ) آن طرف آب است و براى تسخير آن بايد داراى كشتىهاى بسيار بود .\r\nگفتم مردى كه ميتواند پانصدهزار تن را مسلح كند و به ميدان جنك بفرستد آيا نمىتواند كشتى بسازد و از آب عبور كند و ( بيزان تيوم ) را به تصرف درآورد . ( قدرت‌تات ) گفت اى امير تيمور .\r\nمىتوان كشتى ساخت ولى نميتوان وارد ( بيزان‌تيوم ) شد زيرا دهانه‌هاى شهر كه دريا مىباشد داراى زنجير است و زنجيرها مانع از عبور كشتىها مىشود آيا تو از چگونگى جنك ( بيزان تيوم ) در دورهء خلافت معاويه بن ابو سفيان اطلاع دارى ؟ گفتم در تاريخ خبرى نيست كه به اطلاع من نرسيده باشد . ( قدرت‌تات ) گفت معاويه بن ابوسفيان مدت دو سال ( بيزان تيوم ) را محاصره كرد و ميخواست آن شهر را مسخر كند و پايتخت كشورهاى اسلامى نمايد .\r\nاما بعد از دو سال معطلى و تحمل تلفات شديد ، مجبور شد كه از محاصره دست بكشد و برگردد . گفتم من از وضع آن جنگ اطلاع دارم و ميدانم كه در آن موقع زنجير ، مانع از عبور كشتىهاى معاويه نشد بلكه يك آتش كه روى آب خاموش نميگرديد و معاويه آن را ناشى از سحر ميدانست از عبور كشتىهاى معاويه ممانعت كرد .\r\n( توضيح - معاويه بن ابوسفيان مؤسس سلسله اموى بطورى كه در اين سرنوشت ميخوانيم تصميم گرفت ( بيزان تيوم ) استانبول امروزى پايتخت حكومت روم شرقى ( رومية الصغرى ) را به تصرف درآورد و در آن موقع در استانبول دانشمندانى بودند كه بوسيله نفت و فوسفور و گوگرد يكنوع آتش مىساختند كه روى آب خاموش نميگرديد و آن را آتش يونانى ميخواندند و آتش مزبور را در دريا مشتعل كردند و هر دفعه كه كشتىهاى معاويه ميخواست باستانبول نزديك شود آتش مزبور كشتىهاى مزبور را مىسوزانيد و در نتيجه موسس سلسله اموى بعد از دو سال مجبور شد بدون تحصيل پيروزى مراجعت نمايد - مارسل بريون )\r\n( قدرت‌تات ) گفت اى امير اطلاعات تو راجع به بيزان تيوم بيشتر از من است و من از\r\n\r\n","description":"","footnote":"","page_name":" 391 ","page_number":399},
  {"content":"\r\n\r\nآن آتش بدون اطلاع بودم . ولى امروز در بيزان تيوم اثرى از آن آتش نيست و در عوض زنجير هست و مردم شهر همين كه مىبينند سفاين دشمن نزديك مىشود ، زنجيرها را مىبندند و محال است يك كشتى بتواند وارد بيزان تيوم شود و اين موضوع سبب گرديد كه تا امروز پادشاه ما نتوانسته بيزان تيوم را به تصرف درآورد .\r\nگفتم جواب نامه ايلدرم بايزيد را بنويسند و در آن گفتم ، مرد نبايد تهديد كند بايد لب ببندد و دست بگشايد . من از ارابه‌هاى جنگى تو بيم ندارم و توقف من در اينجا بنابر يك مصلحت است و در موقعى كه خود بخواهم از اينجا حركت خواهم كرد . آن درد مفاصل كه تو دارى من هم دارم و گاهى بر من عارض مىشود . اما چون يك درد دائمى نيست مانع از جنگ نميگردد و من مىفهمم كه خوددارى تو از جنگ تن‌به‌تن از ترس است نه از درد مفاصل و چون تو مردى ترسو هستى ، من بر تو غلبه خواهم كرد زيرا در جهان مردان باجرئت همواره بر مردان ترسو غلبه مىنمايند .\r\nپس از اين‌كه نامه نوشته شد و مهر گرديد بدست تومان‌باشى دادم و چشمان او را بستند و از اردوگاه خارج نمودند .\r\nتوقف ما در آن اردوگاه سه روز طول كشيد و بامداد روز چهارم ما حمله كرديم . بافسران خود گفتم بسربازان بگوئيد در آن روز ما بايد از پيكار نتيجه قطعى بگيريم و من ديگر فرمان عقب‌نشينى صادر نخواهم كرد در آن روز من خفتان پوشيدم و مغفر بر سر نهادم و بر اسبى قره كهر ، از نژاد ( كوكلان ) كه بهترين اسب جهان است سوار شدم .\r\nبراى پيكار شمشيرى بلند انتخاب كردم و آن را بدست راست گرفتم و تبر را اختصاص بدست چپ دادم و براى اينكه كسى ترديد نكند كه من باستقبال مرگ ميروم در صف اول سواران بعد از كوزه‌اندازان قرار گرفتم . وقتى حمله ما شروع شد ايلدرم بايزيد مرتبه‌اى ديگر ارابه‌هاى خود را به حركت درآورد و اميدوار بود كه باز ، بوسيله ارابه جلو ما را بگيرد ، ولى كوزه‌اندازان ما با پرتاب كوزه اسب‌هاى ارابه و عده‌اى از سرنشين‌هاى آن را بقتل ميرسانيدند و بعضى از ارابه‌ها واژگون ميگرديد و ما آنها را در عقب ميگذاشتيم و پيش ميرفتيم .\r\nتيرهائى كه از كمانهاى تيمور ياليك پرتاب ميگرديد چون بارانى بر ما ميريخت و من صداى اصابت تير را بر مغفر و خفتان خود مىشنيدم اما جلو ميرفتم تا اينكه به جائى رسيدم كه ديگر ارابه نبود و من جز سربازان پياده نميديدم . آنگاه ما ، به اسبها ركاب كشيديم و خود را به پيادگان زديم .\r\nمن عنان اسب را بدندان گرفته بودم تا اينكه دو دستم آزاد باشد و از راست و چپ ، شمشير و تبر ميزدم . در عقب من يك اسب يدك را به حركت درميآوردند و من گفته بودم كه پيوسته يك اسب يدك در عقب من باشد كه اگر اسبم كشته شد پياده نمانم .\r\nيك سرباز رومى با ضربت شمشير شكم اسب مرا دريد و اسب گران‌بهاى من از پا درآمد ولى در همان موقع كه اسب فرود مىآمد ضربت تبر من قاتل اسب را بر زمين انداخت و من بچالاكى از اسب كناره گرفتم تا اينكه پاى من زير تنه اسب نماند و چند لحظه ديگر سوار بر اسب بجنگ ادامه دادم .\r\nدر همه جا سواران ما توانسته بودند كه از سد مخوف ارابه‌هاى جنگى عبور كنند و خود را\r\n\r\n","description":"","footnote":"","page_name":" 392 ","page_number":400},
  {"content":"\r\n\r\nبه پيادگان برسانند .\r\nاكثر سواران ما با شمشير مىجنگيدند و بعضى از آن‌ها تبر ميزدند .\r\nدر حالىكه سرگرم جنگ بودم سوزش شديدى را در صورت احساس نمودم و چشم‌هاى من ديد كه تيرى بر صورتم نشسته است . گفتم كه تيركمان تيمور ياليك كوتاه بود و قدرى بيش از انگشت سبابه طول داشت و من براى اينكه بتوانم تير را از صورت خود بيرون بكشم شمشير را زير بغل چپ قرار دادم و تير را از صورت كشيدم و دور انداختم همين‌كه تير را از صورت كشيدم و دور انداختم ساق پاى راست من سوخت و فهميدم كه از ساق پا مجروح شده‌ام و دهانه اسب را كشيدم و اسب روى دوپا بلند شد و من شمشير را از زير بغل چپ خارج كردم و نيزه‌اى را كه به طرف من دراز شده بود قطع نمودم آنگاه ركاب كشيدم و اسب خيز برداشت و سرباز نيزه‌دار خصم طرف چپ من قرار گرفت و تبر من شانه او را درهم شكست و مرد نيزه‌دار فريادى زد و بر زمين افتاد و چون در آنجا غير از آن مرد سرباز نيزه‌دار ديگرى نبود فهميدم هم او ، با نيزه خود ساق پاى راست مرا سوراخ كرده است .\r\nمن فرصت نداشتم كه زخم صورت و پا را ببندم و بجنگ ادامه دادم و بعد از دو يا سه دقيقه دو پاى اسب من يك مرتبه تا شد و به زمين برآمد و برگشتم تا ببينم چرا اسب من از پا درآمده است در آن موقع چون اسب من ازپا درآمده بود ، من روى اسب كم‌ارتفاع بودم و همين‌كه رو برگردانيدم يك ضربت شديد گرز بر سرم فرود آمد و در يك لحظه چشمهايم سياه شد و متوجه شدم كه از حال خواهم رفت و بعد دوچار اغماء شدم و ديگر چيزى نفهميدم .\r\nوقتى به هوش آمدم مشاهده كردم كه در خيمه خود هستم و مغفر برسر و خفتان دربر ندارم و معلوم شد كه بعد از اين‌كه مرا از ميدان جنك خارج كردند مغفر را از سرم برداشتند و خفتان را از برم دور نمودند تا اين‌كه بتوانند مرا به حال بياورند .\r\nقبل از اينكه بدانم وضع زخم‌هاى من چگونه است از وضع جنك پرسش كردم و معلوم شد كه ارابه‌هاى سلطان روم از كار افتاده و پياده‌هايش منهزم شدند و عده‌اى كثير از آنها بقتل رسيدند و خود ( ايلدرم بايزيد ) گريخت . پرسيدم براى چه گذاشتيد سلطان روم بگريزد و جان‌بدر ببرد گفتند كه ( نوح بدخشان ) عده‌اى از افسران خود را مأمور تعقيب ( ايلدرم بايزيد ) كرده و به آنها گفته هرطور شده سلطان روم را دستگير نمايند و در هر صورت ديگر ( ايلدرم بايزيد ) وجود ندارد از اين بشارت بسيار خوشحال شدم بطورى كه زخم‌هاى خود را فراموش كردم .\r\nجراحات من اهميت نداشت و آنچه داراى اهميت بود اينكه سلطان روم شكست بخورد و قشون او از بين برود و راه بيزان تيوم ( استانبول كنونى ) به روى من باز شود . من از ضربت گرزى كه بر فرقم زده بودند ، دوچار دوار سر شدم ولى پزشك ما گفت كه بتدريج دوار مزبور از بين خواهد رفت مشروط باين‌كه من استراحت كنم .\r\nپس از اين‌كه از وضع جنك آسوده خاطر شدم درصدد برآمدم كه بدانم چگونه مرا از ميدان جنك خارج كردند و معلوم شد كه ( توقات ) مرا از ميدان بدر برده و اگر او بيدرنك نرسيده بود و مرا از ميدان بدر نمىبرد زير سم ستور و لگد سربازان بقتل ميرسيدم و ( توقات ) براى بيرون بردن من از ميدان جنك ، از سربازان خود كمك گرفت .\r\nمن نميتوانستم آرام بگيرم و استراحت كنم اما همين‌كه ميخواستم برخيزم سرم بدوار مى -\r\n\r\n","description":"","footnote":"","page_name":" 393 ","page_number":401},
  {"content":"\r\n\r\nافتاد و ناچار مىشدم كه سر را بر زمين بگذارم و چشم‌ها را فرو ببندم تا اين‌كه دوار سر از بين برود . بعد از اين‌كه جنگ خاتمه يافت ، به من گفتند كه نزديك شصت‌هزار تن از سربازان ايلدرم - بايزيد اسير شده‌اند و من گفتم كه اسيران را بخرج سلطان ( روم ) نگهدارى نمائيد و از افسران او كه اسير شده‌اند بخواهند كه محل تأمين غذاى اسيران را نشان بدهند چون لابد افسران ( ايلدرم بايزيد ) ميدانند كه منابع درآمد آن مرد چيست و كجاست تا وقتى كه خود ( ايلدرم بايزيد » دستگير شود و منابع درآمد خود را بگويد .\r\nمن بعد از تحصيل پيروزى ميخواستم با سرعت خود را ؟ ؟ ( قيساريه ) برسانم براى اينكه ميدانستم پايتخت ايلدرم بايزيد آنجاست من ميدانستم كه ( قيساريه ) راهى است كه بعد از عبور از منطقه ( كيلى كيه ) به ( بيزان تيوم ) مىپيوندند يعنى بدريائى مىرسد كه بيزان تيوم آنطرف آن قرار گرفته است .\r\n( توضيح - مورخين شرق و كسانى كه شرح حال تيمور لنگ را نوشته‌اند خط سير او را در كشور روم ( كشور كنونى تركيه ) ذكر كرده‌اند و ازجمله شرف الدين على يزدى خط سير تيمور لنگ را در روم ذكر مىنمايد ولى خود تيمور لنگ جز از چند موضع نام نمىبرد و بطورى كه در سراسر اين سرگذشت مشاهده شد وارد توضيحات جغرافيائى نمىشود - مارسل بريون )\r\nقشون من بعد از دفن اموات و مداواى مجروحين به راه افتاد تا اينكه به ( قيساريه ) برود من خواستم سوار اسب شوم ولى علاوه بر جراحت پاى راست و صورت ، دوار سر مانع از اسب‌سوارى شد و گفتند كه بايد پاتخت روان سفر كنم تا اين‌كه بتوانم استراحت نمايم در تخت روان بسترى براى من گستردند و من روى آن دراز كشيدم و بسوى قيساريه به حركت درآمدم قبل از اين‌كه به ( قيساريه ) برسم از سكنه محلى كه به زبان تركى صحبت ميكردند و من براى صحبت كردن با آنها احتياج به ديلماج نداشتم شنيدم كه قيساريه داراى دو حصار مىباشد يكى از گل معروف به داى « گل مخلوط با سنك‌ريزه » و ديگرى از سنك . حصار گلين مقدم بر حصار سنگى مىباشد و بين دو حصار پنجاه ذرع فاصله است و اگر يك قشون مهاجم بتواند از حصار اول عبور كند مقابل حصار دوم متوقف ميگردد . باز سكنه محلى به من مىگفتند كه قيساريه روزى داراى يكصدهزار سرباز سوار و پياده بوده و آن سربازان ساخلوى دائمى آنجا را تشكيل ميداده‌اند وقتى شهر نمايان شد من ديدم كه براستى داراى دو حصار است ولى حصارها آن‌طور كه مىگفتند استحكام نداشت و بخصوص حصار اول كه با گل ساخته شده بود ، ويران به نظر ميرسيد و معلوم ميشد كه مدتى است آن را مرمت نكرده‌اند .\r\nمن پيش‌بينى كردم كه شهر مزبور مقاومت خواهد كرد و من بايد بوسيله محاصره آن را مسخر كنم اما بعد از اينكه ما بقيساريه رسيديم هيئتى از شهر خارج شد و بسوى ما آمد و معلوم گرديد كه آنها جزء اهالى شهر هستند و آمده‌اند به من بگويند كه تسليم مىشوند . از آنها پرسيدم كه آيا ( ايلدرم بايزيد ) بعد از اينكه شكست خورد و منهزم شد باينجا آمد يا نه ؟ همه گفتند ايلدرم بايزيد را نديده‌اند و او از ميدان جنگ به آنجا مراجعت نكرده است . گفتم خزانه او كجاست جواب دادند كه خزانه خود را منتقل به شهر ( انطاكيه ) كرده است .\r\nگفتم كه شصت هزار تن از سربازان ( ايلدرم بايزيد ) اسير ما شده‌اند و آنها احتياج به غذا دارند و من نميتوانم غذاى اسيران را بدهم و بايد خود ايلدرم بايزيد عهده‌دار تغذيه اسيران\r\n\r\n","description":"","footnote":"","page_name":" 394 ","page_number":402},
  {"content":"\r\n\r\nشود و چون سلطان روم گريخته شما كه اركان سلطنت او هستيد و همه در دولت وى داراى حشمت بوده‌ايد بايد ترتيبى براى تغذيه اسيران بدهيد . بزرگان شهر گفتند اطاعت ميكنيم و ترتيبى براى نگاهدارى اسيران خواهيم داد .\r\nمن وارد شهر شدم و در قصريكه قبل از آن محل سكونت ايلدرم بايزيد بود مسكن گرفتم و معلوم شد كه سلطان روم خانواده خود را هم به انطاكيه منتقل كرده است .\r\nدر همان‌روز كه من وارد ( قيساريه ) شدم ، وجوه شهر انجمنى آراستند و شور كردند و نتيجه شور آنها اين شد كه افسران اسير اگر بتوانند فديه خود را بپردازند آزاد شوند و سربازان بخرج مستوفى بزرگ روم تغذيه شوند و مستوفى بزرگ روم كسى است كه مستوفيان ديگر تحت نظر او ماليات را مىآورند و تحويل ميدهند و من گفتم اين راه‌حل را مىپذيرم در آن روز مستوفى بزرگ نزد من آمد و من از او حساب ماليات كشور روم را خواستم او گفت حساب ماليات را تا فردا به من خواهد داد تا من بدانم كه از ماليات سال جارى چقدر وصول شده و چه اندازه از آن بايد وصول گردد .\r\nروز بعد مستوفى بزرگ كه ميدانست سرش در گروى صحت قول مىباشد حساب ماليات را براى من آورد و معلوم شد كه نيم كرور بايزيدى ( واحد پول روم در آن موقع - مارسل بريون ) موجودى خزانه ماليات مىباشد و مىبايد دو كرور و نيم ديگر وصول گردد تا اينكه حساب ماليات سال جارى تصفيه شود . گفتم چون بعد از اين من سلطان روم هستم وجوهى كه بابت ماليات وصول ميگردد بايد به من برسد و هزينه‌هاى كشور ( روم ) تحت‌نظر من باشد . همان روز دستور دادم كه در تمام شهرهاى ( روم ) كه نزديك است جار بزنند كه من مردى مسلمان هستم و چون سكنه روم مسلمان هستند با كسى كارى ندارم و مزاحم كسى نميشوم و تمام شهرهاى ( روم ) مىبايد به روى من و حكمرانان من گشاده باشد و اگر شهرى مقاومت نمايد من با سكنه آن شهر مطابق مقررات جنگ رفتار خواهم كرد يعنى بعد از تصرف شهر ، مردها را قتل عام خواهم نمود و زن‌هاى شهر اسير خواهند شد و اموال مردم شهر بغارت خواهد رفت .\r\nروز بعد ( ايلدرم بايزيد ) دستگير شد و پيك سريع السير خبر دستگيرى او را به من رسانيد چون ما هنوز در آن قسمت از خاك ( روم ) كه ( ايلدرم بايزيد ) را دستگير نمودند كبوتر قاصد نداشتيم .\r\n( سلطان روم ) را بقيساريه آوردند ولى در اردوگاه واقع در خارج شهر جا دادند و نامه‌اى از طرف او براى من آوردند . در آن نامه ( ايلدرم بايزيد ) بعد از عنوان و تعارف اين مضمون را نوشته بود : ( چنين است رسم سراى درشت - گهى پشت بر زين ، گهى زين به پشت ) گردش چرخ‌وفلك سبب شد كه من در جنگ شكست خوردم و تو اى امير بزرگوار فاتح شدى و اينك مال و جان من در اختيار تو است اما من انتظار دارم كه با من طورى رفتار نمائى كه مناسب با آوازه بلند تو باشد . )\r\nگفتم او را بدقت تحت‌نظر بگيريد ولى با احترام با وى رفتار كنند سه روز بعد از اينكه ايلدرم بايزيد در اردوگاه ما در فيساريه جاگرفت گفتم كه او را نزد من بياورند . وقتى وارد شد ديدم مردى فربه است و به او گفتم اگر مىبينى كه من براى تو تواضع نميكنم از بىادبى نيست بلكه ناشى از بيمارى مىباشد و هنوز من از زخم ميدان جنگ بهبود نيافته‌ام آنگاه اجازه\r\n\r\n","description":"","footnote":"","page_name":" 395 ","page_number":403},
  {"content":"\r\n\r\nنشستن دادم و ( ايلدرم بايزيد ) نشست و به او گفتم نامه تو را دريافت نمودم و نامه‌ات نشان ميدهد كه از قله غرور فرود آمده‌اى و اينك مىفهمى كه پنجه انداختن با ( تيمور گرگين ) از طرف تو اشتباه بود . ( ايلدرم بايزيد ) گفت اى امير بزرگوار ، اگر پادشاهى از خارج وارد كشور تو ميشد و ميخواست تو را از سلطنت بر كنار نمايد تو چه ميكردى و آيا با او پيكار نمىنمودى اگر من بكشور تو حمله ميكردم و با تو ميجنگيدم تو حق داشتى نسبت به من خشمگين باشى ولى من بكشور تو حمله نكردم اين تو بودى كه كشور مرا مورد حمله قرار دادى و كارى كه من كردم اين بود كه دفاع نمودم ولى اقبال با من مساعدت نكرد و شكست خوردم . گفتم حرف تو را مىپذيرم و تصديق مىكنم كه تو مجبور بودى با من بجنگى . من قصد جان تو را ندارم ولى دو چيز از تو ميخواهم اول اينكه خزانه خود را به من تحويل بدهى و هرچه پول نقد و جواهر دارى عايد من شود . ( ايلدرم بايزيد ) گفت اطاعت ميكنم و خزانه خود را به تو تحويل خواهم داد . گفتم دومين چيز كه از تو ميخواهم اين است كه از اين ببعد به من كمك نمائى كه من بتوانم به ( بيزان تيوم ) بروم و آنجا را مسخر نمايم . ( ايلدرم بايزيد ) گفت هرنوع كمك از من ساخته باشد خواهم كرد ولى كشتى ندارم و كسى كه قصد دارد به ( بيزان تيوم ) برود بايد كشتى داشته باشد آن هم نه يك كشتى و دو كشتى بلكه هزارها كشتى براى حمل قشون و اسبها و وسايل جنك و اين كشتىها را بايد ساخت زيرا موجود نيست .\r\nگفتم مگر ( بيزان تيوم ) يك بندر بزرگ نيست ؟ ( ايلدرم بايزيد ) گفت هست . پرسيدم مگر كشتىها به آن بندر نميرود ؟ ( ايلدرم بايزيد ) گفت چرا . پرسيدم آن كشتىها از كجا وارد بندر مىشود ؟ ( ايلدرم بايزيد ) گفت از كشورهاى مصر و فرنگ و ما به آنها دسترسى نداريم . پرسيدم آيا بين اين كشور و ( بيزان تيوم ) كشتىها رفت‌وآمد نميكنند ؟ ( ايلدرم بايزيد ) جواب مثبت داد و گفت كشتىهائى كه بين اين كشور و ( بيزان تيوم ) حركت ميكنند از نوع زورق هستند و نميتوان با آن قشون حمل كرد و كشتىهائيكه از مصر و كشورهاى فرنگ بسوى ( بيزان تيوم ) ميروند بسواحل اين كشور نزديك نمىشوند .\r\nگفتم آيا در اين كشور نميتوان كشتى ساخت ( ايلدرم بايزيد ) گفت ما در اين كشور مىتوانيم كشتى بسازيم اما استادان برجسته نداريم تا بتوانيم كشتىهائى مانند كشتىها فرنگ وارد دريا كنيم از آن گذشته چوب مرغوب براى ساختن كشتىهاى بزرگ نداريم و با هرچوب نميتوان كشتى بزرگ ساخت ، گفتم براى ساختن كشتى بزرگ چه نوع چوب خوبست ؟ ( ايلدرم بايزيد ) گفت دو نوع چوب براى ساختن كشتىهاى بزرك ضرورت دارد يكى چوب بلوط كه ما در اينجا نداريم و ديگرى چوب صنوبر جنگلى براى دكل كشتى .\r\nگفتم آيا نميتوان از چوب ديگر دكل كشتى را ساخت ( ايلدرم بايزيد ) گفت دكل كشتىهاى بزرگ را مىتوان حتى با چوب درخت تبريزى ساخت ولى همين كه بادى تند وزيدن گرفت مىشكند و چوب صنوبر جنگلى كه در كشورهاى فرنگ فراوان است مقابل باد مثل قوس كمان خم مىشود ولى نميشكند . با چوب تبريزى هم مىتوان تنه كشتى را ساخت ولى بيش از دو سه هفته در آب دريا مقاومت نميكند و از بين مىرود . در صورتى كه چوب بلوط پنجاه سال در آب دوام مىنمايد و از بين نميرود .\r\nگفتم من خواهان كشتىهائى كه پنجاه سال دوام نمايد نيستم من كشتىهائى ميخواهم كه\r\n\r\n","description":"","footnote":"","page_name":" 396 ","page_number":404},
  {"content":"\r\n\r\nقشون مرا از ساحل اين كشور به ( بيزان تيوم ) برساند و لذا كشتىهائى كه با چوب درخت تبريزى ساخته شود منظور مرا تأمين خواهد كرد زيرا كشتىهاى حامل قشون من بيش از يكى دو روز در دريا بسر نخواهد برد . ( ايلدرم بايزيد ) گفت من مطيع دستور امير بزرگوار هستم و هرچه بگوئى بموقع اجرا مىگذارم .\r\nدر آنموقع به من اطلاع دادند كه ( كتله كوز ) سلطانيه كه من از شام او را نزد پادشاه فرنگ فرستاده بودم مراجعت كرده است . ( توضيح - كتله كوز اسم فارسى ( كاتوليكوس ) است و در قديم در شرق اسقف‌هاى مسيحى را كاتوليكوس ميخواندند و تيمور لنگ هم به تقليد ايرانيان اسقف مسيحى سلطانيه را گاهى كتله كوز ميخواند - مارسل بريون ) كتله كوزهاى مسيحى در آغاز در نخجوان بسر ميبردند و بعد از اينكه يكى از فرزندان چنگيز پايتخت خود را در شهر سلطانيه واقع در آذربايجان قرار داد ( منظور سلطان محمد خدابنده از فرزندان هلاكوخان است كه پايتخت خود را شهر سلطانيه در آذربايجان قرار داد - مارسل بريون ) كتله كوز مسيحى از نخجوان منتقل به سلطانيه شد و از آنموقع در سلطانيه بسر ميبرد . هنگامى كه من در شام بودم كتله كوز سلطانيه كه بشام آمده بود به من گفت كه هرگاه با قوم فرنگ رابطه بازرگانى برقرار نمايم براى من فايده خواهد داشت . من از او پرسيدم كه قوم فرنگ در كجا سكونت دارد ؟ كتله كوز سلطانيه گفت : مسكن قوم فرنگ كنار درياى ظلمات است ( يعنى اقيانوس اطلس ) گفتم كالاى قوم فرنگ چيست ؟ جواب داد قوم فرنگ كالاهاى گوناگون دارند ولى دو كالاى آن‌ها خيلى مرغوب است يكى ماهوت و ديگرى چينى و چينىهائى كه فرنگيان مىسازند بهتر از چينىهائى است كه در خود چين ساخته مىشود . چون در شام زبان فرنگيان را ميدانستند و ميخواندند و مينوشتند من دستور دادم كه نامه‌اى به زبان فرنگى ( يعنى فرانسوى - مارسل بريون ) براى پادشاه فرنگ بنويسند و خود اسقف سلطانيه را مأمور كردم كه آن نامه را ببرد و به پادشاه فرنگ برساند و هدايائى هم براى پادشاه فرنگ فرستادم و در نامه نوشتم كه سوداگران فرنگى را بديار ما بفرست و ما سوداگران خود را بديار او ميفرستيم تا هرچه مورد احتياج طرفين باشد خريدارى نمايند .\r\nاسقف سلطانيه نامه مرا بپادشاه فرنگ رسانيد و هداياى مرا به او داد و جواب نامه را دريافت كرد و با هداياى پادشاه فرنگ كه معلوم شد موسوم است به ( شال ) براى من آورد .\r\n( مقصود شارل ششم پادشاه فرانسه است كه تيمور لنگ او را شال ميخواند - مارسل بريون ) وقتى اسقف سلطانيه به روم رسيد من ميخواستم از راه كيليكيه بسوى بيزان تيوم ( استانبول كنونى ) بروم و بطورى كه گفتم قصدم اين بود كه كشتى بسازم . اما اسقف سلطانيه به من گفت بهترين كشتى هاى جهان در فرنگ ساخته مىشود و اگر من حاضر باشم كه بپادشاه فرنگ مس بدهم او هرقدر كشتى بخواهم به من خواهد داد . چون قوم فرنگ همه چيز دارند غير از مس و اين فلز كه نزد ما بدون قيمت است در فرنگ داراى ارزش زياد مىباشد گفتم پادشاه فرنگ چند كشتى به من خواهد داد . اسقف سلطانيه گفت : آنقدر كشتى در فرنگ هست كه او ميتواند تا هزار كشتى به امير بدهد .\r\nگفتم حتى هزار كشتى براى من كم است زيرا من ميخواهم تمام قشون خود را سوار كشتى كنم و از دريا بگذرانم . اسقف سلطانيه گفت : كشتىهاى فرنگ خيلى بزرگ است و مىتوان در بعضى از آنها تا پانصد نفر جا داد و من تصور ميكنم كه اگر پادشاه فرنگ پانصد كشتى بامير بدهد براى عبور قشون امير از دريا كافى باشد .\r\n\r\n","description":"","footnote":"","page_name":" 397 ","page_number":405},
  {"content":"\r\n\r\nاز اسقف سلطانيه پرسيدم پادشاه فرنگ چه نوع مس ميخواهد ؟ اسقف گفت هرنوع مس كه به او بدهيد ميپذيرد چون در فرنگ مس را ذوب ميكنند و به مصارف متعدد ميرسانند و خود فرنگيان با كشتىهاى خويش مس را از بنادر شام و روم به طرف فرنك حمل ميكنند\r\nمن به تمام كشورها بخصوص كشورهاى ايران و جبال كه مس در آنجا فراوان‌تر است دستور دادم كه هركس مس شمش يا ساخته يا قراضه دارد و مايل به فروش آن مىباشد ببهاى خوب از او خريدارى كنند و بسوى روم يا شام حمل نمايند . ( مقصود امير تيمور از كشورهاى ايران عبارت است از شهرهاى مركزى ايران مثل رى و اصفهان و قومس كه امروز باسم سمنان و دامغان و و شاهرود خوانده مىشود و مقصود او از كشور جبال شهرهاى آذربايجان و كردستان و كرمانشاهان مىباشد - مارسل بريون ) مرتبه‌اى ديگر اسقف سلطانيه را با نامه و هدايا نزد پادشاه فرنك فرستادم و به او گفتم موجودى مس در كشورهائى كه حوزه قلمرو من مىباشد تمام نشدنى است و هرقدر قوم فرنك مس بخواهند مىتوانيم بدهيم و در عوض در درجه اول خواهان پانصد كشتى بزرگ و بدون عيب هستم كه در بنادر روم به من تحويل داده شود و در صورتى كه ناخدايان فرنگى كشتىها بخواهند به من خدمت كنند چه بهتر و در آن صورت من جيره و حقوق آنها را خواهم داد . بعد از اينكه اسقف سلطانيه با نامه و هداياى من رفت ، خود درصدد برآمدم كه به طرف كيليكيه بروم و از آنجا راه بيزان تيوم را پيش بگيرم .\r\nمن ميخواستم بروم و ( بوزان تيوم ) را ببينم و به من گفته بودند كه بين كشور روم و شهر بوزان تيوم يك بغار قرار گرفته كه پهناى آن از ششصد يا هفتصد ذرع بيشتر نيست ولى عمق آن خيلى زياد است و در قديم ؟ ؟ مزبور مخصوص عبور دادن گاوها بود و گاوانى را كه از بيزان تيوم بروم منتقل ميكردند يا برعكس ، از آن بغاز عبور ميدادند و گاوها در آب شنا مىكردند و از يكطرف آب بساحل ديگر ميرفتند ( اين گفته واقعيت دارد و بغاز به سفر بين استانبول و قاره آسيا معبر گاوها بود و به سفر يعنى معبر گاو - مارسل بريون )\r\nبه خود گفتم وقتى گاوها بتوانند از آب بگذرند و از يك طرف بسوى طرف ديگر بروند چگونه قشون من نتواند از همان آب عبور كند و خود را بساحل ديگر برساند . هنگامى كه بسوى بيزان تيوم ميرفتيم ( ايلدرم بايزيد ) را با خود بردم و سكنه روم مىدانستند كه اگر مبادرت بطغيان كنند علاوه بر اينكه مورد قتل عام قرار خواهند گرفت ( ايلدرم بايزيد ) را نيز خواهم كشت .\r\nبالاخره دريا نمايان شد و به جائى رسيديم كه من ميتوانستم شهر بيزان تيوم را از دور ببينم . شهر در مغرب قرار گرفته و بين آن شهر و قشون من ، بغازى قرار داشت كه من حدس زدم پهناى آن از هفتصد ذرع بيشتر است . در آنجا به من گفتند اراضى واقع در مشرق بغاز كه من در آن قرار داشتم در قديم متعلق به بيزان تيوم بود ولى سلاطين روم آن اراضى را از سلاطين بيزان تيوم گرفتند و امروز ، پادشاه بيزان تيوم در مشرق آن بغاز يعنى در كشور روم حتى يك وجب زمين ندارد .\r\nوقتى براى مشاهده شهر ( بيزان تيوم ) رفتم يك چهارم از روز بالا آمده بود و آفتاب از پشت من به شهر مىتابيد و لذا من ميتوانستم آن شهر را كه مىگفتند هزار و پانصد يا دوهزار سال است كه ثروت قسمتى از جهان در آن جمع شده به خوبى ببينم . من براى اين‌كه بتوانم شهر\r\n\r\n","description":"","footnote":"","page_name":" 398 ","page_number":406},
  {"content":"\r\n\r\nرا به خوبى مشاهده كنم به بالاى تپه‌اى صعود نمودم و چشم به شهر دوختم . شهر ( بيزان تيوم ) آنقدر وسيع بود كه من انتهاى آن را نميديدم و يك خليج بزرك و طولانى در وسط شهر ديده مىشد و به من گفتند آن خليج باسم ( شاخ طلا ) خوانده مىشود .\r\nهزارها قايق در آن خليج و در قسمت‌هاى ديگر از مقابل شهر ميرفتند و مىآمدند و آنقدر گلدسته‌هاى طلائى در شهر بود كه تشعشع آنها چشمم را خيره ميكرد و به من گفتند كه آن گلدسته‌ها از كليساهاى شهر مىباشد زيرا هر پادشاهى كه در ( بيزان تيوم ) سلطنت كرد بر خود واجب دانسته كه يك كليسا يا يك صومعه بسازد و هزارها زن و مرد تارك دنيا در صوامع ( بيزان تيوم ) بسر مىبرند و هر كليسا و صومعه داراى موقوفه است و از درآمد آن اداره مىشود و مردها و زن‌هائى كه در بعضى از ديرهاى بيزان تيوم بسر مىبرند در همه عمر از آستان دير ، قدم بيرون نگذاشته‌اند و همانجا ميميرند و جسدشان را در قبرستان صومعه به خاك مىسپارند و هرصومعه داراى يك قبرستان است و در بعضى از صوامع ( بيزان تيوم ) حيوانى خورده نميشود و تمام اغذيه ايكه در دير به مصرف ميرسد گياهى است و از عجائب آن‌كه سكنه آن ديرها بطور متوسط يكصد و بيست سال عمر مىكنند .\r\nبه من گفتند كه ثروت كليساهاى ( بيزان تيوم ) آن‌قدر زياد مىباشد كه در بعضى از كليسا - ها تا سه خروار صليب و قنديل و كاس طلا و مرصع بجواهر وجود دارد . ( كاس به معناى كاسه عبارت است از ظرفى كه در كليساها هنگام بجا گذاشتن وظائف مذهبى مورد استفاده قرار ميگيرد و در آن شراب مقدس ميريزند و در ( بيزان تيوم ) به زبان يونانى آن را ( كالوس ) ميخواندند - مارسل بريون )\r\nبه من گفتند اگر تو شهر ( بيزان تيوم ) را مسخر نمائى فقط از كليساها بيش از يكصد خروار طلا بدست خواهى آورد و در اكثر كاخ‌هاى ( بيزان تيوم ) گنج وجود دارد و در آن شهر كمتر خانواده قديمى است كه گنج نداشته باشد و آن گنج يا در خود كاخ مدفون گرديده يا در خارج از شهر در نقطه‌اى از صحرا ديگر از چيزهائى كه آن روز مطلعين بالاى آن تپه به من گفتند اين بود كه در بيزان تيوم دو طبقه وجود دارد . اول ارباب دوم غلامان ارباب از آغاز تا پايان عمر هيچ كار نميكنند و كار اصلى آنها خوردن و خفتن است و تمام عمر را بلهو و لعب ميگذرانند و هرگز دست و صورت خود را نمىشويند بلكه غلامان بايد دست و روى آنها را تطهير نمايند .\r\nطبقه دوم غلامان و كنيزان هستند كه پسر بعد از پدر و دختر بعد از مادر غلام يا كنيز ميباشند و بايد در تمام عمر براى ارباب زحمت بكشند . حتى دكانداران شهر داراى غلام و كنيز مىباشند .\r\nارباب ( بيزان تيوم ) چون بيش از هزار و پانصد يا دوهزار سال است كه پسر بعد از پدر دست به هيچ كار نزده‌اند مبدل بانسان‌هاى چوبى شده‌اند و در موقع جنگ از آنها كارى ساخته نيست و هزار سرباز من مىتوانند تمام ارباب ( بيزان تيوم ) را اسير كنند . غلامان هم كه چيزى غير از جان خود ندارند كه از آن دفاع نمايند و اگر بدانند كه هرگاه تسليم شوند از بردگى نجات خواهند يافت تسليم خواهند شد .\r\nلذا تصرف شهر ( بيزان تيوم ) بسيار آسان است و آنچه تسخير آن شهر را مشكل كرده دريا مىباشد و اگر آن شهر از سه طرف محاط از دريا نبود ، آن را به سهولت مسخر ميكردند\r\n\r\n","description":"","footnote":"","page_name":" 399 ","page_number":407},
  {"content":"\r\n\r\nمن بدون اينكه از تپه فرود بيايم ( ايلدرم بايزيد ) را از اردوگاه احضار كردم و او را بالاى تپه آوردم و شهر را بوى نشان دادم و گفتم در اين شهر ، بيش از دو طبقه نيست يكى ارباب كه از بس كار نكرده‌اند قدرت ندارند يكساعت بجنگند دوم غلامان كه اگر بدانند بعد از تسليم شدن آزاد خواهند شد ، فورى تسليم مىشوند البته محصور بودن اين شهر از دريا ، تصرف آن را قدرى مشكل كرده ولى تو كه پادشاه روم بودى و پيوسته در جوار اين شهر ميزيستى چرا درصدد برنيامدى كه اين‌جا را به تصرف درآورى .\r\n( ايلدرم بايزيد ) گفت اى امير ، علاوه بر آنچه در گذشته به تو گفتم در اين شهر چند قشون هست من ميدانم كه ارباب اين شهر قدرت ندارند بجنگند اما ثروتمند هستند و بوسيله پادشاه خود چند قشون خارجى را اجير كرده‌اند پرسيدم قشون‌هاى خارجى چه نام دارند ؟ ( ايلدرم بايزيد ) گفت همه آنها مسيحى هستند و يك قشون از سربازانى متشكل گرديده كه اهل ( ونيز ) مىباشند و قشون ديگر داراى سربازانى اهل كشور ( لومباردى ) است و يك قشون هم از سربازان ( سويسى ) متشكل گرديده است . گفتم من اسم اين كشورها را نشنيده‌ام اين ممالك در كجا است ؟\r\n( ايلدرم بايزند ) با انگشت سبابه ، امتداد مغرب را به من نشان داد و گفت در آنجا در فاصله چند هفته راه از دريا و دو يا سه ماه راه از خشكى كشورهائى واقع شده كه سكنه‌اش سرباز مزدور مىشوند و هركس به آنها بيشتر مزد بدهد براى او ميجنگند و اكثر آنها شجاع مىباشند و پادشاه ( بيزان تيوم ) سه قشون مزدور و نيزى و لومباردى و سويسى دارد .\r\nموقعى كه بالاى تپه با ( ايلدرم بايزيد ) صحبت ميكردم مشاهده نمودم از موضعى كه كشتى هاى ( توقات ) در آنجا حركت ميكرد دود برميخاست و ايلدرم بايزيد گفت اى امير ، تصور مىكنم كه كشتىهاى تو را آتش زده‌اند و اين حريق مىرساند كه پادشاه ( بيزان تيوم ) از آمدن تو باين‌جا اطلاع دارد . گفتم نكند كه خود كشتيها آتش گرفته باشند ؟ ( ايلدرم بايزيد ) گفت نه اى امير ، آتش از روى آب به كشتىهاى تو رسيده و آنها را آتش زده . . . نگاه كن . . . كشتىهاى تو برميگردد .\r\nدر واقع كشتىهائى كه من بفرماندهى ( توقات ) براى اكتشاف فرستاده بودم مراجعت ميكرد و ديدم كه دو فروند از آن كشتىها نميتواند مثل ساير كشتىها برگردد و از آنها دود برميخيزد . ( ايلدرم بايزيد ) گفت اى امير ، شك نيست كه كشتىهاى تو را آتش زده‌اند .\r\nدر آن موقع چون ظهر شده بود من براى اداى نماز از تپه فرود آمدم و به مسجد خود رفتم و نماز خواندم و پس از خروج از مسجد ( توقات ) را كه هيجان داشت ديدم ، از او پرسيدم چه اتفاق افتاد ؟ او گفت اى امير ، ما بدون حادثه حركت ميكرديم و از جلوى اسكله‌ها و كاخ‌هاى شهر ميگذشتيم تا اين‌كه بدهانهء خليج شاخ طلا رسيديم و خواستيم وارد آن خليج شويم .\r\nدر آن موقع يك كشتى از خليج خارج شد و بسوى ما آمد و قبل از اين‌كه بما برسد چيزى را پرتاب كرد و پاروزن‌هاى كشتى حركت پارو را تغيير دادند و كشتى مراجعت نمود و ما بمنطقه اى كه در آنجا چيزى روى آب پرتاب شده بود رسيديم و در كشتى ما كه جلوتر از ديگران ميرفت آتش گرفت و آتش ، از روى آب بكشتىها سرايت كرد و من كه چنين ديدم از بيم آنكه ساير كشتىها بسوزد مراجعت نمودم و ميديدم كه سرنشينان آن دو كشتى هرچه ميكوشند كه بوسيله آب ، آتش را خاموش كنند از عهده برنميآيند و من تا امروز ، آتشى را نديده بودم كه با آب\r\n\r\n","description":"","footnote":"","page_name":" 400 ","page_number":408},
  {"content":"\r\n\r\nخاموش نشود . پرسيدم آن دو كشتى كه آتش گرفت چه شد ؟ ( توقات ) گفت هردو كشتى روى آب سوخت و سرنشينان آن به هلاكت رسيدند .\r\nمن دستور دادم كه ( ايلدرم بايزيد ) و چند نفر از وجوه محلى را نزد من بياورند و بعد از اينكه آمدند گفتم بنشينيد و از آنها پرسيدم كه اين آتش كه دو كشتى مرا سوزانيد و در آب خاموش نمىشود چيست ؟ ( ايلدرم بايزيد ) گفت اى امير ، اين آتش نسخه‌اى دارد كه از روى آن ساخته مىشود و نسخه آتش از هزار و دويست سال قبل از اين تا امروز ، نزد پادشاه ( بيزان تيوم ) مىباشد و هرپادشاه قبل از اينكه بميرد نسخه را به جانشين خود مىسپارد و به او ميگويد بعد از من تخت سلطنت تو دو ستون دارد يكى اين نسخه است كه از روى آن آتشى كه در آب خاموش نميگردد ساخته مىشود و ديگرى زنجيرهائى است كه بدان وسيله دهانه‌هاى شهر را مسدود مىنمايد روزى كه تو اين نسخه را از دست بدهى يا ديگران اطلاع حاصل نمايند و بتوانند آتش خاموش نشدنى را بسازند نيمى از تخت سلطنت تو از دست رفته و روزى كه دهانه‌هاى شهر زنجير نداشته باشد آن نيم ديگر هم از دستت ميرود .\r\nگفتم از اين قرار ( آتش مرموز ) كه مانع از اين شد معاويه شهر ( بيزان تيوم ) را مسخره نمايد همين آتش است . ( ايلدرم بايزيد ) گفت من نميدانم كه معاويه چه كرد ولى ميدانم كه از هزار و دويست سال قبل هربار كه كسى خواسته شهر ( بيزان تيوم ) را تصرف نمايد اين آتش و زنجير دهانه‌هاى شهر مانع از اين گرديده كه آن شخص بتواند اين شهر را به تصرف در آورد .\r\nگفتم چگونه راز اين آتش از هزار و دويست سال قبل تا امروز محفوظ مانده و ديگران نتوانسته‌اند از اين آتش مشتعل تهيه نمايند ؟ يكى از وجوه محلى گفت پادشاه قبل از اينكه بسلطنت برسد از وجود نسخه آتش بدون اطلاع است اما زبان و خطى را كه نسخه با آن نوشته شده از كودكى بوى ميآموزند . من حيرت‌زده پرسيدم مگر نسخه آن آتش با زبان و خطى مخصوص نوشته شده است ؟ آن مرد گفت بلى اى امير هرپادشاه در كودكى آن زبان و خط را فرا ميگيرد بدون اينكه نسخه را ببيند و بعد از اينكه سلف او زندگى را بدرود گفت و او بر تخت سلطنت نشست صاحب آن نسخه مىشود و هرزمان كه مورد حمله قرار ميگيرد از روى آن نسخه كه فقط خود او ميتواند بخواند آتش خاموش نشدنى را مشتعل مىنمايد .\r\nگفتم بفرض اينكه نسخه آتش را غير از پادشاه كسى نتواند بخواند براى مشتعل كردن آتش نيازمند ديگران است و سايرين بايد موادى را كه آتش از آن بوجود ميآيد فراهم نمايند و آنها از راز مشتعل كردن آتش خاموش نشدنى مطلع مىشوند . ( ايلدرم بايزيد ) گفت مواد آتش را خود پادشاه فراهم مىنمايد و بعد از اينكه آماده شد به ديگران مىسپارد و آنها آتش را مشتعل مىنمايند .\r\nآن روز قبل از غروب آفتاب مرتبه‌اى ديگر ، بالاى تپه‌اى كه مشرف بر دريا بود رفتم تا اين‌كه شهر ( بيزان تيوم ) را هنگام غروب ببينم . در آن موقع چون آفتاب ، از مقابل به چشم من مىتابيد ، نمى - توانستم شهر را به خوبى مشاهده نمايم ولى قسمت‌هاى شمالى و جنوبى شهر را خوب ميديدم .\r\nدر حال نظاره شهر در فكر آتش خاموش نشدنى بودم و ناگهان يادم آمد كه من در نقطه‌اى از قلمرو خود از آن آتش كه با آب خاموش نميشود دارم و آن بادكوبه است و در آنجا از زمين آتشى برمىخيزد كه نمىتوان با آب آن را خاموش كرد آتش مزبور آنقدر حرارت دارد كه\r\n\r\n","description":"","footnote":"","page_name":" 401 ","page_number":409},
  {"content":"\r\n\r\nسكنه محلى نميتوانند به آن نزديك شوند و اگر كسى به آن آتش نزديك گردد ميسوزد اما در اطراف آن آتش بزرك آتش‌هاى كوچك وجود دارد كه از منفذهاى زمين خارج ميگردد و سكنه محلى نميتوانند با آب آتش‌هاى كوچك را خاموش نمايند . ليكن اگر مقدارى خاك ، روى يكى از آتش‌هاى كوچك بريزند ، در دم خاموش مىشود و تا چند روز روشن نميگردد مگر اينكه باز ، از آتش بزرك ، از راه زيرزمينى ، شعله به منفذ كوچك برسد و آن را مشتعل نمايد .\r\nآتش بادكوبه ، از روزى كه بنى آدم بخاطر دارد ميسوزد و شعله بزرك آن آتش خاموش نشده و ميگويند كه بنى آدم به كار بردن آتش را از آتش بادكوبه كسب كرد و تا روزى كه آن آتش را در بادكوبه نديده بود بعقلش نمىرسيد كه مىتوان بوسيله آتش غذا طبخ نمود . چون آتش بادكوبه با آب خاموش نميشود ولى با خاك خاموش ميگردد ، در آن غروب آفتاب كه من شهر ( بيزان تيوم ) را از نظر ميگذرانيدم بفكر افتادم كه شايد آتش مرموز و خاموش نشدنى آنجا هم از نوع آتش بادكوبه باشد و بايد با خاك آن را خاموش كرد نه آب .\r\nمن تا لختى بعد از غروب آفتاب بالاى تپه بودم و ديدم كه چراغهاى شهر ( بيزان تيوم ) روشن شد و آنگاه چون موقع اداى نماز رسيد از تپه فرود آمدم و نماز خواندم پس از نماز چند لقمه غذا خوردم و افسرانم براى كارهاى خود آمدند و دستور گرفتند و رفتند و من خود را آماده خوابيدن كردم . در آن موقع متذكر شدم كه اگر ما بتوانيم در كشتىهاى خود چيزى بوجود بياوريم كه بتواند خاك ، روى آب بريزد ، آتش خاموش نشدنى پادشاه شهر ( بيزان تيوم ) خاموش خواهد گرديد .\r\nطورى از اين فكر بوجد آمدم كه نتوانستم بخوابم و امر باحضار ( توقات ) دادم وقتى او آمد گفتم فردا صبح با پنج كشتى براى اكتشاف ، به شهر ( بيزان تيوم ) نزديك شو و نشان بده كه قصد دارى وارد خليج شاخ‌طلا بشوى و من از بالاى تپه‌اى كه مشرف بر دريا مىباشد حركت كشتىهاى تو را در نظر خواهم گرفت . اما كشتىهاى تو كه بخليج شاخ‌طلا نزديك مىشوند بايد خاك داشته باشند .\r\n( توقات ) به گمان اينكه عوضى شنيده پرسيد : اى امير ، آيا گفتى كه كشتىهاى من بايد خاك داشته باشند ؟ گفتم بلى و تا مىتوانى قبل از اينكه حركت كنى ، در صحنهء كشتىهاى خود مقدارى زياد خاك قرار بده . بعد از اينكه به خليج شاخ‌طلا نزديك شدى باحتمال قوى آن كشتى كه امروز آمد و بسوى كشتىهاى تو آتش پرتاب كرد ميآيد و باز بسوى تو آتش پرتاب خواهد نمود و تو بجاى گريختن به آتش نزديك شو و بگو كه سرنشين كشتىها ، خاك روى آتش بريزند و من تقريبا يقين دارم كه آتش خاموش خواهد گرديد و تو بايد بتوانى بدست سرنشين كشتىهاى خود در مدتى كم ، مقدارى زياد از خاك روى آتش بپاشى تا اينكه خاموش گردد . ( توقات ) گفت اى امير ، همين كار را خواهم كرد .\r\nصبح روز بعد ، من بعد از اينكه به كارهاى خود رسيدم بسوى تپه‌اى كه مىتوانستم از آنجا دريا و شهر را به خوبى ببينم روانه شدم و چون آفتاب از پشت من به دريا و شهر مىتابيد همه جا را به خوبى ميديدم . پنج كشتى ( توقات ) بعد از اينكه از مقابل شهر عبور كرد نزديك دهانهء خليج ( شاخ‌طلا ) رسيد و در آنجا ( توقات ) بدستور من ، چنان نشان داد كه قصد دارد وارد آن خليج شود كشتى آتش‌افروز كه روز قبل از خليج خارج شده بود ، فرا رسيد و ميديدم كه با سرعت به پنج كشتى ( توقات ) نزديك مىشود و مشاهده كردم كه از آن كشتى ، چيزى بسوى سفاين ( توقات ) پرتاب گرديد و بر آب افتاد .\r\n\r\n","description":"","footnote":"","page_name":" 402 ","page_number":410},
  {"content":"\r\n\r\nكشتىهاى توقات بسوى چيزى كه روى آب قرار داشت رفت و من مشاهده كردم كه سرنشين آن كشتىها بعد از اينكه به آتش نزديك شدند روى آن خاك پاشيدند . خاك‌پاشى كشتىهاى توقات ادامه يافت و آنها از سد آتش گذشتند آنگاه از يكى از آن كشتىها دود برخاست و من ديدم كه آن دود به زودى از بين رفت و معلوم شد كه آتش كشتى را هم با خاك خاموش كرده‌اند .\r\nپنج كشتى ( توقات ) نميبايد وارد خليج ( شاخ‌طلا ) شوند و من به ( توقات ) گفته بودم بيازمايد كه آيا با خاك مىتوان آتش مرموز را خاموش كرد يا نه ؟\r\nآزمايش ( توقات ) بنتيجه‌اى كه من پيش‌بينى كرده بودم رسيد و كشتىهاى پنجگانه مراجعت نمود و گرچه من نتوانستم در آن روز ، براز هزار و دويست سالهء اشتعال آتش مرموز پى ببرم اما دانستم كه مىتوانم آن آتش را خاموش نمايم و يقين حاصل كردم كه آتش مرموز ، از نوع آتش بادكوبه است و لذا با خاك خاموش گرديد .\r\nعصر آن روز ( ايلدرم بايزيد ) از آزمايش مزبور اطلاع حاصل كرد و براى من پيغام فرستاد كه تو اى امير توانستى وسيله ويران كردن ستون اول سرير سلطنت سلطان ( بيزان تيوم ) را فراهم نمائى و اگر وسيلهء ويران كردن ستون دوم را هم فراهم كنى شهر ( بيزان تيوم ) با تمام كاخ‌ها و باغها و گنج‌ها و جواهر و زروسيم كه در آن است مال تو خواهد شد .\r\nساعتى بعد از وصول پيغام ( ايلدرم بايزيد ) كبوتر قاصد رسيد و خبر آورد كه ( توگول ) امير كشور ( مغنيسيه ) واقع در روم طغيان كرده و قصد دارد با يك قشون متشكل از سربازان طوائف صاروخان - سارى قميش - اكراد - تاتارهاى روم به من حمله‌ور شود .\r\nمن از وصول خبر مزبور متعجب نشدم چون پادشاهى كه بيك كشور بيگانه ميرود و آن را به تصرف درميآورد و پادشاه آن مملكت را دستگير و اسير مىنمايد بايد پيش‌بينى كند كه بعيد نيست بعضى از امراى آنكشور بر او بشورند . روم كشورى است وسيع و داراى امراى متعدد و بعضى از آنها مثل امير ( صارو خان ) و امير ( سارى قميش ) و امير تاتارهاى روم داراى طائفه‌اى بزرك مىباشند . ولى امير ( مغنيسيه ) طائفه نداشت و در عوض مردى توانگر بود و اجدادش از دويست سال قبل در آن سرزمين سلطنت مىكردند .\r\nپس از اينكه خبر شورش امير ( مغنيسيه ) به من رسيد به ( ايلدرم بايزيد ) ظنين شدم و فكر كردم كه او محرك شورش گرديده و يا براى طوائف دستور داده كه با امير ( مغنيسيه ) كمك نمايند . گفتم ( ايلدرم بايزيد ) را بياورند و اظهار كردم كه امير ( مغنيسيه ) به تحريك تو طغيان كرده و چهار طائفه با او كمك مىنمايند و من قبل از اينكه براى سركوبى قشون شورشيان بروم تو را بقتل ميرسانم . ( ايلدرم بايزيد ) سوگند ياد كرد كه او از طغيان امير ( مغنيسيه ) بدون اطلاع است و گفت ( توگول ) امير ( مغنيسيه ) براى اين اطمينان نكرده كه مرا آزاد كند بلكه تصور نموده كه فرصتى مقتضى بدست آورده تا پادشاه روم شود . چون امراى مغنيسيه همواره آرزوى سلطنت بر روم را در خاطر ميپرورانيدند اما چون سلاطين آل عثمان قدرت داشتند ( ايلدرم بايزيد هم از آل عثمان بود - م ) نمىتوانستند آرزوى خود را جامه عمل بپوشانند و امروز ( توگول ) انديشيده كه مىتواند پادشاه روم گردد .\r\nگفتم اگر ميخواهى زنده بمانى هم‌اكنون نامه‌اى به امير ( مغنيسيه ) بنويس و از ( توگول ) بخواه كه قشون خود را متفرق نمايد و خود او باين‌جا ، نزد من بيايد و از طرف من به او\r\n\r\n","description":"","footnote":"","page_name":" 403 ","page_number":411},
  {"content":"\r\n\r\nقول بده كه اگر قشون خود را متفرق كند و خود باين‌جا بيايد امارت و جان و مالش مصون خواهد بود و گرنه كيفر خواهد ديد . ( ايلدرم بايزيد ) در حضور من نامه را نوشت و مهر كرد و من آن نامه را براى توگول فرستادم .\r\n( توگول ) اطاعت نكرد و بجاى اين‌كه قشون خود را متفرق كند و نزد من بيايد راه كشور هاى مركزى ( روم ) را پيش گرفت .\r\nمن دوچار خطر مىشدم زيرا كه توگول بعد از اينكه كشورهاى مركزى ( روم ) و شام را به تصرف درميآورد علاوه بر اين‌كه پادشاه روم ميشد راه مراجعت مرا بسوى كشورهاى جبال و عراق قطع ميكرد و من چاره نداشتم جز اين‌كه از عزم تصرف شهر بيزان تيوم منصرف شوم و بروم و فتنه ( توگول ) را بخوابانم و قشون او را متفرق نمايم و بعد از آن به فكر تصرف شهر دو هزار ساله ( بيزان تيوم ) بيفتم .\r\nمن با قشون خود ساحل دريا را ترك كردم و از راهى كه آمده بودم مراجعت نمودم و كوشيدم كه با سرعت خود را به ( توگول ) برسانم در اولين شب راه‌پيمائى كه قشون من اتراق كرد و من بعد از تمشيت اردوگاه به خيمه خود رفتم و استراحت كردم خوابى ديدم كه تا آن موقع مانند آن نديده بودم .\r\nمن در خواب ديدم كه ( عبد إله قطب ) معلم من در دوره كودكى ( و همان كه قرآن را نزد او آموختم و در آغاز اين سرگذشت ذكر شده است ) نزد من آمد و من مشاهده كردم كه اندوهگين است گفتم علت اندوه تو چيست ؟ آيا وضع زندگى فرزندان تو خوب نيست و مستمرى آنها را نپرداخته‌اند كه تو اين‌گونه غمگين شده‌اى ؟ عبد إله قطب گفت امير آيا ممكن است كه تو براى كسى مستمرى تعيين كنى و ديگران جرئت داشته باشند و آن را نپردازند مستمرىهائى كه تو براى فرزندان من معين كرده‌اى بطور مرتب به آنها پرداخته مىشود و وضع زندگى آنها خوب است پرسيدم پس چرا غمگين هستى ؟\r\nعبد إله قطب گفت اندوه من ناشى از اين است كه تو خواهى مرد .\r\nگفتم هركس كه بوجود ميآيد ميميرد و من قبر خود را در سمرقند ساخته‌ام تا بعد از وفات ، قبرى آماده داشته باشم و مردى چون من از مرگ بيم ندارد ( عبد إله قطب ) گفت اى امير تو سه سال ديگر خواهى مرد ، اين موضوع مرا بفكر انداخت و به ياد گفته برهمن در هندوستان افتادم كه سنوات بقيه عمر مرا بر زبان آورده بود . من سنوات عمر خود را طبق گفته آن برهمن حساب كردم و سال‌هاى باقى را كه بعد از مراجعت از هندوستان گذرانيدم از آن تفريق نمودم و دريافتم كه مطابق گفته آن برهمن سه سال از عمر من باقى است .\r\nخواستم موضوع گفته ( برهمن ) را براى ( عبد إله قطب ) نقل نمايم ولى معلم من رفته بود و آنگاه روزها و شب‌ها گذشت و زمستان رفت و بهار آمد و در حال رويا چنين تصور ميكردم كه آن مدت سه سال سپرى گرديده و من در يك دشت وسيع ، وسط اردوگاه خود هستم و در طرف جنوب ، نزديك افق يك خط تيره‌رنگ ديده مىشود و يكى از سردارانم با انگشت آن خط را نشان داد و گفت آن ديوارى است كه يك سر آن منتهى به ( جابلقا ) مىشود و سر ديگرش به كشور ( ختن ) مىپيوندد پرسيدم آيا ديوار چين همين است . آن مرد گفت بلى اى امير .\r\nگفتم اين ديوار هرقدر محكم باشد ، محكم‌تر از حصار اصفهان و ديوار دهلى و باروى دمشق نيست و من آن حصارها را گشودم و از اين نيز خواهم گذشت ( همچنان در حال رويا ) وقتى كه خواستم برخيزم و نماز بخوانم و سوار شوم و به راه بيفتم حس كردم قدرت برخاستن ندارم به خود گفتم كه درد مفاصل من\r\n\r\n","description":"","footnote":"","page_name":" 404 ","page_number":412},
  {"content":"\r\n\r\nعود كرده و مانع از اين است كه برخيزم . اما در هيچ جاى بدن احساس درد نكردم و معلوم شد بيمارى من درد مفاصل نيست . بانگ زدم كه بيايند اما صدائى كه از دهانم خارج شد ، قابل فهميدن نبود و من نميتوانستم حرف بزنم .\r\nبر اثر صداى من غلامانم وارد خيمه شدند و خواستند مرا بلند كنند ولى من نميتوانستم روى دو پا قرار بگيرم بعد مرا خوابانيدند و دو نفر از آن‌ها رفتند و بعد از مدتى با پزشك آمدند پزشك اردو مرا ديد و نبضم را گرفت و زبانم را مشاهده نمود و پلكهاى چشم مرا برگردانيد و زير پلك‌ها را از نظر گذرانيد و آنگاه سر را به گوش من نزديك كرد و گفت اى امير تو مبتلا به عارضه سكته شده‌اى و بايد همين‌جا بمانى تا اينكه بهبود يا بى .\r\nمن خواستم بگويم كه توقف من در آنجا باعث تأخير كارهاى جنگى مىشود و بايد مرا در در تخت روان جا بدهند و به راه بيفتيم اما حرفى از دهانم خارج نشد به خود گفتم اينك نميتوانم حرف بزنم خوب است آنچه ميخواهم بگويم بنويسم و به اشاره فهمانيدم كه احتياج به قلم و دوات و كاغذ دارم . ولى وقتى وسائل نوشتن آماده گرديد نتوانستم چيزى بنويسم و انگشتان دست چپ من ( زيرا بطورىكه گفتم مدتى است نميتوانم با دست راست بنويسم ولى با آن دست شمشير ميزنم ) ياراى قلم بدست گرفتن نداشت .\r\nهفت بار در آن خيمه شب فرا رسيد و روز گذشت و بعد از آن حس كردم كسانى كه پيرامون من هستند مرا مرده مىپندارند و مىگويند كه بايد مراجعت كرد و جسد امير را به سمرقند رسانيد و من با اينكه مرده بودم مىفهميدم كه مرا در نمد پيچيده‌اند تا اينكه به سمرقند منتقل نمايند و در آن موقع از خواب بيدار شدم و چشم گشودم و ديدم كه طليعه روز دميده زيرا صداى غراب البين به گوش مى - رسيد ( غراب البين در اصطلاح قدماء كلاغى است كه در طليعه فجر قبل از تمام پرندگان بانگ مىزند و خبر از دميدن روز ميدهد ) .\r\nخوابى كه من ديده بودم باعث اندوه من شد ولى مرا متوحش نكرد من ميدانم كه هيچكس زنده نميماند و همه بايد بميرند ولى متأسف بودم كه چرا در بستر بيمارى چون عجوزگان مردم . مردى چون من بايد در ميدان جنگ كشته شود نه اينكه در بستر بيمارى بميرد پزشك اردو در حال رويا در گوش من گفت اى امير تو سكته كرده‌اى و نجواى آن پزشك ميرسانيد كه نميخواهد ديگران از مرض من مطلع شوند و بدانند كه من سكته كرده‌ام و ممكن است زندگى را بدرود بگويم . در بيدارى گفته برهمن هندى را كه در ( دهلى ) به من گفته بود با گفته ( عبد اللّه قطب ) كه در حال رويا شنيدم مطابقه كردم و متوجه شدم اگر آن دو درست گفته باشند سه سال از عمر من باقى است و خداوند در قرآن گفته است  ( لا يَسْتَأْخِرُونَ ساعَةً وَ لا يَسْتَقْدِمُونَ ) *  يعنى وقتى مرگ مىآيد نه ساعتى جلو ميافتد نه ساعتى عقب ، و هركس در ساعتى كه مقرر گرديده بايد بميرد .\r\nاما تا ساعتى كه انسان زنده است بايد وظائف زندگى خود را بانجام برساند و چنين تصور كند كه زندهء جاويد مىباشد .\r\nافكار تيره را از خود دور كردم و برخاستم و نماز خواندم و براى تعقيب ( توگول ) امير كشور ( مغنيسيه ) به راه افتادم و ( ايلدرم بايزيد ) را با خود بردم چون نمىتوانستم سلطان روم را كه اسير من شده بود در جائى بگذارم كه بيم آن مىرفت كه اتباعش او را از حبس نجات دهند و براى من توليد مزاحمت نمايند .\r\n\r\n","description":"","footnote":"","page_name":" 405 ","page_number":413},
  {"content":"\r\n\r\nمن براى اينكه خود را زودتر به ( توگول ) برسانم نگذاشتم كه سربازانم استراحت نمايند و روز و شب راه مىپيمودم اما ( توگول ) در يك نقطه توقف نميكرد و بهر كشور كه ( توگول ) از آن عبور كرده بود ميرسيدم مىشنيدم كه ( توگول ) آنجا را مورد غارت قرار داده است سكنه هركشور چون قدم به آنجا مىگذاشتم به من ميگفتند آرزو دارند سر بدون پيكر ( توگول ) را ببينند زيرا او اموالشان را به غارت برد و گوسفندانشان را براى غذاى قشون خود ضبط نمود و اسب‌شان را مصادره كرد .\r\nيك وقت من متوجه شدم كه ( توگول ) قصد دارد مرا قفاى خود به آذربايجان بكشاند و به من اطلاع رسيد كه وى با سلطان آذربايجان متحد گرديده است اگر من در عقب ( توگول ) بآذربايجان ميرفتم چون وى با سلطان آذربايجان متحد بود تمام عشاير آن كشور كه شنيده بودم شماره مردان آنها بيش از دو كرور است عليه من به كار ميافتادند و قشون من در آذربايجان نابود ميگرديد من دانستم كه نبايد بگذارم كه ( توگول ) خود را بآذربايجان برساند و سىهزار سوار زبدهء خود را مأمور كردم كه راه را بر ( توگول ) ببندند . فرماندهى آن سىهزار تن را به ( توقات ) سپردم زيرا مردى بود با استقامت و مىتوانست خستگى را تحمل نمايد و در عين حال استعداد فرماندهى داشت و ميدانست چگونه بايد دل سربازان را بدست آورد تا آنها را وادار نمود از صميم قلب فداكارى كنند به ( توقات ) گفتم تو بايد طورى بسرعت به روى كه بتوانى منطقه راه‌پيمائى ( توگول ) را دور بزنى و جلوى او را بگيرى كه من برسم بعد از اينكه جلوى او را گرفتى اگر مشاهده كردى كه قوى است از جنگ پرهيز كن تا اينكه من خود را به او برسانم و بعد از آن ، از دو طرف وى را مورد حمله قرار خواهيم داد و دماغش را به خاك خواهيم ماليد .\r\n( توقات ) در حالىكه هريك از سوارانش يك اسب يدك داشتند با مقدارى آذوقه و نواله براى اسب‌ها به راه افتاد . من به خط مستقيم ( توگول ) را تعقيب ميكردم اما ( توقات ) يك قوس بزرگ را طى مينمود كه بتواند از جلوى ( توگول ) سر بدرآورد و او را متوقف نمايد .\r\nخط سير ( توقات ) دامنه‌هاى شمالى كوه‌هاى ( روم ) بود كه سكنه محل آن را باسم كوه‌هاى ( طور ) ميخوانند و هرقسمت از آن كوه‌ها اسم مخصوص دارد چون ( توقات ) از دامنه‌هاى كوه حركت ميكرد و مىتوانست از اسب‌ها براى راه‌پيمائى به خوبى استفاده كند و در هيچ نقطه وارد تنگه‌هاى كوهستان نميگرديد تا اينكه راه‌پيمائى او دستخوش تأخير گردد و علاوه بر اينكه در دشت‌هاى هموار حركت مينمود همه جا آب داشت و صدها رودخانه و نهر از كوه‌هاى ( طور ) به طرف شمال جارى مىشود و يك قشون كه از دامنه‌هاى شمالى كوه‌هاى ( طور ) عبور نمايد در هيچ نقطه گرفتار بىآبى نمىشود .\r\nمن بكشورى موسوم به ( سجك ) رسيدم و صداى شيون زنها بگوشم رسيد و معلوم شد كه مردان آن كشور مقابل ( توگول ) مقاومت كردند و نخواستند كه آن مرد اموالشان را بغارت ببرد و گوسفندان و اسبان آن‌ها را ضبط كند و ( توگول ) هم امر به قتل عام داد و تمام مردهاى كشور ( سجك ) بدست سربازان ( توگول ) كشته شدند عده‌اى از زن‌هاى ( سجك ) شيون‌كنان با سر و صورت گل‌آلود ( كه علامت عزادارى آنها بود ) بيرون آمدند و به زبان خودشان يعنى زبان تركى كه من خوب ميفهميدم به من گفتند اى امير ، ( توگول ) تمام مردان ما را كشت و هرچه داشتيم برد و ما امروز ، براى نان دادن به اطفال خودمان حتى يك گوسفند نداريم و همه در فصل پائيز و زمستان از گرسنگى خواهيم\r\n\r\n","description":"","footnote":"","page_name":" 406 ","page_number":414},
  {"content":"\r\n\r\nمرد . گفتم من اگر به ( توگول ) دسترسى پيدا كنم اموال شما را از او خواهم گرفت و بشما خواهم داد .\r\nيك روز از ( توقات ) به من خبر رسيد كه وى در مشرق تنگه ( پتك ) قرار گرفته و يقين دارد كه قشون ( توگول ) از آن تنگه عبور خواهد كرد و وارد ( دياربكر ) خواهد شد .\r\nتنگه ( پتك ) تنگه‌ايست كه در بين دو كشور ( قازان‌تپه ) و ( دياربكر ) قرار گرفته و قشون بعد از عبور از آن تنگه وارد كشور ( دياربكر ) مىشود و اگر از ( دياربكر ) بيايد وارد كشور و ( فازان‌تپه ) ميگردد و رودخانه ( فرات ) از تنگه پتك ميگذرد و به بين النهرين ميرود .\r\nوقتى من خبر ( توقات ) را دريافت كردم براى اينكه زودتر خود را به ( توگول ) برسانم باز بر سرعت افزودم و به تنگه ( پتك ) رسيدم و چشم من به رودى افتاد كه سرچشمه فرات بود و بعد از اين‌كه چشمه‌هاى ديگر به آن متصل گرديد شط فرات را كه من در بين النهرين ديده بودم بوجود مىآورد .\r\n( توگول ) براى اينكه بتواند خود را به زودى بآذربايجان برساند طورى سريع مىرفت كه حتى براى قشون خود عقب‌دار تعيين نكرد و متوجه نشد كه من در قفاى او مشغول حركت هستم و فاصله بين من و قشون ( توگول ) آن‌قدر كم شد كه من در شب آخر از بلندى مشعل‌هاى آتش اردوگاه ( توگول ) را ميديدم و اگر در تنگه نبوديم مىتوانستم به او شبيخون بزنم .\r\n( توقات ) در مشرق دهانه تنگه ( پتك ) موضع گرفته بود و وقتى دريافت قشون ( توگول ) از تنگه خارج مىشود با مهارت عقب‌نشينى كرد و قشون ( توگول ) از تنگه خارج شد .\r\nمن صبر كردم تا اينكه قشون ( توگول ) به كلى از تنگه خارج گردد و راه براى خروج قشون من باز شود و آنگاه قشون خود را از تنگه خارج نمودم ( توگول ) بوسيله جلوداران خود فهميده بود كه يك قشون در جلو دارد اما نميدانست كه يك قشون هم در قفاى او است و موقعى كه خود را براى جنگ با قشون ( توقات ) آماده ميكرد من از عقب به او حمله‌ور شدم و در همان موقع كه حمله من شروع گرديد ( توقات ) هم با سواران خود مبادرت بحمله‌اى شديد كرد .\r\nسربازان ( توگول ) مردانى رشيد و سرسخت بودند اما فرمانده لايق نداشتند و ( توگول ) بقدرى از فن جنگ بىاطلاع بود كه نفهميد وقتى از دو طرف مورد حمله قرار بگيرد . هرگاه خود را آزاد نكند محاصره خواهد شد .\r\nهنوز دو ساعت از جنگ نگذشته بود كه ما قشون ( توگول ) را محاصره كرديم وقتى آن مرد فهميد كه محاصره گرديده سربازان دلير خود را مأمور كرد تا اين‌كه حلقه محاصره را بگسلانند ولى چون نيروى ما خيلى بيش از نيروى ( توگول ) بود آنها ننوانستند خود را از محاصره نجات بدهند .\r\nگفتم سربازان ( توگول ) متشكل بودند از سربازان صارو خان - سارى قميش - كرد - تتارهاى روم و هريك از آن سربازان كه همه دلير بودند مطابق روش خود مىجنگيدند .\r\nسربازان صاروخان با چماق نبرد ميكردند و با فن مخصوص چماق ميزدند و من در آن‌روز براى اولين بار دانستم كه چماق زدن هم مانند شمشير زدن داراى فن مىباشد و بايد آن فن را فرا گرفت كه بتوان بهتر از چماق استفاده كرد . چون سربازان صاروخان ميتوانستند خوب چماق بزنند . از پا درآوردن آن‌ها دشوار بود و من به افسران خود سپردم كه به آن سربازان\r\n\r\n","description":"","footnote":"","page_name":" 407 ","page_number":415},
  {"content":"\r\n\r\nدلير امان بدهند تا اينكه تسليم شوند . ليكن آن‌ها چماق ميزدند و از پا درميآمدند و تسليم نمىشدند .\r\nسربازان سارى قميش با ساطور مىجنگيدند كه آن هم سلاحى مؤثر بود مشروط بر اينكه سربازى كه ساطور به كار مىبرد خسته نشود و بتواند دائم ساطور بزند . اگر ضربتى از ساطور سربازان ( سارى قميش ) بر يك اسب يا يكى از ما وارد ميآمد ، مركب يا سوار را به هلاكت ميرسانيد و اگر نمىكشت ، بارى بطور حتم از كار ميانداخت و سواران ما براى اينكه از ضربات ساطور مهيب آن‌ها در امان باشند از دور آن‌ها را به تير مىبستند .\r\nسربازان كرد در آن جنگ گرز و شمشير به كار ميبردند و زمانى كه از گرز زدن خسته مىشدند شمشير را از نيام مىكشيدند .\r\nسربازان تتار ( تتارهاى روم ) با تيروكمان مىجنگيدند و شمشير هم ميزدند ولى ميديدم كه از تيروكمان بهتر از شمشير استفاده ميكردند .\r\nاگر من بودم و سربازانى آن‌چنان ميداشتم قشونى بوجود ميآوردم كه هيچكس نتواند آن را شكست بدهد . ولى ( توگول ) آن سربازان شجاع را دچار محاصره كرد چون از علم جنگ اطلاع نداشت . من بوسيله افسران خود بدفعات به سربازان ( توگول ) گفتم كه تسليم شوند تا اينكه بقتل نرسند .\r\nتتارها تسليم شدند اما سربازان صاروخان و سربازان سارى قميش و كردها تسليم نگرديدند و ما در آن روز مجبور شديم تا نزديك غروب آفتاب براى از پا درآوردن سربازان ( توگول ) بجنگيم وقتى جنگ خاتمه يافت از سربازان صاروخان و سارى قميش و كردها يك تن زنده يا سالم نبود و ( توگول ) هم كه چند زخم داشت دستگير شد .\r\nدر آن روز چهار هزار تن از سربازان ما از پا درآمدند ولى يك خطر بزرك را از بين برديم و اگر ( توگول ) با آن سربازان دلير سركوب نمىشد بعد از وصول بآذربايجان و ملحق شدن به پادشاه آنجا نيروئى بوجود ميآورد كه شايد من نميتوانستم بر آن غلبه كنم .\r\nپس از نماز مغرب ( ايلدرم بايزيد ) را در اردوگاه به خيمه خود احضار كردم و به او گفتم تو كه در كشور خود مردانى سرسخت و دلير داشتى چرا از وجودشان استفاده نكردى و براى چه از آن مردان با استقامت قشونى بوجود نياوردى كه كسى نتواند تو را مغلوب كند .\r\n( ايلدرم بايزيد ) به من جواب داد انسان قدر هرنعمت را بعد از اين‌كه از دست داد ميداند و من هم اينك فهميده‌ام كه مىتوانستم از وجود اين مردان دلير استفاده زياد بكنم و نكردم .\r\nآنگاه ( ايلدرم بايزيد ) را رجعت دادم و گفتم كه ( توگول ) را به خيمه‌ام بياورند . چون مجروح بود و نمىتوانست راه برود او را با تخت روان بخيمه من آوردند و تخت را بر زمين نهادند من از آن مرد پرسيدم تو را چه شد كه درصدد سركشى برآمدى و خواستى با من پنجه بيندازى . ( توگول ) جواب داد من نميخواستم با تو پنجه بيندازم و اگر قصدم جنگ با تو بود بسوى ( بيزان تيوم ) ميآمدم و ميدانستم كه تو نزديك آن شهر هستى ليكن تو ديدى كه ما بجنك تو نيامديم بلكه ميخواستم بآذربايجان بروم و تو راه را بر من مسدود كردى و سربازانم را به هلاكت رسانيدى .\r\nپرسيدم براى چه ميخواستى بآذربايجان به روى ؟ ( توگول ) گفت پادشاه آذربايجان\r\n\r\n","description":"","footnote":"","page_name":" 408 ","page_number":416},
  {"content":"\r\n\r\nخويشاوند من است و ميخواستم بروم او را ببينم . گفتم آيا كسى كه براى ديدار خويشاوند خود ميرود يك قشون با خود ميبرد .\r\nتو براى ديدار خويشاوند خود نميرفتى بلكه از اينجهت راه آذربايجان را پيش گرفتى كه سلطان آنجا متحد تو بود و ميخواستى به او ملحق شوى و باتفاق يك قشون نيرومند تشكيل بدهيد .\r\nبعد از او پرسيدم كه آيا براى سركوب كردن من و شوريدن از ( ايلدرم بايزيد ) دستورى دريافت نكرده است . ( توگول ) بعلامت نفرت چهره درهم كشيد و گفت ( ايلدرم بايزيد ) از مردانگى فقط يك اسم بزرگ دارد ( ايلدرم در تركى يعنى رعد ) و غير از اين داراى چيزى نيست و يك مرد . از شخصى چون ( ايلدرم بايزيد ) پيروى نمينمايد .\r\nطورى ( توگول ) آن گفته را بر زبان آورد كه من يقين حاصل كردم كه راست ميگويد و ( ايلدرم بايزيد ) محرك وى نبوده است . گفتم اى مرد تو با اينكه دشمن من هستى و بر من شوريدى و عده كثيرى از سربازانم امروز در جنگ با قشون تو كشته شدند چون مردى دلير مىباشى از قتل تو صرف نظر ميكنم و اگر بخواهى با من دوست شوى من سلطنت ( مغنيسيه ) را به تو برميگردانم .\r\nاما ( توگول ) زنده نماند و سه روز بعد از زخم‌هائى كه بر او وارد آمده بود زندگى را بدرود گفت .\r\nمن مدت پنج روز در دهانه تنگ ( پتك ) توقف كردم تا اين‌كه اموات را به خاك بسپاريم و مجروحين را مورد مداوا قرار بدهيم .\r\nدر آن پنج روز ، دوبار از آذربايجان خبرهاى ناگوار به من رسيد و معلوم شد كه پادشاه آذربايجان نه فقط قشون گرد آورده بلكه تا ( رى ) را تصرف كرده است و اگر جلوى او گرفته نشود تمام كشورهاى جبال و عراق را به تصرف درخواهد آورد و آهنگ فارس و گرگان را خواهد كرد .\r\nآن مرد ، مرا دور ديده بود و تصور نميكرد كه به زودى از روم مراجعت نمايم و انديشيد كه جهان‌گيرى كند و ثروت گرد بياورد و بعد از اين‌كه قشونى نيرومند بسيج كرد ديگر از من بيم نخواهد داشت و اگر من بجنگ او بروم مرا نابود خواهد كرد . من ميخواستم راه ( بيزان تيوم ) را بيش بگيرم ولى ( العبد يدبر و اللّه يقدر ) و بجاى اينكه بسوى مغرب بروم مجبور شدم كه راه مشرق را پيش بگيرم و آهنگ آذربايجان بكنم .\r\nمن ميدانستم بايد تعجيل كرد تا فصل سرما نگذشته خود را به آذربايجان رسانيد .\r\nزيرا اگر فصل سرما برسد قدرت قشون‌كشى در آذربايجان از من سلب خواهد شد .\r\nدر آن پنج روز كه ما در مدخل تنگه ( پتك ) بوديم عده‌اى ديگر از سربازان من كه مجروح بودند مردند و جسد آن‌ها را هم به خاك سپرديم و بعد در امتداد مشرق راه ( دياربكر ) را پيش گرفتيم تا از آنجا بآذربايجان برويم .\r\nاز دياربكر چند راه بسوى آذربايجان وجود دارد و من راهى را پيش گرفتم كه مرا به جلگه ( خوى ) برساند چون بهترين راه براى رسيدن به ( تبريز ) اين است كه از جلگه ( خوى ) عبور كنند .\r\n\r\n","description":"","footnote":"","page_name":" 409 ","page_number":417},
  {"content":"\r\n\r\nقبل از اينكه از مدخل تنگهء ( پتك ) به راه بيفتم اموال غارت شده مردم راه ( از طرف توگول ) تا آنجا كه ممكن بود به آنها بازگردانيدم از جمله اموال سكنه كشور ( سنجك ) را به آنها مسترد داشتم و بعد عازم شدم .\r\nدر راه ( دياربكر ) به من گفتند كه ( ايلدرم بايزيد ) بيمار گرديده و اگر به سفر ادامه بدهد خواهد مرد . من موافقت كردم كه وى در ( دياربكر ) بماند اما تحت الحفظ باشد و بعد از آن موافقت ، نامه‌اى از طرف ( ايلدرم بايزيد ) به زبان فارسى به من رسيد و در آن نامه مىگفت :\r\n( من بيمار هستم و ميدانم كه به زودى خواهم مرد . زيرا از روزگار قديم تا امروز ، هر سلطان كه اسير گرديده در اسارت مرده است اگر بيمارى مرا به هلاكت نرساند اسارت مرا خواهد كشت ولى تو اى امير بزرگوار راضى مشو كه بعد از مرك من سلطنت در خاندان آل عثمان برافتد و تنها خواهش من از تو ، در اين موقع كه مرك خود را نزديك مىبينم اين است كه پسرم را جانشين من كنى تا اينكه چراغ خاندان ما كه قرن‌ها روشن بوده است خاموش نشود و من از جانب پسرم به تو قول مىدهم كه او نسبت به تو وفادار خواهد بود و هرگز بر تو نخواهد شوريد ) .\r\nمن در جواب ( ايلدرم بايزيد ) كه بيمار بود و نميتوانست نزد من بيايد نامه‌اى نوشتم و گفتم پسرت را پادشاه ( روم ) خواهم كرد مشروط بر اين‌كه خراجگدار من باشد و قبل از اين‌كه بآذربايجان برسم به من اطلاع دادند كه ( ايلدرم بايزيد ) مرد و قبل از مرگ وصيت كرد بعد از اينكه زندگى را بدرود گفت از من اجازه بگيرند و جسدش را كنار قبر اجدادش دفن نمايند و من بار ديگر ، با درخواست او موافقت نمودم .\r\n\r\n","description":"","footnote":"","page_name":" 410 ","page_number":418},
  {"content":"\r\n\r\n\r\nفصل بيست و هفتم در آذربايجان چه كردم و چه ديدم\r\nوقتى بجلگه خوى رسيدم اولين نسيم پائيزى وزيدن گرفت و چون زمستان آذربايجان زود ميرسد شتاب را بيشتر كردم تا اينكه خود را به تبريز برسانم شهر ( خوى ) در شمال شرقى سلماس كنار رودخانه‌ايست كه بعد از اينكه از جلگه خوى عبور كرد به طرف شمال ميرود و برودخانه معروف ارس مىپيوندد و قبل از اينكه من وارد ( خوى ) شوم شنيده بودم كه آنجا را تركستان ( ايران ) ميخوانند علتش اين بود كه مدام اظهار ميكردند كه سكنه ( خوى ) مثل سكنه تركستان زيبا هستند و در سراسر ( خوى ) مرد و زنى كه زيبا نباشد وجود ندارد .\r\nوقتى به شهر ( خوى ) كه بدون مقاومت تسليم من شد رسيدم مشاهد كردم كه مردم نسبت به ( خوى ) ظلم مىكنند كه آنجا را ( تركستان ايران ) ميخوانند چون زيبائى سكنه خوى كجا و زيبائى خوبرويان تركستانى كجا .\r\nبراستى من در ( خوى ) يك مرد و زن را نديدم كه زيبا نباشد و پندارى خداوند ، گل و آب مردم آنجا را با زيبائى سرشته است . من از وجوه محلى پرسيدم از كدام نژاد هستيد كه اينقدر زيبائى داريد و آنها گفتند كه ما از نژاد مردم ختا هستيم و در ازمنهء قديم پدران و مادران ما از ختا كوچ كردند و در اين منطقه سكونت نمودند و يكى از علل زيبائى ما اين است كه در خوى مردم با اقرباى نزديك خود مواصلت نمىكنند چون بتجربه دريافته‌اند كه وصلت با اقرباى نزديك سبب مىشود كه فرزندان زشت و اعور بوجود بيايند .\r\nرنگ صورت مرد و زن در خوى سفيد است اما سفيد نمكين و هنگام توقف در خوى متوجه شدم كه مردم آنجا از حيث خلق‌وخو هم مورد تحسين مىباشند و هنگام سخن گفتن تبسم بر لب دارند . من در ايالات ايران از گيلان گذشته هيچ ناحيه‌اى را نديدم كه به اندازه ( خوى ) زيبارو داشته باشد . تفاوت بين گيلان و خوى در اين است كه در گيلان زن‌ها زيبا هستند و مردان از زيبائى بهره زياد ندارند و در خوى مرد و زن ، بدون استثنا خوشگل هستند .\r\nهنگامى كه من وارد خوى شدم فصل انگور و امرود بود و من شنيدم كه امرودهاى خوى را باسم ( امرود پيغمبرى ) ميخوانند و من در هيچ منطقه از جهان گلابى ، چون امرود خوى نديدم و امرود آن شهر در بزرگى و شيرينى و آبدارى در جهان نظير ندارد و يك گرسنه بعد از اكل يك امرود پيغمبرى در خوى ، سير مىشود و ديگر نميتواند تا وعده ديگرى غذا صرف نمايد . در خوى ، يك نوع انگور ديدم كه باعث تعجب من شد چون انگور به آن درشتى و\r\n\r\n","description":"","footnote":"","page_name":" 411 ","page_number":419},
  {"content":"\r\n\r\nسرخى نديده بودم . هردانه از آن انگور سرخ رنگ به اندازه يك تخم‌مرغ درشت بود و از ياقوت سرخ‌تر و درخشنده‌تر مىنمود . و چون دانه‌هاى درشت داشت مردم آن را ميفشردند و آبش را ميگرفتند و ميخوردند تا اينكه مجبور به جويدن دانه‌هاى درشت آن نشوند .\r\nيك خوشه از آن انگور را مقابل من دانه كردند و آبش را گرفتند و آب همان يك خوشه ، قدحى را پر كرد و آنگاه يك قطعه يخ در آن مياندازند تا خنك شود و هنگام نوشيدن متوجه شدم شربتى گوارا مىباشد .\r\nمن همانطور كه از بيم زنهاى زيباى گيلان ، به زودى از آن سرزمين كوچ كردم از بيم زن‌هاى زيباى خوى نيز بيش از يك روز در آن شهر توقف ننمودم كه مبادا زيبائى زنهاى خوى سربازان مرا بىتاب كند و رشتهء انضباط در قشون من سست شود .\r\nاز خوى به راه افتادم و راه ( مرند ) را پيش گرفتم و وقتى به آن شهر نزديك شدم طلايه خبر داد كه در صحراى جنوبى عده‌اى كثير از افراد ديده ميشوند و ممكن است يك قشون باشد .\r\nبعد طلايه خبر داد آنچه ديده مىشود قشون نيست بلكه زنها و كودكان هستند كه در صحرا بسر مىبرند و مثل اينكه خوشه‌چينى مينمايند .\r\nمرتبه سوم طلايه خبر داد كه در صحرا كشت‌زار وجود ندارد كه مردم خوشه‌چينى كنند بلكه زن‌ها و اطفال مشغول جمع‌آورى كرم هستند وقتى من به آن نقطه رسيدم درصدد برآمد بدانم براى چه زن‌ها و اطفال كرم جمع‌آورى مىكنند و معلوم شد كه در سراسر تابستان كار زن‌ها و كودكان مرند اين است كه در صحرا يك نوع كرم موسوم به ( قرمزى ) را جستجو مىنمايند و تمام پارچه‌هائى كه در آذربايجان برنك سرخ درميآيد از رنك آن كرم است و كرم موسوم به ( قرمزى ) داراى ارزش بازرگانى مىباشد .\r\nهمان روز كه وارد ( مرند ) شدم از ( سليمان ) پسر ( ايلدرم بايزيد ) كه با موافقت من بجاى پدر سلطان روم شده بود نامه‌اى دريافت كردم و در آن نامه سليمان مىگفت براى اين‌كه وفادارى خود را به من ثابت كند بيست هزار سرباز بخرج خود ، بكمك من بآذربايجان خواهد فرستاد .\r\nسليمان بوعده وفا كرد و سربازان را فرستاد و من از آن‌ها در جنگ عليه سلطان آذربايجان كه گفتم تا ( رى ) را گرفته بود استفاده كردم . سلطان آذربايجان باسم ( سلطان احمد ) از طايفه ايلكا - نيان بود و در مواقع عادى در تبريز بسر ميبرد و روزى كه من وارد ( مرند ) شدم . سكنه آن شهر فرزندان خود را بر سر راه من آوردند تا اين‌كه قربانى كنند و مىگفتند ما از اين‌جهت فرزندان خود را قربانى مىكنيم كه تو آمدى و مىتوانى ما را از ظلم سلطان احمد نجات بدهى گفتم من ميل ندارم كسى فرزند خود را براى من قربانى نمايد و پس از اين‌كه وارد شهر شدم وجوه ( مرند ) بحضورم رسيدند و از ظلم سلطان احمد حكايت‌ها كردند و گفتند اگر رعيتى در موقع مقرر نتواند ماليات خود را بر اثر خشكسالى يا آفت از بين رفتن دام ( بر اثر ناخوشى ) بپردازد مأمورين وصول ماليات كه از طرف سلطان احمد گماشته مىشوند دختر و پسر جوان آن رعيت را دستگير مىكنند و مىبرند و به فروش ميرسانند تا اين‌كه ماليات را وصول كنند و اگر آن رعيت داراى دختر يا پسر جوان نباشد يك چشمش را كور مىنمايند و هرگاه در سال دوم نتواند ماليات دو ساله را بپردازد هردو چشمش كور مىشود و تمام گداهائى كه در آذربايجان ديده مىشوند و از دو چشم نابينا هستند رعايائى مىباشند كه نتوانسته‌اند ماليات بپردازند و دو چشمشان را كور كرده‌اند .\r\n\r\n","description":"","footnote":"","page_name":" 412 ","page_number":420},
  {"content":"\r\n\r\nمن از آن گفته بسيار حيرت كردم و گفتم در كشورهائى كه تحت سلطهء من مىباشد بدفعات اتفاق افتاده كه رعايا نتوانسته‌اند ماليات بپردازند و آفت‌هاى گوناگون مثل خشكسالى و ملخ خوارگى محصول آنها را از بين برده و من در آن سال از آنها ماليات نگرفته‌ام و يكى از قوانين دين اسلام اين است كه از مفلس نبايد مطالبه كرد و هفتصد سال است كه در تمام اقطار اسلامى مىگويند المفلس فى امان اللّه .\r\nوجوه ( مرند ) جواب دادند كه سلطان احمد ( ايلكانى ) دعوى مسلمانى مىكند ولى نه فقط دختران و پسران رعايا را به زور در ازاى ماليات ميبرد بلكه هيچ زيبارو از تعرض ( سلطان احمد ) مصون نيست و همين‌كه زنى را بپسندد به زور از شوهرش جدا مىنمايد و به خانه خود ميبرد و پس از چند روز رهايش مىنمايد و آن زن كه ديگر نميتواند به خانه شوهر برگردد روسپى مىشود گفتم شما چگونه توانستيد با ظلم يك چنين مرد ستمگر بسازيد ؟ آنها گفتند كه ما مىترسيديم و امروز هم مىترسيم زيرا ( سلطان احمد ) بسيار بيرحم است و اگر از يك طايفه يك نفر بر او ياغى شود تمام مردان آن طايفه را بقتل مىرساند و تمام زنان و دختران و پسران جوان را باسارت ميبرد و از هيچ عمل فجيع و قبيح روگردان نيست .\r\nگفتم سلطان بايد عادل و باعفت باشد تا اين‌كه زيردستانش مجبور شوند رعايت عدل و عفت را بنمايند و هنگامى كه خود سلطان ستمگر گردد و رعايت عفت را ننمايد زيردستانش در ظلم و بىعفتى افراط مىكنند . وجوه ( مرند ) گفتند اى امير بزرگوار ما را از ستم ( سلطان احمد ) نجات بده و ما تا روزى كه زنده هستيم جان‌نثار تو خواهيم بود .\r\nمرند شهرى است كه مردمى قوى هيكل دارد و من قوىترين مردان آذربايجان را در مرند ديدم . به من گفتند زردآلوى مرند در جهان بىنظير است اما چون ما در موقع پائيز به مرند رسيده بوديم زردآلو نديديم و در عوض سيب به مقدار زياد در آن شهر يافت مىشد .\r\nوقتى من وارد آذربايجان شدم ( سلطان احمد ايلكانى ) از ( رى ) مراجعت كرده و در تبريز پايتخت خود مستقر شده بود و من از مرند به راه افتادم و راه ( تبريز ) را در پيش گرفتم تبريز بطورى كه مىگفتند شهرى بود وسيع و آن‌قدر قدمت داشت كه هيچ‌كسى نميدانست در چه تاريخ آن شهر بوجود آمده است و همچنين كسى نميدانست كه حصار آن شهر در چه تاريخ ساخته شده است .\r\nمن شتاب كردم تا قبل از اين‌كه سلطان احمد بحصار تبريز پناه ببرد خود را به آنجا برسانم من پيش‌بينى ميكردم كه اگر ( سلطان احمد ) بتواند در تبريز مقاومت كند فصل زمستان شديد آذربايجان مرا وادار خواهد كرد كه از محاصره تبريز دست بردارم و قشون خود را از آذربايجان بيرون ببرم از زمستان گذشته بعيد نبود كه سلطان احمد عشاير آذربايجان را وادارد كه به من حمله‌ور شوند .\r\nپيش‌بينى من درست درآمد و پادشاه آذربايجان از روساى عشاير آن كشور خواست كه مرا مورد حمله قرار بدهند ولى چون سلطانى ستمگر بود و رؤساى عشاير آذربايجان هم مثل ساير مردم از او نفرت داشتند دعوتش را نپذيرفتند و فقط دو نفر از روساى عشاير آذربايجان حاضر شدند كه براى كمك به سلطان احمد به من حمله‌ور شوند و من به سهولت حمله آنها را دفع كردم خاصه آنكه در آن موقع بيست‌هزار سرباز كه سليمان پسر ( ايلدرم بايزيد ) به من وعده داده بود در راه بود و\r\n\r\n","description":"","footnote":"","page_name":" 413 ","page_number":421},
  {"content":"\r\n\r\nبكمكم ميرسيد .\r\nبا اين‌كه من خيلى عجله كردم كه خود را زودتر به تبريز برسانم هنگامى به آنجا رسيدم كه دروازه‌ها بسته شده و شهر براى دفاع آماده گرديده بود من بيدرنگ شهر را محاصره كردم و از آن روز ببعد عده‌اى از مردم آذربايجان و كسانى كه خويشاوندانشان در تبريز بودند نزد من آمدند و گفتند كه ما ميخواهيم براى اينكه تو تبريز را زودتر به تصرف درآورى هرنوع كمك به تو بكنيم ولى بعد از اينكه تبريز را تصرف كردى از قتل عام مردم و چپاول اموال آنها خوددارى كن .\r\nآنها ميدانستند مجازات سكنه شهرى كه مقابل من مقاومت نمايند اين است كه بعد از اين‌كه من آن شهر را تصرف كردم تمام مردان شهر بقتل برسند و تمام زن‌هاى جوان باسارت بروند و تمام اموال سكنه شهر نصيب سربازان من بشود كسانى كه نزد من از سكنه تبريز شفاعت ميكردند مىگفتند كه مردم تبريز گناه ندارند و از بيم ( سلطان احمد ) نميتوانند دروازه‌هاى شهر را بگشايند تا اين‌كه سربازان تو وارد شهر شوند .\r\nروز دوم بعد از محاصره تبريز مردى بالاى حصار آمد و به زبان تركى فرياد زد امير تيمور كيست و به او بگوئيد خود را به من نشان بدهد . از او پرسيدند تو كه هستى ؟ او گفت من سلطان احمد ايلكانى هستم و ميخواهم با امير تيمور حرف بزنم . از او پرسيدند به او چه ميخواهى بگوئى وى همچنان به زبان تركى گفت آنچه من ميخواهم بگويم بايد به خود او گفته شود . من كه در خيمه خود بودم از آنجا خارج شدم و به طرف حصار رفتم و قبل از اين‌كه چيزى بگويم ( سلطان احمد ) فرياد زد :\r\nاى تيمور لنگ تو را شناختم زيرا نشانى تو لنگيدن از پاى چپ است به زبان تركى گفتم : آيا سلطان احمد تو هستى ؟ او گفت بلى گفتم تو مردى نادان مىباشى زيرا بىادب هستى و تا انسان نادان نباشد بىادب نمىشود .\r\nاو پرسيد چگونه فهميدى كه من بىادب هستم . گفتم براى اينكه ناسزا ميگوئى .\r\nسلطان احمد گفت من به تو ناسزا نگفتم فقط گفتم كه لنك ميباشى . گفتم اينك مىفهمم كه تو نادان‌تر از آن هستى كه من تصور ميكردم زيرا آن‌قدر فهم ندارى كه استنباط كنى آنچه گفتى ناسزا است و عيب جسمى اشخاص را برخ آنان كشيدن ناسزائى بزرگ مىباشد و يك‌مرد باادب ، هرگز عيب جسمى اشخاص را برخ آنها نمىكشد سلطان احمد ايلكانى گفت آيا ميدانى كه براى چه تو را صدا زدم و چه ميخواهم به تو بگويم ؟ گفتم هرچه ميخواهى بگو او گفت خواستم كه خود را به تو بشناسانم و تو بدانى كه پدران من كه همه از سلاطين ايلكانيان بودند كه هستند و چه كردند . گفتم پدران تو هرقدر بزرگ باشند بپايه جد من چنگيز نميرسند معهذا من ميدانم كه جد من چنگيز از قبر بيرون نخواهد آمد تا اين‌كه كمكى به من بكند و من خود بايد نشان بدهم تا چه اندازه لياقت دارم .\r\n( سلطان احمد ) گفت من ميخواهم به كسى كه نوه چنگيز است يك اندرز بدهم . پرسيدم اندرز تو چيست ، سلطان احمد گفت چنگيز اين‌جا نيامد و پسرش را بآذربايجان فرستاد چون ميدانست كه اگر خود او بآذربايجان بيايد قبرش در اين كشور حفر خواهد شد تو هم كه نوهء او هستى از جدت عبرت بگير و همين امروز اردوگاه خود را برچين و از اينجا برو تا اين‌كه بتوانى عمر طبيعى بكنى .\r\nگفتم من از مرگ بيم ندارم و اگر از مرگ مىترسيدم ، قدم با اين‌جا نميگذاشتم . سلطان احمد گفت من هم از مرك وحشت ندارم . گفتم عمل تو ، خلاف گفته تو را به ثبوت مىرساند چون اگر\r\n\r\n","description":"","footnote":"","page_name":" 414 ","page_number":422},
  {"content":"\r\n\r\nتو از مرگ بيم نداشتى بحصار تبريز پناهنده نمىشدى و مردى كه بحصار پناهنده مىشود ثابت مىكند كه از مرگ مىترسد . سلطان احمد گفت حصارى شدن من ناشى از وحشت نيست بلكه براى حفظ جان سربازانم مىباشد و اگر نباشم كسى نيست كه فرماندهى سربازانم را برعهده بگيرد . گفتم آيا ديگر حرفى ندارى كه به من بگوئى ؟ سلطان احمد گفت چرا ميخواهم به تو بگويم كه اگر از اين‌جا نروى پاى ديگرت را هم لنگ خواهم كرد .\r\nمن بسوى خيمه خود مراجعت كردم و سلطان احمد فرياد زد كجا ميروى ؟ من جوابش را ندادم زيرا عقيده دارم با كسى كه از بيم جان پناه به ديوار ميبرد و از بالاى حصار ناسزا ميگويد نبايد حرف زد\r\nدر پنجمين روز محاصره شهر تبريز ، بيست‌هزار سرباز كه قرار بود ( سليمان ) پسر ( ايلدرم بايزيد ) بكمك من بفرستند آمدند . فرمانده آنها به من گفت براى اين‌كه بتواند آن سپاه را زودتر به من برساند روز و شب راه پيموده است . آن فرمانده داراى درجه ( تومان‌باشى ) بود و مىگفت كه نامش ( نصرت - التون ) مىباشد و سپاه او را باسم سپاه ( چاووش ) ميخواندند و اظهار نمود كه سلطان روم به او امر كرده كه در راه اجراى دستورهاى من ، در صورت لزوم تمام سربازان سپاه چاووش و خود را فدا كند .\r\nدر تبريز من متوسل بحفر نقب نشدم و از باروت براى ويران كردن حصار شهر استفاده نكردم زيرا با وسائل معمولى توانستم بر سلطان احمد ايلكانى غلبه نمايم . جنك تبريز بيش از ده روز طول نكشيد و سقوط شهر از شورش سكنهء محله ( شام ) شروع شد . سكنه محله شام از نژاد جد من چنگيز يعنى از نژاد مغول هستند و داراى روح سلحشورى مغولان مىباشند و آنها كه از ظلم ( سلطان احمد ) بجان آمده بودند دست از جان شستند و بر سلطان تبريز شوريدند . وقتى من از خبر شورش مطلع شدم بوسيله نردبان از راه حصار ، چندهزار تن از سربازان دلير خود را بكمك شورشيان فرستادم تا اين‌كه در داخل شهر به آنها كمك كنند .\r\nشورش محله شام مدت دو روز ادامه داشت . و هنگامى كه در داخل شهر ، نائرهء جنك شعله‌ور بود ما از خارج حمله ميكرديم و بيست‌هزار سرباز كه سلطان سليمان از ( روم ) بكمك من فرستاده بود ابراز دليرى كردند و عاقبت دروازه‌هاى شهر به روى سپاهيان من گشوده شد\r\nسلطان احمد ايلكانى درصدد فرار برآمد اما دستگير شد و قبل از اين‌كه وى را نزد من بياورند از طرف مردم كه از او دلى پر از خون داشتند كشته شد .\r\nدر روزهاى آخر جنك تبريز ( شيخ مسعود ) از شبستر نزد من آمد و او نوه شيخ محمد شبسترى سرآينده كتاب ( گلشن‌راز ) است كه من در آغاز سرگذشت خود اشاره‌اى به او كردم .\r\n( شيخ مسعود ) هم مثل ديگران شفاعت سكنهء تبريز را كرد . وى از من خواهش نمود كه بعد از غلبه بر تبريز شهر را مورد قتل عام و تاراج قرار ندهم و چون قسمتى از سكنه شهر يعنى مردم محله شام بر سلطان احمد شوريدند و دوره جنك كوتاه شد من بعد از اين‌كه تبريز را گشودم از قتل عام و تاراج صرف نظر نمودم ولى تمام اموال و املاك سلطان احمد را به تصرف در آوردم و با قتل آن مرد ستمگر سلسلهء ايلكانيان ( ايلخانيان ) منقرض شد .\r\nمحله شام در تبريز از طرف غازان خان پادشاه آذربايجان بنا گرديد و غازان خان از فرزندان چنگيز بود و او در سال 703 ( هجرى قمرى ) در تبريز فوت كرد و در محله شام مدفون\r\n\r\n","description":"","footnote":"","page_name":" 415 ","page_number":423},
  {"content":"\r\n\r\nشد و من بعد از ورود به تبريز بر مزار او رفتم و فاتحه خواندم و آنگاه بمدرسه و خانقاهى گه غازان خان در محله شام بنا كرده بود قدم نهادم .\r\nدر خانقاه عده‌اى از درويشان بودند و شنيدم كه دوازده تن از آنها در جنگ تبريز هنگامى كه سكنه محله شام بر سلطان احمد شوريدند بقتل رسيدند .\r\nدرويشان خانقاه غازان خانى دسته جمع ، ذكر گرفتند و آنگاه يكى از آنها كه موئى سفيد و بلند تا كمر داشت و ريش‌سفيد او هم بكمر ميرسيد مرا مدح كرد و من مقدار زر بدرويشان بذل نمودم .\r\nدر تبريز من مسجد عليشاه گيلانى را هم ديدم . عليشاه گيلانى وزير غازان خان بود و بخرج خود مسجدى به پا كرد و يك رشته قنات بوجود آورد تا اينكه آب آن از وسط مسجد بگذرد . وقتى من وارد آن مسجد شدم پندارى كه قدم به بهشت گذارده‌ام صحن آن مسجد را با سنك مرمر تراشيده مفروش كرده و ديوارها با كاشى مفروش شده بود و يك نهر آب زلال از وسط مسجد ميگذشت و مردم كنار آن نهر وضو ميگرفتند .\r\nسه روز بعد از ورود من به تبريز بازارها گشوده شد و من براى ديدن بازارهاى تبريز رفتم . بازارهاى تبريز همه ديدنى است اما دو بازار آن در جهان منحصر بفرد است يكى بازار جواهرفروشان و ديگرى بازار عنبرفروشان .\r\nوقتى من قدم به بازار جواهرفروشان نهادم از مشاهده انواع گوهرها كه در دكان‌ها به نظر ميرسيد مبهوت شدم . مقابل هر دكان يك مرد جوان خوش‌قيافه ايستاده بود و از مردم دعوت ميكرد كه قدم بدكان بگذارند و جواهر خريدارى كنند . لباس مردان جوان و زيبا رنگا - رنك و از حرير بود و عمامه‌هاى ظريف بر سرشان ديده ميشد و روى هرعمامه پر زده بودند .\r\nمعلوم شد كه در آنجا بيشتر خريداران جواهر ، زن‌ها هستند باينجهت فروشندگان مردان جوان و زيبا را انتخاب مينمايند و با لباسهاى قشنك مقابل دكان‌ها به خدمت و اميدارند بازار ديگر تبريز كه بازار عنبرفروشان مىباشد كنار بازار جواهرفروشان قرار داشت و هنگامى كه من قدم به آن بازار گذاشتم بوى عطرهاى لطيف مرا مست كرد . چون در آن بازار علاوه بر عنبر ، همه نوع عطر ميفروشند و عطرهاى تبريز در كارگاه‌هاى مخصوص تقطير عطر فراهم مىشود و عطر گل سرخ محمدى و همچنين عطر گل زرد محمدى تبريز در دنيا بىنظير است .\r\nمن مثل پيغمبر ( ص ) به عطر علاقه دارم و عطر خوب در مشام من اثر لذت‌بخش بوجود ميآورد و لذت عطر از لذايذى است كه سبب انحطاط و سستى مرد نميشود .\r\nدر تبريز بطورى كه به من گفتند در فصل گل ، از يك خروار گل سرخ يا زرد محمدى يك مثقال عطر بدست ميآورند و بهاى آن عطر ، سه مثقال طلا مىباشد زيرا تقطير عطر ، مستلزم تحمل هزينه‌اى سنگين است عطر تبريز به همه جا ميرود و در تمام كشورها شهرت دارد و من در آن روز ، در بازار عنبرفروشان مقدارى عطرهاى گوناگون مثل عطر گل سرخ و گل زرد و عطر ياس و چند نافه مشك خريدارى كردم .\r\nدر تبريز دو رودخانه وجود دارد يكى باسم ( مهرانرود ) و ديگرى بنام ( سردرود ) و هر دو رودخانه از كوه سهند واقع در جنوب تبريز سرچشمه ميگيرد و آب آن دو رودخانه طورى سرد است كه با اين‌كه مردم تبريز در زمستان يخ ميگيرند در تابستان احتياج به يخ ندارند\r\n\r\n","description":"","footnote":"","page_name":" 416 ","page_number":424},
  {"content":"\r\n\r\nو يخ فقط از طرف توانگران براى تفنن به مصرف ميرسد و آن دو رودخانه بعد از اين‌كه برودخانه‌هاى ديگر باسم سرد آو ( سرآب ) ملحق گرديد بدرياى جيجست ( درياچه رضائيه ) ميريزد .\r\nيك روز هم در تبريز براى مشاهده پارچه‌هاى آن ببازار پارچه‌فروشان رفتم . و پارچه‌هاى ديبا و اطلس و پشمى ديدم و معلوم شد كه تمام آن پارچه‌ها در تبريز بافته مىشود و پارچه‌هاى ديبا و اطلس تبريز در كشورهاى فرنك خريدار بسيار دارد . چون من از قتل عام و تاراج تبريز صرف نظر كردم ، حصار شهر را هم ويران ننمودم و اجازه دادم آن قسمت از حصار را كه در جنك ويران شده بود درست نمايند .\r\nقبل از اينكه وارد آذربايجان شوم ميل داشتم كه اگر روزى قدم به آن كشور گذاشتم به شبستر بروم و سر مزار شيخ محمود شبسترى فاتحه بخوانم و براى وى طلب آمرزش كنم . چون آن مرد نيكوكار بر گردن من حق دارد زيرا من از خواندن كتاب او باسم ( گلشن‌راز ) خيلى چيزها آموختم و شيخ محمود شبسترى در آن كتاب مرا با اسرار ازلى و ابدى آشنا كرد .\r\nكتاب او با اين‌كه كوچك است اما چون گوهر مىباشد كه با وجود كوچكى قيمتى بسيار دارد شيخ محمود شبسترى در كتاب خود بيش از هزار بيت شعر نگفته اما آن اشعار همه چيز به انسان ميآموزد و جلال الدين رومى در كتاب مثنوى خود بيست و هفت‌هزار بيت شعر نوشته و دويست داستان در آن كتاب گردآورده ولى هركس آن كتاب را بخواند ممكن است كافر شود زيرا او در كتاب خود تمام اديان را در يك رديف قرار ميدهد ، و ميگويد هيچ دينى بر دين ديگر مزيت ندارد و اين گفته مغاير با نص صريح قرآن است كه در بيش از دويست آيه دين اسلام را برتر از ساير اديان ميداند و در يك آيه هم تصريح مىكند كه پيغمبر ما خاتم النيين است و بعد از او ، پيغمبرى نخواهد آمد .\r\nچون شيخ مسعود نوه شيخ محمود شبسترى در تبريز بود تمايل خود را براى رفتن به شبستر به او گفتم و او بسيار خوشوقت شد و گفت اى امير ، من يقين دارم كه روح جد من در دنياى ديگر از آمدن تو به شبستر بوجود درميآيد .\r\nروزى كه من بسوى شبستر رفتم هوا ابر بود و پائيز آذربايجان كه زودتر از نواحى ديگر شروع مىشود آغاز گرديد و من ميانديشيدم كه بايد از آنجا به ( رى ) بروم و بعد راه خراسان را پيش بگيرم و خود را به ( كش ) برسانم .\r\nمن ميدانستم كه اگر شتاب كنم قبل از زمستان وارد ( كش ) خواهم شد و پيش‌بينى نميكردم كه تا رسيدن به ماوراء النهر جنگى ديگر براى من پيش بيايد .\r\nمرد و زن و كودكان شبستر در راه من گردآمده بودند و زن‌ها و كودكان مرا به يكديگر نشان ميدادند .\r\nبعد از ورود به شبستر شيخ مسعود براى صرف طعام از من دعوت كرد و فرزندانش را نزد من آورد .\r\nپس از اينكه غذا خورده شد عازم ديدار قبر شيخ محمود شبسترى شدم و مشاهده كردم كه مزار آن مرد محقر است و دستور دادم كه بيدرنك براى آن مرد متدين و عالم مزارى بسازند كه در خور مرتبهء دينى و علمى او باشد . پس از اين‌كه از خواندن فاتحه بر مزار شيخ محمود فارغ شدم قصد مراجعت كردم و از شيخ مسعود پرسيدم كه اين قصبه چقدر جمعيت دارد ؟ شيخ مسعود\r\n\r\n","description":"","footnote":"","page_name":" 417 ","page_number":425},
  {"content":"\r\n\r\nگفت تقريبا شش‌هزار نفر گفتم لابد كودكان هم جزو اين عده هستند ؟ او گفت بله اى امير . گفتم خداوند ميگويد وقتى در قومى يك مرد نيكوكار بوجود ميآيد و مبادرت باعمال نيك و ثواب مىكند ، بركت اعمال او شامل تمام افراد آن قوم مىشود جد تو هم مردى نيكوكار بود و خدمتى بزرگ به دين اسلام كرد و بهمين‌جهت بركت وى شامل تمام افراد قومش مىشود شيخ مسعود پرسيد مقصود امير از اين گفته چيست ؟ گفتم من به تو كه نوه شيخ محمود هستى هزار دينار زر مىدهم و بهريك از سكنه اين قصبه اعم از مرد و زن ، كه سن او از مرحله طفوليت گذشته باشد پنج دنيار زر مىبخشم و اين بركت جد تو مىباشد كه شامل تمام افراد قومش مىشود .\r\nترتيب تقسيم زر بين سكنه شبستر را به خزانه‌دار خود واگذاشتم و بعد از مراجعت از شبستر آماده كوچ شدم تا از راه اردبيل مراجعت كنم اردبيل نزديك كوه مرتفع ( سبلان ) قرار گرفته و در قديم اسم آن ( باذان فيروز ) بود و هنگامى كه من به اردبيل نزديك شدم شيخ خانقاه اردبيل با تمام مشايخ بزرگ آن خانقاه باستقبال من آمد و وقتى من وارد شهر شدم مشاهده نمودم كه شهرى است بزرگ و حصارى به شكل مربع دارد كه هرضلع آن چهارهزار ذرع است در اردبيل باغى را براى سكونت من اختصاص دادند و شيخ بزرگ خانقاه خواست كه عهده‌دار پذيرائى از من شود . ولى من به او گفتم به خود زحمت نده من نميخواهم تو متحمل هزينهء پذيرائى از من شوى .\r\nمن ميدانستم كه شيخ بزرگ خانقاه اردبيل و ساير مشايخ آن خانقاه شيعه هستند و اگر سر اطاعت فرود نميآوردند همه را از دم تيغ ميگذراندم ولى چون مطيع شدند و با احترام مرا وارد شهر نمودند ، نميبايد آنها را بيازارم ليكن نميخواستم كه مهمان آنها باشم و آنها بتوانند بگويند كه بر گردن من حق ميزبانى دارند و مرا اطعام كرده‌اند .\r\nعصر روزى كه وارد اردبيل شدم گفتم كه شيخ بزرگ خانقاه و دو نفر از مشايخ آنجا كه برجسته‌تر از ديگران هستند نزد من بيايند . من ميخواستم با آنها صحبت كنم و بدانم چه ميگويند و نظرشان درباره دين چيست . بعد از اينكه مشايخ آمدند به آنها اجازهء نشستن دادم و از شيخ بزرگ پرسيدم دين تو چيست ؟ آن مرد گفت من مسلمان هستم . از او پرسيدم اصول دين اسلام چيست ؟ او در جواب گفت : توحيد - عدل - نبوت - امامت - معاد گفتم بعقيده من اصول دين اسلام سه تا است و آن توحيد و نبوت و معاد مىباشد تو چرا پنج اصل را بر زبان آوردى ؟ شيخ جواب داد اگر دو اصل بر سه اصل افزوده شود اصول سه‌گانه را تأييد مينمايد و سبب تقويت آن سه اصل مىشود اگر اين دو اصل آن سه اصل را ضعيف ميكرد تو حق ايراد گرفتن داشتى ولى چون اصول سه‌گانه را تقويت مىكند نبايد ايراد بگيرى .\r\nگفتم اينكه شما ميگوئيد بدعت است و در اسلام نبايد بدعت بوجود بيايد شيخ بزرك خانقاه كه او را مرشد ميخواندند گفت اى امير ، بدعت عبارت از آن است كه بر خلاف نص آيات قرآن باشد و آيا در قرآن نوشته شده كه اصول ديانت سه تا است ؟\r\nگفتم در قرآن اصول ديانت اسلام ، به اين شكل نوشته نشده ولى از مجموع آيات قرآن چنين استنباط مىشود كه اصول ديانت سه مىباشد اول توحيد دوم نبوت سوم معاد و هركس مسلمان است بايد به اين سه اصل اعتقاد داشته باشد .\r\nمرشد خانقاه گفت ما از قرآن چنين استنتاج مىكنيم كه اصول ديانت پنج است اول توحيد دوم عدل سوم نبوت چهارم امامت پنجم معاد و آيا امير اجازه ميدهد آيات قرآن را كه\r\n\r\n","description":"","footnote":"","page_name":" 418 ","page_number":426},
  {"content":"\r\n\r\nدر آن راجع به عدل خداوند بحث شده است بخوانم\r\nگفتم اى مرد ، من تمام قرآن را از حفظ دارم و ميدانم آياتى كه در آن از عدل خداوند بحث شده كدام است اما در قرآن ، آياتى بسيار وجود دارد كه در آن راجع به علم خداوند بحث شده است و هكذا در قرآن آياتى بسيار وجود دارد كه در آن راجع به رحم خداوند صحبت مىشود و اولين آيه قرآن  بِسْمِ اللَّهِ الرَّحْمنِ الرَّحِيمِ  است و در اين آيه خداوند با دو صفت رحمن و رحيم توصيف گرديده و من ميتوانم براى تو آياتى از قرآن را بخوانم كه در آن از صفت ديگر خداوند كه صفت قهار مىباشد بحث گرديده و آيا ما بايد چنين استنتاج كنيم كه اصول دين شش تا است اول توحيد دوم علم سوم رحم چهارم قهر ، پنجم نبوت ششم معاد .\r\nمرشد خانقاه گفت اى امير اصول پنجگانه دين اسلام بعقيده ما ، استنباط مولا و پيشواى بزرك ما حضرت امير المومنين على ( عليه السلام ) مىباشد و اگر تو اين اصول را قبول ندارى مرا با تو بحثى نيست  لَكُمْ دِينُكُمْ وَ لِيَ دِينِ  ( يعنى دين شما از شما و دين ما از ما و بعبارت ساده‌تر يعنى شما دين خود را نگاه داريد و ما دين خود را ) .\r\nگفتم اى مرد ، از اين موضوع ميگذريم و به چيز ديگر ميپردازيم شنيده‌ام كه تو مرشد خانقاه هستى و مردم را ارشاد مىنمائى به من بگو كه براى چه مردم را ارشاد ميكنى و مردم از تو چه نتيجه ميگيرند ؟ مرشد خانقاه گفت اى امير ، نفس آدمى هرگز قانع نميشود و هرقدر در اكل و شرب و شهوت‌رانى افراط كند بازهل من مزيد مىزند و بيشتر مىطلبد و بدبختى انسان ناشى از اين است كه نفس اماره او هرگز سير نمىشود و حرص و شهوت‌پرستىاش حد معين ندارد .\r\nمن بمردم ميآموزم كه جلوى نفس اماره را بگيرند و اين كار را از كم خوردن شروع كنند .\r\nوقتى انسان كم خورد كمتر ميخوابد و هنگامى كه كم خورد كمتر احتياج به جيفهء دنيا دارد و به همان نسبت نفس اماره كمتر دستخوش شهوات مىشود و من به مردم مىگويم اولين قدم كه در راه رستگارى خود برميداريد بايد كم‌خوردن باشد\r\nگفتم آفرين بر تو اى نيك مرد و من اين موضوع را در خود آزموده‌ام و هرموقع كه بخواهم كمتر بخوابم و زيادتر كار كنم ، كمتر غذا مىخورم .\r\nمرشد خانقاه اردبيل گفت بعد از اين دستور من بمردم توصيه ميكنم كه از معصيت خوددارى نمايند تا اين‌كه وجود آنها بفساد خو نگيرد . چون آدمى هرنوع خود را تربيت كند به همان شكل رشد مىكند اگر درصدد برآيد كه خود را از معاصى دور نگاه دارد خوى او طورى تربيت مىشود كه نميتواند مرتكب گناه گردد و هرگاه خود را بدست معاصى بسپارد طورى مىشود كه بدون گناه كردن نميتواند زندگى نمايد و بعقيده من بعد از كم خوردن ، كليد رستگارى پرهيز از معاصى مىباشد .\r\nگفتم اى نيك مرد اين گفته تو را نيز تصديق مىنمايم و من خود آزموده‌ام كه هركس بخواهد رستگار شود بايد از گناهان بپرهيزد ، بعد اسم او را پرسيدم و مرشد خانقاه جواب داد كه نامش صدر الدين است . از او پرسيدم معاش تو و ساير كسانى كه در خانقاه هستند از چه راه ميگذرد . آن مرد گفت بعضى از مردم نسبت بما محبت دارند و جزئى از دارائى خود را وقف خانقاه مىكنند و ما و درويشان ديگر كه در خانقاه هستيم از آن راه گدران مىنمائيم و چون خرج ما زياد نيست و عادت كرده‌ايم با قناعت بسر ببريم مىتوانيم بدون اينكه نياز داشته باشيم\r\n\r\n","description":"","footnote":"","page_name":" 419 ","page_number":427},
  {"content":"\r\n\r\nبزندگى ادامه بدهيم .\r\nپرسيدم درويشان در خانقاه چه مىكنند . صدر الدين گفت آنها ذكر ميگيرند و عبادت مىكنند و در خود فرو ميروند براى اينكه بتوانند خالق را بشناسند .\r\nبا اينكه صدر الدين و ساير مشايخ خانقاه اردبيل شيعه بودند من از صفاى نفس آنها لذت بردم و قبل از اينكه از اردبيل حركت كنم ، چهار قريه از قراى سلطان احمد را كه بعد از مرگ او به من تعلق يافت وقف خانقاه اردبيل كردم و چون درآمد قراى مزبور زياد بود ميدانستم كه وضع زندگى سكنه خانقاه بهتر خواهد شد .\r\nبعد از اين‌كه صدر الدين و دو نفر ديگر از باغ رفتند من در آن باغ به راه افتادم تا اينكه ميوه هاى باغ را ببينم ولى يك درخت ميوه‌دار در باغ نبود پرسيدم چرا در اين باغ درخت ميوه نكاشته‌اند ؟ به من جواب دادند كه در اردبيل درخت ميوه بثمر نميرسد و حتى يك درخت ميوه در تمام شهر وجود ندارد . در موقع توقف در اردبيل دو چيز ديگر هم ديدم يكى سنگى در خارج شهر باسم سنك‌باران ، كه سكنه اردبيل به من گفتند اگر آن سنك را در فصل باران يعنى پائيز تا بهار از خارج شهر ، بدرون شهر بياورند و در ميدان مركزى جا بدهند باران شروع خواهد شد و بعد از اين كه سنك را از شهر خارج كنند باران قطع ميگردد . در ايام توقف من در اردبيل ( و گفتم كه فصل پائيز بود ) چند بار سنگ را از خارج به ميدان مركزى آوردند و همين‌كه سنگ در آن ميدان قرار ميگرفت باران شروع ميشد و بعد از اينكه سنگ را از آنجا بخارج شهر ميبردند باران قطع ميگرديد من از حكمت آن كار اطلاع حاصل نكردم و مردم شهر هم نتوانستند به من بگويند كه در آن سنك چه كيفيت هست كه ورود و خروج آن سبب آمدن باران و قطع آن مىشود .\r\nموضوع ديگر كه در اردبيل سبب تعجب من شد اين بود كه نيمه شب ، تومان‌باشى ( نصرت - التون ) فرمانده سربازانى كه سلطان سليمان پادشاه ( روم ) بكمك من فرستاده بود به من اطلاع داد كه اردوگاه او مورد حمله موش‌هاى بزرگ و وحشت‌آور قرار گرفته است و چند موش هم براى من فرستاد تا من ببينم موش‌هائى كه باردوگاه او حمله كرده‌اند چگونه هستند . تومان‌باشى حق داشت كه مىگفت آن موش‌ها وحشت‌آور مىباشند زيرا هرموش ببزرگى يك بچه گربه بود .\r\nمن حيرت كردم كه چگونه موش‌هاى مخوف ، اردوگاه سربازان ( روم ) را مورد حمله قرار دادند اما وارد اردوگاه سربازان ما كه وسيع‌تر بود نشدند . تا روز بعد ، اين موضوع براى من روشن نشد اما وقتى روز دميد ، اردبيلىها علت حمله موشها را باردوگاه سربازان روم ( يعنى سربازان عثمانى - م ) براى من بيان كردند . غذاى سربازان روم ، در سفر عبارت است از گندم پخته كه قبل از مسافرت با دوغ طبخ مىكنند و در آن مقدارى از علف آويشن كوهى ميريزند تا اين‌كه خوش‌طعم شود . بعد از اينكه گندم در دوغ پخته شد ، چون چسبندگى پيدا مىكند . آن را به شكل كوفته‌هاى متوسط ، هريك به اندازه يك مشت ، درميآورند و دانه‌هاى گندم بهم ميچسبد و كوفته‌هاى مزبور را ميگذارند خشك شود .\r\nآنگاه آنها را در جوال ميريزند و با قشون حمل مىكنند و وقتى سربازان اتراق كردند آن غذاى پخته را در ديگ ميگذارند و مىجوشانند و به زودى غذائى گرم و لذيذ در دسترس سربازان روم قرار ميگيرد ولى آنها نميدانستند كه بوى آويشن كوهى موش‌هاى اردبيل را جلب مىكند و به همين جهت مردم اردبيل هرگز ( آويشن كوهى ) به مصرف نميرسانند و حتى در دكان‌هاى عطارى و دوافروشى\r\n\r\n","description":"","footnote":"","page_name":" 420 ","page_number":428},
  {"content":"\r\n\r\nاردبيل آويشن كوهى بدست نميآيد چون همه ميدانند اگر آويشن كوهى در خانه يا دكان باشد آن خانه يا دكان مورد حملهء موش‌ها قرار ميگيرد .\r\nآن شب ، سربازان ( روم ) تا بامداد با موش‌هاى بزرگ پيكار ميكردند ، و آنها را مىكشتند اما نميتوانستند جلوى سيل تهاجم موش‌ها را بگيرند و بعد از اين‌كه روز دميد ، موش‌ها كه از روشنائى روز مىترسيدند . از اردوگاه رفتند اما تقريبا تمام ذخيرهء خواربار سربازان ( روم ) را خوردند و تومان‌باشى ( نصرت - التون ) مجبور شد كه در اردبيل براى سربازانش آذوقه خريدارى نمايد .\r\nزمستان نزديك بود و من نميتوانستم در فصل سرما به ( روم ) برگردم و براى تصرف ( بيزان تيوم ) بروم .\r\nمن اطلاع داشتم كه فصل زمستان ، در آذربايجان و ( روم ) هوا خيلى سرد مىشود و برودت شديد هوا قشون‌كشى و جنگ را فلج مىكند و شرط عقل اين بود كه با سرعت خود را به وطن برسانم و زمستان را در ماوراء النهر بسر ببرم و در فصل بهار عازم ( بيزان تيوم ) شوم .\r\nموكول كردن جنك ( بيزان تيوم ) بفصل بهار آينده يك فايده بزرگ هم داشت و آن اينكه تا آن موقع كشتيهائى كه من از سلطان فرنگ خواسته بودم ميرسيد و كشتىهائى كه در بنادر ( روم ) مىساختند ، تمام مىشد و من ميتوانستم با داشتن كشتىهاى كافى به ( بيزان تيوم ) حمله‌ور شوم .\r\nبه سلطان سليمان نوشتم كه از كار كشتىسازى كه پدرش ( ايلدرم بايزيد ) بدستور من شروع كرده بود فرو نماند و مراقبت كند كه كشتيهائى كه در سواحل ( روم ) ساخته مىشود براى فصل بهار آماده باشد .\r\nپس از آن ( نضرت - التون ) و سربازان او را مرخص كردم كه قبلا از فرا رسيدن زمستان بروم برگردند چون ديگر با آنها كارى نداشتم و بهر سرباز ( روم ) سه دينار مزد ، و به ( نصرت التون ) سيصد دينار بخشيدم و از اردبيل كوچ كردم و راه قزوين و رى را پيش گرفتم و بعد از اين‌كه به ( رى ) رسيدم هواى پائيز آنجا بقدرى لطيف بود كه با اين‌كه شتاب داشتم زودتر خود را به وطن برسانم دو روز در ( رى ) اتراق كردم .\r\nروزى كه من از رى بسوى خراسان به حركت درآمدم ، دسته سيورسات من كه مأمور تهيه آذوقه و عليق بود از ويرانهء نيشابور گذشت و بسوى طوس روانه شد .\r\nروزى كه از سبزوار عبور ميكردم بقاياى هرم‌هائى كه از سرهاى بريده بوجود آورده بودم هنوز ديده مىشد و من ميدانستم تا روزى كه استخوان جمجمه مقتولين باقى است كسى جرئت نميكند در سبزوار نسبت به من ياغى شود .\r\nوقتى به طوس رسيدم شهر را ويران ديدم و مردم مشغول بيرون آوردن اجساد از زير آوار بودند و دانستم كه روزى قبل از اين‌كه من وارد طوس شوم زلزله‌اى شديد هنگام شب ، در آن شهر رو داده و شهر را ويران كرده و چون مردم در خواب بودند عده‌اى كثير زير آوار رفتند و بقتل رسيدند .\r\nمن يكى از افسران خود و دو تن از معتمدين طوس را مأمور كردم كه سرپرستى ساختن خانه هاى ويران شده را به عهده بگيرند و امر كردم كه از قراى اطراف بنا و عمله بياورند و از كيسه\r\n\r\n","description":"","footnote":"","page_name":" 421 ","page_number":429},
  {"content":"\r\n\r\nمن به آنها مزد بدهند تا اين‌كه خانه‌هاى مردم ساخته شود .\r\nدر آن موقع متوجه شدم كه يكى از فوايد صحرانشينى من اين است كه دوچار آسيب زلزله نمىشوم و چون همواره در صحرا و زير خيمه بسر ميبرم اگر زلزله‌اى روى بدهد به هلاكت نخواهم رسيد .\r\nساختمان وطن من شهر ( كش ) به كلى تمام شده بود و بطورى كه گفتم ، تصميم گرفتم كه از سلاطين دنيا دعوت نمايم كه به آن شهر بيايند و در آنجا ميهمان من باشند و آن شهر زيبا را تماشا كنند من براى چهل و دو پادشاه كه همه غير از پادشاه چين خراج‌گزار من بودند دعوت‌نامه فرستادم كه دو سال ديگر در فصل بهار در كش حصور بهم برسانند .\r\nمن از اين‌جهت دعوت‌نامه را دو سال زودتر فرستادم كه پادشاهان فرصت داشته باشند به كار هاى خود برسند و هنگامى به راه بيفتند كه بتوانند دو سال ديگر در فصل بهار در ( كش ) حضور يابند چون بهترين فصل شهر ( كش ) فصل بهار است .\r\nتمام سلاطين دعوت مرا پذيرفتند و جواب دادند كه در موقع معين در ( كش ) حضور خواهند يافت .\r\nبا اين‌كه در ( كش ) عمارات زياد وجود داشت من امر كردم كه براى ميهماندارى از چهل و دو پادشاه چهل و دو كوشك بسازند و آن كوشك‌ها در يك منطقه ساخته شود و نامش را ( بلاد الملوك ) بگذارند يعنى شهر پادشاهان .\r\nپادشاه چين در جواب دعوت من نامه‌اى به زبان اويغورى فرستاد كه داراى اين مضمون بود\r\n( تيمور بيك كه خود را بزرگتر از آنچه هست معرفى مىنمايد بداند كه من پادشاه كشور چين هستم كه يك سر آن به جابلقا منتهى مىشود و سر ديگرش به جابلسا و به شماره ريك‌هاى بيابان و ماهىهاى دريا در كشور من رعيت زندگى مىكند و هنگامى كه قشون من به راه ميافتد زمين بلرزه درميآيد و كوه‌ها اگر پا داشته باشند از بيم قشون من ميگريزند . )\r\n( تو چگونه جرئت كردى كه از يك چنين پادشاه دعوت نمودى كه به خانه تو بيايد و چند عدد خشت و سنك را كه روى هم گذاشته‌اى ديدن كند )\r\n( من آن‌قدر بزرك هستم كه سلاطين دنيا وقتى ميخواهند بحضور من برسند ده بار زمين را مىبوسند تا وقتى به آنها اجازه مىدهم كه خود را بپايهء سريرم برسانند )\r\n( تو با نهادن چند خشت و سنك روى هم مباهات ميكنى و تصور مىنمائى كه يك بناى بزرگ بوجود آورده‌اى و اگر به چين بيائى و حصارى را كه اجداد من بنا كرده‌اند ببينى و مشاهده كنى كه هزارها فرسنك طول آن حصار مىباشد از فرط حيرت انگشت بر دهان خواهى برد )\r\n( اى تيمور بيك ، كدخدايان ممالك من از تو توانگرتر و متشخص‌تر هستند و اگر روزى تو از حيث ثروت و قدرت بپايهء يكى از كدخدايان من رسيدى در آن روز من به تو اجازه مىدهم كه مرا به خانه خود دعوت نمائى و تا وقتى به آن پايه نرسيده‌اى همان بهتر كه خود را يكى از چاكران من بدانى و بفكر نيفتى كه از آن حدود تجاوز نمائى )\r\nهمين‌كه اين نامه را دريافت كردم چون دو سال بموقع آمدن پادشاهان دنيا به كش مانده بود مصمم شدم كه بسوى چين بروم و بپادشاه چين ثابت كنم كه من برتر از او هستم و وقايع آينده را بعد از اين خواهم نوشت .\r\nپايان سرگذشت تيمور لنك بقلم خود او\r\n\r\n","description":"","footnote":"","page_name":" 422 ","page_number":430},
  {"content":"\r\n\r\n\r\nخاطرات اسقف سلطانيه راجع به تيمور لنگ\r\nخاطرات تيمور لنك بقلم خود او در اين‌جا بپايان رسيد و بطورىكه نقل كرد براى جنك با پادشاه چين قشون كشيد و به راه افتاد اما در راه چين همانطور كه خواب ديده بود ( و شرح خواب خود را در سرگذشتش ذكر كرد ) دچار سكته شد و هفت روز بسترى بود و روز هفتم زندگى را بدرود گفت و جسدش را بسمرقند منتقل كردند و در قبرى كه قبل از مرگ ساخته بود دفن نمودند .\r\nتيمور لنك در خاطرات خود گفت كه اسقف سلطانيه را بسفارت نزد پادشاه فرنك فرستاد تا از او درخواست كند كه برايش كشتى بفرستد و اسقف سلطانيه به خط خود راجع به تيمور لنك خاطراتى نوشته كه اينك در كتابخانه ملى پاريس موجود است و ما برحسب وعده‌اى كه داده‌ايم خاطرات مزبور را كه مختصر مىباشد از نظر خوانندگان ميگذرانيم .\r\nدر ضمن متذكر مىشويم كه به نظر ميرسد كه تيمور لنك اسقف سلطانيه را قبل از اين‌كه در شام ببيند بطورىكه در آغاز سرگذشت خود ميگويد در سلطانيه ديده بود و لذا مدتى قبل از اين وى را بسفارت بفرستد با او سابقه آشنائى داشته است .\r\nاسم او تيمور بيك است و تيمور يعنى ( آهن ) و ( بيك ) يعنى امير و دشمنانش او را باسم تيمور لنك مينامند زيرا از يك پا ميلنگد و در ايران وى را ( ميرى تابام ) ميخوانند كه به معناى فرمانفرما مىباشد .\r\nاين مرد پسرهاى متعدد داشته و در حال حاضر بيش از دو پسر ندارد كه يكى موسوم است به ( ميران شاه ) و در اين تاريخ چهل سال از عمرش ميگذرد ديگرى باسم ( سون‌هارى ) خوانده مىشود ( اسقف سلطانيه شاهرخ را به اين شكل نوشته شده است - مارسل بريون ) و بيست‌ودوسال از عمرش ميگذرد . ساير پسرهاى تيمور لنك در جنك يا كشته شدند يا به مرض مردند .\r\nميران شاه چهار زن دارد و چهار پسر و پسرهاى او بزرك هستند و هريك بيست تا سى هزار سرباز دارند و هريك از آن چهار پسر چون يك پادشاه هستند .\r\nولى همه از پدر بزرك خود ( تيمور لنك ) مىترسند و ميدانند كه اگر از اوامر او تخلف نمايند مجازات خواهند شد .\r\n\r\n","description":"","footnote":"","page_name":" 423 ","page_number":431},
  {"content":"\r\n\r\nتيمور بيك با اين‌كه امروز مردى سالخورده مىباشد خيلى قوى است و هرگز از راه پيمائى و جنك خسته نمىشود و روز و شب در صحرا بسر ميبرد .\r\nميگويند كه تيمور بيك در دوره جوانى خيلى زيبا بوده و امروز هركس او را ببيند اين گفته را قبول مىكند .\r\nثروت تيمور لنك بقدرى زياد است كه مىتواند سطح زمين را با سكه‌هاى طلا فرش كند و هرروز هزار مثقال طلا خرج آشپزخانه و شربت‌خانه خصوصى اوست .\r\nوسعت كشورهاى او آنقدر زياد مىباشد كه اگر مسافرى از مشرق كشورهاى او به راه بيفتد هرگاه يكسال متوالى راه برود ممكن است كه به مغرب قلمرو او برسد و در سرتاسر اين قلمرو وسيع براى مسافرين و كاروانيان امنيت كامل حكمفرما مىباشد و اگر در يكى از كشورهاى تيمور بيك كاروانى مورد حمله راهزنان قرار بگيرد امير آن كشور به حكم تيمور بيك كشته خواهد شد چون ( تيمور بيك ) عقيده دارد تا امير يك كشور با راهزنان همدست نباشد آنها نميتوانند در شاهراه كاروانيان را مورد حمله قرار بدهند .\r\nاز روزى كه اين مرد داراى قدرت شده تا امروز در تمام جنك‌ها فاتح گرديده و هيچ پادشاه و هيچ قلعهء جنگى نتوانسته مقابل وى مقاومت نمايد .\r\nبيرحم‌تر از اين مرد در جهان يافت نمىشود و اگر مقابل چشم او صدهزار مرد و زن و كودك را سر ببرند كوچكترين تأثير در وى نميكند و بارها اتفاق افتاده كه تمام سكنه يك شهر را تا آخرين كودك شيرخوار بقتل رسانيده و نه بزن ترحم نموده و نه به پيرمردان يكصدساله ( تيمور بيك ) به ظاهر در اجراى احكام دين اسلام خيلى دقيق است و هرشبانه روز پنج بار نماز ميخواند و در ماه صيام روزه ميگيرد و من هرگز نديده‌ام كه شراب بنوشد اما شنيده‌ام كه گاهى پنهانى باده‌گسارى مىكند .\r\nاگر تيمور بيك بخواهد مىتواند ده بار ، يكصدهزار مرد را براى جنگ بسيج كند .\r\nشماره اسب‌هاى خود او كه در ايلخىهاى وى مىچرند بيست بار يكصدهزار اسب است و شماره شترهايش از حساب افزون مىباشد و از وقتى سرزمين هندوستان را جزو قلمرو سلطنت خود كرده همواره از پنجاه تا يكصد زنجير فيل دارد ولى از آن فيل‌ها بيشتر براى تشريفات و تجمل استفاده مىشود .\r\nتيمور بيك زبان‌هاى عربى و فارسى و تركى را ميداند و در علم قرآن و علم فقه اسلامى آن‌قدر زبردست مىباشد كه هيچ عالم مسلمان نميتواند با او مباحثه نمايد .\r\nشماره قصرهاى تيمور بيك از دويست متجاوز است و در سمرقند هيجده قصر و در كش بيست قصر و در بغداد پانزده قصر و در اصفهان دوازده قصر و در شيراز هفت قصر دارد و روزى كه ببغداد غلبه كرد يك درخت طلا بدست آورد كه تمام برك‌هاى آن از جواهر بود و هيچ‌كس نتوانست قيمت آن درخت طلا و جواهر را تعيين نمايد\r\n( تيمور بيك ) در جنك مثل سربازان خود جوشن در برميكند و وارد ميدان كارزار مىشود و از مرگ بيم ندارد و با اين‌كه بدفعات به سختى مجروح شده و تا سرحد مرك رفته باز نمىترسد و خود ، در جنك‌ها شركت مىنمايد .\r\nدر نظر او ، هنگام خصومت ، مقام و مرتبه افراد ، بدون اهميت است و طورى فرمان سربريدن\r\n\r\n","description":"","footnote":"","page_name":" 424 ","page_number":432},
  {"content":"\r\n\r\nو شكم پاره كردن بزرگترين امرا را صادر مىنمايد كه پندارى از كوچكترين غلامان هستند .\r\nفقط براى علما و شعرا قائل بارزش است و آنها را محترم ميدارد و علتش اين است كه خود او دانشمند مىباشد .\r\nاز روزى كه من تيمور بيك را ديده‌ام مشاهده كرده‌ام كه پيوسته در صحرا بسر ميبرد و در خيمه ميخوابد و تصور ميكنم كه از اين‌جهت همواره در صحرا بسر ميبرد كه شماره افراد قشونش آنقدر زياد است كه نميتواند در هيچ شهر سكونت نمايد .\r\n( تيمور بيك ) بر زمين غذا مىخورد و بر زمين ميخوابد و عادت ندارد كه پشت ميز بنشيند و غذا بخورد .\r\nغذاى او گاهى برنج است و گاهى ماست ماديان و آشاميدنى او هم شير ماديان يا شربت عسل مىباشد و در جشن‌ها ، براى او كرهء اسب را كباب مىكنند و كباب كره اسب از غذاهاى لذيذ سكنه خوارزم مىباشد .\r\nهنگام صرف غذا ، سفره را در خيمه‌اى مىگسترانند كه داراى پنج ديرك است و تيمور - لنك در صدر سفره مىنشيند و ديگران يعنى پسرها و نوه‌ها و سردارانش طورى مىنشينند كه بين آنها و تيمور لنك چند ذرع فاصله باشد .\r\nتمام ظروفى كه روى سفره گذاشته مىشود از طلاى ناب است و هنگام صرف غذا هيچكس اجازه ندارد صحبت كند مگر اين‌كه مورد خطاب تيمور بيك قرار بگيرد .\r\nاگر تيمور بيك مهمان مسيحى داشته باشد اجازه ميدهد كه وى با غذا شراب بنوشد اما خود او از نوشيدن شراب پرهيز مينمايد و پسرها و نوه‌ها و سردارانش هم مجاز نيستند شراب بنوشند .\r\nدر هيچ‌جاى دنيا ، انضباطى به اندازه انضباط قشون تيمور بيك وجود ندارد افسران قشون تيمور لنك به نسبت ده برابر ، يكى از ديگرى برتر هستند و فرمانده ده سرباز باسم ( اون‌باشى ) و فرمانده يكصد سرباز باسم ( يوزباشى ) و فرمانده هزار سرباز باسم ( مين‌باشى ) و فرمانده ده‌هزار سرباز باسم ( تومان‌باشى ) خوانده مىشود .\r\nاگر يك مين‌باشى بهزار سرباز كه تحت فرماندهى او هستند امر كند كه خود را در آتش بيندازند بيدرنگ امر او را بموقع اجرا خواهند گذاشت و هرسرباز ميداند كه اگر از اجراى امر افسرى كه فرمانده او مىباشد خوددارى كند زنده پوستش را خواهند كند انضباط در ارتش تيمور لنك آنقدر دقيق است كه اگر يك سرباز مرتكب خلاف شود با خنجر شاهرگ خود را قطع مىنمايد و خودكشى مىكند تا اين‌كه گرفتار مجازات نگردد .\r\nوقتى كه تيمور بيك فرمان قتل عام و چپاول را در يك شهر صادر مىكند پرچم سياه برميافرازد و شهرى كه در آن پرچم سياه ( تيمور بيك ) افراشته شده باشد از صفحه روزگار نابود مىشود .\r\nهنگامى كه تيمور بيك به ( روم ) رفت شهرى را كه بين ارمنستان و انگوريه بود مورد محاصره قرار داد و وقتى بر شهر غلبه كرد تمام سكنه آن شهر را در چاه‌هاى آنجا انداخت و چاه‌هاى شهر را با جسد كسانى كه زنده بچاه‌ها انداخته ميشدند پر كرد .\r\nدر شهرهائى كه مردم آن بدون جنك تسليم مىشوند مال و جان و ناموس مردم محفوظ است و اگر در آن شهرها سربازى بيك زن تعرض نمايد يا مال كسى را تصرف كند آن سرباز و فرمانده مستقيم او بامر تيمور بيك بقتل ميرسند و به همين جهت هرشهر كه از طرف تيمور بيك محاصره گردد\r\n\r\n","description":"","footnote":"","page_name":" 425 ","page_number":433},
  {"content":"\r\n\r\nتسليم مىشود مگر شهرهائى كه سلاطين آنها نخواهند مطيع تيمور بيك شوند .\r\nيكى از چيزهائى كه سبب گرديده ( تيمور لنك ) مقتدرترين مرد جهان شود استفاده از باروت است .\r\n( تيمور لنك ) از راز ساختن باروت مستحضر است و در تمام جنك‌هاى بزوك مقدارى از مواد خام باروت را با خود ميبرد و در نزديكى قلاعى كه ميخواست آنها را بگشايد باروت ميساخت و آنگاه ديوار قلعه را باحتراق باروت ويران ميكرد .\r\nمن تصور نميكنم در جهان بيرحم‌تر از ( تيمور بيك ) مردى آمده باشد و شايد هرگز نيايد .\r\nوقتى دمشق را محاصره كرد براى سكنه شهر پيغام فرستاد كه تسليم شويد و دروازه‌ها را به روى قشون من بگشائيد و گرنه به هلاكت خواهيد رسيد .\r\nسكنه شهر از بيم ( قوتول حمزه ) حكمران دمشق جرئت نكردند تسليم شوند و با اينكه ( قوتول حمزه ) ارابه‌هاى جنگى بزرك داشت نتوانست ( تيمور بيك ) را از پيرامون شهر رد كند .\r\nتيمور بيك حصار شهر را با احتراق باروت ويران كرد و وارد شهر شد .\r\nمقابل مسجد عمر يكى از علماى بزرگ مسلمان باسم نظام الدين شامى با عجز و التماس از ( تيمور بيك ) خواهش كرد كه دست از كشتار بردارد اما ( تيمور بيك ) بانك زد اگر تو اهل علم نبودى مىگفتم كه زنده پوست از تنت بكنند و آنقدر از مردم دمشق كشت كه جز صنعتگران و دانشمندان و شعرا كسى باقى نماند و دوهزار شتر بار زروسيم و جواهر و پارچه‌هاى زربفت و فرش‌هاى گرانبها از دمشق به وطن خود ماوراء النهر فرستاد و همين مرد خونخوار و بىرحم در دمشق يك كنگره بزرگ از علماى اسلامى تشكيل داد تا راجع به قرآن بحث كنند\r\nتنها كسى كه توانست ( تيمور بيك ) را فريب بدهد بدون اينكه مجازات شود ( اديگ‌بى ) پادشاه تتارستان بود ( كشور تتارستان ) محلى بود كه امروز باسم شبه جزيره كريمه در جنوب روسيه خوانده مىشود ( مارسل - بريون )\r\n( تيمور بيك ) ميخواست براى پسرش زن بگيرد و يك ايلچى بكشور تتارستان فرستاد و از ( اديگ‌بى ) دخترش را براى پسر خود خواستگارى كرد .\r\n( اديگ‌بى ) گفت من حاضرم كه دخترم را به پسر ( تيمور بيك ) بدهم اما ثروت ندارم و نمى توانم جهيزى كه متناسب با شأن و عظمت پادشاهى چون ( تيمور بيك ) است با دخترم بفرستم و اگر دخترم را بدون جهيز بسوى ماوراء النهر حركت بدهم باعث سرشكستگى خود من خواهد شد .\r\n( تيمور بيك ) گفت جهيز دخترت را خود من فراهم مىكنم و براى تو ميفرستم تا اينكه با دخترت بماوراء النهر بفرستى و همه تصور كنند آن جهيز را تو خود با دخترت فرستاده‌اى و آبرويت محفوظ بماند .\r\n( تيمور بيك ) بيست و پنج شتر را با زروسيم و جواهر و پارچه زربفت و شال‌هاى كشميرى بار كرد و هشت تن از افسران برجسته خود را مأمور نمود كه آن گنج را براى ( اديگ‌بى ) ببرند و دخترش را براى پسر او بياورند .\r\nافسران با شتران حامل گنج بسوى شهر ( سقراط ) پايتخت كشور تتارستان به راه افتادند ( اسقف سلطانيه راجع باسم پايتخت تتارستان اشتباه كرده و اسم آن شهر ( سوداك ) بود - مارسل - بريون ) .\r\n\r\n","description":"","footnote":"","page_name":" 426 ","page_number":434},
  {"content":"\r\n\r\nبعد از اينكه كاروان حامل گنج وارد پايتخت تتارستان شد ( اديگ‌بى ) پادشاه آن كشور افسران ( تيمور بيك ) را بزندان انداخت و زروسيم و جواهر و پارچه‌هاى گرانبها را ضبط كرد و دخترش را نفرستاد و ( تيمور بيك ) نه توانست كه زروسيم و جواهر و بارهاى گرانبهاى خود را پس بگيرد و نه توانست افسرانش را كه در زندان تتارستان بودند آراد كند و من از او شنيدم كه مىگفت هيچكس مثل ( اديگ‌بى ) مرا فريب نداد .\r\nشكوه دربار تيمور بيك را هيچ پادشاه نداشته است .\r\nيكى از چيزهائى كه دربار تيمور بيك را باشكوه مىكند حضور گروگان‌ها در آن دربار است با لباس‌هاى زيباى محلى آنها .\r\nرسم تيمور بيك اين است كه پسر جوان يا برادر جوان پادشاه يا اميرى را كه خراج‌گزار او مىباشد گروگان ميگيرد و آنها در دربار تيمور بيك زندگى مىكنند و هيچ‌كس مزاحم آنان نمىگردد و هريك از آن شاهزادگان يا اميرزادگان در دربار تيمور بيك داراى يك دربار خصوصى هستند .\r\nمنظور تيمور بيك از گرفتن گروگان اين است كه سلاطين و امرائى كه خراج‌گزار او هستند شورش نكنند و بدانند كه هرگاه مبادرت به شورش نمايند پسر يا برادرشان بدستور تيمور - بيك بقتل خواهند رسيد .\r\nتمام سلاطين و امراى هندوستان و ايران و شام و روم ( تركيه ) قبچاق ( يعنى كشورى كه در شمال كوههاى قفقازيه قرار گرفته بود ) در دربار تيمور بيك گروگان دارند و اتفاق افتاده كه گروگان‌ها به نفع ( تيمور بيك ) در جنگها شركت نموده و حتى بقتل رسيده‌اند .\r\nتيمور بيك علاوه بر ثروتى كه بر اثر تاراج شهرهاى بزرك مثل اصفهان - بغداد - دمشق و غيره بدست آورده در تمام كشورهائى كه قلمروى سلطنت وى مىباشد يك دهم از مجموع درآمد سلاطين و حكام را وصول مىكند و از محل درآمد مزبور بافسران و سربازان خود مستمرى مىدهد .\r\nتمام افسران و سربازان تيمور بيك از او مستمرى ميگيرند و اگر ( تيمور بيك ) اطلاع حاصل كند كه يكى از افسران يا سربازان او به زور از يك دكاندار يا ديگرى چيزى گرفته و بهاى آن را نپرداخته او را بقتل مىرساند .\r\n( تيمور بيك ) مردى است كه بدين خود ايمان دارد و شبانه‌روزى پنج بار در هرنقطه از جهان باشد نماز ميخواند و داراى مسجدى است كه قطعات آن را حمل مىكنند و بهرجا كه اتراق مىنمايند قطعات مجزا را بهم وصل مىكنند و ( تيمور بيك ) در آن مسجد نماز مىخواند .\r\nتيمور بيك شراب نمىآشامد و از هرچيز كه مغاير با احكام دين اسلام باشد اجتناب مىكند ،\r\nبا اينكه تيمور بيك از چيزهائى كه در دين اسلام جزو منهيات است پرهيز مىنمايد نسبت به شرابخوارى و زن‌هاى روسپى سخت‌گير نيست ولى از گناه قوم لوط بسيار متنفر است و مرتكبين آن گناه را بقتل مىرساند .\r\n( تيمور بيك ) ظروف بلور را دوست مىدارد و علاقمند است كه در ظروف بلور آب بنوشد .\r\nاواكول نيست و در صرف غذا از حد اعتدال تجاوز نمىنمايد و دوست دارد كه در بعضى از غذاهاى او و بخصوص در برنج زعفران بريزند .\r\n\r\n","description":"","footnote":"","page_name":" 427 ","page_number":435},
  {"content":"\r\n\r\n( تيمور بيك ) از پاى چپ ميلنگد و هيچ يك از پزشكان دنيا نتوانستند پاى چپ او را كه در يكى از جنگها مجروح شده بود معالجه نمايند زيرا عصب پاى چپ او ، قطع شده است .\r\nبا اينكه آن مرد از پاى چپ ميلنگد و در اين دوره سالخورده مىباشد ، چالاك است و كوچكترين اثر فتور در او به چشم نمىرسد و فقط موى سر او قدرى سفيد شده است .\r\nشايد در دنيا كسى بوجود نيامده كه حافظه‌اى قوىتر از حافظه ( تيمور بيك ) داشته باشد و يكى از عوامل موفقيت اين مرد نيروى حافظه اوست اگر از بام تا شام يكصد نفر از امرا و افسران خود را بپذيرد و براى هريك از آنها دستورى صادر كند كه با دستور ديگرى فرق داشته باشد تمام آن دستورها را به ياد دارد و ميداند كه هريك از اوامر وى در چه موقع بايد اجرا شود و كسى كه مامور اجراى امر مىباشد اگر در موقع معين آن را بموقع اجرا نگذارد بقتل خواهد رسيد\r\nاين را تمام كسانى كه در پيرامون تيمور بيك هستند ميدانند و اطلاع دارند كه اگر كارى را قبول كردند و در موقع معين بانجام رسانيدند مرگشان حتمى است .\r\nاما اگر هنگام دريافت دستور مشكلات كار را بگويند و از تيمور بيك براى بانجام رسانيدن آن مهلتى طولانى بخواهند ، به آنها مهلت ميدهد .\r\nچون همه ميدانند كه تيمور بيك در مورد بانجام رسانيدن كار در موقع معين كوچكترين تاخير را روا نمىدارد هركسى كه عهده‌دار كارى مىشود سعى مينمايد آن را در موقع معين باتمام برساند .\r\nوقتى تيمور بيك مشغول ساختن شهر ( كش ) بود دو نفر از معماران آن شهر را سر بريد زيرا ساختمان قسمتى از شهر را به آنها واگذار نموده بود و آنها نتوانستند در موقع مقرر عماراتى را كه بايد بسازند باتمام برسانند .\r\nوقتى تيمور لنك از جنك مراجعت كرد و براى سركشى به شهر ( كش ) رفت مشاهده نمود كه عمارات باتمام نرسيده و معمارها گفتند كه اگر امير تيمور به آنها فقط دو ماه وقت بدهد آن عمارات را باتمام خواهد رسانيد .\r\nولى ( تيمور بيك ) درخواست آنها را نپذيرفت و امر بقتل هردو داد و دو معمار ديگر را مامور اتمام كار نمود .\r\nدر مسافرت‌ها و ميدان جنك تيمور لنك شريك تمام خستگىها و محروميت‌هاى افسران و سربازان خود مىباشد و آنها از اين موضوع آگاه هستند\r\nهرافسر و سرباز ( تيمور بيك ) ميداند كه اگر ابراز شجاعت نمايد پاداش خواهد گرفت و در صورتى كه سستى كند ، مجازات خواهد شد و سستى و جبن در جنك آن‌قدر در قشون ( تيمور بيك ) ننگين است كه هيچ افسر و سرباز در ميدان جنك سستى بخرج نميدهد نه از بيم مجازات ( تيمور بيك ) بلكه از بيم خفيف شدن نزد همقطاران .\r\nدر جنك‌هاى بزرك و خطرناك ، خود ( تيمور بيك ) بعد از اين‌كه جانشينى براى فرماندهى قشون خود تعيين كرد در صف اول مبادرت بپيكار مىكند .\r\nبدفعات اتفاق افتاده كه زخم‌هاى مهلك خورده و اطرافيانش او را از ميدان جنك خارج كرده‌اند تا زير سم ستور بقتل نرسد .\r\nولى باز هم در جنك شركت كرده و تهورش در ميدان جنك بقدرى است كه خون\r\n\r\n","description":"","footnote":"","page_name":" 428 ","page_number":436},
  {"content":"\r\n\r\nرا در عروق افسران و سربازان وى به جوش ميآورد و آنها را براى هرنوع فداكارى آماده مىكند و بر اثر همين تهور بود كه ( تيمور لنك ) توانست با پانصد داوطلب از جان گذشته شهرى چون ( دهلى ) پايتخت هندوستان را بگشايد .\r\nمن يك بار برحسب تصادف شركت ( تيمور بيك ) را در ميدان جنك و مراجعت وى را از آن ميدان ديدم و بايد اعتراف كنم كه اين مرد از دليران روزگار است .\r\nدر آن روز وقتى از ميدان جنك مراجعت كرد من ديدم كه سراپاى او ارغوانى بود و شمشيرش از فرط خون‌آلود شدن و خشكيدن خون روى تيغ شمشير ، در غلاف جا نميگرفت و وقتى لباس رزم را از تن بيرون كرد چند زخم داشت و زخم‌هاى او را بستند و لباسش را كنار نهر آب بردند كه بشويند و خون را از آن بزدايند .\r\nقبل از اينكه من از طرف ( تيمور بيك ) بسوى فرنك بروم تيمور بيك ريش را مىتراشيد .\r\nاما بعد از اينكه از فرنك مراجعت كردم ديدم كه ريش گذاشته است و در ريش او او تار سفيد ديده مىشد .\r\n( تيمور بيك ) هنگامى كه لباس رزم در بر ندارد و مغفر برسرش ديده نمىشود يك كلاه سفيد بر سر ميگذرد .\r\nدر فصل زمستان كلاه سفيد او از نمد ماليده مىشود و در فصل تابستان كلاه سفيدش را از پارچه‌اى ابريشمين ميدوزند و براى اين‌كه درست بر سر قرار بگيرد در كلاه آستر ميگذارند و همواره چند قطعه ياقوت و الماس بر كلاهش ميدرخشد .\r\n( تيمور بيك ) در لباس ، الوان سفيد و زرد و قرمز را دوست ميدارد و كمتر اتفاق ميافتد كه لباس راه‌دار بپوشد و در تابستان لباس او از پارچه ابريشمى سفيد يا زرد است و در بهار و پائيز پارچه هاى ارغوانى ضخيم مىپوشد و در فصل زمستان روى لباس كليجه‌اى از پوست سنجاب يا از پوست قاقم در بر مىكند و در زمستان هم مثل تابستان مسكن وى در صحرا مىباشد .\r\n( تيمور بيك ) عطر را دوست دارد و گرانبهاترين عطرها را از اطراف دنيا براى او ميآورند و هركس كه به حيمهء ( تيمور بيك ) نزديك مىشود ، هنوز به خيمه نرسيده بوى عطر را استشمام مىنمايد .\r\nيعضى از امراى خارجى كه نزد تيمور بيك مىرفتند وقتى به او ميرسيدند به خاك ميافتادند و سر بر زمين مىگذاشتند اما تيمور بيك از عمل آنها متنفر مىشد و مىگفت كه فقط بايد بر خداوند سجده كرد و غير از خدا هيچكس درخور اين نيست كه به او سجده نمايند .\r\nاز آن پس هركس كه مىخواهد نزد تيمور بيك برود به او ميگويند كه از سجده كردن خوددارى نمايد و وقتى به او رسيد فقط يك زانو را بر زمين بگذارد سفزاى خارجى هم كه نزد تيمور بيك ميروند به همين ترتيب به او احترام ميگذارند و تيمور بيك به آنها اجازه نشستن مىدهد .\r\nدر ميدان جنك خيمه تيمور تفاوتى با خيمه افسرانش ندارد .\r\nاما در جائى كه مىخواهد اتراق كند براى سكونت وى خيمه‌هاى گرانبها ميافرازند يا ( يورت ) نصب مىكنند و بهاى هريك از خيمه‌هاى باشكوه و يورت‌هاى تيمور لنك به اندازه خراج يك كشور است .\r\nبالاى خيمه ( تيمور لنك ) پارچه‌هاى زربفت و ارغوانى به شكل پرچم نصب مىكنند و وقتى باد ميوزد و آن پارچه‌ها را به حركت درمياورد منظره‌اى بسيار زيبا بوجود ميايد و درون خيمه تيمور لنك ، باقتضاى فصل با پارچه‌هاى زرين و ارغوانى يا شال‌هاى كشمير و فرش‌هاى بسيار نفيس تزيين مىشود .\r\n\r\n","description":"","footnote":"","page_name":" 429 ","page_number":437},
  {"content":"\r\n\r\nروزى كه سفير ( هانرى سوم ) پادشاه كشور كاستيل ( واقع در اسپانيا ) در سمرقند بحضور ( تيمور بيك ) رسيد من آنجا بودم .\r\nسفير مزيور ( گونزالز كلاويخو ) خوانده مىشد و دومين سفيرى بود كه ( هانرى سوم ) نزد ( تيمور بيك ) ميفرستاد و سفير اول را هنگامى اعزام داشت كه تيمور بيك در ( رم ) با ( ايلدرم بايزيد ) ميجنگيد و آن سفير در جنك ( انگوريه ) حاضر بود و رشادت تيمور بيك و سربازانش را ديد و وقتى ميخواست به ( كاستبل ) مراجعت نمايد ( تيمور بيك ) آن‌قدر اشياء گرانبها براى تقديم كردن بپادشاه كاستيل به او داد كه براى حمل آنها بيست استر لازم شد و از جمله ( تيمور بيك ) دو تن از كنيزان مسيحى خود را كه بسيار زيبا بودند بوسيله آن سفير نزد پادشاه ( كاستيل ) فرستاد ،\r\nطورى ( هانرى سوم ) سلطان كاستيل ( در اسپانيا ) مجذوب عظمت و سخاوت ( تيمور بيك ) گرديد كه يك سفير ديگر باسم ( گونزالز كلاويخو ) را نزد ( تيمور بيك ) فرستاد و من آن سفير را در سال 1403 و دو سال قبل از مرگ تيمور بيك ( كه بمرص سكته نزديك خاك چين زندگى را بدرود گفت ) ديدم .\r\nروز دوشنبه هشتم ماه سپتامبر سال 1403 ميلادى در شهر سمرقند مقرر شد كه سفير پادشاه ( كاستيل ) بحضور ( تيمور بيك ) برسد .\r\nدر آن روز ( گونزالز كلايخو ) عاليترين لباس خود را پوشيد و هدايائى را كه از طرف پادشاه ( كاستيل ) آورده بود بدست همراهان داد و آنها پيشاپيش سفير حركت ميكردند تا به جائى رسيدند كه نزديك كاخ تيمور بيك بود .\r\nدر آنجا عده‌اى از ملازمان تيمور بيك حضور داشتند و از سفير ( كاستيل ) استقبال كردند و او و همراهانش را از اسب‌ها فرود آوردند و هدايائى را كه براى ( تيمور بيك ) آورده بود از همراهانش گرفتند و آن هدايا را روى دو دست نهادند و با احترام جلو افتادند تا اينكه به دربند دوم كاخ ( تيمور بيك ) رسيدند ،\r\nدر آنجا شش فيل داراى يراق زرين و ارغوانى كه روى هريك از آنها هودجى از چوب فوفل هندوستان قرار داشت ديده شد و هداياى پادشاه كاستيل را در هودج‌ها نهادند و فيل‌ها به راه افتادند تا كه بدربند سوم كاخ رسيدند .\r\nدر آنجا هدايا را از هودج‌ها خارج كردند و سه نفر از نواده‌هاى تيمور بيك سفير ( كاستيل ) را استقبال كردند و يكى از رجال دربار ( تيمور بيك ) زير بازوى ( گونزالز - كلاويخو ) را گرفت و به اين ترتيب بسوى طالارى كه تيمور بيك در آن نشسته بود روان شدند .\r\n\r\n","description":"","footnote":"","page_name":" 430 ","page_number":438},
  {"content":"\r\n\r\nهداياى پادشاه ( كاستيل ) روى دست بوسيله عده‌اى از خدمه تيمور بيك جلو برده شد و در عقب هدايا سه نوه تيمور بيك حركت ميكردند و عقب آنها سفير ( كاستيل ) در حالىكه زير بازويش را گرفته بودند گام برميداشت و بعد از او ملازمانش حركت كردند تا اين‌كه به جائى رسيدند كه ( تيمور بيك ) را ديدند .\r\nدر آنجا سفير پادشاه ( كاستيل ) يك زانو را بر زمين نهاد و دو دست را روى سينه گذاشت و تعظيم كرد و لحظه‌اى به آن حال بود و برخاست\r\nبعد از اينكه چندين گام ديگر برداشت باز زانو را بر زمين نهاد و تعظيم كرد .\r\nرويهم ، تا وقتى كه سفير پادشاه كاستيل بحضور تيمور بيك رسيد هفت‌بار زانو را بر زمين نهاد و تعظيم نمود .\r\nوقتى سفير كاستيل بحضور تيمور بيك رسيد هدايائى را كه آورده بود ، مقابل تيمور بر زمين نهاده بودند .\r\nتيمور به زبان عربى كه ميدانست ( گونزالز - كلاويخو ) آن را مىفهميد پرسيد حال پسر عزيز ما پادشاه كاستيل كه ميدانيم بزرگترين پادشاه فرنگ مىباشد چگونه است ؟\r\n( كلاويخو ) جواب داد حال او بسيار خوب است و براى امير بزرگوار ، از خداوند استدعاى سلامتى و طول عمر مىكند .\r\nآنگاه سفير ( كاستيل ) نامهء پادشاه متنوع خود را بدست تيمور لنگ داد و امير تيمور نامه را گرفت و پرسيد اين نامه بچه زبان نوشته است .\r\n( گونزالز - كلاويخو ) جواب داد به زبان اسپانيائى .\r\nامير تيمور گفت : در اينجا ما غير از تو و همراهانت كسى را نداريم كه بتواند زبان اسپانيائى را بخواند و نامه را بعد از اين‌كه غذا صرف شد خواهيم خواند .\r\nخدمه تيمور بيك در آن موقع هداياى پادشاه ( كاستيل ) را كه مقابل امير تيمور نهاده بودند از جلوى آن مرد بزرگ برداشتند تا ببرند و امير تيمور به سفير كاستيل گفت حتى اگر تو بدون هدايا نزد من ميآمد ولى مژده سلامتى پادشاه كاستيل را براى من ميآوردى خوشوقت مىشدم .\r\nتا آن موقع سفير كاستيل و همراهانش ايستاده بودند و بعد از اينكه هدايا برده شد تيمور - لنگ دستور داد كه سفير كاستيل و يك‌نفر از اعضاى هيئت سفارت ، كه بعد از سفير ، بر ديگران از حيث رتبه مزيت داشت طرف راست او بنشيند و ساير اعضاى سفارت ، مجاز شدند كه در طرف چپ امير تيمور بفاصله هفت ذرع از او جلوس كنند .\r\nخود امير تيمور روى يك دوشك كوچك به شكل چهارزانو جلوس كرده ، كلاهى از نمد سفيد مرصع بجواهر رنگارنگ و داراى ابلق بر سر نهاده بود .\r\nآنگاه غذا آوردند و من اگر بخواهم بگويم چقدر غذا آورده شد و اغذيه‌اى كه براى پذيرائى از سفير پادشاه كاستيل طبخ كردند چند نوع بود بايد صفحات بسيار را بنويسم .\r\nچند نوع از غذاهائى كه آن روز آوردند عبارت بود از گوسفندهاى بريان شده در پوست و كره اسب‌هاى بريان شده زير آتش بوته‌هاى خشك بيابان .\r\nكباب كره اسب يكى از بهترين غذاى سكنه صحرانشين ماوراء النهر است و كره اسب را ذبح مىكنند و پوستش را مىكنند و آنگاه شكمش را ميدرند و احشاء و امعاء كره اسب را بيرون ميآورند\r\n\r\n","description":"","footnote":"","page_name":" 431 ","page_number":439},
  {"content":"\r\n\r\nو مىشويند و تميز مىنمايند . آنگاه احشاء و امعاء را در شكم كره اسب قرار ميدهند و مقدارى روغن و سبزىهاى معطر در آن مىريزند و شكم را مىدوزند و كره اسب را در پوست آن‌جا ميدهند و آن پوست هم دوخته مىشود و كره اسب زير آتش بوته‌هاى خشك بيابان قرار ميگيرد و من از آن غذا خورده‌ام و بسيار لذيذ است .\r\nكره‌هاى اسب بريان را بعد از اينكه در سينىهاى بزرك ( كه هريك را چند نفر حمل ميكردند ) ميآوردند و بر زمين مىنهادند قطعه‌قطعه ميكردند و گوشت ران آن را مقابل تيمور لنگ و سفير ( كاستيل ) و عضو اول هيئت سفارت ميگذاشتند .\r\nهمچنين قسمتى از امعاء و احشاى كره اسب را مقابل آنها مىنهادند و در آن روز بيش از دويست گوسفند و كره اسب را بريان كرده بودند كه براى غذاى يكسال بلكه زيادتر هيئت سفارت اسپانيا كافى بود .\r\nهنگام صرف غذا در ظروف طلا بميهمانان آشاميدنى ميدادند و تيمور لنگ و رجال دربار او از بين آشاميدنىها فقط دوغ ماديان مىنوشيدند .\r\nبعد از صرف غذا سفير پادشاه ( كاستيل ) نامه آن پادشاه را براى تيمور لنك خواند و امير تيمور از شنيدن مضامين نامه ابراز خوشوقتى كرد و گفت ، سفيرى را با هدايا و نامه‌اى كه جواب نامه پادشاه كاستيل مىباشد باسپانيا خواهد فرستاد .\r\nاز آن روز ، تا مدت هفت روز ، يعنى تا روز پانزدهم ماه سپتامبر 1453 ( تيمور بيك ) هرروز در يكى از قصرهاى خود بافتخار سفير پادشاه كاستيل ميهمانى داد و هردفعه تشريفات ميهمانى نسبت بروز قبل تغيير ميكرد در روز اول با فيل‌هائى كه يراق مرصع داشتند از او استقبال كردند و روز دوم با اسب‌هاى يدك كه همه داراى زين و برگ مرصع بودند از وى استقبال نمودند و روز سوم با استرهاى زيبا و روز چهارم با شترهاى لوك كه داراى جهاز و يراق مرصع بودند از سفير استقبال نمودند و هرروز تشريفات استقبال و پذيرائى از ( گونزالز - كلاويخو ) تغيير ميكرد و بعد از ميهمانيهاى دربارى كلاويخو فصل زمستان را در ماوراء النهر ماند و در فصل بهار عازم كشور خود گرديد و من فكر ميكنم كه به زودى در جهان پادشاهى نخواهد آمد كه از جهت قدرت و ثروت و سخاوت به مرتبه تيمور بيك برسد . . .\r\nپايان خاطرات اسقف سلطانيه راجع به تيمور لنگ و پايان كتاب\r\n\r\n\r\n","description":"","footnote":"","page_name":" 432 ","page_number":440}
  ]