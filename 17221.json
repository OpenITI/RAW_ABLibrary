[
  {"content":"\r\n\r\nبسم الله الرحمن الرحيم\r\nشرح منطق مظفر\r\nجلد اول\r\nعلى محمدى خراسانى\r\nانتشارات الامام الحسن بن على عليهما السلام\r\n\r\n","description":"","footnote":"","page_name":" 1 ","page_number":1},
  {"content":"\r\n\r\nمحمدى خراسانى ، على ، 1337 -\r\nشرح منطق مظفر / على محمدى خراسانى . - قم : الامام الحسن ابن على ( ع ) ، 1385 .\r\n2 ج .\r\n( ج . 1 ) isbn 964 - 7686 - 00 - 5\r\n( ج . 2 ) isbn 964 - 7686 - 01 - 3 - 00 - 5\r\nفهرست نويسى براساس اطلاعات فيپا .\r\nكتابنامه به صورت زيرنويس .\r\n1 . مظفر ، محمد رضا ، 4 - 19 - 1964 . المنطق - نقد و تفسير . 2 . منطق . الف . مظفر ، محمدرضا ، 1904 - 1964 - المنطق . شرح . ب . عنوان . ج . عنوان : المنطق . شرح .\r\n68028 م 4 ع / 78 bc 160\r\n1385\r\nشح منطق مظفر جلد اول\r\nنويسنده : على محمدى خراسانى\r\nناشر : الامام الحسن ابن على عليهما السلام * چاپ : پنجم 1386 * شمارگان : 2000 جلد * چاپخانه : عترت * ليتوگرافى : سپهر اسكنر\r\n* تلفن مراكز پخش : قم : 2923 - 77 و 7748383\r\nقيمت دورهء دو جلدى : 7500 تومان\r\n* تمامى حقوق c براى ناشر محفوظ است *\r\n\r\n","description":"","footnote":"","page_name":" 2 ","page_number":2},
  {"content":"\r\n\r\n\r\nجلد اول\r\n\r\nپيشگفتار\r\n\r\nامتيازهاى انسان\r\nقلم آفرينش بر صفحهء وجود و هستى كلمات بىشمارى را به رشتهء تحرير در آورده است . از جملهء اين كلمات و بلكه كامل‌ترين كلمهء خلقت ، انسان است كه همهء موجودات ديگر عالم ، طفيل وجود او و در مسير كمال او آفريده شده‌اند . انسان با ساير حيوانات مشتركاتى دارد ولى ويژگيهايى در او وجود دارد كه در هيچ حيوان ديگر وجود ندارد و دست‌كم براى ما اين‌گونه مشهود است كه اين ويژگىها در انسان بارزتر است و مصاديق اتمّ آنها در بشر است . در اينجا برخى از اين امتيازات را فهرست‌وار برمىشماريم :\r\n1 . آينده‌نگرى : انسان مىتواند آيندهء بسيار دور را در نظر گرفته و براى آن آماده شود . مثلا احتمال مىدهد كه ده سال ديگر فلان حادثهء طبيعى به جان و مال او آسيبى برساند يا فلان دشمن خارجى او را نابود سازد ، از اين‌رو ، از هم‌اكنون به فكر دفاع افتاده و به سدّسازى و فراهم آوردن وسائل و تجهيزات دفاعى پرداخته و در برابر پيش‌آمدهاى خطرناك ، خود را آماده مىسازد .\r\n2 . آزادى و اختيار : همهء حيوانات اين عالم براساس غريزه فعّاليت مىكنند و همهء عوامل طبيعى ( جمادات - نباتات - حيوانات ) به‌طور جبر ، فعّاليت‌هايى دارند و آثارى از خود پديد مىآورند و در اين مسير كوچك‌ترين اختيارى از خود ندارند . تنها انسان ، انتخاب‌گر مىباشد و به ميل و اراده بر سر دوراهى ، راهى را برمىگزيند . بر همين اساس انسان تنها موجودى است كه عصيان و نافرمانى دارد به فرموده قرآن :  أَ لَمْ تَرَ أَنَّ اللَّهَ يَسْجُدُ لَهُ مَنْ فِي السَّماواتِ وَ مَنْ فِي الْأَرْضِ وَ الشَّمْسُ وَ الْقَمَرُ وَ النُّجُومُ وَ الْجِبالُ وَ الشَّجَرُ وَ الدَّوَابُّ وَ كَثِيرٌ مِنَ النَّاسِ وَ كَثِيرٌ حَقَّ عَلَيْهِ الْعَذابُ  « 1 »\r\n3 . سخن‌گويى : از آن رهگذر كه انسان موجودى اجتماعى است و به تنهايى نمىتواند همهء نيازهاى خويش را برآورده سازد ، بلكه بايد بر ساير انسان‌ها دست‌به‌دست داده ، هميارى و همكارى كند تا بر مشكلات فايق آيد و به خواسته‌هايش جامهء عمل بپوشد و ناچار است كه مقاصد خويش را به ديگران تفهيم كند ، از اين‌رو ، خداى حكيم ، ابزار و مجارى اين امر را در اختيار او قرار داده و همراه با تنفّس كه از ضروريات حيات\r\n\r\n\r\n","description":"","footnote":"\r\n( 1 ) . سورهء حج ، آيهء 18 .\r\n","page_name":" 3 ","page_number":3},
  {"content":"\r\n\r\nاو است ، بدون كمترين زحمتى ، كلماتى را به زبان آورده و از نهانخانه جان خويش خبر مىدهد و بر اين اساس او را ناطق به نطق ظاهرى گويند .\r\n4 . تفكّر و انديشه : بزرگ‌ترين ويژگى انسان داشتن فكر و انديشه است . در سايهء فكر است كه بشر پيوسته مجهولات خود را به معلوم تبديل كرده و بر معلومات اوّليه و بديهيه و فطريهء خويش مىافزايد . به واسطهء فكر است كه به حقايق و قوانين كلى عالم دست مىيابد . در منطق ارسطويى ، از قواعد تفكّر و انديشهء صحيح گفتگو مىشود . در اينجا اشاره‌اى كوتاه به فلسفهء پيدايش منطق ارسطويى مىنماييم : مرحوم شهيد مطهرى ( ره ) در پاورقيهاى اصول فلسفه و روش رئاليسم مىفرمايد « 1 » : سفسطه در يونان باستان در قرن پنجم قبل از ميلاد در اثر دو امر صورت گرفت :\r\n1 . ظهور آراء و عقايد فلسفى ضدّونقيض .\r\n2 . رواج فوق‌العادهء فنّ خطابه كه در اثر منازعات مالى زيادى كه در بين مردم آن سرزمين ، پيدا مىشد و كار به محكمه كشيده مىشد و گروهى از دانشمندان به سمت وكالت در محاكم عمومى با حضور شمارى بسيار از تماشاچيان به دفاع از حقوق موكّلين خود مىپرداختند و خطابه‌هاى مؤثرى ايراد مىكردند . . . اين گروه سعى داشتند براى هر مدعايى « حق يا باطل » دليل آورند . . . كم‌كم كار به جايى رسيد كه معتقد شدند حقّ و باطل يا صدق و كذبى در واقع نيست . . . بلكه حقّ آن چيزى است كه انسان او را حقّ بداند و باطل آن چيزى است كه انسان او را باطل بداند . به‌تدريج اين عقيده در ساير امور عالم نيز سرايت كرد و گفتند : حقيقت به‌طور كلّى تابع شعور و ادراك انسان است . . . اين گروه را به واسطهء مهارت در همهء علوم و فنون زمان خود سوفيست ، يعنى « دانشمند » مىگفتند و سوفسطايى معرّب سوفيست است . يكى از سوفيستهاى معروف ، گورگياس است ، او سه ادّعا دارد :\r\n1 . محال است چيزى موجود شود .\r\n2 . محال است كه - چيزى بر فرض وجود - شناخته شود .\r\n3 . اگر بر فرض محال چيزى شناخته شود ، قابل توصيف ( و شناسايى ) براى غير نيست .\r\nسقراط و افلاطون و ارسطو به شدّت با سوفسطائيان به مبارزه برخاستند\r\n\r\n\r\n","description":"","footnote":"\r\n( 1 ) . روش رئاليسم ، ج 1 ، ص 20 .\r\n","page_name":" 4 ","page_number":4},
  {"content":"\r\n\r\nو مغلطه‌هاى آنها را آشكار كردند و ثابت كردند كه اشياء ، با قطع‌نظر از ادراك ما ، واقعيّت دارند و داراى كيفيّت مخصوص هستند و حكمت عبارت است از علم به احوال اعيان موجودات ، آن‌طور كه هستند و اگر انسان به‌طرز صحيحى فكر خود را راه ببرد مىتواند حقايق را دريابد . ارسطو به همين منظور قواعد منطقى را براى درست فكر كردن و تميز خطا از صواب ، جمع و تدوين كرد .\r\nدر خاتمه اشاره‌اى بسيار گذرا به دانشمندان مشهور و مؤلّفين بزرگ منطق ارسطويى مىكنيم :\r\n1 . « ارسطاطاليس » : وى در شهر استاگيرا ، در سال 384 پيش از ميلاد ، متولّد شد و در سنّ هفده سالگى به آتن آمده و مدّت بيست سال در خدمت افلاطون تحصيل كرد . در سال 322 پيش از ميلاد ، در سنّ 62 سالگى وفات يافت . در فلسفه ، او را امام و پيشواى مشائين دانسته و در منطق ، وى را معلّم اوّل خوانده‌اند .\r\nكتاب منطقى او « ارغنون » ؛ يعنى ابزار نام دارد . اين كتاب مشتمل بر مباحث ذيل است :\r\n1 . مقولات . 2 . كتاب قضايا . 3 . كتاب قياس . 4 . كتاب برهان . 5 . جدليّات . 6 .\r\nسفسطه .\r\nبعدا كتاب خطابه و شعر را هم به آن افزود .\r\n2 . « فورفوريوس » : او فيلسوف معروف اسكندرانى است كه در سال 303 ميلادى وفات يافته و بخش كليّات خمس را ، كه به‌نام ايساغوجى يعنى مدخل ناميده مىشود بر منطق ارسطو افزوده است .\r\n3 . « رواقيون » سرسلسلهء آنان زينون است ، آنها به منطق اهمّيّت بسيار داده و شمارى از اصطلاحات ، فصول و ابواب منطق را تنقيح و وضع كرده‌اند . قضاياى شرطيه ، يا قياسات شرطى را نيز به منطق افزودند . اكنون كتاب خاصى در منطق از آنان در دست نيست .\r\n4 . « حكيم ابو نصر فارابى » : وى در تاريخ 257 هجرى قمرى برابر با 870 ميلادى در شهر فاراب متولّد شد . در سال 338 هجرى ( 950 ميلادى ) ، در سنّ هشتاد سالگى ، در دمشق وفات يافت . وى به منطق اهمّيّت خاصّى مىداد و به معلّم ثانى ملقّب شد .\r\n5 . « ابو على حسين بن عبد اللّه بن سينا » ، معروف به شيخ الرّئيس : او در سال 370 هجرى\r\n\r\n","description":"","footnote":"","page_name":" 5 ","page_number":5},
  {"content":"\r\n\r\nبرابر 980 ميلادى متولّد شد . در سال 428 هجرى برابر با 1037 ميلادى ، در سنّ 58 سالگى ، در همدان درگذشت . كتب منطقى او عبارتند از :\r\nالف : منطق « شفاء » كه عظيم‌ترين كتاب منطقى مىباشد .\r\nب : كتاب « نجات » كه خلاصهء شفاء است .\r\nج : « الاشارات و التّنبيهات » كه جلد اوّل آن مربوط به منطق است .\r\nد : « دانشنامهء علايى » .\r\nه : « ارجوزة في المنطق » .\r\nوى در تقسيم منطق ، مانند ساير حكماى اسلامى ، از فارابى پيروى كرده است .\r\nمسائل منطقى را به‌گونهء زير دسته‌بندى كرده است :\r\nالف : بحث در الفاظ و معانى « كتاب ايساغوجى » .\r\nب : بحث در مقولات عشر .\r\nج : بحث در قضايا .\r\nد : بحث در تأليف قضايا يعنى قياس .\r\nه : بحث در برهان .\r\nو : بحث در جدل .\r\nز : بحث در نقائض برهان .\r\nح : بحث در خطابه .\r\nط : بحث در شعر .\r\nابن سينا در فلسفه پيرو مشرب مشاء است .\r\n6 . « ابو حامد محمّد بن احمد غزالى » : وى در نيمه دوّم قرن پنجم هجرى ( قرن يازدهم ميلادى ) در عصر عبّاسى سوّم مىزيست . در سال 450 هجرى برابر 1058 ميلادى در طوس خراسان متولّد شد . در سال 505 هجرى برابر 1111 ميلادى ، در سنّ 54 سالگى ، در طوس وفات يافت . غزالى مشهور به حجّة الاسلام است . كتب منطقى او عبارتند از :\r\n1 . « محكّ النظر » . 2 . « معيار العلم » . 3 . « ميزان العمل » . 4 . « القسطاس المستقيم » .\r\n7 . « ابو الوليد محمّد بن احمد بن رشد » : او در سال 520 هجرى برابر 1126 ميلادى در\r\n\r\n","description":"","footnote":"","page_name":" 6 ","page_number":6},
  {"content":"\r\n\r\nقرطبه ، كه از مراكز علمى اندلس بود ، متولّد شد . وى در سال 595 هجرى برابر 1198 ميلادى ، در سنّ 72 سالگى وفات يافت .\r\nابن رشد بسيارى از كتابهاى منطق ارسطو را شرح كرده است . كتابهاى او در منطق عبارتند از :\r\n1 . « الضرورى في المنطق » . 2 . چند مقاله در قياس ، و مقدّمهء مطلقه ، و قياسات شرطى . 3 . « تهافت التهافت » كه ردّ بر تهافت الفلاسفهء غزالى است .\r\n8 . « شيخ شهاب الدّين سهروردى زنجانى » معروف به شيخ اشراق : وى در تاريخ 545 يا 550 هجرى قمرى متولّد و در سال 581 وفات يافته و مقتول گرديده است .\r\nاو مؤسّس مكتب اشراق است و فلسفه خود را به عنوان « نور » و « ظلمت » بنا نهاد .\r\nدر كتب زير مباحث منطقى را عنوان كرده :\r\n1 . « حكمة الاشراق » ؛ 2 . « تلويحات » ؛ 3 . « مطارحات » .\r\n9 . « محمّد بن محمّد خواجه نصير الدّين طوسى » : وى به خواجه نصير و محقّق طوسى مشهور است . خواجه در سال 597 هجرى در طوس متولّد شد و در سال 672 ه . ق در سنّ 75 سالگى وفات يافت . وى يكى از مدافعان سرسخت فلسفهء مشّاء بوده و با واسطه ، شاگرد شيخ الرئيس است . كتب منطقى او عبارت است از :\r\n1 . « اساس الاقتباس » گرچه اين كتاب فارسى است ، ولى عباراتش تمام سنگين و علمى است . اين كتاب از مفصل‌ّترين كتابهاى منطقى است .\r\n2 . « شرح اشارات ابن سينا » .\r\n3 . متن كتاب « الجوهر النضيد » .\r\n10 . « جمال الدّين حسن بن يوسف بن علّى بن مطهّر حلّى » : وى به علّامهء حلى ، آية اللّه على الاطلاق ، جامع معقول و منقول و حاوى فروع و اصول مشهور است . از معاصران خواجه طوسى بوده است . وى در تاريخ 648 هجرى متولّد و در سال 726 هجرى وفات يافت . وى در زمان سلطان خدابنده زندگى مىكرده و مشهورترين اثر منطقى او ، كتاب ارزشمند و گرانسنگ « الجوهر النّضيد » است .\r\n11 . « قطب الدّين محمود بن محمّد رازى » : وى از شاگردان علّامهء حلى بوده و در سال 776 ه . ق در دمشق وفات يافته است . از فقها ، اصوليّين و حكماى اماميه به شمار مىرود . كتب منطقى او عبارت است از :\r\n\r\n","description":"","footnote":"","page_name":" 7 ","page_number":7},
  {"content":"\r\n\r\n1 . « شرح شمسيه » . 2 . « شرح مطالع » . 3 . « شرح اشارات » كه به نام محاكمات مشهور است .\r\n12 . « قطب الدّين شيرازى » : او از شاگردان ممتاز و نامى خواجهء طوسى بوده است .\r\nكتابهاى منطقى او عبارت است از :\r\n1 . « درّة التّاج » كه در پنج مجلّد است ، جلد اوّل و دوّم آن در منطق است .\r\n2 . « شرح حكمة الاشراق » كه بخش اوّل آن منطق مىباشد .\r\n13 . « مير سيّد شريف جرجانى » : او به سال 740 هجرى در بلدهء جرجان متولّد و به سال 816 ، در سنّ 76 سالگى ، وفات يافت . كتابهاى منطقى او عبارتند از :\r\n1 . « الكبرى في المنطق » .\r\n2 . « الصّغرى في المنطق » .\r\n3 . « حاشيه بر شرح شمسيه » .\r\n4 . « شرح مطالع » استادش قطب رازى . وى از معاصرين ملا سعد تفتازانى بوده است .\r\n14 . « صدر المتألّهين شيرازى » : وى نويسندهء كتاب بزرگ « اسفار » اربعه و مؤسّس حكمت متعاليه است . وى در سال 980 قمرى متولّد و در تاريخ 1050 هجرى وفات يافته است . او از شاگردان ميرداماد و شيخ بهايى است . كتابهاى منطقى او عبارتند از :\r\n1 . « رسالة في التّصور و التّصديق » كه در پايان الجوهر النّضيد به چاپ رسيده است . 2 . « حواشى بر منطق حكمة الاشراق » كه در حاشيهء « شرح حكمة الاشراق » به چاپ رسيده است .\r\n3 . « اللّمعات المشرقيه في فنون المنطقيه » كه به فارسى ، به‌نام منطق نوين ، ترجمه و شرح شده است .\r\n15 . « مرحوم حاج ملّا هادى سبزوارى » : متولّد سال 1212 ه . ق و در گذشتهء سال 1289 ه . ق مىباشد . كتاب گرانسنگ وى به‌نام « شرح منظومه » از كتابهاى درسى سنگين حوزه‌هاى علميّه است . اين كتاب داراى دو بخش است :\r\nبخش اوّل در منطق و بخش دوّم در حكمت است . بخش منطق شرح منظومه از كتابهاى عالى منطقى است .\r\n16 . « زين الدّين عمر بن سهلان السّاوى » : وى صاحب كتاب « البصائر النّصيريه في\r\n\r\n","description":"","footnote":"","page_name":" 8 ","page_number":8},
  {"content":"\r\n\r\nالمنطق » است كه « شيخ محمّد عبده » بر آن حاشيه زده و شوراى مديران دانشگاه الازهر مصر ، در تاريخ 1898 ميلادى برابر با 1316 هجرى قمرى ، اين كتاب را با همان تعليقه‌ها جزء كتابهاى درسى منطق آن دانشگاه اعلام كرد .\r\n17 . « آية اللّه مجدّد مرحوم شيخ محمّد رضا مظفّر » : او از پيشتازان اصلاحات كتب درسى حوزه است و در فنّ خود كم‌نظير مىباشد . تمام توان خويش را در تدوين برخى از كتابهاى درسى حوزه به شيوهء جديد به كار برد . به راستى در اين راه موفّق بود و به گفتهء دانشمند محترم ، آقاى « مرتضى آل ياسين » ( در تقريظى كه بر كتاب المنطق نوشته ) وى فتح المبين و فتح الفتوح كرده است . كتاب گرانسنگ « اصول الفقه » ايشان در فنّ اصول ، « عقائد الاماميّهء » او در اعتقادات و « المنطق » ايشان در فنّ منطق جدا كم‌نظير است .\r\nمرحوم مظفّر در اين كتاب راه ميانه را پيموده است و ( نه چون كتابهاى منطقى مبسوط از قبيل : شفاء ، اساس الاقتباس ، شرح مطالع ، درّة التاج ، و . . . وسيع و فنّى است و نه مانند برخى كتابهاى ديگر مختصر و كوتاه بلكه ) همهء مطالب لازم و ضرورى را به اندازهء تبيين كرده است . جزء بهترين كتابهاى منطقى درسى حوزه‌ها است . بر اين اساس اينجانب تصميم گرفته و المنطق را به سبك اصول فقه ايشان شرح نمودم و خداوند را بر اين نعمت عظمى شاكرم .\r\nتابستان 1371 قم المقدسه - على محمّدى خراسانى\r\n\r\n","description":"","footnote":"","page_name":" 9 ","page_number":9},
  {"content":"\r\n\r\n\r\nالمدخل\r\nاز ديرباز در ميان دانشمندان متداول است كه در آغاز هر علمى ، تصويرى اجمالى از مطالبى كه در آينده مطرح خواهد شد در اختيار دانشجو گذاشته و كليّاتى را بيان مىكنند تا دانشجو با بصيرت و بينايى وارد آن علم شده ، اهميّت و ارزش آن را بفهمد و به اندازهء ارزش علم ، براى آن سرمايه‌گذارى كرده و در راه كسب آن صرف وقت كند . پيشينيان معمولا هشت امر را بازگو مىكردند كه به عنوان رؤوس ثمانيه معروف بودند و در خاتمهء كتاب حاشيه ملّا عبد اللّه يزدى بيان شده است . دانشمندان اخير ، معمولا سه امر را كه از اهمّيّت بيشترى برخوردارند بيان مىكنند كه عبارتند از :\r\n1 . تعريف علم موردنظر .\r\n2 . بيان موضوع آن .\r\n3 . بيان فائدهء علم موردنظر .\r\nجناب مظفّر - ره - در مدخل و دالان ورودى مباحث علم منطق به اين سه مطلب پرداخته و پيرامون آنها قدرى بحث فرموده است .\r\n\r\n1 . الحاجة إلى المنطق\r\nنخستين مطلبى كه توجّه مصنّف را به خود جلب نموده مسئلهء نياز ما به منطق است .\r\nسئوال : منطق چه فايده‌اى دارد و كدامين مشكل بشريت را حلّ مىكند ؟ ما از منطق چه انتظارى داريم ؟ اصولا داشتن كدام انتظار از منطق ارسطوئى ، منطقى و به‌جا است ؟\r\nدر جواب بايد گفت : كلمهء منطق مشتق از نطق است . مصدر ميمى يا اسم مكان باب نطق ينطق است ، كه در خاتمهء كتاب حاشيه ملا عبد اللّه بيان شده است .\r\nنطق دو شعبه دارد :\r\n1 . نطق ظاهرى يا تكلّم .\r\n2 . نطق باطنى يا تفكّر و تعقّل .\r\nانسان حيوان ناطق است به هردو معنا ؛ يعنى هم متكلّم است و هم متفكّر .\r\nنطق ظاهرى انسان : خداوند متعال در ميان همهء جانداران عالم ( تا آنجا كه بشر مىشناسد ) تنها انسان را داراى قوّهء نطق و تكلّم آفريده و اين نيرو را در سرشت و طبيعت\r\n\r\n","description":"","footnote":"","page_name":" 10 ","page_number":10},
  {"content":"\r\n\r\nوى جاى داده است . براى بشر حنجره و مخارج حروف قرار داده است . ابزارى به‌نام زبان در اختيار انسان گذاشته كه توسّط آن در موارد نياز و هنگام تفهيم مراد و مقصدش استفاده كند .\r\nانسان جملاتى را بر زبان جارى ساخته و از حروف هجائيّه ، كلمه ، و از كلمات كلام ساخته و ما في الضّمير خود را ( كه خود دستگاهى محيّر العقول است ) بازگو مىكند . اگر نوزاد انسان را در ميان بيابانى بگذارند و هيچكس با او سروكار نداشته باشد و كلماتى را به وى تلقين نكند ، باز قوّه نطق در او هست . و سرانجام به سنّى مىرسد كه زبان بازكرده و كلماتى را ( هرچند ناقص و شكسته يا غلط و بىمعنى ) خواهد گفت . با آنكه نعمت نطق و سخن گفتن ، فطرى ، خدادادى و مادرزادى است ، ولى سخن گفتن هم مثل ساير امور ، ضابطه و قانونى دارد . هر زبانى در عالم ( فارسى - عربى و . . . ) داراى دستور زبان مختصّ به خويش است ، كه براى صحّت گفتار ، و سخن گفتن صحيح بايد از آن قواعد استفاده كرد . نوزاد انسان توسط والدين در محيط منزل ، در قدم اوّل ، و معلّم و مربّى در محيط مدرسه ، در قدم دوّم آموزش ديده و كلمات به او تلقين مىشود تا قواعد سخن‌گويى و آيين سخنرانى را بياموزد . به‌تدريج بر معيارهاى سخنگويى مسلّط شده و مىتواند درست سخن بگويد ، چه از حيث موادّ الفاظ ( كه براى تفهيم هر مقصودى از چه مادّه‌اى مدد بگيرد ) ، چه از حيث هيئآت الفاظ ( از قبيل هيئت ماضى - مضارع ) و چه از حيث ايجاد ارتباط ميان الفاظ و كلمات ( كه از چه حروفى و نسبت‌هايى استفاده كند . )\r\nدر زبان عربى علمى كه ضوابط سخن‌گويى را دربر دارد ، دو علم ارزشمند صرف و نحو است كه با خواندن آنها و ممارست و مداومت بر قواعد آنها ، انسان مىتواند هنگام سخن گفتن و مكالمه به عربى و يا قرائت عبارات عربى ، خود را از لغزش باز دارد . در يك كلام فايدهء علم صرف و نحو و ادبيّات عرب عبارت است از : حفظ اللّسان عن الخطأ في المقال .\r\nنطق باطنى انسان : همان‌گونه كه خدا به انسان نطق ظاهرى داده و مىتواند با آن سخن بگويد و حرف دلش را بزند ، با اين حال ضوابطى داشت كه اشاره شد . همچنين خداوند حكيم و دانا و توانا بر ما منّت نهاده و نعمت ارزشمند انديشه و فكر كردن را ارزانى داشته است و بشر زير سايهء همين نعمت عظمى توانسته از صفر شروع كند و روز\r\n\r\n","description":"","footnote":"","page_name":" 11 ","page_number":11},
  {"content":"\r\n\r\nبه روز و گاه لحظه به لحظه بر ترقّى و تكامل خود بيفزايد و دست‌كم در بعد زندگى مادّى و دنيوى به پيشرفت‌هاى شگرفى نائل آيد ، تا آنجا كه دنياى امروز با همهء وسعتش از لحاظ ارتباطات ، بسان يك خانواده مىباشد . نعمت بزرگ تفكّر ، در جهان حيوانات و جانداران نيست و اگر شما زندگى اجتماعى مورچه‌ها و زنبورعسل را مطالعه كنيد مىبينيد كه از آغاز خلقت تا به امروز ، زندگى يكنواخت داشته و براساس غريزه كار معيّنى را انجام مىدهند و هيچگاه تغيير محسوسى در زندگى آنها پديد نيامده است .\r\nپس خداوند به ما نعمت فكر كردن داده و به بركت آن ، از راه معلومات پيشين ، به روشن نمودن مجهولات فائق آمده و معلومات جديدى را كسب كرده و بر معلومات پيشين مىافزاييم .\r\nلكن اين‌گونه نيست كه همهء افراد بشر در همهء افكارشان مصيب بوده و بر حقّ باشند و به اصطلاح ، همگان معصوم نيستند . شمارى اندك از افراد كه انبياء و ائمه عليهم السّلام هستند از هر جهت معصومند و بيشتر انسانها در افكار و عقائدشان دچار خطا و اشتباه مىشوند . مثلا چيزى را كه عليّت ندارد و واسطهء در ثبوت يا اثبات نيست علّت واقعى پنداشته و توسّط آن استدلال مىكند . در حالىكه اين استدلال ، مصادره به مطلوب است و ارزشى ندارد ، ولى وى خيال كرده علّت است .\r\nيا امرى را كه علّت ناقصه بوده وى علّت تامّه پنداشته است و گمان كرده كه قابل استدلال مىباشد در حالىكه مقتضى بوده نه علت تامّه . فرضا به صرف اينكه آتشى مشاهده نمود حكم به احراق مىكند . غافل از اينكه رطوبتى وجود داشته كه از تأثيرگذارى آتش جلوگيرى كرده است .\r\nيا از طريقى استدلال كرده و از آن به نتيجه‌اى مىرسد كه حقيقتا آن نتيجه ، محصول افكار و استدلالات او نيست ، ولى وى به غلط گمان كرده كه نتيجه همين است .\r\nفرض كنيد دانشمند مادّى مىگويد : من هرچه گشتم خدا را نيافتم و از اين راه به اين نتيجه مىرسد كه پس خدايى وجود ندارد . عدم الوجدان را دليل بر عدم الوجود مىگيرد . يا عدم الدليل را دليل بر عدم الحكم گرفته ؛ غافل از اينكه نيافتن ، دليل بر نبودن نيست . بلكه دليل بر ناآگاهى و ندانستن او است . او حداكثر مىتواند بگويد : « من نيافته‌ام . » نمىتواند بگويد : « پس نيست . » زيرا وى همهء عالم را با همهء وسعتش نگشته كه\r\n\r\n","description":"","footnote":"","page_name":" 12 ","page_number":12},
  {"content":"\r\n\r\nچنين ادّعايى بكند ؟ اصولا مگر خداوند موجود مادّى و محسوس است كه با چشم‌سر و با آزمايش در لابراتوار به وى برسيم ؟ و لذا هر استدلالى نتيجه‌اى ويژهء خودش را داراست . . .\r\nيا مثلا استدلالى را كه در حقيقت ، مغالطه است نه برهان ، وى اشتباها به جاى برهان از آن استفاده مىكند و گمان مىكند كه برهان است و او را به واقع مىرساند ، در حالى كه مغالطه‌اى بيش نيست و او را از حقّ دور مىگرداند .\r\nمثل اين مغالطه كه شخصى بگويد : خداوند موجود حىّ است . و هر موجود حيّى ، روزى خواهد مرد . پس خداوند هم روزى خواهد مرد .\r\nظاهر استدلال ، شكل اوّل منطقى است و لكن شرط منتج بودنش آن است كه حدّ وسط در صغرى و كبرى به يك معنى تكرار شود . در اينجا موجود حىّ در كبرى ، خصوص موجودات ممكن الوجود هستند ، و موجود حادث ، عدم بردار است . و امّا موجود واجب الوجود ( كه قديم و ازلى است ) عدم بردار نيست . و همچنين در مثل : اين شير است و هر شيرى درنده است پس اين شير درنده است كه مغالطهء استفاده از مشترك لفظى است .\r\nو گاهى انسان در اثر قصور و محدوديت‌هايى كه دارد  وَ ما أُوتِيتُمْ مِنَ الْعِلْمِ إِلَّا قَلِيلًا  « 1 » از راه مقدمات فاسد به نتائج فاسدى مىرسد .\r\nفرض كنيد يك دانشمند منطقى مىانديشد و از راه « العالم متغيّر و كل متغيّر حادث » به اين نتيجه مىرسد كه « فالعالم حادث » ولى دانشمند ديگرى مىگويد :\r\n« العالم مستغن عن المؤثّر و كل مستغن عن المؤثّر قديم » و به اين نتيجه مىرسد كه « فالعالم قديم » بىگمان يكى از اين دو انديشه باطل است . امكان ندارد كه عالم هم حادث باشد و هم قديم ؛ چون اجتماع نقيضين مىگردد . ما معتقديم كه فكر دوّم باطل است و صغراى استدلال خدشه دارد . زيراكه عالم - يعنى جميع ما سوى اللّه - ممكنات هستند و ممكن مستغنى و بىنياز از مؤثّر نيست ؛ بلكه از مسلّمات فلسفه و كلام اسلامى است كه « كلّ ممكن محتاج الى المؤثّر » پس متفكّر دوّم با مقدّمات فاسد به نتيجهء فاسدى دست يافته است .\r\nيا از راه مقدّمات فاسد به يك امر صحيحى معتقد شده ، مثلا : هنگامى كه فرزند\r\n\r\n\r\n","description":"","footnote":"\r\n( 1 ) . اسراء / 85 .\r\n","page_name":" 13 ","page_number":13},
  {"content":"\r\n\r\nدلبند پيامبر اكرم ؛ جناب ابراهيم « عليهما السلام » از دنيا رفت ، همان روز كسوف شد .\r\nشمارى از عوام مسلمين اين پديده را سند حقّانيّت و اعجاز پيامبر گرفتند . البته پيامبر صلّى اللّه عليه و آله بر حقّ بود و معجزه‌هاى فراوان هم داشت ، ولى راهى را كه آنان اختيار كرده بودند باطل بود ؛ از اين‌رو ، شخص پيامبر صلّى اللّه عليه و آله آن را ردّ كرده و فرمودند :\r\n« اين افكار خرافى براى چيست ؟ ماه و خورشيد در مدار خود حركت مىكنند .\r\nطبق قوانين حاكم بر منظومه شمسى گاهى زمين بين ماه و خورشيد حائل مىشود و خسوف پديد مىآيد . » زيرا كرهء ماه از خود نورى ندارد و تاريك است و نورش را از خورشيد مىگيرد و اگر زمين بين خورشيد و ماه فاصله شد اين نور به قسمتى از قمر يا تمام آن نمىرسد و در نتيجه گرفتگى حاصل مىشود . گاهى قمر ميان شمس و ارض فاصله مىشود و كسوف كامل يا ناقص حاصل مىگردد . گاهى سيارهء زهره مثلا حائل مىشود منتها با چشم عادى قابل روئيت نيست و با چشم مسلّح و وسائل مجهّز امروزى از قبيل تلسكوپ مىتوان آن را دريافت و مشاهده كرد .\r\nخلاصه اينكه بشر در افكار و انديشه‌هايش ، فراوان دچار خطا و اشتباه مىشود و كافى است كه مرورى بر افكار و انديشه‌هاى علمى دانشمندان در هر فنّى بكنيم كه گاهى در يك مسئله ، در طول تاريخ ، مثلا ده نظريه ابراز شده است . در اينكه امكان صدق همهء آنها وجود ندارد شكّ نيست . چون جمع بين متناقضها است . همين بهترين شاهد بر خطاى در فكر است . در اينجا بشر نيازمند قوانينى مىشود كه افكار و انديشه‌هاى او را بيمه نمايد و از خطا و اشتباه دور كند و روش صحيح انديشه و قانون صحيح فكر كردن را به وى بياموزد و انديشه‌هاى او را منظم ساخته و در مسير صحيح قرارش دهد . آن قانون مورد نياز ، قواعد منطق ارسطويى است كه ابزارى براى صحيح فكر كردن است .\r\nالبته منطق به انسان فكر و عقل نمىدهد ، زيرا نعمت عقل خدادادى است همان گونه كه علم صرف و نحو به انسان ، اصل نطق و تكلّم را نمىآموزد ، كه آن هم فطرى و طبيعى است . بلكه صرف و نحو ، راه صحيح سخن گفتن را مىآموزد ، و منطق ، شيوهء صحيح فكر كردن را .\r\nتا اينجا با فايدهء منطق آشنا شده و جواب اين سئوال را دريافتيم كه ما از منطق چه انتظارى داريم ؟ انتظار ما تصحيح افكار ما است .\r\n\r\n","description":"","footnote":"","page_name":" 14 ","page_number":14},
  {"content":"\r\n\r\nقوله : و لو قلتم :\r\nممكن است شبهه‌اى به ذهن كسى بيايد و آن اينكه : اگر فايدهء منطق حفظ ذهن از خطاى در انديشه است پس بايد دانستن منطق ، اين تأثير را داشته باشد . در حالى كه ما افراد بسيارى را مشاهده مىكنيم ( و بلكه همهء انسانهاى غير معصوم ) كه منطق را آموخته و با قواعد آن آشنا شده و از عهدهء امتحان آن هم به خوبى برآمده و گاهى پس از چند دوره تدريس ، در افكار و استدلالهايشان دچار خطا و اشتباه مىشوند . مثلا : ابن سينا كه پدر منطق است يا خواجه طوسى هم ممكن است گاهى در كلمات و كتابهايشان از اين گونه اشتباهات به چشم بخورد . پس بايد گفت : منطق فايده‌اى ندارد ، و آموختن آن وقت تلف كردن است ؟ ( البته اشكالات فراوانى به منطق ارسطويى شده كه در جاى خود بايد بحث شود و اين يكى از اشكالات است ) .\r\nقوله : قلنا لكم :\r\nمصنّف مىفرمايد : ما در جواب اين شبهه دو پاسخ مىدهيم :\r\n1 . پاسخ نقضى : افراد زيادى هستند كه قواعد صرف و نحو را مىخوانند و تدريس هم مىكنند ، ولى هنگام سخن گفتن و مكالمهء عربى ، دچار اشتباه مىشوند .\r\nپس بايد گفت ادبيّات عرب بىفايده و خواندن آن اتلاف وقت است . در حالىكه خود مستشكل به اين سخن ملتزم نيست . حال هر جوابى از اين شبهه داديد ما هم از شبهه پيشين مىدهيم .\r\n2 . پاسخ حلّى : ( ويژگى جواب نقضى اين است كه نه تنها اشكال را ريشه‌كن نكرده ؛ بلكه مضاعف مىسازد و ويژگى پاسخ حلّى اين است كه از هردو بخش رفع شبهه مىكند . ) پاسخ حلّى اين است كه عواملى چند موجب خطاى در فكر يا اشتباه در نطق كسانى كه منطق و صرف و نحو را خوانده‌اند مىشود :\r\nالف : علم منطق يا صرف و نحو براى آنان ملكه نشده ، يعنى طوطىوار چيزهايى را خوانده و حفظ كرده‌اند . ولى ممارست و مداومت نداشته‌اند تا قواعد علم در ذهنشان رسوخ كند و برايشان ملكه شود و در جاى خود از آن استفاده كنند .\r\nب : داراى ملكه هم شده ، ولى هنگام تفكر يا سخن گفتن آنها را مراعات نمىكنند . گاهى به خاطر آزمايش طرف و يا به خاطر اشتباه انداختن او عمدا ( يا براساس سهل‌انگارى ) عبارتى را غلط مىخوانند ، يا استدلال را غلط بيان مىكنند .\r\n\r\n","description":"","footnote":"","page_name":" 15 ","page_number":15},
  {"content":"\r\n\r\nج : ممكن است خطاى در تطبيق داشته باشند كه كبراى كلّى را نبايد در فلان مورد پياده مىكردند ، ولى اشتباها پياده كرده و چنين خطايى را به بار آورده‌اند .\r\nحال اينها و امثال آن سبب انحراف و كژى از حقّ مىگردد .\r\n\r\n2 . تعريف علم منطق\r\nپس از اينكه با فائده علم منطق و احتياج ما به آن آشنا شديم و دانستيم كه منطق در بخش تصوّرات ، روش صحيح تعريف كردن و در بخش تصديقات ، روش صحيح استدلال كردن را به ما مىآموزد ، اينك با تعريف علم منطق آشنا مىشويم .\r\nمنطقيان مشهور از روزگار قديم در تعريف منطق گفته‌اند : « المنطق آلة قانونية تعصم مراعاتها الذهن عن الخطا في الفكر » .\r\nدر اين تعريف چهار نكته وجود دارد كه به ترتيب بايد بررسى شوند :\r\nالف : كلمهء آلة اشاره به اين است كه منطق از علوم و دانشهاى آلى است .\r\nبيان مطلب : دانشمندان براى علوم مدوّن ، تقسيماتى ذكر فرموده‌اند كه يكى از آن تقسيمات در اينجا ذكر مىشود : علوم دوگونه‌اند :\r\n1 . علوم اصلى يا اصالى .\r\n2 . علوم آلى يا مقدّمى .\r\nعلوم اصالى عبارتند از : دانش‌هايى كه مقصود بالاصالة و مطلوب بالذّات بوده و غرض از تحصيل آنها خود آن علوم مىباشند و اصل معرفت و آگاهى به آن مسائل ، هدف است ، نه اينكه فراگيرى آنها مقدّمه‌اى براى علوم ديگر باشد . همانند علوم حكميه ، اعم از حكمت نظرى و عملى ، و به‌ويژه حكمت نظرى كه در تعريفش گفته‌اند : « هو العلم باحوال اعيان الموجودات على ما هى عليه في نفس الامر به قدر الطاقة البشريه » . « 1 »\r\nو اصولا بيشتر امور نظريّه و علميّه ، دانستن آن هدف است نه عمل به آنها .\r\nمثلا در فلسفه ، اصل شناخت وجود و هستى و آگاهى از احوال و عوارض آن مطرح است .\r\nعلوم آلى يا مقدّمى عبارتند از : دانش‌هايى كه دانستن قواعد و مسائل آنها غرض نيست و خود آنها مقصود بالذّات نيستند ، بلكه صرفا وسيله و ابزارى براى هدف\r\n\r\n\r\n","description":"","footnote":"\r\n( 1 ) . منظومه منطق ، ص 3 .\r\n","page_name":" 16 ","page_number":16},
  {"content":"\r\n\r\nديگرى هستند .\r\nمثلا قواعد صرفى و نحوى به منظور حفظ لسان از خطاى در مقال است ، و گرنه نفس آموختن اين قواعد ، ارزشى ، مطلوبيت و موضوعيتى ندارند . يا هدف از قواعد علم اصول فقه عبارت است از آگهى مجتهد از قواعد استنباط احكام و سپس به كارگيرى آنها در مقام اجتهاد و استنباط و گرنه نفس آموزش اين قوانين ، مطلوبيّتى ندارد .\r\nهمچنين است قواعد علم رجال - حديث و . . .\r\nمنطق از جملهء علوم آلى است ، يعنى هدف ، شناختن نفس مسائل و قواعد علم منطق نيست ، بلكه هدف اصلى به كارگيرى آنها در مقام استدلال است . فيسلوف در استدلالهايش ، اصولى ، رياضىدان ، طبيعىدان و هر استدلال‌كننده ديگر در مقام استدلال ، براى مراد خودش از اين قواعد استفاده كرده و استدلال خود را براساس موازين منطقى بازگو و تنظيم مىكند ، تا بتواند بر حقايق مجهول فائق آيد و هرچه بيشتر بر معلومات خويش بيفزايد و اگر از قواعد منطقى مطلع نباشد استدلال‌هايش بىارزش است . اگر هم احيانا استدلالى منتج باشد ، از مقولهء تيراندازى در تاريكى است ، كه هدف را نديده تير مىاندازد ، صد تير از هدف فاصله داشته و اتفاقا تيرى هم به هدف مىرسد .\r\nب : كلمهء قانونية : آلت و واسطهء كار بر دو قسم است :\r\n1 . آلت و وسيلهء امور جزئيه و خاصّه ، از قبيل تيشه ، كه آلت هيزم‌كنى است ، و ارّه ، كه آلت نشر و بريدن است ، و تبر ، كه آلت جدا كردن است و . . .\r\n2 . آلت امور كليّه و عامّه ، از قبيل صرف و نحو كه براى حفظ لسان از خطاى در مقال به كار مىرود و قواعد معانى و بيان و بديع كه براى معرفت فصاحت و بلاغت آليت دارد و . . .\r\nمنطق از قسم ثانى است . يعنى آلتى است قانونى و عام و كلّى . يعنى قواعد منطق ، يك سلسله راهها و روشهاى عامّ و كلّى در اختيار ما مىگذارد كه براى همهء علوم و دانشهاى استدلالى سودمند ، بلكه لازم است . در همهء علوم اعمّ از : فلسفه - كلام ، فقه و اصول ، تفسير ، حديث ، رجال ، رياضيات و علوم طبيعى از قبيل : طب ، فيزيك ، شيمى و . . . اين قواعد كاربرد دارد . هيچ علمى در جهان ، خود را از اين قواعد مستغنى نمىداند بلكه در همهء علوم ، منطق به ما مىآموزد كه چگونه از معلومات\r\n\r\n","description":"","footnote":"","page_name":" 17 ","page_number":17},
  {"content":"\r\n\r\nو اندوخته‌هاى پيشين خود استفاده كرده ، و با چينش‌هاى خاصّى به معلومات تازه‌ترى دست يازيم . شبيه علم جبر و مقابله كه از راههاى مختلف حلّ معادلات رياضى گفتگو مىكند ، و به توسط همين راهها رياضىدان مىتواند مشكلات و مجهولات حساب را حلّ كند . بر همين اساس منطق را خادم العلوم گفته‌اند ، يعنى خدمتگزار همهء علوم و دانشهاى اكتسابى و استدلالى ، چون همهء علوم بدان نياز دارند و منطق مقدّمهء همهء آنهاست ( اگرچه بيشتر در فلسفه كاربرد دارد و معروف اين است كه منطق مقدّمه فلسفه است ولى منحصر به فلسفه نيست ، بلكه در همهء علوم كاربرد دارد ) .\r\nمنطق را ميزان نيز گفته‌اند كه مشتق از وزن است و وزن به معناى سنجش و كشيدن است . ميزان اسم آلت و به معناى ابزار كشيدن يا ترازو است و نيز معيار و مقياس گويند كه ، اسم آلت عيار و قياس است و به معناى وزن كردن است .\r\nحتّى علم جبر و مقابله هم ( كه منطق را بدان تشبيه كرديم ) از قواعد منطقى مستغنى نيست ، بلكه مسائل و قضاياى جبر نيز بر علم منطق مبتنى است . از اين‌رو ، جا دارد كه به منطق اهميّت داده و مرتب بر آن مداومت كرده و با آن ممارست داشته باشيم و در حلّ تمرينات آن كوشش نماييم تا نتيجهء مطلوب را به دست آوريم .\r\nج : كلمهء مراعاتها : يعنى علم منطق ، علمى نيست كه به مجرّد دانستن قواعدش و آشنايى با مسائل آن به‌طور جبرى و اتوماتيكى ، ذهن انسان از خطاى در انديشه مصون بماند ، و از آفات انديشه رهايى يابد . بلكه در قدم اوّل آشنايى با اين قواعد ، و در قدم دوّم ، با مراعات و به كار بستن آن قواعد با دقت هرچه تمام‌تر در جاى خود مىتوان نتيجه مطلوب را به دست آورد . چنانچه صرف دانستن قواعد ادبيات عرب موجب نمىشود كه آدمى به صورت جبرى از خطاى در مقال مصون بماند ، بلكه دانستن و به كار بستن آن قواعد ، نقش اساسى را بازى كرده و اين نتيجه را مىدهد . پيش از اين به اين نكته اساسى اشاره شد كه نفس دانستن كافى نيست بلكه عوامل بسيارى ممكن است موجب خطاى فكر شود .\r\nد : كلمه : الذهن عن الخطأ في الفكر : در حقيقت اين كلمه ، فصل اخير تعريف منطق است و آن را از ساير علوم آلى ( از قبيل صرف و نحو ) جدا مىكند ، زيرا كه صرف و نحو نيز در « آلة قانونية تعصم مراعاتها » مشترك‌اند ولى فصل اخير صرف و نحو اين است كه : « اللسان عن الخطأ في المقال » و فصل اخير منطق اين است « الذهن\r\n\r\n","description":"","footnote":"","page_name":" 18 ","page_number":18},
  {"content":"\r\n\r\nعن الخطأ في الفكر » و اين‌كه قيد « في الفكر » آورده ، بدان جهت است كه ذهن انسان چندين كار انجام مىدهد كه يكى از آنها فكر كردن است و تفصيل آن را هنگام تعريف فكر بازگو خواهيم كرد .\r\n\r\n3 . موضوع علم منطق\r\nسومين مطلبى كه در مقدمه مىآوريم راجع به بيان موضوع علم منطق ، يعنى تصورات و تصديقات است ، ولى مرحوم مظفر بحث را از كلمهء علم شروع مىكند . در بيان و شرح اين قسمت بايد بگويم :\r\nوجود و هستى از عناوين و الفاظى است كه معنا و مفهوم ذهنى آن از واضح‌ترين امور است ، ولى حقيقت و كنه آن در نهايت درجهء خفا است . حاجى سبزوارى در اين باره چنين سروده است :\r\n مفهومه من اعرف الاشياء * و كنهه في غاية الخفاء \r\nهمانند كلمه وجود ، كلمهء علم هم‌معنا و مفهوم آن از بديهيات است . علم در مقابل جهل دانايى و دانستن را گويند ، ولى مصداق و حقيقت علم از امور بسيار بسيار مجمل و مبهم است كه به اين آسانى نمىتوان به كنه آن رسيد . علم در تقسيمى دو قسم مىشود :\r\n1 . علم حصولى . 2 . علم حضورى .\r\nعلم حصولى عبارت است از : حصول صورت معلوم در پيشگاه عالم ، يعنى در علم حصولى نفس معلوم ، در خارج مستقلا موجود است اگرچه صدها فرسنگ از پيشگاه عالم فاصله داشته باشد ، و تنها صورتى از آن معلوم خارجى در ذهن عالم حاضر و حاصل است .\r\nمثلا ما به موجود عجيب‌وغريبى كه در دورترين نقاط عالم و در جنگلهاى آمازون زندگى مىكند ، از راه ديدن يا شنيدن علم پيدا مىكنيم . و تصويرى روشن يا تاريك از آن در محيط ذهن داريم ، ولى خود آن معلوم از حضور ما غايب است ، و گرنه ذهن انسان گنجايش و توان آن را ندارد كه همهء معلومات به وجود عينى در ذهن گردآورى شوند . هم يخهاى قطب شمال و جنوب ، و هم آتش آتشكده‌هاى جهان ، و هم درختان سر به فلك كشيده جنگل‌ها ، و هم كوههاى عظيم دنيا و . . .\r\nعلم حضورى عبارت است از : حضور نفس معلوم با وجود خارجىاش در پيشگاه\r\n\r\n","description":"","footnote":"","page_name":" 19 ","page_number":19},
  {"content":"\r\n\r\nعالم ، مانند علم ما انسانها به خودمان ، كه هركس خودش به خويشتن خويش ، و به « من » خود ، آگاه است . وقتى انسان مىگويد : كتاب‌من ، خانهء من ، اين « من » در نزد وى حضور دارد . اينجا وادى اتّحاد عالم و معلوم است ، نفس ناطقه هم خودش عالم است ، و هم خود او معلوم است .\r\nهمچنين مانند علم ما به حالات و صفات نفسانيهء خودمان ، از قبيل گرسنگى - تشنگى ، خوف ، كرم ، شجاعت و چيزهاى ديگر كه اينها را بالوجدان مىيابيم نه اينكه صورتى از جوع يا عطش در ذهن ما مجسم شود .\r\nنيز مانند علم ما به صور نفسانيهء خودمان ، كه نفس صورت ذهنيه در محيط ذهن ما حضور دارد ، نه اينكه توسط صورت ديگرى به آن صورت عالم شويم . آرى به اشياء خارجيه توسط عكس‌بردارى ذهن و انتقاش صور آنها در صفحهء ذهن آگاه مىشويم ، ولى صور ذهنيه ، خود در نفس ناطقه و ذهن حضور دارند و گرنه تسلسل محال پيش مىآمد .\r\nنيز مانند علم ذات اقدس الهى به ذات خودش و علم خداوند به صفات و كمالات ذاتيه‌اش كه به علم حضورى است . يعنى خود آن ذات مقدّس و صفاتش ( كه عين ذات او است ) در محضر خودش حاضر است و از خود غايب نيست . آنجا عالم اتّحاد عاقل و معقول است . همچنين علم خداوند به مخلوقاتش به علم حضورى است . نفس وجودات خارجيهء اشياء ، علم فعلى حقّ تعالى مىباشند و جهان محضر خدا است .\r\nعلم حصولى و حضورى با يكديگر سه فرق دارند :\r\n1 . علم حصولى عبارت شد از : حصول يا حضور صورت معلوم در پيشگاه عالم ، ولى علم حضورى عبارت است از حضور نفس معلوم بوجوده الخارجى در نزد عالم .\r\n2 . وجودات علميه ( يا صور ذهنيهء ) معلوم به علم حصولى ، غير از وجودات عينيه ( يعنى وجودات خارجيه ) آنها است ، ولى معلوم به علم حضورى عين وجود عينى است ، يعنى همان وجود خارجى ، معلوم انسان و وجود علمى هم هست ، نه آنكه معلوم چيزى باشد و وجود عينى آن چيزى ديگر .\r\n3 . علم حصولى به دو قسم تصور و تصديق ، منقسم مىشود ، ولى علم حضورى اين اقسام را ندارد . چون تصوّر عبارت است از : حصول صورت شيئى بدون نسبت تامهء خبريه ، و تصديق حصول صورت موضوع و محمول با تصديق و حكم است ، و\r\n\r\n","description":"","footnote":"","page_name":" 20 ","page_number":20},
  {"content":"\r\n\r\nهيچكدام در علم حضورى مطرح نيست .\r\nبحث از علم حضورى ، موردنظر ما نيست و در جاى خود بحث مىشود . هدف اصلى شخص منطقى بحث از علم حصولى است . مرحوم مظفّر پيش از بيان تعريف و تقسيمات علم حصولى مقدّمه‌اى ذكر مىكند و آن اينكه :\r\nخداوند بر ما انسانها منّت گذاشته و ما را عاقل و مفكر قرار داده و بشر اين امتياز را دارد كه استعداد و توانايى فراگرفتن معارف الهى و بشرى و جميع علوم را دارا است و با رفتن به مدرسه و ادامهء تحصيل آنها را شكوفا مىكند بر خلاف ساير حيوانات كه داراى چنين استعدادهايى نيستند . حال بايد ديد علم و دانش داراى چند مرحله است ؟\r\nدر كدامين مرحله انسان با ساير موجودات زنده ، مشترك ، بلكه حيوانات قوىترند ؟\r\nدر كدام مرحله انسان از ساير موجودات جدا شده و آن مرحلهء از علم و ادراك مخصوص بشر است و ارزش والاى انسانى انسان است ؟\r\nبراى بيان مطلب مىفرمايد : علم داراى چهار شعبه و مرحله است :\r\n1 . شعبه اوّل : علوم حسيّه .\r\nمقدمه : از روزگار قديم ميان فلاسفهء الهى بحثى بوده كه افلاطون و پيروان او معتقد بودند روح و نفس ناطقه پيش از آفرينش بدن و تعلّق روح به آن در عالم ديگرى بنام عالم مثل موجود بوده و در آن عالم ، از همهء حقايق آگاه بوده ، ولى هنگامى كه از آن عالم تنزّل كرده و به اين تن خاكى تعلّق گرفته ، تمامى آنها را فراموش كرده ، گويا بدن همچون پردهء ضخيمى جلوى ديد روح را گرفته است . وقتى انسان بزرگ شده به مدرسه مىرود و كسب معلومات مىكند ، در حقيقت همهء اينها تذكّر و يادآورى گذشته‌هاست و مطلب جديدى نيست . بدين‌جهت افلاطون را طرفدار نظريهء استذكارى مىدانند .\r\nدر برابر اين نظريه ، ارسطو و پيروانش برآنند كه روح ، پيش از بدن وجود نداشته ، بلكه همزمان با آفرينش بدن آفريده مىشود و روحانية الحدوث و البقاء هم هست .\r\nيعنى از اوّل مجرد آفريده شده و به بدن تعلّق مىگيرد . بدن ، مركب روح و ابزار كار او است كه توسط اين ابزار در اين عالم به كسب كمالات و معلومات مىپردازد و از راه چشم و گوش و عقل به حقايق نايل مىشود . اين بحثى دامنه دار است كه در مباحث فلسفهء شناخت و شناخت‌شناسى مطرح است . فلاسفهء اسلامى بيشتر طرفدار اين نظريه هستند و از نظر اسلام همين رأى قابل تأييد است :  وَ اللَّهُ أَخْرَجَكُمْ مِنْ بُطُونِ أُمَّهاتِكُمْ لا \r\n\r\n","description":"","footnote":"","page_name":" 21 ","page_number":21},
  {"content":"\r\n\r\n تَعْلَمُونَ شَيْئاً وَ جَعَلَ لَكُمُ السَّمْعَ وَ الْأَبْصارَ وَ الْأَفْئِدَةَ لَعَلَّكُمْ تَشْكُرُونَ  « 1 » ( روزى كه از مادر زاده شديد ، هيچ نمىدانستيد آنگاه از صفر شروع كرديد و خداوند متعال ابزار شناخت در اختيار شما گذاشت ، از قبيل چشم و گوش براى شناخت محسوسات و عقل براى شناخت قوانين كلّيه و جهان شمول ، و اينها ابزار شناخت شما از حقايق است باشد كه شكر نعمت بگذاريد ) .\r\nجناب مصنف هم به اين رأى تمايل دارند . با توجّه به اين مقدمه مىگوئيم :\r\nهنگامى كه كودك از مادر متولّد مىشود ، صفحهء ذهن و نفس و روح او از هرگونه فكر و انديشه و دانشى خالى است و بالفعل هيچ معرفتى از معارف را دارا نيست .\r\nصفحه جان و روان او همانند آئينه‌اى صاف است كه هيچ عكس و تصويرى در آن نيفتاده و نقش نبسته است و در اين مرحله ، غير از استعداد و قوّه و قابليّت فطرى و خدادادى هيچ ندارد . تمام سرمايهء او همين استعداد و آمادگى ، همراه با ابزار شناختى است كه خداوند حكيم در اختيار او قرار داده است . ولى همين كودك داراى حواسّ ظاهريه ، يعنى قواى بينايى ، شنوايى ، بويايى ، چشايى و بساوايى است كه به بركت آنها تدريجا به كسب معلومات حسيّه و آگهى از جهان محسوسات مىپردازد . يعنى چشم باز مىكند و كم‌كم با رنگهاى مختلف آشنا مىشود ، با صداهاى گوناگون آشنا مىشود ، به بركت قوهء لامسه ، سرما و گرما ، زبرى و نرمى اشياء را ادراك مىكند ؛ و و از هريك از امور و اشياء ، يعنى رنگها ، صداها ، مزه‌ها ، بوها و . . . اثر خاصّى را پذيرفته و عكس العمل مناسبى را در قبال آنها از خود بروز مىدهد . مثلا بعضى رنگها به چشم او جالب است و از رنگ سبز يا آبى خوشش مىآيد . در برابر صداها عكس‌العمل دارد . از بعضى مزه‌هاى تلخ يا ترش مشمئز مىشود و از مزهء شيرين منبسط مىگردد .\r\nهمين‌گونه از بوها ، اجسام ، حرارت و برودت شاد يا ناراحت مىشود به دنبال آشنايى طفل با محسوسات ، پدر و مادر و ديگران به خوبى مىتوانند بفهمند كه نفس و جان كودك تا ديروز از فلان رنگ يا طعم يا بو خالى بود ، ولى حالا بدان مشغول شده و تصويرى از آنها در نفس خود دارد . نام اين حالت جديد را كه با حالت پيش از ادراك و احساس اين امور مغاير است علم حسى مىگذاريم . در خود ما هم تصوير مطلب بدين شكل است ، كه فرضا از جبهه و ميدان جنگ تا جبهه نرفته بوديم ،\r\n\r\n\r\n","description":"","footnote":"\r\n( 1 ) . نحل / 78 .\r\n","page_name":" 22 ","page_number":22},
  {"content":"\r\n\r\nتصويرى در ذهن نداشته و ذهنمان از اين بابت خالى بود ، ولى هنگامى كه به جبهه رفتيم و صحنه‌هاى ميدان جنگ را ديديم ، ذهنمان تصاويرى را همراه دارد كه قبل از رفتن به جبهه نداشت . اين حالت جديد نامش علم است . علم حسّى عبارت است از : علم به محسوسات . محسوسات عبارت‌اند از : امور ماديه‌اى كه توسط حواس پنجگانهء ظاهريه احساس مىگردند . حواس پنجگانه عبارتند از :\r\n1 . قوهء باصره يا بينايى كه توسّط آن رنگها را مشاهده مىكنيم .\r\n2 . قوهء سامعه يا شنوايى كه توسّط آن صداها را مىشنويم .\r\n3 . قوهء ذائقه يا چشايى كه توسّط آن مزه‌ها را مىچشيم .\r\n4 . قوهء شامّه يا بويايى كه توسّط آن بوها را استشمام مىكنيم .\r\n5 . قوهء لامسه يا بساوايى كه توسّط آن اجسام اطراف خود را لمس كرده و از نرمى ، لطافت يا زبرى و ضخامت آنها آگاه مىشويم .\r\n1 . علوم حسيّه : نخستين درجه از درجات علمى بشر است كه از محسوسات شروع مىكند تا به عميق‌ترين مسائل عقلى و فلسفى و ماوراء طبيعى مىرسد . سرمايهء اصلى انسان براى رسيدن به جميع علوم و دانشهاى طبيعى رياضى و فلسفى ، عقلى و نقلى ، جزيى و كلى ، مادى و معنوى همين علوم حسّى است كه اگر كسى فاقد اين احساسات باشد ، هرگز قدرت كسب ساير مراتب علمى را هم نخواهد داشت . از اين‌رو گفته‌اند : من فقد حسّا فقد علما . يعنى هركس حسّى از حواس ظاهرى را از دست دهد ، علم مربوط به آن بخش را از دست داده است .\r\nمثلا آدم نابينا ، از ادراك رنگها عاجز است و آدم ناشنوا ، از ادراك صداها . نيز گفته‌اند : الحسّ طليعة للنّفس كه بايد از اين طليعه شروع كرد . انسان در اين مرحله از ادراكات ( كه ادراك حسّى است ) با ساير موجودات زنده شريك است . منتها جانداران ديگر برخى مانند انسان داراى همهء حواس خمسه ظاهرى و برخى داراى بعضى از حواسّ پنج‌گانه هستند . و دست‌كم داراى حسّ لامسه هستند . مثلا كرمى كه در دل گل و لاى و خاك مىلولد نيز داراى قوهء بساوايى است .\r\nمرحوم صدر المتألهين مىنويسد :\r\nفاول مراتب الحس هي حاسة اللمس لان الحاجة بها امس و لهذا يعم الحيوانات كلها و يسرى في الاعضاء كلها الّا نادرا ( مثل موى سر و ناخن ) فلا يتصور حيوان\r\n\r\n","description":"","footnote":"","page_name":" 23 ","page_number":23},
  {"content":"\r\n\r\nالّا و ان يكون له هذا الحسّ لانّه ان لم يحس اصلا فليس به حيوان و انقص درجات الحسّ ان يحسّ بما يلا صقه و يماسه فان الاحساس بما يبعد منه احساس اتم و اقوى تا به اينجا كه مىفرمايد : و هذا الحسّ تجده في كل حيوان حتّى الدود ( كرم ) الّتي في الطين فإنّه إذا غرز ( فرورود ) فيها ابرة ( سوزنى ) انقبصت للهرب لا كالنبات يقطع فلا ينقبض اذ لا يحس بالقطع » . « 1 »\r\nبرخى از حيوانات ، در پاره‌اى از اين احساسها از انسان به مراتب قوىترند . مثلا حسّ بويايى كلب يا حسّ شنوايى برخى حيوانات به مراتب از انسان بيشتر است . نقل است كه در يونان باستان جنگى پيش آمد و شمارى بسيار كشته شدند و مدتّى جنازه‌ها روى زمين ماند و بوى تعفن فضا را پر كرد . پس از مدتى در آن حوالى كركس‌هايى كه تا آن موقع اصلا ديده نشده بودند . مشاهده شدند تفحص شد ، معلوم شد كه از دويست فرسخ دور تر خود را به اين منطقه رسانده‌اند ، تا از لاشهء مرده‌ها و كشته‌ها ارتزاق كنند .\r\nبراى آشنايى با عالم حيوانات به كتاب حياة الحيوان دميرى مراجعه شود .\r\nويژگى صور حسّى اين است كه هم داراى ماده هستند و هم مقدار .\r\n2 . علم خيالى : و آن عبارت است از علوم و دانش‌هايى كه توسط قوهء خيال نصيب انسان مىشود . پس از عكسبردارى و فيلمبردارى ذهن و نفس از محسوسات و انتقاش صور محسوسات در ذهن ، ذهن قادر است در اين صور حسيّه تصرفاتى انجام دهد و برخى از آن صور را با بعض ديگر مقايسه كند و در عالم خيال ، پيش خود محاسبه كند كه فلان صورت حسّيه از فلان صورت ، بلندتر است . يا فلان نور و روشنايى از فلان نور ديگر ، قوىتر ، روشن‌تر يا مثل آن است . فلان مزه شيرين‌تر است ، فلان بوى ، بوى خوش است . فلان جسم ، نرم‌تر و لطيف‌تر است . گاهى از اين صور حسّيه موجودات خياليه‌اى تصوير كرده و مىسازد كه هرگز در خارج وجود ندارند . مثلا دريايى از جيوه را در ذهن تصوير مىكند ، كوهى از ياقوت ، صحرايى پر از مار ، انسانى هزارپا را تصور مىكند . يا موجودى همانند آنچه صدر المتالهين مىگويد :\r\n« كحيوان رأسه كرأس انسان و سائر بدنه كبدن فرس و له جناحان و . . . » « 2 »\r\n\r\n\r\n","description":"","footnote":"\r\n( 1 ) . اسفار ، ج 8 ، ص 157 .\r\n( 2 ) . اسفار ، ج 8 ، ص 214 .\r\n","page_name":" 24 ","page_number":24},
  {"content":"\r\n\r\nاصولا قوهء خيال در كودكان و در سنين كودكى خيلى قوى است و هر كودكى به تناسب محيط زندگى ( و امورى كه با آنها انس دارد و به نحوى از آنها ترسيده يا خوشش آمده ) تصويرهاى خياليه‌اى را در ذهن خود مىپروراند و گاهى آنقدر خيالش قوى است كه از تصوير صحنهء وحشتناك ، فريادش بلند مىشود . در زنها كه جهات احساسى و عاطفى قوىتر است ، اين تصويرها بيشتر است . كسى كه مشابه چيزى را ديده مىتواند شبيه آن را تصوّر كند . مثلا وقتى به كسى مىگويى مىخواهيم به مشهد مقدّس مسافرت كنيم او كه هرگز مشهد را نديده ، چون شهر قم را ديده و تصويرى از خيابانها ، مغازه‌ها ، ميادين و پاركها در ذهن دارد ، مشهد را نيز در ذهن خود شبيه قم تصوير مىكند كه خيابان‌هايى مانند قم دارد . يا مثلا حرم حضرت رضا عليه السّلام را ديده كه داراى گلدسته‌ها ، گنبد ، صحن ، رواقها ، حرم و ضريح است . وقتى به او مىگويى مىخواهيم به زيارت امام حسين عليه السّلام برويم ، پيشاپيش از حرم سيد الشهداء تصويرى شبيه حرم امام رضا عليه السّلام مىسازد . اين تصويرسازى به واسطهء قوهء خيال است . در اين مرحله نيز پاره‌اى از حيوانات با انسانها مشترك بوده و تصويرهاى خياليه دارند و برخى مزه‌ها را بيشتر دوست دارند و از بعضى بوها بيشتر خوششان مىآيد .\r\nويژگى صور خياليه اين است كه داراى مادّه نيستند ولى داراى مقدار هستند .\r\n3 . علم وهمى : انسان مىتواند قدم از محسوسات ، صور حسّيه و خياليه فراتر گذاشته و يك سلسله معانى جزئيه را نيز ادراك كند . ( معانى در مقابل صور ، يعنى امورى كه از مقوله معنا بوده و امرى مجرّد هستند نه مادّى . جزئيه در مقابل كلّيه ، كه انسان معانى كلّيه را به بركت عقل ادراك مىكند . ) مثلا كودك انسانى محبّت والدين خود را ادراك مىكند . ( محبت از امور معنوى و جزيى است ، يعنى اضافه به والدين دارد و گرنه محبّت كلّى با وهم ادراك نشود . ) عداوت دشمنان و كسانى كه او را دوست ندارند نيز درك مىكند و نيز خوف آدم خائف را كه از صحنه‌اى ترسيده ادراك مىكند ، با اينكه ترس ، امرى معنوى و باطنى است ، ولى از راه آثار و نشانه‌هاى چهرهء شخص ، قابل ادراك است . همچنين غم و اندوه انسان مصيبت‌زده و داغ‌ديده را ادراك مىكند و نيز شادمانى و سرور و انبساط آدم مستبشر و بشارت داده شده را ادراك مىكند . تمامى اينها معانى جزئيه هستند و با قوهء واهمه ادراك مىشوند . در اين قدم نيز برخى از حيوانات با انسان شريك هستند ، و بقول مرحوم ملاصدرا :\r\n\r\n","description":"","footnote":"","page_name":" 25 ","page_number":25},
  {"content":"\r\n\r\n« فخلق اللّه للحيوانات الكاملة كالفرس و غيره قوة يدرك بها معنى جزئيا لا تدخل تحت حس و لا تخيل و تلك القوة هي الواهمة فان الفرس مثلا يحذر من الاسد اذا راه اوّلا من غيران يتاذى به فلا يكون حذره موقوفا على ان يحس به مرة و . . .\r\nيتأذى به و كذا الشاة يرى الذئب اوّلا فيحذره و يرى الجمل و البقر و هما اعظم منه شكلا و اهول صورة فلا يحذر هما » . « 1 »\r\nو نيز فرموده :\r\n« كالعداوة الّتي يدركها الشاة من الذئب و المحبة الّتي تدركها السخله ( برّه گوسفند ) من امّها » . « 2 »\r\nويژگى علم وهمى آن است كه نه داراى مادّه است و نه مقدار ، ولى جزيى است .\r\nتا اينجا حيوانات ديگر با انسان در ادراك شريك بوده و از معلومات حسّى و خيالى و وهمى ، همگان سهمى و حظى داشتند . ادراكات حيوان به همينجا پايان مىپذيرد و بيش از آن ادراكى ندارد ، ولى ادراك انسان در اينجا متوقف نشده و قدم برترى دارد .\r\n4 . علم و ادراك عقلى : از مراحل مشتركهء پيشين كه بگذريم ، انسان داراى يك مرتبه اختصاصى است كه هيچ يك از حيوانات در آن مرحله حضور نداشته و با انسان شريك نيست و آن مرحله ، قوّه عقل و فكر است كه ويژگيهاى آن ذيلا بيان مىشود :\r\nالف : حدومرزى براى ادراكات عقلى نيست و به جايى منتهى نمىشود ، بلكه هر مرتبه‌اى ، بالاتر از آن مرحله‌اى وجود دارد و بشر توان رسيدن به آن را دارد .\r\nدر اين‌باره قرآن مىفرمايد :  قُلِ انْظُرُوا ما ذا فِي السَّماواتِ وَ الْأَرْضِ  « 3 » يعنى طائر بلندپرواز انديشه خود را تا بلنداى آسمانها و ژرفاى زمين و در سطح عالم آفرينش با همهء وسعت و عرض و طول و عمقش به پرواز درآوريد و به هيچ مرحله‌اى قانع نباشيد ، ولى بشر هنوز اندر خم يك كوچه است و در آغاز راه است و به اعتراف دانشمندان ، معلومات ما در برابر مجهولاتمان بسان قطره‌اى در برابر اقيانوسى بيكرانه است .\r\n\r\n\r\n","description":"","footnote":"\r\n( 1 ) . اسفار ، ج 8 ، ص 158 .\r\n( 2 ) . همان ، ص 215 .\r\n( 3 ) . يونس / 101 .\r\n","page_name":" 26 ","page_number":26},
  {"content":"\r\n\r\nب : عقل است كه مدير و مدبّر مجموعهء ادراكات و معلومات حسّى ، خيالى و وهمى ما است . زيرا چه‌بسا حس انسان در ادراكش خطا كند . مثلا چوبى را كه قسمتى از آن بيرون و قسمتى درون آب حوض است ، شكسته و كج مىبيند ، يا در ابتداى خيابان كه مىايستد آخر خيابان را باريك‌تر مىبيند . خطاهاى چشم و گوش متجاوز از صدها مورد است . اين عقل است كه با تدبير و ادارهء اين ادراكات ، صحيح آنها را از فاسدشان جدا كرده و از معلومات صحيح آن سه مرحله جهت مقاصد خويش استفاده مىكند .\r\nج : به بركت عقل است كه از مدركات و معلومات جزئيه ، معانى و قواعد كليّه انتزاع مىشود ، مثلا از استقراى چند مورد كه حيوانات هنگام جويدن غذا فك اسفل را مىجنبانند ، به يك نتيجهء كلّى مىرسد كه « كل حيوان يتحرك فكه الاسفل عند المضغ » . يا از آزمايش چند مورد آب كه در فلان درجه از حرارت جوش مىآيد و تبديل به بخار مىشود ، يا در فلان درجه از برودت منجمد مىشود ، به اين نتيجهء كلّى مىرسد كه هر آبى در صد درجه حرارت تبديل به بخار مىشود .\r\nبنابراين در استقرا موارد شخصيه و جزئيه‌اى را مشاهده كرده و خصوصيات فرديهء آن‌ها را از آنها كنده و جدا مىكنيم ، قدر مشترك آنها را در نظر گرفته و به يك كبراى كلّى دست مىيابيم . ( استقرا يكى از فعاليتهاى ذهن است و انشاء اللّه در باب تعريف و توضيح فكر به اين اعمال عجيب‌وغريب ذهن اشاره خواهيم داشت . )\r\nد : معلومات و مدركات حسّيه ، وهميه و خياليه را با يكديگر مقايسه كرده و از آنها نتايجى مىگيرد و از معلوماتى كه اندوخته ، به مجهولات پىبرده و آنها را به معلوم تبديل مىكند . و مرتّب نتيجهء تازه‌تر و حكم جديد و معلومات جديدترى را عايد بشريت مىكند . تا هر جا كه عقل بدان دسترسى داشته باشد دخل و تصرّف داشته و تلاش علمى مىكند . اين علم كلّى كه توسط عقل نصيب انسان مىشود عبارت است از علم اكمل و اكمل علوم . ارزش انسان و انسان بودن انسان به‌واسطهء عقل و ادراكات عقل نظرى و عملى او است و به خاطر رشد و نمو و تكامل انسان ، اين همه علوم مختلف و فنون گوناگون به رشته تحرير درآمده و پديدار گشته است . امتياز انسان‌ها به علم و عقل است در سايهء عقل است كه اين‌همه پيشرفت نصيب بشر شده كه محير العقول است . روزى انسان‌ها در غارها و جنگها مىزيستند و امروزه در كاخهاى\r\n\r\n","description":"","footnote":"","page_name":" 27 ","page_number":27},
  {"content":"\r\n\r\nآسمانخراش . انسانها روزى با تخته چوبها و قطعه‌هاى يخ در دريا سفر مىكردند و امروزه با كشتىهاى غول‌پيكر و زيردريايىهاى بسيار پيچيده ، اقيانوسها را زيرپا مىگذارند . بشر روزى از وجود قاره‌اى به‌نام آمريكا اطلاع نداشت و علماى هيئت مىگفتند انسانها در يك چهارم مساحت زمين سكونت دارند ، ولى امروزه تمام دنيا به منزله يك خانواده به شمار مىآيد و ارتباطات قوى شده و هر خبر ، از دورترين نقطهء جهان به سرعت در سراسر عالم منتشر مىشود . روزى اگر مرض و با و طاعون مىآمد انسانها را مثل برگ درختان پاييزى بر زمين مىافكند ، ولى امروزه در اثر پيشرفتهاى وسيع پزشكى ، جلو بسيارى از اين مرگ‌وميرها گرفته شده ، از اين‌رو ، مبارزهء بشر با عوامل طبيعى و قهر طبيعت از قبيل سيل ، زلزله و طوفان شگفت‌آور است . روزى تمام معلومات بشر در يك صفحه ختم مىشد ، ولى امروزه معلومات بشر كتابخانه‌هاى دنيا را پر كرده و گاهى دربارهء موجود كوچكى به‌نام مورچه چندين هزار كتاب نوشته مىشود و تمامى اينها به بركت عقل و انديشه است .\r\n اى برادر تو همين انديشه‌اى * مابقى تو استخوان و ريشه‌اى \r\nملاصدرا مىگويد :\r\n« و الى الان ( تا حدّ وهم ) يشارك البهائم الانسان في هذه الإدراكات ( حس و خيال و وهم ) و بعد هذا يكون الترقّى إلى حدود الإنسانية فيدرك عواقب الأمور و الأشياء الّتى لم يدخل تحت حسّ و لا تخيل و لا توهم و لا يقع الاقتصار في الحذر و الطلب على العاجلة بل يحذر الشرور الآجلة و يطلب الخيرات الآخرة فميّز اللّه الإنسان من بين الحيوان بقوة اخرى هي أشرف من الكلّ ( قوّة عقل ) بها يدرك منافع الأمور و مضارها و خيرات الآخرة و شرورها » « 1 »\r\nمرحوم استاد شهيد مطهرى نيز در كتاب انسان و ايمان بحثى كامل در رابطه با امتياز انسان از ساير حيوانات آورده است .\r\nقوله : و علم المنطق :\r\nبا اهميت قوهء عاقله و جايگاه آن در ميان علوم و ادراكات آشنا شديم ، پس نقش منطق را در اين رابطه جويا مىشويم :\r\n\r\n\r\n","description":"","footnote":"\r\n( 1 ) . اسفار ، ج 8 ، ص 158 .\r\n","page_name":" 28 ","page_number":28},
  {"content":"\r\n\r\nعلم منطق تنها علمى است كه به منظور تنظيم و سامان بخشيدن به تصرفات و ادراكات نامتناهى و همه‌جانبهء عقل تدوين شده تا تحت تأثير قوه واهمه يا خيال واقع نشود و در احكامش از آنها متأثر نگشته و از راه راست خارج نگردد . قواعد منطقى ، عقل را در صراط مستقيم قرار داده و شيوهء درست فكر كردن را به او مىآموزد ، تا از سرمايه‌هاى علمىاش به درستى بهره گرفته و در مسير صحيح ، اين قطار علمى را به حركت درآورد و به سر منزل مقصود به سلامت و موفقيت برساند .\r\n\r\nتعريف علم\r\nآنچه تاكنون گفتيم مقدّمه‌اى براى آشنايى با علم حصولى و جايگاه عقل و رابطهء منطق با ادراكات عقلى بود ، اينك وقت آن رسيده كه مؤلّف محترم علم حصولى را به معناى وسيع كلمه اعم از حسّى ، خيالى ، وهمى و عقلى تعريف كند ( اگرچه ما پيش از اين بدان اشاره كرديم ) . از اين‌رو مىفرمايد : علم حصولى عبارت است از حضور صورت شيئى معلوم ، نزد عقل يا به عبارت ديگر عبارت است از انطباع و نقش بستن عكس اشياء در عقل انسان . براى هرچه بيشتر روشن شدن اين تعريف دو مثال ذكر مىكنيم :\r\nمثال اوّل : اگر شما به رنگ خاصّى نگاه كنيد ، پس از آن‌كه نگاه خود را از آن بر مىداريد و يا چشمانتان را ببنديد ، تصويرى از رنگ خارجى در ذهنتان نقش مىبندد و وقتى به ذهن خود رجوع مىكنيد گويى آن را در مقابل چشمانتان مىبينيد ( چون ذهن شما عكس و فيلمى از آن تهيه كرده و در خود ذخيره كرده است . ) به اين صورت ذهنى علم حصولى گفته مىشود ؛ يعنى حصول صورة المعلوم لدى العالم .\r\nمثال دوّم : اگر به صداى خاصّى مانند تيك‌تيك يا زنگ ساعت گوش فرادهيد ، و پس از خاموش شدن صدا به ذهن خود مراجعه كنيد مىبينيد كه تصوير روشنى از آن صدا در ذهن داريد كه گويا هم‌اكنون آن صدا را مىشنويد ، به اين تصوير ذهنى كه از صداى خارجى برداشته شده و در ذهن قرار دارد ، علم گفته مىشود ، دربارهء مزه‌ها و بوها و حسّ بساوايى نيز مسأله به همين صورت است ، و چه‌بسا ممكن است ده سال پيش مزهء شيرينى را چشيده باشيد ولى صورت آن همواره در ذهن شما بوده و هر لحظه قابل احضار و تداعى باشد ، و يا گرما و سرماى سختى را سالها پيش احساس كرده باشيد و در خاطرتان نقش بسته باشد ، در تمام اين موارد به صورتها و عكس‌هايى كه در ذهن\r\n\r\n","description":"","footnote":"","page_name":" 29 ","page_number":29},
  {"content":"\r\n\r\nشما جاى دارد و ذهن شما بسان آيينه‌اى عكس آنها را در خود منعكس مىكند ، به همه اينها علم حصولى مىگويند .\r\n\r\nتصور و تصديق\r\nپس از آشنايى با معنا و تعريف علم حصولى به يكى از تقسيم‌هاى مهم آن مىپردازيم : علم حصولى دوگونه است :\r\n1 . علم حصولى تصورى . 2 . علم حصولى تصديقى .\r\nدر رابطه با ماهيّت تصور و تصديق و به‌ويژه تصديق ، سخن فراوان است و نظريه‌هاى مختلفى در اين باب ارائه شده است كه در پايان ، به فهرست ديدگاه‌هاى گوناگون اشاره خواهيم كرد . برخى از بزرگان مانند مرحوم صدر المتالهين در اين باب رسالهء جداگانه‌اى به نام « رسالة التصور و التصديق » نوشته كه در پايان كتاب گران‌سنگ « الجوهر النضيد » چاپ شده است . ايشان در آن رساله با مبانى خاص خودش مفهوم تصور و تصديق را توضيح داده است . و آن‌چه كه مرحوم مظفر در كتاب شريف المنطق آورده چكيده‌اى از آن مطالب و تحرير مختصر نظر صدر المتالهين مىباشد .\r\nجهت آشنايى هرچه بيشتر با ماهيت تصور و تصديق و جايگاه هركدام ، بحث را با مثالى آغاز مىكنيم :\r\nدر « شرح شمسيه » مثالى معمول و متداول در اين رابطه آمده ، مانند : « زيد قائم » است . ولى مرحوم مظفّر مثالى مىآورند كه در منطق اشارات آمده است : « كل مثلث فان زواياه مساوية لقائمين » « 1 » و نيز در « شرح مطالع » آمده :\r\n« انا اذا تصورنا زوايا المثلث و تصورنا التساوى للقائمتين و النسبة بينهما فلا خفاء في انّا نشك فيها قبل قيام البرهان الهندسى ثم اذا وقفنا عليه جزمنا به فيحصل حالة ادراكية . . . يسمى تصديقا . . . » « 2 »\r\nمرحوم مظفر آن مثال را با توضيح كامل بيان مىفرمايد . فرض كنيد بر روى صفحهء كاغذ يا ديوار يا تختهء سياهى ، شكل مثلّث را ( كه يكى از اشكال هندسى است ) كشيده‌ايد ( يا ديگران ترسيم كرده‌اند و شما آن شكل سه ضلعى را مىبينيد ) به دين وسيله ،\r\n\r\n\r\n","description":"","footnote":"\r\n( 1 ) . شرح اشارات ، ج 1 ، ص 23 .\r\n( 2 ) . شرح مطالع ، ص 8 .\r\n","page_name":" 30 ","page_number":30},
  {"content":"\r\n\r\nتصويرى از مثلّث در ذهن شما به‌وجود مىآيد كه اين تصوير را پيش از آن لحظه نداشتيد ، اين حالت جديد نامش علم است . يعنى شما به شكل مثلث عالم شديد . اين يك علم تصوّرى محض است كه هيچ‌گونه حكم و تصديقى در آن نيست . ( البته مىتوان گفت : اين شكل هندسى مثلث است . و خود اين جمله يك قضيه است ؛ ولى ما از اين زاويه به مثلّث نمىنگريم ، بلكه از زاويهء ديگرى كه مدّنظر ما است و با تكميل مثال روشن خواهد شد ، اين علم ، علم تصوّرى است ) سپس وقتى به زوايا و گوشه‌هاى اين شكل توجّه مىكنيم ، داراى سه ضلع و سه زاويه است ، كه از نظر ضلع‌ها يا متساوى الاضلاع است ، يا متساوى الساقين و يا مختلف الاضلاع . و از نظر زاويه‌ها هم يا مثلّث قائم الزّاويه است ، يا منفرج الزاويه و يا حادّ الزوايا . ما اكنون روى مثلث متساوى الاضلاع و قائم الزّاويه عنايت داريم ، آنگاه تصوير ديگرى از اين زوايا در ذهن شما پديد مىآيد كه اين نيز تصوّر خالص و محض ديگرى است ، كه خالى و خالص و ساده از هر تصديقى است ( البته باز هم از آن نظر كه ما مثال مىآوريم و گرنه از اين حيث كه هر مثلّثى داراى سه ضلع و يا سه زاويه است قضيهء تصديقيه است )\r\nسپس سراغ شكل ديگرى از اشكال هندسى مىرويم . اگر شما روى تخته‌سياه خطّى افقى ترسيم كنيد ، سپس خطّ عمودى بر بالاى آن ترسيم كنيد تا خط افقى را قطع كند ، چنانچه خط عمودى را از قسمت پايين خط افقى هم امتداد دهيم چهار زاويهء قائمه يعنى : 90 درجه‌اى تشكيل مىشود . ( ولى اگر خط عمودى را روى خط افقى قطع كنيم دو زاويه تشكيل مىشود . اگر خطّ عمودى مستقيم باشد دو زاويهء قائمه تشكيل مىشود و اگر منحرف و كج باشد دو زاويهء حادّه و منفرجه تشكيل مىشود اكنون در اينجا هم تصويرى از دو خط عمودى و افقى و نيز تصويرى از دو زاويهء حاصله از برخورد آنها در ذهن ما حاصل مىشود كه هريك از آن دو ، تصوّر مجرّد و خالى از تصديق است . اكنون مىخواهيم مجموعهء زواياى مثلث را با دو زاويهء قائمه مقايسه كنيم كه مجموعهء دو زاويهء قائمه 180 درجه است . آيا مجموعهء زواياى هر مثلثى مساوى با دو زاويهء قائمه است يا اختلاف دارند ؟ در اين مرحله نيز صحبت از مقايسه و ادراك نسبت و ساختن قضيه نيست ، چون مسئله نظرى و استدلالى است تا پيش از اقامهء برهان هندسى كه مجرّد شك و جهل بسيط است موضوع قضيه ، محمول آن ، نسبت بينهما كه تساوى باشد ، تصور شده ولى حكم و تصديقى از ناحيهء نفس انجام نگرفته ، پس باز هم\r\n\r\n","description":"","footnote":"","page_name":" 31 ","page_number":31},
  {"content":"\r\n\r\nمجرّد تصور است .\r\nولى هنگامى كه به سراغ برهان رفته و بر مدعّاى فوق از نظر هندسى اقامهء برهان كرديم ، در اين هنگام نفس آرام مىگيرد و از كاوش در آن رابطه بازمىايستد و به مطابقت نسبت تساوى با واقع و نفس‌الامر ، اذعان و تصديق مىنمايد .\r\nاين حالت جديد و تازه كه پس از اقامهء برهان براى ذهن حاصل مىشود و پيش از اين نبود علم تصديقى نام دارد . يعنى : ادراك مطابق بودن نسبت تساوى با واقع و نفس الامر كه وقتى اين معنا را با تأثر از برهان و تسليم در برابر آن پذيرفتيم به دنبالش نفس ناطقهء ما تأثير خود را گذاشته و كار خود را انجام مىدهد ، يعنى : به تساوى و اذعان حكم مىكند و مطابقت آن نسبت با واقع و نفس‌الامر را تصديق مىكند اين ادراك جديد كه نفس را آرام كرده تصديق نام دارد . در حقيقت تصديق و حكم نفس ، به دنبال اين ادراك و لازمهء لاينفك آن است و نامگذارى اين ادراك به‌نام تصديق از باب « تسمية الشّىء باسم لازمه الّذي لا ينفكّ عنه » است .\r\nبا اين اوصاف ، ادراكات تصوّريهء محضه در مثال مذكور كه بقولى چهار تصور ( تصور مثلّث . زواياى آن ، دو خط ، دو زاويهء قائمه ) و به حسابى دو تصور ( تصور زواياى مثلّث و دو زاويهء قائمه ) مىباشد و نيز ادراك تصديقى ( كه همان ادراك تساوى نسبت‌ها باشد ) كاملا مشخّص گرديد ، و لا فرق در ادراك تصديقى ميان ادراك مطابقت اين نسبت با واقع ( به اينكه برهان بر تساوى اقامه شود چنانچه اشاره شد ) و يا عدم مطابقت نسبت با واقع ( به اينكه برهان بر عدم تساوى دلالت كند ) هر دو ادراك تصديقى است ، منتها اوّلى تصديق به اثبات ، و دوّمى تصديق به نفى است .\r\n\r\nتنبيه :\r\nپس از آشنايى با مثال تصوّر و تصديق ، اينك با حقيقت تصور و تصديق آشنا مىشويم ، و براى واضح‌تر شدن مطلب ، بحث را با مقدّمه‌اى پيش مىبريم :\r\nعلم در تقسيمى دو قسم مىشود : 1 . علم فعلى . 2 . علم انفعالى يا حصولى .\r\nعلم فعلى عبارت از علمى است كه معلوم آفرين و سابق بر معلوم است . علم فعلى ، اجمالى از تفصيلات معلومات است كه به بركت آن و براساس آن معلومات ، آفريده مىشود . مثل مهندسى كه نقشهء كامل يك ساختمان را در اختيار داشته ، و بر اساس آن به ساختن و ايجاد ساختمان در خارج شروع مىكند . مثال كامل علم فعلى ، علم\r\n\r\n","description":"","footnote":"","page_name":" 32 ","page_number":32},
  {"content":"\r\n\r\nحق تعالى به معلومات و مخلوقات عالم است . خداوند از ازل بر خلق موجودات تا ابد آگاه است و براساس علم به نظام احسن آن را آفريده است .\r\nعلم انفعالى عبارت است از : علمى كه تابع معلوم است يعنى معلوم و متعلّق علم در خارج موجود است و نفس انسان با تأثّر و اثرپذيرى از آن يا به بركت قواى حسيّه ، خياليه ، يا وهميه و يا عقليه بدان عالم مىشود . علم حصولى ( كه حصول صورة الشىء عند العقل است ) از اين قبيل مىباشد و بحث ما در همين باره يعنى علم انفعالى است .\r\nمقولهء فعل و انفعال يا تأثير و تأثر دو مقولهء از هم جدا هستند .\r\nبا حفظ اين مقدمه ، به عقيدهء ما و نظرّيهء محقّقين از فلاسفه ( از قبيل صدر المتألهين و ابن سينا و ديگران ) كلمهء تصوّر ، علم و ادراك مترادف‌اند ؛ يعنى : چند لفظ داراى يك معنى هستند ، و معناى آنها عبارت است از : حضور صور اشياء نزد عقل ، يعنى اين گونه نيست كه علم و ادراك مقسم باشد و تصوّر و تصديق اقسام آن باشد ؛ بلكه حقيقت علم و ادراك همان تصوّر و حصول صور معلومات در پيشگاه عقل است ؛ و هميشه به همين معنا به كار مىرود . تصوّرات و حصول صور در ذهن دوگونه است :\r\n1 . گاهى تصوّر محض و ساده ( بدون حكم ) و مجرّد از حكم و تصديق است مثل تصوّر زيد ، قيام ، نسبت بينهما ؛ ولى با شكّ در ثبوت و سلب كه اسم اين قسم از علم و ادراك را تصوّر مىگذارند . هنگاميكه ما كلمهء تصوّر را بدون پسوند و قيدى مىآوريم از آن همين نوع ادراك ( يعنى ادراك و علم بدون حكم و تصديق ) اراده مىشود و شايسته نام تصور و حصول صورت است .\r\n2 . گاهى تصوّر ، علم و ادراكى است كه حكم و تصديق را همراه دارد و به دنبال آن حكم و تصديق مىآيد و لازم لاينفك او تصديق نفس است كه در حقيقت اين حكم و تصديق ، خود ، علم و ادراك نيست ، زيرا كه علم مورد بحث ما علم حصولى انفعالى است ، و اين حكم و تصديق نفس ، فعلى از افعال نفس است كه از مقولهء فعل و ايجاد است ، نه انفعال و تأثر .\r\nآرى اين تصديق لازم لاينفك آن ادراك است و برخى گمان كرده‌اند كه تصديق همان ادراك است ، و اين‌گونه اشتباهات كه لازم الشىء را به جاى خود آن شىء مىگيرند در اصول ، فلسفه ، كلام و منطق فراوان پيش مىآيد . پس مىتوان گفت كه « العلم و الادراك امّا تصوّر محض ، و امّا تصوّر معه حكم او يستتبع الحكم و التّصديق » . گاهى در\r\n\r\n","description":"","footnote":"","page_name":" 33 ","page_number":33},
  {"content":"\r\n\r\nتعبيرات تصوّر مطلق ، يا مطلق التّصور گفته مىشود كه در مقابل تصديق نيست و مراد از آن همان علم و ادراك است . اين تعبيرات مقسم هر دو قسم بوده و هريك از تصوّر مجرّد و تصوّر مع الحكم يعنى تصديق را شامل است .\r\nدر پايان ديدگاه ملاصدرا را كه در رسالهء تصوّر و تصديق فرموده مىآوريم :\r\n« فانّهم فسّروا التصديق بأمور : أحدها انه عبارة عن الحكم و نسب هذا الى الحكماء . . . ثانيها انه عبارة عن مجموع تصور المحكوم عليه و المحكوم به و الحكم و هو مذهب الرازى . . . ثالثها انه عبارة عن تصور معه حكم هو مذهب صاحب المطيالع و غيره . . . و رابعها انه عبارة عن اقرار النفس بمعنى القضيه و الا ذعان به . . . » « 1 »\r\n\r\nموارد تصديق و تصوّر\r\nپس از آشنايى با حقيقت تصوّر و تصديق به بيان متعلّق تصديق و تصوّر و مجارى و موارد كاربرد هركدام مىپردازيم .\r\nموارد تصديق : تصديق يك مورد و مجرا بيشتر ندارد ، و آن عبارت از نسبت تامّه در جمله خبريّه است ، آن هم در خصوص مواردى كه علم يا ظن به مطابقت نسبت با واقع و ثبوت آن ، يا عدم مطابقت آن با واقع و سلب آن داشته باشيم . مثلا در « زيد قائم » پس از علم يا ظنّ به نسبت ، تصديق گفته مىشود ، يعنى : ذهن ما به ثبوت قيام براى زيد حكم مىكند و منحصر به جملات خبريهء داراى نسبت تامّه است .\r\nموارد تصور : متعلّق تصوّر و موارد علم تصوّرى در يك تقسيم كلى چهار مورد است :\r\n1 . مورد اوّل مفردات است . منظور از مفرد در مقابل مركّب است و مفرد منطقى همان كلمهء نحوى است كه سه شعبه دارد :\r\nالف : اسم : كه در اصطلاح نحوى و منطقى نامش اسم است ، مانند الفاظى چون زيد ، شهر قم ، كشور ايران ، قارهء آسيا ، كرهء زمين و هزاران نام ديگر كه معناى آنها را در ذهن خود تصور كرده و موضوع احكامى قرار مىدهيم .\r\nب : فعل يا كلمه : در اصطلاح نحوى فعل و در اصطلاح منطقى كلمه گويند . مانند :\r\n\r\n\r\n","description":"","footnote":"\r\n( 1 ) . ر . ك : جوهر النضيد ، ص 313 .\r\n","page_name":" 34 ","page_number":34},
  {"content":"\r\n\r\nضرب كه دلالت بر حدث زدن مىكند ، و معنايى از آن در ذهن تصوير مىشود . البته فعل ، مقترن به احد ازمنهء ثلاثه هم هست .\r\nج : حرف يا ادات : در اصطلاح نحوى حرف و در اصطلاح منطقى ادات گويند .\r\nمانند : من ، الى ، على و . . .\r\n2 . تصور نسبت تامهء خبريه . كه به چهار صورت قابل تصور است :\r\nالف : تصوّر نسبت مذكور همراه با علم قطعى به مطابقت يا عدم مطابقت كه نامش تصديق يقينى است ؛ مثل يقين به طلوع شمس - دخول ليل و . . .\r\nب . تصوّر نسبت خبريّه همراه با ظنّ به ثبوت يا عدم آن‌كه نامش تصديقى ظنّى است و اين دو قسم ، از اقسام تصديق هستند كه در بحث بعدى خواهد آمد .\r\nج : تصوّر نسبت خبريّه همراه با شكّ در آن ( يعنى دو احتمال متساوى الطرفين ) .\r\nد : تصوّر نسبت مذكور همراه با وهم به ثبوت ( يعنى احتمال ضعيفى براى ثبوت قيام براى زيد بدهيم ، در اين حالت ، كه طرف مخالف آن مظنون است ) اين دو صورت ، جزء تصوّرات است و تصديق به نسبت را همراه ندارد . مثلا : فرض كنيد كه در قضيهء « المريخ مسكون » موضوع را كه مريخ باشد تصوّر كرده و محمول را كه مسكون باشد تصوّر كرده و نسبت بينهما را هم ادراك كرده‌ايم ، ولى در ثبوت محمول للموضوع و مطابقت آن با واقع شك داريم ، از اين‌رو ، نفس به چيزى حكم ندارد چون مردّد است و جازم نيست ، ولى تصوّرهايى هست .\r\n3 . تصوّر نسبت تامّهء انشائيه ؛ مانند امر : « اضرب زيدا » ، نهى : « لا تضرب زيدا » ، استفهام : « هل زيد قائم » ؟ و تمنّى و ترجّى و . . . كه در تمامى اينها نسبت تامّه‌اى كه يصّح السّكوت عليه باشد هست ؛ ولى تصديق نيست چون امور انشائيه داراى واقع و نفس الامر و ما به ازايى غير از همين انشاء نيستند تا اين كلام را با واقع بسنجيم و ببينيم كه صدق است يا كذب ؟ هنگامى كه واقعيت نباشد ، مطابقت با واقع معنا ندارد و وقتى مطابقت و عدم مطابقت با واقع معنا نداشت پس تصديق و اذعان ، معنا ندارد ، چون تصديق عبارت از اعتقاد به مطابقت خبر با واقع است و در انشاآت ، واقعى ماوراء همين انشاء و كلام وجود ندارد .\r\n4 . تصوّر مركّبات ناقصه كه داراى نسبت هستند ولى نسبت ناقصه ، نه نسبت تامّه‌اى كه يصّح السّكوت عليها باشد ؛ همانند مضاف و مضاف اليه ؛ مثلا : « غلام زيد » ،\r\n\r\n","description":"","footnote":"","page_name":" 35 ","page_number":35},
  {"content":"\r\n\r\n« درياى مازندران » كه مفيد نسبت تامّهء خبريه نيستند . و شبه مضاف مثل : عطف بيان ، بدل . و موصول وصله . مثل : « الّذي جائك » ، كه براى مخاطب مفهم مراد نيست ، و لا يصّح السّكوت عليه و مانند : صفت و موصوف ، مثل : « الانسان الكامل » . . . و مانند :\r\nشرط و جزاء كه اگرچه قبل از شرطيت شرط و جزائيت جزاء در جملهء شرطيه ، هركدام از شرط و جزاء به تنهايى جملهء مستقلى هستند ؛ و خبر از واقعيتى دارند و داراى نسبت خبريّهء تامّه هستند ، ولى پس از دخول ادات شرط بر سر شرط و درآمدن فاء جزاء بر سر جزاء از استقلال افتاده و جزء قضيه مىشوند و صحبت از ثبوت ملازمه ميان شرط و جزاء است ، و لا ريب در اينكه هركدام از دو جزء به تنهايى براى افاده آن مقصود كفايت نمىكند .\r\nهمچنين تمامى مركّبات ناقصه‌اى كه تصوّر آنها مستلزم تصديق و اذعان به امرى نباشد ، از قبيل : غايت در مثل « الى يوم القيامة » ، « حتى الصباح » و استثناء مثل :\r\n« الّا زيدا » ، « غير زيد » ، سوى زيد » .\r\nمثال براى مركّبات ناقصه از باب جملات شرطيه : خداوند فرموده :  وَ إِنْ تَعُدُّوا نِعْمَةَ اللَّهِ لا تُحْصُوها  « 1 » يعنى : اگر نعمتهاى الهى را شماره كنيد ، نمىتوانيد تمامى آنها را بشماريد . در اين آيهء شريفه خود حرف « ان » كه از ادوات شرط است يك معلوم تصورى است و به تنهايى مما يصّح السّكوت عليها نيست و جملهء « تعدّوا نعمة اللّه » هم كه فعل شرط است ، يك معلوم تصورى است چون معناى كلام نبوده و مما يصّح السّكوت عليها نيست ، اگرچه قطع‌نظر از شرط بودن آن در جملهء شرطيهء مذكور كه به صورت جمله خبريه گفته مىشود : « تعدون نعمة اللّه » يعنى « شما انسانها نعمتهاى خدا را مىشماريد . » يك قضيهء كامل بوده و تصديق است نه مجرّد تصوّر ، ولى به آن اعتبار موردنظر ما نيست بلكه به اعتبار شرط بودن براى يك جزاء و ثبوت ملازمه بينهما است كه اين معنا از شرط تنها ساخته نيست . همچنين كلمهء : « نعمة اللّه » كه مضاف و مضاف اليه است يك مركب ناقص است كه به تنهايى قابل تصديق و حكم و قناعت نفس نيست . جملهء « لا تحصوها » نيز با همين شكل ( مجزوم به حذف نون ) جزاء شرط مذكور است و باز به عنوان جزاء شرط ، مركب ناقص است چون به تنهايى از عهدهء اثبات ملازمه برنيامده ، و در ارتباط با شرط و مقدّم معنى دارد و مثبت مراد از جمله شرطيه\r\n\r\n\r\n","description":"","footnote":"\r\n( 1 ) . ابراهيم / 34 .\r\n","page_name":" 36 ","page_number":36},
  {"content":"\r\n\r\nاست اگرچه با قطع‌نظر از جزاء بودن ، خود به تنهايى يك جملهء خبريه است كه گفته مىشود « لا تحصون نعمة اللّه » يعنى شما نمىتوانيد نعمتهاى خدا را احصاء كرده و به شماره درآورده ، بگوييد همهء نعمتها را استقصاء كرده به اين نتيجه رسيديم كه خداوند صد هزار نعمت دارد ، ولى به اين عنوان مدنظر نيست\r\n\r\nاقسام تصديق\r\nتا به حال با سه تقسيم از تقسيمات علم آشنا شديم كه عبارت‌اند از :\r\n1 . علم يا حصولى است و يا حضورى .\r\n2 . علم يا خيالى است ، يا حسّى ، يا وهمى و يا عقلى .\r\n3 . علم يا تصوّر است و يا تصديق .\r\nالبته تقسيم چهارمى هم داريم كه بعدا مطرح خواهد شد كه علم يا ضرورى است يا نظرى . اكنون در رابطه با قسم دوّم از تقسيم سوّم ، يعنى : علم تصديقى بحث مىكنيم :\r\nتصديق خود دو شعبه دارد : 1 . يقين . 2 . ظنّ .\r\nتصديق به معناى اعمّ عبارت است از : مطلق الاعتقاد الراجح ، به عبارت ديگر :\r\nمطلق ترجيح يكى از دو طرف قضيه و خبر بر طرف ديگر ( چون هر قضيه‌اى داراى دو طرف است :\r\n1 . طرف ثبوت و وقوع نسبت مثلا ثبوت قيام براى زيد\r\n2 . طرف سلب و لا وقوع كه سلب قيام از زيد باشد ) .\r\nمطلق ترجيح دو صورت دارد :\r\nگاهى ترجيح يك طرف قضيّه همراه با منع از نقيض است ، و به عبارت مصنف همراه با نفى احتمال جانب مقابل مىباشد ، يعنى جانب موافق و مضمون خبر نزد ما راجح بوده و جانب مخالف نه تنها محتمل نيست ، بلكه صددرصد ممنوع است . فرقى نيست كه جانب ثبوت راجح باشد و جانب سلب ممنوع و ممتنع ، يا بالعكس يعنى جانب سلب راجح و قطعى و جانب اثبات ممنوع و غير محتمل ، چون متناقضين هستند كه هركدام قطعى شد ديگرى ممتنع خواهد بود و گرنه جمع بين نقيضين و يا احتمال اجتماع نقيضين هم معقول نيست . نام اين قسم از اعتقاد راجح ( كه عالىترين نوع علم تصديقى است . ) يقين است و در مباحث علوم عقليه ، فلسفه ، كلام و رياضيات از مقدمات يقينيه استفاده مىشود .\r\n\r\n","description":"","footnote":"","page_name":" 37 ","page_number":37},
  {"content":"\r\n\r\nگاهى ترجيح يك طرف همراه با احتمال جانب ديگر مىباشد . منتها با احتمال ضعيف و موهوم ، مثلا جانب مضمون خبر كه فرضا جانب اثبات باشد . احتمالش قوى و راجح ( مثلا 90 % ) است و جانب مخالف كه سلب باشد . احتمالش موهوم ( مثلا 10 % ) است . و يا بالعكس يعنى جانب سلب ، مظنون و ايجاب ، موهوم است .\r\nوهم و ظن متعاكس هستند و هر طرف قضيه كه موهوم شد ناگزير طرف ديگر ، مظنون مىشود . همچنين امكان ندارد كه جانب اثبات و سلب هر دو مظنون باشد و گرنه اجتماع ضدّين و نقيضين پيش مىآيد . نام اين قسم از تصديق ، كه نازل‌ترين مرحله تصديق است ، ظن است و نوعا در قضاياى شخصيه و محاورات عرفيه روى اين قضايا تكيه مىشود و در علوم - مخصوصا برهان - اصلا از آن استفاده نمىشود ، چون بايد مقدمات برهان ( يعنى صغرى و كبرى ) يقينى باشد .\r\nقوله : و توضيح ذلك براى توضيح بيشتر در رابطه با دو قسم تصديق يعنى يقين و ظن ، مطلب را در قالب يك مثال دنبال مىكنيم : اگر جناب عالى قضيه‌اى را به نفس و ذهنت عرضه كنى و در اطراف آن كاوش كنى ( اگر نظرى است و اگر بديهى است بدون كاوش ) كه آيا محمول آن قضيه براى موضوع آن قضيه ثابت است يا نه ؟ و آيا اين خبر صادق و مطابق با واقع است يا كاذب و مخالف واقع است ؟ يكى از چهار حالت نفسانيّه براى شما پيدا خواهد شد كه قسم پنجم ندارد :\r\n1 . يا اين است كه تنها يك طرف خبر و قضيّه ( مثلا جانب اثبات فقط يا جانب سلب تنها ) براى شما و در نفس شما محتمل و ميسّر و طرف ديگر ممتنع است كه نام اين قسم يقين است ، يعنى مثلا شما يقين و اعتقاد جازم و صددرصد به جانب ثبوت قيام براى زيد داريد و جانب عدم يك درصد هم محتمل نيست .\r\n2 . و يا اين است كه هر دو طرف قضيّه ( جانب وقوع و لا وقوع ، اثبات و سلب ) در نفس شما محتمل و ممكن است ، يعنى : هم احتمال وقوع خبر و هم عدم وقوعش را مىدهى . اين قسم از سه حال خارج نيست يا دو طرف قضيّه از حيث احتمال ، مساوى هستند و هيچ كدام بر ديگرى رجحان ندارد ، كه نام اين قسم شك است . مثلا شما نسبت به قيام زيد شاك محض هستيد يعنى 50 % « مع المسامحه » احتمال ثبوت مىدهيد و 50 % احتمال عدم ثبوت . شك مصطلح دو احتمال متساوى الطرفين را گويند .\r\n\r\n","description":"","footnote":"","page_name":" 38 ","page_number":38},
  {"content":"\r\n\r\n3 . قسم ديگر اين است كه يكى از دو طرف قضيه احتمالش راجح است و بر طرف ديگر مىچربد . اين قسم خود دو شعبه دارد :\r\nيا اين است كه جانب مضمون خبر ( مثلا ثبوت قيام براى زيد در قضيهء « زيد قائم » و يا جانب سلب در مثل « زيد ليس بقائم » احتمالش راجح و قوى و جانب نقيض و مخالف آن ( كه مدّنظر شما نيست ) احتمالش مرجوح و موهوم و ضعيف است يعنى 90 % احتمال وقوع مضمون خبر و 10 % احتمال عدم وقوع مىدهيم . نام اين حالت نفسانيه ظن است كه آن نيز از اقسام تصديق است .\r\n4 . و يا اين است كه جانب مخالف راجح و قوى بوده ، و احتمال جانب موافق و مضمون خبر ضعيف و وهمى است . مثلا 20 % احتمال ثبوت قيام براى زيد ، و 80 % احتمال سلب مىدهيم ، كه جانب سلب قوى و راجح است . اين قسم را وهم مىناميم .\r\nو هم برعكس ظنّ است ، زيرا در ظنّ ، طرف موافق راجح است و در وهم ، طرف مخالف رجحان دارد . شايسته يادآورى است كه وهم و شك از اقسام جهل هستند نه علم . بنابراين مىتوانيم حالات نفس را در رابطه با وقوع و لا وقوع يك خبر به چهار حالت تقسيم كنيم كه تقسيم هم انحصارى نه استقرايى است . يعنى شقّ پنجمى وجود ندارد .\r\n1 . حالت يقين : يقين عبارت است از اعتقادى كه اوّلا جزمى و بتّى و صددر صدى باشد ، و احتمال خلاف نداشته باشد . ثانيا مطابق با واقع باشد . و فرقى نيست يقين به جانب ثبوت پيدا كرده و جانب ثبوت را به تصديق جزمى بپذيريم و احتمال كذب در آن نباشد . يا بالعكس يعنى جزم به عدم و سلب پيدا كرده و احتمال خلاف ندهيم . يقين عالىترين مرحلهء تصديق است و همان‌طورى كه در پاورقى مصنف آمده كلمهء يقين دو معنا دارد :\r\nالف : يقين بالمعنى الاخص و آن خصوص اعتقاد جازم مطابق با واقع است كه از راه نظر و استدلال حاصل مىشود و با تشكيك مشكّك زائل نمىگردد .\r\nب : يقين بالمعنى الاعم و آن عبارت است از مطلق اعتقاد جازم مطابق با واقع ، اعم از اينكه از راه نظر و اكتساب حاصل شود يا از راه تقليد از ديگرى .\r\nدر باب صناعات خمس ، يقين در مقابل تقليد و به معناى اخص به كار مىرود ، ولى در ما نحن فيه يقين به معناى اعم است و شامل تقليد هم مىشود .\r\n\r\n","description":"","footnote":"","page_name":" 39 ","page_number":39},
  {"content":"\r\n\r\n2 . حالت ظن : عبارت است از احتمال راجح و به عبارت ديگر ترجيح يك طرف قضيه همراه با احتمال وهمى به جانب مقابل ، اين نازلترين فرد تصديق است .\r\n3 . حالت وهم : عبارت است از احتمال مرجوح يعنى احتمال ضعيف نسبت به يك طرف قضيه همراه با احتمال قوى نسبت به جانب مقابل .\r\n4 . حالت شك : عبارت است از دو احتمال مساوى يعنى به‌طور يكسان ثبوت قيام را براى زيد و همچنين سلب قيام را از زيد احتمال دهيم همانند دو كفّهء ترازو .\r\n\r\nتنبيه\r\nدر اين تنبيه مصنّف دو مطلب را بيان مىكند :\r\nمطلب اوّل : از حالات چهارگانه مذكور ، حالت يقين و ظن از اقسام علم تصديقى است ، چون در هر دو تصديق و حكم و اعتراف هست . البته در يقين ، تصديق جزمى و عقلى است ، ولى در ظن تصديق عرفى است كه عرف اين ظن و اطمينان را به منزلهء علم مىداند و در شئوون زندگى خود به امور ظنيهء اطمينانيه از قبيل خبر ثقه اعتماد مىكنند و بيشتر كاربرد آن در امور شخصيه و جزئيه و محاورات روزمرهء عرفيه است .\r\nولى يقين بيشتر در برهان و علوم عقلى و رسيدن به حقايق به كار مىرود . امّا دو حالت شك و وهم از اقسام علم نيستند چون حكم و تصديق و آرامش نفسى همراه آنها نيست ، پس از اقسام جهل هستند .\r\nمطلب دوّم : ظن و وهم همواره متعاكسان هستند و تناسب معكوس دارند . يعنى به هر طرف قضيه كه ظنّ پيدا كنيم به ناچار طرف ديگر آن وهمى است . همچنين به هر طرف كه وهم بيابيم حتما به طرف مقابل آن ظن پيدا مىكنيم و امكان ندارد كه هر دو طرف قضيه موهوم و يا هردو مظنون باشد . و هم يا ظن به طرفين قضيه تناقض است .\r\nظنّ به متنافيين هم مثل قطع به متنافيين محال است ( البته به ظنّ فعلى و شخصى كه مراد منطقى است نه به ظنّ نوعى و شأنى كه مراد اصولى است ) .\r\n\r\nجهل و اقسام آن\r\nدر رابطه با علم و اقسام آن گفتگو كرديم ، اينك راجع به نقطهء مقابل علم يعنى جهل و اقسام آن بحث مىكنيم . در اين رابطه چهار مطلب داريم :\r\nمطلب اوّل : معناى جهل : كلمه جهل گاهى در مقابل عقل به‌كار مىرود ، كه در\r\n\r\n","description":"","footnote":"","page_name":" 40 ","page_number":40},
  {"content":"\r\n\r\nاصطلاح قرآن و حديث همين معنا منظور است « 1 » ؛ گاهى جهل در مقابل علم به‌كار مىرود كه اين اصطلاح منظور منطقى است . جهل به اين معنى از امور بديهيّه است و نيازى به تعريف ندارد ؛ بلكه اساسا قابل تعريف نيست ، و هركس تعريف و تصوير روشنى از آن در ذهن دارد ، چنان كه قبلا در رابطه با علم اين معنا را گفتيم ، و خلاصه اينكه علم به معناى دانايى ( اسم مصدر ) يا دانستن ( مصدر ) است و جهل به معناى نادانى و ندانستن و بىسوادى است و اين مقدار از امور واضحه است .\r\nمطلب دوّم : علم با جهل چه نسبتى دارند ؟ در اينكه جهل نقطهء مقابل علم است شكى نيست و نسبت بينهما ، نسبت تقابل است و آن دو متقابلان هستند امّا تقابل چهار نوع دارد :\r\n1 . تقابل تناقض . 2 . تضاد . 3 . ملكه و عدم ملكه . 4 . تضايف .\r\nبايد بررسى كرد كه مقابلهء علم با جهل از كدام نوع است ؟ برخى پنداشته‌اند كه علم و جهل متناقضانند . ( به دو امرى كه يكى وجودى و ديگرى عدمى باشد متناقضان گويند . ) و بينهما كمال منافات و منافرت مىباشد به‌گونه‌اى كه نه اجتماعشان در شيئى واحد ممكن و نه ارتفاع آن دو از شيئى واحد ممكن است . ولى قول محققّين و قول حقّ نزد مصنف اين است كه تقابل بينهما از نوع تقابل ملكه و عدم ملكه است . ملكه امر وجودى و عدم ملكه امر عدمى است امّا نه عدم مطلق ، بلكه عدم مقيد يعنى عدم همان امر وجودى از خصوص موضوعاتى كه امكان و استعداد دارا بودن ملكه را دارند ولى بنا به دلائلى پيدا نكرده‌اند .\r\nمثلا مطلق و مقيد را در علم اصول عدم و ملكه گويند يعنى مقيّد ، ملكه و امر وجودى است كه قيد داشتن را گويند و مطلق ، عدم ملكه است يعنى عدم التقييد در آن كلامى كه شأنيت و قابليت تقييد را دارد . اگر مولى كلامى را مقيد نكرد مثلا نگفت :\r\n« اعتق رقبة مؤمنة » بلكه گفت : « اعتق رقبة » نام اين كلام را مطلق مىگذاريم . امّا كلامى كه ذاتا قابل تقييد نيست چون قيد در آن نيافتيم نتوان اطلاقش را استكشاف كرد .\r\nيا مثلا در مورد عمى و بصر مىگويند : « بصر » ملكه يعنى امر وجودى است كه بينايى و ديدن باشد ، و « عمى » عدم ملكه است . يعنى عدم البصر البته در موجودى كه شأنش اين است كه بصير و بينا باشد مثل انسان و بسيارى از حيوانات . آنگاه اگر چنين\r\n\r\n\r\n","description":"","footnote":"\r\n( 1 ) . ر . ك : شرح اصول فقه ، جز سوم ذيل آيه نباء .\r\n","page_name":" 41 ","page_number":41},
  {"content":"\r\n\r\nموجودى احيانا از مادر نابينا متولّد شود يا در اثر حادثه‌اى بينايىاش را از دست بدهد بر او اعمى و نابينا اطلاق مىشود . چون قابليت بينايى داشت . امّا بر يك شيئى جماد يا نبات مثل سنگ و درخت نه « اعمى » اطلاق مىكنيم و نه « بصير » چون شأنيت بينايى در او نيست .\r\nمسئلهء علم و جهل هم از اين قسم است يعنى علم ، ملكه و امر وجودى كه دانايى و دانستن است و جهل عبارت از عدم العلم است ، البته عدم علم از كسانى كه استعداد و قوّه عالم شدن را دارا هستند ، مثل نوزاد انسان كه استعداد عالم شدن دارد .\r\nنوزاد انسان آنگاه كه مدرسه رفت و درس خواند به او عالم گفته مىشود . و اگر تنبلى و تن‌پرورى پيشه كرد و مهمل گرديد به او جاهل گفته مىشود ، پس انسان را دو قسم مىكنيم : 1 . عالم . 2 . جاهل ، ولى هيچ‌گاه به جمادات و عجماوات ( جمع عجماء كه مذكّر آن اعجم است و به معناى بهيمه و بهائم است . و در حديث آمده : جرح العجماء جباراى جرح البهيمه هدر لانها لا تقاص بما فعلت ) جاهل اطلاق نمىشود چون استعداد و قابليت عالم شدن در آنان نيست ، پس رابطه علم و جهل ، متقابلين است از نوع تقابل ملكه و عدم ملكه .\r\nمطلب سوم : جهل بر دو قسم است :\r\n1 . به قرينهء مقابلهء جهل با علم همانطورى كه علم بر دو قسم شد جهل نيز بر دو قسم است . علم منقسم مىشد به تصوّر و تصديق ، زيرا علم گاهى بدون ادراك نسبت است و گاهى همراه با ادراك مطابقت . همچنين جهل هم دو شعبه دارد :\r\nالف : جهل تصوّرى . ب : جهل تصديقى .\r\nجهل تصورى عبارت از جهل به اصل صورت يك شىء است ؛ مثلا : تاكنون مدرسهء مباركهء فيضيه را نديده‌ايم و اوصاف آن را نيز نشنيده‌ايم ، از اين‌رو ، تصوير آن را در ذهن نداريم و ذهن ما از اين ناحيه خالى است ، ولى وقتى از نزديك آن فضاى ملكوتى و پايگاه عظيم اجتهاد و جهاد را ديديم بدان عالم مىشويم .\r\nجهل تصديقى عبارت از جهل به‌وقوع و لا وقوع ، مطابقت و عدم مطابقت نسبت با واقع است . مثلا : زيد ، قيام و نسبت بينهما را تصوّر كرده‌ايم ولى از ثبوت يا سلب قيام بىاطّلاع هستيم و در تصديق جهل داريم ؛ از اين‌رو حكمى و اذعانى هم نيست .\r\n2 . در تقسيم ديگر جهل دو قسم دارد : 1 . جهل بسيط . 2 . جهل مركب .\r\n\r\n","description":"","footnote":"","page_name":" 42 ","page_number":42},
  {"content":"\r\n\r\nجهل بسيط اين است كه انسان به شيئى از اشياء جاهل باشد ، ولى از جهل خود خبر دارد غافل نيست . بلكه مىداند كه نمىداند ، مثل اينكه همهء ما نسبت به وجود ساكنين در كرهء مريخ جاهل هستيم و نمىدانيم آيا در كرهء مريخ افراد يا موجودات زنده‌اى ساكن‌اند يا نه ، ولى مىدانيم كه اين پاسخ را نمىدانيم . اين نادانى را جهل بسيط گويند چون يك جهل بيشتر نيست .\r\nجهل مركب عبارت است از اينكه آدمى به امرى از امور و حقيقتى از حقايق جاهل باشد ، ولى توجّه نداشته باشد كه جاهل است بلكه از جهل خود غافل بوده و بپندارد كه عالم است و در حقيقت نمىداند و متأسفانه نمىداند كه نمىداند .\r\n آنكس كه نداند و نداند كه نداند * در جهل مركب ابد الدهر بماند \r\nمانند همهء مذاهب فاسده و اعتقادات باطله‌اى كه در عالم وجود دارد . مثلا ماديّون و طبيعى مسلكان و دهريون معتقدند كه همهء موجودات در مادّه و ماديّات خلاصه مىشود ، و ماوراى مادّه و طبيعت موجودى نيست و خداى هستى را انكار مىكنند و بر اين اعتقاد اصرار داشته و قلبا باور دارند . ولى به اعتقاد تمامى خداباوران عالم ، ماديّون در جهل مركب بوده و نمىدانند كه بيراهه مىروند . همچنين گروههايى از حكماى الهى و خداباور ، منكر نبوتها و بعثها هستند و معتقد به عدم بعثت هستند ولى مليّون عالم آنها را در جهل مركب مىدانند . يا مثلا مسيحيين و يهوديان معتقدند كه شريعت آنها ابدى و مستمّر است و خاتم شرايع است ، ولى ما مسلمانان معتقديم كه آنها در جهل مركب هستند .\r\nوجه تسميه جهل مركب اين است كه در حقيقت اين جهل ، مركّب از دو جهل است : 1 . جهل به واقع و نفس الامر . 2 . جهل به جهل . اين نوع از جهل زشت‌ترين دو نوع جهل است ، زيرا جهل بسيط و شكّ درمانى آسان دارد ، ولى جهل مركب درمانش مشكل است .\r\nنكته : در حقيقت جهل تصوّرى دو قسم ندارد بلكه عموما جهل بسيط است ، و اين جهل تصديقى است كه دو شعبه دارد : 1 . بسيط . 2 . مركب .\r\nجهل تصوّرى به جهل مركّب تقسيم نمىشود زيرا كه در جهل مركّب اعتقاد هست ولو به خلاف واقع ، ولى در جهل تصوّرى اصلا اعتقاد ، حكم و تصديقى در كار نيست .\r\n\r\n","description":"","footnote":"","page_name":" 43 ","page_number":43},
  {"content":"\r\n\r\nمطلب چهارم : آيا جهل مركب از اقسام علم است يا از اقسام جهل ؟\r\nدانشمندان علم اصول مىگويند : « القطع او العلم حجة بذاته » . منظور ايشان از علم يا قطع ، مطلق اعتقاد جازم است اعمّ از اينكه اين اعتقاد مطابق با واقع باشد . كه نامش يقين است . يا مخالف با واقع باشد . كه نامش جهل مركب است . اصوليين روى عنوان قطع و اعتقاد جزمى تكيه دارند و شاهد ، قول مرحوم مظفّر است :\r\n« مما يجب التنبيه عليه ان المراد من العلم هنا هو القطع اى الجزم الّذي لا يحتمل الخلاف و لا يعتبر فيه ان يكون مطابقا للواقع في نفسه و ان كان في نظر القاطع لا يراه الا مطابقا للواقع فالقطع الّذي هو الحجة تجب متابعته اعم من اليقين و الجهل المركب يعنى ان المبحوث عنه هو العلم من جهة انه جزم لا يحتمل الخلاف عند القاطع » . « 1 »\r\nو امّا از ديدگاه منطقيين : مشهور مناطقه و بلكه اجماع مناطقه بر اين است كه :\r\nتصديق چهار شعبه دارد كه عبارتند از :\r\n1 . يقين . 2 . تقليد . 3 . جهل مركب . 4 . ظن .\r\nمنطقيين جهل مركّب را هم از اقسام تصديق مىدانند ، مرحوم مولى عبد اللّه يزدى هم در رابطه با تعريف يقين به اين امر اشاره كرده‌اند ، كه جهل مركّب هم نوعى علم تصديقى است . و عمده دليل مشهور بر اينكه جهل مركّب هم نوعى علم تصديقى است آن است كه مىگويند : در جهل مركّب هم اعتقاد و جزم و تصديق و حكم و اذعان به نسبت و اعتراف و قناعت نفس ، و خلاصه هر تعبيرى كه در ساير تصديقات باشد در اين هم وجود دارد . اگرچه اين اعتقاد بر خلاف واقع باشد ولى وجود دارد . هر كجا تصديق بود علم و ادراك هم هست ، كه يا خود همان حكم و تصديق است ، و يا مستلزم تصديق است .\r\nمرحوم مظفر مىفرمايند : به عقيدهء ما جهل مركّب از اقسام جهل تصديقى است نه از اقسام علم تصديقى . به دليل آنكه اگر در تعريف خود علم دقّت كنيم ، دور بودن مدّعاى مشهور از صواب و حق ، و نزديك بودن مدّعاى ما به حقّ را اثبات مىكند . در تعريف علم حصولى گفتيم :\r\n« حضور صورة الشىء عند العقل » . يعنى : علم حقيقى و به معناى واقعى كلمه عبارت از\r\n\r\n\r\n","description":"","footnote":"\r\n( 1 ) . اصول فقه ، ج 2 ، ص 21 ، پاورقى .\r\n","page_name":" 44 ","page_number":44},
  {"content":"\r\n\r\nحضور صورت شيئى معلوم در عقل و ذهن ما است نه خود شىء معلوم . مثلا اگر بخواهيم به وجود مدرسه‌اى خاص علم داشته باشيم ، بايد صورتى از آن مدرسه در ذهن ما نقش ببندد ، نه اينكه صورت شىء ديگرى در ذهن ما بيايد و ما گمان يا خيال كنيم كه اين صورت حاصله در ذهن حقيقتا صورت آن شىء معلومى است كه مدّنظر ما است ، ولى در واقع چنين نيست . جهل مركب از اين قماش است كه ، صورت شىء ديگرى در ذهن آمده و خيال مىكنيم كه صورت نسبت واقعى همين است ، ولى در واقع نيست .\r\nبنابراين تعريف مذكور از علم ، بر جهل مركب صادق نيست ، پس جهل مركّب از اقسام علم نيست و وقتى از اقسام علم نبود لابد در اقسام جهل داخل مىشود و واسطه و شقّ ثالثى در ميان نيست .\r\nمثال : فرض كنيد شخصى واقعا و جازما معتقد شده كه زمين مسطح و هموار است ، ولى در واقع زمين كروى شكل است . بنابراين صورت نسبت واقعيه يعنى كرويت ارض در ذهن او نيامده ، بلكه صورت نسبت ديگرى به‌نام مسطّح بودن ارض در ذهن وى آمده كه آن هم مطابق واقع نيست . تنها شخص معتقد مىپندارد كه اين صورت مطابق واقع باشد ، ولى واقع و نفس الامر غير از اين است . در جهل مركّب خبرى از علم واقعى نيست و تنها صاحب الجهل خيال مىكند كه عالم است ، و گرنه در واقع علم نيست و صورت نفس شىء معلوم در ذهن حاضر نشده است بنابراين با اين محاسبات ، جهل مركّب از اقسام جهل است ؛ و علم و جهل متقابلان هستند ، پس چگونه ممكن است جهل مركّب قسمى از اقسام علم هم باشد ؟ مگر ممكن است كه قسيم الشىء قسم الشىء واقع شود ؟ در حالىكه مقسم بايد در همهء اقسام وجود داشته باشد و علم در جهل مركّب نيست .\r\nحداكثر اين است كه مشهور مىفرمايند : در جهل مركّب هم اعتقاد به نسبت وجود دارد و هر كجا اعتقاد باشد تصديق و ادراك و علم هم هست . ولى جوابش اينست كه :\r\nمجرّد اعتقاد بدون مطابقت با واقع كافى نيست . و واقع را عوض نمىكند و فرض هم اين است كه در مقايسه با واقع ، مطابقت و موافقتى در كار نيست .\r\nفي المثل اگر در فضاى باز و در وسط بيابانى از دور شبحى را مشاهده كنيم و جدا معتقد شويم كه آن شبح انسان است ولى در واقع سنگ ، درخت يا حيوان ديگرى باشد . آيا اعتقاد ما واقع را عوض مىكند ؟ يعنى سنگ انسان مىشود ؟ درخت انسان\r\n\r\n","description":"","footnote":"","page_name":" 45 ","page_number":45},
  {"content":"\r\n\r\nمىشود ؟ ما به اشتباه آن شبح را انسان پنداشته بوديم ولى وقتى نزديك شديم پى به اشتباه خود مىبريم .\r\nمن خيال مىكردم كه آن سياهى انسان است ولى معلوم شد كه حيوان بوده و من خطا كرده بودم ، پس جهل مركّب علم نيست ،  كَسَرابٍ بِقِيعَةٍ يَحْسَبُهُ الظَّمْآنُ ماءً  « 1 »\r\n\r\nعلم ضرورى و نظرى\r\nآخرين تقسيم از تقسيمات علم در مدخل كتاب اين است كه علم حصولى به هر يك از دو قسمش چه تصوّرى و چه تصديقى به دو قسم ديگر منقسم مىشود :\r\n1 . علم ضرورى و بديهى . 2 . علم نظرى و اكتسابى .\r\nمعلومات ضروريه و بديهيه عبارتند از : آن دسته از تصوّرات و تصديقاتى كه به كسب كردن و به دست آوردن ، فكر ، مطالعه ، دقت و مقدمه‌چينى نياز ندارد بلكه به مجرّد توجّه ذهن به آنها ( با يكى از اسباب و عوامل توجّه ذهن كه خواهد آمد ) به‌طور قهرى و بالبداهه آن علم براى انسان حاصل مىشود . به قول مرحوم مظفر بطور ناگهانى و بىمقدمه و بدون توقّف و معطلى بىدرنگ حاصل مىشود .\r\nمثال تصورات ضروريه : مفهوم وجود و هستى از مفاهيم بديهيه‌اى است كه هر انسانى يك تصوير روشنى از آن در ذهن دارد حتّى كودكان خردسال هم آن را مىفهمند . همچنين مفهوم عدم ، نيستى ، مفهوم شىء ، علم و جهل ، عدل و ظلم ، احسان و اسائه همه تصور بديهى هستند .\r\nمثال تصديقات ضروريه : « الكل اعظم من الجزء » كه از بديهيات اوليه بوده و به مجرّد تصوّر موضوع و محمول و نسبت بينهما ، تصديق و حكم حاصل مىشود . البته در باب تصديقات ، اصل تصديق به نسبت ، جزء بديهيات است ، ولى تصوّر اطراف ممكن است كاملا فنّى ، نظرى و دقيق باشد . مثال ديگر : « النقضيان لا يجتمعان و لا يرتفعان » . كه باز هم جزء بديهيات اوّليه است . مثال ديگر : « الشمس مشرقة او طالعة » .\r\nكه از جمله مشاهدات حسّ ظاهر است ، يعنى از محسوسات است و به مجرد چشم باز كردن مىتوانيم به آن عالم شويم ، نيازى به فكر و انديشه ندارد . همچنين مانند : « انا عطشان ، جوعان ، غضبان » كه از جملهء مشاهدات حسّ باطن و از وجدانيات است . و\r\n\r\n\r\n","description":"","footnote":"\r\n( 1 ) . نور / 39 .\r\n","page_name":" 46 ","page_number":46},
  {"content":"\r\n\r\nمانند : « الواحد نصف الاثنين » ، « الاربعة زوج » كه از بديهيات اوّليه فن رياضيات است .\r\nمعلومات نظريه و اكتسابيه عبارتند از تصوّرات و تصديقاتى كه به مجرّد توجّه نفس به آنها و يا به مجرد تصوّر اطراف ، حاصل نمىشوند . بلكه بايد پس از اين مرحله ، مطالعه كرد ، فكر و انديشه كرد و اجناس و فصول آن را يافت تا تصوّر صحيحى از آن داشته باشيم . و نيز بايد استدلال كرد و صغرى و كبرى چيد تا بتوانيم به يك علم تصديقى دسترسى پيدا كنيم .\r\nمثال تصوّرات نظرى : « تصوّر انسان ، نفس ناطقه ، فرشته ، جنّ ، جسم و برق و . . . » كه هيچ يك از اينها بدون كسب و تحقيق و تعمّق حاصل نگردد .\r\nمثال تصديقات نظرى : آيا زمين ساكن است يا متحرّك ؟ تصديق به سكون يا حركت به مجرّد تصوّر اطراف قضيه حاصل نمىشود ، بلكه نيازمند استدلال هيوى است به همين جهت صدها سال در دنياى علم ، هيئت بطلميوسى حاكم بود . همان نظريه كه مىگفت كرهء زمين ثابت و در مركز عالم قرار دارد و افلاك به دور آن گردش مىكنند .\r\nولى صدها سال است كه هيئت جديد در عالم علم مطرح است كه پايه‌گذار آن كپرنيك لهستانى و پس از او كپلر آلمانى است . نظريه‌اى كه زمين متحرك است و داراى حركت وضعى و انتقالى است ، يعنى : حركتى به دور خود و حركتى به دور خورشيد دارد ؛ پس اين مسئله ، يك تصديق نظرى است .\r\nمثال ديگر اينكه ماديون بر اين باورند كه عالم قديم است . مليّون و الهيون برآنند كه عالم حادث است . هر گروه استدلالى براى خود دارند . بنابراين مسئلهء حدوث و قدم عالم نيز از معلومات تصديقيهء نظريه و اكتسابيه است .\r\nقوله : توضيح القسمين :\r\nمرحوم مظفر براى توضيح بيشتر معلومات ضروريه و نظريه مىفرمايد : معلوماتى كه براى ما حاصل مىشود و امورى را كه ادراك مىكنيم اعم از معلومات و مدركات جزئيه كه توسط حواس يا قوه خيال يا واهمه تحصيل مىشوند . يا مدركات كليّه و معقولات اوّليه و ثانويهء منطقى و فلسفى ( كه توسّط عقل ادراك مىشوند ) از دو حال خارج نيستند :\r\n1 . پاره‌اى از اين معلومات بدون امعان نظر براى انسان حاصل مىشود . يعنى نيازمند بررسى مطلب و زيررو كردن و دقّت‌نظر و فكر در آن نيست . چه در\r\n\r\n","description":"","footnote":"","page_name":" 47 ","page_number":47},
  {"content":"\r\n\r\nتصوّرات و چه تصديقات . البته توجّه نفس به آنها لازم است و لكن پس از توجّه نفس ، نيازى به عمليّات فكرى و استدلالى و وساطت صغرى و كبرى نيست ؛ بلكه بدون آن هم حاصل مىشود . اين قسم از معلومات ، به‌نام معلومات ضروريه و بديهيه ناميده مىشوند ؛ كه دو بخش دارند : 1 . تصورات . 2 . تصديقات . كه مثال آنها گذشت .\r\n2 . پاره‌اى از امور بدون فكر و نظر نصيب انسان نمىگردد ، بلكه براى نيل به اين معلومات نيازمند يك سلسله معادلات فكريه هستيم ، اگر درصدد تعريف هستيم ابتدا بايد اجناس و فصول يا اعراض خاصّه آن را تحصيل كرده و سپس به ترتيب خاصّى كه از عام به خاص ختم مىشود مجهول را تعريف كنيم و يا اگر مىخواهيم امرى را تصديق كنيم براى اين كار نخست بايد يك سلسله معلومات و مقدمات تصديقيهء معلومه را به دست آوريم و اگر خود آنها نظرى بودند بايد جلوتر اثبات شوند تا به بديهيات ختم شوند و اگر آنها بديهى هستند و نيازى به استدلال ندارند پس از تنبّه به آنها بايد از قواعد منطقى كمك گرفته و با چينش خاصى اين صغرى و كبرى را كنار هم قرار دهيم و شرائط را مراعات كنيم تا به نتيجهء مطلوب رسيده و به يك معلوم تازه‌اى دست يابيم .\r\nاين گونه از علوم را علوم نظرى ، فكرى و اكتسابى گويند كه اين هم دو شعبه دارد :\r\n1 . تصورات نظريه . 2 . تصديقات نظريه .\r\n\r\nتوضيحى دربارهء ضرورى\r\nپيشتر آمد كه علم ضرورى آن دانشى است كه نيازمند فكر و انديشه نباشد بلكه خودبخود حاصل مىشود ، و هم گفته شد كه علم ضرورى نيز محتاج توجّه نفس به آن امر بديهى مىباشد ، و بدون توجّه نفس حاصل نگردد و توجّه نفس هم اسباب و عواملى دارد كه در اين قسمت بايد بيان شود .\r\nفنقول : گاهى امرى از بديهيات است ولى آدمى نسبت به آن جاهل است ، زيرا بديهى نيز محتاج به توجّه نفس است و توجّه نفس اسبابى دارد كه در مورد اين بديهى ، آن اسباب توجّه نفس مفقود است ، از اين‌رو انسان بدان عالم نيست ، البته اين‌گونه نيست كه هر امر ضرورى حتما براى انسان نيز معلوم باشد . و همچنين لازم نيست كه آدمى به همهء بديهيات في الحال آگاهى داشته باشد ، بلكه به پاره‌اى از بديهيات عالم است ، و از پاره‌اى بىخبر است . نيز روشن است كه جهل انسان به يك امر بديهى ، لطمه‌اى به بداهت آن نمىزند ؛ چون بديهى يعنى امرى كه محتاج به فكر و نظر نيست نه\r\n\r\n","description":"","footnote":"","page_name":" 48 ","page_number":48},
  {"content":"\r\n\r\nامرى كه هركس آن را بداند ولو غافل باشد يا اسباب توجّه نفس در وى نباشد .\r\n\r\nاسباب توجه نفس\r\nاسباب و عوامل توجّه نفس به يك امر بديهى در پنج امر خلاصه مىشود :\r\n\r\nامر اوّل : انتباه يعنى التفات و تنبّه :\r\nانسان ممكن است در اثر غفلت ، بديهىترين بديهيات را هم درك نكند و نشناسد ؛ مثل اينكه انسان همهء فعاليتهاى روزانه‌اش را در زير نور خورشيد و ببركت آن انجام مىدهد ولى چه‌بسا توجّهى به آن نداشته باشد و به كلى از اينكه خورشيد طالع است غافل باشد و هنگامى كه كسى او را هوشيار مىكند علم فعلى به طلوع شمس پيدا مىكند . اين عامل در جميع بديهيات ( تصوّرى . تصديقى ، جزئى و كلى ، اوليّات ، مشاهدات ، تجربيّات ، حدسيّات ، متواترات و فطريات ) شيوع دارد و همگانى است .\r\nآدم غافل به هيچ امر بديهى علم ندارد و پس از انتباه و توجّه نفس ، عالم مىشود .\r\n\r\nامر دوّم : سلامت ذهن :\r\nانسان اگر بخواهد بديهىترين بديهيات را هم ادراك نمايد بايد داراى روح و ذهن سالمى باشد . انسانى كه اختلال حواس دارد يا عقب‌ماندگى ذهنى دارد يا ضربهءمغزى بر او وارد شده ، ممكن است در بديهىترين چيزها هم دچار شك شود . و به اصطلاح شكاك و لاادرى باشد . كه حتّى در وجود خودش ، در وجود آتش و چيزهاى ديگر نيز ترديد دارد . حقيقتا چنين آدمى از مسير مستقيم منحرف شده در اثر مريضى بديهىترين امور را هم ادراك نمىكند و نمىفهمد مثلا اگر به او بگويند 4 - 2 * 2 وى قادر به درك نيست ، حال آنكه اين تصديق از تصديقات بديهى است و منشأ اين بيمارى ذهنى عوامل متعددّى مىتواند باشد كه در زير به برخى اشاره مىشود :\r\nالف : نقصان طبيعى ، برخى از كودكان از مادر كه متولد مىشوند داراى ذهنى ناقص و عقب ماندگىذهنى هستند و واضحترين و ابتدايىترين مسائل را هم به سختى مىتوان به آنها تفهيم كرد .\r\nب : مرض عارضى ؛ ممكن است كودكى از مادر كه متولّد شده بسيار باهوش و زرنگ باشد ، ولى در اثر حادثه‌اى ناگوار از قبيل تصادف - بمباران يا رخدادى ديگر همهء معلومات خود را از دست داده و دچار اختلال حواس شود و بديهىترين امور را هم نتواند ادراك كند .\r\nج : تربيت فاسد ، ممكن است انسانى در محيط فاسدى و با شيوهء غلط و باطلى تربيت شده باشد\r\n\r\n","description":"","footnote":"","page_name":" 49 ","page_number":49},
  {"content":"\r\n\r\nو واضح‌ترين امور را هم انكار كند و يا قابل تشكيك بداند . انسانى كه در مكتب سپتى سيستى يا ايده آليستى تربيت يافته باشد منكر همهء واقعيات بوده يا شكاك است يا طرفدار واقعيات ذهنى است ، مانند بسيارى از انسانهاى غرب‌زده و خودباخته‌اى كه با وضع فرهنگى غرب خود را تطبيق كرده و اصولا زندگى اسلامى براى آنها قابل قبول نيست . اين امر نيز مانند امر اوّل مطرد و همگانى بوده و در جميع بديهيات شرط ادراك و علم ، سلامت ذهن است .\r\n\r\nامر سوّم : سلامت حواس :\r\nانسانى كه مىخواهد به امرى از امور حسّى آگاهى يابد بايد حسّ ظاهرى مربوط به آن امر را در حدّ اعتدال دارا باشد تا بتواند آن امر حسّى را ادراك كند ، البته آن امر حسّى نيازمند فكر و نظر نيست و از بديهيات است هرچند نيازمند به كار گرفتن حس ظاهرى است ؛ از اين‌رو ، هركسى كه فاقد حسى باشد فاقد علوم مربوطه به آن حسّ نيز خواهد بود . مثلا : در بخش مبصرات و ديدنيها به مجرّد توجّه نفس و داشتن چشم سالم ، انسان رنگ قرمز ، بنفش ، سبز ، آبى و ديگر رنگها را مىبيند و ادراك مىكند . ، ولى انسانى كه نابينا است يا قوهء بينايى او بسيار بسيار ضعيف شده ، از ادراك رنگها محروم است . « و من فقد حسّا فقد علما » ، همچنين در بخش مسموعات و شنيدنىها به مجرّد توجّه نفس و دارا بودن قوهء سامعهء سالم ، آدمى صداها را شنيده و تشخيص مىدهد ، ولى فرد ناشنوا يا آن كس كه قوهء سامعهء او بسيار ضعيف است از ادراك صداها و جهان اصوات محروم است و اين به‌خاطر نظرى بودن علم به اصوات نيست بلكه به خاطر فقدان حس شنوايى است كه اين انسان بدان مبتلا است . در بخش مذوقات ، مشمومات و ملموسات نيز چنين است . البته اين عامل همگانى نبوده و براى همه بديهيات ضرورت و بلكه سببيت نداشته و تنها براى محسوسات و امور حسيّه ، وجود حسّ مربوطه و سلامت آن لازم است .\r\n\r\nامر چهارم : فقدان شبهه :\r\nآدمى كه ذهنش مسبوق به شبهه باشد و پيشاپيش زمينه‌هاى نامناسبى در سرزمين ذهن و روح او فراهم شده و القاء شبهه شده باشد يا از راه مغالطات و استدلالهاى غلطى كه براى خود درست كرده ، ممكن است واضحات را هم انكار كند . به عنوان نمونه :\r\nبر احدى از رهبران و سياستمداران دنيا پوشيده نبود كه رژيم مزدور عراق آغازگر\r\n\r\n","description":"","footnote":"","page_name":" 50 ","page_number":50},
  {"content":"\r\n\r\nجنگ تحميلى هشت ساله بود ، و ايران اسلامى تنها در مقام دفاع مقدس از حيثيت و كيان خود با تمام قوا ايستاد و دشمن را ناكام كرد و به شكست مفتضحانه‌اى كشيد ، ولى تبليغات جهانى و رسانه‌هاى جمعى استكبارى در اذهان عامّه مردم دنيا اين مطلب را القاء كرده و جا انداخته بودند كه ايران متجاوز و جنگ‌طلب و آغازگر جنگ است بگونه‌اى كه سالها اين شبهه و امر باطل در اذهان توده‌هاى مردم دنيا وجود داشت تا آنجا كه حقانيّت ، صبر و متانت ملت ايران باعث شد كه دشمنان انقلاب اسلامى صريحا اعتراف كنند كه آغازگر جنگ صدام جنايتكار بود اين يك مثال اجتماعى است كه براى عموم قابل درك است .\r\nهمچنين در امور جدلى و مجادلاتى كه در ميان صاحبان اديان و مسلك‌هاى گوناگون در طول تاريخ بوجود آمده ، از اين گونه مغالطات و القاء شبهات فراوان مشاهده مىشود ، في المثل دو قضيه ذيل به عقيدهء ما از ابده بديهيات بوده و صغرى و كبراى ضرورى هستند كه نتيجهء آنها هم بديهى است :\r\n1 . وجود و عدم نقيض يكديگر هستند « صغرى » .\r\n2 . اجتماع نقيضين محال است « كبرى » .\r\nپس اجتماع وجود و عدم در شىء واحد و در آن‌واحد از محالات است « نتيجه » .\r\nارتفاع نقيضين نيز همين‌گونه از محالات است يعنى معقول نيست كه شىء واحد در آن‌واحد و در مكان واحد ، هم موجود باشد و هم معدوم تا اجتماع نقيضين لازم آيد ، يا نه موجود باشد و نه معدوم تا ارتفاع نقيضين پيش آيد . اين دو قضيه مسلّم و قطعى هستند به‌گونه‌اى كه اگر اين دو قضيه را از علم تصديقى بگيريم ديگر محال است حتّى يك علم تصديقى براى ما حاصل شود ، ولى با اين حال پيروان مكتب هگل و طرفداران منطق ديالكتيك منكر استحالهء اجتماع نقيضين بوده و برآنند كه نه تنها اجتماع نقيضين محال نيست ، بلكه از ضروريات است . و دليل مىآورند كه اصل تناقض در منطق ارسطويى مبتنى بر اصل ديگرى است . و آن اصل ثبات اشياء مىباشد كه موجودات جهان را ثابت و تغييرات را در عوارض مىداند ، از اين‌رو ، مىگفتند هر چيزى يا هست يا نيست و جمع بينهما نشايد . ولى امروزه علم ثابت كرده كه همهء هستى در حال تغيير و تحوّل و شدن است ، پس مبناى قاعدهء تناقض اصل « ثبات اشياء بود » كه\r\n\r\n","description":"","footnote":"","page_name":" 51 ","page_number":51},
  {"content":"\r\n\r\nآن هم ويران شده است . همچنين قاعده هو هويت ( كه هر چيزى خودش است ) و « ثبوت الشىء لنفسه ضرورى و سلب الشىء عن نفسه محال » و قانون « كل از جزء بزرگتر است » را منكر هستند .\r\nولى به عقيدهء ما آنها تصوّر صحيحى از قانون تناقض نداشته و از مثالهايى كه آورده‌اند اين نادانى به خوبى پيدا است . جماعتى از دانشمندان معتزله نيز قانون استحالهء ارتفاع نقيضين را منكر شده و مىگويند : ممكن است چيزى در آن واحد نه موجود باشد و نه معدوم بلكه واسطه بين وجود و عدم باشد و از آن تعبير به حال مىكنند .\r\nعلامه حلى مىنويسد :\r\nأقول : ذهب أبو هاشم و اتباعه من المعتزلة و القاضى و الجوينى من الأشاعرة الى أنّ هينها واسطة بين الموجود و المعدوم و هى ثابتة و سمّوها الحال و وحدّوها بأنّها صفة لموجود لا توصف بالوجود و العدم فيكون الثابت أعم من الموجود ، و المعدوم أعم من المنفى ، و هذا المذهب باطل بالضرورة فإنّ العقل قاض بأنّه لا واسطة بين الوجود و العدم و أنّ الثبوت و الوجود مترادفان و كذا العدم و النفى مترادفان و لا شىء أظهر عند العقل من هذه القضيه فلا يجوز الاستدلال عليها » « 1 » .\r\nالبته صاحب كشف المراد ادّلهء قائلين به حال را ضمن دو دليل آورده و از آن جواب داده كه به حقّ آن ادلّه ، شبهه در مقابل بديهيت است . و با انسانى كه منكر بديهيات باشد با زبان منطق و استدلال نتوان روبرو شد .\r\n\r\nامر پنجم : عمليات غير عقلى :\r\nبرخى از معلومات تصوّرى و تصديقى معلوم شدنش محتاج به يك سلسله عمليّات عقلى است كه نام آنها را علوم نظرى گذاشته‌اند ، ولى پاره‌اى از معلومات تصوّرى و تصديقى محتاج به عمليات عقلى نيستند تا نظرى باشند امّا محتاج به عمليات غير عقليه مانند حسيّه ، وجدانيه و جسمانيه هستند ولى اين نياز آنها را نظرى و كسبى نمىكند زيرا محتاج به فكر و مطالعه نيستند . مثلا اگر قرار باشد خبرى نزد انسان متواتر شود ناچار بايد به اخبار جمع بسيارى كه عادتا تبانى آن‌همه انسان بر كذب محال مىباشد گوش فرا دهد و گزارش آنها را از يك رويداد استماع كند تا خبرى برايش متواتر شده و مفيد علم\r\n\r\n\r\n","description":"","footnote":"\r\n( 1 ) . كشف المراد ، ص 35 .\r\n","page_name":" 52 ","page_number":52},
  {"content":"\r\n\r\nگردد و گرنه بدون استماع كه به مطلوب نمىرسد .\r\nهمچنين در مسائل تجربى و آزمايشگاهى براى وصول به يك حقيقت و تشخيص يك مرض و معالجهء آن و كشف يك مادّه نافع بايد شبها و روزها و ماهها و سالها در آزمايشگاه به آزمايش و تجربه مشغول شد ، با اين حال تجربيات را از بديهيات ششگانه به حساب آورده‌اند چون با تجربه طولانى بدان رسيده‌ايم نه با فكر و عقل و عمليات ذهنى صرف . همين‌گونه است تلاش آدمى كه مىخواهد فلان شهر تاريخى يا اثر باستانى را در فلان منطقهء دنيا مشاهده كند البته بايد رنج سفر را تحمل نموده و رهسپار آنجا شود تا آن شيئى موردنظر را ببيند ، ولى اين سعى و كوششها فكر و نظر و كار فكرى نيست بلكه كار جسمانى است و زمينه‌ساز مشاهده است ، همانگونه كه براى شنيدن يك صدا بايد نزديك منبع صدا شده و دقت بيشترى بخرج دهيم ، امّا اين گونه عمليات موجب نظرى بودن آن معلومات نمىگردد چون عمليات فكرى در آنها راه ندارد .\r\nنتيجه اينكه : چه بسيار معلوماتى كه جزء بديهيات هستند ولى نيازمند سببى است و اين با بداهت آنها هم تنافى ندارند .\r\n\r\nتعريف فكر و نظر\r\nبطور كلى معلومات و مدركات جزئيه ( اعمّ از صور حسيّه كه با حواس ظاهرى ادراك مىشوند و صور خياليه كه با نيروى خيال ادراك مىگردند و معانى جزئيه كه با قوّه واهمه حاصل مىشوند ) عموما از جمله معلومات ضروريه و بديهيه هستند بدين معنا كه فكر و نظر در آنها راه ندارد ؛ امّا مدركات كلّيه و قواعد عامّه چه در بخش نظرى و چه عملى ، مدرك به ادراك عقلى است . معلومات عقليهء محضه دو دسته مىباشند :\r\nيك دسته از بديهيات تصوريه و تصديقيه هستند كه مثالهايش در بحث ضرورى و نظرى گذشت . دستهء ديگر كه در حقيقت بخش اعظم آنها است از مقوله علوم نظرى و فكرى هستند . قبل از ورود در بيان حقيقت فكر و تجزيه و تحليل انديشه به روشهاى گوناگون شناخت حقايق اشاره‌اى مىكنيم :\r\n1 . حسيّون و تجربيّون برآنند كه تنها راه شناخت حقايق و نيل به واقعيات همانا راه حسّ و تجربه است . بايد در آزمايشگاه و در سالن تشريح و در زير چاقوى تشريح حقيقت را ببينيم تا باور كنيم و هر چيزى كه با حسّ و تجربه به دست نيايد وجود ندارد\r\n\r\n","description":"","footnote":"","page_name":" 53 ","page_number":53},
  {"content":"\r\n\r\nو يا قابل شناخت نيست .\r\n2 . اشراقيّون برآنند كه تنها راه صحيح براى آشنايى با حقايق ، تزكيه و تهذيب نفس است كه انسان بايد خود را از هواها و هوسهاى نفسانيه و نيز از عالم تخيّلات و اوهام برهاند و به عالم عقل بار يابد و از شهوات مادّى و دنيوى بپرهيزد تا قلب او بسان آئينه‌اى صيقلى و صاف باشد كه هيچ‌گونه غبارى بر روى آن نيست آنگاه نور حقيقت در قلب انسان مىتابد و واقعيات را وجدان مىكند و مىيابد ، كه به مراتب از علم حصولى قوىتر است .\r\n3 . عقليون برآنند كه تنها راه شناخت حقايق ، طريق عقل است . طريق حس چون خطا فراوان دارد به درد نمىخورد و با پاى عقل و انديشه بايد حركت كرد .\r\n4 . در منطق ارسطو و پيروان او هم حس و تجربه و استقراء ارزش دارد و هم قياسات عقليّه معتبر هستند . اصولا كار منطق صورى ، تعليم شيوه‌هاى صحيح استدلال كردن است .\r\n5 . در مكتب اسلام براى شناخت حقايق هم حسّ و تجربه و هم عقل و هم تهذيب نفس همه و همه دخالت دارند و در آيات و روايات فراوان به اين امور اشاره شده است .\r\nبنابراين اساس منطق ارسطويى بر عقل و استدلالات عقلى متّكى بوده و از راه تجربه و حسّ هم به قواعد كلى رسيده و نتيجه مىگيرد . و اگر روش عقلى را مردود بدانيم اساس منطق صورى منهدم مىشود . بنابراين لازم است با كار عقل و عمليّات عقلى در راه كشف مجهولات تصوّرى و تصديقى كه همان فكر و انديشه است آشنا شويم :\r\nبراى فكر تعريفات گوناگونى شده كه همهء آنها به يك حقيقت اشاره دارد . در شرح شمسيه مىخوانيم :\r\n« الفكر : ترتيب امور معلومة لتحصيل امر مجهول » .\r\nدر متن حاشيه ملا عبد اللّه از ملا سعد الدين تفتازانى مىخوانيم :\r\n« الفكر : ملاحظة المعقول لتحصيل المجهول » .\r\nدر منظومهء مرحوم حاج ملا هادى سبزوارى مىخوانيم :\r\n « الفكر حركة الى المبادى * و من مبادّى الى المراد \r\n\r\n","description":"","footnote":"","page_name":" 54 ","page_number":54},
  {"content":"\r\n\r\nو در منطق مرحوم مظفّر كه مورد بحث ما است مىخوانيم :\r\n« الفكر : حركة العقل بين المعلوم و المجهول » .\r\nبراى تجزيه و تحليل تعريف فكر از ديدگاه مرحوم مظفّر مىگوييم : هنگامى كه انسان به بركت عقلش با يك مشكل و مجهول روبرو مىشود مثل اينكه ماهيت انسان چيست ؟ حقيقت جسم طبيعى كدام است ؟ آيا عالم حادث است يا قديم ؟ آيا زمين ساكن است يا متحرك ؟ با دقت فراوان به دست مىآورد كه مجهولش از كدام نوع است ؟ آيا از نوع مجهول تصوّرى است يا تصديقى ؟ آيا از مجهولات تصديقى نظرى است يا عملى ؟ فلسفى است يا كلامى ؟ عقل انسان براى شناخت اين مجهول و تبديل آن به معلوم سراغ معلومات حاضره در ذهن مىرود و پس از اينكه وارد انبار بزرگ و نامتناهى ذهن و صور ذهنيهء تصديقيه و تصوّريه شد در ميان انواع معلومات به گشت‌و گذار پرداخته و معلومات مناسب با اين مجهول را استخراج كرده و اگر موفّق به شناخت آن شد آنگاه طبق قواعد منطق ارسطويى ، آن معلومات تصوّرى يا تصديقى را كنار هم چيده ، و با نظم و ترتيب خاصّى آنها را تركيب نموده و با دستى پر ، به سراغ مجهول آمده و مجهولش را مىشناسد و در حقيقت عقل ما از اوّل تا به آخر پنج مرحله را پشت‌سر گذاشته است :\r\nمرحلهء اوّل : روبرو شدن با مشكل و مجهول : تا انسان توجّه نداشته و نداند كه مجهولى دارد درصدد رفع و حلّ آن و تبديل به معلوم برنمىآيد . انسان بايد توجّه داشته باشد كه تصوّر فرشته ، جنّ هوا و . . . براى او ناشناخته است يا تصديق به حدوث عالم براى او مجهول است تا در طلب گمشده برآيد .\r\nمرحلهء دوّم : شناسايى نوع مجهول : انسان بايد بشناسد كه مجهولش از چه نوع مجهولاتى است ؟ آيا از مقوله جواهر است يا اعراض ؟ از مادّيات يا مجردات ؟ تا نوع مجهول را نشناسد در قدمهاى بعدى موفّق نبوده و نمىداند از چه نوع معلومات مناسبى بهره‌بردارى كند . اين دو قدم كه توسّط عقل برداشته شد ، زمينه براى حركتهاى فكرى آغاز مىشود . و انديشهء انسانى سه نوع فعّاليّت ذهنى و حركت انجام مىدهد و نتيجهء نهايى را مىگيرد .\r\nمرحلهء سوم : اولين حركت فكر ، سير از مجهول مطلوب به سوى معلوماتى است كه در انبار ذهن ذخيره كرد و به‌طور خدادادى و بديهى آنها را دارد . يا در مراحل قبلى به\r\n\r\n","description":"","footnote":"","page_name":" 55 ","page_number":55},
  {"content":"\r\n\r\nكسب آنها نائل آمده ، مجهول را در اطاق انتظار گذاشته و خود به منظور كاوش ، وارد انبار معلومات ذهن مىشود .\r\nمرحلهء چهارم : دومين حركت فكر اين است كه در ميان دنياى معلومات ذهنى به گشت‌وگذار پرداخته و آنها را زيرورو مىكند تا معلومات متناسب با مجهول خويش را دريابد . اين مرحله مشكلترين مرحلهء كار فكر است زيرا كه هر معلومى براى استكشاف هر مجهولى سودمند نيست . مثلا : اگر مجهول تصوّرى ما انسان است از راه شناخت آب و آتش يا جماد و نبات به انسان نخواهيم رسيد بلكه بايد جنس و فصل يا عرض خاصّ انسان را پيدا كنيم تا به حيوان ناطق يا حيوان ضاحك و متعجب برسيم .\r\nاگر مجهول تصديقى ما حدوث عالم است ، از راه شناخت آسمان و ريسمان و ماست و دروازه به حدوث عالم نمىرسيم ، بلكه بايد صغرى و كبراى متناسب با اين مجهول را پيدا كنيم چون بايد ميان سبب و مسبّب و علّت و معلول ( كه معلومات تصديقى ، علت رسيدن به مجهول هستند ) سنخيت باشد و گرنه يلزم صدور كل شىء من كل شىء و نظام عليّت در عالم فرومىپاشد . از اين‌رو ، اين مرحله كه حركت متوسط و دوّمى عقل و فكر است بسيار بسيار دقيق و باريكتر از مو است و نوعا تمامى اشتباهات در اين مرحله پيش مىآيد و گاهى عقل در اين مرحله روزها و هفته‌ها مىماند تا به نتيجه برسد و گاهى هم به سرعت و در يك چشم بهم‌زدن نتيجه مىگيرد كه بستگى به نوع مشكل و پيچيده يا ساده بودن آن دارد .\r\nمرحله پنجم : پس از اينكه عقل حركت دوّم را با موفقيت انجام داد و معلومات متناسب با مجهول را بدست آورد با دستى پر ، از انبار معلومات به پرواز درآمده و به اطاق انتظار رسيده و آن مجهول را از انتظار در مىآورد و معلومات بدست آورده را با چينش خاصى كنار هم چيده و به نتيجه مىرسد . مثلا مىگويد : « العالم متغير و كل متغير حادث فالعالم حادث » بنابراين به مجموعهء اين حركات سه‌گانه فكر گويند . و نوعا فكر انسانى اين مراحل را بسرعت و زودتر از چشم به‌هم زدن مىپيمايد به‌گونه‌اى كه غالبا متوجّه اين مراحل نيستيم و لكن با تجزيه و تحليل به آنها مىرسيم . هيچ انسانى در مقام فكر كردن و كسب معلومات از اين مراحل خالى نيست .\r\n\r\n","description":"","footnote":"","page_name":" 56 ","page_number":56},
  {"content":"\r\n\r\nقوله : نعم :\r\nمگر چند گروه كه اين مراحل را طى نكرده به مطلوب مىرسند :\r\n1 . انبياء ( عليهم السلام ) كه داراى علم الهامى و الهى و لدنّى و مرتبط با وحى آسمانى هستند و همهء حقايق را از آن طريق دريافت مىكنند :   وَ ما يَنْطِقُ عَنِ الْهَوى إِنْ هُوَ إِلَّا وَحْيٌ يُوحى   « 1 » از مسائل عادى و روزمره كه بگذريم پيامبران در بيان معارف ، اخلاقيات ، احكام ، حقايق كونيه علمشان را از مبدأ عالم دريافت كرده‌اند .\r\n2 . ائمه معصومين ( صلوات اللّه عليهم اجمعين ) نيز به علم لدنّى از حقايق آگاهى دارند . ميان علم امام به حكمى از احكام شرعيّه يا امرى از امور ، با علم مجتهد كه اكتسابى و نظرى و اجتهادى است فرق هست : علم امام لدّنى و الهامى و الهى است . ، از اين‌رو ، خطا هم ندارد .\r\n3 . عارفان وارسته و اهل كشف و شهود و مكاشفه كه به مقدار توانايى و ظرفيّت ، برخى از حقايق را مكاشفه ، شهود و وجدان مىكنند ، نيازى به علم حصولى و قيل‌وقال ندارند منتها يافته‌هاى آنها براى خودشان مفيد و قانع‌كننده است و تا در قالب استدلال و برهان درنيايد براى ديگران نافع نيست .\r\n4 . انسانهاى برجسته‌اى كه داراى حسّ قوى هستند ، و نيازى به سير از مجهول به سمت مبادى و سپس سير در ميان معلومات يعنى دو حركت اولى فكر ندارند ، بلكه به مجرّد رويارويى با مشكل و شناخت اينكه از كدام مقوله است مستقيما حدس زده و معلوم را به دست مىآورند . ( البته بايد حدس قطعى باشد نه ظنّى و البته همهء انسانها كم و بيش حدس دارند ولى صاحبان حدس يكسان نيستند بلكه بعضىها حدس بسيار قوى دارند و حتّى امورى را كه تحقق نيافته و در آينده تحقق خواهد يافت حدس مىزنند .\r\nشبيه آن‌چه كه بنيانگذار جمهورى اسلامى ايران پيرامون فروپاشى نظامهاى كمونيستى پيش‌بينى فرمودند و همانگونه شد . )\r\nگاهى از قرائن به امرى حدس مىزنند مثل اينكه در اطراف نور قمر مطالعه مىكند كه هرچه از خورشيد فاصله مىگيرد نور كمتر مىشود و فرازونشيب دارد ناگهان حدس مىزند كه : « نور القمر مستفاد من الشمس » . در حقيقت حدس يكنوع الهام و پائين‌ترين درجه الهام است كه درجات بالاتر از آن را اولياء ، ائمه و انبياء دارند و بسيارى از\r\n\r\n\r\n","description":"","footnote":"\r\n( 1 ) . نجم / 3 و 4 .\r\n","page_name":" 57 ","page_number":57},
  {"content":"\r\n\r\nدانشمندان در اختراعات و اكتشافات خويش از اين الهامات بهره‌مند بوده‌اند . حال اين گونه از افراد هم كه داراى حدس قوى هستند نيازى به فكر و نظر ندارند بلكه با حدس ، مجهولات را به معلوم تبديل مىسازند ، و بر همين اساس در باب صناعات خمس منطق ، حدسيات را از جملهء بديهيات به حساب آورده‌اند .\r\nفرق حدس و فكر اينست كه : فكر تدريجا از معلومات به مجهول رسيدن است ولى حدس دفعى ، ناگهانى و مستقيما به مطلوب رسيدن است .\r\nدر علم اصول مىگويند : مجتهد از راه بدست آوردن اتفّاق آراى جميع علماى اعصار و امصار ، حدس قطعى به رأى معصوم ( عليه السلام ) مىزند كه لابد مسلمين اين رأى را از امام خود گرفته‌اند و گرنه بعيد بود كه همهء فقهاى آنها در فلان امر متفّق باشند .\r\nقوله : و لاجل :\r\nبا عنايت به فرق ميان فكر و حدس و اينكه حدسيات از بديهيات هستند و اينكه انسانها در حدس مساوى نيستند ، بلكه بعضى بمراتب از بعض ديگر قويتر هستند مىفرمايد : چه‌بسا قضيهء واحدى نسبت به يك انسان از قضاياى بديهيه و نسبت به انسان ديگر از نظريات باشد ، زيرا كه انسان اولى داراى حدس قوى است ، و دفعة به مطلوب مىرسد ، و نيازى به طىّ مراحل فكرى ندارد . ولى انسان دارندهء حدس ضعيف و يا احيانا فاقد حدس بايد توسط فكر و نظر و سير در معلومات تدريجا و گام‌بگام سراغ مجهول رفته و آن را تبديل به معلوم سازد . تازه آن هم اگر در مرحلهء ثانيهء فكر موفّق شود .\r\nانواع فعاليتهاى ذهن : استاد شهيد مرتضى مطهرى ( ره ) فرموده :\r\n« ذهن ، اعمال چندى انجام مىدهد كه فهرست‌وار بيان مىشود :\r\n1 . اوّل عمل ذهن تصويرپذيرى از دنياى خارج است . ذهن از راه حواسّ با اشياء خارجى ارتباط پيدا مىكند و صورت‌هايى از آنها نزد خود گرد مىآورد . ذهن ما در اين كار خود صرفا منفعل است .\r\n2 . پس از آنكه از راه حواس ، صورتهايى در حافظهء خود گرد آورديم ، ذهن ما بيكار نمى نشيند يعنى كارش صرفا انبار كردن صورت‌ها نيست ، بلكه صورت‌هاى نگهدارى شده را به مناسبت‌هايى از قرارگاه پنهان ذهن به صفحه آشكار خود ظاهر مىنمايد اين عمل\r\n\r\n","description":"","footnote":"","page_name":" 58 ","page_number":58},
  {"content":"\r\n\r\nيادآورى است ، « تداعى معانى » .\r\n3 . عمل سوّم ذهن تجزيه و تركيب است .\r\n4 . تجريد و تعميم يعنى چند چيز را كه در خارج هميشه باهمند ذهن آنها را تفكيك مىكند . . .\r\n5 . عمل پنجم ذهن تفكر و استدلال است كه عبارتست از مربوط كردن چند امر معلوم و دانسته براى كشف يك امر مجهول و ندانسته و در حقيقت فكر كردن نوعى ازدواج و توالد و تناسل در ميان انديشه‌ها است ، بعبارت ديگر : تفكر نوعى سرمايه‌گذارى انديشه است براى تحصيل سود و اضافه كردن بر سرمايه اصلى ، عمل تفكّر خود نوعى تركيب است امّا تركيبى زاينده و منتج بر خلاف تركيب‌هاى شاعرانه و خيالبافانه كه عقيم و نازا است » . « 1 »\r\n« پايان مباحث مدخل »\r\n\r\n\r\n","description":"","footnote":"\r\n( 1 ) . آشنايى با علوم اسلامى ، ج 1 ، ص 89 .\r\n","page_name":" 59 ","page_number":59},
  {"content":"\r\n\r\n\r\nابحاث المنطق\r\nعلوم و دانشهاى تصورى و تصديقى هريك دو بخش دارند :\r\n1 . ضرورى و بديهى كه محتاج به فكر و نظر نباشد هرچند نيازمند توجّه نفس بأحد الأسباب الخمسه باشد .\r\n2 . نظرى و اكتسابى كه نيازمند فكر و نظر باشد . حال علم و قواعد منطقى تنظيم و تدوين شده‌اى براى تحصيل دانش‌هاى نظرى ( كلمهء نظرى گاهى در مقابل عملى به كار مىرود مثلا مىگويند حكمت نظرى و حكمت عملى و گاهى در مقابل ضرورى به كار مىرود كه در ما نحن فيه نظرى به معناى ثانى منظور منطقى است ) . زيرا كه علم منطق در حقيقت مجموعهء قوانين و دستور العمل‌هاى فكر و انديشه است و قانون صحيح انديشيدن است و آن علمى كه نيازمند تفكر است علم نظرى است و امّا دانشهاى ضرورى و بديهى خودبه‌خود و به توسط توجّه نفس به آنها حاصل مىشوند و پس از توجّه نفس نيازى به انديشه و مقدمه‌چينى ندارند . پس كاملا روشن شد كه در بخش معلومات وهميه از اين علم استفاده نمىشود . در بخش علوم خيالى هم قواعد منطقى كارآيى ندارد و نيز در بخش علوم عقليهء نظريه و عمليه‌اى كه ضرورى و بديهى باشند چه در تصورات و چه تصديقات ، جاى بكارگيرى قواعد منطقى نيست .\r\nنه تنها حاجتى نيست بلكه معلومات تصوريّه و تصديقيه بديهيه سرمايه اصلى انسان تاجر علم و طالب دانش است كه اين سرمايهء اوليه را خداوند به بشر عنايت فرموده و توسط ابزارى كه در اختيار او قرار داده انسان به اين آگاهى بدون فكر و انديشه رسيده و از همين سرمايه استفاده كرد و سود فراوان نصيب خويش گردانيده و به معلومات خود مىافزايد و حدّ يقف هم ندارد ؛ يعنى به جايى نخواهيم رسيد كه معلومات به پايان رسيده و بشر مدعى شود كه تمامى قله‌هاى علمى را فتح نموده بلكه به هر معلومى كه مىرسيم صدها مجهول ديگر فرا راه انسان چهره مىنمايد و توجّه بشريت را به خود جلب مىكند و هنوز بشريت در كلاس اوّل دانش ، لنگ‌لنگان قدم برمىدارد نه معلومات پايان دارد و نه ظرف ذهن انسان پرشدنى است برعكس ظروف مادّى كه هر چند مظروف آنها بيشتر شود جادارشان محدودتر مىگردد و بالاخره به حدّى مىرسد كه پيمانه پر مىشود ظرف ذهن انسان هرچه بر معلوماتش افزوده مىشود جادارتر و وسيع‌تر مىگردد و گنجايش آن را دارد كه از تمام معلومات عالم و حقايق سماوات\r\n\r\n","description":"","footnote":"","page_name":" 60 ","page_number":60},
  {"content":"\r\n\r\nو ارضين آگاه شود .\r\nو به فرمودهء امير مؤمنان « صلوات اللّه عليه » « 1 » : « كلّ وعاء يضيق بما جعل فيه الّا وعاء العلم فانه يتّسع به » . يعنى هر ظرفى ( ظروف ماديّه ) به‌واسطه مظروفى كه در آن قرار مىدهند مضيق و تنگ مىگردد مگر ظرف دانش ( كه ذهن بشر است ) كه پيوسته با افزايش مظروف يعنى علوم ، وسيع‌تر شده و گنجايش بيشترى پيدا مىكند .\r\nالبته بستگى به همت و تلاش مردانه و جانانهء مردان علم و قهرمانان اين ميدان دارد كه هرچه بيشتر جديت و سعى كنند معلومات بيشترى را كسب كرده و سرمايه‌دار بزرگ علمى مىشوند و گاه در اوج قلّهء دانشى قرار گرفته و بسان خورشيدى عالمتاب براى راهيان آن علم روشنگرى مىنمايد . نظير تاجر و بازرگانى كه با سرمايه‌اى اندك شروع مىكند ولى بادقت و مهارت كافى در فنون تجارت و عرضهء كالاهاى اساسى و مورد نياز جامعه مىتواند در مدت كوتاهى سود كلانى نصيب خويش كرده و جزء سرمايه‌داران بزرگ جهان شود ( البته برحسب عادت و معمولا چنين است و گرنه عقلى نيست كه تجارت سبب تامهء سرمايه‌دار شدن باشد ) و تازه ميان تاجر علم كه مورد بحث ما و مشبّه است . و ميان تاجر مال كه مشبه‌به است ( از باب تشبيه محسوس به معقول مثل العلم في الصغر كالنقش في الحجر ) فرقها وجود دارد كه مرحوم مظفر به فرق اساسى آن اشاره كرده و مىفرمايد :\r\nتاجر و كاسب علم تضمين شده است يعنى اگر از راه صحيح حركت كند يقين بداند كه به مقدار تلاشش به معلومات جديد دست خواهد يافت ولى تاجر مال تضمين ندارد زيرا كه شايد دزدى ، مال او را ببرد شايد حادثهء طبيعى از سيل و طوفان و زلزله ، دارايى او و سپرده‌هاى بانكى او را نابود كند و شايد وضع بازار باعث شود كه از عرضهء كالايى سود فراوان ببرد و شايد هم وضع بازار به نحوى باشد كه تاجر مجبور گردد اجناس و امتعهء خود را به نصف قيمت به فروش رساند و كلّى خسارت ببيند و با تجارت علم قابل قياس نيست .\r\nپس در بخش معلومات ضروريه نه تنها نيازى به علم منطق نيست بلكه اين دسته از علوم ، سرمايه بشر در مسير اكتساب مجهولات از معلومات است و اگر كسى فاقد سرمايه باشد نمىتواند تجارت كند و سود ببرد . آرى قواعد منطق براى علوم نظريه‌اى\r\n\r\n\r\n","description":"","footnote":"\r\n( 1 ) . نهج البلاغه ، كلمات قصار ، كلمه 205 .\r\n","page_name":" 61 ","page_number":61},
  {"content":"\r\n\r\nنافع و سودمند است كه از راه معلومات تصوريه‌اى كه در اختيار دارد به يك مجهول تصورى برسد و يا از راه معلومات تصديقى چيره شود و در اين بخش كار منطق اين است كه در قسمت تصورات ، شيوهء صحيح تعريف كردن را به انسان ياد مىدهد .\r\nمنطق در مقام تعريف اشياء نيست كه ماهيت انسان چيست ؟ حقيقت روح كدام است ؟ اينها مربوط به فلسفه و ساير علوم است كه در حدّ وسعشان ماهيات اشياء را شناسايى كنند و پرده از مجهولات بردارند . امّا منطق به فيلسوفى كه درصدد تعريف بر آمده مىآموزد كه بايد شيوه تعريفت اين گونه باشد كه از اعم شروع كرده و به اخص ختم نمايى ، از ابعد الاجناس شروع كرده به فصل قريب يا عرض خاصه پايان دهى ، بايد معرّف با معرّف مساوى باشند و تعريف به اعم يا اخص ، ناقص و تعريف به مباين ، غلط است . بايد معرّف از معرّف اجلى باشد آنگاه نام اين معلومات تصوريهء موصله را معرّف گويند . چون تصورات ما دوگونه است :\r\n1 . موصله به آن حقيقت مجهول ، مانند : تصور حيوان ناطق مثلا كه زايندگى دارد و مجهولى به نام انسان را روشن مىسازد .\r\n2 . غير موصله به آن حقيقت مجهول ، مثل تصور زيد ، درخت ، آسمان و هزار تصور گسيخته از هم و بىارتباط به هم و بدون انسجام منطقى كه زايندگى نداشته و عقيم است .\r\nمنطقى در رابطه با معرّف بحث مىكند كه تصورات موصله باشند و راه‌ورسم صحيح تعريف كردن را به ما مىآموزد . ازاين‌رو ، منطقى متخصّص نمىگويد : انسان حيوان ناطق است بلكه مىگويد : الف ب است ، يا جيم دال است تا بتوانيم در علوم مختلف و در مقام تعريف اشياء گوناگون بجاى « الف » ، معرّف و بجاى « ب » ، معرّف را بگذاريم . اينكه مثال به انسان و حيوان ناطق مىزنند از باب سرعت انتقال دانش‌آموز به مطلب است و الّا منطقى نمىخواهد بگويد كه حتما انسان حيوان ناطق است بلكه مىگويد : اگر انسان معنايش حيوان ناطق باشد شيوهء تعريف اين چنين است .\r\nدر قسمت تصديقات و مباحث حجت « 1 » هم اين قواعد منطقى است كه شيوهء\r\n\r\n\r\n","description":"","footnote":"\r\n( 1 ) . ( حجت هم به خصوص تصديقات موصله اطلاق مىشود كه از مجموعه صغرى و كبرى به نتيجه‌اى مىرسيم و امّا تصديقات غير موصل و غير منتج و عقيم را حجت نگويند و از دائره بحث منطقى خارج است مثل تصديقات جزئيه‌اى كه نه كاسب هستند و نه مكتسب )\r\n","page_name":" 62 ","page_number":62},
  {"content":"\r\n\r\nصحيح استدلال كردن را در هر عملى بما مىآموزند و در اين بخش از دو ناحيه قواعد منطق دست بشر را گرفته و از لغزش مىرهاند :\r\nيكى از ناحيهء هيئت و شكل قياس كه قياس و استدلال شما اقترانى باشد يا استثنايى ، اقترانى حملى يا شرط ، اقترانى حملى شكل اوّل يا شكل ثانى ، استثنايى اتصالى باشد يا انفصالى و شرائط هركدام چيست كه با آن شرائط منتج است و بدون آن منتج نيست و بايد شرائط انتاج رعايت شود و اگر كسى مراعات نكرد و به نتيجه صحيحى نرسيد بايد خود را ملامت كند نه قواعد منطق را  فَلا تَلُومُونِي وَ لُومُوا أَنْفُسَكُمْ  « 1 »\r\nديگر از ناحيه مادّهء قضايايى است كه در استدلال به كار مىرود كه مواد برهانى يك نتيجه دارد و مواد ظنى و مشهورات و موهومات هركدام نتيجه‌اى دارد و هركدام در مورد خاصى به كار مىرود مثلا براى اسكات خصم از مقدمات جدليه استفاده كن ، براى رسيدن به حقيقت از مقدمات برهانيه استفاده كن . اينها كار منطقى است و گرنه منطقى نمىگويد عالم حادث است به اين دليل كه « العالم متغير و كل متغير حادث فالعالم حادث » اين كار فيلسوف است . ازاين‌رو ، منطقى به جاى الفاظ مذكور در موضوع و محمول از رمز استفاده مىكند و مىگويد :\r\n« الف ب است و ب جيم است پس الف جيم است » . در آينده مرحوم مظفر هم در بخش قضايا از اين رمزها استفاده مىكنند و كاملا به شيوهء منطقى پيش مىآيند ، پس قواعد منطق با معرّف و حجت سروكار دارند و مىتوان گفت كه موضوع علم منطق خصوص معرف و حجت است يعنى تصورات و تصديقات موصله نه مطلق تصورات و تصديقات ، ضمنا هركدام از مباحث معرف و حجت مقدماتى دارند كه پيش از ورود در آن‌ها بيان مىشود . مثلا مبحث كلى و جزيى ، نسب اربع ، كليات خمس از مقدمات بحث معرف هستند و تا با آنها آشنا نباشيم با معرف آشنا نخواهيم شد و مباحث قضايا ، عكس مستوى - عكس نقيض ، تناقض از مقدمات مباحث حجت هستند كه دانستن آنها قبل از مباحث حجت ضرورى است . با اين ملاحظات ما مباحث كتابمان را در سه جزء اصلى قرار مىدهيم كه مجموعا مشتمل بر شش باب خواهد بود :\r\n( جزء اوّل )\r\nباب اوّل : مباحث الفاظ\r\n\r\n\r\n","description":"","footnote":"\r\n( 1 ) . سورهء ابراهيم / 21 .\r\n","page_name":" 63 ","page_number":63},
  {"content":"\r\n\r\nباب ثانى : مباحث كلى\r\nباب ثالث : مباحث معرف و مبحث قسمت كه از ملحقات معرف است\r\nجزء ثانى\r\nباب رابع : مباحث قضايا و احكام آن از عكس و نقيض و . . .\r\nباب خامس : مباحث حجت و نحوهء تشكيل آن از حيث شكل و صورت\r\nجزء ثالث\r\nباب سادس : مباحث صناعات خمس و بحث از مادّهء حجّت .\r\n\r\n","description":"","footnote":"","page_name":" 64 ","page_number":64},
  {"content":"\r\n\r\n\r\nباب اوّل : بحث الفاظ\r\nباب اوّل از ابواب ششگانهء كتاب ارزشمند « المنطق » مباحث الفاظ است . غرض از پرداختن به مباحث الفاظ : از آنجا كه موضوع علم منطق معرّف و حجّت است ممكن است اين سؤالات پيش آيد :\r\n1 . چرا در علم منطق از الفاظ و احكام آن بحث مىشود .\r\n2 . اهل منطق چه نيازى به بحث الفاظ دارند ؟\r\n3 . اگر اين مباحث در كتب لغت و ادبيات عرب است ، چرا در منطق بيان شده است ؟\r\nموضوع بحث منطقى عبارت از معرف و حجت است و معرف و حجت از جملهء معقولات ثانيه هستند يعنى امورى كه در رتبهء ثانيه و ثالثه تعقل و ادراك مىشوند و در ذهن بوجود مىآيند در مقابل معقولات اولى يعنى حقايقى كه در مرحلهء اوّل ، ذهن ما آنها را تعقل مىكند . مثلا حيوانيت و ناطقيت را كه در ذهنمان تصور مىكنيم اوّل ماهيت حيوانيت و ناطقيت را تصور مىكنيم ( معقول اولى ) سپس عنوان معرفيت آن را بذهن مىآوريم و مىگوئيم « انسان حيوان ناطق است » ( معقول ثانوى ) يا اوّل خود قضيهء « زيد انسان است » و « هر انسانى حيوان است » را در ذهن آورده و تصديق به نسبت در هر دو پيدا مىكنيم و پس از علم به آن دو ( معقول اولى ) مىگوئيم : اين دو قضيه حجت و دليل بر آن مجهول هستند . و مسئله حجت از معقولات ثانيه است . همچنين تمامى عناوين مورد بحث در منطق ، از قبيل : كلّيت ، جزئيت ، نوعيت ، فصليت ، جنسيت ، عرضيّت ، قضيه ، عكس مستوى ، و . . . از معقولات ثانيه است .\r\nبنابراين غرض اصلى شخص منطقى ، بحث از معانى و صور ذهنيه‌اى است كه از معقولات ثانيه باشند ، پس چرا در علم منطق از الفاظ و احكام آن ( از قبيل دلالت و انواع آن ، مفرد و مركب ، منقول و مشترك لفظى ) گفتگو مىشود ؟ منطقى چه نيازى به بحث از الفاظ دارد ؟\r\nدر پاسخ اين پرسش مىگوئيم : با اينكه منطقى بحث از معانى و صور ذهنيه مىكند و مستقيما سروكارى با الفاظ ندارد و ترديدى نيست كه معرف و حجت از مقوله معانى هستند نه الفاظ ، ولى منطقى بىنياز از مباحث الفاظ هم نيست مباحث الفاظ در راستاى رسيدن به همان هدف اصلى طرح مىشود . به‌طور كلى دو نياز اساسى ، منطقى را\r\n\r\n","description":"","footnote":"","page_name":" 65 ","page_number":65},
  {"content":"\r\n\r\nوامىدارد كه در اطراف الفاظ به مقدار ضرورت گفتگو كند .\r\nنياز اوّل : الفاظ و كلمات مدار افاده و استفاده هستند . مىدانيم كه راه‌هاى تفاهم و انتقال افكار و انديشه‌ها به ديگران در ميان انسانها فراوان است :\r\n1 . از راه اشراقات ممكن است ولى همگانى نيست و افلاطونى بايد تا در آتن با سكوت و اشراق معلوماتى را به ديگران منتقل كند .\r\n2 . راه ديگر اينكه با اشاره چشم ، ابرو ، سرودست حقيقتى را به ديگرى بفهمانيم اين راه نيز عموميت نداشته و مخصوص محسوسات است و محدود هم هست .\r\n3 . از راه كتابت و نوشتن مقاصد كه اين نيز براى عموم سودمند نيست .\r\n4 . از راه احضار موجود خارجى كه اين نيز نشدنى است .\r\n5 . از راه گفتار كه آسانترين راه براى تفاهم و افاده مقاصد به ديگران و استفاده مرادات ديگران همين راه مكالمه است . شخص منطقى هم اگر بخواهد مرادات خود را به ديگران برساند بايد از الفاظ استفاده كند . و فيلسوفى كه درصدد تعريف يا استدلال بر مىآيد بدون الفاظ به‌ندرت مىتواند مقاصد خويش را القاء نمايد پس او نيز به الفاظ نياز دارد . و از آنجا كه الفاظ مرتب در حال تغييرند و بعض الفاظ منقول ، بعضى مشترك لفظى ، بعضى مجمل ، بعضى مشترك معنوى ، برخى ديگر مترادف و متباين و كلى متواطى و مشكك هستند . ازاين‌رو نيازمند شناسايى اين امور هستيم تا در مقام تعريف از مجمل‌گويى و در مقام استدلال از حدّ وسطى كه مشترك لفظى است بپرهيزيم ، و حد وسط را در صغرى به معنايى و در كبرى به معناى ديگر نياوريم ، البته منطقى مثل نحوى و صرفى نيست كه روى الفاظ و قواعد دستورى يك لغت خاصى ( مثل لغت عرب ) بحث كند ، بلكه بحث از الفاظ در منطق يك بحث عام است . يعنى از آنجا كه منطق علم كلى است و منحصر به قومى نيست مباحث الفاظ آن هم كلى است مثل بحث از مشترك لفظى ، ترادف ، تباين و تقابل كه در هر لغتى موجود است .\r\nآرى گاهى نياز به بحثهاى مربوط به لغت خاص پيدا مىشود في المثل منطقى عرب زبان در مقام بحث از سور موجبه كليه اين بحث را مطرح مىكند كه آيا « الف و لام » مفيد عموم و استغراق هست و سور موجبه كليه مىتواند باشد يا خير ؟ « ليس كلّما » سور سالبه كليه هست يا نه ؟ كلّ و اخوات آن مفيد عموم هستند يا نه ؟ كان و اخوات آن از ادوات و حروفند يا از افعال ؟ كه اين بحثهاى خاص به لغت عرب هم در راستاى كمك به\r\n\r\n","description":"","footnote":"","page_name":" 66 ","page_number":66},
  {"content":"\r\n\r\nهدف اصلى منطقى است ولى خوشبختانه اين گونه مباحث معمولا در علوم نقليه و اعتباريه و ادبيات عرب و در صرف و نحو و معانى و اصول فقه بيان شده و حاجتى به طرح آنها در منطق نيست ، پس نياز اوّل منطقى به بحث از الفاظ اين است كه الفاظ ، مدار افاده و استفاده هستند و بايد با كليات مربوط به آن آشنا شد تا در مقام تعريف يا استدلال با يك مقياس و ميزان صحيحى كلام خويش يا ديگران را بسنجيم و مغالطهء استدلالات را برملا ساخته و افشا كنيم .\r\nنياز دوّم منطقى به مباحث الفاظ : به عقيدهء مصنف اين نياز از نياز اوّل به مراتب مهم‌تر است و شايد سبب اصلى طرح مباحث الفاظ در منطق همين عامل باشد و دامنه‌اش وسيع‌تر است و نياز شخصى انسان متفكر هم هست يعنى اصلا كارى به مقام تعليم و تعلّم و مكالمه با ديگران نداريم بلكه شخص در مكتبهء خويش نشسته و سر در جيب تفكر فروبرده و درصدد آگاهى و گواهى است باز هم بىنياز از الفاظ نيست .\r\nاشيايى كه در خارج هستند داراى چهار سنخ وجود و هستى مىباشند كه دو نوع از وجودات ، وجود حقيقى و نفس الامرى است يعنى در واقع و نفس‌الامر و در ظرف خود موجودند چه كسى آنها را ادراك يا اعتبار بكند يا نه ، تابع اعتبار كسى نيستند و دو وجود ديگر جعلى و اعتبارى و وابسته به اعتبار معتبر و جعل جاعل هستند . وجودات اربعه عبارت‌اند از :\r\n1 . وجود خارجى : منظور وجود اشياء در خارج از ذهن ما و در جهان خارج و عالم تكوين است مثل هستى بسيارى از چيزها كه در اطراف تو و بر بالاى سر تو و در نزديكى تو است يا از تو بسيار دور است از حيوانات ، نباتات ، جمادات ، موجودات ارضى و سماوى كه حدّ و حصرى هم براى موجودات خارجى نيست .\r\n2 . وجود ذهنى : وجود ذهنى در حقيقت چيزى غير از علم به صور اشياء خارجيه و مفاهيم ذهنيه نيست يعنى خداوند به ما قوّه‌اى عطا فرموده به‌نام ذهن كه يكى از هنرهاى آن عكسبردارى از موجودات خارجيه و حفظ و نگهدارى آن تصويرها در محيط ذهن است . خود ذهن نيز در خارج موجود است و صورى كه در آن تصوير شده و چاپ شده و ذهن فيلمبردارى كرده وجودات ذهنيه ناميده مىشوند كه در حقيقت وجود ذهنى نيز مرحله‌اى از وجود خارجى است ، البته مرحله‌اى ضعيف كه در مباحث فلسفى و الهيات بالمعنى الاعم در رابطه با وجود ذهنى مطرح شده است .\r\n\r\n","description":"","footnote":"","page_name":" 67 ","page_number":67},
  {"content":"\r\n\r\nبنابراين وجود خارجى و ذهنى از وجودهاى حقيقيه بوده و تابع وضع واضع و جعل جاعل و اعتبار معتبر نيستند . دامنه وجود ذهنى به مراتب ، از وجودات خارجيه وسيع‌تر است ، زيرا وجودات خارجيه يا واجب الوجود هستند و يا ممكن الوجود ، مادّى هستند يا مجرّد ، جواهر هستند يا اعراض ولى ذهن ما تصوير و ادراكى از وجود خارجيه‌اى كه واجب الوجود بالذات باشد در ذهن دارد و توسط برهان عقلى آن حقيقت را ادراك مىكند و نيز از وجودات مجرّده ( مثل وجود فرشتگان و وجود نفس ناطقه ) آگاهى و ادراك دارد و نيز از وجودات مادّيه‌اى كه در خارج بالفعل موجودند تصويرى دارد و نيز از ممكن الوجودى كه هرگز در خارج يافت نشده و طبق عادت در آينده هم يافت نخواهد شد تصويرى دارد مانند كوهى از ياقوت . دريايى از جيوه ، انسان دو سر و ديگر مثال‌ها .\r\nو نيز از امورى كه در خارج ممتنع الوجود هستند تصوير و ادراكى دارد از قبيل مفهوم دور ، تسلسل ، اجتماع ضدين كه اين گونه امور محال و باطل بوده و باطل در عالم راه ندارد بدين‌معنا كه در خارج يافت نمىشود ولى در ذهن ما مفهوم آنها متصور است و گرنه هرگز نمىتوانستيم حكم به استحاله و بطلان آنها داشته باشيم ، چون تصديق و حكم ، فرع بر تصور موضوع و محمول و نسبت است . همچنين ذهن ما معنا و مفهومى از عدم دارد كه از مفاهيم بديهيه نيز به‌شمار مىآيد ، ولى ظرف خارج ظرف وجودات است نه ظرف اعدام و شما نمىتوانيد چيزى را در خارج نشان دهيد كه اسمش عدم باشد ، بلكه همه وجود و هستى است . و نيز ذهن ما مفاهيم كليه و معقولات اولى و ثانيه را ادراك مىكند از قبيل مفهوم كلّى انسان ، حيوان ، جسم ، معرف ، حجت ، نوع و جنس كه در خارج اين امور با همين اوصاف هرگز يافت نمىشود و محيط وجودى آنها ذهن ما است ، زيرا آنچه در خارج يافت مىشود جزئيات و اشخاص است نه كليات و ماهيات ، « لان الشىء ما لم يتشخص لم يوجد » ، بنابراين دامنهء وجودات ذهنيه ( يعنى علم ما ) وسيع‌تر از دامنهء وجودات خارجيه است .\r\n3 . وجود لفظى : « 1 » در اينكه انسان همانند برخى از موجودات زنده از قبيل مورچه\r\n\r\n\r\n","description":"","footnote":"\r\n( 1 ) . دو نوع از وجود داريم كه اعتبارى و جعلى هستند و تابع اعتبار معتبر و وضع واضع و جعل جاعل بوده و قراردادى هستند و تا مادامى كه آن اعتبار و قرارداد معتبر باشد اين امر اعتبارى هم هست و به محض لغو قرارداد و روى كار آمدن اعتبار جديد ، همه اعتبارات قديمى تغيير مىيابد . شبيه تغيير\r\n","page_name":" 68 ","page_number":68},
  {"content":"\r\n\r\nو زنبورعسل داراى زندگى اجتماعى و مدنى است ترديدى نيست انسان متمدن و داراى زندگى دسته جمعى است . چه انسان‌هاى نخستين كه زندگى بدوى و بسيط داشتند و چه مجتمعات بسيار عظيم و ميليونى امروزى كه با برنامهء خاصى در كنار يكديگر به زندگى مسالمت‌آميز و انسانى ادامه مىدهند . « 1 »\r\nزندگى اجتماعى ، نيازمند تعاون ، تعامل ، همكارى و هميارى است كه هر عضوى از اعضاى جامعه به‌قدر استعداد و قابليت خويش تلاش كرده و گوشه‌اى از كارهاى اجتماعى را بر دوش گرفته و به نحو احسن انجام مىدهد تا جامعه جامعه‌اى سعادتمند باشد ، مثلا عده‌ّاى امر مهم كشاورزى را به عهده گرفته و با تشكيلات منظمى تحت نظارت و مديريت وزارت كشاورزى تلاش مىكنند ، عده‌ّاى در كارخانه‌ها چرخهاى عظيم صنعت جامعه را به گردش درمىآورند ، عدّه‌اى در دانشگاهها به امر تحصيل علوم مختلف مورد نياز جامعه مىپردازند و در جوامع دينى عده‌ّاى دين‌شناس شده و پاسخگوى مسائل دينى و معنوى مردم مىشوند ، عدّه‌اى نيز به عنوان نمايندگان مردم در مجلس اجتماع كرده و به تصويب قوانين لازم جهت ادارهء كشور مشغول مىشوند و عده‌اى به‌نام هيئت دولت مديريت و ادارهء جامعه را در ابعاد مختلف تصدى مىكنند و عده‌اى به‌نام قوهء قضائيه جلو هرج‌ومرج و اختلافات و سوءاستفاده‌ها را مىگيرند و به دعاوى مردمان رسيدگى مىكنند خلاصه جامعه‌اى كه كليهء اعضاى آن در خدمت يكديگر و براى يكديگر تلاش مىكنند تا به رفاه و آسايش و تمدن صحيح انسانى\r\n\r\n\r\n","description":"","footnote":"\r\nو تحول بنيادين و انقلابى كه در يك جامعه به وجود مىآيد اعّم از انقلاب اجتماعى و اقتصادى و فرهنگى آن دو وجود عبارتند از : وجود لفظى و كتبى .\r\n( 1 ) . البته اين طبق قاعده و طبيعى انسان است حال اگر در بعض جوامع چنين نيست خلاف قاعده است ، همچنين ميان جامعه‌شناسان بحثى است كه آيا بشر مدنى بالطبع است يعنى زندگى اجتماعى ، طبيعى و ذاتى او است و بدون تحميلى از خارج آن را اختيار كرده ؟ يا مدنى بالجبر است يعنى مدنيت بر او تحميل شده و عامل تحميل‌گر ، نيازهاى گوناگون انسان است يعنى از آن رهگذر كه آدمى داراى يك سلسله نيازهاى مادى و معنوى ، روحى و جسمى از خوراك و لباس و مسكن و طب و صدها نياز معنوى و مادى ديگر دارد و خود به تنهايى نمىتواند از عهدهء كليه نيازها برآيد يعنى هم كشاورز باشد هم كارگر و هم بناء و طبيب و هم دامپرور و دامدار و هم بافنده و ريسنده ناگزير تن به زندگى اجتماعى داده و گرنه اگر مىتوانست مشكلات گوناگون خود را در ابعاد مختلف حل كند و موانع تكامل خويش را به تنهايى از سر راه بردارد هيچگاه تابع قوانين اجتماعى نشده و زندگى اجتماعى را بر نمىگزيد ؟ مشهور دانشمندان طرفدار نظريه اوّل هستند و عدّه‌اى هم طرفدار نظريه دوّم مىباشند كه در جاى خود بايد بحث شود ، ولى به هرحال بشر مدنى و اجتماعى زندگى مىكند .\r\n","page_name":" 69 ","page_number":69},
  {"content":"\r\n\r\nبرسند جامعه‌اى سعادتمند است و گرنه تا كارشكنى و سوء استفاده و خيانت باشد جامعه در مسير متعادل نخواهد بود پس زندگى اجتماعى احتياج به تعاون و تعامل همه‌جانبه دارد .\r\nتعاون و همكارى محتاج به تفاهم است . افراد يك جامعهء علمى ، فرهنگى ، هنرى ، كارگرى ( اعم از مجتمعات كوچك و بزرگ ) بايد با يكديگر تفاهم داشته باشند از افكار و انديشه‌هاى يكديگر ، از طرح و برنامه‌هاى مجتمع مطلع باشند و مرادات خود را به ديگران برسانند ، مسئول و كارفرما به كارگر ، كارگر به كارخانه‌دار ، ملت به دولت و دولت به ملت و گرنه بدون تفاهم كامل كارى از پيش نخواهند برد .\r\nآنگاه براى تفاهم و انتقال افكار به يكديگر راههايى وجود دارد :\r\n1 . از راه اشراق كه اين راه مخصوص اشراقيون است و افلاطونى بايد كه در باغ آكادمى علوم آتن به طريق اشراق ، افكار و يافته‌هايش را به شاگردانش منتقل سازد .\r\n2 . از راه احضار وجودات خارجيهء اشياء : يعنى انسانها براى فهمانيدن مقاصد و مرادات و ما في الضمير خود به ديگران آن شىء خارجى را نزد مخاطب احضار كنند كه طريقهء اوليه در تفهيم مقاصد همين است چون كامل‌تر و جامع‌تر است .\r\nمثلا كسى كه مىخواهد خياط جامه‌اى بسان جامه مشهدى كريم برايش بدوزد براى تفهيم خياط ، آن جامه را از صاحبش گرفته و نزد خياط احضار مىكند يا از معمار مىخواهد ساختمانى برايش بنا كند مانند ساختمانى كه در فلان شهر وجود دارد براى تفهيم بنّا ، همراه معمار نزد ساختمان مىروند .\r\nاين طريقه اشكالاتى دارد و براى تمام مقاصد بشر مفيد و مؤثر نيست .\r\nاولا : بسيار رنج و زحمت دارد كه آدمى براى تفهيم هر چيزى خود آن را نزد مخاطب يا مخاطبين احضار كند .\r\nثانيا : بسيارى از حقايق ، شىء خارجى نيست تا قابل احضار باشد مثل مفاهيم ذهنيه كه هرگز در خارج يافت نمىشود تا بتوان آن را به مخاطبين نشان داد يا شنوانيد و يا چشانيد و بويانيد .\r\nثالثا : احضار بسيارى از اشياء خارجيه ممكن نيست . مثلا رشته كوههاى سبلان را كسى قدرت ندارد نزد مخاطب در دانشگاه عظيم امام صادق عليه السّلام و در مدرس مدرسهء فيضيه احضار كند و مخاطبين آن را ببينند از اين‌رو ، از طريقهء احضار شىء خارجى هم\r\n\r\n","description":"","footnote":"","page_name":" 70 ","page_number":70},
  {"content":"\r\n\r\nنتوان طرفى بست و تفاهم كرد .\r\n3 . از راه اشارهء سر ، دست ، چشم و ابرو : يعنى انسان براى تفهيم هر مطلبى با اشاره دست و ساير اعضاء آن را بفهماند شبيه آنچه ناشنوايان و افراد گنگ انجام مىدهند اين طريقه نيز اشكالات فراوانى دارد زيرا كه :\r\nاولا : امور معنويه و مفاهيم ذهنيه قابل اشارهء حسيّه نيستند .\r\nثانيا : امور حسيّه غير از مبصرات هم با اشاره به دست نمىآيد .\r\nثالثا : در مبصرات هم خصوص چيزى كه مقابل انسان و در معرض ديد انسان است به اشارهء قريبه و متوسطه و بعيده ميتوان بدان اشاره كرد ولى امور غايب و معدوم اشاره‌بردار نيستند .\r\n4 . انسانها از راه گفتار ( كه آسانترين و عمومىترين طريق افاده و استفاده است ) مقاصد خود را به يكديگر تفهيم مىكنند و براى همهء معلومات و مقاصد و افكار اين طريقه نافع و سودمند است و خداوند متعال ابزار آن را از زبان و حلق و حنجره و مخارج حروف در اختيار بشر قرار داده كه به راحتى از حروف مقطعّه و هجائيه مىتواند كلمه بسازد و از كلمه‌ها ، كلام و جمله و به توسط جملاتى كه از اوّل تا آخر گفتارش به كار مىگيرد مقاصد خود را به ديگران برساند . از آنجا كه دلالت اين الفاظ بر معانى ذاتى و طبيعى نيست ( بلكه وضعى و جعلى است ) هر لفظى را براساس نياز براى معنايى خاصى قرار مىدهند . « 1 »\r\nآنگاه با وساطت الفاظ آن معانى مقصوده و مطلوبه را در ذهن شنوندگان احضار مىكنند و بدين‌وسيله مراد خود را به ديگران تفهيم مىكنند . در حقيقت ، الفاظ ، آلات و ابزار و پلهايى هستند براى رسيدن به معانى كه هدف اصلى انسان متكلم است ، البته از شنيدن هر لفظى هر معنايى بذهن نمىآيد بلكه همان معناى خاصى كه لفظ براى آن وضع شده در ذهن پديدار مىشود و البته براى هر شنونده‌اى هم آن معناى مخصوص تداعى نمىكند ، بلكه تنها براى كسانى كه اولا علم به وضع دارند و ثانيا در اثر كثرت استعمال لفظ در آن معنى با معناى مخصوص انس و الفت دارند . اينگروه به\r\n\r\n\r\n","description":"","footnote":"\r\n( 1 ) . در شرح اصول فقه جلد اوّل و شرح اصول استنباط جلد اوّل بيان شده كه واضع اوليه در هر لغتى خداوند نيست و فرد خاصى هم از افراد بشر نيست بلكه همهء انسانها هستند به تجزيه و تحليلى كه در شرح اصول فقه آورده‌ام .\r\n","page_name":" 71 ","page_number":71},
  {"content":"\r\n\r\nمحض شنيدن آن لفظى از گوينده به سرعت معناى مراد متكلم را درمىيابند . از آنجا كه القاء الفاظ و كلمات از سوى متكلم مقصود بالذات و بالاصالة نيست ، بلكه الفاظ وسيله‌اى براى رسيدن به معانى هستند ، مخاطب اصلا توجهى به لفظ و وساطت آن در انتقال ندارد بلكه گويا مستقيما خود معنى را دريافت كرده است . اين بدان جهت است كه لفظ فانى در معنى است و چيزى كه در چيز ديگر فانى شد هرچه هست همان مفنى فيه است و از فانى خبرى نيست .\r\nاين رابطهء بسيارى قوى و مستحكم و تنگاتنگ ميان الفاظ و معانى است كه گويا لفظ همان معنى و معنى همان لفظ است و گويا مستقيما و بدون واسطه خود معنى احضار شده شبيه اشراق يا احضار خود آن شىء .\r\nالبته اينچنين نيست كه متكلم دو چيز را ايجاد كرده باشد بلكه يك چيز است و آن الفاظ و كلمات است كه حقيقتا متكلم آنها را ايجاد كرده ، مثلا به زيد وجود لفظى پوشانيده و همين وجود ثانيا و بالعرض به معنا نسبت داده شده و گويا متكلم معنا را ايجاد كرده اين در اثر همان ارتباط و پيوند قويّى است كه بين لفظ و معنا وجود دارد .\r\nشاهد ارتباط بسيار نزديك لفظ و معنا اينست كه حسن و قبح ، زشتى و زيبايى معانى به الفاظ هم سرايت مىكند و آدمى از شنيدن لفظ زيبا لذت مىبرد و از شنيدن لفظ زشت متنفر است در حالىكه الفاظ تقصيرى ندارند . الفاظ بدون معانى ، حروفى بيش نيستند حروفى كه با يكديگر تركيب و از آنها كلمه‌اى درست شده ولى به لحاظ معانى گاهى حسن و زيبا و گاهى قبيح و زشت مىگردند .\r\nفي المثل آدمى از شنيدن نام محبوب و معشوقش لذت مىبرد و نام معشوق نزد عاشق از شيرين‌ترين و گواراترين نام‌هاست صرفا به لحاظ اينكه نام محبوب او است و در حقيقت عاشق به معشوق عشق مىورزيد و براى او سر از پاى نمىشناسد ، ولى به تبع آن از نام معشوق هم شادمان مىشود و دوست دارد پيوسته نام او را بر سر هر كوى و برزن ببيند ( مثلا شما عاشق وجود مقدس امام رضا عليه السّلام هستيد و عشق به خاندان عصمت و طهارت عليه السّلام داريد ولى به تبع آن به صحن‌وسراى آنها نيز عشق مىورزيد و آنها را غرق بوسه مىسازيد و از تربت سيد الشهداء عليه السّلام هم شفا مىجوئيد ) در حالىكه چه‌بسا نام معشوق في حد نفسه و مع قطع النظر از اسم معشوق بودن يك اسمى ناهنجار و عجيب‌وغريبى باشد كه گوش از شنيدن آن و زبان از گفتن آن متنفر است ولى چون نام\r\n\r\n","description":"","footnote":"","page_name":" 72 ","page_number":72},
  {"content":"\r\n\r\nيك معناى زيبا است باعتبار معنا از آن هم خوشش مىآيد .\r\nانسان از شنيدن نام دشمن به‌ويژه اگر به عظمت ياد شود سخت عبوس شده و خشمگين مىگردد و از آن نام متنفر است اگرچه آن اسم في حدّ ذاته اسمى و لفظى زيبا و نمكين باشد .\r\nفي المثل معاويه عليه الهاويه در مجلس خصوصى به مغيره مىگويد : من مىخواهم نام محمّد را از بالاى مأذنه‌ها حذف كنم معاويه با اسلام عداوت داشت و بالتبع از شنيدن نام پيامبر هم متنفر بود هرچه ارتباط و پيوند لفظ و معنا قويتر ، اين انتقال بيشتر است و حسن و قبح زيادتر است . از اين‌رو ، هنگام تعبير از عورت ( مواضع پوشيده ) انسان لفظى را به كار مىبرد كه زشتى كمترى داشته باشد .\r\nشيرينى و صلابت تعبير ، سبب زيبايى و جمال معنا مىشود كه در الفاظ ركيك و خشك اين زيبايى نيست مثلا در تعبيرهاى : بفرمائيد ، بنشينيد و بتمرگيد . يا بفرما ، برو ، گم‌شو ، دورشو ، همه بر يك مطلب دلالت دارد ولى برخى از آنها زيبا و متين و سبب تكريم است و برخى نه موجب تكريم و نه توهين است و برخى موجب اهانت است و به لحاظ معانى ، برخى الفاظ قبيح ، برخى حسن و برخى نه قبيح و نه حسن هستند .\r\n4 . وجود كتبى : وجودات كتبى : وجودات كتبيه از جملهء وجودات اعتباريه است : با اينكه مهمترين طريق افاده و استفاده ، الفاظ و كلمات بود و آنها را مدار افاده و استفاده به حساب آورده و تفهيم و تفهم بر محور آن دور مىزند ، امّا الفاظ هم به تنهايى پاسخگوى همهء نيازهاى انسان نيست ، زيرا گفتگو تنها براى مشافهين و مخاطبين شفاهى كه لب به لب باهم سخن مىگويند مفيد مىباشد و انسانهايى كه از آن مجلس غائب هستند و يا كسانى كه در آن عصر نبوده بعدا به دنيا مىآيند از دريافت مراد گوينده از اين طريق محرومند ( مثلا مشافهين رسول خدا صلّى اللّه عليه و آله صحابهء آن حضرت مانند سلمان و ابو ذر و على بن ابيطالب عليه السّلام بودند ، امّا مسلمانانى كه در عصر پيامبر بوده ولى در اقصى نقاط مىزيستند يا مسلمانانى كه در آن عصر نبوده و پس از پيامبر متولّد شده‌اند پيامبر خدا صلّى اللّه عليه و آله را نديده و آيات قرآن را از دو لب مباركش نشنيده‌اند . ) از اين‌رو ، براى اينكه انسانها بتوانند مقاصد و افكار خويش را به آيندگان برسانند و ميان گذشته و آينده تا قيامت پيوند ايجاد كنند ناچار از اختراع خط و نقوش خطيه شدند و هر حرف معين\r\n\r\n","description":"","footnote":"","page_name":" 73 ","page_number":73},
  {"content":"\r\n\r\nرا به شكل خاصى نوشتند و هر كلمه‌اى را براى معنايى قرار دادند تا به جاى احضار الفاظ از اين نقوش خطيه استفاده كنند پس گويا خط ، وجود لفظ است و لفظ همان وجود خط ، البته نويسنده اولا و بالذات خطوط و نقوش را ايجاد مىكند و ثانيا و بالعرض و به‌واسطهء آن‌ها الفاظ را پديد مىآورد پس يك وجود است كه ينسب الى الكتابة حقيقة و اولا و بالذات و الى اللفظ مجازا و ثانيا و بالعرض .\r\nوجودات كتبيه هم از امور اعتباريه هستند كه تابع اعتبار معتبر هستند و هر زمان كه تصميم بگيرد كه چيز ديگر يا نوع ديگرى نوشته شود مسئله تغيير مىيابد . پس انسانها در مقام افاده و استفاده هم محتاج به الفاظ و گفتار هستند و هم نيازمند نوشتار . شايان گفتن است كه هنگام كتابت در حقيقت ميان وجودات اربعهء اشياء ، ترتّب است يعنى وجود كتبى احضاركنندهء الفاظ است و الفاظ احضاركننده معانى در ذهن مخاطب هستند و معانى ذهنيه حاكى از وجودات خارجيهء اشياء هستند و در حقيقت اوّل وجود خارجى است دوّم وجود ذهنى و سوم وجود لفظى و چهارم وجود كتبى .\r\nبقول مرحوم خواجه نصير الدين طوسى قدس سره القدوسى :\r\nللشىء وجود في الأعيان ، و وجود في الأذهان ، و وجود في العبارة ، وجود في الكتابة ، و الكتابة تدل على العبارة و هي على المعنى الذهنى ، و هما دلالتان وضعيتان تختلفان باختلاف الأوضاع و للذهنى على الخارجى دلالة طبيعة لا تختلف أصلا . « 1 »\r\nحاجى سبزوارى در شرح منظومه مىگويند :\r\n اذا في الوجودات الأمور رابطة * يرشد كم صناعة المغالطة « 2 »\r\nو تلك عينى و ذهنى طبع * ثمة لفظى و كتبى وضع \r\n\r\nالنتيجه\r\nبا قطع‌نظر از مقام افاده و استفاده و نقل افكار و انديشه‌ها به ديگران يك انسان متفكّر كه در كتابخانهء شخصى خود نشسته و مشغول مطالعه و بررسىهاى علمى و عقلى است باز هم به مباحث الفاظ ، آشنايى به احوالات گوناگون لفظ از مفرد و مركب ،\r\n\r\n\r\n","description":"","footnote":"\r\n( 1 ) . شرح اشارات ، جلد اوّل ، ص 21 .\r\n( 2 ) . منظومه ، ص 11 .\r\n","page_name":" 74 ","page_number":74},
  {"content":"\r\n\r\nحقيقت و مجاز ، استعاره و تشبيه ، مشترك لفظى و معنوى ، منقول و مختص ، متواطى و مشكك نيازمند است .\r\nخلاصه ميان لفظ و معنى رابطهء تنگاتنگ و پيوند بسيار بسيار قوى و مستحكمى وجود دارد به‌گونه‌اى كه گويا لفظ همان معنى و معنى همان لفظ و هردو يكى هستند و گويا متكلم مستقيما معانى را به مخاطبين القاء مىكند در حالىكه او الفاظ و كلمات را به زبان آورده و به‌واسطه آنها مقاصد خويش را مىفهماند ، لكن الفاظ قوالب معانى و وسيلهء وصول به معانى و فانى در معانى هستند گويا خود معنا را در ذهن احضار كرده است .\r\nهر انسان در مدت عمر خويش در رابطه با امور مختلف و موضوعات متنوعى فكر و انديشه داشته و آنها را در ذهن خود مجسم ساخته ، ولى چون دقت كنيم مىبينيم كه ذات المعانى و حقايق خارجيّه لخت و عريان در ذهن ما حاضر نمىشود بلكه همراه با الفاظ تخيلى و تصورى است كه در ذهنمان هم لفظ حيوان و ناطق را تصور كرده و معرف انسان قرار مىدهيم منتها گاهى اين حقيقت را به زبان آورده و تلفظ هم مىكنيم و گاهى با زبانحال و دل كه از زبان قال قويتر است بيان مىشود . گويا انسان همانگونه كه در مقام مباحثه و بحث آزاد با ديگران از الفاظ استفاده مىكند همچنين به تنهايى هم كه مىانديشد گويا حديث نفس كرده و با نفس خويش مناجات مىكند و راز دل مىگويد و گويى خويشتن خويش را مخاطب قرار داده و از الفاظ خيالى استفاده مىكند و به مقاصد خود مىرسد ، منتها اگر لفظ مادى ظاهرى لسانى ، قالب معنى و مرآت باشد پس لفظ خيالى بطريق اولى مرآت است و در اين رابطه مرحوم خواجهء طوسى مطلبى مؤيد گفتار ما دارد :\r\nالانتقال الذهنّيه قد تكون بألفاظ ذهنية و ذلك لرسوخ العلاقة المذكورة ( يعنى پيوند مستحكم لفظ و معنى ) في الأذهان فلهذا السبب ربّما تأدت الأحوال الخاصة بالألفاظ الى توهم أمثالها في المعانى و تغيرها المعانى تغيرها و الاغلاط اللتى تعرض بسبب الألفاظ مثل ما يكون باشتراك الاسم مثلا إنما يسرى الى المعانى لاشتمال الألفاظ الذهنيه أيضا عليها . « 1 »\r\nبنابراين اگر يك انسان متفكر در الفاظ ذهنيه دچار خطا و اشتباه شود و به اشتباه\r\n\r\n\r\n","description":"","footnote":"\r\n( 1 ) . شرح اشارات ، جلد اوّل ، ص 2 .\r\n","page_name":" 75 ","page_number":75},
  {"content":"\r\n\r\nلفظى را به جاى لفظ ديگر استعمال كند همچنين است اگر احوالات لفظ تغيير كند مثلا لفظى كه در گذشته معنايى داشته و الان از آن معنا به معناى جديد منتقل شده آن را در همان معناى قديم استعمال كند . يقينا اين اشتباه در افكار و انديشه‌هاى او هم تأثير خواهد گذاشت و در پرتو همان ارتباط قوى و مستحكم اشتباه در لفظ به اشتباه در معنى هم سرايت مىكند و قسمتى از مغالطات در اثر اشتراك لفظى و توجّه نداشتن به آن است از باب مثال مىگوييم :\r\nانسان چهار وجود دارد : 1 . خارجى 2 . ذهنى 3 . لفظى 4 . كتبى .\r\nحال اگر كسى بگويد : انسان صورت ذهنيه است و صورت ذهنيه از مقولهء كيفيات نفسانيه است پس انسان كيف نفسانى است . اين مغالطه‌اى بيش نيست چون مراد از انسان در صغرى انسان ذهنى است كه همان صورت ذهنيهء و علم به انسان است و مراد از نتيجه انسان خارجى و ماهيت انسان است كه ماهيت جوهرى دارد نه عرضى و كيفى . يا مثلا كسى مىانديشد و قياس درست مىكند كه انسان لفظ است و هر لفظى كيف مسموع است پس انسان كيف مسموع است اين گونه مغالطات در اثر اشتراك لفظى كلمهء انسان است ميان وجودهاى چهارگانه‌اى كه ذكر شد . « 1 »\r\nبنابراين بر شخص منطقى ( و بقول حاجى سبزوارى فيلسوف منطقى ) واجب است به مقدار لازم با مباحث الفاظ و احوالات گوناگون آنها از حقيقت و مجاز و اشتراك آشنا شود تا بتواند به افكارش سامان دهد و از الفاظ و معانى صحيح و خالى از اشكال استمداد بطلبد . البته مكرر گفته شد كه منطقى مثل صرفى و نحوى بحث از احوالات كلام عرب ندارد ، بلكه از يك جهت عام و كلى بحث مىكند ، چون قواعد منطق كلى است و مختص به قومى دون قوم نيست و مباحث الفاظ منطق كلى است و راجع به احوالات الفاظى است كه در جميع لغات رائج و متداول است ، مانند مباحث ترادف ، اشتراك لفظى ، تباين بحث از الفاظ از باب مقدمّه است و گرنه هدف اصلى\r\n\r\n\r\n","description":"","footnote":"\r\n( 1 ) . آورده‌اند كه ملايى به روستايى درآمده و چند صباحى در آنجا رحل اقامت افكند و مردمان مريد او گرديدند و ملّاى روستا چون اين بديد تدبيرى كرده و روزى كه مردمان در مسجد جمع بودند به ملّاى تازه وارد گفت بر روى ديوار بنويسد : مار و ملّاى بىخبر از همه‌جا كلمهء ما را كه سه حرف است نوشت و بلافاصله ملّاى كهنه‌كار روستا شكل مار را بتصوير كشيد و از مردم خواست كه نوشته كداميك مار است ؟ همه گفتند : نوشته ملّاى خودمان و مايهء شرمندگى و افسردگى ملّاى تازه وارد شد ! ! .\r\n","page_name":" 76 ","page_number":76},
  {"content":"\r\n\r\nمنطقى بحث از صور ذهنيه و تصورات و تصديقات موصله است .\r\nحكيم بزرگ مرحوم حاج ملا هادى سبزوارى مىگويد :\r\n فلازم للفيلسوف المنطقى * أن ينظر اللفظ بوجه مطلق\r\nو في الافاده و الاستفاده * يلزم قول شارح مراده \r\n\r\n","description":"","footnote":"","page_name":" 77 ","page_number":77},
  {"content":"\r\n\r\n\r\nالدلالة\r\nاز آنجا كه مدار افاده و استفاده ، الفاظ است و آن هم بدون دلالت لفظ بر معنا ميسّر نيست پس بايد با نحوهء دلالت آشنا شويم : اوّلا دلالت چيست ؟ ثانيا دلالت چند قسم است ؟ ثالثا كدام قسم مورد بحث است ؟\r\n\r\nتعريف دلالت\r\nشما در منزل نشسته و مشغول مطالعه هستيد ناگهان صداى زنگ رشتهء افكار شما را مىگسلد ، شما متوجه مىشويد كه شخصى پشت در منزل شما است و با اهل منزل كار دارد . در اينجا ذهن شما از شنيدن كوفتن در منزل يا بصدا درآوردن زنگ ، به وجود شخصى پشت در منزل كه با شما كارى دارد پى مىبريد ، صداى زنگ كاشف از وجود شخصى است يا دلالت بر وجود شخصى مىنمايد . در اين مثال سه چيز وجود دارد :\r\n1 . دالّ ( دلالت‌كننده ) و كاشف كه همان صداى زنگ باشد .\r\n2 . مدلول و منكشف كه وجود انسانى در بيرون منزل باشد .\r\n3 . دلالت كه عبارت است از همان ويژگى كه در اين صدا هست و شما از شنيدن آن به وجود شخصى منتقل شديد و گرنه از شنيدن هر صدايى ولو صداى رعدوبرق يا ماشين به وجود شخصى منتقل نمىشويد و نيز از شنيدن زنگ در انسان به هر امرى منتقل نمىشود بلكه به شىء معينى منتقل مىشود ، بنابراين ميان دالّ و مدلول يك علاقهء قويّى وجود دارد .\r\nآنچه ذكر شد مثالى از دلالت وضعيه غير لفظيه بود . قاعده كليه آن است كه هر چيزى كه از علم به وجود آن ، علم به وجود شىء ديگر پيدا شود آن شىء اوّلى را داّل و شىء دوّمى را مدلول و آن صفتى كه در شىء اوّل بود و سبب اين كشف و دلالت و انتقال ذهن گرديد دلالت نامند . انتقال به شىء ديگر جلوه‌هاى گوناگونى دارد چه از صداى زنگ كه صاحب منزل را به وجود شخصى منتقل مىكند و چه ردپاى انسان كه انسان را به رهگذرى هدايت مىكند ( و أثر الأقدام تدلّ على المسير ) و چه دود كه آنها را به آتش مىرساند .\r\nپس تعريف دلالت روشن شد ؛ و « هي كون الشىء بحالة إذا علمت بوجوده انتقل ذهنك الى وجود شىء آخر » .\r\n\r\n","description":"","footnote":"","page_name":" 78 ","page_number":78},
  {"content":"\r\n\r\n\r\nاقسام دلالت\r\nبىگمان نظام عالم نظام اسباب و مسببات و علل و معاليل است و هر مسببى داراى سببى است و محال است پديده‌اى ( چه در ظرف خارج ) بدون علت ، بوقوع بپيوندد همچنين بايد ميان علت و معلول سنخيت باشد و گرنه لصدر كل شىء عن كل شىء و اللازم باطل فالملزوم مثله . در دلالت نيز ذهن از علم به شىء علم به شىء ديگر پيدا مىكند و اين انتقال ذهن از چيزى به چيز ديگر نيز يك امر حادث و پديده است كه حتما سبب و علتى لازم دارد حال آن سبب چيست ؟\r\nدر محيط ذهن ميان آن دو چيز علاقه و پيوند مستحكمى وجود دارد كه آن ارتباط تنگاتنگ سبب انتقال ذهن از يكى به ديگرى مىشود .\r\nشايد بپرسيد آن علاقه و ارتباط ذهنى ميان دو چيز از كجا پيدا شده و سبب آن چيست ؟\r\nپاسخ مىدهيم منشأ پيدايش اين علاقهء ذهنى عبارتست از اينكه در خارج و در واقع و نفس الامر ميان آن دو چيز علاقه و ارتباط و ملازمه در كار است و ذهن نخست علم به آن ملازمه پيدا مىكند و سپس بتوسط علم به ملازمه از علم به احدهما به ديگرى عالم مىشود يعنى از علم به ملزوم ، بوجود لازم پى مىبرد و از علم به لازم ، به وجود ملزوم منتقل مىشود براساس قانون قطعى ملازمه .\r\nاز آنجا كه ملازمه بين دو شىء در خارج انواع و اقسام گوناگون دارد ( گاهى ملازمه ذاتيه و به حكم عقل است و هيچ عامل خارجى دخالت ندارد و گاهى به حكم طبع و مزاج انسان است و گاهى به مقتضاى وضع واضع و اعتبار معتبر است و گرنه ذاتا و طبعا تلازمى نيست ) .\r\nاز اين‌رو ، دلالت به سه قسم اساسى تقسيم شده است :\r\n1 . دلالت عقليه . 2 . دلالت طبعيه . 3 . دلالت وضعيه .\r\nدلالت عقليه : اگر ميان دو شىء ( كه يكى دال است و ديگرى مدلول ) ملازمهء ذاتيه و عقليه وجود داشته باشد به‌گونه‌اى كه هرگاه در خارج احدهما يافت شد ديگرى هم يافت شود اين دلالت را دلالت عقليه گويند .\r\nويژگى ملازمهء عقليه آن است كه تخلف‌بردار نيست كه مادّه نقص داشته باشد يعنى حتّى يك مورد يافت نمىشود كه اين ملازمه وجود نداشته و از وجود احدهما وجود\r\n\r\n","description":"","footnote":"","page_name":" 79 ","page_number":79},
  {"content":"\r\n\r\nديگرى لازم نيايد احكام و قوانين عقلى كليّت دارند و جهانشمول هستند و استثناء در آنها راه ندارد . اختلاف‌بردار نيست كه به اختلاف اشخاص و طبايع و سليقه‌ها مختلف شود بلكه همگانى است يعنى همهء انسانهاى روى كرهء زمين از مشاهدهء دود به وجود آتش پى مىبرند و به آن منتقل مىشوند نه اينكه هركسى يا هر جمعيتى به وجود امرى منتقل شوند .\r\nمثال دلالت عقلى علل و معاليل ، اسباب و مسببات ، آثار و مؤثرات است . انسان به حكم عقل از مشاهدهء آثار و علم به آنها به وجود مؤثرى دانا و توانا منتقل مىشود و علم پيدا مىكند مثلا همه مىدانيم كه ميان طلوع شمس و روشنايى عالم يا وجود روز ملازمه وجود دارد و « كلما كانت الشمس طالعه كان النهار موجودا و كان العالم مضيئا » آنگاه اگر در خارج روشنايى عالم را ديديم به حكم عقل علم به طلوع قرص شمس پيدا مىكنيم اگرچه خود قرص شمس را نديده باشيم ، پس دلالت روشنايى صبحگاهى بر طلوع قرص شمس يك دلالت عقلى است .\r\nهمچنين هرگاه از پشت ديوارى صدايى به گوش رسيد و گوينده‌اى لفظى را تلفظ كرد اگرچه متكلم را نمىبينيم ولى به حكم عقل مىگوئيم : پشت اين ديوار گوينده‌اى وجود دارد . علت اين داورى اين است كه ميان لفظ و لافظ ، كلام و متكلم ملازمهء خارجيه عقليه وجود دارد .\r\nهمچنين در مثل آتش و حرارت ، ساختمان و معمار ، ساعت و ساعت‌ساز ، مصنوع و صانع ميان هركدام از اين دو چيزها ملازمه عقليه در كار است .\r\nدلالت طبعيّه : اگر ميان دو چيز در خارج يكنوع ملازمهء طبعى وجود داشته باشد يعنى ملازمه‌اى كه طبع و مزاج انسان مقتضى و عامل آن است اينرا دلالت طبعيه گويند .\r\nالبته اگر طبعى و مزاجى و سليقه‌اى شد بر خلاف ملازمهء عقليه تخلف‌بردار هم هست و ماده نقض قبول مىكند و شايد در يك يا چند مورد هم آن ملازمه نباشد . دلالت طبعيه هم استثناءبردار است و هم اختلاف‌بردار ، چون طبايع و سليقه‌ها و مزاجها مختلف است و مانند ملازمه عقليه نيست كه كليت داشته باشد و تخلف معلول از علت تامه ممتنع باشد . دلالت طبعيه و ملازمهء طبعيه مثالهاى فراوانى دارد كه مرحوم مظفر به دو دسته مثال بسنده كرده‌اند :\r\nدسته اوّل : طبيعت انسانها اين گونه است كه وقتى احساس درد مىكند مثلا تصادف\r\n\r\n","description":"","footnote":"","page_name":" 80 ","page_number":80},
  {"content":"\r\n\r\nكرده و تمام اعضاء بدن كوفته شده به هر طرف كه مىگردد آخ مىگويد . ممكن است انسانى دردهاى كمرشكن و سنگينى بر او سايه افكنده باشد ولى حسرت يك آخ را به دل دشمنان بگذارد ، همچنين ممكن است كسى نازك‌نارنجى و لوس و ننر باشد و با كوچكترين آخ‌واوخ گوش فلك را كر كند يا اينكه انسانى به مقتضاى طبع ، وقتى به پاره‌اى از امور مىانديشد از روى حسرت ، آه سردى برمىكشد مثلا وقتى مىبيند عمرش را به بطالت گذرانده حسرت مىخورد و آه مىكشد ، وقتى مىبيند شغل مناسب ، همسر شايسته و دوست صالح اختيار نكرده ، آه جانكاهى از دل برمىكشد .\r\nغالب انسانها چنين هستند ، البته ممكن است كسى در برابر اين امور آه نكشد و يا كسى بدون جهت هر لحظه آه بكشد يا اينكه انسانها وقتى از امرى بستوه آمده و عرصه بر آنها تنگ شده و بىحوصله مىشوند مثلا چند صباحى از بيمارى پرستارى كرده و خسته شده يا كودك شيطانى دارد كه از دست او به تنگ آمده از اين‌رو گاهى مىگويد اف اين نيز به مقتضاى طبع است و گرنه ممكن است فردى هرگز اف نگويد بلكه با شرح صدر و حوصله كافى و دريادلى كارها را پيش برد يا فردى هر لحظه اف بگويد يا ممكن است كسى به جاى اف گفتن كلمهء ديگرى به زبان آورد يا عكس‌العمل ديگرى نشان دهد .\r\nدستهء دوّم : افراد زيادى به مقتضاى عادت و طبيعت ، تفرقع اصابع مىكنند ( بندهاى انگشتان را مىشكنند تا صدا كرده و از آن آرام مىشوند ) يا به هنگام خستگى و ملالت از كار له و لورده مىشوند و حال حرف زدن ندارند يا كسانى هنگام فكر كردن با تسبيح يا انگشتر يا ساعتى بازى مىكنند ، و بعضى با محاسنشان بازى مىكنند ، ( ديگرى با دماغش بازى مىكند و چهارمى انگشت بر پيشانى يا بر بالاى گوش و ابرو گذشته و مىانديشد ، طبايع مختلف است و ممكن است انسانى در مقام فكر آرام باشد .\r\nافرادى هنگام خواب‌آلودگى و سستى حواس خميازه كشيده و دهان‌درّه مىكنند كه تمامى اينها ملازمهء طبيعى دارند و از لوازم به ملزومات پى مىبريم ولى همانگونه كه ذكر شد تخلف و اختلاف‌بردار هستند .\r\nدلالت وضعيه : اگر ميان دو شىء ملازمه باشد و منشأ آن هم وضع و قرارداد و اصطلاح خاص باشد . آن را دلالت وضعيه گويند . مثلا ميان دو كس رمزى هست كه تا يكدگر را مىبينند آن رمز را به كار مىبرند يا ميان عاشق و معشوق رمزى است كه ديگران\r\n\r\n","description":"","footnote":"","page_name":" 81 ","page_number":81},
  {"content":"\r\n\r\nاز آن اطلاعى ندارند ، يا مثلا ميان جمعيت و قومى امرى اصطلاح است كه ديگران از آن اطلاعى ندارند ، يا ميان دانشمندان علمى اصطلاحاتى وجود دارد كه چه‌بسا ديگران از آن مطلع نيستند ، يا الفاظى كه هر قومى در عالم با آنها مكالمه كرده و مقاصد خويش را به يكديگر مىرسانند تماما دلالتشان بر معانى بتوسط وضع و قرارداد است همچنين خطوط و نقوشى كه بر روى صفحه كاغذ يا ديوار نوشته مىشود و هركدام مفيد معنا و اشاره به مطلبى است . اين امور نيز دلالت وضعيه دارند يا مثلا اشاراتى كه انسان اخرس و گنگ دارد آن نيز وضعى و اعتبارى است يا علائم راهنمايى و رانندگى ، علائم به كار گرفته شده در مخابرات ، رمزهايى كه يك ارتش در ميادين جنگ دارد و توسط بىسيم آن رموز را هر صبح به مخابرات هر گردان اطلاع مىدهد و رموزى كه در علوم گوناگون وجود دارد اعم از علوم عقليه و نقليه في المثل در عرفان با حرف الف اشاره به ذات اقدس الهى مىكنند و با حرف باء به عقل اول و حرف سين براى انسان .\r\nخلاصه اينكه عالم واقعيات و جهان اعتباريات پر از رموز و اسرار است كه بايد عاشق شد و به اسرار عالم رسيد و در تمامى اين موارد با علم به ملازمهء قراردادى ، از پس علم به لازم علم به ملزوم پيدا مىشود و هذا معنى الدلالة .\r\n\r\nاقسام دلالت وضعيه\r\nاز ميان انواع سه‌گانهء دلالت ( عقليه ، طبعيه ، وضعيه ) تنها دلالت وضعيه مورد بحث ما در بخش مباحث الفاظ است زيرا مدار افاده و استفاده بودن لفظ بتوسط دلالت آن بر مراد متكلم است و دلالت الفاظ بر معانى نيز ذاتيه و عقليه نيست بلكه وضعيه و اعتباريه و تابع وضع واضع است . « 1 »\r\nپس ما با دلالت وضعيه سروكار داريم اگرچه بقول حاجى سبزوارى :\r\nو إلّا فالعقلية و الطبعية أتم و أعم و أدوام لا تختلفان باختلاف الأعصار و الأمم و لا تتعلقان بإرادة اللافظ . « 2 »\r\nيعنى قطع‌نظر از حيث مورد بحث كه در الفاظ است ، دلالت عقليه و طبعيه به مراتب كاملتر و قويتر و عمومىتر و دائمىتر است . دليل ادوميت اين است كه با اختلاف\r\n\r\n\r\n","description":"","footnote":"\r\n( 1 ) . البته اينجا بحثى است كه وضع چيست ؟ واضع كيست ؟ اقسام وضع كدام است ؟ كه اين مباحث را در مقدمه مباحث اصول فقه شرح كرده‌ام و نيازى به بحث در اينجا نيست .\r\n( 2 ) . منطق منظومه ، ص ، 13 .\r\n","page_name":" 82 ","page_number":82},
  {"content":"\r\n\r\nاعصار مختلف نمىشوند و دليل اعميت آن است كه به اختلاف امّت‌ها مختلف نمىشود و همه امت‌ها در آن شريكند . ( مثلا همگان از مشاهدهء دود به وجود آتش منتقل مىشوند ) و دليل اتميّت آن است كه وابسته به ارادهء لافظ نيستند بلكه چه اراده بكند يا نه اين دلالالت هست ( در حقيقت مرحوم حاجى در اين عبارت لفّ و نشر مشوّش به كار برد و از آخر به اول استدلال كرد . )\r\nدلالت وضعيه دو قسم مىشود : 1 . لفظيه . 2 . غير لفظيه . البته اين تقسيم مخصوص دلالت وضعيه نيست ، بلكه هركدام از دلالات عقليه و طبعيه و وضعيه به اين دو نوع تقسيم مىشوند . از مثالهايى كه آوردند اين امر كاملا روشن مىشود ، البته اين تقسيم در رابطه با دلالت عقليه و طبعيه ثمره‌اى ندارد چون مهم اصل دلالت است كه به حكم عقل يا به مقتضاى طبع حاصل مىشود ، امّا كاشف از آن لفظ و عقل باشد يا طبع ، بواسطهء لفظ يا چنين دلالتى داشته باشند يا غير لفظ ، تأثيرى ندارد بر خلاف دلالت وضعيه كه اين تقسيم در آن مثمر ثمر است ، زيرا يك قسم از آن دو يعنى دلالت وضعيهء لفظيه به سه قسم مطابقى و تضمنى و التزامى تقسيم مىشود و هدف اصلى دانستن آن سه قسم است كه در باب معرف و حجت نقش اساسى دارند . در حقيقت اين تقسيم مقدمه‌اى جهت آشنايى با آنها است .\r\nهريك از دلالت عقليه و طبعيه و وضعيه را به دو قسم لفظيه و غير لفظيه منقسم كرده و براى هريك مثالى مىآوريم كه جمعا شش قسم مىشوند :\r\n1 . دلالت عقليه لفظيه مثل دلالت تلفظ و تكلم به لفظ زيد از وراء جدار كه اين لفظ به حكم عقل دلالت بر وجود متكلم و لافظى مىكند ولو او را نديده باشيم .\r\n2 . دلالت عقليه غير لفظيه مثل دلالت اثر بر وجود مؤثر همانند دلالت نوشتار بر وجود نويسنده ، دلالت مصنوع بر وجود صانع ، دلالت دخان بر وجود نار .\r\n3 . دلالت طبعيه لفظيه مثل دلالت اح‌اح بر درد سينه ، آخ بر احساس درد .\r\n4 . دلالت طبعيه غير لفظيه مثل دلالت سرخى چهره بر خجالت ، زردى آن بر ترس .\r\n5 . دلالت وضعيه لفظيه مثل دلالت لفظ زيد بر هيكل خارجى او و دلالت كلمهء انسان بر حيوان ناطق كه دلالت‌كننده لفظى است كه براى اين معنا وضع شده .\r\n6 . دلالت وضعيه غير لفظيه و آن دلالت وضعيه و اعتباريه‌اى است كه دلالت‌كنندهء آن غير از لفظ از ساير امور باشد مانند اشاره به اشياء مختلف با دست و خطوط و\r\n\r\n","description":"","footnote":"","page_name":" 83 ","page_number":83},
  {"content":"\r\n\r\nنوشته‌جات مثل نوشتهء زيد كه بر هيكل او دلالت دارد و وجود كتبى او است و مانند نقوش و نقشهاى مختلف كه بر روى كاغذ يا ديوار يا سردر منازل و يا در كاخهاى سلاطين و در آثار باستانى و غيره مشاهده مىشود كه رمز و سنبل معنايى هستند و مانند رموزى كه در علوم مختلفه هست و صاحبان آن علم بر آن اصطلاح كرده‌اند و مانند تابلوهايى كه در كنار جاده‌ها نصب شده و اندازهء مسافت را معين مىكند كه مثلا چند كيلومتر تا مقصد داريم و يا وقتى سر دوراهى رسيديم از كدام راه بايد حركت كنيم تا به مقصد برسيم همچنين مثل تابلوهاى داخل شهر كه علامت عبور ممنوع ، توقف ممنوع ، گردش به راست مثلا ممنوع و علائم راهنمايى و رانندگى از قبيل چراغ سبز كه علامت حركت كردن و عبور از چهار راه است و چراغ قرمز كه علامت توقف است و مانند آژير خطر كه نشان‌دهندهء وضعيت قرمز و احتمال حملهء هوايى است .\r\n\r\n","description":"","footnote":"","page_name":" 84 ","page_number":84},
  {"content":"\r\n\r\n\r\nدلالت لفظيه\r\nدلالت وضعيه دو شعبه دارد و تنها دلالت وضعيهء لفظيه مورد بحث است و در اين رابطه دو بحث داريم :\r\n1 . بيان تعريف . 2 . بيان اقسام .\r\nدر محيط ذهن ما ميان هر لفظ با معناى مناسب آن يكنوع علقه و پيوند بسيار قوى و مستحكمى وجود دارد به‌گونه‌اى كه از شنيدن هر لفظى معناى خاص آن به ذهن تبادر مىكند مثلا از شنيدن لفظ انسان معناى حيوان ناطق به ذهن مىآيد نه معناى جسم سيال بارد بالطبع . اين علقهء ذهنيه و انتقال ذهن از شنيدن يك لفظ بسوى معناى حقيقى آن دو عامل دارد :\r\n1 . ملازمهء وضعيه يعنى اينكه واضع ، لفظ كذا را براى معناى كذا وضع كرده باشد ( چون دلالت لفظ بر معنا وضعى است نه طبعى يا ذاتى و عقلى ) .\r\n2 . مستمع هم عالم به وضع باشد يعنى بداند كه فلان لفظ داراى فلان معنا است تا هنگام شنيدن ، به آن معنا منتقل شود و گرنه كسى كه عالم به وضع نيست و نمىداند كه در لغت عرب كلمهء اسد به چه معنا است ، هرگز از شنيدن لفظ اسد به معناى حيوان مفترس منتقل نمىشود ولى عالم به وضع به معناى لفظ منتقل مىشود . البته اگر لفظ در معنا كثير الاستعمال باشد انتقال ذهن سريع است و اگر قليل الاستعمال باشد انتقال بطيئى است چون چندان انس و الفت ذهنى ندارد .\r\nبنابراين دلالت لفظيه را اين گونه تعريف مىكنيم :\r\nدلالت لفظيه عبارت است از بودن يك لفظ ( مثلا انسان ) داراى حالت و حيثيتى كه از شنيدن آن ذهن به معناى خاص آن ( حيوان ناطق ) منتقل شود و علم بدان حاصل گردد مصنف قيد كرده « بالمعنى المقصود به » اين كلمهء « المقصود به » اشاره به مطلبى است كه در مقدمه هشتم از مقدمات مباحث الفاظ اصول فقه جزء اول به تفصيل بيان كرده‌اند و ما در شرح اصول ج 1 توضيح داده‌ايم . اجمال قضيه اين است كه مصنف دلالت را تابع اراده مىدانند و دلالت تصورى را از مقوله تداعى معانى مىدانند كه با ادنى مناسبتى به ذهن مىآيد .\r\nاقسام دلالت لفظيه : دلالت وضعيهء لفظيه در يك تقسيم اساسى به سه قسم متباين منقسم مىشود :\r\n\r\n","description":"","footnote":"","page_name":" 85 ","page_number":85},
  {"content":"\r\n\r\n1 . مطابقيه . 2 . تضمنيه . 3 . التزاميه .\r\nهركدام از اين اقسام غير از ديگرى و مباين با ديگرى است يعنى لا شىء من المطابقة بالتضمن و الالتزام ، و هيچ تضمّنى مطابقه و التزام نيست ، و هيچ التزامى هم تضمّن و مطابقه نيست .\r\nدلالت مطابقيه : دلالت لفظ بر تمام معناى موضوع‌له را دلالت مطابقى گويند . مثلا لفظ كتاب براى دلالت بر مجموع ما بين الدفتين وضع شده وقتى مىگوئيم : كتاب دائرة المعارف ، منظور مجموع ما بين الجلدين است كه شامل خود جلد ، ورقهاى خالى ، مكتوب ، عكس‌ها و نقشه‌ها مىگردد و دلالت كلمهء كتاب بر اين معنا از نوع دلالت مطابقى است يعنى دلالت بر تمام ما وضع‌له .\r\nمثال ديگر لفظ انسان براى حيوان ناطق وضع شده آنگاه اگر در مقام استعمال از كلمهء انسان همين معنا اراده شود و لفظ بر همين معنا دلالت كند مطابقى خواهد بود .\r\nتشبيه : مثل لفظ نسبت به معنا در دلالت مطابقى مثل جامه‌اى است كه بر قامت انسان اندازه باشد نه زيادتر و نه كمتر يا مثل آئينه تمام‌نمايى است كه تمام هيكل معنى را نشان مىدهد .\r\nوجه تسميه : دلالت مطابقى را كه مطابقى يا تطابقى گويند بدان جهت است كه لفظ و معنا با يكديگر تطابق و هماهنگى دارند .\r\nاقسام دلالت مطابقى : 1 - گاهى معناى مطابقى يك معناى بسيط است مثل معناى ذات اقدس الهى و كلمهء اللّه كه دلالت مىكند بر ذاتى كه مستجمع جميع صفات كماليه است و خارجا و ذهنا داراى بساطت است و تركيب از اجزاء ماديه ، ماده و صورت ، فقدان و وجدان ( كه شرّ التراكيب است ) و جنس و فصل در آن ذات راه ندارد و گاهى معناى مطابقى ، مركب و ذات الاجزاء است آن هم گاهى مركب خارجى است مانند هيكل زيد يا اجزائى كه در خارج موجودند و گاهى مركب ذهنى و عقلى و تحليلى است مانند انسان كه در خارج ، حيوانيت و ناطقيت به يك وجود موجودند ولى در محيط ذهن كه مىآيند عقل قادر است آنها را به جنس و فصل يا اجناس و فصول تجزيه و تحليل كند و گرنه تركيب خارجى نيست .\r\n2 . گاهى دلالت مطابقيه تحقيقى است و گاهى تقديرى ، تحقيقى در فرضى است كه لفظى براى معنايى وضع شده و در مقام استعمال هم در آن معنا فراوان استعمال شده و\r\n\r\n","description":"","footnote":"","page_name":" 86 ","page_number":86},
  {"content":"\r\n\r\nمطابقه حقيقتا تحقق يافته مثل انسان در حيوان ناطق .\r\nتقديرى در فرضى است كه لفظ براى معنايى وضع شده ولى هيچگاه در خود آن معنا استعمال نشده بلكه هميشه يا در جزء آن و يا خارج لازم آن به كار رفته كه اگر در خود آن معنا استعمال مىشد مطابقه تحقق مىيافت ولى استعمال نشده از اين‌رو ، تقديرى گويند .\r\n3 . اين تقسيم از آن مطلق دلالت لفظيه است : دلالت يا اصليه است يا تبعيه . دلالت اصليه آن است كه دلالت لفظ بر معنا ، مقصود بالاصالة و بالذات باشد يعنى از اول كه لفظ وضع شده هدف اصلى رساندن اين معنا بوده و آن در دلالت مطابقى منحصر است .\r\nدلالت تبعيه آنست كه به تبع مراد متكلم از كلام فهميده مىشود مثل دلالت لفظ بر جزء معنا كه در ضمن دلالت بر كل است .\r\nدلالت تضمنيه : عبارت است از دلالت لفظ بر جزء معناى موضوع‌له كه اين جزء در ضمن اصل معنا داخل بوده و ضمن اينكه دلالت بر كل دارد بر تك‌تك اجزاء هم دلالت مىكند و اين دلالت استقلال ندارد .\r\nمثال دلالت لفظ كتاب بر يك ورق يا دلالت كتاب تنها بر جلد ، دلالت كتاب بر فهرست تنها همچنين دلالت لفظ انسان بر ناطق تنها يا حيوان تنها . بنابراين اگر دو نفر كتابى را معامله كنند و بايع بگويد : « بعتك هذا الكتاب » قضاوت عرف همچنين مشترى اين است كه مجموع ما بين الدفتين مبيع است آنگاه اگر بعدا بايع بگويد : منظور من ماعداى جلد كتاب بوده ، مشترى قبول نكرده و عليه او احتجاج مىكند كه هنگام فروش چيزى را استثناء نكردى بلكه كتاب فروختى و كتاب يعنى مجموعه‌اى كه جلد هم جزء آن است پس حق ندارى استثناء كنى ، در اين مثال لفظ كتاب بالتضمن بر جلدش دلالت دارد .\r\nشرط دلالت تضمنيه آن است كه معناى مطابقى مركب و ذات الاجزاء باشد و گرنه جزئى نخواهد بود تا دلالت تضمنيه باشد ، پس در معناى بسيط راه ندارد .\r\nاقسام دلالت تضمنيه : گاهى دلالت تضمنيه صددرصد از كلام بالتبع اراده مىشود مثل اينكه انسان را در حيوان ناطق استعمال كرده كه ضمنا بر حيوان تنها دلالت دارد و گاهى با لاستقلال مثل اينكه انسان را تنها در معناى حيوان استعمال كند . ) ( البته به يك حساب دلالت اصليه شامل مطابقى و تضمنى و التزامى هست و دلالت تبعى منحصر به\r\n\r\n","description":"","footnote":"","page_name":" 87 ","page_number":87},
  {"content":"\r\n\r\nدلالت عقليه است كه در شرح اصول فقه ، جلد اول ، تقسيم سوم تقسيمات واجب بيان شده است .\r\nوجه تسميه : چون دلالت لفظ بر جزء معنى در ضمن دلالت بر كلّ است اين دلالت را تضمنى گويند . ضمنا به همين دليل اين دلالت فرع بر دلالت مطابقيه است .\r\nدلالت التزاميه : دلالت لفظ بر معنايى كه خارج از موضوع‌له مىباشد و لكن لازم لا ينفك آن معنى است دلالت التزاميه نام دارد . مانند دلالت سقف بر ديوار چون سقف بدون ديوار و ستون ممكن نيست ، دلالت دوات و مركب بر قلم چون كتابت بدون قلم و كاغذ ميسور نيست . از اين‌رو اگر مولايى به عبدش بگويد : برايم دواتى بياور و اسمى از كاغذ و قلم نبرد و عبد با علم به اينكه نزد مولى قلم و كاغذى نيست تنها به آوردن دوات قناعت كند مولى حق دارد بر او عتاب كند و اگر عبد عذر آورد كه شما فقط مركب از من خواستيد نه قلم ، مولى مىگويد : دوات لازم لاينفك مقصود من است و نيازى به گفتن ندارد و مانند دلالت اسد بر شجاعت و حاتم بر جود و رستم بر پهلوانى و فردوسى بر شاهنامه .\r\nبا قيد « خارج موضوع‌له » دلالت تضمنى خارج مىشود چون دلالت لفظ بر داخل موضوع‌له است و با قيد اينكه « آن معناى خارجى ، لازم موضوع‌له باشد » از معانى فراوانى كه از موضوع‌له لفظى ، خارج ولى لازمهء او هم نيستند احتراز جست مثلا ما از شنيدن انسان به معناى آسمان ، دريا منتقل نمىشويم چون ملازمه‌اى نيست .\r\nتشبيه : دلالت التزاميه مانند دو رفيقى كه هركدام از ذات و ماهيت ديگرى بيرون ولى ملازم ركاب هم هستند مانند سلطان و مشاور او مثلا .\r\nوجه تسميه : اين دلالت را التزاميه گويند بدان‌جهت كه بر خارج لازم دلالت دارد .\r\nدلالت التزاميه فرع دلالت مطابقى است چون دلالت لفظ بر خارج لازم پس از دلالت لفظ بر خود معناى موضوع‌له است و تا چنين معنايى نباشد خارج لازمى نيست .\r\nدلالت التزاميه دو شرط دارد :\r\n1 . ميان معناى مطابقى لفظ با معناى خارج لازمش ، تلازم ذهنى باشد .\r\nبيان ذلك : لازم در تقسيمى سه قسم مىشود :\r\nالف : لازم وجود خارجى يعنى وقتى در خارج اين ملزوم يافت شد آن لازم را هم دارد مثل نار و حرارت ، شمس و روشنايى .\r\n\r\n","description":"","footnote":"","page_name":" 88 ","page_number":88},
  {"content":"\r\n\r\nب : لازم وجود ذهنى يعنى وقتى در محيط ذهن فلان معنا تصور شد فلان لازم را دارد مثل انسان و كليت ، نوعيت ، جزئيت ، فصليت و كليهء معقولات ثانيه .\r\nج : لازم ماهيت يعنى چه اين ماهيت در خارج يافت شود و چه در ذهن اين لازم را دارد مثل زوجيت للاربعة ، فرديت للثلاثه ، امكان ذاتى براى ممكنات . شرط دلالت التزاميه خصوص لزوم ذهنى است يعنى بايد در محيط ذهن ميان دو شىء ملازمه باشد و علم به تلازم هم داشته باشيم تا از علم به ملزوم ، علم به لازم پيدا شود و گرنه ملازمهء خارجيه و واقعيه بدون علم به تلازم كافى نيست مثلا اگر مخاطب بداند كه ميان حاتم طايى و كرم و بخشندگى ملازمه است از شنيدن نام حاتم به جود و سخاوت او منتقل مىشود و الّا فلا .\r\n2 . بايد لزوم ذهنى يك لزوم بينّ بالمعنى الاخص باشد .\r\nبيان ذلك : لزوم از يك نظر سه قسم است كه تفصيل آن خواهد آمد ولى اجمالش اينست كه :\r\nالف : لزوم بيّن بالمعنى الاخص كه به مجرّد تصور ملزوم ، لازم هم تصور مىشود مثل عمى و بصر ، علم و جهل ، اسد و شجاعت .\r\nب : لزوم بيّن بالمعنى الاعم كه پس از تصور ملزوم و لازم و ملازمه حاصل مىشود مثل ضاحك بودن ، كاتب بودن براى انسان و وجوب مقدمه براى ذى المقدمه .\r\nج : لزوم غير بيّن كه افزون بر تصورات مذكور محتاج به استدلال است . مثل حدوث عالم كه بدون برهان قابل تصديق نيست . لزوم در بحث ما بايد يك لزوم بين بالمعنى الاخص باشد تا به مجرّد تصور ملزوم به لازم منتقل شويم و نيازمند واسطه در انتقال نباشيم . البته لا فرق كه اين لزوم بيّن بالمعنى الاخص ، عقلى باشد مثل عمى و بصر كه تصور عمى و نابينايى بدون بصر و بينايى عقلا مستحيل است و يا عرفى باشد مثل حاتم وجود ، اسد و شجاعت ، روباه و مكر .\r\n\r\n","description":"","footnote":"","page_name":" 89 ","page_number":89},
  {"content":"\r\n\r\n\r\nحل تمرينات :\r\nتمرين 1 . در مثالهاى ذيل به ترتيب انواع و اقسام دلالات را مشخص كنيد :\r\nالف : عقربهء ساعت ، ده صبح را ( مثلا ) نشان مىدهد . دلالت عقربهء ساعت بر وقت معين از نوع دلالت وضعيهء غير لفظيه است .\r\nب : آقاى احمدى به شدت سرما خورده و سينه‌پهلو كرده و مرتب سرفه مىكند .\r\nدلالت صداى سرفه كردن ( اح‌اح ) بر درد سينه و سرماخوردگى از نوع دلالت طبعيه لفظيه است كه طبع انسان چنين اقتضايى را دارد .\r\nج : گروهى در مجلسى نشسته‌اند ناگهان بزرگى وارد جلسه مىشود ، همه به احترام ايشان از جاى برمىخيزند ، دلالت اين قيام بر احترام از نوع دلالت وضعيه غير لفظيه است .\r\nد : از شخص پرادعايى مطلبى پرسيده مىشود و او از عهدهء جواب برنيامده و از خجالت ، عرق شرم بر پيشانى او نشسته و چهره‌اش قرمز مىشود يا شخص ديگرى نفس زنان از گرد راه مىرسد در حالى كه غبار راه بر چهره دارد و صدايش لرزان است و رنگ رخسارش پريده و چهره‌اش زرد گرديده ، دلالت آن سرخى بر خجالت و اين زردى بر ترس از نوع دلالت طبعيه غير لفظيه است .\r\nه : از كسى مطلبى را مىپرسيد و او به نشانهء رضايت بر آن امر سرش را به طرف پائين حركت مىدهد يا به نشانهء عدم رضايت سرش را به سمت بالا حركت مىدهد اين دلالت حركت سر بر رضايت و عدم آن از نوع دلالت وضعيهء غير لفظيه است .\r\nتمرين 2 . لطفا جدولى ( داراى سه خانه افقى يا عمودى ) ترسيم كرده و مثالهاى ذيل را در خانهء مناسب آن قرار دهيد :\r\nالف : دلالت عقليه :\r\nدلالت صعود كردن به پشت‌بام بر وجود نردبان .\r\nدلالت گم كردن متاع و ما يحتاج بر اينكه دزدى آن را به سرقت برد .\r\nدلالت خط بر وجود كاتب ( اثر و مؤثر ) .\r\nدلالت غليان و جوشش آب بر رسيدن به صد درجه از حرارت .\r\nب : دلالت طبعيه :\r\nدلالت ناله كردن بر ادراك درد و ناراحتى ، دلالت پرگويى بر حماقت و سبكسرى\r\n\r\n","description":"","footnote":"","page_name":" 90 ","page_number":90},
  {"content":"\r\n\r\nو كم‌گويى بر وقار و متانت ، دلالت سرعت نبض انسان بر تب داشتن ، دلالت تبختر در راه رفتن و از روى بزرگى چهره نمودن بر تكبر و خود بزرگ‌بينى .\r\nج : دلالت وضعيه :\r\nدلالت صوت مؤذن ، بر دخول وقت نماز .\r\nدلالت بوق قطار بر اينكه حركت آن از ايستگاه راه‌آهن نزديك و اگر در راه است رسيدن آن به جايگاه نزديك است .\r\nتمرين 3 . دانستيد كه دلالت لفظيه سه نوع است ( مطابقه - تضمن - التزام ) لطفا مشخص كنيد كه مثالهاى زير از كدام نوع هستند مشخص كنيد ؟\r\nالف : دلالت لفظ « كلمه » بر « قول مفرد » از نوع دلالت مطابقه است .\r\nب : دلالت لفظ « كلمه » بر « قول » تنها يا « مفرد » از نوع دلالت تضمنى است .\r\nج : دلالت سقف بر ديوار از نوع التزامى است .\r\nد : دلالت درخت بر وجود ميوه از نوع التزامى است .\r\nه : دلالت لفظ سياره بر وجود راننده و محرك آن التزامى است .\r\nو : دلالت لفظ دار و منزل بر غرفه‌ها و اطاقهاى آن تضمنى است .\r\nز : دلالت لفظ درخت خرما بر طريق بسوى آن از نوع التزامى است .\r\nتمرين 4 . شخصى از ديگرى منزلى خريدارى كرده و در طريق منزل نزاع دارند كه آيا طريق هم فروخته شده يا نه ؟ بايع منكر و مشترى مدعى است كه طريق هم داخل در مبيع است و عرفا وقتى مىگويند : خانه را فروختيم منظور اينست كه با راهروش فروختم ، باغ را با آبراهش ، اكنون دلالت كلمهء « منزل » بر اينكه طريق هم در مبيع هست يا نه ؟ از نوع دلالت التزاميه است چون طريق از موضوع‌له « دار » بيرون است .\r\nتمرين 5 . كارفرمايى كارگرى را اجير كرده كه شب تا صبح يكسره براى او كار كند كارگر تا اول اذان صبح كار كرد آنگاه دست از كار كشيد و ميان او و كارفرما نزاع در افتاد كه از اذان صبح تا طلوع شمس هم جزء قرارداد است يا نه ؟ كارفرما مدعى است كه شب تا طلوع شمس را شامل است و اين مقدار باقيمانده را بايد كار كنى حال دلالت كلمهء شب بر اينكه تا طلوع شمس است از نوع دلالت تضمنيه است .\r\nتمرين 6 . يكى از ويژگيهاى اسد شجاعت است و يكى هم تعفن بوى دهان است حال مشهور مىگويند : دلالت اسد بر شجاعت از نوع دلالت التزاميه است امّا دلالت اسد\r\n\r\n","description":"","footnote":"","page_name":" 91 ","page_number":91},
  {"content":"\r\n\r\nبر تعفن بوى دهن از نوع دلالت التزاميه به‌شمار مىآيد علت چيست ؟ علت آنست كه شرط ثانى در دلالت التزاميه اين بود كه لزومش بيّن بالمعنى الاخص باشد و اين شرط در مثال فوق مفقود است و هرگز به مجرد تصور اسد ، بخر الفم بودن تصور نمىشود .\r\n\r\n","description":"","footnote":"","page_name":" 92 ","page_number":92},
  {"content":"\r\n\r\n\r\nتقسيمات الفاظ\r\nلفظ يا مهمل است يعنى بر هيچ معنايى دلالت نمىكند مانند لفظ ديز كه مقلوب زيد است . همچنين مانند كلمهء جسق كه از لحاظ هيئت بر وزن ماضى است ولى از لحاظ مادّه داراى معنا نيست . و يا مستعمل يعنى داراى معنايى است و در آن معنا استعمال مىشود مانند زيد ، شجر ، حجر . لفظ مستعمل گاهى از بعد لفظى آن بحث مىشود كه مثلا بر چه هيئتى است ؟ داراى چه ماده‌اى است ؟ فلان حرفش چگونه بايد اداء شود ؟\r\nاين‌گونه مباحث مربوط به علم تجويد ، صرف و نحو و علوم لغت و الفاظ است ولى گاهى از يك لفظ بما له من المعنى و به ملاحظهء معناى آن گفتگو مىشود كه مثلا آيا يك معنى دارد يا چند معنى ؟ همهء معانى حقيقىاند يا بعضى حقيقت و بعض ديگر مجاز ؟\r\nدر منطق در رابطه با مباحث الفاظ از همين زاويه بحث مىكنيم و الفاظ مستعمل بمالها من المعنى داراى دو دسته تقسيمات هستند :\r\n1 . تقسيمات خاصه يعنى تقسيماتى كه مخصوص فلان لغت است مثلا در لغت عرب بحث مىشود كه فلان دسته از الفاظ مفيد عموم هستند و فلان دسته خير .\r\n2 . تقسيمات عامّه يعنى تقسيماتى كه مخصوص لغتى نيست ، بلكه در كليه زبانهاى زندهء دنيا اعم از مشهور و غير مشهور جارى و سارى است . منطقى راجع به اين دسته از تقسيمات بحث دارد . مسئلهء تقسيمات الفاظ به اين اعتبار پس از مبحث دلالت ، از مهمترين مباحث باب است ؛ از اين‌رو ، اهمّ تقسيمات عامه را كه سه تقسيم است بازگو مىكنيم .\r\nهرگاه لفظ مستعملى را با معناى مستعمل فيه‌اش مقايسه كرده و بسنجيم از سه حال خارج نيست :\r\n1 . گاهى لفظ بما هو واحد مقسم واقع مىشود ، يعنى يك لفظ باشد و نه متعدد و به اصطلاح به شرط لا از زياده باشد . لفظ به اين اعتبار پنج قسم دارد كه خواهد آمد .\r\n2 . گاهى لفظ بما هو متعدد مورد تقسيم است ، يعنى لفظ به شرط شىء ، اى به شرط التعدد و الزياده مورد تقسيم قرار مىگيرد يعنى دو يا چند لفظ باشد نه يك لفظ .\r\n3 . گاهى لفظ بما هو لفظ منقسم مىشود ، يعنى لفظ به نحو مطلق و لا به شرط از اينكه واحد باشد يا متعدد مقسم قرار مىگيرد كه با هردو مىسازد و وحدت و تعدد لفظ\r\n\r\n","description":"","footnote":"","page_name":" 93 ","page_number":93},
  {"content":"\r\n\r\nدر آن دخيل نيست .\r\n\r\nتقسيم اول لفظ واحد باعتبار معنايش به پنج قسم منقسم مىشود :\r\n1 . مختص 2 . مشترك ( لفظى نه معنوى ) 3 . منقول 4 . مرتجل 5 . حقيقت و مجاز .\r\nبيان اجمالى اين اقسام آن است كه وقتى لفظ واحد باشد اگر معنا واحد باشد مختص گويند و اگر معنا متعدد باشد داراى چهار شعبه است از مشترك و منقول و مرتجل و حقيقت و مجاز كه مجموع پنج قسم مىشود :\r\nبيان تفصيلى اقسام پنجگانه :\r\n1 . لفظ مختص : لفظ واحدى را كه فقط و فقط داراى معناى واحد است لفظ مختص گويند . به بيان ديگر همانگونه كه لفظ واحد است مانند لفظ حرم مطهر امام رضا عليه السّلام كه براى معناى واحدى وضع شده و بر آن صحن و بارگاهى كه در اذهان تصوير روشنى از آن موجود است دلالت دارد اينكه اين لفظ را مختص گويند بدان جهت است كه لفظ مختص به همين معنا است و لباسى بر قامت اين معنى است و آئينه‌اى جهت نشان دادن همين معنا است . البته مختص از نظر معنا دو قسم مىشود :\r\nالف : جزئى ؛ يعنى دلالت مىكند بر معنايى كه قابل صدق بر كثيرين نيست مثل كلمهء زيد ، مدرسه فيضيه ، حرم امام رضا عليه السّلام .\r\nب : كلّى ؛ يعنى دلالت مىكند بر معنايى كه قابل صدق بر كثيرين است مثل معناى لفظ انسان كه حيوان ناطق است و بر همهء افراد و مصاديقش قابل انطباق است همچنين معناى لفظ حديد ( يعنى آهن ) نيز كلى است .\r\nكلى يا متواطى است ( يعنى صدقش بر همهء افراد يكسان است مانند انسان كه به‌طور مساوى بر ميلياردها انسان روى كرهء زمين اطلاق مىشود و صدق مىكند ) يا مشكك است يعنى صدقش بر افراد بالتفاوت است كه انشاء اللّه تفصيلا در باب كلى و جزئى خواهد آمد .\r\n2 . لفظ مشترك : معناى مشترك و كلى كه قابل صدق بر كثيرين باشد در بخش مختص داخل شد چون معناى متعدد نيست بلكه يك معنا است ولى قابل صدق بر كثيرين است و افراد متعدد دارد . ولى اگر لفظ مشترك باشد كه به آن مشترك لفظى مىگويند و آن عبارتست از اينكه : لفظ واحد باشد و معنا متعدد ، يعنى يك لفظ است و حداقل دو يا\r\n\r\n","description":"","footnote":"","page_name":" 94 ","page_number":94},
  {"content":"\r\n\r\nچند معنا دارد آن هم به اين كيفيت كه لفظ براى جميع معانى متعدد وضع شده ( پس حقيقت و مجاز خارج شد ) آن هم هركدام على حدة و جداگانه موضوع‌له است . « 1 »\r\nالبته منظور از « در عرض هم بودن » اين نيست كه حتما در زمان واحد واضع معينى يا واضعهاى متعدد با اطلاع از يكديگر يا بىاطلاع ، يك لفظ را براى معانى متعدد قرار دهند ، هركدام براى يك معنا ، چراكه ممكن است از حيث زمانى در طول هم باشند و يك معنا الان موضوع‌له شود و معناى ديگر ده سال قبل يا بعد با اين حال مشترك باشند . بلكه منظور اينست كه واضع اين لفظ را از يك معنا به معناى ديگر منتقل نكرده بلكه در عين حالى كه معانى محفوظ است مستقلا براى يك معناى جديد هم وضع مىشود مثلا چنانچه تابحال ده معنى داشت از حالا به بعد يازده موضوع‌له دارد كه همه در عرض هم و قابل اراده شدن هستند و اگر قرينه‌اى نيابد خطاب مجمل مىشود و يازده احتمال در او پديد مىآيد . اين خصوصيت ، ويژگى اشتراك لفظى است و در جميع لغات هم مثال فراوان دارد . چند مثال از لغت عرب بياوريم :\r\nالف : كلمهء عين مشترك لفظى است ميان معانى متعدد از قبيل چشم ، چشمه ، طلا ، جاسوس ، زانو ، و . . .\r\nب : كلمهء جون ميان دو معناى متضاد مشترك لفظى است كه سفيد و سياه باشد .\r\nج : كلمهء قرء مشترك لفظى است ميان قاعدگى در زنان و پاكى از آن .\r\nد : كلمهء بيع به معناى خريدن و فروختن است .\r\nه : كلمهء شراء هم به معناى خريدن و فروختن آمده .\r\nچند مثال از لغت فارسى :\r\nالف : كلمه شير هم بر مايع معروف كه از گاو و گوسفند گرفته مىشود و هم بر حيوان جنگلى اطلاق مىشود ، و هم بر شير آب اطلاق مىگردد .\r\nب : كلمهء باز هم بر باز بودن درب اطلاق مىشود و هم بر باز شكارى .\r\n3 . منقول : اگر لفظ واحد و معنا متعدد باشد ( مختص خارج شد ) و اين لفظ براى يكايك آن معانى متعدد وضع شده باشد همانند مشترك لفظى ( پس حقيقت و مجاز\r\n\r\n\r\n","description":"","footnote":"\r\n( 1 ) . مرحوم سلطان العلماء در حاشيه بر معالم ص 26 فرموده : ثم لا يخفى انّه لما كان المعتبر فى المشترك تعدد الوضع لا مجرد تعدد الموضوع‌له فيخرج منه مثل لفظ « هذا » ممّا وضع بالوضع الواحد لمعان خاصة متعددة . ضمنا تمام معانى در عرض هم هستند نه اينكه در طول هم باشند . گرچه وضع لفظ براى بعضى از معانى سابق بر بعض ديگر باشد ( بدين‌وسيله منقول و مرتجل خارج شد كما سيأتى ) .\r\n","page_name":" 95 ","page_number":95},
  {"content":"\r\n\r\nخارج شد ) . فرق منقول با مشترك اين است كه در مشترك همهء معانى در عرض هم بود و همه استعمال داشتند و هيچكدام مهجور نمىشد كه با آمدن معناى جديد معناى قديم از بين برود ولى در منقول وضع لفظ براى معناى قديم سابق و براى معناى جديد لاحق است و با وضع براى معناى جديد و انس با آن معناى قديم از صحنه خارج مىشود و در انبار ذهن دفن مىشود .\r\nفرق منقول با مرتجل هم اينست كه : در منقول ميان معناى قديم يا منقول‌منه با معناى جديد يا منقول‌اليه مناسبت وجود دارد و با رعايت مناسبت نقل داده مىشود ولى در مرتجل اين گونه نيست .\r\nچند مثال براى منقول :\r\nالف : لفظ صلوة در لغت به معناى دعا است ولى در عرف شرع از آن معنا نقل داده شده ( البته نه بر نحو منقول تعيينى بلكه بر نحو تعيّنى يا به شكل حقيقت شرعيه يا متشرعيه كه در مباحث علم اصول بايد حلّاجى شود ) و براى عبادت مخصوصى كه داراى هيئات و اكوان و اذكار مخصوص است و با تكبير شروع و با تسليم ختم مىشود نامگذارى شده است . مناسبت معناى جديد با قديم اينست كه در معناى جديد هم دعا وجود دارد و صلوة شرعى مشتمل بر دعا است .\r\nب : كلمهء حج در لغت عرب به معناى قصد مطلق بوده يعنى مطلق قصد چيزى ، ولى در عرف شرع حقيقت شده در قصد خاصى كه قصد خانهء خدا و مكهء معظمه باشد به منظور انجام مناسك حج در اوقات معين يعنى دههء اول ذيحجه و قصد خاص اخص از مطلق قصد است و تناسب ميان دو معنى محرز است .\r\nج : كلمهء صوم در لغت عرب به معناى مطلق امساك است ولى در عرف شرع به معناى امساك مخصوص است كه با نيّت و قصد قربت و از امور معينى و در زمان معين و با شرائط ويژه همراه است و ميان لغت و معناى جديد هم مناسبت ملحوظ است .\r\nاين مثالها مربوط به منقول شرعى است و اينك چند مثال از منقول عرفى :\r\nالف : كلمه دابّة در لغت عرب به معناى مطلق جنبنده است ولى در عرف عام عربها به‌خصوص حيواناتى كه ذات القوائم الاربع ( چهارپايان ) باشند اطلاق مىشود و بقولى بر خصوص فرس اطلاق مىشود كه فردى از افراد معناى لغوى است .\r\nب : كلمهء سيارة در لغت به معناى قافله و كاروان است ولى در عرف عام اكنون بر\r\n\r\n","description":"","footnote":"","page_name":" 96 ","page_number":96},
  {"content":"\r\n\r\nاتومومبيل اطلاق مىشود و هردو سيّار و سيركننده هستند .\r\nج : كلمهء طائرة مؤنث طائر ، در لغت به معناى هر حيوانى است كه داراى دو بال است و طيران مىكند ولى در عرف عام عرب ، امروزه بر خصوص هواپيما اطلاق مىگردد .\r\nد : كلمهء هاتف به معناى ندا دهنده است مثلا مىگوئيم : هاتفى از غيب ندا داد ولى در عرف عام عربها به بلندگو اطلاق مىشود .\r\nه : مذياع در لغت به معناى بسياربسيار افشاگر است ولى در عرف عام عربها بر شيپور ؟ اطلاق مىشود .\r\nقوله : و المنقول :\r\nدر هر منقولى چهار امر هست :\r\n1 . منقول « خود لفظ » . 2 . ناقل « شخص يا جمعيت نقل‌دهنده » . 3 . منقول‌منه « معناى قديم » . 4 . منقول‌اليه « معناى جديد » .\r\nهر منقولى باعتبار ناقلش به دو بخش تقسيم مىشود : 1 . منقول عرفى 2 . منقول اصطلاحى .\r\nمنقول عرفى در موردى گفته مىشود كه ناقل ، عرف باشد همانند مثالهاى مذكور ، منقول اصطلاحى در موردى است كه ناقل ، عرف خاص و گروه معين يا فرد معينى باشد آنگاه اگر ناقل شارع يا متشرعه باشند منقول شرعى نام دارد مثل لفظ صلوة - حج ، صوم كه نزد مسلمين معناى خاصى دارد و اگر ناقل منطقيين باشند ، منقول منطقى ناميده مىشود مثل معرف و حجت و اگر ناقل عالم نحوى باشد منقول نحوى و هكذا منقول اصولى ، فقهى ، فلسفى و . . .\r\n4 . لفظ مرتجل : مرتجل جز يك تفاوت از هر جهت مانند منقول است . در مرتجل هم يك لفظ است و چند معنى و لفظ براى هريك از آن معانى جداگانه وضع شده و وضع لفظ براى معناى جديد مسبوق بر وضع قبلى است و با آمدن معناى جديد ، معناى قبلى به كلى مهجور است . تنها فرق مرتجل با منقول در اينست كه در مرتجل ميان معناى قديم و جديد مناسبتى در كار نيست و ملاحظه مناسبت نمىشود ، ولى در منقول ملاحظه مناسب مىشد . مثال براى مرتجل فراوان است مانند بسيارى از اعلام شخصيه از قبيل يزيد ، تغلب و حارث . گاهى اسم كسى را حسن مىگذارند كه نه خلقتش و نه خلقش هيچ\r\n\r\n","description":"","footnote":"","page_name":" 97 ","page_number":97},
  {"content":"\r\n\r\nكدام حسن نيست و گاهى اسم فردى را صادق مىگذارند كه بيشتر وقتها مرتكب كذب مىشود .\r\n5 . حقيقت و مجاز : لفظى كه داراى دو يا چند معنا است ( نه اين صورت كه براى يكايك آن معانى وضع شده باشد بلكه ) به اين صورت كه براى يكى از آنها وضع شده و در بقيهء معانى فقط به علاقه و قرينه استعمال مىشود ، بدون اينكه اين استعمال در اثر كثرت به درجهء وضع تعينى رسيده باشد و گرنه منقول خواهد بود . لفظ در معناى اولى حقيقت و در دومى مجاز است و خود معناى اولى را معناى حقيقى و دوّمى را معناى مجازى گويند چند مثال :\r\n1 . اسد در حيوان مفترس حقيقت و در رجل شجاع مجاز است .\r\n2 . ثعلب در حيوان مكار حقيقت و در رجل حيله‌گر مجاز است .\r\n3 . حمار در حيوان ناهق حقيقت و در رجل بليد مجاز است .\r\nنكاتى چند نكتهء اوّل : مجاز گاهى مشهور است يعنى مجازى كه در اثر كثرت استعمال لفظ در آن مشهور شده ولى هنوز به درجه حقيقت نرسيده كه نيازى به قرينه نداشته باشد بلكه باز هم مع القرينه به كار مىرود و گاهى مجاز غير مشهور است . در خصوص مجاز مشهور بحثى است كه در دوران امر ميان معناى حقيقى و مجازى مشهور كدام مقدّم است ، كه در كتب اصوليه بررسى مىشود .\r\nنكته دوم : علاقهء مجازيت اگر علاقهء مشابهت باشد مثل اسد كه در رجل شجاع به علاقه شجاعت به كار مىرود نامش استعاره است و اگر علاقهء غير مشابهت باشد نامش مجاز مرسل است . در كتب بلاغت بيست و پنج علاقهء ديگر ذكر كرده‌اند كه در حاشيه منظومه منطق حاجى سبزوارى ص 14 همه اين اقسام با ذكر مثال آمده و نيازى به بيان ندارد .\r\nنكتهء سوم : مجازات هميشه نيازمند قرينه هستند و بدون آن از كلام معناى مجازى قابل اراده نيست . قرينهء مجاز هميشه صارفه است يعنى كلام را از معناى حقيقى منصرف و به معناى مجازى حمل مىكند . اگر لفظ يك معناى مجازى بيشتر نداشته باشد قرينهء مجاز بجز صارفه اسم ديگرى ندارد ، ولى اگر دو يا چند معناى مجازى در كار باشد نامش قرينهء معينه هم هست يعنى تعيين‌كننده يكى از معانى مجازيه از بين ساير معانى\r\n\r\n","description":"","footnote":"","page_name":" 98 ","page_number":98},
  {"content":"\r\n\r\nمجازى . مثلا فعل امر ظهور در وجوب دارد و گاهى مجازا در استحباب و حتى در اباحه به كار مىرود . بنابراين اگر قرينه‌اى بر رجحان عمل بدون وجوبش قائم شد هم صارفه است كه صيغه افعل را از وجوب صرف كرده و هم معيّنه است كه معناى مجازى استحباب را تعيين كرده است .\r\nمشترك لفظى هم هميشه قرينه لازم دارد و اگر بدون قرينه بيايد مجمل خواهد بود و قرينه‌اش هم معيّنه است يعنى يكى از معانى حقيقيه را تعيين مىكند ( تفصيل اين بحثها در اصول و معالم بايد دنبال شود ) .\r\nدو تنبيه : تنبيه اوّل :\r\nچه در باب حدود و تعريفات و چه در باب براهين و استدلالات عقلى بايد از استعمال الفاظ مجازيه و مشتركات لفظيه اجتناب كرد ؛ زيرا غرض از حدود ، شناسايى و آگاهى از ماهيت معرّف است در حالىكه مجاز و مشترك لفظى سبب اجمال و ابهام و احتمالات مىشوند پس به درد تعريف نمىخورد . همچنين غرض از برهان رسيدن به حقّ است در حالىكه مشترك لفظى سبب مغالطه مىشود ، پس از مشترك لفظى در برهان نمىتوانيم بهره‌جويى كنيم مگر اينكه قرينهء مجاز يا مشترك لفظى هم همراهش باشد تا رفع ابهام كند . همچنين در حدود و استدلالات از الفاظ منقول و مرتجل هم نبايد استفاده كرد ، البته تا زمانى كه معناى قديم به كلّى متروك و مهجور نشده است . پس از مهجورا شدن معناى قديم و انحصار لفظ به معناى جديد ، ديگر استعمال بدون قرينه مانعى ندارد چون نقض غرض نمىشود . استفاده از مجازات و كنايات در محاورات عرفيه جالب مىنمايد ، ولى در ارائه مطالب علمى و استدلالى بجا است هميشه از الفاظ درست استفاده كنيم تا به حقيقت برسيم .\r\nتنبيه دوّم : همانطور كه وضع دو قسم است ، لفظ منقول هم دو قسم است :\r\n1 . منقول تعيينى 2 . منقول تعيّنى .\r\nمنقول تعيينى آن است كه ناقل معينى با اختيار و قصد اين لفظ را از معناى قديم به معناى جديد نقل داده باشد مانند بيشتر الفاظ منقوله در علوم و فنون مختلفه كه دانشمند يا صاحب فنّ ويژه‌اى يا مخترع معيّنى اين لفظ را براى معناى جديد قرار داده است .\r\nمنقول تعيّنى آنست كه ناقل معينى ندارد ، بلكه مردم آن لفظ را در غير معناى حقيقى به كمك قرينه بدون قصد وضع تعيّنى و نقل استعمال كرده‌اند سپس به مرور اين\r\n\r\n","description":"","footnote":"","page_name":" 99 ","page_number":99},
  {"content":"\r\n\r\nلفظ در آن معنا كثير الاستعمال و مشهور شده تا آنجا كه سرانجام معناى مجازى از حقيقى جلو افتاده و عند الاطلاق همين معناى مجازى تبادر مىكند بحيث كه گويا معناى ديگرى نبوده مانند حقيقت شدن صلوة در اين عبادت خاصه و صوم و حج در عبادات مخصوصه كه در اثر كثرت استعمال است و گرنه وضع تعيينى ندارد كه پيامبر اكرم صلّى اللّه عليه و آله بالاى منبر به مسلمين اعلام بفرمايد : از امروز كلمهء صلوة را براى اين معناى ويژه‌اى وضع كردم پس آنچه هست تعيّن است يعنى لفظ خودبه‌خود در معناى جديد تعيّن يافته است .\r\n\r\nتمرينات\r\nجواب تمرين 1 . اين اصطلاحات پنجگانه در اصطلاح دانشمندان اصول و منطق منقولات هستند .\r\nجواب تمرين 2 . هنگام بيان معناى هركدام برايشان مثالهاى متنوعى آورديم .\r\nجواب تمرين 3 . در مشترك لفظى همهء معانى در عرض هم هستند و وضع لفظ براى هيچكدام سابق و لاحق نيست و پس از اينهم همهء آن معانى محفوظ هستند ولى در منقول اين خصوصيات نيست و بلكه معناى قديم مهجور مىشود .\r\nجواب تمرين 4 . علت نيازمندى مشترك لفظى به قرينه آن است كه ذاتا و بدون قرينهء معينه مجمل مىشود ، لذا بايد قرينه معينه داشته باشد .\r\nمنقولات و مرتجل‌ها تا زمانى كه معناى اولى و قديم در آن‌ها به كلى مهجور نشده نيازمند قرينه هستند ولى بعد الهجر حاجتى به قرينه نيست بل كان ذلك وحده قرينه على ارادة الثانى .\r\n\r\n","description":"","footnote":"","page_name":" 100 ","page_number":100},
  {"content":"\r\n\r\n\r\nتقسيم دوّم : ترادف و تباين\r\nتقسيم دوّم از تقسيمات سه‌گانه مباحث الفاظ ، پيرامون ترادف و تباين است .\r\nبطور كلّى هرگاه دو يا چند لفظ را به اعتبار معناى آنها با يكديگر مقايسه كنيم از دو حال خارج نيستند ( حصر عقلى است و شق ثالث ندارد ) .\r\n1 . تمامى آن الفاظ متعدد داراى يك معنا هستند و براى همان معنا وضع شده‌اند و يك موضوع‌له بيشتر ندارند و بالجمله الفاظ متكثر و متعددند ولى معنا واحد است و همه بر آن يك معنا دلالت دارند و بقول شاعر :\r\n عباراتنا شتى و حسنك واحد * و كل الى ذاك الجمال يشير \r\nاين گونه الفاظ را در اصطلاح دانشمندان ، الفاظ مترادفه نامند و معناى لغوى كلمه ترادف هم‌رديف بودن است . هنگامى كه دو نفر پشت‌سرهم بر يك مركب سوار مىشوند مترادفان گفته مىشود يا كسى كه خود و زن و بچه‌اش پشت‌سرهم سوار بر موتورسيكلت مىشوند مترادفات هستند .\r\nگويا اين الفاظ هم راكب‌هايى هستند كه بر مركب معنا سوارند و يكى پس از ديگرى بر آن وارد مىشوند لذا الفاظ مترادفه نام دارند .\r\nو بقول قطب الدين :\r\nاخذا من الترادف الّذي هو ركوب احد خلف آخر كانّ المعنى مركوب و اللفظان الدالان راكبان عليه فيكونان مترادفين . « 1 »\r\nمثال : در هر لغتى الفاظ مترادفه فراوان به چشم مىخورد و اگر هركس فرهنگ لغات مختلف دنيا را بررسى كند مترادفات فراوان مىيابد . كتاب مورد بحث يعنى « المنطق » به عربى نگاشته شده لذا مثالهايى از لغت عرب مىآوريم :\r\nالف : اسد - سبع - ليث - غضنفر همهء اينها بر حيوان مفترس دلالت دارند ( نكته :\r\nكلمه سبع در لغت به معناى مطلق درنده است اگرچه اسد ، مصداق كامل سبع است ولى منحصر به او نيست لذا او را از الفاظ اين معنى ذكر كردن قابل خدشه است مگر اينكه در عرف عربها منقول شده به‌خصوص حيوان مفترس مثل دابّه نسبت به چهارپايان يا فرس و الّامثال مخدوش است از ناحيه لفظ سبع ) .\r\n\r\n\r\n","description":"","footnote":"\r\n( 1 ) . ( 1 ) شرح شمسيه ص 30\r\n","page_name":" 101 ","page_number":101},
  {"content":"\r\n\r\nب : هرّه و قطه هردو به معناى گربه هستند و بر آن حيوان معين خارجى كه اخوى كوچك شيران است دلالت دارند .\r\nج : انسان و بشر كه هردو به معناى حيوان ناطق هستند و بقول استاد البشر خواجه نصير الدين طوسى در اساس الاقتباس : انسان و بشر مردم را گويند ( البته ميان دانشمندان اهل لغت بحثى است كه آيا اصولا ترادف ممكن است يا مستحيل ؟ در مقدمهء سيزدهم از مقدمات شرح اصول فقه جلد اوّل بدان اشاره شده و در اينجا برمبناى مشهور مشى شده كه وجود الفاظ مترادفه را از مسلمات مىدانند ) .\r\nتعريف : با بيان مذكور كاملا مفاد ترادف روشن شد و آن عبارتست از اشتراك الفاظ متعدد در معناى واحد و بعبارت ديگر چندين لفظ و يك معنا ، در مقابل مشترك ، منقول ، مرتجل و حقيقت و مجاز .\r\n2 . قسم دوّم آن است كه الفاظ متعدد و معانى هم متعدد هستند و هركدام از الفاظ بر يكى از آن معانى دلالت دارند و مرآت يك معنا هستند و هر معنايى هم مخصوص به يك لفظ است نه چند لفظ ، نام اين الفاظ را الفاظ متباينه نامند مباينت به معناى مفارقت است هنگامى كه مختلف و متعدد و متباين بود الفاظ داراى مركوب واحد نخواهد بود و وقتى مركوب واحد نبود پس مفارقت حاصل مىشود . شرح شمسيه ص 30 : در اين‌باره مىنويسد :\r\nلان المباينة المفارقه و متى اختلف المعنى لم يكن المركوب واحدا فيتحقق المفارقة بينها للتفرقة بين المركوبين كالانسان و الفرس .\r\nمثال : كلمات ذيل با يكديگر از حيث معنا متباين هستند :\r\nكتاب : مجموعهء ما بين الدفتين را گويند .\r\nقلم : آلت و ابزار معينى را كه براى نوشتن به كار مىرود گويند .\r\nسماء : فضاى بالاى سر انسان را گويند .\r\nارض : اين جسم كروى را گويند كه ما انسانها در آن زندگى مىكنيم .\r\nحيوان : جسم نامى حساس متحرك بالاراده را گويند .\r\nجماد : جسم بىروح و بدون رشد و نمو و ايستا را گويند .\r\nسيف : مطلق شمشير را گويند چه برندگى داشته باشد يا نه .\r\nصارم : خصوص شمشير برنده را گويند .\r\n\r\n","description":"","footnote":"","page_name":" 102 ","page_number":102},
  {"content":"\r\n\r\nانسان : حيوان ناطق را گويند .\r\nناطق : ذات ثبت له النطق و التفكير را گويند .\r\nتشبيه : مثل مترادفات مثل جامه‌هاى گوناگون است كه بر قامت يك موجود دوخته مىشود و مثل متباينات مثل جامه‌هاى مختلف براى هيكل‌هاى متعدد هست كه هر جامه‌اى بر هيكلى زيبنده‌گى دارد .\r\nتعريف : پس معناى تباين عبارت است از اينكه : به تعداد الفاظ ، معنى داشته باشيم و با تكثر الفاظ معانى هم متكثر شوند ( به‌طور كلى لفظ و معنى يا هردو واحدند « مختص » يا هردو متعددند « متباينات » و يا الفاظ متعدد و معنى واحد است « مترادفات » و يا معانى متعددند و لفظ واحد است ( مشتركات - منقولات ، مرتجلات ، حقايق و مجازات ) كه قسمت اوّل و چهارم در تقسيم قبلى و قسمت دوّم و سوم در اين تقسيم مطرح است ) .\r\nقوله : فالمراد :\r\nنكته قابل توجه اين است كه : ما يك تباين در مباحث الفاظ داريم كه هم اكنون مورد بحث است و در مقابل ترادف است و يك تباين هم در باب نسب اربع داريم كه در مقابل تساوى و ديگر نسب است ماالفرق ميان اين دو تباين ؟ و چه نسبتى با هم دارند ؟\r\nجواب : تباين در باب نسبتها ، تباين مصداقى است . يعنى هنگامى كه دو مفهوم كلى ذهنى را از لحاظ مصاديق خارجيهء آنها با يكديگر مقايسه مىكنيم از چهار حالت خارج نيست :\r\nيا هردو كلى متساويان هستند يعنى هركدام بر جميع افراد ديگرى صدق مىكند مانند انسان و ناطق كه مىگوئيم : « كل انسان ناطق و كل ناطق انسان » .\r\nو يا هردو كلى اعم و اخص مطلق هستند كه اعم مطلق ، بر جميع افراد اخص مطلق ، صادق است ولى اخص مطلق بر بعض افراد اعم صادق است مثل انسان و كاتب كه مىگوئيم : « كل كاتب انسان » ولى ليس كل انسان كاتبا بلكه « بعض الانسان كاتب بالفعل و بعض الانسان ليس بكاتب بالفعل » .\r\nو يا هردو كلى عامين من وجه هستند كه هركدام در خارج بر پاره‌اى از افراد و مصاديق ديگرى صدق مىكنند و از هيچ طرف صدق كلى نيست بلكه از هردو طرف\r\n\r\n","description":"","footnote":"","page_name":" 103 ","page_number":103},
  {"content":"\r\n\r\nصدق جزيى و موجبه جزئيه است مانند انسان و ابيض : « بعض الانسان ابيض » و بالعكس و « بعض الانسان ليس بابيض » ( مثل انسان سياه‌پوست ) و « بعض الاسود ليس به انسان » ( زغال ) .\r\nو يا هر دو كلى متباينين هستند كه هيچكدام در خارج بر هيچ مصداقى از مصاديق ديگرى صادق نيستند مانند انسان و فرس : « لا شىء من الانسان بفرس و لا شىء من الفرس به انسان » پس تباين باب نسبتها روشن شد .\r\nليكن تباين در مباحث الفاظ تنها تباين مفهومى و معنايى است يعنى دو يا چند لفظ از لحاظ معنا با يكديگر متباين و متغاير ، و هركدام داراى معناى خاص به خود هستند و از هر لفظ معنايى غير از ديگرى به ذهن تبادر مىكند امّا از لحاظ مصداقى ممكن است ميان اين دو معناى مغاير در خارج هم تباين كلى و مغايرت كليه باشد همانند انسان و فرس ( همان تباين در باب نسبتها كه هم از حيث مفهوم و هم مصداق مغايرند ) به عبارت ديگر به حمل شايع صناعى ، هيچكدام بر ديگرى قابل حمل نيستند . همچنين ممكن است از حيث مصاديق خارجيه عامين من وجه باشند ، مثل عالم و شاعر يعنى ذات ثبت له الشعر ، پس دو معنا باشد امّا در خارج يك ماده اجتماع دارند كه يك عالم شاعر يا يك شاعر عالم نيز باشد و دو ماده افتراق دارند : يكى شاعر غير عالم و ديگرى عالم غير شاعر . و نيز ممكن است عام و خاص مطلق باشند مثل انسان و عالم ( انسان يعنى حيوان ناطق و عالم يعنى ذات ثبت له العلم ) در اينجا مدلول مطابقى با التزامى متباين هستند . همينگونه در سيف كه مطلق شمشير را گويند و صارم كه شمشير برنده را گويند مفهوما با هم متباين هستند ، ولى از لحاظ مصداقى اعم و اخص مطلق هستند . نيز ممكن است از حيث مصاديق ، متساويان به تساوى كلى باشند ، مانند انسان كه به معناى « حيوان ناطق » است و ناطق كه به معناى « ذات ثبت له النطق » و جزء تحليلى ذهنى انسان است و از حيث معنى متغايرند ؛ چون جزء ( چه خارجى و چه ذهنى ) غير از كلّ است ولى مصداقا متساويان هستند ، زيرا كه « كل انسان ناطق و كل ناطق انسان » . پس تباين مورد بحث ما از تباين باب نسبت‌ها اعم است ، زيرا هر تباين مصداقى خواه‌ناخواه با تباين مفهومى همراه است ولى هر تباين مفهومى همراه با تباين مصداقى نيست ، بلكه گاهى تباين است و گاهى تساوى و گاهى اعم و اخص مطلق و گاهى عموم من وجه است به بيانى كه ذكر شد .\r\n\r\n","description":"","footnote":"","page_name":" 104 ","page_number":104},
  {"content":"\r\n\r\n\r\nتقسيم الفاظ متباين\r\nدانستيم كه الفاظ متباينه آن الفاظى را گويند كه به تعداد الفاظ ، معانى هم متعدد شود و هر لفظى داراى معناى خاص خود باشد و معانى الفاظ مثل خود الفاظ با يكديگر مغايرت داشته باشد . ( اينكه الفاظ را الفاظ متباين گويند به اعتبار معانى آنها است نه به اعتبار لفظ تنها البته كليهء مباحث منطقى از الفاظ به همين اعتبار است ) .\r\nو چون تغاير معانى ، اقسام گوناگونى دارد الفاظ متباين هم به سه دسته تقسيم مىشود :\r\n1 . مثلان يا متماثلان كه نسبت تماثل دارند .\r\n2 . خلافان يا متخالفان كه داراى نسبت تخالف هستند .\r\n3 . متقابلان كه داراى نسبت تقابل هستند و اين مجموعه را به دو بيان ذكر مىكنيم :\r\n1 . بيان اجمالى 2 . تفصيلى .\r\nبيان اجمالى اقسام الفاظ متباين : دو چيز كه با يكديگر متغاير هستند گاهى داراى قدر جامع و جهت مشترك هستند ، و در يك حقيقت و ماهيتى با يكديگر مشتركند ، جنبهء اشتراك و مشاركت هم در مقام حكم ملاحظه مىشود ، و از اين زاويه روى آنها بحث مىكنيم ، و احكامى را براى آنها ثابت مىكنيم ، مثل زيد و بكر از جنبهء انسانيت و اشتراك در نوع كه مىگويد : زيد استعداد كتابت و علم را دارد ، بكر هم همچنين چون هر دو انسان هستند و در انسان بما هو انسان اين استعدادها موجود است . نام اين دو امر متباين را مثلان يا متماثلان گويند .\r\nگاهى آن دو شىء اصلا قدر جامع و ما به الاشتراكى ندارند ، بلكه از همه جهت با يكديگر متباين هستند و اگر قدر جامع هم دارند آن جهت اشتراك ملاحظه نمىشود و مدّنظر نيست بلكه جهات و خصوصيات شخصيه يا نوعيه ملحوظ است و از اين زاويه براى آن دو احكامى صادر مىكنيم . اين قسم خود دوگونه است : اجتماع آن دو شىء ( در محل واحد و از جهت واحده و در زمان واحد ) محال و ممتنع است نامش متقابلان است ، مانند وجود و عدم ، علم و جهل ، سواد و بياض ، ابوت و بنوت .\r\nقسم ديگر اين‌كه اجتماع در محل واحد گاهى ممكن است . مانند سياهى و شيرينى در خرما ، سفيدى و شيرينى در قند كه نام آن دو را متخالفان مىگذراند .\r\nبيان تفصيلى : اقسام تباين در بيان تفصيلى ، هريك از سه قسم مذكور را جداگانه\r\n\r\n","description":"","footnote":"","page_name":" 105 ","page_number":105},
  {"content":"\r\n\r\nبا بيان مثالهاى متنوع ، اقسام و حكم هركدام يادآورى مىكنيم :\r\n1 . مثلان يا متماثلان : عبارتند از دو چيزى كه در يك حقيقت و ماهيّتى ( نوعيه يا جنسيه ) با يكديگر مشترك‌اند و بماهما مشتركان مورد بحث هستند ، يعنى اينكه جنبهء اشتراك آن دو در يك ماهيت ملحوظ است و از اين زاويه روى آن دو كار مىكنيم و براى آن دو احكامى صادر مىكنيم و گرنه با قطع‌نظر از جنبهء اشتراكى ، آن دو را مثلان نگويند مثلا جعفر و محمّد هركدام اسم براى فرد معينى از افراد انسان هستند و هركدام مشخصاتى مختص به خود دارند ولى هردو در انسانيت مشترك هستند و اگر احكامى براى آن دو ثابت مىكنيم از اين زاويه است كه در واقع حكم براى انسان ثابت است و اين دو هم چون از افراد انسان هستند فلان حكم را دارند . نيز مانند انسان و فرس كه هركدام نوعى مختص به خود هستند ولى در يك حقيقت جنسيه به نام حيوانيت با يكديگر اشتراك دارند و از اين زاويه مورد بحث قرار دارند نه از جنبه‌هاى اختصاصى . البته اگر در مثال اوّل و دوّم از جنبه‌هاى اشتراكى قطع‌نظر شود و نظر به جنبه‌هاى اختصاصى داشته باشيم و زيد و بكر را بماهما متغايران ، انسان و فرس را بما هما نوعان متغايران در نظر بگيريم ديگر مثلان نبوده ، بلكه متخالفان خواهند بود .\r\nانواع و اقسام تماثل : اگر اشتراك و مماثلت ميان دو لفظ ، در يك حقيقت نوعيه باشد ( مانند حسن و جعفر كه در انسانيت مثل هم‌اند يعنى هردو انسان هستند ) در اين صورت اسم آن دو لفظ تنها مثلان و متماثلان است و اسم ديگرى ندارند .\r\nو اگر مماثلت در حقيقت جنسيه باشد ( مثل انسان و فرس ، كه در جنس قريب حيوانيّت مشتركند يعنى هردو از انواع حيوانات هستند ) افزون بر مثلان و متماثلان آن دو را متجانسان هم مىگويند .\r\nو اگر در كميت و مقدار هم مثل هم باشند آن دو را علاوه بر مثلان ، متساويان هم مىگويند مثل دو عدد مساوى و برابر مثلا 4 با 4 ، 8 با 8 .\r\nو اگر در كيفيت و هيئت تماثل داشته باشند علاوه بر مثلان ، متشابهان نيز مىگويند مثل دو رنگ ، دو مزه ، ولى آن اسمى كه در همهء اينها جارى و سارى است همانا مثلان و متماثلان است .\r\nقاعده كليه : قانون مثلان اينست كه اجتماعشان در شىء واحد محال است في المثل در كتب فقهى مىخوانيم كه اجتماع دو مالك مستقل بر يك مملوك واحد در آن\r\n\r\n","description":"","footnote":"","page_name":" 106 ","page_number":106},
  {"content":"\r\n\r\nواحد محال است چون اجتماع مثلين است و اجتماع مثلين به اجتماع نقيضين برمىگردد كه هركدام هم مالك مستقل هستند و هم نيستند و هو محال بالبداهة ، ضمن اينكه خلف فرض است كه اينها دو چيزند ولى مماثلث و مشابهت دارند آنگاه اگر در شىء واحد جمع شوند معنايش اين است كه اينها يك چيز هستند و دوئيت ندارند پس آن چه را كه دو امر فرض كردى ، دو امر نيست و امر واجد است و هذا خلف علاوه بر اين كه موجب اجتماع دو نقيض است يعنى هم دوئيت دارند و هم ندارند و اين تناقض محال است .\r\nدر اينجا بيان جالب و جامعى را از حاشيه منطق منظومهء مرحوم ملا هادى سبزوارى ص 9 برگزيده و عين عبارت را نقل مىكنيم :\r\nاعلم انه لا بد في كل واحد من التصور و التصديق من مبدء ينتهى كل منهما اليه و هو يسمى بمبدء المبادى امّا في التصور فمثل الوجود و امّا في التصديق فمثل ان النقيضين لا يجتمعان و لا يرتفعان و هذا اكثر شركة من المبادى التصديقيه الّتي غيرها لانها ترجع اليه فمثل ان المثلين لا يجتمعان يرجع الى ان النقيضين لا يجتمعان لان عدم اجتماع المثلين في موضوع سببه ارتفاع ثنينيّة اذ بقائها بامتياز المثلين اما بحسب الماهية و لوازمها فهو منتف ههنا اذ المثلان هما المتحدان في الماهية و لوازمها و اما باسناد امر خارج اليهما فنسبته اليهما على السواء فاذا اجتمعا في موضوع واحد ارتفع الاثنينيه في الواقع و تبقى لانه المفروض و لا شك في ان بقاء الاثنينيه و ارتفاعها نقيضان ( محل شاهد تا اينجا بود ) و كذا مثل ان الضدين لا يجتمعان و لا يرتفعان يرجع ايضا اليها لان العقل يحكم بامتناع اجتماع الحرارة و البرودة لان اجتماعهما مستلزم لارتفاعهما كما قال في الشارق :\r\nالمنافات في الاجتماع الّتي هي حقيقة التقابل بين الشىء و رفعه ، منافات بالذات بخلاف المنافات بين الشىء و غيره فانه انما هو لكونه مستلزما لرفعه بالذات فان العقل يحكم بان الممانعة بين الحرارة و البرودة انما هي لاستلزام كل منهما رفع الاخر انتهى و كذا مثل ان الدور باطل لان الدليل على بطلانه هو تقدم الشىء على نفسه فهو بمنزلة ان المتقدم ليس بمقدم و كذا مثل ان التسلسل باطل . . .\r\n2 . متخالفان : دو لفظى هستند كه با يكديگر تغاير و تباين دارند و بماهما متغايران مدّنظر هستند يعنى حنبهء مغايرت ملحوظ است و از اين زاويه روى آنها حكم مىشود .\r\n\r\n","description":"","footnote":"","page_name":" 107 ","page_number":107},
  {"content":"\r\n\r\nآنگاه متخالفان گاهى هردو از جواهر هستند مثل انسان و فرس كه هيچكدام بر ديگرى قابل حمل نيست و مثل زيد و عمرو ، و گاهى يكى جوهر و ديگرى از اعراض است مثل انسان و سواد ، انسان و بياض كه در اين صورت اجتماعشان ممكن است يعنى شىء واحدى هم انسان باشد و هم اسود و گاهى هردو از صفات و اعراض هستند مثل سياهى و شيرينى كه متغايران هستند ولى اجتماعشان در شىء واحد مثل خرما ممكن است ولى فعلا جهت اشتراك آنها منظور نظر نيست ( البته مصنف مثالهاى متعددى آورده‌اند كه نيازى به بيان ندارد و برخى از قبيل دو جوهر است مثل : انسان و فرس ، آب و هوا ، آتش و خاك ، خورشيد و ماه ، آسمان و زمين و برخى مثالها از قبيل صفات است مثل : سواد و حلاوت ، طول و رقت ، شجاعت و كرم ، بياض و حرارت و . . . ) .\r\nقوله : و التخالف :\r\nهمان‌گونه كه تماثل انواع مختلفى داشت همچنين تخالف هم اقسامى دارد : گاهى در حقيقت شخصيه و شخص است ؛ مثل جعفر و محمّد كه دو شخص هستند و هر كدام ويژگيها و احكامى دارند ، و ربطى به نوع ديگر ندارد باز البته ايندو در جنس حيوانيت مشتركند ولى در اين مقام ما به آن جنبه‌هاى اشتركى نمىانديشيم . گاهى ممكن است دو چيز در جنس باهم متغاير باشند و در يك وصف عرضى و خارج از ذات مشترك باشند ، ولى باز همان جهت اشتراكى هم ملحوظ نباشد مثلا پنبه سفيد است ، قند و شكر ، برف هم همچنين سفيد هستند ولى هركدام احكامى مختص به خود دارد كه ربطى به ديگرى ندارند . هر سه سفيد هستند ولى ما از اين زاويه روى آنها بحثى نداريم . . .\r\nقوله : و منه يظهر :\r\nدر اين مقام سه نكته مطرح است : نكتهء اوّل : كلمات محمّد و جعفر ، انسان و فرس ، حيوان و نبات ، پنبه و برف ، شجر و حجر اگر جنبه‌هاى اشتراك آن دو در نوع يا جنس يا وصف خارجى مدّنظر باشد آنها را مثلان گويند و اگر جنبه‌هاى اختصاصى آنها مدّنظر باشد آنها را متخلفان گويند ، پس مانعى ندارد كه مثال واحد به دو اعتبار براى دو عنوان مثال شود .\r\n\r\n","description":"","footnote":"","page_name":" 108 ","page_number":108},
  {"content":"\r\n\r\nقوله : و يظهر :\r\nنكته دوّم : معلوم شد متخالفان اختصاص به دو چيزى كه اجتماعشان در محل واحد ممكن باشد ندارد مثل سواد و حلاوت در خرما ، بلكه در دو شىء متغايرى كه اجتماعشان هم محال است جارى مىشود از قبيل دو جوهر كه مثالهاى فراوانى از زبان مرحوم مظفر نقل شد و در تمام آنها نه متقابلان هستند كما سيأتى و نه مثلان هستند .\r\nقوله : ثم ان :\r\nنكته سوم : تخالف به دو معنى مىآيد :\r\n1 . بالمعنى الاخص كه قسيم مثلان و متقابلان است و تا به حال ذكر شد .\r\n2 . به معناى اعم كه مراد از متخالفان نكته مقابل متماثلان است و به اين معنا اعم بوده و متقابلان را هم شامل مىشود چون هردو قسيم مثلان هستند و متقابلان هم به اين معنا متخالفان خواهند بود .\r\n3 . متقابلان : در رابطه با متقابلان دو بحث مطرح است :\r\n1 . بيان تعريف متقابلان . 2 . بيان اقسام تقابل .\r\nامّا تعريف : متقابلان عبارتند از دو معنى و مفهوم ذهنى متنافرى ( از يكديگر نفرت دارند و گريزانند و هيچگاه با يكديگر سر سازگارى نداشته و يك جا مجتمع نمىشوند ) كه اجتماعشان در محل واحد ، از جهت واحده ، در زمان واحد ممتنع است . ابتدا به توضيح نكات تعريف مىپردازيم :\r\nالف : انسان و لا انسان دو مفهومى هستند كه در شيئى واحد جمع نمىشوند يعنى محال است كه شيئى واحد در آن هم انسان و هم لا انسان باشد ( متناقضان ) .\r\nب : اعمى و بصير دو عنوانى هستند كه اجتماعشان در موضوع واحد محال است يعنى ممكن نيست شخص واحد هم اعمى ( نابينا ) باشد و هم بصير يعنى بينا ( ملكه و عدم ملكه ) .\r\nج : ابوت و بنوت : امكان ندارد كه شخص واحد از جهت واحده و نسبت به يك نفر ابوت و پدرى داشته باشد و هم بنوت و پسرى ( متناقضان ) .\r\nد : سواد و بياض : امكان ندارد كه محل واحدى به‌نام جسم ، در آن واحد هم داراى بياض باشد و هم سواد ( متضادان ) .\r\nو امّا نكات تعريف : الف : اينكه تنها سخن از عدم اجتماع به ميان آمد و فرمودند :\r\n\r\n","description":"","footnote":"","page_name":" 109 ","page_number":109},
  {"content":"\r\n\r\nلا يجتمعان ولى نگفتند : و لا يرتفعان ، براى آن است كه در پاره‌اى از اقسام متقابلان ، ارتفاع نيز مانند اجتماع محال است ولى در پاره‌اى از آنها فقط اجتماع محال است و ارتفاع ممكن است و چون در مقام تعريف مطلق متقابلان هستيم بايد جهات مشتركه را مدّنظر داشته باشيم كه در همهء اقسام موجود است .\r\nب : قيد « فى محل واحد » براى اين است كه اين تعريف تقابل ميان سواد و بياض را نيز شامل شود و كسى نگويد كه اجتماع ضدين محال نيست ، زيرا سواد مركب با بياض كاغذ يك جا جمع مىشوند و مانعى ندارد . اينها متقابلان هستند و اجتماعشان محال است منتها نه اجتماع در وجود ( كه مانعى ندارد و مثال شما شاهد آن است ) بلكه اجتماع در محلّ واحد محال است يعنى جسم واحد ذاتا هم ابيض باشد و هم اسود محال است . در مثال مذكور دو جسم كنار هم قرار گرفته ، يكى كاغذ كه ابيض است و ديگرى مركب كه اسود است . صفت بياض بر محلى و سواد بر محل ديگر وارد شده ، از اين‌رو ، اگر مركب را پاك كنى قرطاس همچنان بياض است . اگر مركب كه جسم واحد است هم ابيض و هم اسود باشد اجتماع متقابلان حاصل شده است . در جانب كاغذ نيز اين‌چنين است . امّا اينكه دو جسم در وجود اجتماع كرده و يكى محل ابيضت و ديگرى محل اسوديت است ، مانعى ندارد . پس سواد و بياض متقابلان هستند .\r\nج : قيد « من جهة واحدة » براى آن است كه تعريف مذكور امثال ابوت و بنوت را شامل شود و كسى نگويد كه در اين مثال تعريف شما ماده نقض پيدا كرده ، چون اشكالى ندارد شخص واحد هم « اب » و هم « ابن » باشد و اجتماع اين دو ، ممكن است . اين اجتماع از دو حيثيت است يعنى شخص واحد ( مثلا زيد ) نسبت به بكر « اب » است و نسبت به خالد « ابن » است و اين اجتماع مانعى ندارد ، پس بايد « من جهة واحدة » باشد تا اجتماع محال باشد . بنابراين ، تعريف شامل ابوّت و بنوّت نيز مىشود ، زيرا اين دو هم متقابلان هستند و اجتماعشان محال است به شرط جهت واحده .\r\nد : قيد « فى زمان واحد » براى آن است كه تعريف مذكور امثال حرارت و برودت را شامل شود و كسى نگويد كه اينها متقابلان نيستند چون اجتماعشان در محل واحد ممكن است مثلا فضاى اين حجره سرد بود ، پس از مدتى با وسائل گرم‌كننده مانند بخارى يا شوفاژ گرم شد . پس هم سرما و هم گرما در يك مكان جمع شدند . حرارت و برودت متضادان هستند مشروط بر اينكه قيد « فى زمان واحد » را بيافزائيم بىگمان\r\n\r\n","description":"","footnote":"","page_name":" 110 ","page_number":110},
  {"content":"\r\n\r\nدر زمان واحد محال است كه جسمى يا فضايى هم گرم باشد و هم سرد . پس با افزودن قيود ثلاثهء مذكور ، تعريف تقابل و متقابلان هم جامع است و هم مانع .\r\n\r\nاقسام تقابل\r\nمطلب دوّم در باب متقابلان بيان انواع و اقسام تقابل و متقابلان است . به‌طور كلى تقابل داراى چهار قسم است و متقابلان چهار نوع هستند :\r\n1 . تقابل تناقض يا متناقضين يا نقيضين يا ايجاب و سلب :\r\nقاعده كليه : نقيض كل شيئى رفعه ، پس نقيض ايجاب ، سلب است و نقيض سلب ، ايجاب است ، نقيض انسان ، لا انسان ، و نقيض لا انسان ، انسان است ، چون تناقض طرفينى است و هركدام نقيض ديگرى است ، نفى يا اثبات . مانند :\r\nانسان و لا انسان ، شيئى و لا شيئى ، وجود و لا وجود ( يا عدم ) ، سواد و لا سواد ، روشنايىبخش و غير منير ، و . . .\r\nتعريف نقيضان : متناقضان عبارتند از دو امرى كه احدهما وجودى و ديگرى عدمى است ( پس ضدّان و متضايفان خارج شد ) البته نه عدم مطلق ، بلكه عدم همان امر وجودى ، في المثل « انسان » با « لا انسان » متناقض هستند ولى انسان با عدم شيئى ديگر مثلا لا شجر ، لا حجر تناقضى ندارند و اجتماعشان ممكن است . ويژگى نقيضان آن است كه اجتماعشان در شيئى واحد محال است ، يعنى امكان ندارد كه شيئى هم انسان باشد و هم لا انسان ، چون اجتماع نقيضين است و هو محال بالبداهة . گروهى از فلاسفهء مادّى اين ويژگى را قبول ندارند . ارتفاع نقيضين هم از شيئى واحد محال است يعنى ممكن نيست كه شيئى واحد در آن واحد ، نه موجود باشد و نه معدوم ، چون ارتفاع نقيضين است و هو محال بالبداهة . به عقيدهء عده‌اى از متكلمين اهل سنّت ( كه قائل به‌واسطه هستند و نامش را حال گذاشته‌اند ) ارتفاع را باطل نمىدانند . ( با اين قيد تقابل ملكه و عدم ملكه هم خارج شد كه اجتماع نشايد ولى ارتفاع شايد ) .\r\n2 . تقابل ملكه و عدم ملكه : ملكه امر وجودى و عدم ملكه ، عدم همان امر وجودى است . مانند :\r\nالف : بصر و عمى : بصر ، ملكه و امر وجودى است يعنى بينايى و ديد داشتن و عمى ، امر عدمى است يعنى عدم البصر في من يمكن ان يكون بصيرا .\r\nب : تزوج و عزوبت : تزوج ملكه است يعنى زن داشتن و عزوبت عدم ملكه است\r\n\r\n","description":"","footnote":"","page_name":" 111 ","page_number":111},
  {"content":"\r\n\r\nاى عدم التزوج في من من شأنه ان يكون متزوجا .\r\nج : لحيه داشتن و امرد بودن : التحاء امر وجودى است يعنى ريش داشتن و امرد بودن عدم ملكه است يعنى ريش نداشتن و كوسج بودن يعنى كسى كه به سنّ ريش‌داراى رسيده ولى ريش ندارد .\r\nد : علم و جهل : علم ملكه است و جهل ، عدم العلم است .\r\nويژگى ملكه و عدم ملكه اين است كه عدم ملكه صحيح نيست مگر در محلّى كه ملكه صحيح باشد عمى و نابينايى بر موضوعاتى حمل مىشود كه بينايى در آنها امكان داشته باشد مثل انسان و فرس كه استعداد بصير بودن دارند . اگر شخصى مادرزادى يا بالعرض چشم نداشت به او اعمى گفته مىشود ، چون عمى ، عدم البصر است ، امّا نه عدم البصر مطلقا بلكه عدم البصر در موجودى كه شأنيت و قابليت بصير بودن را دارد مثل نوع حيوانات ، پس بر جماد و نبات اطلاق نمىشود . همچنين است تزّوج و عزوبت كه عزوبت عدم التزوج است امّا نه عدم مطلق تا بر ديوار هم عزب اطلاق شود بلكه عدم مقيد يعنى عدم التزوج فيمن من شأنه ان يتزوج .\r\nبا اين حساب عدم و ملكه همانند نقيضان نيستند كه هم اجتماعشان محال بود و هم ارتفاعشان ، بلكه ملكه و عدم آن تنها اجتماعشان محال است يعنى امكان ندارد كه انسان در آن واحد هم اعمى باشد و هم بصير ، هم متزوج باشد و هم عزب ( مگر نزد ماركسيست بىخبر از حقايق كه بگويد : شخصى قانونا زن اختيار كرده ولى حالا مثلا براى مدت ده روز همسرش سفر كرده الان مىتوان گفت كه اين آدم هم متزوج است و هم عزب ) . ارتفاع عدم و ملكه ممكن است به اينكه موضوع واحد نه اعمى باشد و نه بصير ، نه اعزب باشد نه متزوج ، در موضعى است كه شأنيت اين امور در آنها نيست مثل حجر ، شجر ، مدر پس مىتوانيم ملكه و عدم ملكه را اين گونه تعريف كنيم : دو امرى كه يكى وجودى و ديگرى عدمى است و اجتماعشان در موضوع واحد محال است ولى ارتفاعشان از موضوعى كه ملكه در آن صحيح نباشد ممكن است .\r\n3 . تقابل ضدين يا تضاد يا متضادين :\r\nمثلا حرارت و برودت متضاد هستند ، سياهى و سفيدى ضدان هستند ، فضيلت و رذيلت ، تهوّر ( بىباكى ) و جبن ، سبكى و سنگينى ، و . . .\r\nتعريف : ضدان دو امر وجودى هستند و متعاقبا بر موضوع واحد وارد مىشوند\r\n\r\n","description":"","footnote":"","page_name":" 112 ","page_number":112},
  {"content":"\r\n\r\nو اجتماعشان در شيئى واحد نشايد و تعقل احدهما در محيط ذهن بر تعقل ديگرى متوقف نيست ( كما اينكه وجود خارجى آنها چنين است ) در تعريف نكاتى هست كه بايد روشن شود :\r\nالف : قيد « امران وجوديان » : نقيضان و ملكه و عدم ملكه را خارج مىكند .\r\nب : قيد « المتعاقبان على موضوع واحد » دلالت مىكند كه ضدان هميشه از مقولهء صفات و اعراض هستند مثل سياهى و سفيدى ، امّا دو ذات و دو جوهر كه هيچكدام بر ديگرى قابل حمل نيست مانند حسن و على ، انسان و فرس ، متضادان ناميده نمىشوند .\r\nج : قيد « و لا يتصور اجتماعهما فيه » اشاره به اين است كه در ضدان همه‌جا اجتماع مستحيل است ، امّا ارتفاع بستگى به مورد دارد . اگر ضدان ، ضدّ ثالث نداشته باشند نظير حادث و قديم ارتفاع آن دو نيز محال است ولى اگر ثابت داشته باشند فقط اجتماع محال است و ارتفاعشان ممكن است مثلا جسم واحد در آن‌واحد نه ابيض باشد و نه اسود بلكه رنگ ثالثى داشته باشد مثل احمر ، اصفر ، اخضر .\r\nد : قيد « و لا يتوقف تعقل احدهما » براى اخراج متضايفين است كه آنها هم از همه جهات مثل ضدان هستند با اين تفاوت كه تعقل هركدام در ذهن ، بدون تعقل مقابلش ميسور نيست .\r\n4 . تقابل تضايف يا متضايفين :\r\nچند مثال : اب و ابن ، رابطه و نسبت متقابل دارند . فوق و تحت . متقدم و متأخر ، علت و معلول ، خالق و مخلوق ( البته گاهى متضايفين متفاوت الطرفين هستند مثل مثالهاى مذكور و گاهى متساوى الطرفين هستند مثل اخوت و اخوت ) از دقت در مثالهاى مذكور چند نكته عائد انسان مىشود كه عبارتند از :\r\n1 . هميشه در متضايفين تعقل احدهما بدون تعقل ديگرى ممكن نيست ، بلكه در محيط ذهن ، هريك از متضايفين را بايد همراه با مقابلش تعقل و تصور كنيم مثلا وقتى پدر بودن يا علت بودن چيزى را بر اين چيز ديگر تصوّر مىكنيم به ناچار بنوت فردى و معلوليت شيئى در ذهن ما مىآيد چون اب يعنى كسى كه داراى ابن است و علت يعنى چيزى كه داراى اثر است .\r\n2 . در متضايفين امكان ندارد كه شيئى واحد از جهت واحده ، موضوع براى هر\r\n\r\n","description":"","footnote":"","page_name":" 113 ","page_number":113},
  {"content":"\r\n\r\nدو طرف اضافه باشد . مثلا شخص واحدى نسبت به فرد معينى هم اب باشد و هم ابن ، هم علت باشد و هم معلول ، هم فوق باشد و هم تحت بلكه حيثيات و جهات متعدد است يعنى از جهتى اب و از جهتى ابن است ، نسبت به چيزى علت و نسبت به چيز ديگر معلول است ، پس اجتماع متضايفين در شيئى واحد از جهت واحده ممتنع است .\r\n3 . در همه مثالها اجتماع متقابلين از جهت واحده محال است ولى در پاره‌اى از آنها ارتفاع متقابلين ممكن است مثلا ذات اقدس الهى و واجب الوجود نه فوق است و نه تحت چون اصلا جسم نيست كه فوق و يا تحت باشد و اين اوصاف ، مال موجود مادى است و گرنه خداوند ( اينما تولوا فثم وجه اللّه ) همچنين شجر و حجر نه ابوت دارد و نه نبوت ، پس ارتفاع متقابلين در بعضى موارد ممكن است و قدر مسلم اجتماع متضايفين محال است ولى ارتفاع ممكن است .\r\nاشكال : ما موردى سراغ داريم كه متضايفين هستند ، ولى هم اجتماع و هم ارتفاعشان محال است مثل علت و معلول ، خالق و مخلوق در عالم هيچ موجودى نيست مگر اينكه يا علت است يا معلول ، يا خالق است يا مخلوق و محال است كه نه علت باشد و نه معلول ، نه خالق و نه مخلوق .\r\nجواب : در باب نقيضان ارتفاع محال بود چون متناقض بودند ولى در ما نحن فيه يعنى علت و معلول كه ارتفاع محال است براساس متناقض بودن آنها نيست ( تا نتيجهء كلى بگيريد كه پس ارتفاع متناقضايفان هم محال است ) بلكه كبراى كلى و مقدمهء خارجى مسلّم داريم كه : عالم ، عالم اسباب و مسببات و علل و معاليل است و ما من شيئى الّا اينكه يا معلول است و يا علّت و محال است هيچكدام نباشد و ذات حقّ علة العلل و مسبب الاسباب است ، پس حساب علت و معلول جدا است ؛ امّا در ساير متضايفين ممكن است كه يك شيئى نه « اب » باشد و نه « ابن » كالحجر و الشجر پس ارتفاع متضايفين محال نيست .\r\nتعريف متضايفين : متضايفان عبارتند از دو امر وجودى كه همراه هم تعقل مىشوند و اجتماعشان در موضوع واحد از جهت واحده محال است و امّا ارتفاعشان ممكن است .\r\n\r\n","description":"","footnote":"","page_name":" 114 ","page_number":114},
  {"content":"\r\n\r\n\r\nتمرينات\r\nجواب تمرين 1 . كتاب و سفر مترادفان هستند ، فرس و صاهل متباينان هستند ، شاعر و ناظم متباينان هستند ، ( و ناظم اخص مطلق است مثل صاهل ) ، متكلم و لسن ( زبان‌آور و فصيح ) متباينان هستند ( و لسن اخص مطلق است ) . مقول ( گفتار ) و لسان متباينان هستند ، ليل و مساء ( شامگاهان ) متباينان هستند ( و ليل اعم مطلق است ) ، مضغ ( اسم فاعل به معناى گوش فرا دادن ) و سامع مترادفند ، كف و يد متباينان هستند ( چون كف به‌خصوص گودى و باطن دست گفته مىشود ، ولى يد اعم است و به كل دست يا تا مچ گفته مىشود ) اگر ناظر به معناى شخص نظركننده باشد عين جزء او مىشود ، و اگر به معناى بيننده باشد ، عين بر ذات چشم و ناظر بر وصف بينندگى آن دلالت دارد . جلوس و قعود مترادفان هستند ، قد ( بريدن ) و قطع مترادفان هستند .\r\nجواب تمرين 2 . سه مثال براى هريك از متخالفان و متماثلان :\r\nالف : زيد و بكر اگر بماهما مشتركان ملاحظه شوند مثلان و اگر بماهما متغايران ملاحظه شوند متخالفان نام دارند .\r\nب : انسان و فرس كه در حيوان بودن مثلان مىباشند .\r\nج : حيوان و شجر كه در جسم بودن مثلان هستند .\r\nجواب تمرين 3 . خير و شر ( اگر شرّ را امر وجودى بدانيم متضادان و اگر عدمى بدانيم كما هو الحق متناقضان خواهند بود ) ملتحى ( ريش‌دار ) و امرد ( بىريش ) ملكه و عدم ملكه ، تصور و تصديق ، ضدان هستند چون يكى تصور ساده و ديگرى تصور همراه با نسبت است ، نور و ظلمت ، ملكه و عدم ملكه هستند ، منتعل ( كفش‌دار ) و حافى ( پابرهنه ) عدم و ملكه هستند ، علم و جهل ، ملكه و عدم ملكه هستند ، حركت و سكون ، اگر طبق تعريف متكلمين در باب حاديعشر معنا كنيم ضدان هستند و گرنه حق اين است كه ملكه و عدم ملكه هستند . صباح و مساء ، ضدان هستند . قيام و قعود ، ضدان . ظلم و عدل ، ضدان . دال و مدلول ، متضايفان . عالم و معلوم ، متضايفان هستند .\r\n\r\n","description":"","footnote":"","page_name":" 115 ","page_number":115},
  {"content":"\r\n\r\n\r\nتقسيم سوم : مفرد و مركب\r\nتقسيم سوم و آخرين تقسيم از تقسيمات الفاظ اين است كه : لفظ يا مفرد است يا مركب ، در تقسيم اوّل لفظ بما هو واحد مقسم بود و به مختص و مشترك منقسم شد .\r\nدر تقسيم دوّم لفظ بما هو متعدد مقسم واقع شد و به ترادف و تباين تقسيم شد . در اين تقسيم لفظ به نحو مطلق و لا به شرط مقسم است يعنى قطع‌نظر از اينكه واحد باشد يا متعدّد ، كه با هردو مىسازد چون لا به شرط ، يجتمع مع الف شرط ؛ ازاين‌رو ، يك كلمهء بسيط تا پيچيده‌ترين كلامها را ( كه فرضا مشتمل بر ده كلمه باشند ) شامل است . لفظ من حيث هو لفظ كه داراى معنايى است ( واحد باشد يا متعدد ) دو قسم مىشود :\r\n1 . لفظ مفرد . 2 . لفظ مركب .\r\n1 . مفرد آن لفظى را گويند كه بسيط بوده و داراى جزء نباشد ، مانند همزهء استفهام ، باء جاره ، واو عاطفه و مانند ق كه فعل امر از وقى يقى ق و ع فعل امر وعى يعى ع و ل فعل امر ولى يلى ل و ف فعل امر و فى يفى ف كه هركدام يك حرف بيشتر نيستند و بسيط محسوب مىشوند .\r\n2 . خود لفظ ، مركب و داراى اجزاء است ولى معناى آن بسيط است ؛ مانند اللّه تبارك و تعالى كه لفظ اللّه مركب از چند حرف است ولى معناى آن يعنى ذات اقدس واجب الوجودى بسيط الحقيقة من جميع الجهات است . « 1 »\r\n3 . لفظ داراى جزء ، معنا هم داراى جزء است ولى جزء لفظ بر جزء معنى دلالت ندارد ، كل لفظ بر كل معنى دلالت دارد ، مانند لفظ زيد كه علم براى شخص و نام فرد معينى است . هم لفظ مركب است از سه حرف ( ز ، ى ، د ، ) و هم معناى آن‌كه هيكل خارجى زيد باشد مركب از مادّه و صورت ، جسم و روح ، جنس و فصل ، سر و دست و پيكر او باشد ولى چنين نيست كه حرف « ز » بر سر زيد و حرف « ك » بر بدن او دلالت كند بلكه كلمهء زيد روى هم رفته علم و براى آن مولود خارجى وضع شده است .\r\nهمچنين مانند كلمه عبد اللّه كه دوگونه استعمال مىشود :\r\nالف : به عنوان نعت و وصفى مثلا مىگوئيم : محمّد « ص » عبد اللّه و رسول\r\n\r\n\r\n","description":"","footnote":"\r\n( 1 ) . همچنين مانند عقول يا مجردات تامه ، نفوس ناطقه ، اعراض ، كه داراى معناى بسيطى هستند .\r\n","page_name":" 116 ","page_number":116},
  {"content":"\r\n\r\nخداست . در اين مثال علم شخصى كلمهء محمّد است كلمهء عبد اللّه نعت براى آن حضرت است ، يعنى محمّد بندهء خدا است . « 1 »\r\nبه اين عنوان كلمهء عبد اللّه مركب است و تعريف مركب بر او صادق است ، چون جزء لفظ بر جزء معنا دلالت مىكند زيرا كلمهء « عبد » بر مقام عبوديت و « اللّه » بر آن ذات مقدس دلالت دارد و از بحث ما خارج است .\r\nب : گاهى كلمهء « عبد اللّه » به عنوان علم شخص استعمال مىشود ، يعنى كلمهء عبد اللّه اسم براى شخصى از اشخاص مىشود ، مثلا نام گرامى پدر بزرگوار رسول اكرم عليه السّلام مىشود و مىگوئيم : « محمّد بن عبد اللّه » در اين فرض « عبد اللّه » از ديدگاه منطقى مفرد است ، زيرا اگرچه لفظ آن داراى اجزاء است ( عبد و اللّه ) و معناى آن هم داراى اجزاء است ، يعنى آن هيكل خارجى داراى سر ، دست و پا است ، لكن جزء لفظ بر جزء معنا دلالت ندارد . اين‌گونه نيست كه از كلمهء عبد مثلا جسم آن وجود خارجى و از كلمهء اللّه روح او مراد باشد ، بلكه مجموع عبد اللّه با همين كيفيت براى يك فرد معين خارجى علم شده و براى آن وضع شده است ، پس يك معنا بيشتر ندارد . نظر منطقى در مفرد و مركب بودن به معنا است اگر معنا واحد باشد لفظ هم مفرد است ، امّا اگر معنا مركب باشد لفظ هم مركب است . از ديدگاه نحوى كلمهء عبد اللّه ( اگرچه علم شخص باشد باز هم ) مركب است نه مفرد ، زيرا نحوى كارى به معانى ندارد بلكه موضوع بحث وى كلمه و كلام ( الفاظ ) از حيث اعراب و بناء هست . پس هر لفظى كه داراى اعراب يا بناء باشد يعنى در كلام اسم يا فعل معرب يا مبنى باشد او را مفرد گويند مثل زيد ، يضرب ، من ، ضرب ، عيسى ، كه هركدام مفردند و هر كلامى كه مشتمل بر دو اسم معرب يا دو اسم مبنى با يك معرب و يك مبنى باشد مثل غلام زيد ، عيسى ، موسى ، آن را مركب خوانند . عبد اللّه از نظر نحوى داراى دو اعراب و دو اسم معرب است كه يكى عبد و ديگرى اللّه است از اين زاويه مركب خواهد بود و قس على هذا عبد الحسين ، غلامعلى ، غلامرضا و . . .\r\n4 . لفظ داراى جزء باشد ، معنى هم داراى جزء باشد و جزء لفظ هم بر جزء معنا\r\n\r\n\r\n","description":"","footnote":"\r\n( 1 ) . ( ارزش او قبل از هر چيزى به عبوديت و بندگى او براى خدا است كه او عبد واقعى خدا است . در نماز مىگوئيم : اشهد انّ محمّدا عبده و رسوله ، در قرآن نيز مىخوانيم : سبحان الّذي اسرى بعبده در مقابل كسانى كه عبيد دنيا ، عبد طاغوت ، عبد هوىوهوس هستند ) .\r\n","page_name":" 117 ","page_number":117},
  {"content":"\r\n\r\nدلالت كند ، ولى اين دلالت مراد و مقصود متكلم نباشد « 1 »\r\nمثلا كلمهء « حيوان ناطق » گاهى به عنوان تعريف و تبيين انسان استعمال مىشود و مىگوئيم : « الانسان حيوان ناطق » مركب ناقص تقييدى محسوب مىشود و جزء لفظ بر جزء معنى دلالت دارد يعنى حيوان بر جنبه‌هاى ناسوتى آدم كه جسميت ، نامى بودن ، حساس و متحرك بالاراده بودن دلالت مىكند و ناطق بر جنبهء ملكوتى و نفس ناطقهء او كه اين استعمال از بحث خارج است ولى همين « حيوان ناطق » گاهى به عنوان علم شخص استعمال مىشود يعنى خداوند به زيد فرزندى عنايت كرده و در منطقهء سكونت زيد اين اسم معروف است لذا نام مولود و نورچشمى را « حيوان ناطق » گذشته كه در چنين موردى لفظ جزء دارد ( حيوان ، ناطق ) معنا جزء دارد ( سر و دست و پا ) جزء لفظ بر جزء معنى دلالت دارد چون همين مولود هم حيوان است و هم ناطق ( كه حيوانيت بر جنبه‌هاى مادى او و ناطقيت بر جنبه معنوى او دلالت دارد ) ولى اين معنا مراد متكلم نيست . يعنى پدر وى كه او را صدا مىزند : حيوان ناطق بيا يا برو فلان كار را انجام بده منظورش از مجموع دو كلمه ، آن موجود خارجى است . چه‌بسا كلمهء حيوان يا ناطق را هم نداند ولى چون براى اين شخص اسم شده آن را به كار مىبرد و كارى به معناى اجزاء ندارد ، پس دلالت مراد نيست .\r\nپس از اين‌كه با اقسام مفرد منطقى و فرق آن با مفرد نحوى آشنا شديم تعريف لفظ مفرد در منطق اين است : مفرد آن لفظى است كه داراى جزئى كه بر جزء معناى خود دلالت كند نيست هنگامى كه آن جزءجزء است . « ليس له جزء يدل . . . » اعمّ است از اين‌كه اصلا جزء ندارد و سالبه به انتفاء موضوع است و يا جزء دارد ولى جزء لفظ بر جزء معنى دلالت ندارد ، يا اگر دارد مقصود نيست . « حين هو جزء » اشاره به اين است كه عبد و اللّه هركدام در همان آنى كه جزء يكديگر هستند و اسم شخصى هستند جزء لفظ بر جزء معنى دلالت ندارد ، ولى از اضافه قطع‌نظر كنيم هريك از عبد و اللّه ، به تنهايى داراى معنا هستند . عبد بر عبوديت و بندگى و اللّه بر آن ذات مقدس دلالت دارد ولى اكنون مجموع دو جزء اسم شخصى است ، پس « حين هو جزء » چنين دلالتى ندارد .\r\n\r\n\r\n","description":"","footnote":"\r\n( 1 ) . ( البته به نظر مصنف دلالتى بدون قصد و اراده نداريم ، دلالت حتما تابع اراده است . اين بحث در اصول فقه اثبات شده ؛ ازاين‌رو ؛ در متن به اين قسم چهارم اشاره‌اى ندارند و تنها در پاورقى نظر خويش را توضيح داده‌اند و از نظر ايشان فرقى ميان قسم چهارم و سوم نيست ، ولى مشهور فرق گذاشته‌اند .\r\n","page_name":" 118 ","page_number":118},
  {"content":"\r\n\r\nمثل عبد در عبد اللّه مثل حرف ميم در كلمهء محمّد و حرف قاف از كلمهء قرء است .\r\nخواجه طوسى ره در منطق اشارات ص 33 مىنويسد :\r\nو قال « الشيخ الرئس » : « حين هو جزئه ليعلم ان الجزء من حيث هو جزء لا يدل على شيئى آخر فان دل بارادة اخرى لا يكون من حيث هو جزؤه و لا ينافى ما قصدناه » .\r\nلفظ مركب : مركب را در اصطلاح منطقى قول هم مىگويند كه در باب قضايا از آن بحث مىشود مركب يا قول عبارت است از : لفظى كه داراى جزء است و جزء لفظ هنگامى كه جزء است بر جزء معنى دلالت دارد پس مركب آن لفظى است كه واجد تمام چهار ويژگى مذكور در اقسام مفرد باشد يعنى لفظ آن داراى جزء است ، معناى آن داراى اجزاء است ، جزء لفظ بر جزء معنى دلالت دارد و اين دلالت مقصود متكلم نيز مىباشد ( البته به عقيدهء مصنف قسم چهارم ؛ يعنى دلالتى كه مقصود متكلم نباشد وجود ندارد . چند مثال :\r\nالف : مركب ناقص مثل « غلام زيد » كه غلام بر شخص خارجى اطلاق مىشود و زيد بر ذاتى كه مولاى اين غلام باشد دلالت دارد . همچنين عبد اللّه ، حيوان ناطق ، اگر علم شخص نباشد .\r\nب : مركب تام انشايى مثل « اضرب زيدا » كه « اضرب » بر معناى زدن و ضمير مسستتر مخاطب بر شخص مورد خطاب و زيد هم بر هيكل خارجى دلالت دارد و مجموع كامل هستند .\r\nج : مركب تام خبرى كه موضوع و محمول و طرفين قضيه مفرد باشند مانند « الخمر مضر » كه خمر بر آن ذات و مضر بر آن وصف دلالت دارد و هر جزئى بر جزء معنا دالّ است .\r\nد : مركب تام خبرى كه هردو طرف قضيه ، خود ، مركب باشند مانند : « شر الاخوان من تكلف له » يعنى بدترين دوستان كسانى هستند كه انسان براى آنها به كلفت و مشقت بيافتد . كه كل قضيه مركب تام خبرى است و « شر الاخوان » و « من تكلف له » نيز مركب ناقص هستند .\r\nه : طرف موضوع مركب باشد و طرف محمول مفرد باشد مانند : « التصرف في ملك الغير حرام » كه موضوع داراى اجزاء است و مركب است ولى محمول مفرد است .\r\nو : برعكس مورد پيشين باشد يعنى طرف موضوع مفرد و جانب محمول مركب\r\n\r\n","description":"","footnote":"","page_name":" 119 ","page_number":119},
  {"content":"\r\n\r\nباشد مانند « الغيبة جهد العاجز » كه كل كلام معنايى دارد و « غيبت » بر جزء معنا و « جهد العاجز » هم به عنوان محمول ، مركب ناقص است و بر جزء ديگر معنى دلالت دارد .\r\n\r\nاقسام مركب :\r\nپس از آشنايى با تعريف مفرد و مركب اقسام هريك از مفرد و مركب را بيان مىكنيم :\r\nمركب داراى تقسيماتى است كه عبارتند از :\r\nتقسيم اوّل : مركب ، يا مركب تام است و يا ناقص .\r\nتقسيم دوّم : مركب تام يا خبر است يا انشاء .\r\nتقسيم سوّم : مركب ناقص يا تقييدى است يا غير تقييدى .\r\nبيان تقسيم اوّل : جملات تركيبه و مركبات از يك نظر دو دسته هستند :\r\nدسته اوّل : مركباتى كه متكلم مىتواند در مقام افادهء مقصد خود ، به آن مركب اكتفا كرده و شنونده را در انتظار نگذارد . در اين حالت ، شنونده منتظر نيست كه حتما متكلم براى تكميل كلام چيزى به سخن خود بيافزايد ، بلكه با همان كلامى كه القاء كرده ، تمام ما في الضميرش را فهمانيده است مثل : « الصبر شجاعة » كه مركب تام خبرى است و هر دو طرف قضيه ، هم مفرد هستند . همچنين مانند : « قيمة كل امرء ما يحسنه » ؛ ارزش هر انسانى به مقدار دانش اوست . اين بار نيز جملهء خبريه و مركب تام است و هر دو طرف قضيه ، مركب ناقص هستند . نيز مانند : « اذ علمت فاعمل » ، كه مركب تام و جملهء شرطيهء انشائيه هم هست .\r\nجمله شرطيه گاهى اخبارى و گاهى انشايى است . اگر جزاء حكايت از واقعيتى داشته باشد و جملهء نيز اخبار از ملازمهء واقعية است مانند « اذا طلع الشمس فالنهار موجود » جمله شرطيه اخبارى است . و اگر تالى مشتمل بر انشاء حكم و ايجاد چيزى باشد ، مثل « اذا علمت فاعمل » يعنى وقتى چيزى را دانستى بر تو لازم است كه بدان عمل كنى ، در اين حالت جمله شرطيه انشايى است . با عنايت به اين مثالها مىتوان مركب تام را اين گونه تعريف كرد : « ما يصح للمتكلم السكوت عليه » .\r\nدسته دوّم : مركباتى كه سكوت بر آنها صحيح نيست و متكلم عاقل كه در صدد افاده برآمده حقّ ندارد بدان قناعت كند و اگر اكتفا كند براى مخاطب حالت انتظار باقى است و مىپرسد : چى شد ؟ بعد چى ؟ مثلا اگر بگويد : « غلام زيد » و سكوت كند جا\r\n\r\n","description":"","footnote":"","page_name":" 120 ","page_number":120},
  {"content":"\r\n\r\nدارد بپرسيم كه غلام زيد جاء ؟ ذهب ؟ مات ؟ باع ؟ يا اگر بگويد : « قيمة كل امرء » و سكوت كند به جا است كه از او بپرسيم : قيمت هر مردى به چيست ؟ آيا به مال او است ؟ به قوت و زور بازوى او است ؟ به جمال و زيبايى او است ؟ به شهرت و مقام او است ؟ به چيست ؟ امّا وقتى فرمود : « ما يحسنه » معلوم مىشود كه ارزش هر مردى در گرو علم و عمل او است و مرد اگر هست به جز عالم ربانى نيست . يا اگر بفرمايد :\r\n« اذا علمت » و سكوت كند سئوال برانگيز است كه مخاطب بپرسد : وقتى دانستم چه كنم ؟ آيا جباريت و تكبر به خرج دهم ؟ آيا بر خلق خدا مهربان باشيم ؟ امّا وقتى فرمود : « فاعمل » معلوم مىشود كه مراد به كار بستن دانسته‌ها است ، يعنى دانستن مسئوليت تو را سنگين‌تر مىكند و بايد به دانسته‌هايت عمل كنى و دانش بىعمل ارزشى ندارد و عالم بىعمل مثل چشمه بىآب و درخت بىثمر است .\r\nبا اين بيان تعريف مركب ناقص هم روشن شد كه : « ما لا يصح السكوت عليه » .\r\nمركّبات تامّه يا خبرى هستند يا انشايى .\r\nبيان ذلك : به‌طور كلى هر مركب تامّى داراى يك نسبت تامّه‌اى است كه يصح السكوت عليها و اين نسبت متقوم به اجزاء كلام و رابط ميان آنها است . اين نسبت تامّه دوگونه است :\r\n1 . گاهى اين نسبت در واقع و نفس الامر ثابت است چه كلامى از متكلمى صادر بشود يا نه و ماوراء اين كلام واقعيتى وجود دارد . اين مركب تامّ خبرى است و صرفا بازگوكننده و كاشف از واقعيت است و گرنه نقش ايجاد و تأثير ندارد . مركبات تامّى كه از گذشته ، حال و آينده گزارش مىدهند اين‌چنين هستند . مثل مركب تام « ديروز باران تندى باريد ، سيل جارى شده و به مزارع ، باغات ، و منازل مسكونى آسيب وارد كرد » يا هم‌اكنون حادثه‌اى در حال جريان است و ما از آن واقعيت جارى گزارش مى دهيم . مثلا « هم اكنون در فلسطين اشغالى ميان اشغالگران و فرزندان انتفاضه درگيرى سختى وجود دارد . » يا واقعيتى در آينده موجود خواهد شد ، ولى ما براساس پيش بينىهاى علمى و عادى مىگوئيم : « در ساعات آينده آسمان تهران صاف يا غبارآلود يا ابرى خواهد بود . » البته اگر عالم الغيب خبر دهد حتما خبرش صدق است ولى غير آن اگر خبر دهد احتمال خطا يا كذب دارد .\r\nچنين مركب تامى نامش خبر ، قضيه يا قول است ، البته لازم نيست خبر هميشه\r\n\r\n","description":"","footnote":"","page_name":" 121 ","page_number":121},
  {"content":"\r\n\r\nصدق و مطابق واقع باشد بلكه خبر دوگونه است : گاهى صادق است و گاهى كاذب است يعنى مخالف با واقع است . مثلا زيد در واقع نشسته باشد و ما بگوئيم : زيد ايستاده است اين خبر دروغ محض است .\r\nبا اين تحليل مىتوان گفت : خبر عبارت است از مركب تامى كه قابل اتصاف به صدق و كذب باشد و داراى دو احتمال است :\r\n1 . يحتمل صدق باشد . 2 . يحتمل كذب باشد .\r\nالبته مصنّف در پاورقى اشاره مىكند كه خبر ذاتا داراى دو احتمال است و ذاتا قابل وصف به صدق و كذب است . ذاتا يعنى به ملاحظهء ذات الخبر اين دو احتمال مىآيد ، امّا با ملاحظهء مخبر گاهى ممكن است يقين به صدق داشته باشيم ( اگر مخبر خدا ، رسول خدا ، امام معصوم ، فرشته و امين وحى الهى جناب جبرئيل ( ع ) باشد ) و گاهى يقين به كذب پيدا مىكنيم اگر مخبر به امرى خبر دهد كه ما خلاف آن را آگاهيم .\r\nهمچنين به ملاحظهء محتواى خبر گاهى يقين به صدق مىآيد در مثل « الاحسان حسن » ، « العدل حسن » و گاهى يقين به كذب مىآيد مثل : « الجود عار » ، « الظلم حسن » ولى قطع نظر از مخبر و قطع‌نظر از محتوا ، نفس خبر بما هو خبر داراى دو احتمال مذكور مىباشد .\r\nنكته : براى منطقى اين قسم از مركّب تام يعنى خبر و قضيه مهم است و در باب تصديقات و قضايا كه مقدمات مبحث حجت مىباشند از همين قسم گفتگو مىشود .\r\nهر قضيه‌اى يك مركّب تام خبرى است ، پس شناخت اين قسم مهم است . پيش از اين در مبحث تصور و تصديق گذشت كه متعلق التصديق يك امر است و هو النسبة الخبرية التامه ، ولى متعلق تصور چهار امر است .\r\n2 . گاهى نسبت تامّه ، در خارج و واقع داراى حقيقت و واقعيتى نيست كه با چشم‌پوشى از لفظ ، آن نسبت ثابت باشد و ما بازاء خارجى داشته باشد ، بلكه هرچه هست همين لفظ و كلام و مركب تام انشايى است كه آن نسبت را ايجاد مىكند . انشاء يعنى ايجاد معنى كردن و گرنه در مركّب تام انشايى ماوراء اين سخن نسبتى در واقع و نفس الامر وجود ندارد كه كلام با او مطابقت كند نام اين گونه از مركّبات تامه را انشائيه خوانند مصنف طى هشت شماره به مثالهاى فراوانى اشاره كرده‌اند :\r\n1 . فعل امر مثل : « احفظ الدرس » يعنى بايد درست را حفظ كنى و ياد بگيرى !\r\n\r\n","description":"","footnote":"","page_name":" 122 ","page_number":122},
  {"content":"\r\n\r\nبا گفتن همين كلام ، وجوب و لزوم حفظ درس ، ايجاد شد .\r\n2 . فعل نهى ، مثل : « لا تجالس دعاة السوء » يعنى با كسانى كه تو را به سوى بديها ، زشتىها و پستىها دعوت مىكنند همنشين مباش ! با همين كلام ، منع و حرمت مجالست با اين دسته ، ايجاد مىشود .\r\n3 . استفهام و پرسش ، مانند : « هل المريخ مسكون » يعنى آيا كرهء مريخ مسكونى است ؟ و موجودات زنده در آن سكونت دارند يا نه ؟ في الواقع ممكن است مسكونى باشد يا نه ، ولى اين استفهام و پرسش ، انشاء و ايجاد سئوال است .\r\n4 . ندا و خواندن ، مثل : « يا محمّد » با همين نداء ، انشاء مىشود .\r\n5 . تمنى و آرزو كردن ، مثل : « لو انّ لنا كرة فنكون من المؤمنين » يعنى اى كاش راه بازگشتى بود و دوباره به دنيا برمىگشتيم . و جزء مؤمنين مىشديم . اين يك آرزوى محال است و با گفتن همين جمله ، تمناى خويش را ابراز مىكند .\r\n6 . تعجب ، مانند : « ما اعظم خطر الانسان » يعنى چقدر خطر انسان بزرگ است ؟ و چه گرفتاريهايى فراراه او است كه با همين كلام ، انشاء و ايجاد تعجب مىكند .\r\n7 . عقود : ( انشاآتى كه داراى دو طرف هستند يعنى هم ايجاب دارند و هم قبول عقود ناميده مىشوند ) مانند عقد بيع ، عقد اجاره ، عقد نكاح ، عقد وكالت مثلا در باب بيع آقاى فروشنده با گفتن « بعت » ايجاد و انشاء تمليك عين به مال مىكند و هكذا در « آجرت » و « انكحت » كه انشاء اجاره و نكاح است و اگر اين جملات را به قصد اخبار بگويد كفايت نمىكند .\r\n8 . ايقاعات ( انشاآتى كه يك‌طرفه بوده و تنها داراى ايجاب هستند و قبولى در كار نيست ) مانند صيغهء طلاق كه اگر مرد با شرائط آن را انشاء كند و به قصد انشاء به همسرش بگويد : « انت طالق » كار تمام است و فراق و جدايى محقق مىشود ، و مانند صيغهء عتق كه اگر مولايى به عبد خود بگويد : « انت حرّ » يا « اعتقك في سبيل اللّه » عتق حاصل مىشود ، در باب طلاق ، زن « قبلت » بگويد يا نه ، در باب عتق ، عبد قبول بكند و راضى به عتق باشد يا خير ، طلاق و عتق محقق مىشود . در باب وقف عام همين‌كه واقف با شرائط ، مكانى را براى مسجد ، حسينيه يا مدرسه وقف كند كفايت مىكند و نيازى به قبول ندارد آرى در باب وقف خاص به قول مشهور قبول لازم است . هيچ كدام از اين مركبات هشتگانه مضامينشان قطع‌نظر از خود كلام و انشاء ، داراى حقيقت\r\n\r\n","description":"","footnote":"","page_name":" 123 ","page_number":123},
  {"content":"\r\n\r\nو واقعيت و مابازاء نيستند كه ماوراء كلام واقعيتى داشته باشند تا كلام از آن حكايت كند و در نتيجه متصف به صدق يا كذب شود ، بلكه معانى اين امور توسط خود انشاء ايجاد مىشود لذا صدق و كذب برنمىدارد . بنابراين مىتوان انشاء يا مركب تام انشايى را اين گونه تعريف كرد :\r\n« المركب التام الّذي لا يصح ان نصفه بالصدق و الكذب » .\r\nبيان تقسيم سوّم : گرچه مصنف بدان اشاره نكرده ولى بيان آن تقسيم لازم است و در كتب ديگر منطقى آمده است . اجمال مطلب اين‌كه مركب ناقص دو قسم است :\r\n1 . تقييدى . 2 . غيرتقييدى .\r\nمركب ناقص تقييدى آن است كه جزء دوّم ، قيد جزء اوّل باشد و توسط آن جزء اوّل ، مقيد و محدود شود . مركب ناقص تقييدى خود شعبى دارد : گاهى تقييد بالاضافه است يعنى جزء دوّم مضاف اليه است ، مانند « غلام زيد » كه غلام مختص به زيد شده است . گاهى تقييد ظرفى است يعنى جزء ثانى ظرف جزء اوّل است ، مانند « قائم في الدار » كه دار ظرف قيام است .\r\nمركب ناقص غيرتقييدى آن است كه جزء ثانى قيد جزء اوّل نباشد ، مثل : « في الدار » كه كلمهء « دار » قيد في نيست ، چون « فى » حرف است و حرف از ابتدا براى يك معناى جزئى وضع شده كه وضعش عام و موضوع‌له‌اش خاص و جزئى است و توسعه ندارد كه قابل تقييد باشد . هم‌چنين مانند « خمسه عشر » كه « عشر » قيد « خمسه » نيست ؛ زيرا « خمسه » اگرچه قابل تقييد است ولى « عشر » قيد او نيست و در واقع بينهما « واو » عاطفه‌اى بوده كه « خمسه » و « عشر » باشد . آرى تقييد « خمسه » وقتى است كه بگوئيم :\r\nپنج گلابى ، پنج سيب . در بخش معرّف از مركبات ناقص تقييدى استفاده مىشود و معرف از آن تشكيل است .\r\n\r\nاقسام مفرد\r\nلفظ مفرد ( به اصطلاح منطقى ) يا كلمه ( به اصطلاح نحوى ) بر سه نوع است :\r\n1 . كلمه ( منطقى ) يا فعل ( نحوى ) 2 . اسم 3 . ادات ( منطقى ) يا حرف ( نحوى ) .\r\nالف ) قسم اوّل : براى آشنايى كامل با كلمه يا فعل ابتدا مطلب را در قالب مثالى تجزيه و تحليل نموده ، سپس به تعريف و توضيح نكات مىپردازيم و در پايان وجه تسميه كلمه را بيان خواهيم كرد :\r\n\r\n","description":"","footnote":"","page_name":" 124 ","page_number":124},
  {"content":"\r\n\r\nمثال : مادّه‌اى را تصور بفرمائيد ، مثلا مادّه كاف و باء و تاء ، ما مىتوانيم از اين مادّه كلمه‌ها و افعال متعدد بسازيم از قبيل « كتب » بر وزن فعل كه به قول نحويين فعل ماضى است و بر زمان گذشته دلالت دارد ، « يكتب » بر وزن يفعل كه فعل مضارع بوده و مشترك است ميان حال و استقبال ، « اكتب » بر وزن افعل كه فعل امر است و بر حال حاضر دلالت دارد . هنگامى كه ما در اين افعال و كلمات سه‌گانه از لحاظ مواد و هيئات دقت كنيم ، اين كلمات دو ما به الاشتراك و دو ما به الامتياز دارند :\r\nما به الاشتراك‌ها : 1 . هر سه كلمه در يك مادّه لفظيه كه حروف اصلى هرسه را تشكيل مىدهند مشترك هستند و آن مادهء اصلى در هرسه موجود است ، اگرچه هر كدام علاماتى مخصوص به خود دارند و آن مادّه مشتركه حروف كاف و تاء و باء است .\r\n2 . اين امر فرع امر اوّل است يعنى از آنجا كه هرسه در يك مادّه شريك‌اند ، هر سه در معناى واحد و حدث معينى نيز مشترك هستند . در اينجا هرسه كلمه بر معناى كتابت و نوشتن دلالت مىكند . كتابت يك معناى اسمى و استقلالى است كه مستقلا در ذهن قابل تصور است و طرف نسبت قرار مىگيرد و مىتوان آن را موضوع قرار داده و احكامى را برايش اثبات كرد .\r\nما به الامتيازها : 1 . هركدام از كلمات مذكور داراى هيئت و وزن الفعل خاصى هستند « 1 »\r\nمثلا هيئت كتب بر وزن فعل است كه فعل ماضى معلوم و داراى سه فتحهء متوالى است . هيئت مضارع بر وزن يفعل است كه حرف ياء يعنى علامت مضارع در اوّل آن و فاء الفعل آن ساكن است . هيئت فعل امر بر وزن افعل است ، پس هركدام هيئتى و شكلى مخصوص به‌خود دارند .\r\n2 . هركدام بر نسبت اين حدث معين ( كتابت ) در يك زمان معينى از ازمنه دلالت مىكنند . مثلا هيئت كتب بر نسبت حدث كتابت به سوى فاعلى در زمان گذشته معينا دلالت دارد . اين دلالت را دو كلمه ديگر ندارند . يكتب بر نسبت حدث كتابت به سوى يك فاعلى در زمان حال و يا استقبال دلالت مىكند . ( چون فعل مضارع مشترك است\r\n\r\n\r\n","description":"","footnote":"\r\n( 1 ) . منظور از هيئت چنين است : الهيئة الحاصله للحروف باعتبارها تقديمها و تأخيرها و حركاتها و سكناتها و هي صورة الكلمة و الحروف مادتها )\r\n","page_name":" 125 ","page_number":125},
  {"content":"\r\n\r\nبين حال و استقبال و تعيين احدهما با علامات و حروفى انجام مىگيرد كه در كتب صرف و نحو بيان شده است . ) هيئت اكتب بر نسبت طلب كتابت در حال حاضر به يك فاعل مبهمى دلالت مىكند . كه اين نسبت طلبيه و معناى انشايى از آن دو كلمه ديگر استفاده نمىشود ، پس هركدام هيئتى و هر هيئتى معناى خاص به خود را دارند .\r\nپس افعال و كلمات مذكور از حيث مادّه داراى معناى مستقل بوده و بر يك معناى اسمى و استقلالى دلالت مىكنند ( كه كتابت و نوشتن باشد در مقابل خوردن ، بردن ، كشتن ، گرفتن ، بستن ، ) و از لحاظ هيئت بر تحقق آن حدث در زمان معينى از ازمنهء ثلاثه دلالت مىكنند كه هر هيئتى با ديگرى از اين حيث فرق دارند . تعريف فعل يا كلمه :\r\nكلمه عبارت است از لفظ مفردى كه توسط مادّه‌اش ( در مثال مذكور ، مادّه :\r\nكاف ، تاء و باء بود و در مثال ديگر ممكن است ماده ضاد ، راء و باء باشد ) بر يك معناى استقلالى ( و اسمى كه به تنهايى قابل تصور است و طرف نسبت مىباشد ) دلالت مىكند و توسط هيئتش بر نسبت آن معناى اسمى و آن حدث معين به سوى يك فاعل غير معينى آن هم به نوع نسبت تامه زمانيه دلالت مىكند .\r\nنكات تعريف : 1 . با قيد « اللفظ المفرد » لفظ مركب از تعريف خارج شد .\r\n2 . با قيد « الدال بمادته على معنى » حروف كه داراى معناى مستقل نيستند خارج شد .\r\n3 . با قيد « و بهيئته على نسبة » الفاظى از قبيل : زمان ، وقت ، يوم و امس را خارج كرد . قطب الدين رازى مىنويسد :\r\nو انما قيد حدّ الكلمة بها لاخراج ما يدل على الزمان لا بهيئته بل بحسب جوهره و مادتّه كالزمان و الأمس و اليوم و الصبّوح و الغبوق فان دلالتها على الزمان بموادّها و جواهرها لا بهيئاتها بخلاف الكلمات ( أفعال ) فان دلالتها على الزمان بحسب هيئاتها بشهادة اختلاف الزمان عند اختلاف الهيئة و ان اتحدت المادة كضرب و يضرب و اتحاد الزمان اتّحاد الهيئة و ان اختلف المادة كضرب و ذهب . « 1 »\r\n4 . قيد « الى فاعل لا بعينه » براى اين است كه اگر الى فاعل معيّن شد از مفرد بودن\r\n\r\n\r\n","description":"","footnote":"\r\n( 1 ) . شرح شمسيه ، ص 27 .\r\n","page_name":" 126 ","page_number":126},
  {"content":"\r\n\r\nدرآمده و جزء مركبات تامّه خبريه يا انشائيه خواهد بود .\r\n5 . قيد « نسبة تامه زمانيه » براى اخراج امثال اسم فاعل ، اسم مفعول و اسماء شبه الفعل است كه هركدام از آنها توسط مادّه ، داراى معناى استقلالى اسمى هستند مثل ضرب ، نصر و توسط هيئت ( هيئت اسم فاعلى مثل اين‌كه بر وزن فاعل است ) بر نسبت اين معنى به شيئى ( فاعل ، مفعولى ) غيرمعينى آن هم در يك زمان مبهمى دلالت مىكنند يعنى زمان در افعال معين است ، ولى در اسم فاعل و امثال آن ( از باب اينكه لّا بدمنه است و بىگمان حدث از فاعل در زمانى صادر شده و بر مفعول واقع شده لذا ) زمان مّا را دلالت دارد و تعيين آن محتاج به قرينه است مثلا بگويد : « ضارب امس » ، « ضارب الان » ، « ضارب غدا » پس نسبت زمانيه در اينها ناقصه است . خواجه نصير الدين طوسى ره در اين‌باره مىگويد :\r\nو يا معنئى كه لا محالة واقع باشد در زمانى غير محصل ، چون ضارب فرق ميان اسم و فعل به آن بود كه زمان اسم غير محصل ( نامعلوم و مبهم ) بود ، چنان كه گفتيم . و زمان فعل محصل بود ، چون ضرب . « 1 »\r\nوجه تسميه : چرا كلمه را كلمه گويند ؟ قطب الدين در شرح شمسيه ص 27 مىنويسد : و امّا بالكلمة فلانها من الكلم و هو الجرح كانّها لما دلّت على الزمان و هو متجدد و متصرم تكلم الخاطر بتغير معناها .\r\nيعنى لفظ كلمه را براى آن كلمه گويند كه كلمه مشتق از كلم بر وزن جرح است لفظا و معنا و چون كلمه دلالت بر زمان دارد و زمان حقيقتى متجدد ( آنا فآنا به‌وجود مىآيد ) و متصرف الوجود و گذرا و ناپايدار و متغير است ، از اين‌رو ، گويا خاطر شريف آدمى از اين ناحيه جريحه‌دار است ( و دنبال يك حقيقت ثابت و پايدارى مىگردد ) به دين مناسبت نام آن را كلمه گذاشته‌اند .\r\nقسم دوّم : اسم كه در اصطلاح نحوى و منطقى نامش را اسم گويند عبارت است از لفظ مفردى كه به مادّه‌اش داراى معناى مستقل است و دلالت بر معناى مستقل دارد ، امّا داراى هيئتى نيست كه آن هيئت دلالت بر اقتران اين معنا به احد ازمنهء ثلاثه كند و به تعبير مصنف ره : بر نسبت تامّهء زمانيه دلالت كند حالا يا اصلا دلالت بر زمان ندارد مثل زيد ، انسان ، حيوان يا دلالت بر نسبت زمانيه ناقصه دارد نه تامّه ، طبق بيانى كه در قيد\r\n\r\n\r\n","description":"","footnote":"\r\n( 1 ) . اساس الاقتباس ، ص 15 .\r\n","page_name":" 127 ","page_number":127},
  {"content":"\r\n\r\nآخر تعريف كلمه تبيين شد ، اسم فاعل و امثال آن دلالت بر زمان دارند ولى زمان مّا يعنى زمان مبهم .\r\nوجه تسميه : اسم را كه اسم گويند ، فلانّه أعلى من ساير الألفاظ فيكون مشتملا على معنى السّمو و هو العلّو .\r\nج ) قسم سوّم ادات به اصطلاح منطقى و حرف به اصطلاح نحوى : ويژگى حرف آن است كه هميشه بر نسبت و رابطهء ميان دو چيز و دو طرف دلالت مىكند مثلا « من » بر نسبت ابتدائيه ميان سير و بصره دلالت مىكند كه «\r\n« مبتدء به » سير است و « مبتدء منه » بصره است و بدون آنها معنى ندارد و حرف « الى » بر نسبت انتهائيه ميان دو چيز دلالت دارد مثلا در « سرت من البصرة الى الكوفه » دلالت مىكند كه « منتها اليه » سير كوفه بوده و « فى » در « زيد في الدار » نسبت ظرفيت را بيان مىكند .\r\nويژگى نسبت آن است كه از خود هيچ استقلالى نداشته و هيچگاه به تنهايى مفيد معنى نيست و طرف نسبت واقع نمىشود ( البته به حمل شايع صناعى نه به حمل اولى ذاتى ) بلكه صددرصد ربط و وابسته و متقوم به طرفين نسبت يعنى منسوب و منسوب اليه است و بر همين اساس بحثى است ميان حكماء كه آيا نسبت اصولا در خارج موجود است يا خير ؟ جمعى منكر وجود نسبت هستند . جمعى مىگويند نسبت در خارج موجود است ، ولى آن سنخ وجودى كه ربط محض است و هيچ استقلالى ندارد ، بلكه مادامى كه طرفين نسبت باشند نسبت هم هست و همين‌كه يك طرف يا هر دو طرف نابود شد نسبتى هم نيست . پس مىتوان گفت : ادات عبارت است از : لفظ مفردى كه بر معناى ربطى و نسبت و غير مستقل في نفسه دلالت مىكند .\r\nچند نكته : 1 . وجه تسميه : به قول شرح شمسيه : و وجه التسميه امّا بالاداة فلانها آلة في تركيب الالفاظ بعضها مع بعض .\r\n2 . مرحوم خواجه طوسى مىگويد :\r\nكما ان من الموجودات قائما بنفسه هو الجواهر و قائما بغيره هو العرض و من المعقولات معقولا بنفسه هو الذات و معقولا بغيره هو الصفة كذلك من الالفاظ ما هو دالّ في نفسه و دال في غيره و الاخير هو الحروف و هو الاداة . « 1 »\r\n\r\n\r\n","description":"","footnote":"\r\n( 1 ) . شرح اشارات ، ج اوّل ، ص 33 .\r\n","page_name":" 128 ","page_number":128},
  {"content":"\r\n\r\n3 . امورى چند در كلام وجود دارد كه رابط ميان مفردات و كلمات پراكنده و از هم گسيخته است و آنها عبارتند از :\r\nالف : هيئات : از قبيل ماضى ، مضارع ، معلوم ، مجهول و . . .\r\nب : حروف : از قبيل حرف باء ، من ، الى و . . .\r\nج : علامات اعرابيه : از قبيل علامت رفع ، نصب ، جر . . .\r\nمثلا كتب ، زيد ، قلم سه مفرد از هم گسيخته‌اند ، ولى وقتى گفتيم : « كتب زيد بالقلم » يك جمله منجسم و معنىدار مفهم مراد مىشود و از هرسه رابط در اين مثال استفاده شده است .\r\nقوله : ملاحظة :\r\nدر ميان منطقين و نحويين بحثى است كه آيا افعال ناقصه ( كان و اخوات آن ) از افعال ( به اصطلاح نحوى ) هستند يا از حروف و ادوات ؟ نحوى آنها را از افعال مىشمارد ( منتها فعل ناقص ) چون بسيارى از احكام فعل را دارند از قبيل متصرف بودن ، دلالت بر زمان ماضى ، مستقبل و حال داشتن ؛ ولى منطقى آنها را از ادوات و حروف به حساب مىآورد ، زيرا افعال ناقصه توسط مادّه بر معناى مستقل في نفسه دلالت ندارد چون مجرّد از حدث هستند .\r\nهر فعلى از افعال دو دلالت دارد :\r\n1 . بر حدث معين . 2 . بر زمان معين .\r\nمثلا ضرب بر حدث ضرب در زمان ماضى دلالت دارد و افعال ناقصه فقط بر نسبت زمانية دلالت دارند ، ولى بر حدث معينى دلالت ندارد . شاهد مطلب اين‌كه براى افادهء حدث معينى نيازمند به جزء بعدى يعنى خبر هستند ، مثلا در « كان زيد قائما » اگر كان زيد تنها باشد و كان را تامه ندانيم بلكه ناقصه بگيريم ( كما هو محل النزاع ) اين جمله تنها بر زمان ماضى دلالت دارد كه زيد در گذشته ، امّا مطلب كامل نيست و حدث بيان نشده كه زيد در گذشته ايستاده بود ، نشسته بود ولى وقتى كه قائما آمد آن حدث معين را دلالت دارد .\r\nبنابراين افعال ناقصه فقط بر نسبت دلالت دارند پس ، از ادات هستند نه افعال . از اين‌رو در بحث قضايا مىآيد كه منطقيين مىگويند :\r\nرابط بر دو قسم است : 1 . رابطه غير زمانيه : هو ، هي ، موجود ، كائن و . . .\r\n\r\n","description":"","footnote":"","page_name":" 129 ","page_number":129},
  {"content":"\r\n\r\n2 . رابطه زمانيه : كه با افعال ناقصه ادا مىشود .\r\nپس افعال ناقصه در عرف مشهور منطقيين از ادات و در عرف نحويين از افعالند و بعض المناطقه ( ابن سينا در شفا ، قطب الدين رازى در شرح مطالع ، خواجه در اساس الاقتباس ) افعال ناقصه را كلمات وجوديه ناميده‌اند كه وجه اين را سيد مير شريف بيان كرده :\r\nو لذلك سماها بعضهم كلمات وجوديه لانّها تدل على الثبوت و الكون و التحقق . « 1 »\r\n\r\nحل تمرينات\r\nجواب تمرين 1 . در ميان الفاظ زير ، مفردات و مركبات عبارتند از :\r\n« مكة المكرمة » : مركب است چون مكه بر ذات و مكرمه بر وصف دلالت دارد .\r\n« جعفر الصادق » : مركب است .\r\n« ملك العراق » : مركب است . « هنيئا » : چون مفعول مطلق است و چيزى در تقدير دارد و المقدّر كالمذكور ، لذا مركب محسوب مىشود گرچه ظاهرش مفرد است .\r\n« تابط شرا » : با همين كيفيت لقب براى فردى است و مفرد است .\r\n« امرء و القيس » : نام شاعر مشهور عرب است و مفرد است .\r\n« ابو طالب » : اگر معناى علمى آن مراد باشد مثلا نام پدر بزرگوار حضرت على ( ع ) مفرد است و اگر معناى وصفى و نعتى آن مراد باشد مركب است .\r\n« ديك الجن » : لقب شاعر معروف عرب عبد السلام الحمصى است و مفرد است .\r\n« صرّدّر » : معرب سردار و مفرد است .\r\n« منتدى النشر » يعنى محلّ انتشارات مركب است .\r\n« النجف الاشرف » : مركب است مگر مجموع علم باشد براى آن شهر مقدّس كه مفرد خواهد بود . « صبرا » مانند « هنيئا » مركب است .\r\nجواب تمرين 2 . « اللّه اكبر » : مركب تام خبرى است و تقدير چنين است : « اللّه اكبر من كل شيئى » ، يا « اللّه اكبر من ان يوصف » كه تعبير دوّم بهتر است .\r\n« صباح الخير » در عربى دعاء است و مركب تام انشايى است اى « صبحكم اللّه بالخير » .\r\n\r\n\r\n","description":"","footnote":"\r\n( 1 ) . در حاشيهء شرح شمسيه ، ص 26 .\r\n","page_name":" 130 ","page_number":130},
  {"content":"\r\n\r\n« غير المغضوب عليهم » : مركب ناقص است .\r\n« سبحان ربى العظيم و بحمده » مركب تام خبرى است .\r\n« نجمة القطب » « ستاره قطبى » : مركب ناقص است .\r\n« السلام عليكم » : مركب تام انشايى است . « لا إله الّا اللّه » : مركب تام خبرى . « يا اللّه » : مركب تام انشايى .\r\n« ماء الفرات » . مركب ناقص است . « زر غبّا تزدد حبّا » « 1 » : مركب تامّ انشايى است يعنى ، : هر از چندى به زيارت دوستانت برو تا محبت ميان شما افزون گردد . شاعر و ناظم : مركب ناقص خبرى .\r\nجواب تمرين 3 . جملهء   « إِنَّا أَنْزَلْناهُ فِي لَيْلَةِ الْقَدْرِ »   : خبريه .  « وَ ما أَدْراكَ ما لَيْلَةُ الْقَدْرِ »  :\r\nانشاء تعجبى .  « لَيْلَةُ الْقَدْرِ خَيْرٌ مِنْ أَلْفِ شَهْرٍ »  : خبر .  « تَنَزَّلُ الْمَلائِكَةُ وَ الرُّوحُ فِيها بِإِذْنِ رَبِّهِمْ »  ؛ خبر .  « سَلامٌ هِيَ حَتَّى مَطْلَعِ الْفَجْرِ »  : خبر .\r\nجواب تمرين 4 . لفظ « تمرينات » مركب تام خبرى است و تقدير بوده : « هذه تمرينات » .\r\nجواب تمرين 5 . اگر براى حروف ، معانى وجوديه قائل باشيم ميان بعضى با بعضى تضاد هست مثل نسبت ابتدائيه با انتهائيه و اگر معناى آنها را عدمى بدانيم تضادى نيست .\r\n\r\n\r\n","description":"","footnote":"\r\n( 1 ) . اين جمله حديث شريفى است كه مرحوم خاتم المحدثين حاج ميرزا حسين نورى در جلد دوّم مستدرك الوسائل ص 228 باب 77 باب استحباب زيارت مؤمنين و صلحاء آورده كه قال ( ص ) : زر غبا تزدد حبّا .\r\n","page_name":" 131 ","page_number":131},
  {"content":"\r\n\r\n\r\nباب دوم : مباحث كلّى\r\nمباحث الفاظ كه در باب اوّل طرح شد ، در حقيقت مقدمه‌اى براى كليه ابحاث و ابواب بعدى به‌شمار مىآيد اعم از بخش تصورات و تصديقات ، معرّف و حجّت ، حجت هم اعم از حيث هيئت و از جهت مادّه ، زيرا بايد مركب ناقص تقييدى را بشناسيم تا از آن در بخش معرف استفاده كنيم ، چون حجت هميشه از قضايا تشكيل مىشود و هر قضيه‌اى بايد مركب تام خبرى باشد . و نيز بايد اشتراك لفظى و حقيقت و مجاز را بشناسيم تا در مقام تعريف و حدّ از آن دورى گزينيم و تا در مقام استدلال دچار مغالطه نشويم پس از باب اوّل ، وارد مباحث كلى و جزيى مىشويم كه در حقيقت اين باب مقدّمه‌اى براى باب سوم يعنى باب معرّف است ، زيرا تعريف هميشه به مفاهيم كليه است پس ما بايد كلى را با اقسام آن بشناسيم .\r\nتعريف حدّى به اجناس ، فصول و ذاتيات شيئى است ، پس اوّل بايد جنس ، فصل و ذاتيات را بشناسيم . تعريف رسمى به عرض خاصه است ، پس بايد اوّل انواع و اقسام عرض را بشناسيم . معرف بايد با معرف مساوى باشد ، نه مباين يا اعم يا اخص يا اعم من وجه ، پس بايد انواع و اقسام نسبتها را بشناسيم پس تمامى اين مباحث مقدمهء مبحث معرف است و بحث اصلى در بخش تصورات همان مبحث معرف است و ملحقات آن‌كه قسمت باشد .\r\nپس بحث در باب دوّم پيرامون كلى و انواع آن و احكام هر نوع است .\r\nقبل از هر مطلبى لازم است با كلّى آشنا شويم . پس بحث را از مفهوم شروع مى كنيم : واژهء مفهوم گاهى در مقابل منطوق است ( كه در علم اصول فقه از آن بحث مىشود ) و گاهى در مقابل مصداق است كه منطقى با آن سروكار دارد . مراد از مصداق عبارت است از « ما يوجد في الخارج » و مراد از مفهوم عبارت است از « ما يتصور في الذهن » ، پس منطقى راجع به مفاهيم و صور ذهنيهء اشياء و معقولات ( آن هم معقولات ثانيه منطقى ) بحث مىكند .\r\nمفاهيم يا صور ذهنيه در يك تقسيم بر دو قسم مىشوند :\r\n1 . مفهوم جزيى . 2 . مفهوم كلّى .\r\nمفهوم جزيى : هر انسانى هنگامى كه چشم باز مىكند و به اطراف خود مىنگرد موجودات فراوانى را در خارج مشاهده مىكند از قبيل : فلان ساختمان ، فلان اثر\r\n\r\n","description":"","footnote":"","page_name":" 132 ","page_number":132},
  {"content":"\r\n\r\nباستانى ، فلان درخت ، فلان كتاب ، فلان شخص و نيز وقتى كه گوش فرامىدهد با انواع‌واقسام صداها آشنا مىشود . صداى بلبل را بر شاخسار درختان و صداى خر را در علفزار و صدها صدا را در اطراف خود مىشنود . همچنين نسبت به مذوقات ، مشمومات و ملموسات همينگونه است . خلاصه هر انسانى وقتى حسى از حواس پنجگانهء ظاهرى خود را به كار مىاندازد با محسوسات و معلومات مربوط به آن حس آشنا مىشود و از هركدام تصويرى به ذهنش وارد مىشود و در حقيقت ذهن از هر كدام از آنها عكسبردارى مىكند . سپس هنگامى كه ذهن ما اين صور ذهنيه و مدركات خود را با يكديگر مقايسه مىكند درمىيابد كه هيچ كدام از اين امور جزئيّه معرف و شناسانندهء ديگرى نيست ، و هيچ كدام بر ديگرى قابل حمل و صدق و انطباق نيست تنها بر خودشان صادق و منطبق‌اند ،\r\nمثلا نمىتوان گفت : اين شخص آن شخص است ، خير اين شخص اين شخص است و آن شخص هم آن شخص است و هر چيزى خودش خودش است ، نه غير خودش . يا نمىتوان گفت اين درخت آن گل است و يا آن گل اين درخت ، بغداد نجف است يا نجف بغداد . هر شيئى خودش است و ثبوت الشيئى لنفسه ضرورى و سلب الشيئى عن نفسه محال . اينجا منطقى مىگويد : « الجزئى لا يكون كاسبا و لا مكتسبا » يعنى جزئى نه خود مىتواند كاسب و معرف و كسب‌كنندهء معلوم جديد باشد و نه مىتواند مكتسب و معرّف باشد ، زيرا هر جزيى با جزيى ديگر بماهما جزئيان و بمالهما امتيازات فرديه ، مباين هستند و ربطى به هم ندارند . و مباين هرگز معرف مباين ديگر نيست زيرا بايد فيما بين معرف و معرف سنخيتى و ميان نتيجه و مقدمات تناسبى باشد « و الّا لصدر كل شيئى و لعرّف كل شيئى بكل شيئى و لا يلتزم به احد » بر همين اساس منطق و فلسفه و علوم حكميه راجع به امور جزئيه گفتگو نمىكند و قضاياى جزئيه مربوط به اهل محاورة و بازار است كه مىگويد : زيد در فلان معامله زيان كرد و بكر در فلان تجارت سود برد و خالد از فلان دادوستد طرفى نسبت يعنى نه سودى برد نه زيانى كرد . اين گونه از مفاهيم كه از اشياى خارجيه در ذهن ما مىآيد و فقط قابل انطباق بر خود آن شيئى ذى الصورة است نامش در اصطلاح منطقى مفهوم جزئى است كه استطرادا در مباحث منطق ذكر مىشود و گرنه غرض اصلى ، شناخت مفاهيم كليه است . بنابراين در تعريف مفهوم جزئى مىتوان گفت :\r\n\r\n","description":"","footnote":"","page_name":" 133 ","page_number":133},
  {"content":"\r\n\r\n« هو المفهوم الّذي يمتنع صدقه على اكثر من واحد » .\r\nيعنى مفهوم جزيى صورت ذهنيه‌اى است كه صدق آن در خارج از ذهن بر بيش از يك فرد محال است .\r\nمفهوم كلى : ذهن ما انسانها به اذن و قدرت الهى اعمال عجيب‌وغريب و فعاليتهاى پيچيده‌اى دارد . يكى از كارهاى ذهن ، تصويربردارى از خارج است كه از راه حواس خمسهء ظاهريه بدست مىآيد و مانند دوربينى است كه همواره ( نامتناهى و بىپايان ) در حال فيلم‌بردارى است و مرتب اين صور را به حافظه سپرده و در انبار ذهن بايگانى مىكند . كار ديگرى كه ذهن انجام مىدهد عبارت از تجزيه و تحليل است يعنى صورى را كه ادراك كرده با يكديگر مقايسه مىكند ، ما به الاشتراك و ما به الامتياز آنها را به دست مىآورد در محيط ذهن آنها را تحليل كرده و براى آنها جنس و فصل مىسازد .\r\nكار ديگرى كه انجام مىدهد تداعى معانى و تسلسل خواطر است ؛ يعنى آنچه را فرضا ده سال پيش مشاهده كرده الان با اندك مناسبتى به روى صفحهء ذهن مىآورد و دوباره در ذهنش آن صحنه را زنده و تكرار مىكند همانند نوار و فيلمى كه بيست سال پيش پر شده و الان به نمايش گذاشته مىشود و به سمع و نظر بينندگان مىرسد .\r\nكار شگفت‌آور ديگرى كه ذهن انجام مىدهد عبارت از فكر و انديشه است كه در مباحث مدخل كتاب تفصيلا راجع به فكر و مراحل آن بحث كرديم .\r\nكار پنجمى كه ذهن انجام مىدهد تجريد و تعميم است يعنى صور جزئيه‌اى را كه ادراك كرده با همديگر مقايسه مىكند و خصوصيات فرديهء آنها را تجريد كرده و لباس مخصوص به آن را مىكند و جنبه‌هاى اشتراكى و ما به الاشتراكها را در نظر مىگيرد و از اين جهات مشتركه يك سلسله مفاهيم كليه و صور ذهنيهء عامه‌اى را انتزاع مىكند و مىسازد كه عنوان كلى بر هر فردى از اين افراد خارجيه با هزاران خصوصيات و ويژگيهاى فرديه‌اى كه دارند منطبق مىشود و صدق مىكند . نام اين مفهوم عام و صورت منتزعه را مفهوم كلى گويند ، مانند انسان كه ما به الاشتراك همهء افراد خود است و هكذا حيوان ، معدن ، سيب ، حجر ، شجر ، سفيد ، دانشمند ، بىسواد ، اعتراف‌كننده به گناهان و نشسته در خانه كه برخى عناوين ذاتيه هستند برخى عرضيه ، برخى مفرد هستند و برخى مركب ، برخى نوع هستند برخى جنس ، برخى عرض خاص هستند\r\n\r\n","description":"","footnote":"","page_name":" 134 ","page_number":134},
  {"content":"\r\n\r\nبرخى عرص عام ، ولى همگى در كليت و عموميت و فراگيرى مشترك‌اند .\r\nپس مىتوانيم در تعريف مفهوم كلى بگوئيم :\r\n« المفهوم الّذي لا يمتنع صدقه على اكثر من واحد » .\r\nاصولا منطقى از مفهوم ، همين مفهوم كلى را دنبال مىكند و كارى به جزئيات ندارد . ضمنا عنوان جزيى و كلى حقيقتا و اولا و بالذات از اوصاف معنى است و ثانيا و بالعرض به خود الفاظ هم اسناد داده مىشود از اين‌رو ، ابن سينا در اشارات ص 37 فرموده : « اشاره الى اللفظ الجزيى و اللفظ الكلى : اللفظ قد يكون جزئيا و قد يكون كليا » البته روشن است كه لفظ به لحاظ معنايش به اين دو قسم تقسيم مىشود و در اثر رابطهء مستحكم لفظ با معنى اين تقسيم به لفظ هم نسبت داده مىشود و الّا حقيقتا از آن معنا و مفهوم و صورت ذهنيه است .\r\nنكته : كلى منطقى غير از كلى عرفانى است . مراد از كلى عرفانى سعهء وجودى پيدا كردن و به مبدء عالم نزديك شدن و دارا شدن ولايت تكوينيه و رفع حجب و موانع و ديدن به نور الهى و برداشتن حجاب قوى خوديت و منيت از ميان است ، كه تو خود حجاب خودى حافظ از ميان برخيز ، ولى مراد از كلى منطقى مفهوم ذهنيه‌اى است كه كليت دارد يعنى در خارج قابل صدق بر كثيرين است .\r\n\r\nتكمله\r\nتا اينجا با تعريف كلى و جزيى آشنا شديم ولى مصنف مىفرمايد : اين مقدار كافى نيست ، بلكه هريك از تعريف مفهوم جزيى و كلى قيدى دارد كه بايد افزوده شود . البته در اصل ، اين قيد ، از آن مفهوم كلّى است ، ولى به قرينهء مقابله به مفهوم جزيى هم اضافه شده است . براى بيان اين قيد بايد با انواع كلى آشنا شويم :\r\nمفهوم كلى شش قسم دارد :\r\n1 . گاهى مفهوم كلى - كه در محيط ذهن ما تصور مىشود و كليت هم دارد - در خارج ممتنع الافراد است ؛ يعنى نه تنها فردى از او بالفعل موجود نيست بلكه اصولا محال است كه در خارج فرد و مصداق پيدا كند . البته اين امتناع لطمه‌اى به كليت آن مفهوم نمىزند .\r\nمثال : شريك البارى - يعنى ذاتى كه داراى اين صفت باشد - يك مفهوم كلى است و ذهن مىتواند هزار فرد براى آن فرض كند ، ولى تحقّق آن در خارج از محالات\r\n\r\n","description":"","footnote":"","page_name":" 135 ","page_number":135},
  {"content":"\r\n\r\nاست و عقل و نقل مىگويند كه خالق ديگرى موجود نيست و در مباحث اعتقادى به تفصيل اثبات شده است . يا مثلا مفهوم كلّى اجتماع نقيضين ، ارتفاع نقيضين ، دور ، تسلسل ، اجتماع ضدين و اجتماع مثلين از مفاهيمى هستند كه در ذهن تصور مىشوند و ذهن مىتواند براى آنها هزارها فرد درست كند ، ولى در خارج ممتنع و محال هستند .\r\nحاشيهء ملا عبد اللّه مىنويسد : اينها را قضاياى ذهنيه مىگويند زيرا كه موضوعشان تنها در ذهن يافت مىشود و در خارج هرگز وجود ندارد . مانند قضيهء « شريك البارى ممتنع » اين بدان معنا است كه هرچه در ذهن متصف به شريك البارى مىباشد ممتنع است كه در خارج به‌وجود آيد . كلمهء « بل قد يمتنع » در عبارت مرحوم مظفر اشاره به اين قسم است .\r\n2 . گاهى مفهوم كلى در خارج ، واجب الفرد است يعنى در محيط ذهن ما كلّى است و در خارج هم واجب الوجود است و حتما بالفعل فرد و مصداق دارد ولى غير از فرد واحد به حكم برهان محال است و آنكه چنين باشد منحصر در واجب الوجود لذاته تبارك و تعالى است : كلمه « واجب الوجود » مثل كلمه « اللّه » نيست ، « اللّه » جزيى است و علم يا اسم براى ذاتى است كه مستجمع جميع صفات كماليه بالذات است و آن در خارج و سراسر هستى يك ذات بيشتر نيست ، ولى « واجب الوجود » كلّى است يعنى « ذات ثبت‌له وجوب الوجود و ضرورته » اين معنا كلى است و عقل مىتواند براى او هزاران فرد فرض كند ولى در خارج تنها يك مصداق براى آن موجود است و آن اللّه تعالى است و ساير مصاديق آن به بركت براهين توحيد ، محال و ممتنع است .\r\nبهترين دليل بر كليت آن اين است كه : اگر مثل زيد جزيى بود بايد به مجرد تصور ، تصديق به وجودش نيز حاصل مىشد ؛ چون جزيى برهان بردار نيست و گرچه تصورش نظرى باشد امّا تصديقش بديهى است . از روزگار قديم ، عقل و نقل ، برهان و قرآن و عرفان براى اثبات وحدانيت واجب الوجود براهين متعددى آورده‌اند ، پس معلوم مىشود مفهوم واجب الوجود في حدّ نفسه كلى است . البته از خارج به بركت برهان ، در يك فرد منحصر شده و البتّه منظور پر روشن است كه واجب الوجود لذاته است و گرنه هر ممكنى وقتى علت او تامّه شد واجب الوجود مىشود امّا « لغيره » يعنى به بركت وجود علت ، نه « لذاته » كه از ذات سرچشمه بگيرد .\r\n\r\n","description":"","footnote":"","page_name":" 136 ","page_number":136},
  {"content":"\r\n\r\n3 . گاهى مفهوم كلى كه در ذهن ما يافت مىشود در خارج ممكن الافراد است .\r\nاين مفهوم كلّى چهار شعبه دارد كه مجموعا شش قسم مىشود :\r\nالف ) مفهوم كلى ممكن الوجود ، بالفعل در خارج هيچ فردى ندارد و قبلا هم فردى نداشته و پس از اين نيز شايد نداشته باشد با اين حال امكان ذاتى دارد ، زيرا چنين نيست كه هر ممكنى بالفعل هم موجود باشد . مثلا عنقاء يك مفهوم كلى است و عقل براى آن هزاران مصداق مىتواند فرض كند . اين عنوان بر همهء آنها منطبق مىباشد ولى در خارج هيچ فردى يافت نشده است . مفهوم كلى « بحر من زيبق » « جبل من ياقوت » « الماس يك منى » ، « انسان هزار سر » نيز چنين است .\r\nب ) گاهى مفهوم كلى ممكن الافراد ، بالفعل در خارج فرد و مصداق دارد امّا تنها يك مصداق دارد نه بيشتر ، اگرچه امكان بيش از فرد واحد را دارد . مثلا مفهوم شمس و قمر را بعضى مثل مفهوم زيد و بكر جزيى مىدانند ولى برخى آن را كلى مىدانند و معتقدند كه يك فرد از آن پيدا شده كه شمس منظومهء شمسى مىباشد يا قمرى كه دور شمس مىچرخد و افراد ديگر فقط امكان دارد .\r\nج ) گاهى مفهوم كلى ممكن الافراد ، بالفعل در خارج داراى افراد بيشمارى است ولى افرادش متناهى هستند مثل مفهوم كلى اولوالعزم ، انبياء ، امامان ، كوكب سيّار كه تنها 9 مورد براى آن مصداق پيدا شده است .\r\nد ) گاهى مفهوم كلّى ممكن الافراد ، بالفعل در خارج دارى افراد و مصاديق نامتناهى است مثل نعمتهاى الهى كه به قول قرآن  ( وَ إِنْ تَعُدُّوا نِعْمَةَ اللَّهِ لا تُحْصُوها )  همين اقسام را به صورت حصر عقلى هم در آورده‌اند مثلا در شرح مطالع ص 49 مىخوانيم : و ذلك امّا ان يكون ممتنع الوجود في الخارج او ممكن الوجود و الاول كشريك البارى و الثانى امّا ان لا يوجد منه شيئى في الخارج او يوجد و الاول كالعنقاء و الثانى امّا يكون الموجود منه واحدا او كثيرا و الاول امّا ان يكون غيره ممتنعا كالواجب او ممكنا كالشمس عند من يجوز وجود شمس اخرى و الثانى امّا ان يكون متناهيا كالكواكب السبعة او غير متناهية كالنفوس الناطقه .\r\nچون با اقسام گوناگون كلى آشنا شديم قيد « و لو بالفرض » را به تعريف مىافزائيم و مىگوئيم : « الجزيى مفهوم يمتنع صدقه على كثير و لو بالفرض و الكلى مفهوم لا يمتنع صدقه على كثير و لو بالفرض » اين تعريف شامل مانند واجب الوجود هم مىشود\r\n\r\n","description":"","footnote":"","page_name":" 137 ","page_number":137},
  {"content":"\r\n\r\nكه در خارج صدقش بر كثيرين ممتنع است ولى در محيط ذهن ، فرض افراد كثيره براى آن محال نيست .\r\nتنبيه : در آخر مبحث الفاظ گفته‌اند كه لفظ مفرد يا كلمه است يا اسم يا ادات . آيا معانى اين سه قسم كلى است يا جزيى ؟\r\nادوات و حروف عموما داراى معانى و مفاهيم جزئيه هستند زيرا بر نسبت خارجيه ميان دو شيئى دلالت دارند و نسبت‌هاى خارجيه يك سلسله امور جزئيهء غير متناهيه‌اى هستند كه هركدام با ديگرى تباين دارند . « 1 »\r\nكلمات و افعال از لحاظ موادشان داراى معناى استقلالى و اسم هستند و داراى مفاهيم كليه هستند مثلا : ضرب - قتل و . . . ، كه قابل صدق بر كثيرين است ، از اين‌رو كلّى است . امّا از لحاظ هيئت داراى معانى جزئيه هستند ، زيرا هيئت‌ها نيز دالّ بر نسبتها هستند و نسبتها يك سلسله امور جزئيه « 2 » مىباشند .\r\nاسماء : دسته‌اى از آنها كه از اسماء اجناس هستند مانند انسان - فرس - رجل - مرئة و عالم ، داراى مفاهيم كليه مىباشند يعنى معانى آنها قابل صدق بر كثيرين است .\r\nدستهء ديگر عبارتند از : اعلام شخصيه و اسماء اشاره و ضمائر و موصولات و اسماء استفهام كه عموما داراى معناى جزئى و شخصى هستند . البته برخى وضع و موضوع‌له شان هردو خاص است مانند اسماء اعلام و برخى وضعشان عام و موضوع‌له‌شان خاص است مانند اسماء اشاره .\r\n\r\nجزيى اضافى\r\nمفهوم جزيى در يك تقسيم دو قسم مىشود : 1 . جزيى حقيقى 2 . جزيى اضافى .\r\nجزيى حقيقى يا نسبى عبارت است از مفهومى كه در مقايسه و سنجش با مفهومى ديگر ، اخص از آن و دائره‌اش محدودتر از آن باشد اگرچه خود في حد نفسه و بدون مقايسه با يك كلى ديگر ، كلى و قابل صدق بر كثيرين باشد كه در حقيقت اين كلّى هنگام مقايسه با مفهوم كلّىتر كالجزيى است .\r\nالف مثال اوّل : فردى از افراد خط مستقيم را تصور كنيد . اين خط في حدّاته\r\n\r\n\r\n","description":"","footnote":"\r\n( 1 ) . اين معنا در آغاز جلد اوّل شرح اصول فقه پيرامون معناى حرفى توضيح داده شده است .\r\n( 2 ) . به شرح اصول فقه مراجعه شود .\r\n","page_name":" 138 ","page_number":138},
  {"content":"\r\n\r\nجزيى ذاته جزيى است و جزيى حقيقى نام دارد در مقايسه با خط مستقيم جزيى نيز است يعنى اخص از اوست ؛ چون خط مستقيم يك عنوان كلى مىباشد كه بر اين فرد و هزاران فرد ديگر صدق مىكند و همين محاسبه را نسبت به نوع ديگرى از خط كه خطى منحنى است انجام دهيد . باز مىبينى كه يك فرد از خط منحنى هم جزيى حقيقى است و هم اضافى سپس هريك از اين دو عنوان كلى را با مفهوم كلى خط مقايسه مىكنيم ، مىبينيم خط مستقيم كه خود ذاتا كلى بود اكنون در مقايسهء با خط ، جزيى شده يعنى اخص از او و اضيق دائرة است و باز خط در مقايسه با كميت اين چنين است . . . بنابراين هر كلى كوچكتر در مقايسه با كلى بزرگتر ، جزيى اضافى محسوب مىشود اگرچه في نفسه كلى است .\r\nب مثال دوّم : « زيد » في حد نفسه جزيى حقيقى است و همين مفهوم را وقتى با انسان مقايسه كنيم جزيى اضافه است ؛ چون انسان بر زيد صدق مىكند بر غير او هم صدق مىكند . « مفهوم انسان » في نفسه كلى است ولى در مقايسهء با حيوان ، جزيى اضافى است چون اعم و اوسع از او است زيرا كه بر فرس و بقر نيز صادق است .\r\nكلّىهايى كه در پى مىآيد همه از همين‌گونه‌اند . حيوان نسبت به جسم نامى ، جسم نامى نسبت به شيئى يا وجود وسيعترين مفهوم را دارند و بر واجب و ممكن نيز اطلاق مىشوند .\r\nنسبت ما بين جزيى حقيقى و اضافى از نسبت‌هاى چهارگانه عند المشهور ( و هو الحق ) عموم و خصوص مطلق است زيرا هر جزيى حقيقى ، جزيى اضافى هم هست ولى هر جزيى اضافى ، حقيقى نيست بلكه برخى جزئيهاى اضافى جزيى حقيقى نيز هستند مثل زيد و بعضى كلى هستند مثل انسان .\r\n\r\nكلّى متواطى و مشكّك\r\nيكى از تقسيم‌هاى كلّى اين است كه مفهوم كلى يا كلى متواطى است و يا كلى مشكك .\r\nبيان ذلك : مفاهيم كليه‌اى كه در محيط ذهن ما تعقّل مىشوند وقتى آنها را با افراد و مصاديق خارجيه يا فرضيه‌شان مقايسه مىكنيم از دو حال خارج نيستند :\r\n1 . برخى از عناوين و مفاهيم كليه ، صدق و انطباقشان بر جميع افراد و مصاديق خود به‌طور مساوى و يكسان است و هيچ تفاوتى در صدق كلى بر افرادش وجود\r\n\r\n","description":"","footnote":"","page_name":" 139 ","page_number":139},
  {"content":"\r\n\r\nندارد . صدقش بر بعض افراد اولويت داشته يا زيادتر يا مقدم بر بعض ديگر نيست . همهء افراد در برابر آن مفهوم كلّى يكسانند مثلا مفهوم كلى انسان كه به معناى حيوان ناطق است بر همهء افراد بشر بدون استثناء و به‌طور برابر صادق است يعنى ماهيت همهء انسانها حيوان ناطق است يعنى در همه جوهريت و جسميت و نامى بودن و حسّاس و متحرك بالاراده بودن و ناطق بودن يعنى مدرك كليات بودن على السويه موجود است . اين‌چنين نيست كه برخى افراد بشر حيوان ناطق بود نشان زيادتر يا شديدتر باشد .\r\nآرى در خصوصيات فرديه تفاوت بسيار است مثلا سفيدپوست هستند و برخى سياه ، برخى از انسانها قدبلند و برخى متوسط و برخى كوتاه‌قد هستند برخى از انسانها قوىترند از بعض ديگرند ، بعضى سالم‌تر از بعض ديگر هستند ، از لحاظ اخلاق و آداب معاشرت ميان افراد بشر بسيار فرق است . از لحاظ فكر و انديشه و نبوغ فكرى از بزرگترين نابغه‌هاى دنيا امثال ابن سيناها تا كند فهمترين انسانهاى عالم مراتب وجود دارد ولى تمام اينها به قول حكماى مشاء مربوط به اعراض است و در ماهيت يعنى حيوان ناطق بودن همه مساوى هستند و هيچ كدام انسان‌تر از ديگرى نيستند بلكه همه انسانند .\r\n( به معنايى كه منطق در نظر دارد نه دين و اخلاق )\r\nمفهوم كلى حيوان كه به معناى حساس و متحرك بالارادهء است نيز چنين مىباشد اين معنا نيز به‌طور مساوى در همهء انواع گوناگون حيوان اعمّ از پرندگان ، خزندگان ، چرندگان ، درندگان و انسانها وجود دارد . كرم‌خاكى كه در گل‌ولاى مىزيد نيز از حسّ لامسه برخوردار است ، بنابراين حسّاس و متحرك است . پس صدق حيوان بر بعضى ، با برخى ديگر متفاوت نيست آرى در صفات خارجيه و اعراض و مشخصات فرديه و نوعيه ممكن است هزار تفاوت وجود داشته باشد ولى در ماهيت حيوانى همه مساوى و برابرند . مفهوم كلّى جسم نامى نسبت به افرادش نيز همين‌گونه است مانند مفهوم كلى جسم مطلق نسبت به افرادش ، مفهوم كلى جوهر نسبت به افرادش ، مفهوم كلى طلا نسبت به افرادش .\r\nنام اين‌گونه مفاهيم كليه را كلى متواطى مىگويند و وجه نامگذارى آن است كه تواطؤ به معناى توافق و تساوى است و اين‌گونه كليّات متواطى يعنى متوافق الافراد و متساوى المصاديق هستند لذا متواطى نام دارند .\r\n\r\n","description":"","footnote":"","page_name":" 140 ","page_number":140},
  {"content":"\r\n\r\n2 . برخى از مفاهيم كليّه وقتى با افرادشان مقايسه مىكنيم و صدقشان را در نظر مىگيريم ملاحظه مىكنيم كه صدق آنها بر افرادشان بالتساوى و به‌طور يكسان و برابر نيست بلكه صدقشان بر بعض افراد و مراتب با صدق آنها بر مراتب و افراد ديگر متفاوت است . نام اين‌گونه مفاهيم را كليات مشكّكه گويند كه داراى تشكيك است و آدمى را به شك مىاندازد كه كدام مرتبه مراد است . كلى مشكك را به لحاظ انواع تشكيكها و تفاوتها به شش نوع تقسيم مىكنند ( كه در حقيقت اين انواع ششگانه به چهار نوع بازمىگردد ) و آنها عبارتند از :\r\n1 . تشكيك به اشدّيت و اضعفيّت يعنى صدق كلى بر بعض مراتب شديدتر و قويتر است از صدق آن بر بعض مرتبهاى ديگر ، مثلا مفهوم كلى ابيض بر سفيدى قرطاس گفته مىشود ، بر سفيدى عاج پيلان اطلاق مىشود ، بر سفيدى برف هم اطلاق مىشود ولى سفيدى برف به مراتب شديدتر و پررنگ‌تر از عاج و كاغذ است در ساير رنگها و كيفيات مبصره و مسموعه نيز اين چنين است . تشكيك به اشديت و اضعفيت در مقوله كيفيات است .\r\n2 . تشكيك به ازيديت و انقصيت در مقوله كميات متصله است . در هردو قسم كمّ متصل قارّ ( مثل خط و سطح و جسم تعليمى ) و كم متصل غير قارّ ( مثل زمان و زمانيات از قبيل تكلم - حركت - اكل ، كتابت ) تشكيك به ازيديت و انقصيت است .\r\nمثلا دو خط مستقيم را كه باهم مقايسه مىكنيم يكى ده سانتىمتر و ديگرى 20 سانتى متر است مىگوئيم اين خط بلندتر و زيادتر است يا پارچهء دو مترى و ده مترى ، زمان يك سال و صد سال كه تفاوت اين‌ها به ازيديت و انقضيت است .\r\n3 . تشكيك به اكثريت و اقلّيت كه در مقولهء كميات منفصله ( يعنى عدد ) متصور است . مثلا بر عدد بر عدد صد مفهوم عدد صدق مىكند ، هم‌چنان‌كه بر عدد هزار نيز صادق است ولى هزار به مراتب از صد بيشتر است ( البته اگر اكثريت و اقليت را منحصر به كم منفصل نكنيم شامل كم متصل هم خواهد شد و بالعكس و در نتيجه اين‌ها به يك قسم برمىگردند و دو قسم جداگانه نيستند ) .\r\n4 . تشكيك به اولويت و خلاف اولويت يعنى صدق مفهوم كلى بر بعض مراتب آن از صدقش بر بعض مراتب ديگر اولويت دارد مانند مفهوم كلّى نور كه بر نور شمس صدق مىكند بر انوار متوسط و ضعيفهء ديگر هم صادق است . نور كلّى حتى بر نور شمع\r\n\r\n","description":"","footnote":"","page_name":" 141 ","page_number":141},
  {"content":"\r\n\r\nو نور كرمك شب‌فروز كه در دل بيابان مختصرى نورى از چشمان او مشاهده مىشود صدق مىكند ولى يقينا عند الاطلاق ، آن نور قويتر به ذهن مىآيد و صدق بر آن اولى است . مانند صدق مفهوم وجود بر وجود خالق و مخلوق كه صدقش بر خالق اولويت دارد و وجود اصلى او است و بقيه طفيل وجود او هستند و آفريدگان اويند ( گر او هست حقّا كه ما نيستيم يا من نيستم ) .\r\n5 . تشكيك به اقدميت و آخريت يا تقدم و تاخّر يعنى صدق مفهوم كلى بر بعض مصاديق مقدم بر بعض ديگر است ؛ مثلا پدر موجود است ، فرزند هم موجود است ولى وجود پدر مثلا بيست سال بر وجود فرزند تقدم دارد يا علت و معلول هردو موجودند ولى وجود علت مقدّم بر وجود معلول است .\r\n6 . تشكيك به كمال و نقص كه در حقيقت قسم جداگانه‌اى نيست بلكه بر تمام اقسام پيشين اطلاق مىشود و وقتى كه قسم ششم مستقل نبود و قسم دوّم و سوم هم به يكى برگشت مجموع همان چهار قسم مىشود كه مصنف بدان اشاره كرده :\r\n1 . بالاشتداد 2 . بالكثيره 3 . بالاولوية 4 . بالتقدم .\r\nالبته كلى مشكك به عامى و خاصى و اخصى نيز تقسيم مىشود كه مرحوم حاجى در منطق منظومه عنوان كرده است و در منطق مرحوم مظفر بحث نشده است .\r\n\r\nمفهوم و مصداق\r\nشايسته بود پيش از بيان كلى و جزيى ابتدا با « مفهوم » كه مقسم آن دو است آشنا مىشديم و آن‌گاه تقسيم را شروع مىكرديم ؛ ولى مصنف رحمهم اللّه بيان معناى مفهوم را به تاخير انداخته است .\r\nكلمهء مفهوم داراى دو اصطلاح است :\r\n1 . مفهوم در مقابل منطوق كه اصطلاح اصولى و در ميان دانشمندان علم اصول مطرح است و آن‌ها مرادشان از منطوق ، « معناى مطابقى » و مرادشان از مفهوم ، « معناى التزامى » كلام به لزوم بيّن به معناى اخص است .\r\n2 - مفهوم در مقابل مصداق كه منظور منطقى همين است :\r\nمفهوم به اين معنا عبارت است از « ما يوجد في الذهن » يا « ما يتصور و يحصل في الذهن » اعم از اين‌كه اين تصور و وجود ذهنى بواسطهء الفاظ تحقّق يابد - مثلا از شنيدن نام زيد آن هيكل خارجى در ذهن ما مجسم شود - يا توسط مشاهدهء وجود خارجى آن\r\n\r\n","description":"","footnote":"","page_name":" 142 ","page_number":142},
  {"content":"\r\n\r\nشيئى ، صورتش در ذهن ما بيايد . همهء اينها را مفهوم يا علم يا وجود ذهنى يا صور ذهنيه گويند .\r\nمصداق عبارت است از « ما يوجد في الخارج » يعنى آن حقيقتى كه در خارج از ذهن ما و در واقع و نفس الامر موجود است و ذهن ما صورت آن را انتزاع كرده و آن وجود خارجى ، منشا انتزاع اين مفهوم ذهنى شده است .\r\nبراى توضيح بيش‌تر چند نمونه را از نظر مىگذرانيم :\r\nالف . فرض كنيد لفظ محمد دلالت مىكند بر يك مسمّا و ذاتى كه آن ذات حقيقتا در خارج در زمان و مكان معين و با ويژگىهاى مشخّص وجود دارد و آن حقيقت خارجى مصداق اين لفظ و مفهوم است . ما از ديدن آن هيكل خارجى يا از شنيدن اوصافش صورتى در ذهن پيدا مىكنيم كه آن مفهوم همان شيئى خارجى ، يعنى صورت ذهنى او است .\r\nب . لفظ حيوان را در نظر بگيريد كه يك مفهوم كلّى است و در خارج صدها و هزاران نوع دارد ، از پرندگان و چهارپايان و انسان‌ها و . . . و كه هر نوعى افرادى دارد ؛ حال آن حقايق خارجى كه نامش انسان يا فرس و . . . مىباشد ، مصاديق حيوان هستند كه در خارج حقيقتا موجودند و آن مفهومى كه از حيوان در ذهن ما مىآيد كه همهء آن‌ها حساس و متحرك بالاراده هستند ، نامش مفهوم است .\r\nج . لفظ عدم را تصوّر بفرماييد : ما از عدم تصورى در ذهن داريم و يك مفهوم كلّى هم هست و مصاديق خارجى او عبارتند از يك سلسله عدم‌هاى مقيد مثلا زيد محدود است و وقتى الان در فلان مكان بود و در مكان ديگر نبود مىگوييم . زيد در فلان مكان نيست ، و عدم مصداق پيدا مىكند ، درخت در فلان جا نيست ، ميوه در فلان درخت نيست ، نور در فلان فضا نيست و . . . در خارج و حقيقتا نيست ، نه اينكه صرفا در ذهن من ، اين عدم‌هاى خارجى مصاديق عدم و صورتى كه از آن به ذهن مىآيد مفهوم عدم است .\r\nقوله : لفت نظر :\r\nمنظور ما از آوردن سه مثال اين است كه :\r\nاز مثال اوّل ، به اين نتيجه مىرسيم كه بر خلاف بعضى كه تصوّر مىكنند مفهوم و صورت ذهنى هميشه كلّى است و امور جزيى قابل ادراك و تعقل نيست ؛ ولى ما ثابت\r\n\r\n","description":"","footnote":"","page_name":" 143 ","page_number":143},
  {"content":"\r\n\r\nكرديم كه امور شخصيه هم قابل ادراك هستند ، و گرنه صورت محمد ، مدرسه و . . . در ذهن ما واقع نمىشد .\r\nاز مثال دوم به اين نتيجه مىرسيم كه مفهوم جزيى منحصر به جزيى حقيقى نيست ، بلكه جزيى اضافى هم داريم ، مانند انواع حيوان‌ها ، در مقايسه با حيوان كه جزيى اضافى هستند .\r\nاز مثال سوم ، هم به اين نتيجه مىرسيم كه لازم نيست مصاديق يك مفهوم كلّى هميشه از امور وجودى و حقايق خارجى باشند كه در عالم خارج موجودند ، بلكه مصداق عبارت است از هر آن چيزى كه مفهوم و صورت ذهنيه بر آن صدق مىكند خواه امر وجودى باشد و خواه امر عدمى ، ولى مصداق بودن هر چيزى به حسب خود او و متناسب با خود او است .\r\n\r\nعنوان و معنون\r\nدر مبحث پيشين با تعريف مفهوم و مصداق آشنا شديم و دانستيم كه مفهوم عبارت است از صور ذهنى اشيا و مصداق عبارت است از حقايق خارجى اشيا ، اينك در اين بحث با تعريف عنوان و معنون آشنا مىشويم كه همان مفهوم از يك زاويه عنوان ناميده مىشود و همان مصداق به يك اعتبار معنون ناميده مىشود . پيش از ورود در اصل بحث ، سه مطلب را به عنوان مقدّمه بيان مىشود :\r\nمقدّمه اوّل : كلمه عنوان ، مصدر دوم باب فعلل است . « عنون ، يعنون ، عنونة و عنوانا » كه در لغت عرب به معناى دليل و طريق و راهنما است ، عرب به آدرس پشت نامه ، « عنوان الخطاب او الرسالة او المكتوبة » مىگويند ، يعنى آدرسى كه توسّط آن مىتوان شهر مقصد و منزل و شخص موردنظر را كه مخاطب اصلى نامه است پيدا كرد . عنوان كتاب يعنى اسمى كه بر روى جلد كتاب نوشته شده و ما را با مقاصد و مطالب كتاب به اجمال آشنا مىكند ، مثلا شخصى كتابى در موضوع منطق مىنويسد و نامش را روش انديشه ، رهبر خرد ، هنر فكر كردن ، المنطق و . . . مىگذارد كه اين عنوان مشير است يعنى ، اگر چه كسى لاى كتاب را باز نكند امّا به اجمال پى مىبرد كه مطالب اين كتاب پيرامون علم منطق است ؛ يا مثلا شخصى در موضوع فلسفه كتابى مىنويسد و نامش را بدايه الحكمه ، نهايه الحكمه ، حكمه الاشراق ، اصول فلسفه و روش رئاليسم و . . . مىگذارد كه اشاره به محتواى كتبا دارد ؛ يا شخصى كتابى در فقه مىنويسد و نام آن را قواعد\r\n\r\n","description":"","footnote":"","page_name":" 144 ","page_number":144},
  {"content":"\r\n\r\nالاحكام - نهاية الاحكام ، شرايع الاسلام و . . . مىگذارد ، يا در علم اصول ، اصول فقه ، اصول استنباط ، فرائد الاصول ، مفاتيح الاصول و . . . تمام اين‌ها عنوان مشير هستند و همانند آدرس كه خواننده و بيننده را به مقصد هدايت مىكنند ؛ اين است معناى عنوان كتاب ، عنوان نامه و . . . كه در كتب لغت مىخوانيم :\r\nعنوان كلّ شيئى هو ما دلّك من ظاهره على باطنه ، يقال : الظاهر عنوان الباطن اى دليله ، الظاهر تدلّ على الباطن .\r\nمقدّمهء دوّم : در مباحث آتيه خواهد آمد كه در هر حملى و حكمى بايد ميان موضوع و محمول يك جهت اتحادى باشد تا قابل حمل باشند ؛ زيرا كه مباين بر مباين قابل حمل نيست ، في المثل نتوان گفت « الانسان شجر ، الشجر حجر و . . . و يك جهت اقتران و تغاير و دوئيت لازم است تا موضوع و محمول دو چيز باشند و گرنه حمل الشيئى على نفسه ، لازم خواهد آمد . حال گاهى موضوع و محمول از لحاظ مفهوم اتّحاد دارند و بالتبع از لحاظ مصداق هم متحد خواهند بود ( زيرا كه هر اتّحاد مفهومى موجب اتّحاد مصداقى هم هست ولى هر اتّحاد مصداقى موجب اتّحاد مفهومى نيست ) و تغاير آن دو بالاعتبار است ، نام اين قسم از حمل را حمل اولى ذاتى يا حمل مفهومى گويند كه مفهوم كلّى را بما هو مفهوم موضوع قرار داده و ذاتيات و اجناس و فصول او را بر او حمل كرده‌ايم مثلا وقتى مىگوييم « الانسان حيوان ناطق » ، منظور به حمل اولى ذاتى است كه اين دو از نظر معنا و مفهوم يكى هستند ، زيرا كه مفاد انسان همان حيوان ناطق است از نظر مصداق نيز يكى هستند . زيرا « كل انسان حيوان ناطق و كل حيوان ناطق انسان » و تغايرشان به اجمال و تفضيل است يعنى ، انسان مجمل حيوان ناطق است و حيوان ناطق تفصيل و باز شده و تجزيه و تحليل آن است ، و گاهى موضوع و محمول از حيث معنى و مفهوم متغايرند ، ولى از حيث مصداق خارجى اتحاد دارند و اتحادشان در مصاديق است ( به نحو تساوى كلّى يا عام و خاص من‌وجه يا مطلق ) مانند الانسان كاتب كه مفاد انسان ، حيوان ناطق است و مفاد كاتب ، « ذات ثبت له الكتابة » است ولى در خارج متحد هستند يعنى « كل ما صدق عليه الكاتب صدق عليه الانسان » . حال اين قسم از حمل را حمل شايع صناعى گويند كه در مبحث كليّات خمس ، در بخش تقسيمات حمل به تفصيل خواهد آمد و با وجه تسميهء آن دو آشنا خواهيم شد .\r\nمقدّمه سوّم اين است كه : تا زمان المتألهين شيرازى قدّس سرّه فلاسفه و منطقيون ، در باب\r\n\r\n","description":"","footnote":"","page_name":" 145 ","page_number":145},
  {"content":"\r\n\r\nتناقض هشت وحدت را شرط مىدانستند ( كه در باب تصديقات در بخش احكام قضايا خواهد آمد ؛ ولى مرحوم ملا صدرا وحدت نهمى به آن افزوده و نامش را وحدت در حمل گذاشت و ثابت كرد كه اگر دو قضيّهء موجبه و سالبه هردو حملشان اولى باشد يا هر دو شايع صناعى باشد ، تناقض پيدا مىكنند ، ولى اگر يكى به حمل اولى و ديگرى به حمل شايع باشد ، تهافت و تناقض مرتفع مىشود و بدين‌وسيله مشكلات فراوانى را از سر راه علم و فلسفه و منطق برداشت .\r\nبا توجّه به مقدمّه‌هايى كه گذشت : هنگامى كه بخواهيم در محيط ذهنمان قضيه‌اى درست كرده و حكمى داشته باشيم ؛ يك مفهوم كلّى را موضوع قرار مىدهيم ( مثلا مفهوم كلّى انسان را ) سپس حكم و محمولى براى آن جستجو مىكنيم و بر آن بار مىكنيم كه از دو حال خارج نيست :\r\n1 - گاهى هست كه تمام نظر و توجّه به نفس مفهوم كلّى و ذات آن و خود ماهيّت به ما هي هي ( كه ظرف وجودش در ذهن است ) ، دوخته مىشود و طبيعت را به ما هي مفهوم ذهنى در نظر مىگيرد و از افراد خارجى به كلّى قطع‌نظر مىكند و براى خود كلّى اصالت ، استقلال قائل مىشود مثلا مىگويد : « الانسان حيوان ناطق » ، نام اين قسم از حمل ، حمل اولى ذاتى است و انسانى كه در اين قضيه موضوع واقع شده ، انسان به حمل اولى يعنى ، مفهوم انسان است و چنين حملى منحصر به تمام ذاتيات شيئى يعنى اجناس و فصول قريبه و اخيره او است و لاغير ، و منطقى نام اين‌گونه قضايا را قضاياى طبيعى مىگذارد و قضاياى طبيعى تنها در فلسفهء الهى كه درباره ماهيت‌ها تحقيق مىشود مورد استعمال دارد ولى در علوم ديگر هيچ‌گاه به كار نمىآيد . و به اين اعتبار به انسان كه موضوع است مفهوم گويند و اسم خاص ديگرى ندارد .\r\n2 - گاهى هست كه ما عنوان و مفهوم كلّى را موضوع براى حكمى قرار مىدهيم ولى نه طبيعت به ما هيهي ، نه مفهوم من حيث هو مفهوم ، نه وجود ذهنى بما هو وجود بلكه در حقيقت ، حكم و محمول ، براى افراد و مصاديق خارجى اين مفهوم كلّى ثابت است و موضوع اصلى اين محمول افراد خارجىاند ، ليك به جاى اين‌كه دانه دانهء مصاديق را موضوع قرار داده ، حكمى بر آن‌ها بار كنيم يك‌جا و در يك كلام با مفهوم كلّى به آن‌ها اشاره مىكنيم و اين مفهوم كلّى كه موضوع واقع شده تنها و تنها عنوان مشير است ، مرآتيت دارد براى نشان دادن افراد و مصاديق ، طريق و آلتى است ،\r\n\r\n","description":"","footnote":"","page_name":" 146 ","page_number":146},
  {"content":"\r\n\r\nبراى بيان حال افراد و از خود هيچ استقلالى ندارد ، مثلا وقتى مىگوييم ، الانسان ظلوم ، جهول ، هلوع ، منوع ، جزوع و . . . منظورمان اين نيست كه مفهوم كلّى انسان در ذهن و ماهيّت انسان اين احكام را دارد ؛ خير ، ماهيّت انسان ، تنها حيوان ناطق است ، نه ظلوم است نه عدول ، نه عالم نه جاهل ، نه غنى نه فقير ، نه چاق نه لاغر و . . . و تمام نقايض در مرتبهء ماهيّت منتفى است .\r\nبه گفتهء حكيم سبزوارى در منظومهء حكمت :\r\n و ليست الّا هى من حيث هى * مرتبة نقائض منتفيه \r\nيعنى ، هر ماهيت و طبيعتى خودش خودش است نه چيز ديگر مثلا انسان حيوان ناطق است نه چيز ديگر ، آرى مصاديق خارجى و انسان‌هاى خارجى عالم و جاهل دارند ، ظلوم و جزوعند و اگر ما مفهوم كلّى انسان را درد اين‌گونه قضايا موضوع قرار داده‌ايم نه از باب اين است كه ، حكم از آن مفهوم محض است ، بلكه به‌خاطر اين است كه بدين‌وسيله به افراد اشاره كنيم و آن را عنوان مشير قرار دهيم ، يعنى وقتى مىگوييم انسان ظلوم است ، گويا پنج ميليارد قضيه درست كرده ، گفته‌ايم ، زيد ظلوم است ، بكر كذلك ، خالد همچنين و . . . ليك عوض همهء آن‌ها به اين قضيه كليه ، اكتفا شده است ؛ ( شبيه عام استغراقى در علم اصول فقه ) . آن‌گاه نام چنين حملى را حمل شايع گويند و انسان كه موضوع است ، به انسان حمل شايع است ، يعنى مصاديق آن موضوعند نه انسان به حمل اولى يعنى مفهوم آن و در اين فرض است كه به مفهوم انسان ، عنوان مىگويند چون دلالت و طريقيت ، به سوى مصاديق دارد و عنوان يعنى ، دليل و آدرس ، و آن مصاديق را معنويات گويند كه با عنوان انسان ، بدان‌ها اشاره شده و همهء آن‌ها به‌طور مجمل در اين قضيه وجود دارند ؛ پس كاملا روشن شد كه گاهى خود كلّى موضوع است و گاهى مصاديق در واقع موضوعند ، ولى كلّى عنوان مشير است . به فرمودهء مرحوم استاد شهيد مرتضى مطهرى : « 1 »\r\n« كلّى در ذهن دوگونه است ، گاهى « ما فيه ينظر » است يعنى ، خودش منظور ذهن است و گاهى « ما به ينظر » يعنى خودش منظور ذهن نيست ؛ افرادش منظور ذهن مىباشد و مفهوم كلّى وسيله‌اى است براى بيان حكم افراد كلّى . از لحاظ اوّل ، مانند آينه‌اى است كه خود آينه را مىبينيم و تماشا مىكنيم و از لحاظ دوّم ، مانند آينه‌اى است كه در آن\r\n\r\n\r\n","description":"","footnote":"\r\n( 1 ) . در آشنايى با علوم اسلامى قسمت منطق ، ص 56 .\r\n","page_name":" 147 ","page_number":147},
  {"content":"\r\n\r\nصورت‌ها را مىنگريم . »\r\nقوله : و لاجل :\r\nاينك جهت روشن‌تر شده فرق ما بين دو نوع ملاحظه‌اى كه در ذهن ما از كلّى داشت سه مثال مىآوريم :\r\nمثال اوّل : دانشمند نحوى در مقام بيان ويژگىهاى اسم و فعل و حرف مىگويد ، اسم آن است كه هم منجر عنه واقع شود و هم مخبر به ، فعل آن است كه تنها مخبر به واقع شود ولى مخبرعنه واقع نمىشود و حرف آن است كه نه مخبرعنه و نه مخبربه واقع شود ؛ حال ، مثال ما مربوط به فعل است كه نحوى مىگويد ، « الفعل لا بخبر عنه » يعنى ، فعل كلمه‌اى است كه مخبرعنه و مسنداليه و محكوم‌عليه واقع نشود ؛ مثلا نتوتن گفت ، ضرب زيد است ، حال به دو امر ممكن است براى كسى اين سؤال پيش آيد كه خود اين قضيه ، خودش را نقض مىكند ، زيرا كه شما چگونه مىگوييد ، فعل مخبرعنه واقع نمىشود و حال آن‌كه با همين گفتار از فعل اخبار كرده‌ايد به اين‌كه لا يخبر عنه ؟\r\nجوابش اين است كه فعل دوگونه ملاحظه مىشود :\r\n1 - فعل به حمل اولى ذاتى ، يعنى مفهوم كلّى فعل كه در ذهن ما است ؛ البتّه به اين اعتبار مخبرعنه واقع مىشود و مثلا مىگوييم ، « الفعل كلمة » كه به سبب مادّه‌اش بر يك معناى استقلالى و به سبب هيأتش بر يكى از ازمنهء ثلاثه دلالت دارد و در حقيقت ، فعل به اين عنوان فعل حقيقى نيست بلكه اسم است و مصدر فعل يفعل و اسم كه مخبرعنه واقع مىشود .\r\n2 - فعل به حمل شايع صناعى يعنى مصاديق خارجى فعل از قبيل ضرب يضرب و . . . كه فعل واقعى آن‌ها هستند و اين‌كه نحوى مىگويد ، « الفعل لا يخبر عنه » منظورش مفهوم كلّى فعل به ما هوهو نيست بلكه منظورش از اين عنوان ، اشاره به افراد و مصاديق است و فعل به ما هو مرآة و آلة در نظر گرفته شده و موضوع واقع شده است ؛ پس الفعل يخبر عنه بالحمل الاولى ، و الفعل بالحمل الشايع لا يخبر عنه و تناقضى در كار نيست .\r\nمثال دوّم : دانشمند منطقى در مقام تعريف مفهوم جزيى مىگويد : جزيى آن است كه صدقش بر افراد كثيره ممتنع باشد . حال ممكن است كسى در نظر ابتدايى بر اين تعريف معترض باشد و بگويد ما اين تعريف را قبول نداريم ؛ زيرا كه جزيى در خارج بر افراد كثيره صدق مىكند ، مثلا زيد « جزيى » ، هذا الكتاب جزيى ، هذه الشجرء جزئية ،\r\n\r\n","description":"","footnote":"","page_name":" 148 ","page_number":148},
  {"content":"\r\n\r\nهذه المدرسة جزئية و . . . جزيى بر كثيران كاملا صادق است مصنف قدّس سرّه مىفرمايند :\r\nجزيى هم دوگونه اعتبار مىشود :\r\n1 - جزيى به حمل اولى يعنى ، مفهوم جزيى كه در ذهن ما تصوّر مىشود و به اين اعتبار كلّى است يعنى ، قابل صدق است بر كثيران ، همانند مفهوم كلّيّت كه بر انسان ، فرس ، بقره و . . . صادق است .\r\n2 - جزيى به حمل شايع يعنى ، مصاديق خارجى از قبيل : زيد ، مدرسه فيضييه ، شهر مشهد و . . . كه جزئيات‌هاى حقيقى هستند . حال اين‌كه منطقى مىگويد : الجزيى ما يمتنع . . . منظورش مفهوم جزيى بما هو مفهوم ذهنى نيست بلكه منظورش از اين مفهوم كلّى ، اشاره به افراد و مصاديق است و در واقع حكم يمتنع براى مصاديق ثابت است ، كه زيد خارجى و . . . باشد و شكى نيست : در اين‌كه جزيى حقيقى خارجى اين تعريف بر او صادق است پس هم مىتوان گفت ، « الجزيى كلّى اى بالجمل الاولى الذاتى » و هم مىتوان گفت ، « الجزيى جزيى اى بالجمل الشايع الصناعى . فلا تهافت و لا تناقض .\r\nمثال سوّم : دانشمند اصولى در مباحث الفاظ علم اصول ، در بحث مجمل و مبين ، در مقام تعريف مجمل ، چنين مىگويد : « اللفظ المجمل ما كان غير ظاهر المعنى » يعنى ، الفاظ من جمله عبارتند از آن الفاظى كه واضح الدلالة بر مراد متكلم نيستند ، مانند مشترك‌هاى لفظى عند الاطلاق كه داراى دو يا چند احتمال هستند و ابهام دارند ؛ اينكه معترضى با ديد سطحى اعتراض كرده ، كه در اصول ، مجمل واضح الدلالة نيست ، پس چرا تعريف شده ؟\r\nجواب اعتراض اين است كه ، لفظ مجمل از دو ديد مورد توجّه است :\r\n1 - مجمل به حمل اولى ذاتى يعنى ، معنا و مفهوم خود كلمهء مجمل كه به اين اعتبار ، مجمل هم مبين است و ما معناى آن را مىدانيم و اجمالى ندارد ، از اين‌رو موضوع قرار مىگيرد و تعريف مىشود .\r\n2 - مجمل به حمل شايع يعنى ، مصاديق آن در خارج از قبيل : عين ، جون ، قرء و . . . اين‌كه اصولى در تعريف مىگويد ، « المجمل . . . مفهوم ذهنى صرف مرادش نيست ، بلكه اين عنوان كلّى را مشير به افراد قرار داده ، منظورش بيان حال افراد است و در واقع ، حكم به اين‌كه واضح الدلالة نيست ، از آن افراد است نه از آن مفهوم كلّى ، پس « المجمل بالحمل الشايع و المجمل مبين بالحمل الاولى » كه تعريف ، از آن مجمل\r\n\r\n","description":"","footnote":"","page_name":" 149 ","page_number":149},
  {"content":"\r\n\r\nبه حمل شايع است .\r\n\r\nتمرينات\r\nجواب تمرين 1 . حرف نيز مانند فعل از دو جهت مورد توجّه است :\r\n1 . حرف به حمل اولى يعنى ، مفهوم الحرف ، كه به اين اعتبار حرف ، اسمى از اسما است و طرف نسبت واقع شده ، مخبرعنه است و داراى معناى استقلالى است .\r\n2 . حرف به حمل شايع ؛ يعنى مصاديق خارجى حرف ( كه حرف واقعى آن‌ها هستند ) از قبيل من ، الى ، على ، فى و . . . اينكه گفته مىشود : « الحرف لا يخبر عنه » عنوان حرف ، يك عنوان مشير است و در واقع حكم براى افراد و مصاديق ثابت است ، نه براى مفهوم كلّى حرف ، فارتفع التناقض .\r\nجواب تمرين 2 . عدم نيز از دو ديدگاه برّرسى مىشود .\r\n1 . عدم به حمل اولى ، يعنى مفهوم ذهنى آن‌كه در ذهن ما موجود و قابل تصوّر است و به اين اعتبار مخبرعنه واقع شده ، احكامى هم دارد .\r\n2 . عدم به حمل شايع ، يعنى مصاديق خارجى آن عدم واقعى و حقيقى هستند ، از قبيل عدم نور ، عدم زيد ، عدم كذا و . . . اينكه گفته شده ، « العدم لا يخبر عنه » منظور عدم به حمل شايع است ، نه به حمل اولى ، يعنى عدم‌هاى خارجى مخبرعنه نمىشوند ؛ چون اخبار هميشه از يك امر ثبوتى و وجودى است در حالىكه عدم چيزى نيست تا بگوييم مثلا سفيد است ، سياه است و . . .\r\nجواب تمرين 3 : خبر به دو منظور است\r\n1 . خبر به حملى اولى يعنى « مفهوم الخبر » كه البتّه مفرد است نه مركب تامى كه داراى دو احتمال صدق و كذب است .\r\n2 . خبر به حمل شايع يعنى مصاديق خارجى آن از قبيل زيد قائم ، بكر جالس ، و . . . حال اينكه در تعريف خبر آمده « كلام تام » . . . منظور خبر به حمل شايع است و « عنوان الخبر » عنوان مشير است كه در حقيقت اين حكم ، حكم مصاديق خبر است .\r\nجواب تمرين 4 . المتشابه محكم بالحمل الاولى و متشابه بالحمل الشايع ، المجمل مبين بالحمل الاولى و مجمل بالحمل الشايع ، الجزيى كلّى بالحمل الاولى اى المفهومى و جزيى بالحمل الشايع اى المصداقى ، الكلى غير موجود في الخارج بالحمل الاولى و موجود بالحمل الشايع .\r\n\r\n","description":"","footnote":"","page_name":" 150 ","page_number":150},
  {"content":"\r\n\r\nجواب تمرين 5 . در صغراى استدلال از متضائفان ، مفهومى اراده شده « اى العلة و المعلول يتعقلان معا » ( حمل اولى ذاتى ) و در كبرى از كل متضائفين يوجدان معا ، وجود خارجى و حمل شايع اراده شده ، از اين‌رو ، صغرى و كبرى وحدت در حمل ندارند پس قياس منتج نيست .\r\nو هكذا در مثال : الاب و الابن متضائفان ( بالحمل الاولى اى مفهوما ) و كل متضائفين يوجدان معا ( بالحمل الشايع اى مصداقا ) و از اين‌رو ، مغالطه مىشود و هكذا در ساير اقسام متضائفين .\r\n\r\n","description":"","footnote":"","page_name":" 151 ","page_number":151},
  {"content":"\r\n\r\n\r\nنسب اربع\r\nيكى از مباحث مهمّ در مورد كلّى عبارت است از ، مبحث نسب اربع و در اهمّيّت آن همين بس كه در بخش معرف و حجّت هم‌چنين در فلسفه و علوم ديگر بسيار مفيد است و به‌ويژه در علم اصول فقه و اجتهاد احكام ، چون نوعا اخبار و احاديث احكام به نحوى با يكديگر تعارض دارند ؛ لازم است انواع متعارضين را از حيث نسبت‌ها بشناسيم كه كدام عام و خاص مطلق و يا عامين من‌وجه و كدام متباينين هستند ، تا احكام هريك را پياده كنيم . به‌طور كلّى هنگامى كه ما دو مفهوم را از لحاظ مصاديق خارجى و صدق آن‌ها بر افرادشان مقايسه و نسبت‌سنجى مىكنيم از سه حال خارج نيست :\r\n1 . گاهى دو مفهوم جزيى را با يكديگر مقايسه مىكنيم ، مثلا مفهوم اين مدرسه با آن شجره را توجّه مىكنيم كه اين دو صددرصد با يكديگر متباين بوده و هيچ كدام بر ديگرى قابل حمل نيست نه ، مىتوان گفت ، اين مدرسه آن شجره است و نه آن اين .\r\n2 . گاهى يك مفهوم كلّى و يك مفهوم جزيى را با يكديگر مقايسه مىكنيم كه آيا اين دو بر افراد يكديگر قابل صدق هستند يا نه . در اين قسم هم دو نسبت بيشتر متصوّر نيست ؛ زيرا كه با اين جزيى ، مصداقى از مصاديق آن كلّى است ، مانند زيد نسبت به انسان ، در اين صورت نسبت‌ها عموم و خصوص مطلق است و يا اين است كه اين جزيى از افراد آن كلّى نيست ، بلكه از افراد كلّى ديگرى است ، مثل هذه الشجرة نسبت به انسان كه در اين صورت نسبت‌ها تباين خواهد بود ، يعنى ، نه اين شجره انسان است و نه انسان اين شجره .\r\n3 . گاهى دو مفهوم كلّى را از حيث افراد و مصاديق با يكديگر مقايسه مىكنيم تا ببينيم ، آيا اين دو كلّى بر افراد يكديگر صادق هستند يا نه ؟ و اگر صدق مىكنند ، صدق كلّى ( موجبهء كلّيّه ) و بر تمام افراد است ، يا بر بعض ؟ و اگر بر تمام است ، از هر دو طرف يا از يك طرف ؟ يا اگر بر بعض است ، از هر دو يا از يكى ؟ اينجا است كه ميان دو كلّى از اين حيث ، يكى از چهار نسبت ذيل محقّق مىشود :\r\n1 . يا نسبت تساوى كلّى دارند . 2 . و يا عموم و خصوص مطلق . 3 . و يا عموم و خصوص من‌وجه . 4 . و يا تباين كلّى ( و بعدا خواهد آمد كه اين حصر ، يك حصر عقلى است و شقّ پنجم ندارد ) ضمنا معلوم باشد كه تباين باب نسب اربع با تباين باب مباحث الفاظ فرق دارد ، بيان ذلك اگرچه سابقا در تقسيم دوّم از تقسيم‌هاى الفاظ اين\r\n\r\n","description":"","footnote":"","page_name":" 152 ","page_number":152},
  {"content":"\r\n\r\nمطلب تبيين شد ولى باز هم اشاره‌اى داشته باشيم به اين‌كه تباين باب نسبت‌ها يك فرد از افراد تباين باب الفاظ است چون تباين در آن باب عبارت بود از تباين مفهومى و معنايى ، به اين‌كه دو لفظ را كه از حيث معنا با يكديگر مقايسه مىكنيم يا هردو به يك معنى هستند نامشان مترادفان است و يا هركدام معنايى مخصوص به خود دارد ، نامشان متباينان است ؛ آن‌گاه الفاظ متباينة المعنى گاهى از حيث مصاديق خارجى اين معانى و مفاهيم كلّيّه هم تباين دارند ( هم تباين مفهومى و هم مصداقى ) و گاهى از اين حيث تساوى دارند ؛ مثل انسان و ناطق و گاه عام و خاص مطلقند ؛ مثل انسان و حيوان و گاه عامين من‌وجه‌اند ، مثل انسان و ابيض كه در تمامى اين موارد دو لفظ دو معنى دارد نه يك معنى و تباين مورد بحث ما در باب نسبت‌ها تباين مصداقى است كه البته يك قسم از اقسام تباين باب الفاظ است يعنى به‌خصوص موردى كه دو لفظ داراى دو مفهوم كلّى متباين الافراد باشد و نسبت تباين باب نسبت اربع با تباين مفهومى عموم و خصوص مطلق است ، زيرا كه هر جا تباين مصداقى است حتما تباين مفهومى هم هست ؛ ولى چنين نيست كه هر جا تباين مفهومى است مصداقى هم باشد بلكه چه‌بسا مفهوما دو كلّى متباين‌اند ، ولى مصداقا متساويان يا . . . مىباشند .\r\nبا توجّه به نكاتى كه بيان شد ، نسب اربع را بررسى مىكنيم : و آن‌ها را در دو مرحله تبيين مىكنيم : 1 . بيان اجمالى . 2 . بيان تفصيلى .\r\n1 . بيان اجمالى : به‌طور كلّى هنگامى كه ما در محيطى ذهنمان دو مفهوم كلّى را از لحاظ افراد و مصاديق خارجى آن‌ها نسبت‌سنجى مىكنيم ، از چهار حال خارج نيست :\r\nالف . دو مفهوم كلّى در تمام افراد و مصاديق يكديگر مشاركت دارند ، يعنى بر هر فردى كه احد الكلّيين ، صادق است ، كلّى ديگر هم صدق مىكند و از هيچ طرف استثناء ندارد ؛ مانند انسان و ناطق كه بعدا در بيان تفصيلى تبيين خواهد شد ؛ حال اين دو كلّى را متساويان و نسبت بين آن دو را تساوى كلّى خوانند .\r\nب . هركدام از دو كلّى تنها در بعضى از افراد و مصاديق كلّى ديگر مشاركت دارد و بر آن قابل صدق هست نه در همهء افراد يكديگر مانند انسان و ابيض ، چنين دو كلّى را عام و خاص من‌وجه گويند و نسبت بين آن دو را از نسب اربع ، عموم و خصوص من‌وجه خوانند .\r\nج . يكى از دو مفهوم كلّى از ديگرى وسيع‌تر بوده ، بر جميع مصاديق آن صادق و\r\n\r\n","description":"","footnote":"","page_name":" 153 ","page_number":153},
  {"content":"\r\n\r\nقابل حمل است ؛ ولى كلّى ديگر به مراتب دايره‌اش از اوّلى تنگ‌تر و تنها بر بعض افراد كلّى اوّلى ، صادق است ، نه همهء آن‌ها مانند انسان و حيوان ، نام اين دو كلّى را اعّم و اخّص مطلق گفته ، نسبت بين آن دو را عموم و خصوص مطلق نامند .\r\nد . هيچ كدام از دو مفهوم كلّى در هيچ فردى از افراد يكديگر مشاركت نداشته ، بلكه به تمام معنى الكلمه از يكديگر مباينت و مفارقت دارند مانند انسان و حجر سنگ ، نام اين دو كلّى متباينان است و نام نسبت بين آن دو تباين كلّى است ؛ با اين محاسبه روشن مىشود كه چگونه حصر نسبت‌ها به چهار تا حصر عقلى است ، زيرا كه شقّ پنجم در آن متصوّر نيست به اين‌كه ما دو مفهوم كلّى داشته باشيم كه يكى از آن دو بر جميع افراد ديگرى صدق كند ، ولى ديگرى بر هيچ فردى از افراد اوّلى صادق نباشد البتّه چنين چيزى از محالات است ؛ زيرا وقتى يك طرف صدق كلّى بود الّا و لابد يا طرف ديگر هم صدق كلّى است كه متساويان گويند و يا صدق جزيى است كه عام و خاص مطلق نام دارد ؛ پس شقّ پنجم مجرّد فرض است و واقعيّت ندارد .\r\nان قلت : پس نسبت تباين جزيى را چه مىگوييد ؟ آيا آن يك نسبت پنجم محسوب نمىشود ؟\r\nقلت : خير به زودى خواهيم گفت ، كه مراد از تباين جزيى عبارت است از تباين در جمله و آن دو فرد ، بيشتر ندارد . يا تباين كلّى است ، يا عاملين من‌وجه ، پس باز به همين دو تا برمىگردد و نسبت مازادى در كار نيست .\r\nو امّا بيان تفصيلى : نسبت‌ها چهار قسمند و هر قسمى احكامى دارد :\r\n1 . نسبت تساوى كلّى : اين نسبت هميشه ميان دو مفهوم كلّىاى است كه در جميع افراد و مصاديق خارجى با يكديگر مشترك باشند ، يعنى ، هركدام بر جميع افراد ديگرى صدق كند و مادّهء نقضى در كار نباشد ؛ نام چنين نسبتى ، تساوى و نام چنين دو مفهوم كلّىاى ، متساويان است .\r\nمرجع متساويان به دو موجبهء كلّيّه است ؛ يعنى ، اگر بخواهيم به يقين بشناسيم كه ميان دو نسبت ، تساوى است ، بايد ببينيم كه از دو كلّى ، دو موجبهء كلّيّه حاصل مىشود كه هردو صادق باشند ، ؟ يا نه ، اگر ايجاد شد ، البتّه متساوييند و اگر نقيض آن صدق كرد نه خود موجبهء كلّيّه البتّه متساويان نيستند .\r\nمثال : انسان و متعجّب ، انسان و ناطق متساويان هستند زيرا اينكه بگوييم ، كلّ\r\n\r\n","description":"","footnote":"","page_name":" 154 ","page_number":154},
  {"content":"\r\n\r\nانسان متعجّب ، او ناطق و كلّ ناطق او متعجّب انسان ، صدق مىكند .\r\nتشبيه : براى فهم مطلب ، مرحوم مظفّر دو كلّى متساوى را به دو خطّ متساوى من جميع الجهات تشبيه مىكند كه يكى از آن دو بر ديگرى به تمام معنى الكلمه منطبق باشد و هيچ كدام زيادتر يا كم‌تر ، كوتاه‌تر يا طويل‌تر نباشد ؛ مثل اين‌كه كاول روى صفحه كاغذ يك خط مستقيم ده‌سانتى ترسيم كنيم و دوباره دقيقا روى همان خط اوّل ، يك خطّ مستقيم ديگر با همان طول ترسيم شود . مثل دو كلّى متساوى مثل اين دو خط متساوى است كه از هر جهت بر يكديگر انطباق دارند و از نظر مثلا بگوييم ، ب - ج كه اين علامت ( - ) علامت تساوى است ؛ در فارسى مىگوييم ، ب : مساوى است با ج و در عربى اين علامت را چنين مىخوانند ، ب يساوى ج و دو طرف اين علامت تساوى ، يعنى ، ب و ج حروف رمزى هستند ؛ زيرا كه منطقى درصدد اين نيست كه مدعى شود ، حتما انسان و ناطق مساوى هستند و بر آن برهان بياورد كه اين امور در حوزهء علوم فلسفى است و ربطى به منطق ندارد ؛ منطق ضابطه ، به دست مىآيد كه هردو مفهوم كلّى كذايى ، متساويان هستند امّا آن دو مفهوم چيست و كدام است ، منطق بيانگر اين امور نيست از اين دو منطقى ماهر ، اصطلاحى سخن مىگويد و با رموز : الف و ب و ج مقصودش را ادا مىكند پس وقتى مىگوييم : ب - ج يعنى از هر فردى كه ب صادق است ج هم صادق است و برعكس .\r\n2 . نسبت عموم و خصوص مطلق : اين نسبت هميشه ميان دو مفهوم كلّىاى است كه يكى از آن دو ، بر تمام افراد كلّى ديگر صدق مىكند و قابل حمل است لكن ، آن ديگرى بر بعض افراد اين كلّى منطبق مىشود ، نه بر جميع آن‌ها چنين نسبتى را عموم و خصوص مطلق و چنان دو كلّىاى را اعّم و اخصّ مطلق گويند ؛ زيرا كه يكى اعّم مطيلق است و ديگرى اخصّ مطلق و من جميع الجهات ( در مقابل من‌وجه كه خواهد آمد ) مرجع دو كلّى كذايى ، يك موجبهء جزئيه و يك سالبهء جزئيه است و اگر بخواهيم اين نوع از نسبت را بشناسيم ، بايد از راه دو قضيه مذكور شناخت كه اگر يك موجبه كلّيّه و يك سالبهء جزئيه صدق كرد ؛ بدان كه نسبت عموم و خصوص مطلق است و الّا فلا .\r\nمثال : حيوان و انسان يا معدن و نقره هردو داراى مفهوم كلّى هستند ولى حيوان از انسان و معدن از فضه اعّم مطلق است و بر جميع افراد آن محمول و مقول مىشود ؛ مثل كلّ انسان حيوان و كلّ فضة معدن و انسان يا فضه بر بعض مصاديق حيوان يا معدن\r\n\r\n","description":"","footnote":"","page_name":" 155 ","page_number":155},
  {"content":"\r\n\r\nدلالت دارند نه بر تمامى آن‌ها پس مىتوان گفت ، بعض الحيوان ليس به انسان ، مانند فرس كه حيوانيّت دارد ولى انسان نيست و بعض المعدن ليس بفضة ، مثل معدن ذهب ، فيروزه ، عميق و . . .\r\nتشبيه : براى نزديك شدن مطلب به ذهن تشبيه ديگرى مىآورد : مثل دو كلّى اعّم و اخصّ مطلق همانند مثل دو خطّ مستقيمى است كه يكى بزرگ‌تر از ديگرى باشد ؛ مثلا اوّل يك خط مستقيم يك مترى ترسيم كنيم ، سپس دقيقا بر روى آن يك خطّ مستقيم صد مترى رسم كنيم كه اين خطّ دوم به مراتب بزرگ‌تر بوده ، بر خطّ كوچك‌تر منطبق است ، ولى خط كوچك‌تر بر تمامى نقاط آن صدق ندارد و مىتوان اين نسبت را با علامت رياضى چنين مشخّص كرد : در رياضيّات علامت ( ) ) دلالت دارد كه عدد قبل آن از عدد بعدش بزرگ‌تر است ؛ در مقابل علامت ( ( ) دلالت دارد كه عدد قبل از عدد بعد كوچك‌تر است و به جاى اين علامت مىتوان در فارسى از كلمهء ( بزرگتر از ) يا ( كوچك‌تر از ) و در عربى از كلمهء ( اكبر منه ) يا ( اصغر منه ) استفاده كرد و مثلا گفت ، ب ) ج يعنى ب كه رمز يك كلّى است مثلا حيوان بزرگ‌تر از انسان است و برعكس گفت ، ج ( ب يعنى ، مثلا انسان كوچك‌تر از حيوان است ، پس كاملا مفهوم كلّى اعمّ و اخصّ را ادراك كرديم .\r\n3 . نسبت عموم و خصوص من‌وجه : اين نسبت پيوسته ميان دو مفهوم كلّىاى است كه در بعضى از مصاديق با يكديگر تصادق و اجتماع دارند و امّا در بعض ديگر با يكديگر فرق دارند . خلاصه اين‌كه ، هركدام بر بعضى از افراد و مصاديق ديگرى صدق دارد و بر بعض ديگر صادق نيست ؛ هركدام يك سلسله افراد مخصوص به خود دارد ، نام اين نسبت ، عموم من‌وجه است و نام آن دو كلّى عام و خاصّ من‌وجه است ؛ يعنى اين‌كه ، هركدام نسبت به ديگرى از جهتى اعّم و از جهتى اخصّ است .\r\nمرجع اين نسبت به يك موجبهء جزئيه ( مادهء اجتماع ) و دو سالبهء جزئيه ( ماده‌هاى افتراق ) مىباشد ، كه اگر اين سه قضيّه صدق كند ، حتما نسبت‌ها عموم من‌وجه است و الّا فلا .\r\nمثال مشهور انسان و ابيض : بعض الانسان ابيض ، يبعض الانسان ليس بابيض ( سياهپوستان ) و بعض الابيض ليس به انسان ( ثلج ، عاج ، قرطاس و . . . ) ولى مرحوم مظفّر به طير و اسود مثال زده‌اند به اين‌كه : بعض الطير اسود ( مثل كلاغ ) و بعض الطير ليس باسود\r\n\r\n","description":"","footnote":"","page_name":" 156 ","page_number":156},
  {"content":"\r\n\r\n( مثل كبوتر ) و بعض الاسود ليس بطير ( مثل پشم سياه ) .\r\nتشبيه : براى نزديك شدن مطلب به ذهن دو كلّى مذكور را تشبيه مىكنند به دو خطى كه هركدام در نقطهء معينى يكديگر را قطع مىكنند و در نقاط ديگر از هم جدا مىشوند مثلا در اين علامت ضربدر اگر دقّت شود ، نقطهء تلاقى و تقاطع ، مادّهء اجتماع است و نقاط ديگر هر خطّ مادّه‌هاى افتراق را تشكيل مىدهد ، آن‌گاه مىتوانيم از علامت مذكور استفاده كرده ، بگوييم ، ب * ج يعنى ، ب و ج ، از نسب اربع عموم و خصوص من‌وجه است و خود ب و ج هم كه رمز هستند .\r\n4 . نسبت تباين كلّى : اين نسبت هميشه ميان دو مفهوم كلّىاى است كه هيچ‌گاه با هم جمع نشده ، بر هيچ فردى از افراد يكديگر صدق نمىكنند بلكه صددرصد از يكديگر بينونت و جدايى دارند ؛ گويا هركدام ديگرى را سه طلاقه كرده‌اند حال ، چنين نسبتى را تباين و آن دو كلّى را متباينان گويند .\r\nمرجع دو كلّى متباين ، دو قضيهء سالبهء كلّيّه است ، كه از صدق آن دو يقين به اين نسبت ايجاد مىشود و از كذب احدهما يا كلاهما و صدق نقيضشان يقين به عدم اين نسبت پيدا مىكنيم . مثال متاينان فراوان است ، به اين‌كه جميع اقسام اربعهء تقابل كه در پايان مباحث الفاظ مطرح بود ، معمولا از اين قبيل هستند ؛ يعنى ، متناقضان كالانسان و اللاانسان ، ملكه و عدم ملكه كالعمى و البعر ، متضادان كالسواد و البياض و متضايفين معمولا ميان مصاديق آن‌ها ، تباين كلّى است ؛ زيرا كه لا شيئى من الانسان بلاانسان و لا شيئى من لا انسان به انسان ، لا شيئى من الاعمى بالبصير و لا شيئى من بصير با عمى . همچنين برخى از اقسام متخالفان هم نسبت بين آن دو تباين كلّى است و آن موردى است كه متخالفان هردو از مقولهء جوهر باشند ، مثل زيد و عمرو ، انسان و فرس ، حيوان و شجر كه قبلا در باب خود بيان شد ، زيد و عمرو بماهما متغايران حتما متباينان هستند .\r\nتشبيه : براى نزديك شدن مطلب به ذهن مىفرمايد : مثل دو كلّى متباين ، مثل دو خطى است كه به موازات يكديگر ترسيم مىشوند و اگر عمودى يا افقى ، صدها فرسخ بلكه تا بىنهايت اين دو خطّ را امتداد دهيم ، هرگز يكديگر را قطع ننموده ، باهم تلاقى نخواهند داشت و مىتوانيم علامت تباين را از همين دو خطّ موازى هم بگيريم و بگوييم : ب / / ج يعنى ب مباين با ج است . تا اين‌جا كاملا با انواع نسبت‌ها آشنا شديم ؛ در اين‌جا به دو نكته اشاره مىكنم :\r\n\r\n","description":"","footnote":"","page_name":" 157 ","page_number":157},
  {"content":"\r\n\r\nنكتهء اوّل : مخفى نماند كه در اين قسمت تنها مرجع نسبت‌ها از حيث كميّت و كيفيّت بيان شد ؛ امّا از لحاظ ، جهت قضيّه بايد گفت ، مرجع تباين به دو سالبهء كليّهء دائمهء مطلقه است و مرجع تساوى به دو موجبهء كليّهء مطلقهء عامه است و مرجع عموم و خصوص مطلق به يك موجبهء كليّهء نعامه و يك سالبهء جزئيهء دائمهء مطلقه است و مرجع عموم من‌وجه به يك موجبهء جزئيهء مطلقهء عامه و دو سالبهء جزئيهء دائمهء مطلقه است .\r\nفالموجبات مطلقة و السوالب دائمة .\r\nنكتهء دوم : مرحوم مظفّر به سليقهء خود نسب اربع را به علامت‌هايى كه ذكر شد تشبيه كردند ؛ ولى بعض از متأخّرين ، من جمله ، مرحوم شهيد مطهرى در منطق ص 36 تشبيه جالب‌ترى دارند ، و آن اين‌كه : در حقيقت دو كلّى متباين ، مانند دو دايره‌اى هستند كه از يكديگر جدا هستند و از داخل يكديگر نيم‌گذرند ، دو كلّى متساوى مانند دو دايره‌اى هستند كه بر روى يكديگر قرار گرفته ، كاملا بر يكديگر منطبق‌اند . و دو كلّى عامّ و خاصّ مطلق ، مانند دو دايره‌اى هستند كه يكى كوچك‌تر از ديگرى است و دايرهء كوچك‌تر در داخل دايرهء بزرگتر قرار گرفته . دو كلّى عامّ و خاصّ من‌وجه مانند دو دايره‌اى هستند كه متقاطعند و با دو قوس يكديگر را قطع كرده‌اند .\r\n\r\nنسبت‌ها ميان دو نقيض دو كلّى\r\nتا به حال نسبت ما بين دو مفهوم كلّى را از نسب اربع بيان كرديم كه مثلا بين انسان و ناطق تساوى كلّى است و بين انسان و حيوان عموم و خصوص مطلق و ميان انسان و ابيض ، عموم و خصوص من‌وجه ؛ ميان انسان و حجر تباين كلّى است و خود اين دو كلّىها را عينان گويند ، در مقابل نقيضان و اينك وقت آن رسيده كه نسبت ما بين دو نقيض هريك از عينان را از نسب اربع ، مشخصّ سازيم . حال قبل از ورود در اصل بحث ، نكاتى بايد بيان شود :\r\nالف : همان‌گونه كه عينان و خود دو مفهوم ، كلّى و قابل صدق بر كثيران بودند ، همچنين نقيضان نيز دو مفهوم كلّى بومده ، قابل صدق بر كثيران هستند ؛ مثلا لا انسان بر فرس ، بقر ، بوزينه ، درخت ، سنگ صادق است و همان‌گونه كه ميان خود دو مفهوم كلّى ( عينان ) الّا و لابد يكى از نسب اربع وجود داشت و منحصر هم بود و شقّ خامس نداشت ؛ همچنين ميان دو نقيض آن دو مفهوم كلّى نيز يكى از نسب اربع موجود است و شقّ پنجم ندارد .\r\n\r\n","description":"","footnote":"","page_name":" 158 ","page_number":158},
  {"content":"\r\n\r\nب : نقيض در مورد تصوّرها و نسبت‌ها كه الان مورد بحث است ، با نقيض در مورد قضايا و تصديق‌ها كه بعدا در بيان احكام قضايا دربارهء تناقض خواهد آمد فرق دارند و آن اينكه : اوّل اين‌كه نقيض كلّ شيئى رفعه و اين در همه جا هست ؛ ولى از اين كه بگذريم ، نقيض در مورد قضايا دو نسبت است كه نسبت سلبى با ايجابى تناقض دارد ، مثل زيد قائم يا زيد ليس بقائم . مثل موجبهء كلّيّه با سالبهء جزئيه كما سيأتى . ولى نقيض در مورد تصورها به افزودن لاء نفى است كه مثلا انسان لا انسان و حيوان ، الحيوان شود .\r\nج : بيان نسبت‌ها ميان عينان نيازى به برهان نداشت و مسأله از ضرورىهاى عقلى بومد و تصوّر آن مستلزم تصديق ، زيرا كه الّا و لابد دو كلّى كه هركدام قابل صدق بر كثيران هست در مقايسه باهم يا متساويان‌اند يا متباينان ولى بيان نسبت‌ها در مورد نقيضان محتاج به برهان است ؛ زيرا كه امرى نظرى و استدلالى است مثلا في ، وقتى ما ادّعا مىكنيم كه دو نقيض دو كلّى متساوى هم ، مانند خود عينان متساويان هستند ؛ جا دارد ، كسى بگويد ما الدليل و البرهان على هذكا ؟ از اين‌رو ، هريك از اين نسبت‌ها را ، ميان نقيضان با برهان ، اثبات خواهيم كرد و برهانى كه مىآوريم به‌نام برهان خلف ،\r\nيا برهان سبر و تقسيم است ؛ يا طريقهء استقصاء كليّهء احتمال‌ها يا روش دوران و ترديد است كه تمامى اين عنوان‌ها و اصطلاح‌ها ، در مباحث قياس به تفصيل بيان خواهد شد ، در اين‌جا به اجمال روش موردنظر را توضيح مىدهيم و آن يك‌يك به دست مىآورد و به صورت قضيّهء منفصل مىگويد فلسفهء فلان امر يا اين داشته باشند ؛ سپس شروع مىكند به برّرسى و ابطال و نقض يكايك احتمال‌ها تا آن‌جا كه در پايان يك احتمال ، معيّن مىشود و نتيجه مىگيرد ، كه عامل اصلى و علّت فلان حادثه ، اين احتمال است و لاغير ( البته اين روش همه‌جا منتج نيست بايد به‌گونه‌اى باشد كه احتمال‌هاى به دست آمده ، از نظر عقلى منحصر به همين احتمال‌ها باشد و احتمال ديگر را عقل نفى كند و الّا اگر استقرايى شد و احتمال ديگرى هم آمد اين روش يقين‌آور نبوده و ارزش برهانى ندارد ) مثلا در ارتباط با فلسفهء حرمت شراب در اسلام دقّت مىكند ، كه علّت آن چيست ؟\r\nآيا علّت آن است كه چون مايع است ، حرام است ؟\r\n\r\n","description":"","footnote":"","page_name":" 159 ","page_number":159},
  {"content":"\r\n\r\nآيا چون از انگور گرفته مىشود ، علّت حرمت است ؟\r\nآيا دارا بودن فلان طعم مخصوص ، موجب حرمت است ؟\r\nآيا داشتن رنگ يا قوتى ( الخمر يا قوتية سيّاله ) سبب حرمت است ؟\r\nآيا وجدان فلان بوى معين ، موجب حرمت است ؟\r\nآيا مستىآور بودن آن و زوال عقل ، موجب حرمت است ؟\r\nفرض كنيد كه احتمال‌ها منحصر به اين شش امر است و از نظر عقل ، امر هفتم ندارد آن‌گاه مبرهن مىگويد : امّا مايع بودن ، سبب حرمت نيست ؛ زيرا مادّهء نقض دارد و آن اين‌كه كثيرى از مايع‌ها هستند نظير آب ، شير ، آب‌ميوه ، كه حرام نيستند و امّا از انگور بودن هم ، علّت حرمت نيست ؛ چون ، شيره هم از انگور گرفته مىشود ؛ مع ذلك حرام نيست و هكذا يك‌يك احتمال‌ها را باطل مىكند تا به اين نتيجه مىرسد كه علّت اصلى حرمت خمر در اسلام ، همانا مسكر بودن آن است يعنى ، چون عقل را زايل مىكند و هوش را از سر مىبرد و عربدهء مستانه‌اى سر مىدهد و انسان مست را به حيوان‌ها ملحق مىكند و به بيان شاعر :\r\n ديشب بدر ميكده ديدم مستى * گفتم ز چه با الكل و مىپيوستى\r\nگفتا كه دمى مىبخوردم خر بشوم * گفتم كه تو بىخوردن مى خر هستى \r\nآن‌گاه وقتى علّت را به دست آورد حكم را سرايت مىدهد كه ، پس آب جو هم حرام است ، پس شراب خرما هم ، حرام است ( كه اين را در اصطلاح اصولى قياس و در اصطلاح منطقى تمثيل گويند ) اين بود اجمالى از روش مذكور و تفصيلش هم خواهد آمد . با حفظ اين نكته‌ها به بيان نسبت‌ها ميان دو نقيض دو كلّى مىپردازيم .\r\n1 . نسبت ميان دو مفهوم كلّى ، مانند انسان و ناطق از نسب اربع تساوى بود و با دو موجبهء كلّيّه به آن اشاره شد ؛ يعنى گفتيم : كلّ انسان ناطق و كلّ ناطق انسان به عبارت ديگر :\r\nكل ما صدق عليه الانسان صدق عليه الناطق و كل ما صدق عليه الناطق صدق عليه الانسان ، نسبت ميان دو نقيض آن دو يعنى لا انسان و لا ناطق هم از نسب اربع تساوى كلّى است يعنى كلّ لا انسان لا ناطق و كلّ لا ناطق لا انسان به عبارت ديگر : كل ما صدق عليه اللاانسان صدق عليه اللاناطق و كل ما صدق عليه اللاناطق صدق عليه اللاانسان آن‌گاه براى اقامهء برهان بر اين مطلب از روش\r\n\r\n","description":"","footnote":"","page_name":" 160 ","page_number":160},
  {"content":"\r\n\r\nمذكور استفاده مىكنيم و اين استدلال سه مرحله دارد :\r\nمرحلهء اوّل : مفروض يعنى امرى را مفروغ عنه و مسلّم گرفته‌ايم و هيچ جاى شك و ترديد در آن نيست و اين امر به هيچ‌وجه نبايد خدشه‌دار شود و يا اين‌كه : فرض اين است كه ميان خود انسان و ناطق ( عينين ) تساوى كلّى است .\r\nمرحلهء دوم : مدعى ، يعنى ما چيزى را ادّعا مىكنيم و در صدد اثبات آن هستيم و آن اينكه : نسبت ما بين دو نقيض انسان و ناطق هم تساوى كلّى است و هر لا انسانى لا ناطق است و برعكس .\r\nمرحلهء سوم اقامهء برهان ، اين استدلال يك قياس استثنايى اتصالى است كه از راه ابطال لازم ، نتيجه مىدهد ، ابطال ملزوم را و بالمآل اثبات نقيض ملزوم را كه مطلوب ما است و در چنين استدلالى دو مطلب بايد اثبات شود تا نتيجه بگيريم يكى ، اثبات ملازم و ديگرى ، ابطال لازم و تفصيل آن خواهد آمد حال اصل برهان اين است :\r\nاگر ما بين لا انسان و لا ناطق از نسب اربع ، نسبت تساوى كلّى وجود نداشته باشد ( همانند خود انسان و ناطق ) لازم مىآيد كه ميان آن دو يكى از سه نسبت ديگر ( تباين كلّى ، عموم و خصوص مطلق و عموم من‌وجه ) تحقّق يابد و التالى باقسامه باطل فالمقدم مثله .\r\nبيان ملازمه : پس از حصر عقلى نسبت‌ها در چهار نسبت اين ملازمه بديهى مىنمايد زيرا واضح است كه وقتى نسبت‌ها تساوى نبود يا تباين است و يا . . .\r\nبيان ابطال لازم : هركدام از آن سه نسبت ديگر كه باشد لازمه‌اش آن است كه يكى از آن دو نقيض ، يعنى لا انسان بدون آن ديگرى ، يعنى لا ناطق صدق كند زيرا كه اگر متباينان باشند ؛ هر مباينى بدون مباين ديگر بر افرادى صادق است و اگر عامين من‌وجه باشد ، هركدام مادّهء افتراقى دارد و بدون ديگرى صادق است ، و اگر اعمّ و اخصّ مطلق هم باشد باز اعّم در مواردى بدون اخصّ صادق است ( قيد في الجمله براى اين است كه يكى از آن دو بدون ديگرى صادق است ؛ مع قطع النظر از اين‌كه اين صدق در بعضى افراد باشد ؛ چنان‌كه در عامين من‌وجه و عامّ و خاصّ مطلق است و يا در تمام افراد ، چنان‌كه در متباينان است ) .\r\nدر نتيجه اگر فرض كنيم كه ، مثلا ، لا انسان در موردى بدون لا ناطق صدق كند ( و يكى از آن نسبت‌ها را داشته باشد ) لازمه‌اش اين است كه در آن مورد ، لا انسان با ناطق\r\n\r\n","description":"","footnote":"","page_name":" 161 ","page_number":161},
  {"content":"\r\n\r\nصدق كند ، زيرا كه ناطق و لا ناطق نقيضان هستند و ارتفاع نقيضان محال است ، پس اگر چيزى لا ناطق نبود ، حتما ناطق خواهد بود ، تا ارتفاع نقيضان نشود ؛ فيصدق لا انسان مع الناطق ، آن‌گاه لازمهء اين صدق آن است كه ، در موردى ناطق بدون انسان صادق آيد چون در آن مورد ، ناطق با لا انسان صادق است و لا انسان با انسان ، نقيضان هستند و اجتمانع نقيضان محال است و اگر چنين شد كه ناطق بدون انسان صدق كند ، خواهيم گفت ، اين خلاف مفروضى است چون ما اوّل فرض كرديم كه انسان و ناطق ( عينان ) متساوييان هستند و در هر موردى يكى از آن دو صادق باشد حتما ديگرى هم صادق است و از اين‌رو چاره‌اى نيست ، جز از اين‌كه ميان لا انسان و لا ناطق هم از نسب اربع ، تساوى كلّ باشد و هذا هو المطلوب .\r\nآن‌گاه لازم كه به اقسامش ابطال شد ؛ ملزوم هم كه عدم نسبت تساوى بود ، ابطال مىشود و عدم تساوى كه نبود الّا و لابد خود تساوى ثابت مىشود ، چون ارتفاع نقيضان محال است . هو المقصد الاعلى و الغاية القصوى .\r\n2 . يكى ديگر از نسبت‌ها ميان دو كلّى نسبت عموم و خصوص مطلق بود ، مانند انسان و حيوان كه با يك موجبهء كلّيّه و يك سالبهء جزئيه به آ اشاره كرديم و گفتيم ، كلّ انسان حيوان و بعض الحيوان ليس به انسان كالفرس و البقر حال مىخواهيم بگوييم كه نسبت ميان دو نقيض اين دو مفهوم كلّى ، يعنى لا انسان و لا حيوان هم از نسب اربع ، عموم و خصوص مطلق است . منتها به اين شكل كه نقيض اخصّ اعّم است و نقيض اعّم اخصّ يعنى ، مىگوييم : كل لا حيوان لا انسان و بعض اللاانسان ليس بلا حيوان بل حيوان كالطير و السمك و الفرس و بوزينه حال سؤال مىشود كه به چه دليل نقيض الاعّم اخصّ و نقيض الاخصّ اعّم شده ، اين نسبت ميان نقيضان چگونه قابل اثبات است ؟ مرحوم مظفّر باز هم برهان مىآورند و برهانشان سه مرحله دارد :\r\n1 . مفروض : مفروض بحث ما اين است كه ميان خود انسان و حيوان از نسب اربع عموم و خصوص مطلق است ، يعنى انسان اخصّ و حيوان اعّم است و رمز ب در كتاب اشاره به حيوان و رمز ج اشاره به انسان است .\r\n2 . مدّعى : مدعاى ما اين است كه ميان دو نقيض آن دو ، يعنى ، لا حيوان و لا انسان هم ( لاب و لاج ) عموم و خصوص مطلق است ، به معناى خاصى كه ذكر شد كه نقيض الاعم اخصّ و نقيض الاخص اعّم .\r\n\r\n","description":"","footnote":"","page_name":" 162 ","page_number":162},
  {"content":"\r\n\r\n3 . برهان : باز هم به صورت قياس استثنايى مىگوييم :\r\nاگر ميان لا حيوان و لا انسان از نسب اربع عموم و خصوص مطلق به شكل خاص مذكور نباشد ؛ لازم مىشود يكى از چهار نسبت ديگر ، وجود داشته باشد ( تباين كلّى ، عموم من‌وجه ، تساوى و عموم مطلق لكن به اين نحو كه نقيض اعّم باز هم اعّم باشد و نقيض اخصّ ، اخصّ ) و اللازم باقسامه باطل است فالملزوم مثله .\r\nبيان ملازمه : پس از حصر نسبت‌ها در چهار ، اين ملازمه ، بديهى است كه اگر عامّ و خاصّ مطلق به شكل مذكور نبود يكى از چهار احتمال ديگر ، خواهد بود .\r\nبيان ابطال لازم : امّا نسبت تساوى نيست زيرا تساوى ميان نقيضان مستلزم تساوى ميان عينان است ( چنان‌كه در نسبت تساوى بيان شد ) يعنى مستلزم اين است كه انسان و حيوان هم متساويان باشند ؛ هذا خلاف المفروض .\r\nو امّا سه نسبت ديگر : هركدام از آن‌ها كه باشد لازم مىشود كه لا حيوان مثلا بدون لا انسان صدق كند ( تباين باشد واضح است ، چون هر مباينى بدون مباين ديگر صادق است ، عامين من‌وجه هم باشند ، واضح است ؛ چون مادّه افتراق دارند و عامّ و خاصّ مطلق هم باشند به اين نحو كه نقيض اعّم باز اعّم باشد روشن است كه اعّم در موردى بدون اخصّ صدق مىكند فيلزم صدق لا حيوان بدون لا انسان ) و اگر لا حيوان بدون لا انسان نقيضان هستند و ارتفاع نقيضان محال است ، پس اگر بر چيزى لا انسان صدق نكرد ، انسان صادق است و معناى صدق انسان با لا حيوان اين است كه در موردى ج يعنى ، انسان بدون ب يعنى حيوان صدق كند ؛ چون بالا ب يعنى لا حيوان صدق كرده ، اجتماع نقيضان محال است و اگر انسان بدون حيوان صدق كند ، اين ، خلاف مفروض است ؛ چون مفروض اين شد كه انسان اخصّ از حيوان است و قانون اين است كه هر جا اخصّ صدق كرد اعّم هم صادق است در نتيجه لازم به همه چهار احتمالش باطل شد فالملزوم مثله يعنى اين‌كه نسبت دو نقيض انسان و حيوان ، عامّ و خاصّ مطلق به شكل مذكور نباشد ؛ باطل مىشود ، پس بودن نسبت به اين شكل ثابت مىگردد و هذا هو المطلوب .\r\n3 . يكى از نسب اربع نسبت عموم و خصوص من‌وجه بود ، يعنى اين‌كه دو مفهوم كلّى هركدام بر بعض افراد يكديگر صادق بودند و بر بعضى خير ، مانند انسان و ابيض يا طير و اسود و با يك موجبهء جزئيه و دو سالبهء جزئيه به آن اشاره مىشد كه :\r\n\r\n","description":"","footnote":"","page_name":" 163 ","page_number":163},
  {"content":"\r\n\r\nبعض الانسان ابيض يا بعض ما صدق عليه الانسان صدق عليه الابيض و بعض ما صدق عليه الانسان لم يصدق عليه الابيض ( سياهپوستان ) و بعض ما صدق عليه الابيض لا يصدق عليه الانسان ( برف ، عاج ، كاغذ ) .\r\nحال نسبت ميان دو نقيض اين دو مفهوم كلّى عبارت است از تباين جزيى .\r\nبيان ذلك : براى آشنايى با تباين جزيى چند سؤال مطرح مىشود :\r\nسؤال اوّل : تباين جزيى چيست ؟\r\nجواب : تباين جزيى عبارت است از : عدم اجتماع دو مفهوم كلّى در بعض موارد و به عبارت ديگر : تباين جزيى يعنى تباين في الجملة و معناى في الجمله اين است كه : اى مع قطع النظر از اين‌كه اين تباين تنها و تنها در بعضى افراد و مصاديق باشد و در بعضى ديگر مشترك باشد و يا اين‌كه تباين در تمام افراد دو كلّى و تباين كلّى باشد .\r\nسؤال دوم : آيا تباين جزيى ، قسم پنجمى از نسبت است ؟\r\nجواب : خير بلكه تباين جزيى يك عنوان كلّى مشير است و توسّط آن به دو قسم از چهار قسم نسب اربع اشاره مىشود :\r\n1 . تباين كلّى . 2 . عموم و خصوص من‌وجه ؛ زيرا در اعمّ و اخصّ من‌وجه اين معنا هست ، يعنى تباين جزيى و في الجمله دارد زيرا كه در بعض موارد به‌طور قطع هر كدام بدون ديگرى صادق هستند و آن ماده‌هاى افتراق است و در متباينان هم اين معنا صدق مىكند ، زيرا كه وقتى دو مفهوم كلّى در تمام افراد با يكديگر تباين داشتن هيچ كدام بر افراد ديگرى صادق نبود ، روش اولى در بعض افراد هم باهم تباين دارند و تصادق ندارند و خوب مىدانيم كه اثبات شيئى نفى ماعدا نمىكند و نفى شيئى اثبات ماعدا نمىكند ؛ يعنى مفهوم كلام مذكور اين نيست كه : ففى بعض الموارد تصادق دارد .\r\nخير اعّم است از تصادق داشتن و نداشتن ، با اين محاسبه نسبت تباين جزيى يك نسبت پنجمى نبوده بلكه عنوان مشير است به دو نسبت از نسب اربع .\r\nسؤال سوم : شما در بيان نسبت‌ها بين دو نقيض متساويان فرموديد : تساوى كلّى است و هكذا نسبت دو نقيض اعّم و اخصّ مطلق را گفتى ، عموم و خصوص مطلق است ، ولى برعكس عينان ، حال چرا در مورد نسبت ميان دو نقيض دو مفهوم كلّى اعّم و اخصّ من‌وجه به‌طور صريح نگفتيد ، نسبت‌ها عموم و خصوص من‌وجه است با تباين كلّى است ؟ چرا صحبت از تباين جزيى كرديد كه متوهّمى توهّم كند كه اين نسبت\r\n\r\n","description":"","footnote":"","page_name":" 164 ","page_number":164},
  {"content":"\r\n\r\nپنجمى است ؟\r\nجواب : قواعد عقلى بر خلاف قوانين اجتماعى و اعتبارى هستند زيرا كه قواعد اجتماعى نوعا استثناءبردار هست كه به فرض اگر در هزار مورد اين قانون صادق باشد ؛ در يك مورد ممكن است ، صادق نباشد ، قوانين شرعى نوعا از اين قبيل است ، قواعد عقلانى كه براى ادارهء جوامع بشرى تدوين مىشود نوعا مبتلا به تخصيص و تبصره هستند تا آن‌جا كه ضرب المثل گرديده : ما من عامّ الّا و قد خص يعنى هر قانون كلّى يك يا چند تبصره هم دارد . . . ، ولى قواعد عقلى فراتر از زمان و مكان و خصوصيّت‌ها است و تخصيص‌بردار نيست مثلا استحالهء اجتماع و ارتفاع نقيضان استثناءبردار نيست و قواعد منطقى از اين قبيل است ؛ يعنى ، يك سلسله قوانين كلّيّه است با حفظ اين مقدمه مىگوييم :\r\nنسبت ما بين دو نقيض دو مفهوم كلّىاى كه ميان خود آن دو عموم و خصوص من‌وجه باشد ، گاهى نسبت دو نقيض آن دو هم عموم و خصوص من‌وجه است ؛ نظير انسان و ابيض كه نقيض آن دو عبارت است از لا انسان و لا ابيض و يا به حسب مثال مصنف طير و اسود كه نقيض آن دو لا طير و لا اسود است ، و مىتوان با يك موجبهء جزئيه و دو سالبهء جزئيه به آن اشاره كرد اين‌كه : بعض اللاطير لا اسود مثل جامه سفيد و برف و كاغذ كه هم لا طيرند و هم لا اسود . و بعض اللاطير ليس بلا اسود يعنى بعضى از لا طيرها لا اسود نيستند ، بلكه اسوداند مثل زغال و بعض اللااسود و بعض ليس بلاطير ، بعضى از لا اسودها لا طير نيستند بلكه طيرند مثل كبوتر سفيد كه طير لا اسود است . يا در مثال مشهور مىگوييم : بعض اللاانسان لا ابيض مثل زغال ، و بعض اللاانسان ليس بلا ابيض بل ابيض مثل قرطاس ، و بعض اللاابيض ليس بلا انسان بل انسان ، مثل انسان‌هاى سياهپوست ، زردپوست ، سرخپوست و . . . ، و گاهى نسبت ميان دو نقيض آن دو تباين كلّى است نظير حيوان و لا انسان كه ميان آن دو عموم من‌وجه است ؛ زيرا كه بعض الحيوان لا انسان كالفرس ، بعض الحيوان ليس بلا انسان بل هو انسان مثل خود انسان ، و بعض اللاانسان ليس به حيوان بل شجر او حجر ولى نسبت ميان دو نقيض آن‌ها ، يعنى لا حيوان و انسان تباين كلّى است و با دو سالبهء كلّيّه به آن اشاره مىشود اين‌كه لا شيئى من الانسان بلا حيوان و لا شيئى من اللاحيوان به انسان يعنى ، هيچ كدام بر هيچ فردى از افراد ديگرى صادق نيستند . حال اگر از اوّل مىگفتيم نسبت ميان دو نقيض اعّم\r\n\r\n","description":"","footnote":"","page_name":" 165 ","page_number":165},
  {"content":"\r\n\r\nو اخصّ من‌وجه عبارت است از عمم و خصوص من‌وجه ، اين قاعدهء عقلى منطقى كلّيّت نداشت ؛ زيرا كه في بعض الموارد مادّه ، نقض پيدا مىكرد ، مثل حيوان و لا انسان كه بيان شد و اگر از اوّل مىگفتيم نسبت ما بين دو نقيض اعّم و اخصّ من‌وجه ، تباين كلّى است ؛ باز كلّيّت نداشت و در بعض موارد مادّه نقض پيدا مىكرد [ در دو مثال مذكور طير و اسود - انسان و ابيض 
  ] از اين‌رو براى حفظ كلّيّت قانون از اوّل ، منطقى مىگويد :\r\nنسبت‌ها ميان دو نقيض دو كلّى اعّم و اخصّ من‌وجه عبارت است از تباين جزيى ( و م به تعبير بهتر تباين في الجمله ) تا شامل همهء موارد عامين من‌وجه بشود .\r\nو امّا برهان مطلب : به چه دليل نسبت ميان نقيضى العامين من‌وجه ، تباين جزيى است ؟ برهان ما همان روش دورانم و ترديد است ، كه در دو نسبت تساوى و عموم خصوص مطلق هم ذكر شد و آن سه مرحله دارد :\r\n1 - مفروض : مفروض ما اين است كه ميان انسان و ابيض ، عموم من‌وجه است .\r\n2 - مدّعا : مدّعاى ما اين است كه ميان دو نقيض آن دو ، تباين جزيى است .\r\n3 - برهان اين است كه : اگر ميان دو نقيض اعّم و اخصّ من‌وجه ، تباين جزيى نباشد ، لازمه‌اش اين است كه يكى از چهار نسبت بالخصوص بين آن دو باشد ( با تساوى كلّى - يا عموم و خصوص مطلق ، يا خصوص عموم من‌وجه ، يا خصوص تباين كلّى ) و اللازم باقسامه الاربعة باطل و فاسد فالملزوم مثله .\r\nبيان ملازمه : پس از حصر عقلى نسبت‌ها در چهار نوع ، ملازمه واضح است كه از اين چهار خارج نيست . . .\r\nبيان ابطال لازم : اگر نسبت ما بين دو نقيض انسان و ابيض ( لا انسان و لا ابيض ) تساوى كلّى باشد ، لازمه‌اش آن است كه ميان خود آن دو هم نسبت تساوى باشد و م هذا خلف چون مفروض اين است كه ميان انسان و ابيض ، عموم و خصوص من‌وجه است .\r\nو اگر نسبت ما بين دو نقيض انسان و ابيض عموم و خصوص مطلق باشد لازمه‌اش اين است كه نسبت ما بين خود آن دو كلّى هم عموم و خصوص مطلق باشد و لكن برعكس و هذا ايضا خلف اى خلاف المفروض كه مفروض اين است كه ميان خود دو كلّى انسان و ابيض عموم من‌وجه است نه عموم مطلق و اگر نسبت ميان دو نقيض انسان و ابيض خصوص عموم و خصوص من‌وجه باشد ؛ لازم مىشود در بعضى موارد صدق نكند ، در مثل حيوان و لا انسان كه ذكر شد و در نتيجه ، قاعده منطقى درهم شكسته\r\n\r\n","description":"","footnote":"","page_name":" 166 ","page_number":166},
  {"content":"\r\n\r\nشود .\r\nو اگر نسبت ميان دو نقيض اعمّ و اخصّ من‌وجه خصوص ، تباين كلّى باشد لازم مىشود ، در مثل انسان و ابيض مكادّه نقض پيدا كند و اللازم باطل .\r\nفتعيّن اين‌كه ميان دو نقيض ، تباين جزيى باشد ، تا همهء موارد را شامل شود و مادّه نقض پيدا نكند [ ضمنا به حيوان و لا انسان مثال زديم ، تا كسى توهّم نكند كه از اين دو يكى عين و ديگرى نقيض است ؛ خير دو كلّى را كه محاسبه مىكنيم ، گاهى هردو بدون حرف سلب است ، كالانسان و الناطق ، نقيض آن دو لا انسان و لا ناطق است و يا هردو با حرف سلب هستند ، مثل لا انسان و لا ناطق كه نقيض آن دو ناطق كه نقيض آن دو ناطق و انسان است ؛ زيرا كه نقيض كلّ شيئى رفعه و يا هردو در عين بدون نحرف سلب و ديگرى مع السلب است ؛ مثل حيوان و لا انسان كه نقيض آن دو مىشود ( لا حيوان و انسان ) فثبت المطلوب ، يعنى نسبت ميان دو نقيض عامين من‌وجه . 
  ]\r\n4 - يكى از نسب اربع ، نسبت تباين بود و آن ميان دو مفهوم كلّىاى بود كه از هر جهت از يكديگر جدا بود ، با يكديگر تباين كلّى داشته باشند ؛ مثل انسان و شجر امّا نسبت ميان دو نقيض اين دو مفهوم كلّى هم ، عبارت است از تبانى جزيى ؛ آن‌گاه همان سه سؤال قبل تكرار مىشد كه در رابطه با عامين من‌وجه بود :\r\n1 - ما معنى التباين الجزيى ؟ به تفسيل جواب داديم .\r\n2 - آيا تباين جزيى نسبت پنجگانه‌اى است يا نه ؟ به تفصيل بيان شد .\r\n3 - چرا گفته‌اند نسبت ميان نقيضان متباينان به تباين كلّى ، تباين جزيى است و نگفته‌اند : تباين كلّى يا عموم من‌وجه ؟ اين ار نيز با ذكر يك مقدّمه جواب داديم . و برهان اثبات اين مطلب عين همان برهان است ، تنها تعبيرها فرق دارد كه به جاى نسبت ما بين دو نقيض عامين من‌وجه ، مىگوييم ؛ نسبت ما بين دو نقيض متباينان و مثال‌ها نيز فرق دارد ، زيرا گاهى دو كلّى متباينان هستند و نقيض آن دو نيز متباين به تباين كلّى ، مانند موجود و معدوم : لا شيئى من الموجود بمعدوم ، و لا شيئى من المعدوم بمومجود نقيض آن دو نيز كه لا موجود و لا معدوم باشد ، تباين كلّى دارند اى لا شيئى من اللاموجود بلا معدوم بل معدوم ، و لا شيئى من اللامعدوم بلا موجود اى موجود . گاهى نقيض آن دو منتسب به نسبت عموم و خصوص من‌وجه هستند مانند انسان و حجر كه لا شيئى من الانسان بحجر و لا شيئى من الحجر به انسان ولى نقيض آن دو مىشود لا انسان\r\n\r\n","description":"","footnote":"","page_name":" 167 ","page_number":167},
  {"content":"\r\n\r\nو لا حجر و مىگوييم : بعض اللاانسان لا حجر مثل فرس و بقر و بعض اللاانسان ليس بلا حجر اى حجر ، و بعض اللاحجر ليس بلا انسان اى انسان پس وجه تعبير به تباين جزيى براى اين است كه هردو دسته موارد را شامل شود و منحصر به بعضى موارد دون بعض نباشد .\r\n\r\nالخلاصه :\r\nنسبت ميان خود دو مفهوم كلّى يا عينان ، يكى از نسبت‌هاى اربع است :\r\n1 - تساوى كلّى 2 - عموم و خصوص من‌وجه 3 - تباين كلّى 4 - عموم و خصوص مطلق نسبت ميان دو نقيض آن‌ها ، عبارتند از تساوى در متساويان ، تباين جزيى در عموم من‌وجه و تباين كلّى ، عموم و خصوص مطلق در عموم و خصوص مطلق و لكن برعكس يعنى نقيض الاخصّ اعّم و نقيض الاعّم اخصّ .\r\n\r\nتمرينات :\r\nجواب تمرين الف :\r\n1 - ميان خود كاتب و قارى عموم و خصوص مطلق است و قارى اعّم مطلق است ؛ زيرا هر كاتبى قارى هست ، ولى هر قارى كاتب نيست و نقيض آن دو نيز عموم و خصوص مطلق است ؛ يعنى هر لا قاريى لا كاتب است و بعض لا كاتب‌ها لا قارى نيستند .\r\n2 - ميان خود شاعر و كاتب عموم من‌وجه است و ميان نقيض آن دو تباين نيستند .\r\n3 - ميان شجاع و كريم عموم من‌وجه است و نقيض آن دو متباينان به تباين جزيى .\r\n4 - ميان سيف و صارم ( شمشير برنده ) عموم و خصوص مطلق است ، نقيضا هما كذلك بالعكس .\r\n5 - ميان مايع و آب عموم و خصوص مطلق است و نقيض آن دو نيز چنين‌اند و برعكس .\r\n6 - مشترك و مترادف : ميان آن دو عموم و خصوص من‌وجه است و ميان نقيض آن دو تباين جزيى است .\r\n7 - سواد و حلاوت ميان خود آن دو تباين كلّى است و نقيض آن دو تباين جزيى دارند .\r\n\r\n","description":"","footnote":"","page_name":" 168 ","page_number":168},
  {"content":"\r\n\r\n8 - اسود و حلو : ميان خود آن دو عموم من‌وجه است و نقيض آن دو تباين جزيى دارند .\r\n9 - نائم و جالس : بين آن دو عموم من‌وجه است و نقيضاهما تباين جزيى دارند .\r\n10 - لفظ و كلام : بين آن دو عموم و خصوص مطلق است و نقيض آن دو كذلك و لكن بالعكس .\r\nجواب تمرين ب : اگرچه مرحوم مظفّر با رمز به نسبت‌ها اشاره كردن از قبيل : - ، ) ، ( ، * ، / / و نيز با رمز به دو طرف نسبت اشاره كرده‌اند از قبيل : ب و ح ، لا ب و لا ح ولى در جاى خود ما هركدام را كه بيان مىكرديم از اسم انسان - جى . تم - لا انسان لا حيوان استفاده كرديم تا مطلب آسان‌تر به ذهن آيد و از اين‌رو با مراجعه به خود براهين جواب اين تمرين روشن مىشود .\r\nجواب تمرين ج : دو مثال براى تساوى كلّى : فرس و صاهل ، حيوان و حساس متحرك بالارادة ، دو مثال براى عموم و خصوص مطلق : جسم و جوهر ، جوهر و ممكن الوجود ، دو مثال : براى عموم و خصوص من‌وجه ، پارچه و سفيدى ، سفيدى و شيرينى دو مثال براى تباين كلّى : عمى و بصر ، جماد و نبات و . . .\r\n\r\n","description":"","footnote":"","page_name":" 169 ","page_number":169},
  {"content":"\r\n\r\n\r\nكليات خمس\r\nيكى از مباحث مهمّ موضوع كلّى و يكى از تقسيم‌هاى « كلّى » كه به عنوان مقدمه‌اى براى مبحث معرّف ذكر مىشود ؛ همين بحث كليّات خمس يا به اصطلاح يونانى ايساغوجى است ، قبل از ورود در بحث ، مقدّمه‌اى مىآوريم : در منطق منظومهء مرحوم حاجى سبزوارى ص 6 و 7 مىخوانيم :\r\nشيخ الرئيس ، ابن سينا در پايان منطق شفاء چنين آورده :\r\nقال ارسطو انّا ما ورثنا عمن تقدمنا فى الاقيسة الّا ضوابط غير مفصّله و امّا تفصيلها و افراد كل قياس بشروطه و ضرويه و تميز المتتج عن العقيم الى غير ذلك من الاحكام فهو ما مر قد كددنا ( به رنج انداختيم ) فيه انفسنا و اسهرنا ( بيدار خوابى ) اعيننا حتى استقام على هذا الامر فان وقع لاحد ممن ياتى بعد نافيه زيادة او اصلاح فليصلحه او خلل فليسّده ( پس جناب ارسطو كه مؤلف و مدون منطقى است خود معترف است احيانا ممكن است نواقص و خللهايى در منطق او باشد كه آيندگان بايد در راه حل و رفع آ اشكالات و پر كردن خلاءها بكوشند ) سپس شيخ الرئيس فرموده : انظروا معاشر المتعلمين هل اتى احد بعده زاد عليه او اظهر فيه تصورا او اخذ عليه مأخذا مع طول المدة و بعد العهد بل كان ما ذكره هو التام الكامل و الميزان الصحصح و الحق الصريح .\r\n( پس ابن سينا بعد از هزار و چند صد سال ، از زمان ارسطو با همهء وسعت تحقيق‌ها كه او را پدر منطق خوانده‌اند ؛ در منطق عظيم شفاء ، اعتراف كرده كه هنوز كسى نيامده كه بر منطق ارسطو چيز قابل توجّهى را بيافزايد ) ولى با همهء اين‌ها بايد گفت ، در مواردى تغييرها و اصلاها ازدياد وجود داشته است ؛ كه ذيلا به چند نمونه از آن‌ها اشاره مىشود :\r\nالف : در منطق ارسطو و در تعليم اوّل تنها سخن از قضاياى حمليّه ، مطرح بوده و بعدها عدّه‌اى به نام « رواقيون » پيدا شدند كه قضاياى شرطيه را بر آن افزودند .\r\nب : در منطق ارسطو در موضوع قياسات اقترانى حملى ، تنها شكل اوّل و دوّم و سوّم مطرح بوده و شكل چهارم را فيلسوفى به‌نام « جالينوس » بر آشكال منطقى اضافه كرده ، به‌نام خود او ، مشهور گرديده است ( شكل جالينوسى ) .\r\nج : از شيخ اشراق بيان مىشود كه وى ، جميع قضايا را در يك قضيه منحصر\r\n\r\n","description":"","footnote":"","page_name":" 170 ","page_number":170},
  {"content":"\r\n\r\nنموده و آن ضرورت و قضاياى دائمهء مطلقه ، مطلقهء عامه ، ممكنه را كه خواهد آمد ، قبول ندارد و به گفتهء حاجى سبزوارى در منطق منظومه :\r\n الشيخ الاشراقى ذو الفطانة * قضية قصّر في البتّانه \r\nد : قبل از صدر المتألهين در مورد تناقض ، هشت وحدت ، شرط مىدانستند كه در موضوع خود خواهد آمد ؛ ولى مرحوم صدر الدين ، وحدت نهمى را به‌نام وحدت حمل افزود كه بايد هردو قضيه به حمل اولى يا حمل شايع باشد . . . كما سيأتى .\r\nه : از جمله مباحثى كه در تعليم اوّل ارسطو نبوده و بعدها افزوده شده مبحث كلّيات خمس است ، كه يك بحث فلسفى دقيق است و در موضوع جواهر و اعراض فلسفه مطرح است و گويند دانشمندى به‌نام « فرفوريوس » آن را در منطق افزوده و نامش را « ايساغوجى » گذاشته ، يعنى مدخل و مقدّمه‌اى بر بحث معرّف ، با حفظ اين مقدّمه وارد بحث مىشويم :\r\nدر مبحث نسب اربع ، دو مفهوم كلّى را با يكديگر مقايسه مىكرديم و چهار نسبت بين آن دو به‌وجود آمد ؛ ولى در مبحث كليّات خمس ، يك مفهوم كلّى را با افراد و مصاديق خودش مقايسه مىكنيم و اين بحث را به دو بيان عرضه مىداريم :\r\n1 - بيان اجمالى 2 - بيان تفصيلى .\r\nامّا بين اجمالى : به‌طور كلّى هنگامى كه ما يك مفهوم كلّى را با افراد و مصاديقش ( جزئياتى كه موضوع قرار مىگيرند و اين كلّى بر آن‌ها حمل مىشود ) مىسنجيم از دو حال خارج نيست ؛ يا اين كلّى ، ذاتى افراد و مصاديق خود است و يا عرضى و خارج از ذات ، آن‌جا كه ذاتى باشد يا تمام ذات و ماهيّت و حقيقت و جوهر افراد خود را تشكيل مىدهد ، نامش نوع است ؛ مانند انسان كه تمام ماهيّت زيد و عمرو بكر مىباشد و يا جزء ماهيّت افرادش مىباشد ، كه آن هم دو قسم مىشود زيرا كه يا جزء مشترك ميان اين ماهيّت و ماهيات ديگر است كه از آن تعبير به جنس مىشود ؛ مانند حيوان نسبت به انسان و فرس و يا جزء مختص به همين ماهيّت است و در ماهيات ديگر يافت نمىشود ، نامش فصل است ، مانند ناطق نسبت به انسان و آن‌جا كه عرضى است ، مختص به يك ماهيّت و از عوارض مختص آن است ، عرض خاصّه ناميده مىشود ، مانند علم - كتابت ، ضحك كه از عوارض انسان است و يا عرضى است كه مختص يك ماهيّت نيست بلكه ميان ماهيّت‌هاى گوناگون ، مشترك است و بر حقايق مختلف ، عارض\r\n\r\n","description":"","footnote":"","page_name":" 171 ","page_number":171},
  {"content":"\r\n\r\nمىشود ، نامش عرض عام است مثل ماشى - متحرك ، آكل - شارب ، نائم و . . .\r\nو امّا بيان تفصيلى : به‌طور كلّى در لغت عرب با يازده كلمه سؤال مىشود از قبيل :\r\nمن - ما ، اىّ ، هل - لم - متى - اين - كيف و . . . كه تفصيل آن در اوّل مبحث معرّف ، خواهد آمد ، ضمنا هركدام از ما و هل و لم دو قسم دارند كه در آن‌جا تبيين خواهد شد و فعلا در باب كليّات خمس با سه كلمه سروكار داريم :\r\n1 - من 2 - ماى حقيقى ( در مقابل ماء شارحه كه خواهد آمد ) 3 - اىّ و براى تشريح نوع و جنس و فصل ، چهار مرحله سؤال مطرح است كه با شناخت جواب‌هاى آن‌ها اين سه قسم ذاتى را خواهيم شناخت .\r\nمرحلهء اوّل : گاهى به‌واسطهء « من » و گاهى توسّط « ما » سؤال مىشود في المثل گاه كسى از شما مىپرسد : من هذا ؟ يا من هو ؟ و گاهى مىپرسد : ما هذا ؟ يا ما هو ؟ حال ميان اين دو سؤال فرق واضحى است و آن اين‌كه : به‌واسطهء من هذا سؤال از هويّت شخصى و مشخصات فردى مسؤول عنه است ، مثلا فرض كنيد : در مجلسى نشسته‌ايد ، ناگهان شخصى وارد مىشود و همهء اهل مجلس به احترام او از جاى برمىخيزند و او احترام كرده ، در صدر مجلس جاى مىدهند شخصى كه كار شما نشسته تازه وارد است و شخص قادم را نمىشناسد از اين‌رو ، اين همه تعظيم و تكريم براى او شگفت‌آور بومده ، از شما مىپرسد : من هذا ؟ يعنى اين شخص كيست كه اين‌همه احترام دارد ( از من هذا در فارسى به كيست اين ، تعبير مىشود و سخن از كيستى فرد است ) حال در اين جا اگر شما در جواب بگوييد : انسان است ، حيوان ناطق است و . . . جوابتان خنده‌دار خواهد بود ؛ زيرا كه سؤال‌كننده خود مىداند كه او انسان است ، نه فرس - بقر هنگام ورود او به مجلس به چشم خود ديد كه او هم ، مثل خودش انسان است و به اين وسيله جواب سؤال داده نشد ؛ چون سؤال از مميّزهاى فردى است و انسان ، مميّز نيست ، چون ميان او و همهء افراد انسان مشترك است از اين‌رو بايد جواب ديگرى دهد و از سؤال‌كننده رفع ابهام و حيرت كند .\r\nمثلا بگويد : اين آقا ، آقازادهء فلان عالم و آيت اللّه و مرجع تقليد است ، آقازادهء فلان مسؤول مملكتى است ، آقازادهء امام است .\r\nيا مثلا بگويد : اين آقا پدر فلان شهيد است ، پدر فلان عالم است .\r\nيا بگويد : اين آقا نويسندهء فلان كتاب ارزشمند است ؛ مثلا صاحب كتاب الغدير\r\n\r\n","description":"","footnote":"","page_name":" 172 ","page_number":172},
  {"content":"\r\n\r\nاست و صاحب كتاب الميزان است ، صاحب جاهر الكلام است .\r\nيا بگويد : اين آقا دارندهء فلان شغل و پست و مقام و مسؤوليّت است ، مثلا وزير كشور است ، استاندار است ، فرماندار است .\r\nيا بگويد : وى دارندهء - فلان صفت است ؛ يعنى ، خود مثلا عالم و دانشمند است يا آدم باتقوايى است يا معلول و مجروح جنگى است .\r\nيا برعكس ، يعنى فردى در مجلس نشسته ، مىبيند كسى وارد شد و همگان چره درهم كشيدند و صورت از او برگردانيدند و هيچ كس به او جاى نداد و خلاصه همگان به او بىمهرى كردند ، براى آن فرد سؤال ايجاد مىشود كه مگر اين شخص چه كرده ؟\r\nچه كاره است ؟ از اين‌رو از بغل دستى خود مىپرسد : من هذا ؟ يعنى اين كيست ؟ در جواب اگر بشنود كه : او انسان است خنده مىكند به ، زيرا كه اين جواب ، متناسب با سؤال او نيست پس بايد يكى از ويژگىهاى بارز او را به زبان آورد كه او را قانع سازد .\r\nمثلا بگويد : وى ضد انقلاب است ، ساواكى است ، فاسق و فاجر است ، نويسندهء كتاب آيه‌هاى شيطانى است ، در دستگاه طاغوت تيمسار است و . . .\r\nتشبيه : جواب سؤال مذكور شبيه معلوماتى است كه در شناسنامه فردى هر شخص مانند : نام وى ، نام پدر ، نام مادر ، مكمان و زمان ولادت ، نام همسر و فرزندان او و تاريخ وفات او و بعد هم باطل شدن شناسنامه‌اش ثبت مىشود .\r\nو امّا به‌واسطهء ما هذا سؤال از ماهيّت و حقيقت و جوهر يك شيئى است و اصولا كلمهء ماهيّت ، مصدر جعلى ماهو است و غرض شناخت مشخصات و عوارض فردى نيست بلكه غرض شناخت حقيقت و ماهيّت او است ، كه در آن ماهيّت با افراد نوع خود مشترك است و مىخواهيم به اين وسيله ماهيّت او را از ميان انواع و اقسام ماهيّت‌هاى ديگر شناسايى كنيم ؛ نه اين كمه غرض شناسيايى شخص او از ميان اشخاص باشد و چون سؤال ، از تمام ماهيّت يك شيئى است ، بايد جواب هم متناسب با سؤال باشد ، يعنى متضمّن كمال و تمام حقيقت شيئى مورد سؤال باشد ؛ پس اگر پرسيده : ما زيد ؟ بايد بگوييم : زيد انسان ، نه اين‌كه بگوييم : ابن فلان ، اب فلان ، صاحب الصنعة الكذائيه و . . . كه هيچ كدام از اين‌ها داخل در ذات و ماهيّت او نيست ؛ ماهيّت او همان انسان است و بس » حال نام اين جواب از ماهيّت را ، در اصطلاح منطق و فلسفه نوع مىگذارد و نوع ، قسم اوّل از اقسام كليّات خمس است و تعريف آن ذيلا خواهد آمد .\r\n\r\n","description":"","footnote":"","page_name":" 173 ","page_number":173},
  {"content":"\r\n\r\nمرحلهء دوم : گاهى به‌واسطهء ماى حقيقى ، از ماهيّت و حقيقت جزئيات متفقة الماهيّة پرسيده مىشود ، مثلا مىپرسيم : زيد و عمرو و بكر ما هم ؟ يا ماهى ؟ يا مىپرسيم : هذا الفرس و ذاك الفرس و . . . ما هم ؟ يا ماهى ؟ و گاهى هم سؤال از حقيقت و ماهيّت جزئيات مختلفة الحقايق مىشود ؛ مثلا مىپرسيم : زيد و عمرو و خالد ( همه از يك حقيقت‌اند ) و هذا الفرس و هذا الاسد و . . . ماهى ؟ آيا ميان دو سؤال فرق است ؟\r\nآرى ، اگرچه هردو در اين جهت مشتركند ، كه سؤال از ماهيّت جزئيات است اين گونه كه سؤال اوّل ، از ماهيّت و حقيقت جزئيات و افرادى است كه در اصل ماهيّت متفق و مشتركند و تنها در تعداد و مشخصات فرد فرق دارند كه مثلا دو فرد يا سه فرد يا ده فرد ، از افراد يك ماهيّت هستند و ما به دنبال شناسيايى آن ماهيّت هستيم . سؤال دوم از حقيقت و جوهر جزئياتى است كه هم از لحاظ ماهيّت و هم به حسب عدد ، مختلف و متعدد و متفاوت هستند . زيرا كه زيد و عمرو و خالد از يك ماهيّت و هذا الفرس از ماهيّتى و هذا الاسد ، از ماهيّت ديگر است ؛ آن‌گاه جواب سؤال اوّل بايد متناسب با سؤال باشد ، يعنى ، با تمام حقيقت مشترك ميان زيد و عمرو و بكر پاسخ داده شود و آن تمام حقيقت مشترك عبارت است از انسان كه نامش را نوع گذاشتيم ، پس نوع در جواب دو سؤال واقع مىشود : يكى در جواب سؤال از ماهيّت و حقيقت يك جزيى مثل ما زيد ؟ انسان‌ها . و ديگرى در جواب سؤال از افراد مختلفه‌اى كه متفقة الماهيّة باشند مثل : ما زيد و بكر و خالد ؟ انسان‌ها . كه انسان حاوى تمام اجناس و فصول آن‌ها است ؛ جواب سؤال دوم هم بايد متناسب با سؤال ، جواب از تمام حقيقت مشترك ميان آن جزئيات باشد و آن تمام حقيقت مشترك حيوان است و اگر اضافه بر آنچه ، مجموع ذاتيات مشترك باشد ، ايراد كنند مانند ناطق كه ذاتى خاص به انسان است و صاهل ( بانك اسبان ) كه ذاتى خاص بفرس است ، سخنى فضله غير جواب به جواب اضافه كرده‌اند براى آن‌كه سؤال از آن مجموع ، يك سؤال فرض كرده‌ايم و جواب يك سؤال ، يك جواب مىتواند باشد .\r\nآرى ، اگر سؤال‌كننده گفته بود : انسان چيست ؟ فرس چيست ؟ زيد چيست ؟ اى فرس چيست ؟ بايد جواب به ذاتى خاص مسؤول عنه باشد كه : حيوان ناطق ، حيوان صاهل ، حيوان خائر - حيوان مفترس ، حيوان ناهق ، حيوان لاهث و . . . ولى نه چنين است .\r\n\r\n","description":"","footnote":"","page_name":" 174 ","page_number":174},
  {"content":"\r\n\r\nحال اين‌كه فرمود : كمال الحقيقة المشتركه ، براى اين است كه جزئيات مذكور در امورى چند شريكند كه هيچ كدام از آن‌ها تمام مشترك نيست ؛ مثلا همه جوهرند ولى تمام مشترك بين آن‌ها جوهر نيست ؟ همچنين در جسميت ، نامى بودن و . . . ولى حيوان كمال حقيقت مشترك است كه حاوى تمام آن‌ها هست ، زيرا كه مفهوم حيوان را اگر كالبدشكافى و تجزيه و تحليل ذهنى كنيم ، عبارت است از جوهر - جسم - نامى - حساس - متحرك بااراده و اگر اين مجموعه را جمع كنيم ؟ حيوان مىشود و به گفتهء خواجه طوسى در اساس الاقتباس ص 24 :\r\nو چون مسؤول عنه ، چيزها بسيار مختلف الحقايق بود ، مانند انسان و فرس جواب به تمامى ذاتياتى بود كه ميان ايشان مشترك بود ، و آن حيوان است در اين صورت ، چه ار بر قسمتى از آن ذاتيات اقتصار كنند ؛ مثلا بر جسم نامى ، و باقى ذاتيات مانند حساس و متحرك باارادهء زياد نكنند ، جواب سؤال به تمامى نگفته باشند ؛ چ سؤال از كمال حقيقت مسؤول‌عنه بوده است و اين سخن ، نه كمال حقيقت است بل بهرى ، پس اين جواب ، نه نفس جواب ماهو است ، بل ، داخل در جواب ماهو است .\r\nبا اين بيانات مىتوانيم نوع و جنس را كه هردو در جواب ما هو واقع مىشوند ، اين گونه تعريف كنيم :\r\nنوع عبارت است از تمام حقيقت مشترك جزئيات و مصاديقى كه از حيث ماهيّت متّحد و تنها از لحاظ عدد اختلاف دارند و در جواب ما هو واقع مىشود ، يعنى هنگامى كه به وسيلهء ما هو از ماهيّت آن جزئيات متعدد و متكثر پرسيده مىشود اين جواب مىآيد ، مثل زيد و بكر و خالد ماهى ؟ جواب : انسان .\r\nجنس عبارت است از تمام حقيقت مشتكر ميان جزئياتى كه هم از لحاظ عدد متكثّرند ، هم از لحاظ ماهيّت و حقيقت و هنگامى كه از ماهيّت مشترك آن‌ها با ماهو ، سؤال مىشود جنس در جواب واقع مىشود ؛ مانند : زيد و هذا الفرس و الاسد و . . .\r\nماهى ؟ جواب : حيوان .\r\nضمنا روشن شد كه هر كجا ميان جزئيات ، تكثّر در ماهيّت است ، حتما تكثّر در افراد و عدد هم هست ؛ ولى لا عكس ، يعنى چنين نيست كه هرگاه جزئيات تكثّر عددى بود تكثّر ما هوى هم باشد ، بلكه زيد و عمرو و بكر از لحاظ عدد متكثّر ، ولى از حيث ماهيّت متّحد و يكپارچه‌اند .\r\n\r\n","description":"","footnote":"","page_name":" 175 ","page_number":175},
  {"content":"\r\n\r\nمرحلهء سوم : تا به حال توسط ما هو سؤال از امور جزئيه بود . اينك سؤال از امور كلّى است گاهى از چند امر كلّى مختلف الحقيقه سؤال مىشود مثلا مىپرسيم : الانسان و الفرس و الحمار و . . . ماهى ؟ و گاهى از يك امر كلّى سؤال مىشود ، مثلا مىپرسيم :\r\nالانسان ما هو ؟\r\nباز فرق اين دو سؤال روشن است و در جواب سؤال اوّل كه از تمام ماهيّت مشترك ميان كليّات مختلفة الافيراد است ، بايد جنس قريب آورده شود تا متناسب با سؤال باشد ؛ يعنى بگوييم : حيوان ، ضمنا روشن شد كه جنس ، هم در جواب از جزئيات مختلفة الحقايق واقع مىشود ، هم در جواب از كليّات مختلف الحقيقة و اگر در اين‌جا از جنس بعيد ياد كنيم ، جواب ناقص است ، نيز اگر فصل هريك از كليّات را بياوريم زياده‌گويى شده ، اگر سؤال شود كه مثلا : انسان چيست ؟ فرس چيست ؟ و . . .\r\nبايد ماهيّت مختص به هركدام را بياوريم امّا ليس كذلك بلكه از همه به يك سؤال پرسيده شده است . و رد جواب سؤال ثانى كه از حقيقت و ماهيّت يك كلّى است مثل انسان ، جواب درست اين است كه تمام ماهيّت او را كه مركّب از جنس و فصل است ، ذكر كنيم .\r\nمثلا بگوييم : حيوان ناطق كه عصارهء جوهر - جسم - نام - حساس - متحرك با اراده و عاقل يا مدرك للكليّات است ؛ كه از آن در مبحث معرّف با حدّ تام ياد مىشود در مقابل حدّ ناقص كه خواهد آمد و از خصوص جزء اوّل اين تعريف ، يعنى حيوان كه ما به الاشتراك ماهوى انسان با انواع حيوان‌ها است ، به جنس تعبير مىشود و از جزء ثانى كه ما به الامتياز ماهوى انسان است به فصل تعبير مىشود كه قسم سوم از اقسام كليّات خمس است .\r\nبا اين بيان‌ها روشن مىشود همان‌طورى كه جنس داخل در ذات و ماهيّت انسان است و جزء ماهيّت او را تشكيل مىدهد همچنين فصل هم جزء جوهر و ذات او است كه ناطق باشد بنابراين جنس جزء مشترك و فصل جزء مختص و مميّز جوهرى انسان از ساير حيوان‌ها است .\r\nحال در اين‌جا اين نكته باقى مانده است كدام سؤال است كه پاسخ آن فصل تنها باشد ؟ از اين‌رو مرحلهء چهارم شروع مىشود و آن اين‌كه :\r\nدر جواب سؤال به‌واسطهء به‌واسطهء اىّ شيئى هو في ذاته او جوهره ؟ فصل واقع\r\n\r\n","description":"","footnote":"","page_name":" 176 ","page_number":176},
  {"content":"\r\n\r\nمىشود ، يعنى پس از اين‌كه جنس و ماهيّت مشترك را شناسايى كرده‌ايم مثلا شبحى را از دور ديده و مىدانيم كه آن حيوانى از حيوان‌ها است پس حيوانيّت براى ما معلوم است ولى نمىدانيم كه از كام نوع حيوان‌ها است ؟ آيا از نوع انسان است ؟ يا فرس ؟ يا اسد ؟ به‌طور طبيعى اين سؤال براى ما مطرح مىشود : اىّ حيوان هو في ذاته ؟ يعنى آن حيوانى كه از دور مىبينيم كدام نوع حيوان است ؟ و چه چيز در ذات و جوهر آن دخيل است ؟ در جواب اگر انسان است بايد گفت : ناطق ، و اگر فرس است بايد گفت ، صاهل ، اگر حمار است بايد گفت ، ناهق ، و اگر بقر است خائر و اگر اسد است مفترس و اگر كلب است لاهث و . . . يا اجمالا مىدانيم كه آن شيخ جسمى از اجسام است ولى آيا از جمادها است ؟ يا نبات‌ها ؟ يا حيوان‌ها ؟ نمىشناسيم ، از اين‌رو با كلمهء « اىّ » سؤال مىكنيم : اىّ جسم هو في ذاته ؟ در جواب بايد گفت : نام اگر شجر است ، حسّاس و متحرك بالارادة اگر حيوان است و . . . پس مشخص شد كه فصل در جواب « اىّ شيئى هو في جوهره » واقع مىشود و با اين محاسبات مىتوان فصل را اين‌گونه تعريف كرد :\r\nفصل عبارت است از جزء ماهيّت لكن جزء مختص به همين ماهيّت و در جواب سؤال اىّ شيئى هو في ذاته مىآيد ، مثل الانسان اى شيئى هو في ذاته ؟ جواب : ناطق ، با سؤال از كلمهءاى شيئى بيان شد ، جنس و نوع كه در آن‌ها با ما هو سؤال مىشود و با كلمهء في ذاته ، عنوان شد . عرض خاص و عام كه در آن‌ها با اىّ از عوارض سؤال مىشود نه از ذات ، آمده . . . تا اين‌جا با سه قسم از اقسام كليّات خمس ، يعنى نوع - جنس - فصل - آشنا شديم .\r\n\r\nتقسيمات\r\nپس از اين‌كه با سه نوع از كليّات خمس يعنى نوع - جنس - فصل آشنا شديم كه به آن‌ها ذاتيات يا كليّات ذاتيه مىگويند ، اينك مىپردازيم به بيان تقسيم‌هاى آن‌ها و مجموعا چهار تقسيم براى اين سه قسم مىآورند :\r\nتقسيم اوّل : نوع در تقسيمى به دو قسم مىشود : 1 - حقيقى . 2 - اضافى .\r\nتقسيم دوم : جنس در تقسيمى سه قسم مىشود : 1 - قريب . 2 - بعيد . 3 - متوسط .\r\nتقسيم سوم : نوع اضافى در تقسيمى سه قسم مىشود : 1 - عالى . 2 - سافل . 3 - متوسط .\r\nتقسيم چهارم : فصل نيز جداگانه داراى دو تقسيم است :\r\n\r\n","description":"","footnote":"","page_name":" 177 ","page_number":177},
  {"content":"\r\n\r\nتقسيم اوّل : فصل ، يا قريب است يا بعيد .\r\nتقسيم دوم : فصل ، يا مقوم است يا مقسم .\r\nامّا تقسيم اوّل از چهار تقسيم : كلمهء نوع در اصطلاح منطقيان مشترك لفظى است ، ميان دو معنى و مقسم است براى دو قسم 1 - حقيقى 2 - اضافى ( كه البته عند الاطلاق يعنى استعمال لفظ نوع ، بدون پسوند همان اوّلى تبادر مىكند و نوع اضافى هميشه مقيد به مقيّد اضافى استعمال مىشود ) .\r\nامّا نوع حقيقى ، عبارت است از قسم اوّل از كليّات خمس كه قبلا تعريف آن با مثالش بيان شد و خلاصه اين‌كه : نوع ، عبارت است از كلّىاى كه بر افراد متفقة الماهية حمل مىشود و تمام ذات آن افراد را تشكيل مىدهد ؛ مثل انسان نسبت به زيد و عمر و . . .\r\nو امّا نوع اضافى ( يعنى نسبى كه در مقايسه و نسبت‌سنجى و بالاضافة الى الغير است ) عبارت است از هر مفهوم كلّىاى كه بالاتر از آن جنسى باشد و در مقايسه با مفهوم وسيع‌تر ، داخل در تحت آن بوده و نوعى از انواع آن باشد ، بنابراين نوع اضافى در مقايسه با جنس ما فوق خود ، نوع ؛ ناميده مىشود ؛ با قطع‌نظر از اين‌كه فى حدّ ذاته و بدون مقايسه با غير هم ذاتا جنسى از اجناس باشد كه تمام حقيقت مشترك ميان افراد مختلفة الحقيقة است و يا ذاتا نوعى از انواع باشد كه كمال الحقيقة المشتركه ميان افراد متفقة الحقايق است .\r\nمثال : خود انسان في نفسه نوع حقيقى است و تمام ذاتيات افراد خود را تشكيل مىدهد ، ولى همين انسان در مقايسه با حيوان كه جنس قريب آن است ، نوعى از انواع اضافى خواهد بود ؛ چراكه حيوان داراى انواع گوناگونى است كه يك نوع آن انسان مىباشد كه داخل در تحت حيوان است . همچنين حيوان فى حد نفسه و با قطع‌نظر از مقايسه با جنس برتر از خودش ، جنسى از اجناس است كه در تحت آن انواع گوناگون و افراد مختلفة الماهية از انسان و فرس و . . . داخل مىباشد ولى بالنسبة به جنس ما فوق خودش يعنى جسم نامى ، نوعى از انواع جسم نامى به شمار مىآيد ؛ زيرا كه جسم نامى دو نوع دارد 1 - نبات‌ها 2 - حيوان‌ها پس حيوان داخل در تحت كلّى ما فوق يعنى جسم نامى است . و همچنين جسم نامى فى حدّ نفسه از اجناس است و تمام حقيقت مشترك ميان دو نوع مختلف يعنى نبات و حيوان است كه هركدام در تحت خود ، انواع گوناگون\r\n\r\n","description":"","footnote":"","page_name":" 178 ","page_number":178},
  {"content":"\r\n\r\nدارند ولى همين جسم نامى ، در مقايسه با جسم مطلق ( جسم بدون تقييد به اين‌كه نامى باشد يا نه ) نوع اضافى محسوب مىشود ؛ زيرا كه نوعى از انواع جسم مطلق است و جسم مطلق داراى سه نوع است :\r\n1 - جمادها 2 - نبات‌ها 3 - حيوان‌ها ( البتّه على التحقيق كه حاجى سبزوارى در منظومهء منطق بيان كرده‌اند ميان جسم نامى و جسم مطلق دو مرحلهء ديگر هم هست كه يكى مرتبهء عنصريّت و ديگرى مرتبهء معدنيّت است ؛ يعنى از جسم نامى منتقل مىشويم به « ذو الصورة المعدنيه » كه معدن باشد و از آن منتقل مىشويم به « ذو الصورة العنصريه » كه عنصر باشد و از آن منتقل مىشويم به جسم مطلق ولى على المشهور از جسم نامى به جسم مطلق مىرسيم ) پس جسم نامى نوعى از انواع جسم مطلق است و نيز جسم مطلق فى حد ذاته و با قطع‌نظر از مقايسه ، جنسى از اجناس است كه در تحت آن انواع گوناگون با ماهيّت‌هاى مختلف وجود دارند ؛ ولى وقتى آن را با جوهر مقايسه مىكنيم ، مىبينيم كه جسم مطلق نوعى ، از انواع جوهر است ؛ زيرا كه جوهر داراى پنج نوع است :\r\n1 - عقل . 2 - نفس . 3 - هيولى ( ماده ) . 4 - صورت . 5 - جسم .\r\nپس جسم در برابر جوهر ، نوع اضافى است ( البتّه اين يك مثال از مقولهء جوهر بود و بعدا مثال‌هاى زيادى از مقولات عرضى خواهيم آورد ) .\r\nتبصرة : مرحوم مظفّر نسبت ما بين نوع حقيقى و اضافى را از نسب اربع بيان نكرده ، ولى اجمال قضيه اين است كه : در رابطه با بيان نسبت بين آن‌ها دو نظر موجود است .\r\n1 - متقدّمان معتقد بودند كه نسبت‌ها ، عموم و خصوص مطلق است ؛ يعنى نوع اضافى اعمّ مطلق و نوع حقيقى اخصّ مطلق است ؛ به اين دليل كه مىگفتند : هيچ نوعى از انواع حقيقى نيست ، مگر اين‌كه داخل در تحت يكى از مقولات عشر است ( بعدا اشاره‌اى به آن خواهيم داشت ) و اين مقوله‌ها را اجناس عالى مىنامند ؛ چون ما فوق آن‌ها جنسى وجود ندارد ، آن‌گاه هرچه كه مندرج در تحت اين‌ها باشد ، نسبت به خود آن‌ها نوع اضافى است .\r\n« فكل نوع حقيقى نوع اضافى و لا عكس كليّا اى ليس كل نوع اضافى نوعا حقيقيا بل بعض النوع الاضافى حقيقى كالانسان و بعضه ليس حقيقيا كالحيوان و الجسم النامى و . . . »\r\n2 - مشهور متأخّرين برآنند كه نسبت‌ها عموم و خصوص من‌وجه است ، زيرا\r\n\r\n","description":"","footnote":"","page_name":" 179 ","page_number":179},
  {"content":"\r\n\r\nمرجع عموم من‌وجه به يك موجبهء جزئيه و دو سالبه جزئيه بود ؛ يعنى يك ماده اجتماع و دو ماده افتراق و ما نحن فيه از همين قبيل است ، زيرا چه‌بسا نوع حقيقى كه اضافى هم هست مثل انسان كه ذاتا نوع حقيقى و در مقايسه با حيوان ، نوع اضافى بود و كذا الفرس و الاسد و چه‌بسا نوع اضافى كه حقيقى نباشد ، مثل : حيوان - جسم نامى - جسم مطلق يا نوع حقيقى باشد ، ولى اضافى نباشد و آن عبارت است از نوعى كه بسيط است و داراى اجزاء نيست و طبيعى است كه « ما لا جزء له لا جنس له و ما لا جنس له فليس بنوع اضافى » و مثال آورده‌اند ، به نقطه و در مقام بيان مىگويند : « النقطة طرف الخط و الخط طرف السطح و السطح طرف الجسم » و وقتى اين هريك را تعريف مىكنند مىگويند : جسم آن است كه در سه جهت طول و عرض و ارتفاع قابل قسمت باشد ، و نقطه آن است كه در هيچ جهتى از جهت‌ها قابل قسمت نباشد ، و وقتى قابل قسمت نبود ، پس جزء ندارد و وقتى جزء نداشت ، پس جنس ندارد وقتى جنس نداشت ؛ پس كلّى مافوقى ندارد تا با آن مقايسه شود و نوع اضافى باشد بلكه فقط نوع حقيقى است ، البتّه مرحوم حاجى در منظومه به عقل فعّال مثال آورده ، و نقطه را به پيروى از صدر المتألّهين امر عدمى مىداند و آن عدم الخط است ؛ يعنى هنگامى كه خط به پايان مىرسد از پايان رسيدن ، ذهن ما نقطه را انتزاع مىكند و گرنه وجود خارجى ندارد و نوع حقيقى كه امر عدمى نيست بلكه امر وجودى است ، پس نقطه نمىتواند مثال آن باشد ؛ و بعضى گفته‌اند خود مفهوم وحدت ، نوع حقيقى است و اضافى نيست ، چون وحدت داخل در هيچ كدام از اجناس عاليه نيست ؛ نه جوهر است و نه عرض ، ولى مرحوم حاجى به وحدت هم مثال نمىزند ، زيرا كه تبعا لصدر المتألهين وحدت را مساوق با وجود مىداند از اين‌رو مثال به عقل فعال زده كه يك موجود مجرّد است ، كه يا منظور ربّ النوع انسان است و يا عقل عاشر كه باذن اللّه واسطهء فيض است براى عالم طبيعت ، هرچه هست موجود مجرد است و چون جنس ندارد ، نوع اضافى نيست ؛ البتّه مثال بودن عقل فعّال هم براى مطلب مبتنى بر مبانىاى است كه در منظومه بيان شده است و اين‌جا جاى طرح آن مباحث دقيق نيست .\r\nو امّا تقسيم دوم : جنس را سه قسم كردند : عالى - سافل - متوسط ، يا قريب و بعيد و متوسط و قبل از بيان آن مقدّمه‌اى مىآوريم : آن‌چه در صفحهء ذهن ما تصوّر و تعقّل مىشود در عالم خارج ، از سه حال خارج نيست :\r\n\r\n","description":"","footnote":"","page_name":" 180 ","page_number":180},
  {"content":"\r\n\r\n1 - يا واجب الوجود لذاته است و آن ذات مقدّس خداوندى است .\r\n2 - يا ممتنع الوجود لذاته است و آن عبارت است از شريك البارى - دور و تسلسل و . . .\r\n3 - و يا ممكن الوجود لذاته است كه جميع موجودهاى عالم ماسوى اللّه‌اند و خود ممكن الوجود دو قسم مىشود :\r\n1 - جوهر و آن عبارت است از ممكن الوجودى كه اذا وجد في الخارج وجد لا فى الموضوع .\r\n2 - عرض و آن ممكنى است كه اذا وجد في الخارج وجد في الموضوع كالبياض في الجسم ، و خود جوهر در تقسيمى پنج قسم مىشود :\r\n1 - عقل . 2 - نفس . 3 - هيولى . 4 - صورت . 5 - جسم .\r\nو عرض نيز در تقسيمى نه قسم مىشود :\r\n1 - كمّ . 2 - كيف . 3 - أين . 4 - متى . 5 - وضع . 6 - جده يا ملك . 7 - اضافه .\r\n8 - فعل . 9 - انفعال .\r\nبه گفتهء حاجى سبزوارى :\r\n كم‌ّوكيف وضع اين له متى * فعل مضاف و انفعال ثبتا \r\nاين مجموعه را مقولات عشر گويند و به بيان خواجه نصير الدين طوسى :\r\n موجود منقسم بد و قسم است نزد عقل * يا واجب الوجود اى ممكن الوجود\r\nممكن دو قسم گشت بدان جوهر و عرض * جوهر به پنج قسم شد اى ناظم عقول\r\nجسم و دو اصل او كه هيولى و صورتند * پس عقل و نفس اين همه را يادگير زود\r\nنُه قسم گشت هم عرض و اين دقيقه را * اندر خيال جوهر عقلى به من نمود\r\nپس كم‌ّوكيف و اين و متى مضاف و وضع * پس فعل‌وانفعال دگر ملك اى و دود \r\n\r\n","description":"","footnote":"","page_name":" 181 ","page_number":181},
  {"content":"\r\n\r\n اجناس كاينات مقولات عشر گشت * ممكن نبود بر آن ديگرى فزود\r\nپس واجب الوجود از اين ده منزه است * كاو بود و هست و باشد و زين‌ها يكى نبود \r\nو جهت تمرين ذهنى مقولات عشر در بيت زير گرد آمده :\r\n دى با صنمى خوش به يكى باغ نشستيم * جامه بدريديم چه شديم مست غم او \r\nمتى جوهر كيف كم منفصل اين فعل وضع انفعال مضاف\r\nشاعر ديگر گويد :\r\n گل به بستان دوش در خوشتر لباسى خفته بود * يك نسيم از كوى جانان خاست خوشبو درگذشت \r\nجوهر اين متى ملك وضع كم مضاف فعل كيف انفعال\r\nشاعر عرب‌زبان گويد :\r\n زيد طويل ازرق بن مالك * في داره بالامس كان متكى \r\nجوهر كم متصل كيف مضاف اين متى وضع\r\n في يده سيف لوه فالتوى * و هذه المقولات العشر حوى \r\nملك فعل انفعال\r\nحال ، اين مقولات عشر را اجناس عاليه نامند ؛ چون بالاتر از آن جنسى نيست و هر جنسى چه در سلسلهء جوهر و چه اعراض بالا رود ، الّا و لابد به يكى از اين مقولات عشر منتهى مىشود و ما فوق آن‌ها جنسى وجود ندارد و دليل مطلب اجمالا اين است كه اگر اجناس به جايى ختم نشود ، تسلسل لازم مىشود و هيچ ماهيّتى قابل تعريف نيست ؛ در حالىكه بالضرورة چنين نيست ( البتّه در مورد معرّف و حدّ تام تفصيل بيش‌ترى خواهد آمد ) با حفظ اين مقدّمه مىگوييم :\r\n\r\n","description":"","footnote":"","page_name":" 182 ","page_number":182},
  {"content":"\r\n\r\nبعضى از اشياء و ماهيّت‌ها تنها داراى يك جس هستند و سلسلهء اجناس در ان‌ها متصوّر نيست ؛ فيالمثل ، عقل يعنى موجودى كه به ذات و فعل مجرّد است ، يا نفس ، يعنى موجودى كه به‌طور ذاتى ، مجرّد ، ولى فعلا و در مقام تأثير ، احتياج به مادّه دارد كه بدن باشد و نفس ناطقه تا در اين عالم است ، با بدن كار مىكند هركدام داراى يك جنس بيش‌تر نيستند كه همان جوهر است و خود نوعى از انواع جوهر هستند و اجناس ديگرى ، متصوّر نيست ؛ تا سلسله مراتب متصوّر باشد ولى برخى از اشياء هستند كه داراى اجناس گوناگونند و حداقل دو يا چند جنس دارند ؛ در اين‌جا است كه سلسله مراتب درست مىشود و سلسلهء اجناس هميشه تصاعدى است ، يعنى از كلّى نازل كه نوع باشد ، شروع مىشود و به وسيع‌ترين كلّى يعنى ، جنس الاجناس و جنس عالى ختم مىشود .\r\nمثال : همان مثال انسان و حيوان است كه پنج مرتبه دارد و اين‌ها در طول هم هستند ؛ يعنى بعضى از بعضى اعمّ هستند و به گفتهء حاجى سبزوارى : كالمرقى يعنى ، مثل نردبان هستند كه از پلهء پايين‌تر شروع و به پلهء عالى ختم مىشود و مبدأ آن انسان است و انتهاى آن جوهر است .\r\nجوهر\r\nجسم مطلق\r\nجسم نامى\r\nحيوان\r\nانسان\r\nاوّلين مرتبه ، نوع است كه در مثال ما انسان است و دومين مرتبه جنس قريب و جنس سافل است كه در مثال مذكور حيوان است ( انسان ، حيوان ) و آن را جنس سافل گويند ؛ به آن جهت كه پايين‌ترين جنس ، در سلسلهء اجناس است كه پايين‌تر از او جنسى نيست ، بلكه نوع است و جنس قريب گويند ؛ چون اقرب الاجناس الى النوع است و مرتبهء سوم در مثال مذكور جنس متوسّط يا بعيد به يك مرتبه است كه در مثال مذكور جسم نامى است ( حيوان - جسم نامى ) و مرتبهء چهارم در مثال مذكور باز هم جنس متوسط و يا بعيد به دو مرتبه است و اين دو را جنس متوسط گويند ؛ چون از دو طرف به جنس احاطه شده‌اند ، از طرف پايين به جنس سافل و از طرف بالا به جنس الاجناس و اين دو\r\n\r\n","description":"","footnote":"","page_name":" 183 ","page_number":183},
  {"content":"\r\n\r\nدر وسط واقع شده‌اند و نيز جسم نامى را جنس الجنس و جسم مطلق را جنس الجنسين گويند كه به دو واسطه بر انسان حمل مىشود ؛ يكى به‌واسطهء حيوان و ديگرى به‌واسطهء جسم نامى ( جسم نامى - جسم مطلق ) و مرتبهء پنجم در مثال مذكور را جنس الاجناس يا جنس عالى يا جنس بعيد ( به بيان مطلق ) يا ابعيد الجناس گويند و وجه تسميه‌اش آن است كه بالاتر از او جنسى نيست و آن جوهر است ، در مثال مذكور ( جسم مطلق - جوهر ) و در مجموع چنين مىشود :\r\nانسان - حيوان - جسم نامى - جسم مطلق - جوهر .\r\nو سرّ اين‌كه سلسله اجناس ، تصاعدى است ؛ آن است كه ما وقتى مىگوييم :\r\nالانسان حيوان ناطق سؤآل مىشود : الحيوان ما هو ؟ جواب جسم ناحساس و متحرك با اراده ، سؤال مىشود : الجسم النامى ما هو ؟ جواب : جسم ذو نفس نامية و غاذية و مولدة ، باز سؤال مىشود الجسم ما هو ؟ جواب : جوهر قابل للقسمة في البعاد الثلاثة باز سؤال مىشود : الجوهر ما هو ؟ ديگر در اين‌جا تعريف به جنس و فصل نيست ، بلكه به عوارض و رسمى است نه حدّى و مىگوييم : الجوهر ما اذا وجد وجد لا فى الموضوع بنابراين سلسله اجناس به آن ختنم مىشود با اين محاسبه معناى سه قسم روشن مىشود :\r\nجنس سافل آن جنسى است كه پايين‌تر از آن جنسى نباشد ؛ بلكه نوع باشد ، مثل حيوان .\r\nجنس متوسط ، آن جنسى است كه هم پايين‌تر و هم بالاتر از آن جنسى باشد .\r\nجنس عالى آن جنسى است كه بالاتر از آن جنسى نباشد .\r\nو امّا تقسيم نوع اضافى : تقسيم سوم از آن نوع اضافى بود كه سه قسم شد :\r\n1 - عالى 2 - سافل 3 - متوسط .\r\nبيان ذلك : در سلسلهء انواع ، سير تنازلى است ، نه تصاعدى ، يعنى از نوع عالى مىگيريم تا مىرسيم به نوع سافل كه آن را نوع الانواع مىگويند ؛ چون همهء انواع ما فوق در او فانى و جمع هستند و آن عصارهء تمامى آن‌ها است و حتما در اين سلسله بايد به نوع الانواعى منتهى شويم و گرنه در عالم ، مصداق و شخصى نخواهيم داشت [ چون تحصّل اجناس به نوع است 
  ] و حال آن‌كه آشكارا مصاديق و جزئيات را مىبينيم و براى بيان مطلب ، همان سلسله مذكور را كه به صورت نردبان بيان شد ، از بالا به پايين مىپيماييم و اوّلين مرتبه ، جوهر است كه جنس الاجناس است و نوع اضافى نيست ؛ چون ليس فوقه\r\n\r\n","description":"","footnote":"","page_name":" 184 ","page_number":184},
  {"content":"\r\n\r\nكلّى دومين مرتبهء جسم مطلق است كه آن را نوع عالى گويند ، چون بالاتر از آن نوعى نيست ولى در ذيل آن انواع زيادى است و سومين مرتبه نزولى جسم نامى است كه آن را نوع اضافى متوسط گويند ؛ چهارمين مرتبه حيوان است كه آن نيز نومع اضافى متوسط است ، چون ما بين دو نوع ، واقع شده است و پنجمين مرتبه انسان است كه آن را نوع سافل يا نوع الانواع گويند ، با اين محاسبه ، مىتوان اقسام نوع را چنين بيان كرد :\r\n1 . نوع سافل ، آن نوعى است كه پايين‌تر از آن نوع ديگرى نيست و بلكه اصناف و اشخاص‌اند ، مانند انسان .\r\n2 . نوع متوسط آن است كه هم پايين‌تر و هم بالاتر از آن نوع باشد .\r\n3 . نوع عالى آن است كه بالاتر از ان نوعى نباشد . ضمنا در اين سلسله پنج مرتبه بود كه به ترتيب مراتب از پايين يك مرتبه ؛ نوع سافل بود ، مانند انسان و مرتبهء ديگر جنس سافل مانند حيوان ، مرتبهء بعد نوع متوسط مانند حيوان ، مرتبهء بعد ، جنس متوسط ، مانند جسم مطلق مرتبهء ديگر هم جنس متوسط و هم نوع متوسط ، مثل جسم نامى ، مرتبهء بعدى ، نوع عالى مانند ، جسم مطلق و ديگر مرتبه جنس عالى بود مانند جوهر البتّه هذا هو المشهور و گرنه صدر المتألّهين مىگويد : انسان نوع الانواع و نع سافل نيست ، بلكه انسان جنس سافل است و باز يك صورت‌هايى روى صورت انسان مىآيد كه يا در باطن صورت ملكى پيدا مىكند ؛ يا صورت سبعى يا بهيمى و يا شيطانى ، اگر مكر و حيله بر او غالب شود ، صومرت شيطانى ريو صورت انسانى مىآيد و نوع اخير اين افراد ، همين صورت شيطانى است به اعتبار باطن و اخلاق باطنى و اگر درندگى و مردم آزارى بر انسان غالب شد ، روى صورت انسانى صورت سبعى مىآيد و اگر شكم‌بارگى و شهوت غالب شد ؛ صورت بهيمى بر صورت انسانى غالب مىشود و اگر در مسير تعالى و الاهيات و معارف و اخلاق حسنه قرار گرفت ، صورت ملكى پيدا مىكند و در باطن با آن محشور است . به گفتهء شاعر :\r\n از جمادى مرد و نامى شدم * وز نما مردم ز حيوان ، سر زدم\r\nمردم از حيوانى و آدم شدم * پس چه ترسم ، كى ز مردن كم شدم\r\nبار ديگر هم بميرم از بشر * تا برآرم از ملائك بال و پر\r\nبار ديگر از ملك ، پران شوم * آن‌چه اندر وهم نايد آن شوم \r\n\r\n","description":"","footnote":"","page_name":" 185 ","page_number":185},
  {"content":"\r\n\r\nقوله : تنبيه :\r\nاز بيان‌هاى مذكور كاملا روشن شد كه هرنوع يا جنس متوسطى در مقايسه با مافوقش نوعى از انواع و در مقايسه با مادون جنسى از اجناس است پس به دو اعتبار هم مىتواند ، جنس باشد و هم نوع ؛ آن‌گاه اين كلى متوسط كه هم‌جنس است و هم‌نوع يا تنها نوع است يا تنها جنس متوسط ، گاهى يك بيش نيست و آن در جاهايى است كه سلسله كلّيّات از چهار مرحله تجاوز نكند و گاهى دو يا چند نوع و جنس متوسط داريم و آن در جايى است كه سلسله كليّات متجاوز از چهار باشد . مثلا اگر پنج مرحله باشد ؛ نوع متوسط دو تا و جنس متوسط هم دو تا خواهد بود و اگر شش مرحله باشد ، نوع متوسط سه تا و جنس متوسط هم سه تا خواهد بود اينك مرحوم مظفّر ، چهار مثال مىآورند ، كه دو مثال براى آن‌جا است كه مراتب چهار باشد و يك مثال ، موقعى است كه سلسلهء پنج مرحله‌اى و يك مثال براى سلسلهء شش مرحله‌اى است . بعد از بيان اين مثال‌ها چند مثالى ديگر خواهيم افزود :\r\nمثال 1 . فرض كنيد : آب نوعى از انواع مايع‌ها و جسم سائل است كه خود داراى افراد و اصنافى است ؛ ما فوق آن‌كه جنس قريب آن محسوب مىشود ، سائل است ، يعنى آب جسمى سيّال است كه جريان دارد ، در مقابل جامد . ما فوق سائل جسم مطلق است كه دو نوع افراد دارد : سائل و جامد و ما فوق آن جوهر است كه جنس الاجناس مىباشد .\r\nجنس الاجناس جوهر\r\nجنس متوسط و نوع عالى جسم\r\nجنس قريب و نوع متوسط سائل\r\nنوع الانواع ماء\r\nمثال 2 . فرض كنيد بياض و سفيدى نوعى است كه در تحت آن افراد و اصنافى وجود دارد از برف - كاغذ - گچ - عاج و . . . و ما فوق آن لون است كه جنس قريب بياض است ؛ چون لون انواعى دارد از سبز - قرمز - زرد و . . . كه يك نوعش سفيدى است ( و ما فوق لون به گفتهء حاجى سبزوارى كيف مبصر است كه بنابراين پنج مرحله‌اى خواهد شد ، ولى ظاهر آلون همان كيف مبصر است ، مگر اين‌كه بگوييم كيف مبصر انواعى دارد از لون - شكل - نور كه يكى از اين‌ها لون است ، پس پنج مرحله‌اى مىشود ) و\r\n\r\n","description":"","footnote":"","page_name":" 186 ","page_number":186},
  {"content":"\r\n\r\nما فوق لون ، كيف محسوس است ، يعنى كيفياتى كه با يكى از حواس پنج‌گانه ادراك مىشود مثل ، رنگ‌ها كه با چشم و مزه‌ها كه با ذائقه و . . . دانسته مىشود . پس كيف محسوس ، اعّم است ما فوق كيف محسوس ، خود كيف است كه جنس الاجناس بوده ، داراى چهار نوع است : كيف محسوس ، كيف نفسانى ،\r\nكيف استعدادى و كيف مخصوص به كمّ . در اين‌جا هم سلسلهء مراتب چهار است ؛ ولى مثال قبل ، از جواهر بود و اين مثال از اعراض و از مقولهء كيف است .\r\nجنس الاجناس جوهر\r\nنوع عالى و جنس متوسط جسم مطلق\r\nنوع متوسط و جنس قريب جسم نامى\r\nنوع الانواع و نوع سافل حيوان\r\nمثال 3 . فرض كنيد انسان نوعى است داخل در حيوان و حيوان داخل در جسم نامى و جسم نامى در جسم مطلق و آن در جوهر ، كه به تفصيل اين مثال محاسبه شد و نيازى به يادآورى ندارد اين مثال ، سلسلهء پنج مرحله‌اى است كه در صفحهء بعد تصوير مىشود . اين مثال هم از مقولهء جوهر است :\r\nجنس الاجناس يا جنس عالى جوهر\r\nجنس متوسط دوم و نوع عالى جسم مطلق جنس متوسط اوّل و نوع متوسط دوم جسم نامى\r\nجنس سافل و نوع متوسط اوّل حيوان\r\nنوع الانواع و نوع سافل انسان\r\nمثال 4 . فرض كنيد يكى از اشكال هندسى ، شكل سه ضلعى مثلث است كه داراى دو تقسيم است :\r\n1 . مثلث يا قائم الزاويه و يا حاد الزاويه و يا منفرج الزاويه است .\r\n2 . مثلث يا متساوى الاضلاع و يا مختلف الاضلاع و يا متساوى الساقين است .\r\n\r\n","description":"","footnote":"","page_name":" 187 ","page_number":187},
  {"content":"\r\n\r\nحال يكى از اين سه نوع را در نظر مىگيريم كه متساوى الساقين است و مىگوييم :\r\nاين كلّى داخل در تحت مثلث است كه جنس قريب آن است و خود مثلث داخل در شكل مستقيم الاضلاع است كه دو نوع دارد : 1 - مثلث 2 - غير مثلث داخل در شكل مستقيم الاضلاع ، داخل در تحت شكل مستوى است در مقابل شكل غير مستوى مثل دايره و خود شكل مستوى ، داخل در تحت شكل است كه شكل داخل در تحت كمّ است ( البته روشن نشد كه آيا كمّ متّصل است يا منفصل ؟ ظاهرا متّصل بايد باشد ؛ چون منفصل منحصر به اعدا است و نيز روشن نشد كه از كدام قسم متصل است ؟ قارّيا يا غير قارّ و . . . كه اگر اين‌ها هم محاسبه شود مراحل افزون مىگردد ) در اين مثال شش مرحله وجود دارد ؛ سه نوع متوسط و سه جنس متوسط و مثال هم از مقولهء اعراض و كميّت‌ها است .\r\nجنس الاجناس يا جنس عالى كمّ\r\nجنس متوسط سوم و نوع عالى شكل\r\nجنس متوسط دوم و نوع متوسط سوم شكل مستوى\r\nجنس متوسط اول و نوع متوسط دوم مستقيم الاضلاع\r\nجنس قريب و نوع متوسط اول مثلث\r\nنوع الانواع و نوع سافل متساوى الساقين\r\nمثال 5 . خط مستقيم ، نوعى از انواع خط است ، زيرا كه خط انواعى دارد از قبيل :\r\nمستقيم - منحنى - منكسر - مختلط ، آن‌گاه خط مستقيم مثال انسان نوع الانواع است و ما فوق آن خود خط است كه جنس قريب و به منزلهء حيوان است و ما فوق آن كمّ متّصل قارّ است همانند جسم نامى و كمّ متصل قار سه نوع دارد : 1 - جسم تعليمى 2 - سطح 3 - خط ، پس خط داخل در كمّ متّصل قارّ است كه همانند جسم مطلق است و خود كم متصل قارّ داخل در كمّ متصل است و آن داخل در كمّ است كه جنس الاجناس مىباشد .\r\nجنس الاجناس انسان\r\n\r\n","description":"","footnote":"","page_name":" 188 ","page_number":188},
  {"content":"\r\n\r\nجنس متوسط دوم و نوع عالى كمّ\r\nجنس متوسط اوّل و نوع متوسط دوم شكل\r\nجنس غريب و نوع متوسط اوّل شكل مستوى\r\nنوع الانواع يا نوع سافل مستقيم الاضلاع\r\nمثال 6 . از مقولهء اضافه : فرض كنيد كف اين مدرس نسبت به سقف آن تحتيّت دارد و تحتيّت و فوقيّت از مقوملهء اضافه است ( منتها اضافات متخالفة الاطراف ) حال فوقيّت سقف داخل در تحت فوقيّت فلك اوّل و آن در تحت دومى تا مىرسد به فلك نهم كه فلك الافلاك نام دارد و جنس الاجناس ، مقولهء اضافه است يا در ابوب و بنوت مىرسد به حضرت آدم ابو البشر .\r\nمثال 7 . از مقولهء اين : فرض كنيد بودن مكا در قم كه نسبت به مكان داريم يك نوع ، حساب مىكنيم كه داخل است در بودن در اينران و بودن ايران در خاورميانه و آن در آسيا و آن در كرهء زمين . . . .\r\nتقسيم چهارم : تا به حال سه تقسيم از تقسيم‌هاى چهارگانه بيان شد و اينك تقسيم‌هاى فصل كه داراى دو قسم است :\r\n1 - يا قريب است يا بعيد . 2 - يا مقوّم است يا مقسّم .\r\nنويسنده به صورت لفّ و نّشر مشوّش ، اوّل تقسيم دوم را بيان كرده است ولى ما به صورت مرتّ ، ابتدا تقسيم اوّلى را مىآوريم ، سپس تقسيم دومى را :\r\nفصل قريب عبارت است از آن مفهوم كلّىاى كه يك ماهيّت را از جميع ماهيّت‌هاى ديگر كه با آن در جنس قريب شريكند جدا مىسازد .\r\nمميّز جوهرى و ماهوى آن است كه همانند ناطق نسبت به انسان كه انسان را از جمادها و نبات‌ها و جميع حيوان‌هاى ديگر كه با او در حيوانيّت شريك هستند مشخص مىسازد كه تمام ذات و ذاتيات انسان همانا حيوان ناطق است .\r\nفصل بعيد عبارت است از : آن مفهوم كلّىاى كه يك ماهيّت را از بعض ماهيّت‌هاى دير تميز مىدهد نه از همهء آن‌ها و به بيان ديگر ماهيّتى را از ماهيّت‌هايى كه با آن در جنس بعيد مشتركند ، تميز مىدهد مانند حساس كه فصل بعيد انسان ناست و\r\n\r\n","description":"","footnote":"","page_name":" 189 ","page_number":189},
  {"content":"\r\n\r\nانسان را از نباتات كه در جسم نامى با انسان شريك است ، جدا مىسازد و از جمادها كه در جسم مطلق با انسان مشترك است و از عقل و نفوس ( مفارقات ) كه در جوهر يا انسان مشترك است ، جدا مىكند ، امّا حساس ، انسان را از ديگر حيوان‌ها كه در جنس قريب با او مشاركت دارد ؛ يعنى همه حيوانند ، جدا نمىسازد ، چون همهء حيوان‌ها حسّاس هستند ، يعنى مدرّك به ادراك حسّى هستند . همچنين ذو نفس ناميه و غاذيه و مولده بودن انسان را از جمادها و جوهر جدا مىكند ، ولى از جسم نامى ، يعنى نبات‌ها و حيوان‌ها - جدا نمىكند ، چون همهء آن‌ها در اين بحث شريك هستند . مانند قابل تقسيم بودن در ابعاد سه‌گانه كه انسان را از جوهر جدا مىكند ، ولى از جمادها ، نبات‌ها و حيوان‌ها جدا نمىكند ، چون همهء آن‌ها در اين جهت مساوىاند .\r\nتقسيم دوم : فصل يا مقوّم است يا مقسّم :\r\nهرگاه فصل را ماهيّتى كه اين فصل جزء آن و مميّز جوهرى آن از ساير ماهيت‌ها است بسنجيم ، اين فصل مقوّم آن ماهيّت است ؛ يعنى در تشكيل اصل اين ذات و ماهيّت دخيل است و قوام ماهيّت به آن است ، به‌گونه‌اى كه اگر فصل نباشد ماهيّت هم نيست ؛ زيرا ، هر ماهيّتى روى دو پايه و ركن استوار است : 1 . جنس 2 . فصل و هر كدام كه نباشد ، ماهيّت نابود است ، مانند خيمه و سقفى كه روى دو ستون ايستاده باشد ، كه هركدام نباشد ، خيمه و سقفى فرو - مىريزد . المركب كما ينتفى بانتفاء جميع أجزائه كذلك ينتفى بانتفاء أحد أجزائه ، پس فصل ، مقوّم و جزء ذات ماهيّت است آن هم جزء مختص به اين ماهيّت .\r\nهرگاه فصل را با جنسى كه اين فصل براى تميز يك ماهيّت از ميان ساير ماهياتى كه در آن جنس ، مشاركت دارند ، مشاركت دارند ، بسنجيم اين فصل ، مقسّم آن جنس است ؛ زيرا هر فصلى وقتى به جنس ضميمه مىشود با وجود خود ، يك قسم و با عدم خود ، قسم ديگرى مىسازد و سهمى از جنس را به نوع خود اختصاص مىدهد ؟ مثلا ناطق كه مىآىد ، حيوان را به ناطق و غير ناطق تقسيم مىكند همچنين صاهل آن را دو قسم مىكند .\r\nپس فصل ، مقوّم ماهيّت و مقسّم جنس است .\r\n\r\n","description":"","footnote":"","page_name":" 190 ","page_number":190},
  {"content":"\r\n\r\n\r\nدو قاعدهء كليه :\r\n1 - مقوم العالى مقوم السافل و لا عكس به عبارت ديگر :\r\nكل مقوم للعالى مقوم للسافل و لا عكس ، اين قاعده داراى دو بخش است :\r\nالف - بخش اثباتى كه يك موجبهء كلّىّه است : كل مقوم للعالى مقوم للسافل .\r\nب - بخش سلبى كه يك سالبهء جزئيه است : ليس كل مقوم للسافل مقوم للعالى .\r\nكبراى كلّى : هر فصلى كه مقوّم نوع عالى ( از انواع اضافى ) باشد مقوّم نوع سافل هم مىباشد . مثلا حسّاس مقوّم حيوان و فصل قريب آن است كه حيوان نسبت به انسان نوع عالى است و همين حسّاس ، مقوّم انسان هم هست كه فصل بعيد او است . همچنين داراى نفس ناميه و غاذيه و مولده بودن كه هم مقوّم جسم نامى است كه نوع عالى است و هم مقوّم حيوان و هم انسان . همچنين است ابعاد ثاثه داشتن كه مقوّم جسم مطلق و جسم نامى و حيوان و انسان است ؛ فكل مقوم للعالى مقوم ؟ للسافل .\r\nبرهان : استدلالى كه براى اثبات اين موجه كلّيّه مىآورند ، عبارت است از قياس مساوات [ قياس مساوات در اصطلاح علم اصول فقه ، همان قياس مستنبط العلة است كه اهل سنت آن را قبول دارند و دانشمندان شيعه بالاجماع منكر آنند « 1 » و قياس آن باب ، در حقيقت تمثيل منطقى است كه در جاى خود خواهد آمد . امّا قياس در اصطلاح منطقى به معناى برهان است و آن از حيث شكل ، صومرى دارد كه در باب خود خواهد آمد 
  ] يكى از انواع قياس‌ها ، قياس مساوات است كه از مقدمهء خارجى مساوالمساوى مساو اخذ شده . وجه تسميه را در جاى خود بيان خواهيم كرد و اجال اين‌گونه استدلال ، آن است كه دو مرحله دارد :\r\n1 . صغرائى و كبرائى و نتيجه‌اى .\r\n2 . نتيجهء مرحلهء اوّل را صغراى مرحله دوم قرار داده و سپس يك مقدمهء خارجى هم به عنوان كبراى كلّى ضميمه مىشود كه ارزش قياس به همان مقدمه است ، زيرا اگر آن مقدّمه صدق باشد ، قياس ، منتج است اگر كذب باشد ، قياس عقيم است . آن مقدمهء جارجى كه در جاىجاى منطق بدان اشاره خواهد شد ، از قبيل : « جزء الجزء جزء » ، « اعم الاعم اعمّ » ، « اخص الاخص اخص » ، « لازم اللازمن لازم » ، « قس القسم قسم » ، « مساو المساوى مساو » و . . . اين‌ها مقدّمه‌هاى صادق‌اند ولى « نصف النصف نصف »\r\n\r\n\r\n","description":"","footnote":"\r\n( 1 ) . در شرح اصول استنباط جلد دوم و نيز شرح اصول فقه جلد سوم تفصيلا بيان كرده‌ام .\r\n","page_name":" 191 ","page_number":191},
  {"content":"\r\n\r\nكذب است ، چون « نصف نصف » ربع است نه نصف ؛ از اين‌رو منتج نيست . ابتدا ، يك مثال خارجى آورده سپس استدلال را در ما نحن فيه بيان مىكنيم ، مثال :\r\nانگشت دست زيد جزء دست زيد است « صغرى »\r\nو دست زيد جزء خود زيد است « كبرى »\r\nپس انگشت دست او جزءجزء او است « نتيجه »\r\nهمين نتيجه ، صغراى استدلالى بعدى است و كبراى آن اين است كه : « جزء الجزء جزء » نتيجه مىدهد : پس انگشت زيد جزء زيد است .\r\nبنابراين « صغرى » هر فصل مقوّم عالى ، جزء عالى است و « كبرى » نوع عالى جزء نوع سافل است پس فصل مقوّم عالى ، جزءجزء سافل است « نتيجه » .\r\nاثبات صغرى : هر ماهيّتى مركب است از جنس و فصل ، پس فصل مقوّم عالى جزء عالى است ، مثل حسّاس نسبت به حيوان .\r\nاثبات كبرى : چون عالى هميشه جنس سافل است و جنس هم جزء ماهيّت است .\r\nمرحلهء دوم : « صغرى » مقوّم عالى جزءجزء سافل است و « كبرى » جزء الجزء جزء پس « نتيجه » فصل مقوّم عالى ، جزء سافل است و هر جزئى داخل در كلّ و مقوّم كلّ است ، پس فصل مقوّم عالى ، مقوّم سافل هم هست و هذا هو المطلوب . « 1 »\r\nنكته : مراد از عالى و نسافل در اين مقام غير از آن عالى و سافلى است كه پيش از اين در رابطه با تقسيم جنس و نوع اضافى بيان شد ، زيرا در آن‌جا مراد از جنس عالى عبارت بود از آن « كلىاى كه لا جنس فوه » و مراد از نوع عالى هم « ما لا نوع فوقه » بود .\r\nولى در اين‌جا مراد از عالى هر جنس يا نوعى است كه در تحت آن جنس يا نوع ديگرى باشد ، اعم از اين‌كه ما فوق او جنس يا نوع ديگرى باشد ، يا نباشد ؛ پس حيوان نسبت به انسان ، نومع عالى است ، و جسم نامى نسبت به حيوان ، جنس عالى و نوع عالى است .\r\nهمچنين مراد از جنس سافل در مباحث قبل ، عبارت بود از دو مالا جنس تحته » و مراد از نوع سافل يا نوع الانواع عباتر بومد از : « ما لا نوع تحته » ولى فعلا مراد از جنس يا نوع سافل ، هر جنس و نوعى است كه داخل در تحت جنس با نوع ديگرى باشد ، اعم از اين كه در تحت خود آن ، جنس يا نوع ديگرى باشد ، يا نباشد ، مثلا حيوان نوع سافل\r\n\r\n\r\n","description":"","footnote":"\r\n( 1 ) . البته در شرح شمسيه از راه مقوم المقوم مقوم پيش آمده و در ص 60 فرموده : و كل فصل يقوم النوع العالى او الجنس العالى فهو يقول السافل لان العالى مقوم للسافل و مقوم المقوم مقوم .\r\n","page_name":" 192 ","page_number":192},
  {"content":"\r\n\r\nاست ، نسبت به جسم نامى و جسم نامى ، جنس سافل است ، نسبت به جسم مطلق ، و جسم مطلق نسبت به جوهر . بنابراين ديگر جنس و نوع متوسط نداريم ، بلكه هر جنس و نوعى نسبت به ما فوق ، سافل و نسبت به ماتحت خود ، عالى است . بر خلاف تقسيم قبلى نوع و جنس كه سه دسته داشتيم :\r\n1 . عالى 2 . سافل 3 . متوسط .\r\nبيان سالبهء جزئيه « اى و لا عكس اى ليس كل مقوم للسافل مقوما للعالى بل بعض المقوم للسافل مقوم للعالى » ، مثل حسّاس كه مقوّم انسان است همچنان‌كه مقوّم حيوان هم مىباشد . ولى « بعض المقوم للسافل ليس مقوم للعالى » يعنى چنين نيست كه هر فصل مقوّم جنس يا نوع سافل ، مقوّم جنس يا نوع عالى هم باشد . به دليل اين‌كه ما به وضوح مشاهده مىكنيم ناطق ، مقوّم انسان ( نوع سافل ) هست ولى مقوّم حيوان ( نوع عالى ) نيست بلكه مقسّم حيوان به دو قسم و دو نوع است : 1 - حيوان ناطق 2 - حيوان غير ناطق .\r\nنكته : عكس دو معنى دارد : 1 - عكس لغوى 2 - عكس منطقى .\r\nعكس لغوى ، آن است كه موجبهء كلّيّه به صورت موجبهء كلّيّه ، عكس شود ، يعنى در عكس « كل مقوم للعالى مقوم للسافل » بگوييم « كل مقوم للسافل مقم للعالى » .\r\nعكس منطقى آن است كه موجبهء كلّيّه به موجبهء جزئيه ، منعكس شود يعنى عكس « كل مقوم للعالى مقوم للسافل » بشود « بعض المقوم للسافل مقوم للعالى كالحسّاس » كه مقوم للانسان ( سافل ) و مقوم للحيوان ايضا ( عالى ) حال منظور از « و لا عكس » ، لغومى ندارد « اى و لا عكس كليّا » امّا عكس منطقى دارد . « 1 » قاعدهء دوم : كل مقسم للسافل مقسم للعالى و لا عكس كليّا .\r\nيان قاعده نيز داراى دو بخش است : 1 . بخش اثباتى و موجبهء كلّيّه 2 . بخش سلبى .\r\nبخش اول : هر فصلى كه مقسّم نوع سافل باشد ، مقسم نوع عالى هم هست ، مثلا ناطق كه مقسّم حيوان است و آن را دو قسم مىكند : الحيوان اما ناطق و اما غير ناطق ، مقسّم جسم نامى هم هست « كذا الجسم المطلق و الجوهر » ، يا مثلا حسّاس و متحرك بالارادة كه مقسّم جسم نامى است . مقسّم جسم مطلق و جوهر نيز هست .\r\n\r\n\r\n","description":"","footnote":"\r\n( 1 ) . تفصيل عكس منطقى در باب احكام قضايا در مبحث عكس مستوى خواهد آمد .\r\n","page_name":" 193 ","page_number":193},
  {"content":"\r\n\r\nبرهان : همان قياس ، مساوات است به اين بيان :\r\nمرحلهء اول : « صغرى » هر فصل مقسّم سافل ، قسم سافل است و « كبرى » خود سافل قسم عالى است ، پس مقسّم سافل ، قسم قسم عالى است .\r\nبيان صغرى : هر مقسّمى ، نسبت به مقسم خود قسم است .\r\nبيان كبرى : چون ما به وسيلهء انسان حيوان را به دو نوع تقسيم مىكنيم پس سافل مقسم و قسم عالى است . « لان الحيوان اما انسان ، » .\r\nمرحلهء دوم : « صغرى » مقسّم سافل ، قسم القسم عالى است و « كبرى » قسم القسم قسم يا مقسّم المقسّم مقسّم نتيجه مىگيريم : فصل مقسّم سافل ، مقسّم عالى هم هست .\r\nبخش دوم : و لا عكس اى ليس كلى مقسم للعالى مقسم للسافل بل بعض المقسم للعالى مقسم للسافل كالحساس ، كه هم مقسّم جسم مطلق است و هم مقسّم جسم نامى ، ولى « بعض المقسم للعالى ليس مقسّما للسافل بل مقوم له » مثل حسّاس كه مقسّم جسم نامى است ؛ ولى مقسّم حيوان و انسان نيست ، بلكه مقوّم آن دو است ، پس مىشود كه يك فصل هم مقوّمى باشد و هم مقسّم ، ولى هركدام به اعتبارى و ملاحظه‌اى . چه اين كه يك فصل ممكن است هم قريب باشد و هم بعيد به دو اعتبار كالحسّاس كه نسبت به حيوان قريب ، و نسبت به انسان بعيد به يك مرتبه است .\r\n\r\nذاتى و عرضى\r\nتا به حال با كليّات ذاتى كه نوع و جنس و فصل بود و نيز با تقسيم‌هاى آن‌ها آشنا شديم . و اينك باقىماندهء كليّات عرضى كه عرضى خاصّه و عرضى عام مىباشد كه براى بيان آن دو اين مقدّمه را مىآوريم :\r\nبه‌طور كلّى اصطلاح ذاتى و عرضى در منطق به معانى گوناگون اطلاق مىشود و با معانى كثيره كه در كتاب ارزشمند شرح مطالع ص 69 به چهارده معنى از معانى ذاتى و عرضى اشاره شده مشترك لفظى است كه همهء آن‌ها به چهار محور اصلى برمىگردد كه از ميان همهء آن‌ها دو قسم ذاتى بسيار معروف است : يكى ذاتى و عرضى باب ايسا غوجى ، يعنى باب كلّيّات خمس كه فعلا مرد بحث ما است و ديگرى ذاتى و عرضى باب برهان كه در مباحث بعدى خواهد آمد و البتّه بجا بود كه در آغاز مبحث كلّيّات خمس كه گفتيم ، « الكلى اما ذاتى و اما عرضى » همان جا ذاتى و عرضى را معنا كنيم ، ولى تأخير انداخته و پس از بيان نوع و جنس و فصل ، بيان مىكنيم اين دو اصطلاح تا هم به خوبى\r\n\r\n","description":"","footnote":"","page_name":" 194 ","page_number":194},
  {"content":"\r\n\r\nدر اذهان جاى گيرد و هم مؤخره‌اى براى ذاتىها و مقدمه‌اى براى عرضىها باشد و قبل از بيان ذاتى و عرضى باب ايساغوجى ابتدا به فرق‌هاى ذاتى و عرضى اشاره مىكنيم كه مرحوم حاجى سبزوارى در منطق منظومه به سه فرق از فرق‌هاى آن دو در قالب دو بيت اشاره كرده :\r\n ذاتى شيئى لم يكن معللا * و كان ما يسبقه تعقلا\r\nو كان ايضا بين الثبوت له * و عرضيه اعرفن مقابله \r\nدر اين دو بيت زيبا ، سه ميزان براى بازشناسى ذاتى از عرضى بيان شده ، تا بدانيم كه چه امورى در حريم ذات اشياء راه دارد و چه امورى از حريم ذات بيرون و از عوارض و لواحق است كه پس از تكميل ذات و ذاتىها بر اين موضوع عارض مىشود :\r\n1 . ذاتىهاى معلّل به علّتى و رأى علّت خود ذات نيست ، يعنى ذاتى شيئى ، علّتى غير از علّت خود آن شىء نمىخواهد ولى عرضىهاى معلّل به علّتى و رأى علّت خود ذات هستند ؛ مثلا قيام جداگانه ، علّت مىطلبد - همچنين جلوس و . . .\r\n2 . ذاتىها در تعقّل و ادراك بر ذات سبقت مىگيرند . ( البتّه در ادراك تفصيلى ) زيرا كه اول جنس و فصل را مىشناسيم تا براى انسان معلوم گردد . ولى عرضىها در تعقّل بر خود معروض و ذات سبقت نمىگيرند ؛ مثل قيام - قعود - علم - قدرت و . . .\r\n3 . ذاتىها براى خود ذات بين الثبوت هستند و احتياجى به اثبات ندارند ، ولى عرضىهاى نظرى و غير بيّن هستند كه نيازمند چرا و علّت است . ( تفصيل اين مطالب را از كتب مفصل بايد جويا شد ) حال با حفظ اين مقدّمه ، ذاتى و عرضى باب كلّيّات خمس را معنا مىكنيم :\r\nذاتى : عبارت است از ان مفهوم كلّىاى كه داراى سه ويژگى است 1 . محمول بر ذات و ماهيّت مىشود ، مثل : الانسان ، حيوان ناطق ، زيد انسان و . . . 2 . ذات و ماهيّت ، موضوع متقوّم به اين ذاتى است و آن ذاتى مقوّم اين موضوع است ، به‌گونه‌اى كه اگر ذاتى باشد ذات هم خواهد بود و گرنه ، برپايى و استوارى ذات به ان است ، مانند ستون خيمه كه اگر نباشد خيمه‌اى نيست ، مثل حيوان كه مقوّم انسان است ناطق كه مقوّم انسان است و هركدام كه نباشند ، آن موجود خارجى ، انسان نخواهد بود .\r\n3 . صف دارد ، خارج از ذات و ذاتىها نيست ، بلكه داخل در ذات و تشكيل دهندهء ذات است و ذاتى به معناى مذكور ، سه شعبه دارد :\r\n\r\n","description":"","footnote":"","page_name":" 195 ","page_number":195},
  {"content":"\r\n\r\n1 . خود ماهيّت و ذات كه بر موضوعش حمل مىشود و آن ويژگىها را دارد مثل زيد انسان كه انسان تمام ماهيّت زيد را تشكيل مىدهد و قوام زيد به آن است و اگر نباشد ، زيدى نيست و ويژگىهاى فردى ، فرع هستند .\r\n2 . جزء مشترك اين ماهيّت كه جنس او باشد « كالحيوان بالنسبة الى الانسان » كه ذاتى او است و مقوّم انسان است به نوبهء خود .\r\n3 . جزء مختص اين ماهيّت كه فصل او باشد « كالناطق للانسان » ، تمام اين‌ها را در باب كلّيّات خمس ، ذاتىها گويند كه اعم از خود ذات و ذاتىها است .\r\n( البتّه اين‌جا بحثى است كه بر خود ذات هم ذاتى اطلاق مىشود يا نه كه در باب كلّيّات خمس اطلاق مىشود ولو در باب ديگر اطلاق نشود ) پس ذاتى باب ايساغوجى شامل نوع و جنس و فصل هرسه مىشود چون هم خود ماهيّت داخل در ذات افراد است و هم جنس و فصل او و يقول علامّه در الجوهر النضيد ص 15 :\r\nو قد منع اكثر اقدماء من اطلاق الذاتى على الاول ( نوع ) لان الذاتى منسوب الى الذات و الشيئى لا ينسب الى نفسه ، و هو ضعيف لانّها ذاتية لافرادها لا للماهية نفسها ( ذاتى به حمل شايع نه به حمل اولى ) .\r\nو امّا عرضى : عبارت است از مفهوم كلّى كه در مقايسه با افرادش داراى ويژگىهاى ذيل است :\r\n1 - محمول است ، يعنى بر افرادش حمل مىشود و در جواب « اىّ شيئى هو فى » عرضه واقع مىشود .\r\n2 - خارج از ذات و ماهيّت موضوع است .\r\n3 - عارض مىشود بر يك موضوع ، پس از تقوّم موضوع به جميع ذاتىها و پس از درست شدن موضوع و گرنه قبل از آن عروضى نيست .\r\nچند مثال : الف - ضاحك از عوارض انسان است كه بر انسان عارض مىشود و مىگوييم الانسان ضاحك ضمنا از عوارض خاصهء به نوع الانواع است .\r\nب - ماشى بودن به معناى اعم كلمه كه منهم مين يمشى على بطنه و منهم من يمشى على رجليه . . . از عوارض حيوان است كه مىگوييم : الحيوان ماش ضمنا عرض خاصه به جنس سافل است .\r\nج - متحيّز بودن و مكان داشتن نسبت به جسم كه از عوارض خاصهء جسم است و\r\n\r\n","description":"","footnote":"","page_name":" 196 ","page_number":196},
  {"content":"\r\n\r\nمىگوييم : كلّ جسم متحيّز و كلّ متحيّز جسم و عرض خاصه به جنس متوسط است .\r\n\r\nعرض خاصه و عرض عام\r\nپس از آشنايى با معناى عرضى در باب كلّيّات خمس مىگوييم : كلّيّات عرضى ، در تقسيمى دو دسته مىشود : 1 - عرضى خاصه 2 - عرضى عام .\r\nبيان ذلك : هر كلّى عرضى را كه با موضوعش مقايسه مىكنيم از دو حال خارج نيست يا مختص به همان موضوع است و محمول براى موضوع خودش واقع مىشود و بر هيچ موضوع ديگر عراض و محمول واقع نمىشود ، نامش عرضى خاصه است ، يعنى عرضىاى كه مخصوص نوع يا جنس خود است و عرضى خاصه شعبى دارد ، زيرا كه گاهى با موضوع خودش ساوى است و بين آن دو از نسب اربع ، نسبت تساوى موجود است ، مانند ضاحك نسبت به انسان كه مىگوييم : كلّ انسان ضاحك و كلّ ضاحك انسان و نيز كتابت بالقوة ، علم بالقوه نسبت به انسان .\r\nو گاهى از موضوع خودش اخصّ است و بين آن دو ، عموم و خصوص مطلق حاكم است و آن در موردى است كه عرضى خاصه ، مختص به بعضى افراد موضوع خود باشد ، نه تمام افراد آن ، نظير شاعر نسبت به انسان كه ( كلّ شاعر انسان ولى بعض الانسان ليس بشاعر و كذا الخطيب ) مجتهد ، طبيب ، مهندس ، روحانى ، دانشجو و . . . نيز عرضى خاصه ، گاهى خاصهء به نوع الانواع و نوع حقيقى است مثل دو دسته مثال‌هاى مذكور كه تنها بر افراد انسان ، عارض مىشوند و لا غير .\r\nو گاهى خاصه به جنس قريب است ، مثل ما شىء كه از عوارض خاصهء حيوان است و گاهى خاصهء جنس متوسط است ، مانند متحيّز و متلوّن و متشكّل بودن كه از عوارض جسم مطلق است و « كلّ جسم متحيّز و متلوّن و متشكّل بحيّز و لون و شكل و بالعكس اىّ كلّ متحيّز و متلوّن و . . . جسم . »\r\nو گاهى عرض خاصه به جنس عالى و جنس الاجناس است ، مانند وجود لا فى الموضوع كه از عوارض خاصه جوهر است و وجود في الموضوع كه از عوارض خاصه مقوله‌هاى عرضى است و يا اين‌كه كلّى عرضى را وقتى با موضوعش مىسنجيم مختص به آن موضوع نيست بلكه هم بر آن موضوع و هم بر موضوع‌هاى ديگر عارض مىشود ، نامش عرضى عام است .\r\nمثال : ما شىء نسبت به انسان ، عرض عامن است ، زيرا كه بر انسان عراض مىشود\r\n\r\n","description":"","footnote":"","page_name":" 197 ","page_number":197},
  {"content":"\r\n\r\nو مىگوييم : الانسان ماش ؛ ولى مخصوص به انسان نيست بلكه اعم است و بر حيوان‌هاى ديگر هم عارض مىشود ، يا مثلا طائر نسبت به كلاغ عرض عام است ، چون بر آن عارض مىشود : الغراب طائر ؛ بر غير آن هم عارض مىشود : الحمام طائر ، العصفور طائر و . . . و نيز مانند تحيّز نسبت به حيوان و جسم نامى كه اعم است ، يعنى هم بر آن دو عارض مىشود و هم بر انسان و هم بر جسم مطلق و . . . وجود لا فى الموضوع ؛ نسبت به جسم مطلق عرض عام است كه هم بر جسم عارض مىشود و هم بر ماده و صورت و نفس و عقل .\r\nبا اين محاسبه‌ها مىتوان در تعريف عرض خاصه و عرض عام چنين گفت :\r\nعرض خاصه عبارت است از آن كلّىاى كه خارج از ذات موضوع است و محمول بر موضوع است و خاص به موضوع خودش است .\r\nو عرض عام : الكلّى الخارج المحمول على موضوعه و غيره .\r\n( نكته : فايدهء مبحث كلّيّات خمس به عنوان مقدّمه‌اى براى مبحث معرف كاملا روشن است زيرا معرف يا حدّ تام است كه از جنس قريب و فصل قريب تشكيل يافته يا حدّ ناقص است كه از جنس بعيد و فصل قريب و يا رسم تام است كه از جنس قريب و عرض خاصه و يا رسم ناقص‌ات كه از جنس بعيد و عرض خاصه يا عرض عام و عرض خاصه تشكيل مىشود ؛ پس در آغاز بايد انواع كلّيّات مفرد از نوع - جنس - فصل - قريب و بعيد ، عرض خاصه و عام را بشناسيم ) .\r\n\r\nتنبيه‌ها و توضيح‌ها\r\nپيش از اين‌كه تقسيم‌هاى عرض خاصه و عرض عام را بيان كنند . در اين ميان شش مطلب را به عنوان تنبيه‌ها و توضيح‌ها مىآورند .\r\n\r\nتنبيه اوّل : عرض خاصه يا خاصهء به نوعى از انواع حقيقى است ،\r\nمثل ضاحك نسبت به انسان و يا خاصهء به جنسى از اجناس يا نوعى از انواع اضافى است ؛ حال عرض خاصه به نوع ، هميشه عرض خاصه است و در نوع ديگر يافت نشود ، ولى عرض خاصه به جنس ، در مقايسه با جنس خودش ، عرض خاصه است ؛ امّا در مقايسه با جنس نازل‌تر يا نوع سافل‌تر ، عرض عام مىشود ، پس ممكن است شىء واحدى و يك امر عرضىاى نسبت\r\n\r\n","description":"","footnote":"","page_name":" 198 ","page_number":198},
  {"content":"\r\n\r\nبه يك موضوع ، عرض خاصه باشد و همان امر نسبت به موضوع ديگر عرض عام باشد .\r\nچند مثال : ماشى مثلا نسبت به حيوان كه جنس آن و موضوع آن است ، عرض خاصه است ، يعنى مخصوص به حيوان‌ها است و در نبات‌ها و جمادها و مفارق‌ها نيست ، ولى نسبت به انسان عرض عام است ، چون هم عارض بر انسان مىشود و هم بر ساير حيوان‌ها .\r\nمتحيّز مثلا نسبت به جسم مطلق كه جنس خود آن است ، عرض خاصه است و در مفارق‌ها نيست ، ولى نسبت به جسم نامى - حيوان و انسان عرض عام است ، يعنى بر هر يك از آن‌ها عارض مىشود و ضمنا مختص به هيچ كدام نيست ، بلكه در جمادها هم هست .\r\nآكل و شارب و دن نسبت به حيوان‌ها ، عرض خاصه و نسبت به انسان عرض عام است ، چون مخصوص انسان نيست بر اسب هم عارض مىشود ، موجود لا فى الموضوع بودن ، مثلا نسبت به جوهر عرض خاصه است ( چون جوهر جنس و فصل ندارد تا فصل آن باشد و تعريف حدّى باشد ، بلكه رسمى است ) و همين امر نسبت به جسم مطلق - جسم نامى - حيوان و انسان عرض عام است ؛ چون بر آن‌ها عارض مىشود ، بر غير آن‌ها هم كه مفارق‌ها ، يعنى عقول و نفوس باشند ، عارض مىشوند پس همان‌طورى كه فصل واحد به دو اعتبار قريب و بعيد ، مقوّم و مقسّم مىشد همچنين عرضى واحد به دو اعتبار ، خاصه و عام مىشود .\r\n\r\nتنبيه دوم : بعضى از اشياء و كلّيّات و محمول‌ها تنها از جميع جهات ذاتى هستند\r\nو از هيچ هتى عرضى نيستند ، مانند ناطق كه نسبت به انسان ذاتى است و نسبت به غير انسان هم اصلا حمل ندارد و نسبت به خود انسان هم كه ممكن نيست عرضى هم باشد واگرنه تناقض مىشود و بعضى از اشياء از همه جهت عرضى است و از هيچ جهت ذاتى نيست ، مثل ضاحك كه نسبت به انسان عرض خاصه و نسبت به غير انسان اصلا حمل ندارد . ولى بعضى از اشياء و محمول‌ها هستند كه نسبت به چيزى و موضوعى ذاتى و نسبت به موضوع ديگر عرضى هستند مثلا رنگ كه يكى از كيف محسسو است ( كيف چهار شعبه دارد كه يكى از آن‌ها كيف محسوس است و آن پنج شعبه دارد كه يكى كيف مبصر است و آن سه شعبه دارد كه يكى رنگ است و آن انواعى دارد ، از سفيدى و\r\n\r\n","description":"","footnote":"","page_name":" 199 ","page_number":199},
  {"content":"\r\n\r\nسياهى و قرمزى و زردى و سبزى و . . . ) نسبت به جسم ، عرضى است ، چون ذاتى جسم جوهر قابل « للقسمة فى الطول و العرض و الارتفاع » است و رنگ خاص در ذات آن دخيل نيست ؛ پس رنگ نسبت به آن عارضى است ، ولى همين رنگ نسبت به سفيدى و سياهى ذاتى و جنس آن‌ها است كه مىگوييم : البياض لون مفرق لنور البصر ، السواد لون قابض لنور البصر و . . . كه در تعريف آن‌ها و شناخت ماهيّت آن‌ها از جنس رنگ استفاده شده و فصل « مفرق البصر يا قابض البصر » بودن و همچنين رنگى بودن نسبت به جسم عرضى است ، ولى نسبت به سفيد و سياه و . . . ذاتى و جنس است همين‌طور مفرق البصر بودن نسبت به جسم عرضى است ، ولى نسبت به سفيد ذاتى و فصل آن است كه مشخص كنندهء سفيد رنگ‌ها است ( رنگين - سفيد - سياه ، مشتق‌ها هستند « اىّ ذات ثبت له البياض و السواد . . . و رنگ و سفيدى و سياهى » مبادى اشتقاق هستند . مرحوم حاجى در منظومه در اين باب نظرى دارند كه در ص 29 و 30 آورده‌اند ) پس ممكن است كه محمولى نسبت به موضوعى ذاتى و نسبت به ديرى عرضى باشد .\r\n\r\nتنبيه سوم : هركدام از عرض خاصه و فصل در تقسيمى دو قسم مىشوند :\r\n1 . عرض خاصه يا فصل بسيط يا مفرد كه با يك لفظ از آن تعبير مىشود ، مثلا ناطق ، صاهل ، مفترس . . . فصول مفرد هستند ، و ضاحك - عالم - شاعر و . . . اعراض خاصهء مفرد هستند .\r\n2 . عرض خاصه و فصل مركّب كه با دو يا چند لفظ ادا مىشود ، مثلا در باب عرض خاصه مىگوييم : الانسان ماش مستقيم القامة ؛ كه ماشى تنها عرض عام است و راست قامت بودن تنها ، هم عرض عام است ، چون در درخت هم‌چنين است ، ولى مجموعهء مركب ، عرض خاصهء انسان است و همچنين در مقال : الانسان منتصب القامه ( راست قامت ) بادى البشرة ( نمايان بشره ) كه اوّلى تنها در درخت هم هست و دومى تنها در مار هم هست ، ولى مجموع مخصوص انسان است و نيز در مثل : الخفاش طائر و لود .\r\nامّا فصل مركّب : در فصل حيوان مىگوييم : حسّاس متحرّك بالارادة ، يا در فصل جسم نامى مىگوييم : ذو نفس نامية و غاذية و مولدة و . . .\r\nدر مباحث قبل با جزئى حقيقى يا شخصى آشنا شديم كه عبارت بود از آن مفهوم\r\n\r\n","description":"","footnote":"","page_name":" 200 ","page_number":200},
  {"content":"\r\n\r\nذهنىاى كه صدقش بر كثيرين ، ممتنع باشد ، مثل زيد - هذه المدرسه و . . . حال از جزئى كه بالاتر مىآييم ، اوّلين مفهوم كلّى كه سر راه ما سبز مىشود صنف است كه تا به حال بحثى از او نشده ، هر صنفى داراى افراد و اشخاص فراوانى است و در اين تنبيه مطرح است و از صنف كه جلوتر مىرويم به نوع مىرسيم كه بر افراد متفقة الماهية حمل مىشود و از نوع بالاتر ، جنس و بعد جنس متوسط و . . . تا مىرسد به جنس الاجناس و جنس عالى كه با تمامى اين‌ها در مباحث قبل آشنا شديم ؛ همچنين با فصل هم آشنا شديم ، حال نوبت آن است كه صنف را هم اصطلاحا بشناسيم پس مىگوييم :\r\nدر باب فصل اين نكته بيان شد كه هر فصلى هنگامى كه او را با نوع و ماهيّت خودش مقايسه مىكنيم ، مقوّم ماهيّت است . « اى ما به قوام الماهيّة » و هنگامى كه او را با جنس آن نوع و ما به الاشتراك آن نوع با ساير انواع ، مقايسه مىكنيم . اين فصل مميّز نوع خود از باقى انواع و مقسّم آن جنس به دو قسم است ، مثلا ناطق نسبت به حيوان مقسّم است كه با آمدن آن حيوان به دو دسته تقسيم مىشود : الحيوان اما ناطق و اما غير ناطق .\r\nعرض خاصه : عرضى خاصه بر خلاف فصل ، مقوّم موضوع خود نيست ، چون داخل در ذات آن نيست ، بلكه عرضى و بيرون از ذات است و مقوّم آن است كه داخل در ذات باشد ؛ لكن عرضى خاصه نيز مانند فصل ، مقسّم كلّى ما فوق ، يعنى جنس نوع خود و موضوع خود است ، مثلا ضاحك هم حيوان را ( كه جنس انسان است كه موضوع ضاحك است در الانسان ضاحك ) به دو قسم مىكند و مىگوييم : الحيوان امّا ضاحك و اما غير ضاحك ؛ پس در جهت مقسّم جنس قريب بودن مشترك هستند و البتّه « كلّ مقسّم للسافل مقسّم للعالى » پس اجناس متوسط و عالى را هم تقسيم مىكنند .\r\nعلاوه بر اين ، عرض خاصه ، مقسّم عرضى عام نيز مىباشد ، مثلا موجود از عوارض عامهء جواهر و اعراض است ، زيرا كه جواهر هم موجود است ، اعراض هم در خارج موجود است ولى لا في الموضوع بودن ، عرض خاصهء به جوهر است و فى الموضوع بودن ، عرض خاصه به عرض است آن‌گاه اين عرض خاصه ، آن عرض عام را دو قسم مىكند و با آمدن وجود لا فى الموضوع ، آن موجود به دو دسته تقسيم مىشود . و مىگوييم : الموجود امّا جوهر و امّا عرض ( البتّه منظور وجود امكانى است ) يا مثلا ماشى ، نسبت به انسان عرضى عام است و ضاحك ، عرضى خاصه است و توسط\r\n\r\n","description":"","footnote":"","page_name":" 201 ","page_number":201},
  {"content":"\r\n\r\nضاحك ، ماشى به دو قسم تقسيم مىشود و مىگوييم الماشى امّا ضاحك و امّا غيره ( ممكن است كسى بگويد : اين يك ويژگى زائد براى عرضى خاصه نيست ، زيرا كه فصل هم نسبت به عرضى عام مىتواند مقسّم باشد ، مثلا ناطق كه مىآيد ، ماشى را مثل حيوان دو قسم مىكند : الماشى اما ناطق اما غير ناطق ) .\r\nو افزون بر دو ويژگى مذكور براى فصل ، عرضى خاصه يكى ويژگى منحصر به فرد دارد كه در فصل نيست و آن اين‌كه عرضى خاصه ، همان‌گونه كه مقسّم جنس و مقسّم عرض عام بود همچنان مقسّم نوع و موضوع خود هم هست به بيان ديگر : عرضى خاصه در تقسيمى دو دسته مىشود :\r\n1 - عرضى خاصهء شامل كه عارض بر جميع افراد موضوع مىشود و در مصاديق خارجى مساوى با موضوع است ، مثل ضاحك نسبت به انسان كه مىگوييم : كلّ انسان ضاحك و كل ضاحك انسان ، كل انسان كاتب بالقوه و كل كاتب بالقوه انسان و . . .\r\n2 - عرضى خاصهء غير شامل عرضي است كه بر بعضى افراد موضوع خود عارض مىشود و اخص از موضوع خود است ، مانند شاعر نسبت به انسان كه تنها بر انسان عارضى مىشود آن هم بر خصوص يك دسته از انسان‌ها و مىگوييم : بعض الانسان شاعر و كل شاعر انسان ؛ حال اين قسم از عرضى خاصه ، مقسّم نوع خود است ، يعنى شاعر ، انسان را به دو دسته تقسيم مىكند و مىگوييم : الانسان اما شاعر و اما غير شاعر ، امّا طبيب و امّا غيره ، امّا عالم و اما جاهل و . . . حال نام اين تقسيم را در اصطلاح منطق تصنيف مىگذارند ، يعنى عرض خاصه آمد و نوع خود را صنف صنف كرد و نام هر قسمى از آن اقسام را يك صنف نامند با اين مقدّمه‌ها مىتوان صنف را چنين تعريف كرد : هر كلّىاى كه اخص از نوع سافل است ( مانند شاعر كه از انسان اخص است ) و با ساير اصناف نوع خود در تمام حقيقت و ماهيّت اشتراك دارند ( شاعر و غير شاعر همگى انسانند ) و تنها در يك سلسله عوارض خارجى كه از ماهيّت و حقيقت موضوع بيرون است ، با يكديگر فرق دارند و هر صنفى از صنف ديگر جدا مىشود ، مثلا در شاعر بودن ، طبيب بودن ، رئيس بودن ، معلّم بودن ، بقّال - بزّاز - نانوا - خياط و . . . و در حقيقت تصنيف شبيه تنويع است منتها تنويع مربوط به جنس است كه فصل ، آن را به دو نوع گوناگون تنويع مىسازد و تصنيف مال نوع معين است كه عوارض خارجى خاصه به يك دسته از افراد نوع موجب مىشوند كه نوع به دو يا چند صنف تقسيم شود .\r\n\r\n","description":"","footnote":"","page_name":" 202 ","page_number":202},
  {"content":"\r\n\r\nچند مثال : انسان از لحاظ جغرافيايى به شرقى و غربى يا تقسيم مىشود اروپايى و آسيايى و افريقايى و امريكايى و استراليايى ، از لحاظ علم و جهل به عالم و جاهل ، مؤمن و كافر ، مادى و الهى ، مرد و زن ، بزرگ و كوچك ، فارسىزبان و عرب‌زبان و . . . تقسيم مىشود از لحاظ نژادى از لحاظ رنگ ، از لحاظ غنا و فقر ، سلامتى و مرض ، ضعف و قوّت ، چاقى و لاغرى ، سلحشورى و بزدلى و . . . تمام اين‌ها اصناف مختلف انسان هستند .\r\nيا مثلا اسب كه نوعى از انواع گوناگون حيوان است به چهار صنف تقسيم مىشود :\r\n1 . اسب اصيل يا عتيق كه پدر و مادر آن عربى هستند و شناسنامه داشته‌اند .\r\n2 . اسب هجين كه پدر عربى و مادر غير عربى است .\r\n3 . اسب مقرف كه مادر عربى و پدر غير عربى است .\r\n4 . اسب برزون كه پدر و مادرش غير عربى هستند ( اسب‌هاى تاتارى ) كه اين ويژگىها از عوارض و مربوط به صنف خاصى است و ربطى به ماهيّت ندارد يا مثلا خرما را چند دسته تقسيم مىكنند :\r\n1 . خرماهاى زهدى : خرمايى كه مىخشكانند و براى مدّت مديدى مىماند .\r\n2 . خرماهاى بربن : خرمايى كه به سرعت متعفّن و گنديده مىشود .\r\n3 . خرماهاى عمرانى : خرمايى كه نسف آن پخته و رسيده و نصف ناپخته است و رطب مانند است .\r\nشما مىتوانيد گاو را به انواع گوناگون تقسيم كنيد ، فيروزه ، عقيق و . . .\r\n\r\n","description":"","footnote":"","page_name":" 203 ","page_number":203},
  {"content":"\r\n\r\n\r\nاقسام حمل\r\nتنبيه پنجم راجع به حقيقت حمل و انواع گوناگون آن است .\r\nبه بيان ديگر : هريك از كلّيّات خمس را كه ملاحظه فرموديد به عنوان محمول بودن وصف كرديم و همهء آن‌ها الكلّى المحمول بودند ، مثلا نوع تمام آن حقيقت مشترك بود كه در جواب ماهو گفته مىشود « اى يحمل و يصدق و يطلق و ينطبق على جزئياته و مصاديقه » و جنس ، جزء مشترك بود كه در جواب ماهو مىآمد كه « الانسان و الفرس و . . . ماهى ؟ » حيوان ، و فص هم در جواب « اىّ شيئى هو في جوهره » حمل مىشد و عرضى خاصه و عام هم كه در تعريفشان از « الخارج المحمول » استفاده شد . پس همهء كلّيّات خمس عبارتند از : كلّيّات محمول و قبلا گذشت كه كلّىاى بر افراد مصاديق خود حمل مىشود ؛ يعنى كلّى محمول با ذاتى افراد خود است و يا عرضى آن‌ها و ذاتى هم يا نوع بود يا جنس يا فصل ، عرضى هم يا عرض خاصه بود و يا عام ، با توجّه به دو نكتهء مذكور سه سؤال مطرح است كه بايد پاسخ داده شود :\r\nسؤال اوّل : همان طورى كه گاهى جنس بر نوعى از انواع خود حمل مىشود و مثلا مىگوييم : الانسان و الفرس و . . . حيوان و اين كلّى محمول ، ذاتى افراد هم هست همچنين گاهى نوع بر جنس حمل مىشود ، مثلا مىگوييم : الحيوان انسان و فرس و بقر حال در اين‌جا ما يك كلّى محمومل داريم به نام انسان ، يا فرس و . . . و وقتى محاسبه مىكنيم ، مىبينيم كه انسان نه ذاتى حيوان است كه موضوعش باشد نه عرضى ، امّا ذاتى نيست ، چون ذاتى يا نوع بود يا جنس يا فصل و انسان نسبت به حيوان هيچ كدام نيست اما نوع نيست ، چون نوع تمام ماهيّت و حقيقت شيئى بود و انسان كه تمام حقيقت حيوان نيست و گرنه بايد بين آن دو تساوى باشد و هر كجا حيوان بود ، انسان هم باشد « و ليس كذلك بالوجدان كما فى الفرس و الابل و . . . » و حيوان اعم از انسان است و امّا جنس نيست ، چون جنس جزء مشترك ماهيّت را گويند و انسان كه جزء مشترك حيوان نيست كه بر حيوان و نبات ، مثلا قابل حمل باشد و باز هر جا حيوان بود انسان هم باشد و لا عكس يعنى بعضى جاها انسان باشد بدون حيوان كه محال و باطل است و امّا فصل نيست چون فصل ، جزء مختص به ماهيّت و مقوّم موضوع خود است و حال آن‌كه انسان مقوّم حيوان نيست ؛ و گرنه بدون انسان نبايد حيوان يافت شود « و اللازم باطل فالملزوم مثله » پس انسان براى حيوان كلّى ذاتى نيست ، كلّى عرضى هم نيست ، زيرا كه\r\n\r\n","description":"","footnote":"","page_name":" 204 ","page_number":204},
  {"content":"\r\n\r\nعرضى يا عام است يا خاصه ، انسان نسبت به حيوان ، عرض عام نيست كه هم بر حيوان و هم بر نبات عارض شود و به ظاهر اين باطل است و امّا عرض خاصه نيست ؛ چون خاصه يا شامل است يا غير شامل ، انسان ، خاصهء شامل هم نيست ، چون بر تمام افراد حيوان عارض نمىشود . مثلا فرس حيوان است ، ولى انسان نيست و خاصه غير شامل هم نيست ؛ زيرا در ان بعضى از حيوان‌ها هم كه انسان هستند ، انسان تمام ذات و ماهيّت آن‌ها را تشكيل مىدهد ؛ نه اين‌كه عرضى و خارجى از ذات باشد با اين محاسبه‌ها شما گفتيد :\r\nالكلّى المحمول اما ذاتى و اما عرضى و ذاتى امّا نوع و عرضى امّا خاصة و . . . در حالىكه در حمل نوع بر جنس ، محمول ما كلّى است كه انسان باشد و اين كلّى محمول ، نه ذاتى است نه عرضى ، پس آيا واسطه‌اى\r\nدر كار است ؟ شق ثالثى داريم ؟ آيا كلّى محمول سه نوع است 1 - ذاتى 2 - عرضى 3 - واسطهء بين آن دو نه ذاتى باشد نه عرضى ؟ قصه چيست ؟\r\nسؤال دوم : وقتى ما قضايا و محمول‌ها را در نظر مىگيريم ، ملاحظه مىكنيم كه گاهى حدّ تام بر نوع يا بر جنس حمل مىشود ، مثلا در نوع مىگوييم : الانسان حيوان ناطق ؛ يا در جنس مىگوييم : الحيوان جسم نام حساس متحرك بالارادة » و شكى نيست در اين‌كه حدّ تام يك مفهوم كلّى است ، پس بر حدّ تام هم صدق مىكند كه بگوييم :\r\nالكلّى المحمول و شما گفتيد : الكلّى المحمول امّا ذايت و امّا عرضى در حالىكه حدّ تام نسبت به موضوعش نه ذاتى است و نه عرضى ، امّا ذاتى نيست چون ذاتى يا نوع بود يا جنس يا فصل و حدّ تام نسبت به موضوع هيچ كدام نيست امّا نوع نيست ؛ براى اين‌كه نوع در جواب دو سؤال واقع مىشد :\r\n1 - سؤال از يك جزئى مثل زيد ما هو ؟ جواب : انسان .\r\n2 - سؤال از چند جزئى متفقة الحقايق مثل زيد و عمرو و بكر ما هي ؟ جواب :\r\nانسان . در ما نحن فيه هيچ كدام نيست چون سؤال از يك كلّى است كه يا نوع است .\r\nكالانسان و يا جنس است ، كالحيوان و امّا جنس نيست ، چون جنس جزء ما به الاشتراك را گويند و حيوان ناطق كه جنس انسان نيست ؛ زيرا كه در مجموعه حيوان ناطق ، ناطق هم هست كه مخصوص انسان است و امّا فصل نيست ؛ چون فصل جزء ما به الامتياز را گويند و حيوان ناطق ، فصل انسان نيست ؛ چون در ضمن آن حيوان بودن هم هست كه مخصوص انسان نيست و اصولا حيوان ناطق تمام حقيقت انسان است و انسان ، معنى\r\n\r\n","description":"","footnote":"","page_name":" 205 ","page_number":205},
  {"content":"\r\n\r\nحيوان ناطق و بالعكس و جزئى بودن در كار نيست . و امّا عرضى نيست براى اين‌كه عرضى چه خاصه و چه عام ، خارج از ذات و ماهيّت موضوع است و حيوان ناطق كه خارج از ذات انسان نيست . با اين ملاحظه‌ها سؤال اين است كه شما گفتيد : الكلّى المحمول يا ذاتى است يا عرضى و حال آن‌كه حدّ تام كلّى محمول است ، نه ذاتى است نه عرضى ، آيا واسطه در كار است ؟ شق ثالثى وجود دارد ؟\r\n( نكته : ذاتى را گاهى با افراد و مصاديقش مىسنجيم ، در اين‌جا نوع هم ذاتى افراد است ، يعنى تمام ماهيّت آن‌ها را تشكيل مىدهد و ذاتى به حمل شايع است ولى گاهى ذاتى را با خود ذات و مفهوم كلّى و ماهيّت مىسنجيم ، با قطع‌نظر از افراد در اين‌جا معقول نيست كه بگوييم : حيوان ناطق ذاتى انسان است يا بالعكس يا انسان ذاتى انسان است يا حيوان ناطق ، ذاتى خودش است . شيئى كه خودش به خودش نسبت داده نمىشود و ذاتى خودش نيست ، بلكه خودش ذات است و يك ماهيّتى از ماهيّت‌ها است و در « ما نحن فيه ما » نظر به اوّلى داريم و مستشكل نظر به جنبهء دوم دارد . از اين رو اشكال كرد و جمله بل لا ينبغى در عبارت مصنف اشاره به اين نكته است ) .\r\nسؤال سوم : ما وقتى به كتب منطقيين مراجعه مىكنيم ، مىبينيم كه از طرفى مىگويند : ضحك ، مثلا از عوارض خاصهء انسان است ، مشى ، مثلا از عوارض عام انسان است . از طرف ديگر مىگويند : هر كلّى عرضى بر افراد خود حمل مىشود و كلّى محمول است . از طرفى هم مىبينيم كه ضحك يا مشى يا حسّ يا ادراك و . . . بر موضوع‌هاشان حمل نمىشود ، يعنى گفته نمىشود « الانسان ضحك ، الانسان مشى ، الانسان حسّى و . . . »\r\nآن‌گاه اين سؤال به ذهن مىآىد كه اگر ضحك و مشى ، عرضى هستند پس چگونه بر موضوعشان حمل نمىشوند حال آن‌كه هر عرضى كلّى بايد محمول هم باشد ؟ چه بايد كرد كه هم عرضى بودن ضحك و مشى و . . . محفوظ بماند و هم كلى محمول بودن عرضى ؟ مصنف مىفرمايد : در جواب هرسه سؤال مىگوييم : حمل انواع و اقسامى دارد كه در هريك از موارد مذكور يك نوع آن جارى و سارى است و اگر سائل به اين اقسام توجّه داشته باشد ، سؤال خويش را پس خواهد گرفت :\r\nتقسيم‌هاى حمل : حمل به‌طور كلّى داراى سه تقسيم است :\r\n1 . حمل يا طبعى است يا وضعى .\r\n\r\n","description":"","footnote":"","page_name":" 206 ","page_number":206},
  {"content":"\r\n\r\n2 . حمل يا ذاتى اوّلى است يا شايع صناعى .\r\n3 . حمل يا مواطاتى است و يا اشتقاقى .\r\nامّا تقسيم اوّل : مقدّمه ، اصولا هر قضيه‌اى داراى موضوعى و محمولى است .\r\nتقسيم دوم : موضوع ، موضوع قضيّه گاهى جزئى حقيقى است ، مثل زيد قائم ، مدرسه فيضيّه پايگاه جهاد و اجتهاد و فقه و فقاهت و تفسير و حديث و فلسفه و عرفان است و گاهى كلّى است چه صنف ، مانند شعراء - علماء و . . . واجب الاكرامند و چه نوع مثل انسان ضاحك است و چه جنس مثل حيوان جسم است .\r\nتقسيم سوم : محمول ، محمول قضيّه ، جزئى بما هو جزئى نيست ، زيرا كه هر جزئى بما هو جزئى ؛ با جزئى ديگر مباين است و مباين بر مباين قابل حمل نيست ، مثلا نتوان گفت :\r\nزيد بما هوم زيد عمرو بما هو عمرو است و بر كلّى هم قابل حمل نيست كه بگوييم :\r\nانسان ، يعنى زيد يا انسان زيد است « لان الجزئى لا يكون كاسبا و لا مكتسبا » پس محمول هميشه كلّى حقيقى است ( در مقابل كلّى فرضى ، مثل لا شىء و لا ممكن كه نه داراى فرد ذهنى هستند نه خارجى ، بر خلاف كلّيّاتى كه مصاديق ذهنى يا خارجى دارند ) آن‌گاه محمول كلّى را با موضوع كه مقايسه مىكنيم از سه حال خارج نيست ( اين مقايسه ميان مفاهيم انجام مىگيرد و كارى به مصاديق خارجى نيست ) .\r\n1 . يا محمول از حيث مفهم اعم از موضوع است و دايره‌اش به مراتب وسيع‌تر از آن است ، مانند زيد انسان كه موضوع جزئى و محمول كلّى و مفهوم آن حيوان ناطق است كه كلّى است . « اى قابل للصدق على الكثيرين » ولى مفهوم زيد جزئى است ، و مانند الانسان حيوان كه موضوع كلّى است و محملو از آن كلّىتر و عام‌تر است و در خارج قابل صدق بر صد برابر انسان است ، مثلا الانسان ضاحك كه اگرچه در مصاديق خارجى مساوى هستند ؛ ولى از حيث معنا و مفهوم ذهنى با قطع‌نظر از مصاديق ، محمول اعم است ، زيرا كه « ضاحك اى ذات ثبت له الضحك » و در معناى آن خصوص ، حيوان ناطق نخوابيده ، بلكه ذاتى است كه كذا و كذا . . . قطع‌نظر از اين‌كه انسان باشد يا نه ( توضيح بيش‌تر خواهد آمد ) .\r\n2 . و يا محمول از حيث معنا و مفهوم مساوى با موضوع است ، مانند : الانسان انسان ، الانسان حيوان ناطق و . . . كه آن را حمل اوّلى ذاتى گويند و در تقسيم بعدى حمل ، بررسى مىشود و فعلا مدّ نظر نيست .\r\n\r\n","description":"","footnote":"","page_name":" 207 ","page_number":207},
  {"content":"\r\n\r\n3 . محملو از حيث مفهوم اخصّ از موضوع است ، مثل الحيوان انسان كه انسان ، يعنى حيوان ناطق ولى حيوان يعنى جوهر ، جسم ، نام ، حسّاس ، متحرّك بالارادة كه مفهومى بس وسيع‌تر از انسان دارد .\r\nبا حفظ اين مقدّمه مىگوييم : حمل طبعى آن حملى را گويند كه محمول در مفهوم از موضوع اعم باشد ، همانند قسم اوّل از سه قسم با مثال‌هايى كه داشت و سرّ اين‌كه آن را طبيعى مىگويند ؛ چون مطابق طبع است و طبع انسان آن را مىپسندد و از آن ابا و امتناع ندارد و متعارف هم در علوم و هم در محاورهاى ، عرفى همين نوع از حمل است ، از اين‌رو طبع پسند است .\r\nحمل وضعى يا جعلى ، آن حملى را گويند كه به عكس حمل طبعى باشد ، يعنى محمول اخص ، به لحاظ مفهوم از موضوع باشد ، همانند قسم سوم از سه قسم مذكور كه گذشت و سرّ اين‌كه آن را جعلى گويند ، براى اين است كه مخالف طبع است و طبع از ان متنفر است بنابراين آن را جعلى گويند ، چون احتياج به وضع و جعل دارد اگر طبعى بود نيازى به جعل نداشت .\r\nنتيجه‌گيرى : حال كه با دو قسم حمل طبعى و وضعى آشنا شديم ؛ جواب سؤال اوّل داده مىشود و آن اين‌كه ، مراد از محمول در باب كلّيّات خمس محمول بالطبع است نه هر محمولى و مورد سؤال محمول بالوضع است كه از محلّ بحث خارج است و البتّه محمول بالطبع الّا و لابد يا ذاتى است يا عرضى و از آن پنج قسم خارج نيست .\r\nنكته : قوله : و مرادهم :\r\nاين نكته را مصنف قبل از نتيجه مذكور آورده ، ولى ما به تأخير انداختيم و آن اين كه : قبلا در باب تباين مىگفتيم يك تباين مفهومى داريم و يك تباين مصداقى كه تباين مفهومى شامل هر چهار قسم نسب اربع مىشد . حال اين‌جا هم مىگوييم : يك اعم مصداقى داريم كه دو كلّى در خارج و به لحاظ مصاديق كه باهم مقايسه مىشوند ؛ يكى بر تمام افراد ديگرى و بر بعضى افراد ديگر صادق است و لا عكس و يك اعم مفهومى داريم كه دو كلّى يكى از حيث مفهوم ذهنى از ديگرى اعم است و امّا از لحاظ مصداقى كه كارى نداريم چه‌بسا مصداقا هم اعم و اخصّ باشند و يا مصداقا به تساوى كلّى ، مساوى باشند اوّلى ، مثل و حيوان يا انسان و زيد و دومى مثل مثال‌هاى ذيل :\r\n1 . انسان و ناطق : كه معناى ناطق عبارت است از ذات ثبت له النطق و در اين معنا\r\n\r\n","description":"","footnote":"","page_name":" 208 ","page_number":208},
  {"content":"\r\n\r\nويژگى انسان يا غير انسان گنجانده نشده ، از اين‌كه انسان باشد يا غير انسان مفهوم وسيع است و ذات اعم ، ولى در خارج هر كجا فردى براى ناطق يافت شده ، فرد انسان هم هست و قضيهء دائمه مطلقه است نه ضروريهء مطلقه ، پس از نفله مفهوم اعم و از جهت مصداقا مساوىاند و بحث مفهومى مدنظر است . بحث مصداقى در باب نسبت‌ها گذشت .\r\n2 . انسان و ضاحك كه معناى انسان ، حيوان ناطق است و معناى ضاحك ذات ثبت له الضحك است ، اعم از اين‌كه اين ذات انسان باشد يا غير انسان ، ولى در خارج هر فردى از ضاحك يافت شده ، از افراد انسان بوده و لا غير .\r\n3 . صاهل هم نسبت به فرس همين‌طور است « اى ذات ثبت له الصهل » .\r\n4 . با غم ( آواز مخصوص آهوان - گوزن‌ها - بز كوهى ) هم نسبت به غزال همين طور است .\r\n5 . صادح ( آواز مخصوص بلبل و جهجه زن ) نسبت به بلبل چنين است .\r\n6 . ماشى هم نسبت به حيوان چنين است كه ذات ثبت له المشى ؛ پس روشن شد كه كجا حمل طبعى است و كجا وضعى و جعلى .\r\nتقسيم دوم : حمل ذاتى اوّلى - حمل شايع صناعى .\r\nمقدّمه : حقيقت حمل عبارت است از : الاتحاد بين شيئين ، حمل ، يعنى ميان دو چيز جدا و گسيخته از هم وحدت و يگانگى ايجاد كدرن و گفتن اين‌كه : هذا ذاك يعنى اين همان است ، مثلا زيد قائم است و اين همان حقيقت حمل است ، آن‌گاه دقّت در خود اين معنا دو مطلب را مىرساند :\r\n1 . بايد ميان موضوع و محمول و دو شيئى ، اتّحاد و هماهنگىاى وجود داشته باشد تا بتوان يكى را بر ديگرى حمل كرد ، و گرنه مباين بر مباين قابل حمل نيست .\r\n2 . و بايد بين آن دو مغايرتى باشد ، تا ولو بالاعتبار دو چيز محسوب بشوند تا يكى بر ديگرى حمل شود و الّا يك شيئى كه خودش بر خودش حمل نمىشود ، پس در هر حملى يك جهت اتّحادى لازم است تا حمل صحيح باشد ، و اگر دو شيئى من جميع الجهات مباين بودند ، حمل صحيح نيست و يك جهت تغايرى و الّا اگر من جميع الجهات يك شيئى باشند ، خودش بر خودش حمل نمىشود كه مثلا بگوييم : زيد زيد است ، انسان انسان است ، زيرا با اين قضيه چيزى فهميده نمىشود و مجهولى معلوم\r\n\r\n","description":"","footnote":"","page_name":" 209 ","page_number":209},
  {"content":"\r\n\r\nنمىشود .\r\nبا حفظ اين مقدّمه مىگوييم : حمل اولى ذاتى آن است كه موضوع و محمول از حيث معنا و مفهوم اتّحاد داشته باشند و طبعا از حيث مصاديق خارجى هم اتّحاد دارند و تغايرشان بالاعتبار است ، يعنى به اجمال و تفصيل مثلا الانسان حيوان ناطق كه حيوان ناطق همان انسان است و انسان همان حيوان ناطق ، از نظر مصداق و مفهوم . ولى انسان اجمال و حيوان ناطق ، تفصيل همان حقيقت است ، پس به دو اعتبار فرق دارند اين قسم از حمل را حمل مفهومى گويند ؛ چون مال مفاهيم و تعاريف است ، حمل ذاتى گويند ، چون تمام ذاتىها و اجناس و فصول يك شيئى بر او حمل شده و حمل اوّلى گويند ، چون در رتبهء اوّل است ، يعنى اوّل ثابت مىكنيم كه انسان حيوان ناطق است ؛ سپس عوارض و احكامى از فضائل - رذائل - علم - جهل - ايمان و كفر و . . . اثبات مىكنيم و حمل شايع صنانعى آن است كه موضوع و محمول از حيث مصداق متّحد باشند ؛ يعنى موضوع مصداقى از مصاديق محملو است ، ولى به لحاظ مفهوم اختلاف دارند ، مثل انسان و حيوان كه هركدام مفهومى دارد ولى در خارج « كلما صدق عليه الانسان صدق عليه الحيوان » ( در حمل شايع كه اتّحاد مصداقى ميان موضوع و محمول است ، گاهى اتّحاد به نحو تساوى كلّى است ، مثل انسان و ناطق و گاهى عموم و خصوص مطلق ، مثل انسان و حيوان و گاهى عموم و خصوص من‌وجه است ، مثل انسان و ابيض و خلاصه يك اتّحادى و لو فى الجملة و فى بعض الموارد بينهما حاكم است ) و اين‌كه آن را حمل شايع صناعى يا حمل متعارف گويند ، چون در ميان عرف و اهل محاوره همين نوع متداول و متعارف است و نوع حمل ذاتى مخصوص ماهيّت‌ها و تعاريف است و نيز در مصطلح علوم هم همين حمل شايع رواج دارد از اين‌رو صناعى است و شيوع دارد بين خاص و عام ، عالم و عامى ، اهل معقول و منقول و . . .\r\nحال كه با حمل اولى ذاتى و حمل شايع صناعى آشنا شديم ، جواب سؤال دوم هم داده مىشود و آن اين‌كه : مراد از كلّى محمول در باب كلّيّات خمس ، عبارت است از :\r\nمحمول به حمل شايع صناعى ، يعنى كلّى را با افرادش كه مقايسه مىكنيم يا ذاتى افراد است يا عرضى ، و مراد از حمل در حدّ تام از نوع حمل اولى ذاتى است كه در باب معرّف و حدود خواهد آمد و ربطى به كلّيّات خمس ندارد و محمول به حمل شايع از دو قسم ذاتى و عرضى بيرون نيست و واسطه‌اى در ميان نيست .\r\n\r\n","description":"","footnote":"","page_name":" 210 ","page_number":210},
  {"content":"\r\n\r\nتقسيم سوم : حمل مواطاتى و اشتقاقى :\r\nحمل مواطاتى يا هو هويّت عبارت است از اين‌كه شيئى بر شيئى ديگر حقيقتا و بلاواسطه و بدون تأويل و تقدير و حذف مضاف حمل شود و شيئى موضوع شيئى ديگر باشد مستقيما ، مساوى است كه دو موصوف و جوهر بر يكديگر حمل شوند . نظير الانسان حيوان ، الحيوان جسم ، الجسم جوهر و . . . يا دو صنف و عرض بر يكديگر حمل شوند ، مانند الضاحك كاتب ، الماشى حساس و . . . و يا يك صفت بر يك موصوف بر حمل شود ، مانند الانسان كاتب ، ضاحك ، ناطق و . . . و يا يك موصوف بر يك صفت حمل شود ، مانند الضاحك انسان ، الناطق انسان و . . . كه در تمامى اين صور ، حمل ، حمل مواطات است ؛ هرچند به لحاظ تقسيم اوّلى برخى حملشان طبعى و برخى جعلى باشد يا به لحاظ تقسيم دوم برخى حملشان اولى ذاتى و برخى شايع صناعى باشد ولى به لحاظ تقسيم سوم همهء اين‌ها حمل مواطاتى دارند و معناى حمل مواطاتى اين است كه ذات موضوع ، ذات محمول است و به عبارت ديگر اين همان است و هو هويّت هم به معناى اين ، همان است و كلمهء مواطات به معناى اتّفاق و اتّحاد ، يعنى موضوع و محمول متّفق و متّحد هستند و اين همان است و به يك وجود موجودند . حال تمام اقسام كلّيّات خمس بعضى بر بعضى و هركدام بر افراد خودشان كه حمل مىشوند به همين نوع از حمل ، يعنى حمل مواطاتى است .\r\nامّا حمل هركدام بر ديگرى ، مثلا نوع بر جنس و بالعكس حمل مىشود : الانسان حيوان ، الحيوان انسان ، هر دو بر فصل و بالعكس حمل مىشوند : الانسان ناطق ، الحيوان ناطق ، الناطق انسان ، حيوان و هرسه بر عرض خاصه و بالعكس حمل مىشوند : الانسان ضاحك و الضاحك انسان ، الحيوان ضاحك و الضاحك حيوان ، الناطق ضاحك و الضاحك ناطق ، و هر چهار تا بر عرضى عام و بالعكس حمل مىشوند ، مثل : الانسان ماش و الماشى انسان ، الحيوان ماش و الماشى حيوان ، الناطق ماش و الماشى ناطق ، الضاحك ماش و الماشى ضاحك همهء اين‌ها حملشان مواطاتى است . هرچند به لحاظ تقسيم اوّل و دوم بعضى حمل طبعى و بعضى وضعى يا بعضى به حمل اولى و بعضى به حمل شايع محمول باشند . و امّا حمل هركدام از كلّيّات خمس بر افراد و مصاديق خودشان : زيد انسان و الفرس حيوان ، بكر ناطق ، زيد ضاحك ، البقر ماش ، پس وقتى ما در باب كلّيّات خمس مىگوييم : الكلّى المحمول اما ذاتى و اما عرضى منظور ، كلّى محمول به حمل مواطاتى\r\n\r\n","description":"","footnote":"","page_name":" 211 ","page_number":211},
  {"content":"\r\n\r\nاست ، ولى در نزد منطقيون نوع ديگرى از حمل وجود دارد كه نمامش حمل شاتقاقى يا حمل ذو هو يا حمل تركيبى است و آن عبارت است از اين‌كه شيئى بر شيئى ديگر مستقيما و بلاواسطه قابل حمل نيست ، بلكه مع‌الواسطه قابل حمل است كه آن واسطه يا مشتقى از مشتقات است كه از آن شيئى اشتقاق مىيابد و بر آن حمل مىشود . بدين لحاظ او را حمل اشتقاقى گويند ، يعنى به‌واسطهء مشتق ، قابل حمل است نه مستقيما و يا به حذف مضاف و افزودن كلمهء ذو در عربى و داراى يا صاحب ، يا با در فارسى قابل حمل است نه بدون آن ، بدين‌لحاظ او را حمل ذو هو يا تركيبى ناميده‌اند ، مثلا ضحك مستقيما بر انسان قابل حمل نيست و نتوان گفت انسان ضحك است يا انسان مشى است يا نطق است . ولى به‌واسطهء اشتقاق يا اضافهء ذو قابل حمل مىشود ، به اين‌كه بگوييم :\r\nالانسان ضاحك ، ماش يا بگوييم : الانسان ذو ضحك و مشى و . . . كه در اين صورت خود اين مشتق يا مضاف و مضاف‌اليه محمول به حمل مواطاتى است ؛ چون اين ديگر واسطه در عروض لازم ندارد و به مشتق ، منه يا مبدأ اشتقاق يا مضاف‌اليه تنها محمول به حمل اشتقاقى گويند ، چون بدون اشتقاق يا تركيب با ذو قابل حمل نيست .\r\nحال غرض ما از بيان اين تقسيم براى حمل ، اين است كه تنها محمول به حمل مواطاتى داخل در كلّيّات خمس است و محمول بودن همهء آن‌ها از اين قماش است .\r\nمحمول به حمل اشتقاقى از قبيل : ضحك - مشى - حس ، نطق و . . . داخل در كلّيّات خمس نيست و هيچ كدام از نوع - جنس - فصل - عرض عام و عرض خاص از اين قبيل نيستند بلكه عموما حمل مواطاتى دارند . متفرع بر اين نتوان گفت : الضحك عرض خاصهء انسان است ، چون عرضى خاصه عبارت بود از : « الكلّى الخارج المحمول و ضحك » مستقيما محمول نيست و نيز نتوان گفت : مشى خاصهء حيوان است ، لون خاصهء جسم است به همان دليل كه در ضحك بود و نيز نتوان گفت كه مشى عرض عام انسان است ؛ چون عرضى عام ، الخارج المحمول بود و مشى محمول نيست ، مگر بالاشتقاق ، و نيز نتوان گفت : حس فصل حيوان و نطق فصل انسان است ، چون فصل : الذاتى المحمول بود و حس و نطق بدون اشتقاق قابل حمل نيستند ، بلكه تعبير صحيح آن است كه بگوييم : ضاحك عرضى خاص انسان ، ملوّن عرضى خاصهء جسم ، ماشى عرضى خاصهء حيوان و عام انسان ، حسّاس فصل حيوان ، ناطق فصل انسان ، متحرك بالاراده فصل حيوان و . . . است كه هريك محمول به حمل مواطاتى مىتواند باشد و اگر احيانا از\r\n\r\n","description":"","footnote":"","page_name":" 212 ","page_number":212},
  {"content":"\r\n\r\nبعضى منطقيون مىشنويم كه مىگويند : ضحك ، عرض خاصهء انسان است از باب مسامحه و سهل‌انگارى در تعبير و در واقع مجاز در كلمه يا مجاز در حذف است ، و گرنه مراد واقعى آن‌ها هم از ضحك ، همان ضاحك است . همچنين از مشى ، مراد ماشى است . حال از اين تقسيم‌بندى سوم ، جواب سؤال سوم هم داده مىشود كه وقتى ما مىگوييم : همهء كلّيّات خمس محمولند ، يعنى محمول به حمل مواطات و موردنظر ما اين است و اين‌كه در جاى ديگر مىگويند : ضحك عرضى خاصه است ، مسامحه دارند و حمل اشتقاقى است كه مورد بحث ما نيست .\r\nقوله : نعم :\r\nلون نسبت به جسم ، عرضى خاصه نيست ، بلكه اصلا قابل به حمل مواطاتى نيست گرچه به حمل اشتقاقى است ولى محل بحث نيست يا اصلا محلّ بحث نيست امّا همين لون ، نسبت به انواع خودش محمول به حمل مواطاتى و جنس آن‌ها است ، زيرا كه لون يك كلّىاى است كه تحت آن انواع رنگ‌ها از سفيدى - سياهى - قرمزى و . . . وجود دارد و لون ، ذاتى همهء آن‌ها است و مىگوييم : البياض لون مفرق لنور البصر ، السواد لون قابض لنور البصر و به اين لحاظ حمل مواطاتى هم هست ، ولى نسبت به جسم هيچ كدام از لون و بياض و سواد از محمول‌هاى به حمل مواطاتى و از كلّيّات خمس نيستند گرچه ابيض و ملون از عوارض است . همان‌طور كه ضحك هم خود داراى هزاران فرد است از قبيل : ضحك زيد ، ضحك عمرو ، خندهء خالد و . . . و بر افراد خودش به حمل مواطات حمل مىشود ، ولى بر انسان قابل حمل به اين حمل نيست ، پس بسا شىء واحدى نسبت به امرى محمول به حمل مواطات باشد و نسبت به امر ديگرى محمول به حمل اشتقاقى باشد .\r\nتنبيه ششم : در سؤال سوم مستشكل تصوّر مىكرد كه اصلا ضحك و مشى و . . . از اعراض خاصه و عامه نيست ، چون عرض خاصه يا عام ، الخارج المحمول بود و ضحك و مشى چنين نبود ، كه تفصيلا در تقسيم سوم حمل ، جواب داده شد . حال در اين تنبيه مستشكل دقيقا تصوّر بالعكسى دارد ؛ يعنى بر آن است كه ضحك را بايد از عوارض خاصهء انسان به‌شمار آورد و نه تنها مانعى ندارد ، بلكه ضرورت دارد به اين بيان كه از طرفى منطقى مىگويد : الكّى الخارج ؛ بر موضوعش عارض شود تنها فهو الخاصة و اگر بر موضوع‌هاى ديگر هم عارض شود ، فالعرض العام ؛ پس صحبت از عروض و عارض\r\n\r\n","description":"","footnote":"","page_name":" 213 ","page_number":213},
  {"content":"\r\n\r\nشدن است و از طرفى بدون شك ضحك بر انسان عارض مىشود و تنها در انسان يافت مىشود . بنابراين معيار عرض خاصه بودن بر او منطبق است ، پس به حكم عقل واجب و لازم است كه ضحك را عرض خاصه به حساب آوريم و مانعى ندارد .\r\nولى مرحوم مظفّر رحمهم اللّه به اين اشكال هم جواب مىدهند اين‌كه : عرض دو اصطلاح دارد :\r\n1 - گاهى عرض در مقابل ذاتى به كار مىرود ( كه تعبير صحيح همان عرضى با ياء نسبت است ) و ذاتى ، يعنى منسوب الى الذات و عرضى ، يعنى منسوب الى العوارض الخارجيه و مراد از عرضى در مقابل ذاتى اين است : الذاتى اىّ الكلّى المحمول حملا ذاتيا ؛ كه حمل در محدودهء ذاتىها است از جنس و فصل و نوع و العرضى اى الكلّى المحمول حملا عرضيا ؛ كه حمل در محدودهء عوارض خارجى است و عرضى مورد بحث ما همين است و بدين‌معنا ضحك عرضى خاصه نيست ، چون محمول نيست و عروض يعنى حمل ، منتهى به حمل عرضى در مقابل حمل ذاتى .\r\n2 « عرض در مقابل جوهر : الجوهر ما اذا وجد وجد لا فى الموضوع مثل انسان ، درخت و . . . و العرض ما اذا وجد فى الخارج وجد فى الموضوع مثل سفيدى كه در جسم يافت مىشود و وجود استقلالى ندارد .\r\nحال مراد از اين‌كه الكلّى الخارج ان عرض ، عرضى در مقابل ذاتى است كه محمول است و مراد از اين‌كه : الضحك يعرض الانسان ، عرض در مقابل جوهر است ، يعنى ضحك در انسان كه موضوعى است ، يافت مىشود و وجود استقلالى ندارد ولى مستقيما قابل حمل نيست و بين عرض در قبال جوهر با عرضى در قبال ذاتى ، فرق بسيار است .\r\nقوله : و عندهم :\r\nاشتباه ديگر در تعبير : گاهى منطقيين مىگويند : الكلّى الخارج عرض خاص و عرض عام ؛ كه كلمهء عرض را بدون ياء نسبت ، بر كلّى خارج از ذات اطلاق مىكنند ، مثل ضاحك - ماشى و . . .\r\nدر جاى ديگر هم مىگويند : ضحك عرض است ، مشى عرض است و . . . آن‌گاه نظير سؤال سوم كه قبلا طرح شد ، ايجاد مىشود ؛ غافل از اين‌كه مراد از عرض ، در تعبير اوّل ، يعنى الكلّى الخارج عرض خاص . . . در واقع عرضى با ياء نسبت ، در مقابل ذاتى\r\n\r\n","description":"","footnote":"","page_name":" 214 ","page_number":214},
  {"content":"\r\n\r\nاست كه هردو كلّى محصولند ؛ ولى يك به حمل عرضى ، ديگرى ذاتى و مراد از عرض ، در تعبير ثانى كه الضحك عرض ، عرض در مقابل جوهر است كه جوهر وجودش لا فى الموضوع و عرض فى الموضوع است .\r\nقوله : و مثل :\r\nاين در حقيقت بيان ثمره و تفاوت عرضى با عرض است و آن اين‌كه هر چيزى عرضى به معناى باب كلّيّات خمس بود ، در مقابل ذاتى ، حتما عرض در قبال جوهر نيز هست ، ولى ممكن است چيزى عرض به معناى ثانى ، يعنى در مقابل جوهر باشد ، ولى عرضى به معناى اوّلى نباشد ، بلكه ذاتى باشد ؛ مثلا لون به معناى ثانى عرض است ، يعنى وجود فى الموضوع دارد ، چون رنگ هر موقع در خارج يافت شود ، حتما در جسمى از اجسام است نه مستقل . ولى عرض به معناى اوّلى نيست چون لون را وقتى با جسم مقايسه مىكنيم از كلّيّات خمس نيست و محمول به حمل مواطات نيست ؛ پس لون نه جنس نه فصل نه عرضى خاصه نه عرضى عام جسم است بله اصلا قابل حمل نيست اما نسبت به انواع لون كه رنگ سفيد و سياه و . . . باشد ذاتى و جنس آن‌ها است كه هر جنس ، ذاتى انواع خود است ، نه اين‌كه عرضى باشد . پس عرض به معناى ثانى ، اعم از عرض به معناى اوّلى و با ذاتى به معناى اوّل هم سازگار است . پس تعبير صحيح در ما نحن فيه ، اين است كه بگوييم : عرضى خاصه و عرضى عام .\r\n\r\nتقسيمات عرضى\r\nبا تعريف‌هاى كلّيّات ذاتى اعم از نوع و جنس و فصل و تقسيم‌هاى آن‌ها آشنا شديم و نيز تعريف كلّى عرضى را با هر دو قسم آن بيان كرديم و سپس و در ضمن آن شش نكتهء مهمّ به عنوان تنبيه‌ها و توضيح‌ها مطرح شد . اينك باقىماندهء تقسيم‌هاى كلّى عرضى را بيان مىكنيم ، تا مبحث كلّيّات خمس به پايان برسد : به‌طور كلّى ، عرضى چه عرضى خاصه و چه عرضى عام در تقسيمى دو قسم مىشوند : 1 . عرضى لازم 2 .\r\nعرضى مفارق .\r\n1 . عرضى لازم ، عبارت است از ان امر عرضىاى كه انفكاك و جدايى آن از معروض و موضوعش محال و ممتنع باشد و از لوازم لاينفك موضوع باشد .\r\nعرضى لازم از جهش سه قسم مىشود : الف - لازم ماهيّت ب - لازم وجد ذهنى ج\r\n\r\n","description":"","footnote":"","page_name":" 215 ","page_number":215},
  {"content":"\r\n\r\n- لازم وجود خارجى .\r\nالف - لازم ماهيّت ، آن امر عرضىاى است كه لازم نفس ماهيّت و طبيعت و ذات است ، با قطع‌نظر از خصوص وجود ماهيّت در ذهن يا تصوّر وجود آن در ذهن بلكه در هر و عائى كه ماهيّت مونجود شود ، اين لوازم از او جدا شدنى نيست ، مانند فرد بودن براى عدد سه و زوج بودن براى عدد چهار و امكان ذاتى براى ممكن‌ها .\r\nب - لازم وجود ذهنى ، آن است كه هرگاه معروض و موضوع در ذهن انسان موجود شد آن لوازم و آثار را دارد و گرنه در خارج داراى اين لوازم نيست ، مانند وصف كلّيّت براى انسان كه انسان ذهنى كلّى است و گرنه انسان‌ها در خارج جزئى و شخصى هستند و الشيئى ما لم يتشخّص لم يوجد فى الخارج و كلّيّت از معقولات ثانيه ناميده مىشود ، يعنى در محيط ذهن در مرتبهء ثانيه تعقّل مىشود به اين‌كه اوّل ما مفهومى به نام انسان يا حيوان و . . . را تصوّر مىكنيم ، سپس كلّيّت را بر آن‌ها حمل مىكنيم و اصولا تمام عناوين مباحث منطقى از معرّف ، حجّت ، قضيّه و . . . از معقولات ثانيه است كه سابقا به مناسبتى بيان شد .\r\nج - لازم وجود خارجى آن است كه هرگاه موضوع در خارج تحقّق يابد اين اثر و لازم را دارد و گرنه در ذهن ما داراى آن خاصيّت نيست ؛ في المثل آتش خارجى ، گرما بخش است ، باذن اللّه نه آتش ذهنى ، با تصوّر آتش كه حرارت و گرما ايجاد نمىشود ، نار متصوّر كه سوزندگى ندارد ؛ و گرنه بايد سيم‌هاى ارتباطى مغز را بسوزاند ، روشنايى جهان ، اثر وجود خارجى خورشيد است ، و گرنه خورشيد متصوّر كه روشنىبخش نيست . اگر شما در دل شب تاريك ، هزار بار خورشيد را تصوّر كنيد ، راه براى شما روشن نمىشود ، امّا اوّل صبح كه خورشيدى طلوع كردن همهء گمشده‌هاى مادّى را پيدا مىكنى ، چنان‌كه خورشيد ايمان اگر در جهان درونت روشن گرديد همهء حقايق گمشدهء ماوراء طبيعت و مادّه را خواهى يافت .\r\n2 . عرضى مفارق ، عبارت است از آن عرضىاى كه مفارقت و انفكاك آن از معروض و موضوعش به امكان عقلى ، ممكن باشد ؛ اعم از اين‌كه در خارج هم اين انفكاك به وقوع پيوسته ، به فعليّت رسيده ، يا همچنان در مرحلهء امكان باقى مانده باشد ؛ زيرا كه هر ممكنى بالفعل موجود نيست ، برخى از ممكن‌ها براساس حكمت بالغهء الهيّه موجودند ، پس انفكاك ممكن است و غرض از اين جمله اشاره‌اى است به\r\n\r\n","description":"","footnote":"","page_name":" 216 ","page_number":216},
  {"content":"\r\n\r\nدو قسم عرض مفارق و آن اين‌كه مفارق يا دائم است يا موقّت .\r\nالف - مفارق موقّت آن عرضىاى است كه گاهى بر معروض عارض مىشود و گاهى هم عارض نمىشود ، بلكه ضدّ او ، نقيض او ، مخالف و مقابل او عارض مىشود ، همانند اوصافى كه از افعال انسان مشتق مىشود ، مثل قائم - قاعد ، نائم - مستيقظ - آكل - شارب ، خباز - خياط و . . . نيز همانند صفاتى كه از احوال‌هاى گوناگون انسان انتزاع و اشتقاق يافته و به انسان منتسب مىشود ، نظير : صحيح و سالم بودن ، مريض بودن ، كودك - جوان - ميانسال - پير - كهنسال ، فقير - غنى كه گاهى هست و گاهى نيست ، مثلا نعمت ارزشمند جوانى هميشه با انسان نيست ، روزى هم جوانى به پايان مىرسد و آرزوى يك لحظه برگشتن آن را خواهيم داشت .\r\n فياليت الشباب يعود يوما * فاخبره بما فعل المشيب \r\nيا مثلا غنا و ثروت كه لازم لاينفك انسان نيست ، بلكه گاهى هست و گاهى نيست ، چه‌بسا آدمى رنج‌ها متحمّل و گنج‌ها به چنگ آورده و شب و روز آن‌ها را پاس مىدارد ولى در لحظه‌اى و طرفة العينى در اثر يك حادثهء طبيعى ، مانند سيل - طغيان آب درياها و رودخانه‌ها ، زلزله ، طوفان‌ها يا در اثر يك حادثهء غيرطبيعى از آتش‌سوزى - سرقت ، بمباران و . . . تمام آن سرمايه را از دست مىدهد و مفلس مىگردد و المفلس فى امان اللّه و اصولا شعار قرآن اين است كه كلّ من عليها فان . . .\r\nب - مفارق دائم آن عرضىاى است كه عقلا انفكاكش از معروض ، ممكن است ولى در خارج اين جدايى به وقوع نپيوسته و همواره اين عرض با آن معروض بوده و هست و خواهد بود . مثلا ازرق چشم بودن ( كبود چشم يا نابينا ) از عوارض دائم انسان صاحب چشم است ، ولى اگر اعجازى صورت پذيرد يا با ابزار علمى مجهّزى معالجه كند چه‌بسا كبودى و يا نابينايى از بين برود و چشم كه معروض است ، بماند ؛ پس امكان تفكيك دارد يا مثلا زمين متحرّك است و حركت براى او دائمى است ولى چه‌بسا با اعجاز ولىّ خدا ، آنى و لحظه‌اى از حركت باز ايستد و زمين باشد اما متحرّك نباشد و همچنين سياهى آدم حبشى و زنگى و . . . فرق بين عرض لازم با مفارق دائم در دوام و ضرورت است كه در عرض لازم ، ثبوت عرض براى معروض ضرورى است ، يعنى مستحيل الانفكاك است و در عرض مفارق ، ثبوت دائمى است ولى ضرورت ندارد ( و سياتى تفصيل بيش‌تر در باب قضاياى موجّهه در بخش دائم مطلقه و ضرورى مطلق ) به\r\n\r\n","description":"","footnote":"","page_name":" 217 ","page_number":217},
  {"content":"\r\n\r\nهر حال اگرچه دائمى باشد امكان انفكاك عقلى محفوظ است . بر خلاف عرضى لازم كه نبود عارض همان و نابودى معروض همان ، يعنى محال است شما فردى بودن را از ثلاثه بگيريد و عدد سه باقى باشد ، بلكه بيرون آوردن لباس فردى بودن از تن ثلاثه مساوى است با انعدام آن ، همچنين زوجى بودن نسبت به اربعه ، حرارت نسبت به نار ، روشنايى نسبت به شمس و . . .\r\nقوله : و اللازم :\r\nتا اين‌جا يك تقسيم كلّى بود كه عرضى چه خاصه و چه عام يا عرضى لازم است و يا مفارق كه هريك از لازم و مفارق ، اقسامى دارند :\r\nامّا عرضى لازم در تقسيمى به سه قسم مىشود ، زيرا كه عرضى لازم يا لازم بيّن ( بديهى و غير محتاج به استدلال ) است و يا غير بيّن ( نظرى و محتاج به استدلال ) و خصوص لازم بيّن دو قسم است :\r\n1 . بيّن بالمعنى الاخص 2 . بيّن بالمعنى الاعم كه در مجموع سه قسم را تشكيل مىدهند .\r\nبيان ديگر :\r\n1 . بيّن بالمعنى الاخص عبارت است از آن عرضى لازمى كه به مجرّد تصوّر معروض و ملزوم ، آن لازم هم در ذهن مىآيد و ذهن ما از اين ملزوم به آن لازم منتقل مىشود و در ذهن متلازمان هستند ، بدون اين‌كه در اين انتقال و تصوّر لازم ، غير از تسور ملزوم ، چيزى از تصورات ديگر و از استدلال و برهان فاصله و واسطه باشد بلكه نفس تصوّر ملزوم تصوّر لازم را به دنبال دارد و البتّه گاهى اين ملزوم ذهنى يك لزوم عقلى صرف است ، مانند عمى و بصر كه تصوّر عمى ، يعنى عدم البصر ، بدون تصوّر خود بصر ، ممتنع است و اين دو باهم تصوّر مىشوند . همچنان‌كه تصوّر جهل ، يعنى عدم العلم بدون علم محال است . همچنين تصوّر مثلث كه مستلزم تصوّر داراى سه زاويه بودن است . گاهى يك لزوم ، عرفى است ، مانند حاتم وجود كه به مجرّد تصوّر حاتم ، آن ويژگى بارز او يعنى جود و بخشش در ذهن تصوّر مىشود و عقلا امكان تفكيك هست امّا عند العرف هميشه اين تصوّر ، مستتبع آن تصوّر است يا مانند على و عدالت كه براى كسى كه با اين صفت بارز على عليه السّلام آشنا باشد از شنيدن نام على عليه السّلام ذهنش به عدالت او منتقل مىشود و از شنيدن نام سيّد الشهدا به امر شهادت و از شنيدن اسد به شجاعت و\r\n\r\n","description":"","footnote":"","page_name":" 218 ","page_number":218},
  {"content":"\r\n\r\nاز شنيدن نام طواغيت و گردنكشان تاريخ از فرعون‌ها - نمرودها - شدادها ، هيتلرها - نرون‌ها ، چنگيزها ، صدام‌ها به ويژگى بارز آن‌ها كه جنايت - آدمكشى - خونريزى و وحشىگرى است ، منتقل مىشود .\r\n2 . بيّن بالمعنى الاعم ، عبارت است از عرضى لازمى كه مجرّد تصوّر ملزوم براى تصوّر لازم و جزم به ملازمه و انتقال ذهن به لازم كافى نيست ، بلكه محتاج به سه تصوّر است تا اين تصديق و جزم به ملازمه پس آن دو حاصل شود :\r\nالف - تصوّر ملزوم و معروض . ب - تصوّر لازم و عارض . ج - تصوّر نسبت بين آن دو البتّه به دنبال اين تصوّرها تصديق نفس ، حتمى است و ديگر نيازى به برهان ندارد و از اين‌رو او را بيّن گفته‌اند .\r\nمثال : در رياضيّات مىخوانيم : الواحد نصف الاثنين يا الاثنان نصف الاربعه يا الاثنان ربع الثمانيه او خمس العشرة او عشر العشرين و . . . در هريك از اين مثال‌ها اين‌گونه نيست كه به مجرّد تصوّر اثنين مثلا ذهن ما به تصوّر منتقل شود اين‌كه : نصف الاربعه است بلكه چه‌بسا انسان عدد دو را در ذهن تصوّر مىكند و به كلّى از عدد چهار يا هشت يا ده و . . . غافل است تا چه رسد به تصوّر نسبت بين آن دو و اين‌كه نصف است ربع است يا خمس و يا عشر و . . . پس از تصوّر يكى از آن دو تصوّر ديگرى لازم نيامد تا لزومشان بيّن بالمعنى الاخص باشد . هنگامى كه ما عدد دو را تصوّر مىكنيم و عدد چهار يا هشت و يا ده را هم تصوّر مىكنيم و نسبت بين آن دو را هم در نظر مىگيريم كه دو با چهار چه نسبتى دارند ؟ و چهار چند برابر دو است ؟ و همچنين دو با هشت ، دو با ده و . . . آن‌گاه است كه قاطعانه حكم مىكنيم كه دو نصف چهار مىباشد و چهار دو برابر آن است ، هشت چهار برابر و ده پنج برابر بنابراين عنوان نصف - ثلث - ربع ، خمس - سدس و عشر و . . . به عدد دو نسبت داده مىشود و در عين‌حال اين تصديق بديهى است و نيازى به استدلال ندارد بلكه هر انسانى به‌طور فطرى اين معنا را درمىيابد .\r\nو نيز نسبت اعداد ديگر ، بعضى با بعضى مثلا سه با نه كه ثلث است يا شش با دوازده كه نصف او است و . . .\r\nمثال ديگر : در علم اصول فقه ، بحثى است كه آيا ما بين وجوب ذى المقدّمه شرعا با وجوب مقدّمه شرعا ، ملازمهء عقلى وجود دارد يا خير ؟ جمعى منكر ملازمه و جمعى اثبات‌كنندهء آن هستند ، حال بنابراين‌كه ملازمه‌اى باشد مىگوييم :\r\n\r\n","description":"","footnote":"","page_name":" 219 ","page_number":219},
  {"content":"\r\n\r\nلزوم از نوع لزوم و ملازمهء بيّن به معناى اعم است ، يعنى اين‌گونه نيست كه به مجرّد تصوّر وجوب ذى المقدّمه ، مثل نماز ، ذهن ما به تصوّر وجوب مقدّمه‌ها مثل وضو منتقل شود و لزومش بيّن بالمعنى الاخص باشد خير كثيرا ما انسان وضو را بما انه فعل من الافعال در مقابل غسل و تيمم تصوّر مىكند و اصلا صلوت در ذهن او نمىآىد و نيز كثيرا ما وجوب صلوت را در مقابل حرمت آن و در مقابل وجوب صوم و حج و . . .\r\nتصوّر مىكند و چه‌بسا از مقدّمهء آن خير ندارد . هنگامى كه وجوب ذى المقدّمه يعنى صلات را تصوّر كرد وجود مقدّمهء آن ، يعنى وضو را هم تصوّر كرد و نسبت بين آن دو را هم كه نسبت توقّف و وابستگى است ، تصوّر كرد ؛ آن‌گاه است كه حكم به ملازمه مىكند و عقل مىگويد ما بين وجوب شرعى ذى المقدّمه با وجوب شرعى مقدمه‌هاى آن ملازمه است ، يعنى اگر شاعر ذى المقدّمه را واجب فرموده ، حتما بايد مقدمه‌هاى آن را نيز واجب كرده باشد .\r\nنكته : چرا اين قسم از لازم بيّن بالمعنى الاعم نامند ؟ جواب : چون بيّن به معناى اعم در مقابل بيّن بالمعنى الاخص بود كه در آن‌جا مراد آن لزوم بيّن خاص بود كه از تصوّر ملزوم بىدرنگ به لازم مىرسيديم ، لوى در اين‌جا مراد مطلق لزوم بيّن و بديهى است كه اصل حكم به ملازمه بديهى است ، اعمّ از اين‌كه براى جزم به ملازمه ، مجرّد تصوّر ملزوم كافى باشد و يا نياز به تصوّر لازم و تصوّر نسبت هم داشته باشد ؛ ولى به هر حال از بديهى بودن خارج نمىشود .\r\nنكتهء ديگر : لزوم بيّن بالمعنى الاخص ، هميشه در مواردى است كه علاوه بر ملازمهء واقعى و خارجى ميان دو شىء ذهن ما هم با آن دو انس و الفت داشته باشد و در محيط ذهن ما هم متلازمين باشد تا از تصوّر يكى از آن دو تصوّر ديگرى لازم آيد و گرنه بدون تلازم ذهنى هرگز اين انتقال حاصل نمىشود گرچه در خارج هم ملازمه باشد ( در باب دلالت التزاميه اين نكته بيان شد ) .\r\n3 . عرضى لازم غير بيّن : و آن عبارت است از عرضى لازمى كه در مقابل عرضى بيّن به هر دو قسم آن است ، يعنى نه مجرّد تصوّر ملزوم كافى است براى انتقال به لازم و نه تصوّرهاى سه‌گانه ثلاثه براى جزم به نسبت و حكم به ملازمه كافى هستند بلكه علاوه بر اين تصوّرها محتاج به اثبات و استدلال است از اين‌رو غير بيّن ، يعنى نظرى و استدلالى نام گرفته مثال مشهور منطقى اين است كه مىگوييم : العالم حادث ، يعنى ميان\r\n\r\n","description":"","footnote":"","page_name":" 220 ","page_number":220},
  {"content":"\r\n\r\nحدوث و عالم ملازمه است ، ولى اين لزوم با تصوّر عالم يا حدوث حاصل نمىشود ؛ زيرا كه عالم ، يعنى جميع ما سوى اللّه از سماوات و ارضين و ما فيهما و ما بينهما امّا توى اين معنا حادث بودن نخوابيده و حادث يعنى ، مسبوق به عدم كه چيزى نبود و بعد پيدا شد . حال تصوّر عالم و حدوث و نسبت بين آن دو براى تصديق به نسبت كافى نيست بلكه بايد ديد آن‌چه ويژگى است كه در عالم وجود دارد كه توسط آن حدوث براى عالم ثابت مىشود از اين‌رو نياز به استدلال دارد و در مقام استدلال مىگويند :\r\nالعالم متغيّر « صغرى » ( برمبناى مشايين تغيير در اعراض است ، از كميّت‌ها و كيفيّت‌ها و وضع و . . . برمبناى حكمت متعاليّه تغيير در متن اشياء و ذوات موجودها است و يك عالم نيست ، بلكه عالم‌هاى بىشمار است و هر لحظه عالم جديدى غير از عالم قبلى است و عالم يكپارچه در حال سيلان و جريان است و خداوند هر لحظه عالم آفرين است و . . . به هرحال عالم متغيّر است و حتى ماديين هم اصل تغيير را قبول دارند منتها آن‌ها همه‌چيز را نسبى و در حال تغيير مطالعه مىكنند و منكر ثابت‌ها هستند ولى فلسفه الهى بر آن است كه موجودهاى ثابت و قواعد ثابت عقلى به مراتب قوىتر از ماديات است و . . . ) و هر متغيّرى حادث است ، يعنى مسبوق به عدم است « كبرى » پس عالم ، حادث است كه ملاحظه مىكنيد اين تصديق و حكم به حدوث با استدلال ثابت شد نه بدون آن .\r\nيا مثلا در هندسه مىگويند : مجموعه زواياى هر مثلثى برابر است با دو زاويهء قائمه كه اين تصديق به تساوى نه تفاوت با تصوّر زواياى مثلث و تصوّر دو زاويهء قائمه و تصوّر نسبت بين آن دو حاصل نمىشود ؛ بلكه در هندسه بر آن برهان هندسى اقامه مىشود ، پس نظرى است ، نه بديهى .\r\nخلاصهء اين تقسيم : لازم يا لزومش بيّن و بديهى به هر دو قسم آن است و يا لزومش نظرى و غير بيّن است .\r\nعرضى مفارق : يا دائم است از قبيل حركت شمس يا ساير افلاك و ازرق بودن چشم و اسود بودن حبشى و . . . كه قبلا بيان شد و يا موقّت است كه خود آن دو قسم مىشود :\r\n1 . سريع الزوال كه لحظه‌اى و ساعتى و روزى است و به سرعت زائل و نابود مىشود ، از قبيل : سرخى چهره در اثر خجالت كه آنى و لحظه‌اى است . زردى چهر در\r\n\r\n","description":"","footnote":"","page_name":" 221 ","page_number":221},
  {"content":"\r\n\r\nاثر ترسيدن كه لحظه‌اى است ، خسوف قمر و كسوف شمس و رعد و برق و . . .\r\n2 . بطيىء الزوال كه با كندى از عروض جدا مىشود ، همانند دوران طفوليّت ، جوانى و . . . زوال جهل و حصول علم ، زوّال فسق و حصول ملكه عدالت و . . .\r\n\r\n","description":"","footnote":"","page_name":" 222 ","page_number":222},
  {"content":"\r\n\r\n\r\nكلّى منطقى ، طبيعى و عقلى\r\nدر باب ثانى كه پيرامون كلّى بحث مىكرديم براى كلّى تقسيماتى بيان شده .\r\n1 . كلّى يا در خارج ممتنع الافراد است يا واجب الفرد و يا ممكن الافراد . . . كه شش قسم شد .\r\n2 . كلّى يا متواطى است و صدقش به افراد على السويه است و يا مشكك .\r\n3 . دو كلّى با يكديگر يا مساوىاند يا متباينان يا عامين من‌وجه يا عام و خاص مطلق .\r\n4 . كلّى با افرادش يا نوع است ، يا جنس يا فصل يا عرضى خاصه و يا عرضى عام .\r\n5 . و تقسيم پنجم كه الان و به عنوان آخرين بحث باب كلّى مطرح است راجع به اين است كه كلّى از يك نظر منطقى است يا طبيعى و يا عقلى .\r\nبيان ديگر :\r\nبيان اجمالى : فرض بفرماييد كسى مىگويد : الانسان كلّى ( البتّه اين از باب مثال است شما مىتوانيد به جاى آن بگوييد : الحيوان كلّى - الماشى كلّى و . . . ) در اين‌جا سه چيز متصوّر است :\r\n1 . ذات الموصوف و المعروض ، يعنى ذات الانسان بما هو انسان اى بما هو حيوان ناطق مع قطع النظر عن كونه كليا او جزئيا و لا اىّ شيئى آخر و الماهية من حيث هي ليست الّا هي . ( الانسان بالحمل الاولى ) .\r\n2 . ذات الكلّى و مفهوم كلّى بما هو كلّى اى مع قطع النظر عن معروضه و موضوعه ؛ كه آيا كلّيّت بر انسان عراض شده ، يا بر غير آن بلكه نفس كلّى را بما هو مفهوم من المفاهيم و كلّى به حمل اوّلى ذاتى در نظر مىگيريم كارى نداريم كه آن كلّى انسان است يا هر شيىء ديگرى بلكه مفهوم كلّى در مقابل مفهوم جزئى . . .\r\n3 . مجموع عارض و معروض ، وصف و موصوف ، يعنى انسان به وصف كلى بودن نامفهوم هم انسان مقيّد است و انسان كلّى منظور است نه شخصى و جزئى و هم كلّى بودن مقيد شده كه كلّى بودن انسان منظور است و بر انسان عارض شده ، نه بر چيز ديگر پس ما انسان را با وصف كلّى بودن آن ملاحظه كرده‌ايم .\r\n\r\n","description":"","footnote":"","page_name":" 223 ","page_number":223},
  {"content":"\r\n\r\n\r\nبيان تفصيلى :\r\n1 . ( سابقا هم گفته‌ايم كه عقل انسان كارهاى شگفتى دارد و ذهن تصرف‌هاى فراوانى در معلوم‌ها و يافته‌هاى خود دارد از تجزيه و تحليل و تعميم و تجريد و . . . ) حال گاهى در مثال ، الانسان كلّى عقل ما ذات موصوف و انسان را بما انه طبيعة من الطبايع و بما هو حيوان ناطق ؛ ملاحظه مىكند و در ذهن تصوّر مىكند با قطع‌نظر از جميع ويژگىهاى آن از موجود بودن - معدوم بودن ، كلّى بودن - جزئى بودن و . . . بلكه نسبت به همهء اين‌ها اين ذات موصوف لا به شرط است ، يعنى انسان به اين عنوان كه نفس ذات و طبيعت ملاحظه شده ، نامش كلّى طبيعى است يا از باب اين‌كه ، انسان به اين ملاحظه و بدين اعتبار طبيعتى از طبايع است ، در مقابل فرس و بقر و . . . و يا از باب اين‌كه كلّى طبيعى در طبيعت و خارج موجود مىشود . همين‌جا مرحوم مظفّر اشاره به بحثى كه ميان فلاسفه مطرح است دارند و آن در رابطه با آن‌كه آيا كلّى طبيعى صرفا و صرفا يك امر اعتبارى و انتزاعى ذهنى است و در خارج اصلا يافت نمىشود يا اين‌كه در خارج موجود است و اگر موجود است آيا خود كلّى طبيعى موجودات و اسناد وجود به آن از باب اسناد الشيئى الى ما هو له ؛ و وصف به حال خود شىء است ، نظير زيد فاضل يا از باب وصف به حال متعلّق است ، مثل زيد ابوه فاضل ؟ متكلّمين نظرى دارند ، ؟ فلاسفه نظرهايى دارند كه مجموعا شش نظريه در منطق منظومه مرحوم حاجى ، بيان شده ، قول حق همان است كه مرحوم مظفّر اشاره كرده كه كلّى طبيعى در خارج موجود است ؛ آن هم نه به صورت حصص ، بلكه به عين وجود افراد ، در خارج اگر ، مثلا پنج ميليارد فرد وجود دارد پنج ميليارد انسان و كلّى طبيعى موجود است و امّا ادّله اقوال و ساير نظرها در فلسفه بايد بحث شود و از حوزهء مباحث‌هاى منطقى بيرون مىباشد .\r\n2 . گاهى عقل ما خود وصف كلّى بودن را « بما هو كلى و بما هو مفهوم من المفاهيم » ملاحظه مىكند و كلّى مفهومى يا مفهوم كلّى در مقابل مفهوم جزئى است كه مفهومى جزئى آن بود كه صدقش بر كثيرين ممتنع باشد و مفهوم كلّى آن است كه صدقش بر كثيرين ممكن باشد ، امّا اين‌كه مادّه و مصاديق اين مفهوم كلّى كدام است ؟ آيا انسان است ؟ حجر است ؟ حيوان ؟ فرس ؟ شجر ؟ و . . . ابدا توجّهى به اين جهان نيست ، بلكه از تمام اين‌ها قطع‌نظر شده . و مجرّدا از تمام معروض‌هاى مدّنظر و مورد اعتبار عقل است ، كلّى به اين اعتبار نامش كلّى منطقى است ؛ چون شخص منطقى مقصودش از كلّى\r\n\r\n","description":"","footnote":"","page_name":" 224 ","page_number":224},
  {"content":"\r\n\r\nهمين نوع است و كلّى منطقى ظرف وجودش تنها ذهن و عقل است . زيرا مفهومى و صورت ذهنىاى پيش نيست و موطن و جايگاه مفاهيم و عناوين ذهن است . مسلما مصاديق و معنونات در خارج يافت مىشوند كه على الفرض از همهء آن‌ها قطع‌نظر شده .\r\n3 . گاهى عقل ما مجموع عارض و معروض ، صفت و موصوف ، يعنى انسان را به وصف كلّى بودن و به وصف قابل صدق بر كثيرين بودن ملاحظه مىكند و انسان با قيد كلّى بودن ، نامش كلّى عقلى است و وجه تسميه‌اش آن است كه اين‌گونه از امور تنها در ذهن و عقل موجود مىشوند ، چون ذات متّصف به وصف كلّى شده ، كلّى موطنش ذهن است و وقتى قيد در ذهن بود ؛ مقيّد هم در ذهن خواهد بود و انسان كلّى تنها در عالم تصوّرها وجود دارد و امّا در عالم خارج هرچه هست جزئىها و مصاديق است .\r\nقوله : و تشبه :\r\nاز باب تشبيه معقول به محسوس ، سه قسم مذكور از براى كلّى را به قضيهء « السطح يا السقف فوقنا » تشبيه مىكنند كه از محسوس‌ها است ، در اين قضيّه هم عقل با تجزيه و تحليل سه چيز مىيابد :\r\n1 . گاهى ذات سقف را بما هو سقف و بما هو ذات كه مركب از آجر و آهن و گچ و آهك و سيمان و . . . است و ابدا كارى با فوق بودن و تحت بودن آن نداريم در اين ديد ، سقف ، مانند كلّى طبيعى است كه در طبيعت و خارج يافت مىشود .\r\n2 . و گاهى ذات و مفهوم فوق بودن را در مقابل تحت بودن در نظر مىگيريم با قطع‌نظر از اين‌كه مصداق فوق بودن اين سقف باشد يا سقف ديگر فوق بودن مفهومى يا مفهوم فوق بودن كه شبيه كلّى منطقى است .\r\n3 . گاهى مجموع عارض و معروض ، يعنى سقف با وصف فوق بودن را در ذهن ملاحظه مىكنيم ، بدين‌لحاظ شبيه كلّى عقلى است ؛ چون سقف با وصف فوق بودن تنها در محيط ذهن يافت مىشود و فوق بودن امر انتزاعى ذهنى است و در خارج ذوات و وجودها است ، نه وجودهاى مقيّد با قيدشان كه قيود و اعتبارها و انتزاعىها ظرف وجودشان ذهن است .\r\nقوله : و اعلم :\r\nتقسيم كلّى بر سه قسم طبيعى و منطقى و عقلى از ويژگىهاى خود كلّى نيست كه\r\n\r\n","description":"","footnote":"","page_name":" 225 ","page_number":225},
  {"content":"\r\n\r\nمقسّم از كلّيّات خمس بود بلكه در هركدام از اقسام پنج‌گانه كلّى ، اعم از نوع و جنس و فصل و عرضى خاصه و عرضى عام جارى و سارى است ؛ مثلا نوع در تقسيمى سه قسم مىشود :\r\n1 . نوع طبيعى 2 . منطقى 3 . عقلى .\r\nفي المثل وقتى مىگوييم : الانسان نع گاهى ذهن ما خود ذات انسان را بما انه انسان و بما انه حيوان ناطق ؛ در نظر مىگيرد و تمام نظر را به ذات و ذاتىها مىدوزد ، با قطع نظر از هر ويژگىاى من جمله قطع‌نظر از اين‌كه آيا انسان نوعى از انواع است ؟ يا جنسى از اجناس ؟ و . . . انسان به اين لحاظ نوع طبيعى نام دارد و گاهى عقل ما تمام نظر را به وصف نوع بودن دوخته و مفهوم كلّى نوع را كه : كمال الحقيقة المتشتركه بين الجزئيات المتكثيرة بالعدد المتفقة بالماهية في جواب ما هو ؛ باشد در نظر مىگيرد كه به اين اعتبار نوع را نوع منطقى خوانند چون شخص منطقى از نوع ، همين معنا را قصد مىكند ، در مقابل جنس و فصل و گاهى هم ذهن انسان مجموع مركب از عارض و معروض ، يعنى انسان به وصف ، نوع بودن را در نظر مىگيرد كه بدين‌لحاظ نوع عقلى ناميده مىشود . چون‌كه انسان نوعى با وصف نوع بودن تنها در ذهن يافت مىشود و در خارج هرچه هست انسان شخصى است نه نوعى . . .\r\nهمچنين جنس هم يا منطقى است يا طبيعى يا عقلى ، در مثال الحيوان جنس جنس فصل هم يا منطقى است يا طبيعى يا عقلى در مثل الناطق فصل عرضى خاصه هم كذلك در مثل : الضاحك خاصة ، عرضى عام هم كذلك در مثال الماشى عرض عام .\r\nپس در تمام اقسام كلّى اين تقسيم مىآيد و بلكه بالاتر از ان اصولا اين تقسيم مخصوص كلّى نيست و در جزئى هم مىآيد ؛ يعنى جزئى هم سه قسم دارد :\r\n1 . طبيعى 2 . منطقى 3 . عقلى .\r\nفي المثل وقتى مىگوييم : زيد جزئى ، خود ذات زيد بما هو زيد جزئى طبيعى است ، چون در عالم طبيعت ، يعنى خارج يافت مىشود و وصف عنوانى « جزئيت بما هو مفهوم من المفاهيم » در مقابل مفهوم كلّى ( يعنى ما يمتنع صدقه على كثيرين ) جزئى منطقى است ، چون منطقى از جزئى در مقابل كلّى همين معنا را اراده مىكند . ( كلّى بودن و جزئى بودن در منطق از آن مفاهيم است كه آن مفهوم ذهنى وسيع است و آن ديگرى ضيق ، آرى در عرفان كلّى بودن به معناى سعهء وجودى است نه صرف مفهومى . . . ) و\r\n\r\n","description":"","footnote":"","page_name":" 226 ","page_number":226},
  {"content":"\r\n\r\nمجموع مركب از زيد و جزئى بودن ، يعنى زيد الجزئى ، جزئى عقلى است ، زيرا كه زيد با وصف انتزاعى و ذهنى جزئى بودن ، تنها در ذهن يافت مىشود و در خارج ذات زيد موجود است نه زيد جزئى يا انسان كلّى يا زيد متصوّر و . . . و جزئى بودن هم مثل كلّى بودن از معقولات ثانيه است كه در مرحلهء ثانيه در ذهن مىآيد .\r\n\r\n","description":"","footnote":"","page_name":" 227 ","page_number":227},
  {"content":"\r\n\r\n\r\nتمرينات :\r\nجواب تمرين 1 . تمر نوع الانواع و نوع سافل است [ در مثال مورد تمرين 
  ] و لذيذ الطعم از اعراض عامّ آن است و مغّذ ، يعنى تغذيه‌كننده نيز از اعراض عام است ، و من السكّريات محتمل است جمع سكر به ضم سين و سكون كاف باشد يعنى چيزهاى مستىآور . از خرما هم شرابى مىسازند به‌نام نبيذ كه آن نيز مسكر است و على هذا از عوارض عام خواهد بود و ممكن است جمع سكّر به ضم سين و فتح كاف با تشديد بر وزن كمّل و سلّم و . . . باشد ، يعنى داراى مواد قندى است و در اين گروه جاى دارد كه ظاهرا از ذاتىها و جنس قريب باشد . و از اقسام مأكول انسان بودن از عوارض عام است و بلكه از اقسام مطلق ماكول بودن ( ماكول انسان يا خوراك دام ) نيز از اعراض عام است و جسم جامد بودن جنس تمر است ، چون تمر نوعى از انواع جسم جامد است در مقابل مايع و جسم جامد داخل در تحث جسم مطلق و يا مطلق الجسم است ، كه جنس متوسط است و جسم مطلق داخل در تحت جوهر كه جنس الجناس باشد ، پس سلسله تساعدى عبارت است از :\r\nتمر - جسم جامد - جسم مطلق - جوهر .\r\nو سلسله تنازلى انواع از جسم مطلق شروع و به تمر ختم مىشود .\r\nجواب تمرين : 2 . خمر نوعى از انواع است ، جسم مايع بودن در مقابل جامد جنس قريب آن است و جسم بودن جنس متوسط و جوهر جنس بعيد است كه سلسله تصاعدى و تنازلى كاملا مشخص است ، و مسكر بودن از اعراض عامّ خمر است و محرم شرعا نيز از اعراض عام است ، چون اعتبار ، شرع است و خصوص به خمر نيست ، بلكه امور زيادى شرعا محكوم به خرمت هستند ، سالب عقل بودن ، مضر به صحّت بودن و نابود كنندهء قوا بودن از اعراض عام هستند .\r\nجواب تمرين : 3 . آهن نوعى از انواع ، جسم صلب بودن جنس متوسط و از معادن بودن جنس قريب و جوهر بودن جنس بعيد است و سلسله كلّيّات تصاعدى در اجناس و تنازلى در انواع ، مشخص شد امّا اين ويژگىها كه توسّط پتگ آهنگرى در آتش كشيده مىشود و انبساط پيدا مىكند و ابزار و آلات از ان ساخته مىشود و اين‌كه در آب زنگ مىزند از اعراض عام است .\r\nجواب تمرين 4 . تقسيم اسم به مرفوع و منصوب و مجرور از مقولهء تقسيم نوعى از\r\n\r\n","description":"","footnote":"","page_name":" 228 ","page_number":228},
  {"content":"\r\n\r\nانواع يك جنس ، يعنى كلمه به اصناف گوناگون و در حقيقت تصنيف است و سرّ مطلب آن است كه اين هرسه در حقيقت واحد اسم بودن ، مشترك هستند و تماثل دارند و اختلافشان به اعراض است كه علامت رفع و نصب و جر باشد .\r\nپايان مباحث كلّى\r\n\r\n","description":"","footnote":"","page_name":" 229 ","page_number":229},
  {"content":"\r\n\r\n\r\nباب سوّم : معرّف و ملحقات آن ( قسمت )\r\nچنان‌كه در جاى خود بيان شد ، باب اوّل از ابواب ششگانهء كتاب ارزندهء المنطق يعنى مباحث كلّى الفاظ ، در حقيقت مقدّمه‌اى براى كلّ مباحث منطق بود . و باب دوم يعنى ، مباحث كلّى و جزئى مقدّمه‌اى براى مباحث معرّف ، زيرا كه معرّف و معرّف هر دو بايد كلّى باشند و الجزئى لا يكون كاسبا و لا مكتسبا ، پس لازم بود كه اوّل مفهوم كلّى و جزئى را شناسايى كنيم و نيز معرّف بايد با معرّف مساوى باشد نه اعم و اخصّ و مباين ، بنابراين لازم بود نخست با انواع نسبت‌ها ميان دو كلّى آشنا شويم ، معرّف گاهى از ذاتىها تشكيل مىشود و گاهى از عرضىها و . . . پس لازم بود ، ابتدا مباحث باب ايساغوجى را كه مدخل و مقدّمه معرّف است ، بشناسيم و اينك در باب سوم از مباحث المنطق وارد مىشويم كه باب معرّف يا تصوّرهاى موصله و يا قول شارح است و در حقيقت يكى از سه باب اصلى اين كتاب همين باب است و دو باب ديگر يكى باب پنجم و ديگرى باب ششم . در رابطه با معرّف يك مبحث مقدّمه‌اى و يك باب اصلى و يك خاتمه يا به تعبير بهتر لاحقه داريم كه مبحث قسمت باشد كه اصولا قسمت چيست ؟\r\nاصول كلّى آن كدام است ؟ قسمت چه شرايطى دارد ؟ انواع گوناگون قسمت ؟ ثمرات آن ؟ كه نسبتا يك بحث جديدى است و تفصيلا خواهد آمد .\r\n\r\nالمقدّمه\r\nامّا مقدّمهء بحث پيرامون اين است كه انسان هنگامى كه در صدد طلب آگاهى از چيزى برآمده ، مىخواهد معرفت و شناخت نسبت به آن پيدا كند ، از آن‌جا كه اشياء مورد شناخت گوناگون هستند و هر شيئى داراى ابعاد و جهت‌هاى مختلف و متعدّد است ، قهرا سؤال‌هايى هم كه از اشياء مىشود ، متفاوت و متكثّر است و لغت‌هايى هم كه دلالت بر اين سؤال‌ها مىكند و اين سؤال‌ها در قالب آن لغت‌ها ريخته مىشود در هر لغت و زبانى مختلف است ؛ گاهى سؤال از معناى لغوى يك لفظ است ، گاهى از ماهيّت يك شىء است گاهى از اصل وجود و تحقّق يك شىء گاهى از ثبوت ، هويّت شخصى ، علّت فاعلى ، علّت غايى ، علّت حكم ، كيفيّت ، كميّت ، مكان ، زمان شىء و خلاصه ، چنان‌چه ملاحظه مىفرماييد علامت سؤال‌هاى گوناگون در ذهن انسان نقش بسته و به زبان مىآيد ، البتّه پاسخگوى هيچ كدام از اين سؤال‌ها علم منطق نيست ؛ بلكه\r\n\r\n","description":"","footnote":"","page_name":" 230 ","page_number":230},
  {"content":"\r\n\r\nبرخى از سؤال‌ها را كتب لغت متكفّل است بعضى ديگر را عرف عام و برخى را فلسفه و علوم ديگر ، ولى منطق مبيّن اين معنى است كه اين سؤال‌ها چگونه بايد طرح شود ؟ و ترتيب طبيعى و چينش مخصوص اين سؤال‌هاى گوناگون چگونه است ؟ و چگونه بايد به اين سؤال‌ها پاسخ داده شود ؟\r\nپس منطق همان نقش خود را بازى مىكند كه شيوهء صحيح فكر كردن و به درستى به نتيجه رسيدن باشد ، چه تعريف اشياء كه مثلا اتم چيست ؟ و همين‌طور بيان خواصّ و آثار اشياء كه مثلا برق داراى چه خواصى است ؟ فلان دارو داراى چه آثارى است ؟ و بيان استدلال بر يك حقيقت كه مثلا به چه دليل عالم حادث است ؟ تمام اين‌ها از حوزهء دخل و تصرّف منطقى بيرون است و از اين‌رو با رمز الف - ب - ج - و . . . سخن مىگويد ولى نقش منطق اين است كه : شخصى كه در مقام تعريف برآمده بايد چگونه تعريف كند ؟ از كجا شروع و به كجا ختم كند ؟ چگونه خواص را بيان كند ؟ چگونه بر امرى استدلال كند ؟ شكل استدلال او حاوى چه شروطى باشد ؟ مادّهء استدلال از چه امورى تشكيل شده باشد ؟ و . . .\r\nحال مجموعهء سؤال‌هايى كه در لغت عربى با آن‌ها پرسيده مىشود به گفته حاجى سبزوارى رحمهم اللّه « 1 » يازده كلمه است كه عبارتند از :\r\n1 - ما شارحه 2 - ما حقيقيه 3 - هل بسيطه 4 - هل مركبه 5 - لم ثبوتى 6 - لم اثباتى 7 - اىّ 8 - أين 9 - كيف 10 - كم 11 - متى ، و به گفتهء مرحوم مظفّر در اين كتاب دوازده كلمه است كه دوازدهمى آن‌ها كلمهء « من » است كه با آن از هويّت شخصى يك موجود پرسيده مىشود كه در اوايل مبحث كلّيّات خمس بيان شد و البتّه هركدام از اين‌ها در فارسى و لغت‌هاى ديگر معادلى دارد از قبيل : كيست ؟ چيست ؟ آيا ؟ كدام ؟\r\nچرا ؟ كجا است ؟ چگونه است ؟ چقدر است ؟ در چه زمانى است ؟ حال منطقيان اين سؤال‌هاى متنوع را به دو دسته اساسى تقسيم كرده‌اند :\r\n1 . اصول مطالب ، يعنى مطالب اصلى و سؤال‌هاى اساسى .\r\n2 . فروع مطالب ، يعنى مطالب فرعى و سؤال درجهء دو ، البتّه علّت اين تقسيم و نامگذارى در ادامهء بحث و اواخر اين مقدّمه خواهد آمد و فعلا بحث ما در اصول مطالب است و اصول مطالب به گفتهء حاجى سبزوارى سه مطلب است كه هركدام نيز دو\r\n\r\n\r\n","description":"","footnote":"\r\n( 1 ) . منطق منظومه ، ص 32 و 33 .\r\n","page_name":" 231 ","page_number":231},
  {"content":"\r\n\r\nقسم دارد و در مجموع شش مطلب مىشود :\r\n اسّ المطالب ثلاثة علم * مطلب « ما » مطلب « هل » مطلب « لم » \r\nو به گفتهء مرحوم مظفّر : اصول مطالب چهار تا است كه سه تا از آن‌ها هركدام دو قسم دارد . چهارمى آن‌ها مطلب « اىّ » است و در مجموع هفت مطلب مىشود كه در اين جا بيان مىكنيم : به‌طور كلّى هنگامى كه انسان با يك لفظ و كلمه‌اى از هر لغت و زبانى كه باشد ( عربى - فارسى - انگليسى - اردو و . . . ) روبرو مىشود و هيچ اطلاعى از جهت‌هاى گوناگون آن لغت ندارد در اين‌جا براى او پنج مرحله سؤال مطرح مىشود كه تا تمامى آن‌ها را حل نكند و همهء اين مراحل را نپيمايد به مطلوب نرسيده و معرفت كامل نسبت به آن لفظ پيدا نمىكند . برخى از اين مراحل نتيجه‌اش يك سلسله معلومات تصوّرى است كه مرحلهء يك و دو باشد و برخى ديگر يك سلسله معلومات تصديقى را نصيب ما مىسازد كه مراحل سه ، چهار و پنج باشد . حال به ترتيب اين مراحل را بيان مىكنيم :\r\nمرحلهء اوّل : نخستين سوالى كه با ترتيب طبيعى در ذهن ما جلوه‌گر مىشود سوال از معناى لغوى آن كلمه است كه اگر به‌طور اجمال با معناى لغوى آن لفظ آشنا هستيم ، اين‌جا ندارد و طلب حاصل يا تحصيل حاصل است ولى حتّى از معناى لغوى آن هم بىخبر باشيم اين سؤال مطرح مىشود كه معناى اين كلمه چيست ؟\r\nجوابى كه به اين سؤال داده مىشود ، اين است كه لفظى را با لفظ ديگر كه ظاهرتر است معنى مىكنيم و به اصطلاح ، لغت و معنى مطرح است ، يعنى جواب دهنده مىگويد : فلان كلمه مساوى است با فلان معنى ، نام اين‌گونه تعريف‌ها و پاسخ‌ها ، تعريف لفظى است يعنى لفظى را به لفظ ديگر ترجمه كردن و نتيجهء اين مرحله ، به دست آوردن يك معلوم تصوّرى اجمالى ، از معناى فلان لفظ است .\r\nمثال : در لغت عربى با كلمهء غضنفر يا سميدع يا عنقاء يا سعدانة يا ماء و . . . روبرو مىشويم و معناى هركدام را كه نمىدانيم از اهلش مىپرسيم : غضنفر يعنى چه ؟ سميدع چه مفهومى مىتواند داشته باشد ؟ عنقاء به چه معنى است ؟ هيولى يعنى چه ؟ جوهر كدام است ؟ و . . . جواب دهنده گويد : غضنفر يعنى اسد ، سميدع يعنى سيد و آقا ، سعدانه نوعى گياه است ، عنقاء يك پرندهء افسانه‌اى است كه در فارسى به سيمرغ تعبير مىشود ، هيولى يعنى مادّه . جوهر ، يعنى موجودى كه داراى وجود لا في الموضوع\r\n\r\n","description":"","footnote":"","page_name":" 232 ","page_number":232},
  {"content":"\r\n\r\nاست و . . .\r\nپاسخگويى اين قبيل سؤال‌ها ، كتاب‌ها و معجم‌ها و دايرة المعارف‌هاى لغت هر زبانى است كه به كتاب لغت معنى عربى به فارسى ، فارسى به عربى ، هر دو به انگليسى و . . . بايد مراجعه كند و معناى لغوى لفظ را به دست آورد . پس متكفّل اين جواب ، علم لغت و كتب لغت است نه منطق .\r\nمرحلهء دوم : پس از اين‌كه ذهن انسان با معناى لغوى يك لفظ آشنا شد و يك شناخت اجمالى از آن به دست آورد ، در قدم دوم به دنبال شناخت تفصيلى و آگاهى به ماهيّت آن شىء حركت مىكند و جهت معرفت به جنس و فصل آن شىء و تمييز آن از تمام الفاظ و كلمه‌ها و معانى ديگر با كلمهء « ما » از ماهيّت آن لفظ سؤال مىكند ، مثلا مىپرسد : الاسد ما هو ؟ الحيوان ما هو ؟ الناطق ما هو ؟ و . . . نام اين « ما » ، ماى شارحه است ، زيرا كه ما آن معناى اجمالى در سؤال اوّل را شرح مىدهد و بدين‌وسيله در صدد طلب علم و آگاهى از جزئيات آن معنا و تفصيل آن مجمل هستيم و اين‌كه ما به الاشتراك ما هوى آن چيست ؟ ما به الاشتراك عرضى آن كدام است ؟ ما به الامتياز ذاتى و جوهرى آن ؟ ممنيّزات عرضى آن ؟ حتى الامكان بايد بيان شود . نام اين سؤال ، سؤال با ماى شارحه و جواب اين سؤال ، تعريف شرح الاسمى يا تعريف اسمى و يا حدّ اسمى است ( در مقابل حدّ حقيقى كه بعدا وجه تسميه هردو روشن خواهد شد ) و در اين مرحله ما كارى با وجود و تحقّق آن معنا ، در خارج نداريم كه آيا وجود خارجى دارد يا در خارج معدوم است و صرفا فرض ذهنى است ؟ بلكه سخن از شرح معناى كلمه و تبديل معلومات اجمالى به تفصيل است .\r\nدر پاسخ اين سؤال يك جواب اصلى داريم و آن اين‌كه اصل اوّلى در جواب از اين سؤال آن است كه تمامى ذاتيات و اجناس و فصول قريب و متوسط و بعيد آن شىء را بيان كنيم و يا جنس قريب و فصل قريب را كه متضمّن تمامى اجناس و فصول بعيد هستند ، در جواب ذكر كنيم تا كاملا شىء مورد سؤال از كليّهء اشياء ديگر ممتاز شود و سائل به‌طور كامل جواب خويش را دريافت كند ، في المثل بگوييم : الانسان جوهر - جسم - نام - حيوان - ناطق و يا در دو كلمه بگوييم : حيوان ناطق ، اين اصل جواب است و نامش حدّ تام ، اسمى كه به زودى با معناى آن آشنا خواهيم شد و البتّه جواب‌دهنده مىتواند به جاى آن جواب ، سؤال را به فصل تنها بياورد مثلا بگويد : الانسان ناطق كه\r\n\r\n","description":"","footnote":"","page_name":" 233 ","page_number":233},
  {"content":"\r\n\r\nنامش ، حدّ ناقص است يا به عرضى خاصه تنها جواب دهد ، مثلا بگويد : الانسان ضاحك كه رسم ناقص است و يا به فصل قريب و جنس بعيد جواب دهد ، مثلا بگويد :\r\nالانسان جسمّ ناطق ، باز هم حدّ ناقص است ، يا به عرضى خاصه و جنس بعيد جواب دهد ؛ مثل الانسان جوهر ضاحك ، رسم ناقص است و يا به عرضى خاصه و جنس قريب پاسخ دهد ؛ مثل الانسان حيوان ضاحك كه رسم تام ناميده مىشود و تمامى اين چهار اصطلاح كه انواع معرّف را تشكيل مىدهند و محور اصلى مباحث معرّف هستند ، به زودى خواهد آمد .\r\nحال اگر جواب‌دهنده در اين مرحلهء ثانى كه سؤال از تمام ماهيّت يك شىء است در جواب تنها به جنس قريب يا بعيد قناعت كند ، مثلا در جواب : ما الاسد ؟ بگويد :\r\nحيوان . يا ما النخلة ؟ بگويد : شجرة و . . . كافى نيست و سائل را قانع نكرده چون علم تفصيلى براى او نياورده ، زيرا چه‌بسا اين علم اجمالى را خود او هم داشت ولى او به دنبال علم تفصيلى و شناخت ويژگىهاى ذاتى و عرضى آن شىء بود . از اين‌رو جاى سؤال ديگر باز مىشود كه اين حيوان يا شجرة ، مميّز جوهرى و ذاتى آن از بقيهء ذوات يا فصل اخير او چيست ؟ يا مميّز عرضى او و عرضى خاصه‌اش كدام است ؟ و اين را در عربى با كلمهء « اىّ » سوال مىكنند كه در باب كلّيّات خمس معلوم شد كه با « اىّ » از دو چيز سؤال مىشود :\r\n1 . از فصل مثلا الانسان اىّ شىء هو فى ذاته و جوهره ؟\r\n2 . از عرضى خاصه مثلا الانسان اىّ شىء هو في عرضه ؟ و جواب‌دهنده بايد به فصل قريب يا عرضى خاص جواب دهد كه مثلا ناطق ، يا ضاحك يا در مورد شجره بگويد : مميّز اين درخت اين است كه خرما مىدهد ، يا خاصه‌اش اين است كه داراى شاخ‌وبرگ مخصوصى است و . . . اين‌جا است كه جواب‌دهنده قانع شده و ديگر سؤال پيش نمىآيد .\r\nمرحلهء ثالث : هنگامى كه دو مرحلهء قبل را پشت‌سر گذاشت و معلومات تصورىاش از اجمال و تفصيل ، تكميل شد به‌طور طبيعى نوبت به سؤال از صرف الوجود مىرسد و در مقام كسب اوّلين معلوم تصديقى برمىآيد كه آيا اين حيوان كذايى كه شما وصف كرديد ، وجود خارجى هم دارد يا خير ؟ در اين مرحله در لغت عرب ، توسّط هل بسيط سؤال مىشود كه سؤال از اصل ثبوت الشيىء است و جواب آن هم به\r\n\r\n","description":"","footnote":"","page_name":" 234 ","page_number":234},
  {"content":"\r\n\r\n« كان » تامه داده مىشود كه : كان كذا ، يكون كذا ، كائن كذا ، اىّ موجود مثلا در فارسى به جاى « هل » از « آيا » استفاده مىشود ، مانند آيا غول موجود است ؟ آيا اتم ، يعنى مادهء نشكن موجود است ؟ آيا جزء لا يتجزى موجود است ؟ آيا عنقاء موجود است ؟ آيا دريايى از جيوه وجود خارجى دارد ؟ و . . .\r\nنكته : مناطقه « ما » را دو قسم مىكنند 1 - « ما » شارحه 2 - « ما » حقيقيه .\r\nتا اين‌جا موطن و جايگاه « ما » شارحه را فهميديم اينك جاى اين سؤال باقى است كه موطن « ما » حقيقيه كجا است ؟\r\nدر جواب بايد گفت : مشهور مناطقه و از جمله مرحوم حاجى سبزوارى در منظومه برآنند كه سؤال از معناى لغوى لفظ كه اوّلين مرحله بود با « ماى » شارحه انجام مىگيرد و مىگويند :\r\n معنى ماى شارحه اين است * پاسخ پرسش نخستين است \r\nو در مرحلهء دوم سؤال از اصل وجود است كه با هل بسيطه ، انجام مىگيرد و در مرحلهء سوم سؤال از ماهيّت موجود و چيستى آن است كه با « ما » حقيقيه انجام مىگيرد ؛ پس ميان « ما » ى شارحه با « ما » ى حقيقيه تفاوت جوهرى است ، ولى مرحوم مظفّر آن گونه كه ملاحظه شد ، براى مرحلهء اوّل از سؤال كه با چه چيز سؤال مىشود اسمى تعيين نكردند و براى مرحلهء دوم ، سؤال از ماهيّت را با « ما » ى شارحه عنوان كردند و سپس به سراغ سؤال از وجود رفتند . حال طبق بيانيهء ايشان بايد گفت : « ما » ى شارحه و « ما » ى حقيقيه از لحاظ معنى و حقيقت ، يكى هستند ، يعنى « ما » ى حقيقيه همان « ما » ى شارحه است و بالعكس ، با اين تفاوت كه اگر قبل از علم به اصل وجود يك شىء از ماهيّت آن پرسيده شود ، نام آن سؤال به « ماهو » « ما » ى شارحه است و اگر پس از علم به وجود يك شىء از ماهيّت آن با « ماهو » سؤال شود ، نامش « ما » ى حقيقيه است و وجه تسميه‌اش به حقيقيه آن است كه توسّط آن از يك حقيقت ثابت و موجود سؤال مىشود ؛ نه از يك اسم تنها ، بر خلاف « ما » ى شارحه كه كارى به اصل وجود نداشت ؛ بلكه براى معدومات هم بود و خلاصه هر شيئى كه لفظى براى او وضع شده و اسمى دارد نياز به تعريف هم دارد ، از موجودهاى في الخارج باشد يا از معدومات . سپس مرحوم مظفّر ، شاهدى از كلام بزرگان مناطقه مىآورد كه گفته‌اند :\r\nحدود و تعريف‌هاى پيش از هليّات بسيطه ( يعنى پيش از سؤال از اصل وجود و\r\n\r\n","description":"","footnote":"","page_name":" 235 ","page_number":235},
  {"content":"\r\n\r\nعلم به آن ) نامش حدود اسميّه است و همين حدود پس از هليّات بسيطه به حدود حقيقى تبديل مىشوند . فالفرق بالاعتبار ؛ و البتّه ترتيب طبيعى سؤال‌ها همان بود كه ما گفتيم كه اوّل از ماهيّت و سپس از وجود پرسيده مىشود ، ولى حالا اگر كسى علم به وجود داشت و يا بدون جهت ، ترتيب طبيعى را به هم زده و قبل از سؤال از ماهيّت از وجود آن شىء سؤال كرد و سپس از ماهيّت جويا شد ، نام اين سؤال به « ماهو » ، « ما » ى حقيقى است ؛ چون از واقعيّتى مىپرسد كه علم به وجودش دارد .\r\nمرحلهء چهارم : هنگامى كه علم تصديقى به اصل الوجود پيدا كرد ، نوبت به طلب تصديق از صفات و حالات او مىرسد كه آيا فلان صفت را دارد ؛ مثلا آيا زيد عالم است يا نه ، آيا سالم است يا خير ؟ كه اين‌ها پس از علم به وجود هستند ، زيرا كه ثبوت شيىء لشيئى فرع لثبوت المثبت له ؛ باز در اين مرحله هم با « هل » سؤال مىشود كه هل زيد قائم - عالم و . . . ؟ و نامش را « هل مركبه » مىگذارند ، چون سؤال از صرف ثبوت الشيئى نيست ، بلكه سؤال از ثبوت شىء لشىء است ؛ مثلا آيا خدايى كه موجود است ، داراى اراده هم هست يا نه ؟ داراى علم هست يا نه ؟ داراى قدرت هست يا نه ؟\r\nمرحلهء پنجم : پس از اين‌كه در مرحلهء چهارم هم ، جواب سؤالمان را به‌طور نفى يا اثبات دريافت كرديم ذهن و عقل به سراغ مرحلهء پنجم رفته ، در اين مرحله از علّت آن شيئى سؤال مىكند . قبل از بيان آن مقدّمه‌اى مىآوريم :\r\nدر مباحث باب حجّت خواهد آمد كه هر استدلالى نيازمند يك حدّ وسط است و هر حدّ وسطى هميشه واسطه در اثبات اكبر براى اصغر است ، يعنى در محيط ذهن و در مقام برهان به‌واسطهء اوسط است كه ذهن ما به ثبوت اكبر للاصغر تصديق پيدا مىكند و گرنه لولا الواسطه ؛ ميان اصغر و اكبر ارتباطى نبوده و هرگز نتيجه‌اى گرفته نمىشود ؛ منتها گاهى اوسط در استدلال ، تنها واسطه در اثبات و تصديق است و واسطه در ثبوت نيست ؛ مانند اين‌كه بگوييم :\r\nكلّما كانت الشمس طالعة كان النهار موجودا « صغرى »\r\nو كلّما كان النهار موجودا كان العالم مضيئا « كبرى »\r\nفكلّما كانت الشمس طالعة كان العالم مضيئا « نتيجه » .\r\nدر اين استدلال ، وجود نهار ، سبب ، براى اثبات ملازمه ميان طلوع شمس و روشنايى عالم شده ولى در واقع اين وجود نهار نيست كه علّت ثبوت ضياء عالم است\r\n\r\n","description":"","footnote":"","page_name":" 236 ","page_number":236},
  {"content":"\r\n\r\nبلكه اين طلوع شمس است كه علّت هر دو است و آن دو متلازمان هستند و گاهى حدّ وسط هم واسطه در اثبات و تصديق است و هم واسطه در ثبوت و وجود خارجى . در اين مثال : العالم متغير « صغرى » و كلّ متغير حادث « كبرى » فالعالم حادث « نتيجه » كه تغيّر هم واسطه در اثبات و استدلال است كه ظرف وجودش ، ذهن است و هم واسطه در ثبوت و تحقّق است كه ظرف وجودش ، خارج و واقع است چه استدلالى باشد يا نباشد ؟ چه ما تعقّل بكنيم يا نكنيم ؟\r\nبا حفظ اين مقدّمه مىگوييم : توسّط « لم » سؤال از علّت مىشود منتها گاهى تنها سؤال از علّت حكم به تصديق و اعتقاد است ، يعنى كارى به علّت واقعى نداريم كه در خارج فلان امر ، علّت دارد يا نه ؟ و اگر دارد آن علّت چيست ؟ بلكه كار به علّت در ذهن داريم ؛ يعنى از طرف مىپرسيم كه به چه دليل فلان مطلب را مدّعى هستى ؟ و او برهان مىآورد ، براى اقناع نفس سائل و ايجاد تصديق در ذهن او يا براى جزم و تصديق خودش ، نام اين قسم را سؤال به « لم اثباتى » گويند كه تنها سؤال از چراى تصديقى و برهان است ؛ مثلا با « هل بسيطه » از شخص عالمى پرسيده‌ايم كه : هل اللّه تعالى موجود ؟\r\nاو جواب داده : نعم ، سپس پرسيده‌ايم ، هل اللّه تعالى مريد ؟ جواب داده : نعم ، حال مىپرسيم : لم كان اللّه مريدا ؟ يعنى به چه دليل و با كدام برهان اراده براى حق تعالى ثابت است ؟ البتّه سؤال از علّت فاعلى خارجى نيست كه چه كسى اراده را به خداوند داده ، بلكه سؤال از علّت ذهنى است ؛ يعنى به چه دليل شما مدعى هستيد كه خدا مريد است ؟ عالم هم برهان مىآورد و اثبات اراده مىكند و امّا پس از اثبات و تصديق ، دنبال علّت خارجى نيستيم ، چون صفات كمالى خداوند عين ذات او است و عرضى نيست تا به حكم كل ما بالعرض لا بدّ و ان ينتهى الى ما بالذات ؛ نيازمند علّت باشد ، يا مثلا وقتى مىپرسيم ، لم كان اللّه موجودا ؟ سؤال از علّت حكم و اثبات است ؛ يعنى شما چه دليل داريد بر وجود خداوند ؟ عالم ، مىگويد : دليل من برهان حدوث است ، برهان امكان و وجوب است ، برهان نظم است و . . . امّا سؤال از علّت ثبوت و وجود خارجى نيست كه چه كسى خداوند را آفريده ؟ اين سؤال در آن‌جا معنا ندارد . زيرا او خود ، علّة العلل ، مبدأ المبادى و مسبّب الاسباب و علّت نخستين و واجب الوجود لذاته است و از اين‌رو سؤال از اين‌كه چه كسى او را آفريده ؟ ( علّت فاعلى ) يا براى چه هدفى آفريده شده ؟ ( علّت غايى ) جا ندارد او خود مبدأ المبادى و غاية الغايات است ، انّا للّه و انّا اليه\r\n\r\n","description":"","footnote":"","page_name":" 237 ","page_number":237},
  {"content":"\r\n\r\nراجعون ؛ پس سؤال صرفا از علّت حكم و واسطه در اثبات است .\r\nو گاهى با لم هم از علّة الحكم و التصديق و هم از علّة الوجود و الثبوت سؤال مىشود ؛ مثلا موجودات ممكن و حادث كه نبودند و حالا به وجود آمده‌اند . فلان خاصيّت را نداشته و حالا دارا است ، خلاصه اين‌كه يك سلسله كمالات عرضى از اصل وجود و كمالات وجودى دارد ؛ جاى اين سؤال هست كه : لم وجد الانسان ؟ لم كان الانسان عالما ؟ كه گاهى سؤال از علّت فاعلى است ، يعنى چه كسى انسان را آفريده ؟\r\nچه كسى علم را به او داده ؟ چه كسى اراده را به او داده ؟ و گاهى سؤال از علّت غايى است ، يعنى براى چه منظورى انسان آفريده شده ؟ هدف از تحصيلات او چيست ؟ چرا آهن‌ربا جاذبه دارد و آهن را جذب مىكند ؟ چه كسى اين قدرت جذب را به او داده ؟\r\nو . . . چرا فلان دارو ، فلان اثر را دارد ؟ و . . . اين‌گونه سؤال‌ها را به لم ثبوتى و اثباتى هر دو مطرح مىكنند ؛ چون همان‌طورى كه اين امور در ذهن علّتى دارد در خارج هم علّتى هست .\r\nقوله : تلخيص و تعقيب :\r\nاز اوّل مقدّمه اشاره به اين شد كه مناطقه مطالب را دو دسته مىكنند : 1 . اصول مطالب 2 . فروع مطالب .\r\nتا به حال اصول مطالب در چهار بخش كه هركدام دو شعبه داشت و مجموع هشت شعبه مىشود عنوان شد و خلاصه‌اش اين‌كه : پس از آشنايى اجمالى با معناى لغوى ، توسّط « ما » از ماهيّت و حقيقت آن شىء سؤال مىشود و مىگوييم : ما الاسد ؟ يا الاسد ما هو ؟ العنقاء ؟ يا العنقاء ما هو ؟ و جواب به تمام ماهيات و ذاتيات و اجناس و فصول آن شىء بود تا از همه اشياء ديگر ممتاز شود و ديديم كه « ما » دو قسم دارد :\r\n1 . ما شارحه 2 . ما حقيقيه : البتّه طبق بيان مشهور و من جمله مرحوم حاجى اين دو تفاوت جوهرى دارند و به حقيقت دو قسم هستند ، ولى طبق بيان مرحوم مظفّر ، تفاوت‌ها اعتبارى است ؛ يعنى اگر قبل از علم به وجود از اصل ماهيّت توسّط « ما » سؤال شود نامش « ما » ى شارحه است و اگر پس از علم به وجود از همان ماهيّت پرسيده شود ، نامش « ما » ى حقيقيه مىشود .\r\n( نكتهء ادبى : از كلمهء ما ، مصدر جعلى مىسازند و از آن به مائيّت تعبير مىشود و مائيّت شىء ، يعنى آن‌كه در جواب « ما » واقع مىشود و از كلمهء « ماهو » مصدر جعلى\r\n\r\n","description":"","footnote":"","page_name":" 238 ","page_number":238},
  {"content":"\r\n\r\nماهيّت را مىسازند و به جاى اين‌كه بگويند : ما هوى فلان شىء ، مىگويند : ماهيّت فلان شىء و مراد از ماهيّت ، يعنى ما يقال فى جواب ما هو ) .\r\nيكى ديگر از اصول مطالب ، مطلب « اىّ » است كه توسّط آن سؤال از تميز و جدايى يك ماهيّت است از جميع ماهيات ديگر كه با او در جنس قريب مشاركت دارند و خود « اىّ » دو شعبه دارد :\r\n1 . اىّ جوهرى كه توسّط آن سؤال از مميّز جوهرى و ذاتى يك ماهيّت ، يعنى فصل قريب آن است .\r\n2 . اىّ عرضى كه توسّط آن سؤال از مميّز عرضى و عرضى خاصه يك ماهيّت است .\r\nيكى ديگر از اصول مطالب ، مطلب هل است كه دو شعبه داشت :\r\n1 . هل بسيطه كه به وسيلهء آن سؤال از صرف الوجود يك شىء مىشود .\r\n2 . هل مركبه كه به وسيلهء آن سؤال از ثبوت يا عدم ثبوت شيئى لشيئى مىشود .\r\nمثلا آيا زيد موجود است يا خير ؟ آيا زيد موجود قائم است يا خير ؟ و از هل نيز مصدر جعلى هليّت درست مىشود و مىگويند : هليّت بسيطه ؛ اى ما يقال فى جواب هل البسيطه ؛ هليّت مركبه ؛ اى ما يقال فى جواب هل المركبه .\r\nو يكى ديگر از اصول مطالب ، مطلب لم است كه توسّط آن گاهى تنها از علّت حكم و تصديق ذهنى و تحقّق خارجى و نفس الامرى سؤال مىشود كه نامش لم ثبوتى است و از آن نيز مصدر جعلى لميّت بر وزن علّيّت از لحاظ لفظى و معنايى درست مىشود و [ لمّيّت داراى دو تشديد است ؛ يكى از آن ميم و ديگرى از آن يا همانند كمّيّت كه مصدر جعلى كم استفهاميه است و كيفيّت و اينيّت و . . . 
  ] حال سرّ اين‌كه اين چهار مطلب را اصول مطالب گويند آن است كه در جميع علوم و دانش‌ها و در جميع حقايق مادّى و مجرّد به وسيلهء اين چهار لفظ ، سؤال مىشود و منحصر به موردى خاص نيست و در علوم عقلى و نقلى ، فلسفه و غيره از هر حقيقتى بخواهيم آگاه شويم همين سؤال‌ها مطرح است ؛ منتها در اين‌جا بحث بسيار دقيقى است كه در پاره‌اى از موجودات « ما هو و هل هو » يكى است و در بعضى موجودات « ما هو و لم هو » يكى است و در بعضى ديگر « ما هو و هل هو و لم هو » يكى است كه چون اين بحث كاملا رنگ فلسفى دارد ، مرحوم مظفّر از آن اجتناب كرده ، ولى مرحوم حاجى سبزوارى آن را\r\n\r\n","description":"","footnote":"","page_name":" 239 ","page_number":239},
  {"content":"\r\n\r\nمطرح فرموده‌اند . « 1 »\r\nپس بنابراين يك سلسله مطلب ارائه مىشود كه عبارتند از : مطلب « كيف » كه به وسيلهء آن از كيفيّت و چگونگى اشياء سؤال مىشود كه رنگش چگونه است ؟ مزه‌اش چگونه است ؟ گرمى و سردى آن چطور است ؟ و . . . و مطلب « كم » كه به وسيلهء آن از كميّات اشياء و مقادير و اوزان و اعداد سؤال مىشود كه چند عدد است ؟ چقدر وزن دارد ؟ چند متر است ؟ و . . . و مطلب « أين » كه توسّط آن از مكان شىء سؤال مىشود كه مثلا فلان درخت در كجا واقع شده ؟ و مطلب « متى » كه توسّط آن از زمان شىء سؤال مىشود ؛ مثلا حضرت نوح در چه تاريخى زندگى مىكرده ؟ پيامبر اسلام در چه تاريخى به دنيا آمده ؟ در چه تاريخى مبعوث به رسالت شده ؟ در چه تاريخى هجرت كرده ؟ و در چه تاريخى از دنيا رفته ؟ و . . . و مطلب « من » كه توسّط آن از هويّت شخصى افراد سؤال مىشود كه در آغاز مبحث كلّيّات خمس تبيين شد .\r\nحال سرّ اين‌كه اين‌ها را فروع مطالب و مطالب فرعى و جزئى گويند دو امر است :\r\n1 . كلّيّت و عموميّت نداشته و در همهء علوم و براى همهء اشياء با آن‌ها سؤال نمىشود ، مثلا در موجوداتى كه كيفيّت خاصى ندارد ، سؤال به كيف ، جا ندارد . در موجوداتى كه زمان و مكان ندارد ، سؤال با متى و أين ، معنا ندارد در موجوداتى كه داراى جسم و طول و عرض و عمق نيستند . سؤال از كميّت ، بىمعنى است همانند مفارقات ، يعنى موجودات مجرّد اعم از عقول كه ذاتا و بالفعل مجرّد هستند و نفوس ناطقه انسانى كه ذاتا مجرّد و بالفعل مادّى هستند و مجرّد كه رنگ و شكل ندارد طول و عرض و ارتفاع و زمان و مكان ندارد تا درباره‌اش اين سؤال‌ها بشود و از اين‌رو در روايت‌هاى اسلامى مىخوانيم : كه راجع به خداوند سؤال به متى ، أين ، كم ، كيف و . . . جا ندارد ، چون او خالق همهء اين امور و خود فراتر از مادّه و مادّيّات و احكام مخلوقات است . « 2 »\r\n2 . به جاى تمام اين‌ها با كلمهء هل مركبه مىتوان سؤال كرد و نيازى به سؤال با خود اين‌ها نيست به عنوان مثال به جاى اين‌كه بگوييم :\r\nكيف لون ورق الكتاب ؟ يعنى رنگ فلان ورق كتاب چگونه است ؟ سفيد ؟ قرمز ؟\r\n\r\n\r\n","description":"","footnote":"\r\n( 1 ) . منطق منظومه ص 33 و 34 .\r\n( 2 ) . در اين رابطه روايات ارزنده‌اى در تومحيد مرحوم صدوق را بيان شده است .\r\n","page_name":" 240 ","page_number":240},
  {"content":"\r\n\r\nو . . . ، مىگوييم هل ورق الكتاب ابيض ؟ همان نقش را بازى مىكند و همچنين در كم و متى و أين ، ولى اين‌ها جاى هل و لم و ما را نمىگيرد ؛ بر اين اساس اين‌ها را فروع مطالب گويند و منطقى نيازى به آن‌ها ندارد و تنها شيوهء صحيح پرسش و پاسخ اصول مطالب را بيان مىكند كه اصل سؤال به چه ترتيبى باشد ؟ و جواب سؤال چگونه شروع و به كجا ختم شود ؟\r\n\r\nالتعريف\r\nپس از بيان مقدّمه ، وارد مبحث اصلى باب معرّف مىشويم : در اين رابطه چند بحث مطرح است ؛ از قبيل اهمّيّت تعريف ، تقسيم‌هاى گوناگون آن ، شروط تعريف ، اصول كلّى آن .\r\nقوله : تمهيد :\r\nاوّلين بحثى كه مطرح است ، پيرامون اهمّيّت تعريف است : به‌طور كلّى مشهور علما برآنند كه هر علمى داراى سه جزء است و اجزاء العلوم ثلاثه :\r\n1 . موضوعات 2 . مسائل 3 . مبادى ، و مبادى هم دو قسم است :\r\n1 . مبادى تصديقى 2 . مبادى تصوّرى .\r\nمنظور از مبادى تصوّرى عبارت است از كلّيّه تصوّرات و تعريف‌هايى كه در يك علم از آغاز تا به انجام صورت مىپذيرد و نقش به‌سزايى در مسائل و مطالب علم دارد ؛ زيرا كه تا ما تصوّر روشنى از خود علم و موضوع آن و جزئيات موضوع و موضوعات هر باب و هر مسأله نداشته باشيم ، هرگز نمىتوانيم يك حكم و تصديق صحيحى بر آن مترتب كنيم و اصولا شايد بتوان ادعا كرد كه نوع خطاها و اشتباهات ، از تصوّرات غلط سرچشمه مىگيرد و شخص به علت اين‌كه تصوّر غلط و شناخت ناقصى از اشياء دارد ، امورى را منكر و امورى را اثبات مىكند و حتّى در بديهيّات اوّليّه هم دچار ترديد مىشود و گاهى انكار مىكند . از اين‌رو مىبينيم كه مرحوم خواجه طوسى رحمهم اللّه و علّامهء حلى رحمهم اللّه در شرح تجريد الاعتقاد مدعى هستند كه اگر ما تصوّر صحيحى از واجب الوجود لذاته داشته باشيم ، حتما خواهيم پذيرفت كه آن ذات ، جامع جميع كمالات و فاقد همهء نقايص است بنابراين هر صفت ثبوتى يا سلبى را بر همين امر متفرع مىكند ، چون واجب الوجود لذاته است ؛ پس قيّوم است ، قهّار است ، مالك است و . . . ، پس\r\n\r\n","description":"","footnote":"","page_name":" 241 ","page_number":241},
  {"content":"\r\n\r\nجسم نيست ، مركب نيست و . . . بنابراين نقش تعريف صحيح و جامع و روشن ، سرنوشت‌ساز است و باز مىتوان ادّعا كرد كه نوع منازعات و مباحثات علمى و اختلاف نظرها در طول تاريخ بر همين اساس بوده كه هر عالمى از فلان لفظ در ذهن خود برداشتى و تصويرى داشته ، با يكديگر به كشمكش و منازعه مىپرداختند كه گاهى يك محقّق پس از فحص و يأس به اين نتيجه مىرسد كه نزاع لفظى است و از اين قبيل تعابير در كلمه‌هاى محققين بزرگ ، فراوان است ؛ مثلا مرحوم صدر المتألّهين در موارد زيادى بنا را بر جمع ميان كلمه‌ها و انظار قدما و فلاسفهء مشاء و اشراق گذاشته و نتيجه مىگيرند كه مراد آن‌ها همين است كه ما مىگوييم ، يا مرحوم شيخ انصارى در اصول و فقه همين سيره را دنبال مىكنند و حتى الامكان سعى بر جمع ميان كلمه‌ها دارند . همچنين در تفسير الميزان اين سيرهء حسنه ، مشهود است . بنابراين نقش تعاريف صحيح در هر علمى كليدى است و اصولا هر علمى را كه شما مطالعه كنيد ، خواهيد ديد كه با يك سلسله تعريف‌ها آغاز مىشود ؛ فى المثل در شرح امثله كه بررسى كنيد مصدر - فعل ماضى - مضارع - اسم فاعل - امر - نهى و . . . را در اصطلاح صرفى معنا مىكند . به علم صرف كه مىرسيد آن همه تعاريف ، همين‌طور در علم نحو ، در معانى و بيان قدم‌به‌قدم ، تعريف مطرح است ، در علم منطق به‌ويژه در باب قضايا يك‌به‌يك قضايا را تعريف مىكنند . در علم اصول فقه ، در علم فقه ، در علوم اخلاقى و حكمت عملى آن همه تعاريف دقيقى كه براى قواى انسانى و جنود شيطان و رحمان عنوان مىشود و نيز در علوم تجربى از فيزيك - شيمى - طب با همهء شعب گسترده‌اش ، در علم فيزيولوژى - بيولوژى - پسيكولوژى - قدم‌به‌قدم ، تعريف است ، همچنين در فلسفهء طبيعى و فلسفهء الهى در علم كلامى در رياضيّات . در مجموع كلّيّه علوم با يك دسته تعاريف آغاز مىشود و حتّى اقتصادى - اجتماعى - سياسى و خلاصه در جميع شؤون مادّى و معنوى ، فردى و اجتماعى ، علمى و فلسفى بشر ، نقش تعاريف ، اساسى است و متأسفانه نقطه ضعف بشر هم همين‌جا است كه منابع شناخت نزد هركسى با ديگرى فرق دارد ، ديدگاه‌ها در مسائل ، زمين تا آسمان فرق دارد . از اين‌رو هركس از موضوعات اجتماعى - سياسى ، علمى و فرهنگى ، اقتصادى و مالى برداشتى داشته و بر آن اساس كتاب مىنويسد ، تدريس مىكند ، بحث مىكند و كمتر موردى پيش مىآيد كه همهء بشر در آن متّفق باشند . اينك به نمونه‌هايى از ابهامات و اجمالات در الفاظ و عناوينى كه\r\n\r\n","description":"","footnote":"","page_name":" 242 ","page_number":242},
  {"content":"\r\n\r\nشب و روز گوش بشر را مىنوازد يا مىآزارد و تفسير روشنى از آن ندارند اشاره مىكنيم ؛ تو خود حديث مفصل بخوان از اين مجمل :\r\nالف : در رابطه با مفاهيم ارزنده و سازندهء اسلامى و قرآنى برداشت‌هاى متفاوت شده ، كه يكى ، اين‌ها را عامل بازدارنده ، ديگرى آن‌ها را عامل محرّك و مثبت و ضرورى توصيف مىكند از قبيل : صبر ، توكّل - انتظار ، تقوا ، عدالت و . . .\r\nب : در رابطه با مفاهيم اعتقادى ، مطلب بسيار ظريف است ؛ مثلا كثيرى از افراد ، وحى آسمانى را با نبوغ بشرى يكى دانسته‌اند ، بسيارى اعجاز را با سحر و جادو .\r\nج : در مسائل اخلاقى تميز ملكات فاضله از رذيله و شناخت دو مرز افراط و تفريط و سپس طريق وسط ، بسيار كار مشكلى است ؛ مثلا تهوّر رذيله است ، ولى شجاعت كمال ، جبن و بزدلى قبيح است ، ولى احتياط ، حسن و عاقلانه ، حسادت ناپسند و غبطه پسنديده است و . . .\r\nد : در مسائل فلسفى مىبينيم كه راجع به حقيقت جسم ، آن‌همه نظرهاى دقيق را مرحوم ابن سينا در اشارات نقل مىكند ، راجع به حقيقت مكان كه در به دو امر ، بديهى به نظر مىرسد ، چنديدن نظر دقيق را علامه رحمهم اللّه در نهاية الحكمة آورده .\r\nه : در مباحث اصولى راجع به اصطلاحاتى از قبيل : ورود و حكومت بحث‌هاى بسيارى است .\r\nو : در مباحث فقهى راجع به اين‌كه آيا احكام خمسه ، حقايقى بسيط هست يا مركب ؟ و بر فرض بساطت ، آيا وجوب مرتبهء شديد طلب استحبابى است يا همه باهم متضاد هستند ، نظرهاى دقيق بسيارى مطرح است .\r\nز : در مسائل اجتماعى و سياسى ، عناوين زيادى را مىبينيم كه هر مجادله‌گرى ( كسانى كه اهل مناظره هستند و در بحث‌هاى آزاد شركت دارند ، مانند صاحبان اديان . . . ) و هر سياستمدارى از آن الفاظ به ظاهر زيبا ، ولى با باطنى بس مبهم استفاده كرده ، به كرسى قدرت تكيه مىكند ؛ با اين عناوين از جامعه رأى مىگيرد ، با اين عناوين آراء و انظار جمهور و توده‌هاى مردم را به خود جلب مىكند و چه‌بسا هر سياستمدارى از آن عناوين چيزى مغاير با ديگرى در ذهن دارد . مثلا عنوان حقوق بشر از عناوين مظلوم و بىدفاعى است كه همه خود را مدافع آن مىدانند و بوق‌هاى استعمارى و رسانه‌هاى جمعى دنياى استكبار شب و روز دم از حقوق‌بشر مىزنند ، ولى در منطق\r\n\r\n","description":"","footnote":"","page_name":" 243 ","page_number":243},
  {"content":"\r\n\r\nآن‌ها بشر ، يعنى سفيدپوستان آمريكا ، يعنى جمعيّتى محدود و اقليّتى كه با مرام آن‌ها هماهنگ باشند ؛ امّا براى رنگين‌پوستان ايالات مختلف امريكا حقوق‌بشر معناى ديگرى دارد و آن اين است كه پليس جنايتكار امريكا براى خاموش كردن فرياد آزادىخواهانه آنان حق استفاده از هر وسيله‌اى را دارد ، اروپاى به اصطلاح متمدّن دم از حقوق‌بشر مىزند ، ولى قتل‌عام مسلمانان بوسنى هرزگوين به دست جنايتكاران صرب را منافى با حقوق‌بشر نمىدانند و رئيس‌جمهور امريكا با كمال جسارت در مقابل ديدگان ميلياردها انسان متعجّب مىگويد : منافع ما به خطر نيفتاده كه وارد جنگ شويم . اگر به دست آن‌ها هزاران نفر در ويتنام - گرانادا - نابود شوند منافى با حقوق‌بشر نيست ، ولى اگر چند جاسوس آن‌ها در جايى اسير شوند فرياد حقوق‌بشر را به عرش مىرسانند .\r\nهمين‌طور عنوان تمدّن و توحّش از جمله عناوينى است كه غرب و اروپا و امريكا و كشورهاى اروپايى پيوسته آن را با خود يدك كشيده و خود را متمدّن و ديگران را متوحّش مىدانند ، ولى معناى تمدّن و توحّش در منطق آن‌ها چيست ؟\r\nيا مفهوم ارتجاع و تحجّرگرايى و روشنفكرى خيلى محدودهء مبهمى دارد .\r\nيا مثلا آزادى از جمله واژه‌هايى است كه نخستين بار در انقلاب كبير فرانسه مطرح شد . ( البتّه صدها سال قبل از آن اسلام سخن از آزادى مطرح كرده ، آن هم يك آزادى انسانى و عقلايى كه على عليه السّلام در يك جمله فرمود : « لا تكن عبد غيرك و قد جعلك اللّه حرّا . . . » و اعلاميّهء حقوق‌بشر به عنوان يك منشور بين المللى پذيرفته شد و به دنبال اين شعار طوفان‌ها برخاست و انقلاب‌هاى كوچك و بزرگ ، بنيادى و اصلاح‌گرايانه در دولت‌هاى عثمانى و فارسى و غيره ، پيش آمد و ملّت‌ها به خاطر آزادى قيام كردند ، خون دادند و امروزه در سراسر جهان شعار آزادى و آزادىخواهى طنين‌انداز است ، مطبوعات مىخواهند آزاد باشند ، گروه‌ها و دسته‌هاى ملّى و مذهبى و . . . مىخواهند آزاد باشند ، ملل تحت ستم و استثمار مىخواهند آزاد باشند . خلاصه اين‌كه كمتر واژه‌اى به اين اندازه در دنيا مطرح و بر سر زبان‌ها است ولى از كلّ آن يك معناى معقول و منطقى و همه كس پسندى در اذهان نيست ، تنها جاذبه و كشش آزادى است كه انسان‌ها را به مسلخ مىكشد و همه‌روزه در گوشه و كنار جهان از مردم قربانى مىگيرد .\r\nامّا چه‌بسا هر مسلك و مرامى و هر ملّت و مملكتى از آزادى يك تصوّرى داشته باشد\r\n\r\n","description":"","footnote":"","page_name":" 244 ","page_number":244},
  {"content":"\r\n\r\nو بسيارى از مردم آزادى را با هرج‌ومرج و ولگردى و اين‌كه هركس هر كارى دلش خواست انجام دهد ، اشتباه گرفته‌اند و غافلند از اين‌كه آزادى حدّومرزى دارد . انسان تا هنگامى آزاد است كه از ديگران سلب آزادى نكند ، به قانون احترام بگذارد و گرنه پيش از هركس و هر چيز و هر عامل برونى ، عامل درونى وجدان ، او را به محاكمه كشيده و سيلىهاى وجدان صورت جان او را مىنوازد و به هرحال ملاحظه مىكنيد كه با همهء كثرت كاربرد مفهوم روشنى از آن در اذهان نيست .\r\nيا مثلا كلمهء ، وطن‌دوستى ( بعضى به اشتباه مىگويند وطن‌پرستى يا ناموس‌پرستى ، پرستش مال خدا است ، ولى وطن - ناموس - آبرو - جان - مال مردم حرمت دارد و تا پاى جان هم از آن دفاع مىشود ) دفاع از وطن ، خدمت به وطن ، وطن اسلامى ، وطن عربى و . . . كه در روايت‌ها هم آمده : حبّ الوطن من الايمان ، در سراسر دنيا مردم براى دفاع از وطن و تماميّت ارضى خود و وجب‌به‌وجب آب‌وخاك و فضاى منطقه سكونت خويش ، جانفشانى مىكنند و همه شعار وطن‌دوستى سر مىدهند و اصولا مسألهء وطن از آن واژه‌هايى است كه سياستمداران غرب آن را علم كرده ، بر فرق دولت عثمانى كوبيده و ملل مسلمان را به بهانهء تعصب‌هاى قومى و زبانى و نژادى و . . . به جان هم انداخته و دولت عثمانى را به ده‌ها دولت كوچك و بزرگ تقسيم كردند و آن را تكه‌پاره نموده ، هر عضوى از اين پيكر را در گوشه‌اى افكنده‌اند و بعد بر سر مسلمانان آن‌چه نبايد بياورند ، آوردند و منابع سرشار زيرزمينى كشورهاى اسلامى را غارت كردند و هنوز هم بسيارى از كشورهاى اسلامى زير سيطرهء شرق و غرب به سر مىبرند و به اشارهء انگشت آن‌ها مىچرخند - از غرب به يك اشاره از آن‌ها به سر دويدن - ؛ ولى شعار وطن‌خواهى كه اين‌همه جاذبه دارد محتوايش براى كمتر كسى روشن است و به گفتهء مرحوم مظفّر شما كم كسانى را خواهيد يافت كه از وقتى اين شعار مطرح شده ، تا به امروز در معناى كلمهء وطن با يكديگر توافق كامل داشته باشند كه آيا وطن به معناى لغت و زبان است كه در هر كجاى دنيا مثلا دو نفر عرب‌زبان ، زندگى مىكنند ، باهم هموطن يعنى همزبان هستند ؟ يا لهجهء خاصى از يك لغت است كه مىدانيم هر لغتى داراى لهجه‌هايى است ، اعم از لغت عرب كه لهجه‌هاى مختلف عراقى - لبنانى - حجازى و . . .\r\nدارد و لغت فارس . يا ملاك در هموطن بودن لباس معينى است كه هركس لباس عربى يا عشايرى يا كردى و . . . به تن مىكند ، هموطن محسوب مىشود ؟ يا ملاك ، مساحت\r\n\r\n","description":"","footnote":"","page_name":" 245 ","page_number":245},
  {"content":"\r\n\r\nزمين و جغرافياى كشورها است كه هركدام براى خود حدّومرزى دارند و طى قراردادهاى معتبرى آن مرزها تعيين شده ؟ يا ملاك ، اسم يك قطر و ناحيه است ؛ مثلا منطقهء خاورميانه ، خاور دور ، خاور نزديك ، منطقهء خليج فارس و . . . ؟ يا ملاك ، شهر محل ولادت است كه وطن فردى قم است و وطن ديگرى تهران ، ديگرى خراسان و . . . ؟ ملاحظه مىفرماييد كه در همه جاى دنيا سخن از دفاع از وطن است ، ولى در هيچ جاى دنيا معناى مشخص و مظبوطى براى آن نيست . اين‌جا است كه يك محقّق و يك عالم و يك فيلسوف و خلاصه هركسى كه به دنبال شناخت حقايق مىگردد ، بايد براى معانى ذهنى و يافته‌هاى ذهنى خود يك سلسله الفاظ روشن و واضح الدلالة و سهل الوصول را در ذهن خود رديف كرده ، در مقام بحث با ديگران آن‌ها را القاء كند و يا در كتاب بنويسد تا مقصود خويش را از فلان موضوع و واژه به روشنى بيان دارد و از مجملات و متشابه‌ها و مجازات و كنايه‌ها و تشبيه‌ها و . . . حتى الامكان اجتناب كند ، تا واژه‌ها جاى خود را بيابد و از مظلوميّت درآيد تا اين قدر به‌نام آزادى و حقوق‌بشر در دنيا سوءاستفاده نشود پس اهمّيّت تعريف در همهء علوم و فنون و مسائل فردى و اجتماعى و اقتصادى و سياسى و فرهنگى و نظامى كاملا مشهود و ملموس است حال كه بشر در هر بعدى از ابعاد و شؤون زندگىاش نيازمند يك سلسله تعاريف و تصوّرات روشن از اشياء پيرامون خود و از حقايق دور و نزديك مىباشد . اهمّيّت قواعد منطقى در اين بخش جلوه‌گر مىشود كه بالاخره هر تعريفى حسابى و ضابطه و ميزانى دارد اين چنين نيست كه انسان از هر جا شروع كند و به هر جا كه مايل بود ، ختم كند ؛ بلكه بايد در چهارچوب معيّن و كانال مشخصى حركت كند تا تعريف صحيحى از اشياء داشته باشد ، البتّه تعريف ، اقسامى دارد ، هر قسمى ، شرايطى دارد ، اصول و قواعدى در دنيا براى تعاريف و شناسايىها مطرح است كه اين امور به عهدهء منطق است ، يعنى شيوهء صحيح تعريف كردن را در هر بخشى ، منطق عهده‌دار است . اگرچه تعريف و ماهيّت ، هيچ چيزى را براى ما روشن نمىكند ، ولى در هر تعريفى از هر حقيقتى ما نياز داريم كه از ضوابط منطق مدد بگيريم . اين است اهمّيّت منطق و وجه حاجت به منطق در مبحث تعاريف .\r\n\r\n","description":"","footnote":"","page_name":" 246 ","page_number":246},
  {"content":"\r\n\r\n\r\nاقسام تعريف\r\nدومين مطلبى كه در اين‌جا راجع به تعريف مطرح مىشود ، خود تعريف است اين كه منطقى مىگويد : محور مباحث من تعاريف و استدلالات است و يا مىگويد :\r\nموضوع بحث ما معرّف و حجّت نخستين قدم اين است كه :\r\nالتعريف ما هو ؟ يا ما المعرّف ؟\r\nدر جواب بايد گفت : تعريف يا معرّف يا قول شارح عبارت است از تصوّرات معلومى كه ( گاهى مجموعه‌اى از تصوّرات از قبيل : حيوان و ناطق و امثال آن در تعريف مىآيد و گاهى يك تصوّر يا تصوّر مفرد ؛ مثل ضاحك يا ناطق داراى اين صفت است كه موصل و رسانندهء به يك مجهول تصوّرى است كه آن را معلوم مىسازند و نيز داراى اين صفت است در جواب ما هو ( شارحه يا حقيقيه كه فرقشان بالاعتبار شد ) واقع مىشوند . در اين تعريف دو قيد وجود دارد :\r\n1 . الموصل الى مجهول تصوّرى : اشاره به اين است كه معلومات تصوّرى دو دسته‌اند الف : آن‌ها كه ما را به هيچ حقيقت مجهول نمىرساند ، مانند تصوّر هزاران امر جزئى بما هو جزئى كه هرگز ما را به ساحل مقصود نمىرساند . البتّه اگر ويژگىهاى فردى را از آن‌ها تجريد كنيم و يك كلّى و قدر جامع بسازيم و تعميم دهيم در آن صورت اين كلّى مىتواند موصل باشد ولى از محلّ بحث خارج است .\r\nب : جزئى بما هو جزئى كه مورد نظر است هرگز نه كاسب و نه مكتسب خواهد بود و اصولا از محدودهء فكر و انديشهء آدمى خارج است و مدرك به ادراكات غير عقلى است . پس نوبت به جولان فكرى در آن‌ها و چينش آن‌ها به شكل خاصى در ذهن تا به يك معلوم برسيم نمىرسد از اين‌جا مىفهميم كه معرّف بايد كلّى باشد ، كما سيأتى .\r\n2 . الواقع في جواب ما هو : بدين‌وسيله تعاريف لفظى و به اصطلاح معروف لغت و معنى ، از محلّ بحث خارج مىشود ، چون در جواب ما هو واقع نمىشود ، و توسّط لغت و معنى ، آدمى به ماهيّت و حقيقت و ذاتيات و عرضيات يك شيئى آگاه نمىشود و از اين‌رو گذاشتن نام تعريف از باب مسامحه و سهل‌انگارى است .\r\nمطلب سومى كه مطرح مىشود راجع به اقسام تعريف است :\r\nتعريف يا معرّف داراى تقسيم‌هاى گوناگونى است كه از جمله مهم‌ّترين آن‌ها اين تقسيم است كه معرّف چهار قسم مىشود :\r\n\r\n","description":"","footnote":"","page_name":" 247 ","page_number":247},
  {"content":"\r\n\r\n1 - حدّ تام 2 - حد ناقص 3 - رسم تام 4 - رسم ناقص .\r\nبراى توضيح اين اقسام به دو بيان مىپردازيم :\r\nاوّل بيان اجمالى : تعريف از يك ماهيّت به گونه‌اى كه آن را از جميع ماهيّات ديگر ممتاز بسازد ، يا به ذاتيات آن شىء است و يا به عرضيات ( در بخش ذاتيات ، على كلّ حال فصل قريب ، بايد باشد و گرنه تعريف يا به ذاتى اعم خواهد بود و يا به غير ذاتى و نقض غرض . در شروط تعريف اين نكته واضح‌تر خواهد شد . يعنى در مبحث مربوط به شروط تعريف يا در شرطهاى تعريف در بخش عرضيات نيز عرض خاصهء يك ماهيّت ، حتما بايد باشد ، حال مازاد بر آن جنس قريب يا بعيد باشد يا نه ، باز هم به همان دليل كه شرط تعريف ، مساوى بودن معرّف و معرّف است ) در بخش ذاتيات ، يا تعريف به تمام ذاتيات شىء است كه نامش حدّ تام است و يا به بعضى ذاتيات است كه نامش حدّ ناقص است و در بخش عرضيات هم يا تعريف به عرضى خاصه و جنس قريب است كه رسم تام نام دارد و يا به عرضى خاصه تنها است و رسم ناقص ناميده مىشود .\r\nو به گفتهء قطب الدين رازى در شرح مطالع ص 103 :\r\nفتعريف الشيئى اما بما يتقدمه و هو المقومات و العلل و امّا بما يتأخره و هو العرضيات و المعلولات او بما يتركب منهما . . . فان كان بالذاتيات و العلل فان اشتمل على جميعها فهو حدّ تام و الّا فهو حدّ ناقص و الحدّ التام لا يكون الا واحدا و يمكن تعدد الناقص و ان كان بالخواص و العوارض و المعلومات فهو رسم مفرد و ان كان بالذاتيات و العرضيات فهو رسم مركب و الرسوم ان افادت التميز عن جميع ما عداه فهى تامة و الّا فنا قصه . . .\r\nدوم بيان تفصيلى :\r\n1 . حدّ تام : و آن عبارت است از تعريف يك ماهيّت به جميع ذاتيات و اجناس و فصول آن . و هميشه حدّ تام به جنس قريب و فصل قريب انجام مىگيرد و علّت اين‌كه آن را حدّ تام ناميده‌اند اين است كه حد در لغت به معناى منع است و حدّومرز مملكت ، يعنى نقطه‌اى كه عبور از آن بدون مجوّز قانونى ممنوع است . اين تعريف از آن‌جا كه جامع افراد و مانع اغيار است ، از اين‌رو حدّى است و تام گويند ، براى اين‌كه تمام ذاتيات را بازگو مىكند و هيچ جزئى از اجزاء مشترك و مختّص ماهيّت را فروگذار نمىكند .\r\n\r\n","description":"","footnote":"","page_name":" 248 ","page_number":248},
  {"content":"\r\n\r\nمثال : فرض بفرماييد كسى از شما مىپرسد : الانسان ما هو ؟ يا ما الانسان ؟ كه سؤال از ماهيّت و مائيّت آدمى است . شما مىتوانيد به‌طور مختصر به جنس قريب و فصل قريب قناعت كرده و بگوييد : حيوان ناطق است . كه ناطق اشاره به جزء مختص انسان ، يعنى عاقل بودن و متفكّر بودن دارد ( البتّه ميان منطقيان انسان را به ناطق مىشناسند ، ولى دانشمندانى هم انسان را به مريد و مختار بودن مىشناسند . ) و حيوان هم عصارهء همهء اجناس قريب و متوسط و بعيد است يعنى در حقيقت اگر حيوان را كه مثل طومارى درهم پيچيده شده ، بازش كنيم مىشود : جوهر - جسم - نامى - حسّاس و متحرّك بالارادة و اگر اين مجموعه را درهم پيچيده و خلاصه كنى به‌نام حيوان خواهيد بود . از اين‌رو حيوان بودن متضمّن جميع مراحل قبلى است ( اين يك جواب ) .\r\nجواب ديگر اين‌كه مىتوانيد قدرى جواب را مفصل‌تر كرده ، و بگوييد : الانسان جسم نام - حسّاس متحرّك بالارادة ناطق ، اين طول و تفصيل در يك فرض ، ضرورى و در فرض ديگر زائد و لغو است . اگر مخاطب شما از معناى حيوان اطّلاع دقيقى ندارد بر شما لازم است كه آن را هم باز كنيد و تعريف مطول را برگزينيد و اگر مخاطب معناى حيوان را مىداند و از معناى انسان بىخبر است ، كافى است بگوييد : حيوان ناطق و هرچه طول دهيد زياده‌گويى كرده‌ايد .\r\nجواب ديگر اين‌كه دوباره مىتوانيد قدرى فراتر رفته ، تعريف را گسترش دهيد ؛ مثلا بگوييد : الانسان جسم ، ذو نفس نامية و مولّدة ، حسّاس متحرّك بالارادة ناطق ، كه يك سطر را اشغال كرده ، اگر باز هم مخاطب از معناى جسم نامى هم كه جنس قريب حيوان است ، اطّلاع ندارد ، بايد اين تفصيل را متحمّل شد و اگر اطّلاع دقيق دارد ، آوردن اين تفاصيل در كلام زيادى است و به اصطلاح توضيح واضحات و تحصيل حاصل است .\r\nمىتوانيد دوباره قدم را فراتر گذارده ، تعريف را وسيع‌تر كنيد و بگوييد : الانسان جوهر ذات الابعاد الثلاثة ذو نفس نامية . . . ناطق كه جنس قريب جسم نامى ، در اين صورت جسم بودن را هم تجزيه و تحليل كرديد باز اين طول و تفصيل در يك فرض لازم و در فرض ديگر زائد و لغو است و مىتوانيد دوباره به تعريف توسعه داده ، كلمه‌هاى بيش‌ترى را به كار ببريد اگر مخاطب از معناى جوهر هم بىاطّلاع است ؛ مثلا بگوييد : الانسان موجود ممكن اذا وجد وجد لا فى الموضوع ذات الابعاد الثلاثه ، ذو نفس\r\n\r\n","description":"","footnote":"","page_name":" 249 ","page_number":249},
  {"content":"\r\n\r\nنامية و غاذية و مولده - حسّاس متحرّك بالارادة ناطق .\r\nو خلاصه به قدرى بايد ادامه بدهيد تا به يك سلسله مفاهيم تصوّرى بديهى منتهى شود كه بىنياز از تعريف بلكه غيرقابل تعريف باشند ؛ از قبيل مفهوم وجود ، شىء و . . . و تا به بديهيات ختم نشود ، سؤال از ذهن مخاطب دور نمىشود و او از حقيقت و ماهيّت انسان آگاه نمىشود .\r\nقوله و قد ظهر :\r\nچهار نكته از مطالب مذكور دانسته مىشود :\r\nالف : جنس قريب و فصل قريب در حقيقت جامع جميع ذاتيات هستند و همهء ذاتيات در آن دو منطوى و درهم پيچيده شده ، زيرا كه فصل قريب ، همان جزء مختص ماهيّت است و جنس قريب هم كه محتوى تمام اجناس متوسط و بعيد است و بر همين اساس ، نام اين تعريف را حدّ تام گويند ، چون از حيث دلالت بر ماهيّت تام كامل است و كمبودى ندارد .\r\nب : از حيث معنا و مفهوم ذهنى تفاوتى ميان حدّ تام مطول با حدّ تام مختصر نيست ، يعنى تنها حيوان ناطق بگوييم و يا جوهر ذات الابعاد الثلاثه ، ذو نفس نامية و غاذية و مولده ، حسّاس متحرّك بالاراده ، مدرك للكليّات بگوييم اين عبارت مفصّل همان عبارت مختصر را تداعى مىكند منتها فرقشان به اجمال و تفصيل و ملخص و مطول بودن است و مكرّر اشاره شده كه اگر حيوان بودن ، نامى بودن ، جسم بودن ، براى سائل معنا و ماهيّت روشنى دارد اين عبارت طولانى و بدون دليل خواهد بود و زيادى محسوب مىشود و اگر در آن مراحل هم اجمال و ابهام وجود داشته باشد ، اين طول دادن واجب و ضرورى به نظر مىرسد نه زائد و غير ضرورى .\r\nج : هر حدّ تامى از لحاظ معنا و مفهوم با محدود و معرّف خود تساوى دارد .\r\nيعنى ، مثلا حيوان ناطق مساوى است با انسان و انسان از حيث معنى مساوى است با حيوان ناطق و شبيه مترادف‌ها است منتها در مترادف‌ها دو لفظ و يك معناى ثالث است و هردو بر آن دلالت دارد و در ما نحن فيه ، يك لفظ و يك معنى است كه از آن معناى واحد نيز با لفظى تعبير مىشود كه با خود اسم متّحد المعنى است و البتّه هر دو چيزى كه از نظر مضمون متّحد باشند و به حمل اولى ذاتى بر يكديگر حمل شدند ، حتما از نظر مصداق هم متّحد خواهند بود و هر حكمى كه براى خود اسم ، مثلا كلمهء انسان\r\n\r\n","description":"","footnote":"","page_name":" 250 ","page_number":250},
  {"content":"\r\n\r\nثابت بود ، براى مسمّى هم كه حيوان ناطق باشد ، ثابت خواهد بود و هر معنايى را كه اسم ، يعنى انسان به‌طور اجمال بر او دلالت دارد ، اين تعريف به‌طور تفصيل همان را مىرساند و تنها فرقشان بالاعتبار است ، يعنى به اجمال و تفصيل .\r\nد : حدّ تام به دلالت مطابقى ( كه دلالت لفظ بر تمام معناى موضوع‌له باشد ) بر محدود خود دلالت دارد ، يعنى تمام ماهيّت آن را مىرساند و مانند لباسى است كه بر قامت محدود پوشيده مىشود كه نه بزرگ‌تر است و نه كوچك‌تر .\r\n2 . حد ناقص : قسم دوم از اقسام معرّف ، حدّ ناقص است و آن عبارت است از تعريف يك ماهيّت به بعض ذاتيات آن‌كه البتّه حدّاقل بايد تعريف بر فصل قريب مشتمل باشد ، و گرنه تعريف به اعم خواهد بود ، و هو غير جايز كما سيأتى و كما مرّ منتها گاهى به همين فصل قريب تنها اكتفا مىشود و گاهى علاوه بر آن از جنس متوسّط و عالى هم استفاده مىشود ، پس دو شعبه دارد :\r\nالف : آن‌جا كه از جنس بعيد و فصل قريب استفاده شود ، مثالش اين است كه در تعريف انسان بگوييم : جسم نام . . . ناطق كه ميان جسم نامى و ناطق جاى حيوان ، يعنى حسّاس متحرّك بالارادة ، خالى است و چند نقطه به جاى آن گذارده شده يعنى تعريف نقص دارد و كامل نيست ، يعنى تمام ذاتيات انسان كه از جملهء آن‌ها حيوان باشد ، بيان نشده ، البتّه توسّط جسم نامى به جسم بودن و جوهر بودن اشاره شده ، چون هر عالى ، مقوّم سافل است و از اثبات اخصّ ، اثبات اعم لازم مىآيد ، ولى به حيوان بودن اشاره‌اى نشده ؛ چون از اثبات اعم ، يعنى جسم نامى بودن اثبات اخصّ ، يعنى حيوان بودن به دست نمىآيد و به هرحال مفهوم انسان در اين تعريف بتمامه و كماله ادا نشده .\r\nب : آن‌جا كه تنها از فصل قريب استفاده شده ؛ مثلا در تعريف انسان بگوييم :\r\nناطق و جنس قريب را به كلّى ، يعنى با همهء محتوياتش كه عصارهء اجناس بعيد است ، حذف كنيم و اصلا اشاره‌اى به جنس و جزء مشترك نداشته باشيم كه اين نيز حدّ ناقص است و نقصانش از بخش قبلى هم بيش‌تر است .\r\nوجه تسميه : حدّ گفتن براى اين است كه اين تعريف به خاطر اشتمالش بر فصل قريب مانع اغيار است و ناقص گفتن از آن جهت كه مشتمل بر تمام ذاتيات نيست ، بلكه بخشى از ذاتيات مشترك آن يا همه‌اش ، حذف گرديده .\r\n\r\n","description":"","footnote":"","page_name":" 251 ","page_number":251},
  {"content":"\r\n\r\nقوله : و قد ظهر :\r\nاز بيان مذكور چند نكته استفاده مىشود :\r\n1 . حدّ تام از حيث مفهوم با محدودش مساوى بود ، ولى حدّ ناقص از لحاظ مفهوم و به حمل اولى ذاتى با محدود خود مساوى نيست ، چون مفهوم انسان غير از مفهوم ناطق است و در مباحث الفاظ در باب متباينات بدان اشاره شد و اجمالش اين‌كه ناطق بر بعضى ذاتيات انسان و بر جزء مفهوم آن دلالت دارد و جزء ، غير از كلّ است ، امّا به حمل شايع صناعى اتّحاد و تساوى دارد ؛ يعنى كلّ ما صدق عليه الانسان صدق عليه الناطق و بالعكس .\r\n2 . از هر تعريف جامع و مانع دو انتظار مىرود : يكى شناسايى محدود بتمامه و كماله ، يعنى يك تابلو كاملى از محدود در ذهن ما ترسيم كند و آيينهء تمام‌نماى محدود خويش باشد و چيزى از ذاتيات و اجناس و فصول را فرونگذارد .\r\nديگرى اين‌كه : اين حد ، آن ماهيّت محدود را از جميع ماهيات ديگر تميز بدهد آن هم به نوع تميز ذاتى نه عرضى . آن‌گاه در حدّ تام ، هر دو انتظار برآورده است ، ولى حدّ ناقص ، غرض اوّل را تأمين نمىكند ، يعنى يك تصوير روشن و همه جانبه‌اى از محدود در ذهن ما ايجاد نمىكند ؛ ولى غرض دوم را ايفاء مىكند ، يعنى حدّ ناقص هم سبب مىشود كه ماهيّتى از جميع ماهيات ديگر ممتاز شود .\r\n3 . حدّ تام دلالتش بر محدود و مسمّى و ماهيّت ، يك دلالت مطابقى و تمام عيار بود ، امّا حدّ ناقص دلالتش بر محدود ، يك دلالت التزامى مجازى است كه به علاقهء كلّ و جزء دلالت دارد ؛ زيرا دلالت جزء بر كلّ نه مطابقى است نه تضمّنى ، بلكه التزامى است ، يعنى ناطق بودن ، مستلزم انسان بودن است .\r\n( نكته : ميان فلاسفه و مناطقهء قبل از صدر المتألّهين اين مشهور بود كه حدّ تام هميشه مركب است از جنس قريب و فصل قريب و اگر فصل به تنهايى يا همراه با جنس بعيد در جواب بيايد ، نامش ، حدّ ناقص است ) .\r\nو به گفتهء خواجهء طوسى : « 1 »\r\nالّا أنّ الاسم مفرد و الحدّ مؤلف و باز به قول ايشان : و اذا اطلق هذا الاسم فالواجب ان يحمل على التام الّذي هو الحد الحقيقى وحده .\r\n\r\n\r\n","description":"","footnote":"\r\n( 1 ) . در شرح اشارات جلد اول ص 96 .\r\n","page_name":" 252 ","page_number":252},
  {"content":"\r\n\r\nو لكن مرحوم صدر المتالّهين سخن تازه‌اى دارند و آن اين‌كه تعريف به فصل تنها نيز مىتواند حدّ تام باشد و به گفتهء حكيم سبزوارى در منطق منظومه : از ديدگاه حكيم الهى هيچ بعدى ندارد كه تعريف به فصل به تنهايى حدّ تام ناميده شود ؛ زيرا كه شىء بودن شىء به فصل اخير آن است و در حقيقت فصل اخير ، جامع جميع اجناس و فصول متقدّم است و البتّه اين سخن براساس حركت جوهرى كه از شاهكارهاى مرحوم ملاصدرا رحمهم اللّه مىباشد ، قابل قبول است .\r\nبيان ذلك : بزرگان مشائى طرفدار حركت جوهرى نبودند ، بلكه مىگفتند كه جوهر و ذات و ماهيّت هر شىء ثابت است و تغييرها عموما در عوارض صورت مىپذيرد و قائل به كون و فساد بودند و نتيجهء سخن آن‌ها خلع و لبس است ؛ يعنى انسان در مسير تكاملى صورت آبى و خاكى را خلع كرده ، به صورت نباتى ملبس مىشود و پس از مدّتى صورت نباتى را از دست داده ، به صورت حيوانى درمىآيد تا مىرسد به حدّ انسانى و بر اين اساس انسان به هر مرحله‌اى كه مىرسد ، لباس مرحله قبل را درآورده ، لباس جديدى مىپوشد ؛ ولى براساس حكمت متعاليّه كه طرفدار حركت جوهرى است ، يعنى تغيير و تحوّل و تكامل را در متن ذات و ماهيّت اشياء مىداند و معتقد است كه على الدوام ، جميع عوالم وجود مادّى در حال تغيير و تكامل و از قوّه به فعليّت رسيدن است ؛ البتّه خلع و لبس نيست ، بلكه لبس بعد از ليس است ، يعنى انسان هنگامى كه از موّاد آبى و خاكى به سير صعودى مىپردازد ، هيچ‌گاه و در هيچ مرحله‌اى چيزى را از دست نداده ، بلكه به هر مرحله‌اى كه رسيده ، مازاد برداشته‌هاى مرحلهء قبل چيزى نصيب و عايد او شده ، شبيه كودكى كه معلومات كلاس اوّل را دارد و وارد كلاس دوم مىشود ، نه اين‌كه آن‌ها را از دست داده باشد و گرنه هميشه بايد در كلاس اوّل بماند به هرحال اين يك بحث دقيق و عميق فلسفى است ، كه مبتنى بر مبانى فلاسفه متأخّرين است و اجمال قضيه اين است كه انسان وقتى هم كه صورت انسانى پيدا كرد ، و داراى نفس ناطقه شد ؛ همهء مراحل قبل را دارد و ناطق هم هست . پس ناطق حاوى جميع ذاتيات و اجناس و فصول انسان است و چنين تعريفى حدّ تام خواهد بود و شايد شعر معروف مولوى اشاره به همين باشد كه قبلا ذكر شد و مىگويد :\r\n از جمادى مردم و نامى شدم * . . . \r\n3 . رسم تام و آن عبارت است از تعريف يك ماهيّت به جنس و عرضى خاصّه كه\r\n\r\n","description":"","footnote":"","page_name":" 253 ","page_number":253},
  {"content":"\r\n\r\nقدر مسلم اين است كه عرضى خاصّه بايد باشد و علاوه بر آن از جنس هم استفاده شود .\r\nالبتّه به عقيدهء مشهور ، رسم تام خصوص تعريف به جنس قريب و عرضى خاصّه را گويند ؛ مثل « الانسان حيوان ضاحك » ؛ ولى به عقيدهء مرحوم مظفّر ، رسم تام ، دو شعبه دارد : يكى مركب از جنس قريب و عرضى خاصّه و ديگرى مركب از جنس بعيد و عرضى خاصّه ، مثل « الانسان جوهر ضاحك » از اين‌رو مطلق فرموده : و هو التعريف بالجنس و نفرموده : قريب يا بعيد .\r\nوجه تسميه : امّا انه رسم فلأن رسم الدار اثرها و لما كان التعريف بالخارج اللازم الّذي هو اثر من آثار الشيئى فيكون تعريفا بالاثر و امّا انه تام فلمشابهته الحد التام من حيث انه وضع فيه الجنس القريب ( عند المشهور ) و قيدّ بامر مختص بالشيئى .\r\n4 - رسم ناقص و آن عبارت است از تعريف يك ماهيّت به عرضى خاصهء تنها مثلا بگوييم : « الانسان ضاحك » البتّه اين عقيدهء مرحوم مظفّر است ، ولى به عقيدهء مشهور « 1 » رسم ناقص ، مثل حدّ ناقص دو شعبه دارد :\r\n1 . تعريف به عرضى خاصهء تنها كه در بالا ذكر شد و همه قبول دارند .\r\n2 . تعريف به جنس بعيد و عرضى خاصه ، مثل « الانسان جوهر ضاحك » كه بنابراين نظريه ، رسم تام يك قسم بيش ندارد و آن تعريف به جنس قريب و عرضى خاصه است .\r\nقوله : و لا يخفى :\r\nدر حدّ ناقص ، اشاره شد كه مقصود اصلى از تعريف ، دو امر است و گفتيم حدّ ناقص ، تنها نسبت به امر ثانى مفيد فايده است ، حال در تعريف رسمى هم مطلقا يعنى چه رسم تام و چه ناقص ، مطلب همين است كه معرّف ، معرّف را از جميع ماهيات ديگر جدا مىسازد ، ولى تمام ماهيّت شىء را بيان نمىكند و فرق رسمى با حدّى آن است كه حدّى مميّز ذاتى و ماهوى است و رسمى مميّز عرضى است .\r\nنكتهء ديگر اين‌كه : در تعريف رسمى هم مثل حدّ ناقص ، معرّف با معرّف از حيث مفهوم و حمل اولى ذاتى مساوى نيست ، بلكه به حمل شايع با يكديگر اتّحاد و تساوى\r\n\r\n\r\n","description":"","footnote":"\r\n( 1 ) . من جمله ملا عبد اللّه يزدى در حاشيهء ص 61 و قطب الدين رازى در شرح شمسيه ص 62 و ديگران .\r\n","page_name":" 254 ","page_number":254},
  {"content":"\r\n\r\nدارند و « كلّ انسان ضاحك » و « كل ضاحك انسان » .\r\nو نكتهء اخير اين‌كه دلالت رسم تام يا ناقص بر آن ماهيّت مورد تعريف ، هميشه بالالتزام است نه بالتضمّن يا بالمطابقه .\r\nنكته : در شرح شمسيه ص 62 مىخوانيم :\r\nلا يقال هيهنا اقسام اخروهى التعريف بالعرض العام مع الفصل او مع الخاصه او بالفصل مع الخاصه ( سه نوع شد ) لانا نقول : انما لم يعتبروا هذه الاقسام لان الغرض من التعريف اما التمييز او الاطلاع على الذاتيات و العرض العام لا يفيد شيئا منهما فلا فائدة في ضمه مع الفصل او الخاصه و امّا المركب من الفصل او الخاصة فالفصل فيه يفيد التمييز و الاطلاع على الذاتيات فلا حاجة الى ضم الخاصة اليه و ان كانت مفيدة للتميز لان الفصل افاده مع شيئى آخر .\r\n\r\nانارة\r\nتابه‌حال با اهميّت تعريف و نقش منطق در آن و تعريف معرّف و تقسيم آن آشنا شديم . اينك در مطلب پنجم ، بحث بسيار قابل توجّهى داريم و آن اين‌كه : اصل در تعريف كدام است ؟ از حيث درجه‌بندى ، چهار نوع تعريف به چه ترتيبى قرار دارند ؟\r\nمهم‌ترين آن‌ها كدام است ؟ و آيا تعريف حدّى ممكن است يا مستحيل يا مستصعب ؟\r\nعلّت چيست ؟ تعريف‌هايى كه در كتب انجام مىگيرد از كدام نوع است ؟\r\nاين مطلب را در طى چند سؤال و جواب عرضه مىكنيم ، باشد كه حقيقت روشن گردد تا پيروى شود كه الحق احق ان يتبع .\r\nسؤال اوّل : كامل‌ترين تعريف از يك ماهيّت كدام است ؟\r\nجواب ، مقدّمه : مقصود اصلى از تعريف دو چيز است :\r\n1 . شناخت كامل يك ماهيّت تا اين‌كه يك تصوير كامل و روشنى از آن در ذهن داشته باشيم ، و تعريف آينهء تمام‌نماى معرّف باشد .\r\n2 . تمييز يك ماهيّت از جميع ماهيات ديگر از نوع تمييز تام و كامل ، به‌گونه‌اى كه هيچ ماهيّت ديگر با آن در اين جهات شركت نداشته باشد با حفظ اين مقدّمه :\r\nكامل‌ترين تعريف حدّ تام است ؛ زيرا كه هردو غرض اصلى را تأمين مىكند ، يعنى هم ما را با كنه و حقيقت يك شيئى آشنا مىسازد و هم آن شىء را از جميع اشياء ديگر ممتاز مىسازد و امّا اقسام ديگر تعريف اين نقش را ندارند و تنها هدف دوم را تأمين\r\n\r\n","description":"","footnote":"","page_name":" 255 ","page_number":255},
  {"content":"\r\n\r\nمىكنند . البتّه از حيث مرتبت پس از حدّ تام ، حدّ ناقص قرار دارد ، چون مميّز ذاتى است و ذاتيات شىء از لحاظ رتبه بر عرضيات تقدّم دارند و در مرتبهء سوم رسم تام كه كامل‌تر است ، قرار دارد و در مرتبهء چهارم و در صف نعال تعاريف ، رسم ناقص قرار دارد .\r\nسؤال دوم : راه تحصيل حدّ تام اشياء كدام است ؟\r\nجواب : راهش اين است كه ما اگر بخواهيم ، مثلا ماهيّت انسان را بشناسيم نخست بايد دو تابلو عظيم ترسيم كرده ، در يكى از آن‌ها تمام آن‌چه را كه بر انسان قابل حمل است يادداشت كنيم و در تابلو ديگر تمام آن‌چه را كه از انسان قابل سلب است قرار دهيم . سپس براى تابلو اوّل يك جدول چهارخانه‌اى درست كرده و در خانهء اوّل ، تمام اجناس ماهيّت و در خانهء دوم ، تمام فصول قريب و بعيد و در خانهء سوم ، تمام اعراض خاصه و در چهارمى ، تمام اعراض عامه را قرار دهيم و هنگامى كه در اين كار عظيم موفّق شديم ؛ آن‌گاه اگر بخواهيم حدّ تام را به دست آوريم ، بايد اجناس و فصول را با چينش خاص ، از ابعد به قريب قرار دهيم يا خصوص جنس قريب و فصل قريب را بياوريم كه حاوى تمام اجناس و فصول قبلى است ؛ آن‌گاه حدّ تام درست مىشود . مثال :\r\nجدول مسلويات الانسان ليس بفرس\r\nالانسان ليس بشجر\r\nالانسان ليس بحجر\r\nو . . .\r\nتابلو محمولات الانسان ناطق\r\nالانسان كاتب\r\nالانسان حيوان\r\nو . . .\r\nاعراض عامه / اجناس / فصول / اعراض خاصه\r\nماشى / حيوان / ناطق / كاتب\r\nآكل / نامى / حسّاس و متحرّك / ضاحك\r\nشارب / جسم / ذو نفس نامية / عالم\r\nنائم / جوهر / ذات الابعاد الثلاثه / متعجّب\r\nو . . . / / و . . . / و . . .\r\n\r\n","description":"","footnote":"","page_name":" 256 ","page_number":256},
  {"content":"\r\n\r\nسؤال سوم : ميزان شناخت ذاتيات از عرضيات كدام است ؟\r\nجواب : سابقا در مبحث كلّيّات خمس بيان شد ، ولى در اين‌جا هم اشاره‌اى داريم كه ذاتيات ماهيّت امورى هستند كه قوام ماهيّت بدان‌ها است و اگر نباشند نه اين شىء وجود خارجى دارد و نه در ذهن به درستى قابل تعقّل است ؛ ولى عرضيات امورى هستند كه بر فرض عرض لازم باشند و از ماهيّت يا وجود جدا نشوند ، امّا در مقام تعقّل قابل اين هستند كه انسان ذاتيات و ماهيّت را بدون آن عوارض تعقّل نمايد .\r\nسؤال چهارم : آيا اصولا تعريف اشياء به حدّ تام آن‌ها ميسور است ؟\r\nجواب : البتّه استحالهء ذاتى و وقوعى ندارد ، ولى به اعتراف همهء اهل فنّ و بزرگان منطق و فلسفه ، امرى بس دشوار و تالى تلو محالات است و همين مطلب باعث شده ، كه عدّه‌اى از فلاسفه دچار شك‌وترديد شده و به‌نام لاادريون معروف گردند و عدّه‌اى هم معتقد شوند كه اشياء قابل شناخت نيست و عده‌اى نيز بگويند : قابل شناساندن نيست ، تعدادى هم ايده‌آليست شده و همه‌چيز را ذهنى بپندارند . البته عدّهء زيادى هم از فلاسفه الهى و مادّى ، اسلامى و اروپايى رئاليست بوده و واقع‌گرا هستند و برآنند كه واقعيّات مادّى و مجرّد فراوانى هست كه هم قابل شناخت و هم قابل شناساندن است و راه شناخت در نزد اين دسته گوناگون است :\r\nعدّه‌اى تنها ابزار مطمئن شناخت را حسّ و تجربه مىدانند .\r\nعدّه‌اى ديگر تنها وسيلهء يقين‌آور را عقل و انديشه ، برخى تصفيه و تزكيهء درون و عدّه‌اى ، هم حسّ و تجربه و هم عقل را كارآمد مىدانند .\r\nو از ديدگاه اسلام در راه شناخت ، حسّ ، عقل و تزكيهء نفس ، همه دخالت دارند و بحث مهمّى در باب شناخت است ، به هرحال مسأله رسيدن به ماهيّت اشياء كار بسيار دشوارى است . در اين‌جا براى نمونه به گوشه‌هايى از اعتراف‌هاى مردان بزرگ صحنهء علم و انديشه و فلسفه و عرفان و منطق اشاره مىكنيم .\r\n1 - شيخ اشراق در حكمة الاشراق ص 61 مىگويد :\r\nو صاحبهم اى صاحب المشائين و هو ارسطو طاليس اعترف بصعوبة ذلك ( حد تام اشياء ) .\r\n2 - در حاشيهء شرح حكمة الاشراق ص 56 مىخوانيم :\r\nقال الشيخ الرئيس في رسالة الحدود : سئلونى ان املى لهم حدود اشياء يطالبونى\r\n\r\n","description":"","footnote":"","page_name":" 257 ","page_number":257},
  {"content":"\r\n\r\nبتحديدها فاستعفيت ( استعفا دادم ) من ذلك علما بانه كالامر المتعذر على البشر . . .\r\n3 - خود شيخ اشراق در شرح حكمة الاشراق ص 56 مىگويد :\r\nفصل في بيان ان الوفاء باعطاء الحدود الحقيقية حقوقها صعب جدا لجواز الاخلال بذاتى لم يطلع عليه و لكثرة ما يقع فيها من الاغاليط الحدية .\r\n4 - مرحوم استاد شهيد مرتضى مطهرى در بخش منطق آشنايى با علوم اسلام ص 44 مىگويد :\r\nدر ميان تعريف‌ها ، تعريف كامل حدّ تام است ، ولى متأسفانه فلاسفه اعتراف دارند كه به دست آوردن حدّ تام اشياء چون مستلزم كشف ذاتيات اشياء است و به عبارت ديگر مستلزم نفوذ عقل در كنه اشياء است ، كار آسانى نيست . . .\r\nسؤال پنجم : علّت دشوارى حدّ تام چيست ؟\r\nجواب : علّت اصلى آن است كه تحصيل حدّ تام اشياء مستلزم پى بردن به حقيقت و ماهيّت و حاق ذات اشياء است و رسيدن به كنه ذات اشياء و استخراج ذاتيات از عرضيات و مرزبندى اجناس و فصول و اعراض آن‌ها است و بديهى است كه بشر با معلومات محدود حصولىاى كه دارد ، نمىتواند به باطن و عمق حقايق عالم راه يابد و از اين‌رو قادر نيست كه قاطعانه اجناس را از اعراض عام و فصول را از اعراض خاص جدا كند ؛ زيرا چه‌بسا آن‌چه را كه او به عنوان جنس قريب برشمرده در نزد ديگرى جنس بعيد و متوسّط باشد يا آن‌چه را كسى ، نوع الانواع دانسته ، نزد ديگرى جنس سافل باشد كه تحت آن انواعى است يا آن‌چه را او فصل قريب دانسته نزد ديگرى فصل بعيد باشد و يا عرضى خاصه را با فصل قريب اشتباه گرفته و . . . براى نمونه چند شاهد مىآوريم :\r\n1 - مشهور مىگفتند : اجناس انسان عبارت است از : حيوان - جسم نامى - جسم مطلق و جوهر ، ولى متأخّرين دو جنس ديگر بين جسم نامى تا جسم مطلق افزوده‌اند به نام صورت معدنى و عنصرى كه قبلا اشاره شد .\r\n2 - مشهور انسان را نوع الانواع مىدانند كه تحته اصناف ، ولى ملاصدرا انسان را جنس سافل مىداند كه تحت آن چهار نوع ديگر از صورت بهيمى - سبعى - شيطانى و ملكى متصوّر است و قبلا به آن نيز اشاره شد .\r\n3 - مشهور ، ناطق را فصل مختص و قريب انسان مىدانند در حالىكه نطق و\r\n\r\n","description":"","footnote":"","page_name":" 258 ","page_number":258},
  {"content":"\r\n\r\nادراك كلّيّات در فرشتگان نيز هست و به علم حضورى آن‌چه را بايد دارا باشند ، دارند و « كلّ مجرّد عاقل و كلّ عاقل مجرّد » ، از اين‌رو بعضى ناچار شده و قيد « مائت » را افزوده‌اند كه « الانسان ناطق مائت » ؛ زيرا فرشته چون يك حقيقت مجرّد است به گفتهء فلاسفهء موت ندارد .\r\n4 - در خصوص تعريف انسان آن همه اختلاف‌ها وجود دارد كه بعضى ويژگى بارز آدمى را به عقل مىدانند و هو المشهور و برخى به اراده مىدانند و برخى به امور ديگر كه در كتاب انسان و ايمان شهيد مطهرى ( ص 13 ) در حدود سى تعريف براى انسان از دانشمندان بزرگ بيان شده است ؛ پس تشخيص ذاتيات از عوارض ، كار آسانى نيست ، و حدّ تام ارزش خود را از دست مىدهد . البتّه در مصنوعات بشر و علوم و مفاهيم اعتبارى حدّ تام متصوّر است كه مثلا عالم نحوى كلمه را تعريف كرده و اجناس و فصول آن را بازگو كند و يا دانشمند منطقى ، معرّف را تعريف كرده و اجناس و فصول آن را بازگو كند ، ولى در حقايق واقعيهء و نفس الامريّه رسيدن به عمق اشياء و تعريف حدّى از آن‌ها كار آسانى نيست ، بلكه يا محال است به قول شكاكان و . . . و يا متعذّر يعنى دشوار است به گفتهء واقع‌گرايان .\r\nسؤال ششم : اگر تعريف به حدّ تام دشوار و بلكه محال مىنمايد ، پس اين همه تعاريفى كه در علوم گوناگون ، اعم از فلسفهء الهى - طبيعى - رياضيّات ( حساب و هندسه و . . . ) و علوم حسّى و تجربى از اشياء و ماهيات مىشود ، چيست ؟ مثلا در روانشناسى موضوعات متنوعى از قبيل : وجدان ، عقل - نفس اماره - لوّامه ، فطرت ، غريزه و . . . ، در اخلاق موضوعاتى از قبيل : نفس ، عقل - عدل - ظلم ، تواضع - تكبّر و . . . آن همه تعريف‌هاى متنوعى كه انجام مىپذيرد بر چه چيز حمل مىشود ؟\r\nجواب اين است كه نوع اين تعاريف و بلكه همهء آن‌ها يك سلسله تعريف‌هاى رسمى است كه به عوارض خاصه انجام مىگيرد ؛ يعنى هر عالمى يك ويژگى بارزترى را در نظر گرفته و اشياء را به همان ويژگى تعريف كرده است ؛ مثلا در رابطه با تعريف انسان قبلا هم اشاره شد كه از ديدگاه بعضى ، ويژگى نطق و تفكير بارزترين است ، و انسان را بدان ، معنى و تعريف كرده‌اند . از ديدگاه بعضى ، ويژگى اراده و اختيار اظهر بوده از اين‌رو گفته‌اند : بشر موجودى است مريد و مختار و ديگرى گفته : لايتناهى ، مطلق طلب ، آرمان‌خواه و . . .\r\n\r\n","description":"","footnote":"","page_name":" 259 ","page_number":259},
  {"content":"\r\n\r\nالبتّه تعاريف رسمى نيز ماهيّتى را از ساير ماهيات منفك مىسازد و لكن ذاتيات آن را مشخص نمىكند و البتّه تعريف به عرضى خاصهء لازم ، هم مراتبى دارد كه مهم‌تر از همه ، تعريف به عرضى خاصهء لازم بيّن بالمعنى الاخص است كه ماهيّت را بهتر شناسايى مىكند و تالى تلو فصل حقيقى مىباشد و در مرتبهء ثانى اگر چنان‌چه دست انسان از اعراض كذايى كوتاه بود حدّاقل بايستى به عرضى لازم بيّن بالمعنى الاعم تعريف كند ؛ مثلا در تعريف انسان بگويد : ضاحك ، كاتب بالقوه و . . .\r\nو امّا تعريف ماهيّت به عرضى لازم غير بيّن ، يعنى نظرى و محتاج به استدلال ، صحيح نيست ، زيرا كه هيچ كدام از دو غرض تعريف را تأمين نمىكند ، امّا غرض اوّل كه روشن است و امّا غرض ثانى هم جهتش اين است كه يا اين تعريف براى آگاه به آن فنّ و استدلال انجام مىگيرد كه توضيح واضحات است و نسبت به آن فايده‌اى ندارد و يا براى غير آگاه به برهان انجام مىگيرد كه براى آن رفع ابهام نشده و مجهولى معلوم نمىشود بنابراين ارزشى ندارد ؛ مثلا در تعريف عالم بگوييم : عالم موجودى حادث است ، اين كافى نيست يا در تعريف مثلث به جاى ذو الاضلاع الثلاثه يا ذو الزوايا الثلاث بگوييم : « شكل زواياه تساوى قائمين » كه قبلا اشاره شد كه مساوات مذكور ، برهان ، لازم دارد و اين تعريف نسبت به هندسى ، يعنى دانشمند هندسه كه فايده‌اى ندارد و نسبت به غير آن هم مجهولى را معلوم نمىسازد .\r\n\r\n","description":"","footnote":"","page_name":" 260 ","page_number":260},
  {"content":"\r\n\r\n\r\nالتعريف بالمثال\r\nمطلب ديگر در باب تعاريف ، تعريف به مثال است كه در شرح مطالع ص 104 مىخوانيم :\r\n« و ان كان به غير الذاتيات و العرضيات فهو التعريف بالمثال » .\r\nو ظاهر امر اين است كه تعريف يا به ذاتيات است يا به عرضيات يا به مركب از ذاتى و عرضى و يا به غير ذاتيات و عرضيات است كه نامش تعريف به مثال است ولى بعدا خواهد آمد كه آن هم قسمى از رسم ناقص است و تعريف پنجمى به حساب نمىآيد ؛ چه اين‌كه طريقهء استقرائيه نيز نوعى از همين تعريف به مثال است و چه اين‌كه تعريف به تشبيه هم ملحق به تعريف به مثال است و همهء آن‌ها از مقولهء رسم ناقص محسوب مىشوند و اينك هر سه را جداجدا بيان مىكنيم :\r\nامّا تعريف به مثال : عبارت است از اين‌كه عالم و دانشمندى به جاى تعريف يك شىء و يك كلّى كه معمولا در آغاز امر دشوار مىنمايد ، به يك نمونه از نمونه‌هاى آن شىء اكتفا كند و در قالب مثال آوردن و ذكر مصداق و نمونه ، آن شىء را براى ما معنى كند . شبيه كارى كه دانشمندان ادبيات عرب و عالمان صرف و نحو انجام مىدهند ؛ في المثل در رابطه با تعريف هريك از اسم و فعل و حرف از ابتدا نمىگويند : « الاسم ما دل على معنى مستقل في ذاته غير مقترن با حد الازمنة الثلاثة » يا در تعريف فعل نمىگويند :\r\n« كلمة دل بمادته على معنى مستقل و بهيئته على اقتران ذلك المعنى باحد الازمنة الثلاثه » و . . . زيرا كه حلّ و هضم اين تعابير براى مبتديان آسان نيست و از اين‌رو در تعريف مىگويند : « الاسم كزيد مثلا » ، « الفعل كضرب » ، « الحرف كمن و الى » و « الفاعل كزيد في ضرب زيد » و . . .\r\nالبتّه تعريف به مثال براى مبتديان است ، زيرا كه با ذكر مثال و نمونه راحت‌تر مىتوان يك حقيقت را در ذهن مبتدى جا انداخت و آن را از ساير حقايق و اشياء ممتاز ساخت ؛ چراكه ذهن او با كلّيّات و قواعد كلّيّه آشنايى ندارد و با جزئيات بيش‌تر مأنوس است بنابراين با اين طريقه بهتر به نتيجه مىرسيم . براى كسانى كه در بين راهند يا در اواخر راه ، تعريف به مثال وجهى ندارد ؛ چرا كه آنان با خود كلّيّات سروكار دارند و اين امور در اذهانشان ملكه شده و از اين‌رو مستقيما خود تعريف شىء را عرضه مىكنند و شعارشان اين است كه مناقشه در مثال از دأب محصلين نيست يا مثلا در منطق بگوييم :\r\n\r\n","description":"","footnote":"","page_name":" 261 ","page_number":261},
  {"content":"\r\n\r\n« نوع مثل انسان » ، « جنس مثل حيوان » ، « فصل مثل ناطق » و . . . اين‌ها را تعريف به مثال گويند .\r\n\r\nطريقهء استقرائيه\r\nاين طريقه در حقيقت نوعى از تعريف به مثال است ، منتها در تعريف به مثال تنها يك مثال آورده مىشود . ولى در اين طريقه مثال‌هاى متنوع آورده مىشود و در تك تك آن‌ها محاسبه و حلّاجى و تمرين انجام مىگيرد تا ذهن مبتدى براى دريافت يك حقيقت كلّى و تعريف آن و يا اقتباس يك قاعده كلّى تصديقى آمادگى پيدا كند و چه بسا خود مبتدى آن را ادراك كند و سپس استاد يا نويسنده ، آن مقصود اصلى را كه تعريف يا قاعده است ، در عباراتى رسا بيان كند . دانشمندان روان‌شناسى و تعليم و تربيت هم در عصر جديد ، روى اين روش تكيه دارند و برآنند كه از اين راه مىتوان كودكان ، نوجوانان و افراد مبتدى را با حقايق آشنا كرد .\r\nمثلا خود مرحوم مظفّر در كتاب « المنطق » همين روش را دنبال كرده در آغاز هر بحثى به مثال يا مثال‌هاى ارزنده‌اى متوسّل شده و مطلب را در قالب آن توضيح و تبيين نموده و در خاتمه به يك تعريف روشنى دست يافته‌اند ، و براى خوانندگان كتابشان به وديعت نهاده‌اند ؛ همانند آن‌چه در تعريف ضرورى و نظرى ، كلّى و جزئى ، مثلان و متخالفان و متقابلان ، تناقض و تضاد و . . . در اين كتاب بيان شد .\r\nيا مثلا در امور اعتقادى هم معلّم هنگامى كه با دانش‌آموز دورهء راهنمايى يا دبيرستانى و يا حتّى در بعضى موارد با دانشگاهى روبرو مىشود ، اگر بخواهد مستقيما برهان حدوث يا امكان و وجوب يا برهان صديقين و امثال آن‌ها را در قالب‌هاى پيچيده و منظم و منسجم منطقى بيان كند ، هرگز موفّق نمىشود كه مقصودش را برساند .\r\nهمچنين برهان نظم و برهان عقلى از اثر به مؤثر رسيدن و . . . امّا اگر در آغاز ، ذهن شنونده يا خواننده را با نمونه‌هايى چند آماده سازد مثلا بگويد : اگر ساعتى را در دل خروارها خاك بيابيم كه دقيق و منظم و بدون يك هزارم ثانيه تخلّف مشغول كار است .\r\nآيا عقل انسان احتمال مىدهد كه شايد تصادفا چنين شده ؟ هرگز ، هر عاقلى فورا به حكم عقل به سراغ ناظم مىرود و از نظم و مجموعهء منظم پى به وجود ناظمى توانا مىبرد . يا اگر كتاب منظّم و منسجمى را كه از آغاز تا به انجام ، يك موضوع را تعقيب مىكند و مطالب آن همانند شاخ‌وبرگ درختى است كه با همهء وسعت به يك تنه و\r\n\r\n","description":"","footnote":"","page_name":" 262 ","page_number":262},
  {"content":"\r\n\r\nريشه منتهى مىشود ، هرگز عقل احتمال نمىدهد كه اين نظام بدون ناظم باشد و همين طور مثال‌هاى متعدّد تا زمينه فراهم شود آن‌گاه معلّم العلم مىگويد : پس بالاخره هر نظمى ناظمى دارد آن‌گاه نتيجه مطلوب را مىگيرد كه كتاب آفرينش از اين كتاب كوچك چند صد صفحه‌اى كمتر نيست و اين نظام محيّر العقول افلاك و سماوات و ارضين و ما فيهن و ما بينهن چگونه تصادفا و بدون ناظم پديد آمده ؟ نيز در برهان اثر و مؤثر و . . .\r\nنكته : تعريف به مثال قسم پنجمى ، در برابر حدّ تام و ناقص و رسم تام و ناقص به شمار نمىآيد ، بلكه در حقيقت از مصاديق تعريف به عرضى خاصه ، يعنى رسم ناقص است ؛ زيرا كه مثال مذكور مختص به همان ماهيّت است ، مثلا « الفعل كضرب » در اين مثال ضرب ، مخصوص فعل است و بر فعل عارض مىشود نه بر عنوان اسم و حرف از اين‌رو عرضى خاصه نام دارد و وقتى رسم ناقص شد همان‌طورى كه در آن‌جا به عرضى خاصه قناعت مىشد در اين‌جا هم مىتوان به مثال ، قناعت كرد ، البتّه به شرط اين‌كه مثال روشنى باشد و بتواند ممثل له را از ساير اشياء تميز دهد .\r\n\r\nتعريف به تشبيه\r\nاز جمله امورى كه شبيه تعريف به مثال و ملحق به آن است تعريف به تشبيه است و اين نيز داخل در رسم ناقص است ؛ زيرا كه به گفتهء شرح مطالع ص 105 :\r\n« وجه المشابهة يكون امرا عارضا » ، حال تعريف به سبب تشبيه آن است كه شخص چيزى را كه درصدد تعريف و شناساندن آن برآمده به چيز ديگرى كه مخاطب از آن آگاه است تشبيه كند و بگويد اين مثل آن است و بدين‌وسيله شىء مقصود را معرّفى كند و در حقيقت در هر تشبيه ، مشبه‌به‌اى و مشبه‌اى و وجه شباهتى وجود دارد ؛ آن‌گاه وضع مشبه‌به ، براى ما روشن است و وضع مشبه ، مبهم و با تشبيه آن را نيز روشن مىسازيم و شرط اساسى اين قسم از تعريف آن است كه مشبه به داراى وجه شبه‌اى باشد كه كاملا در نزد مخاطب ، معلوم و مبين است تا با تشبيه ، مشبه را روشن كند و گرنه مفيد فايده نيست .\r\nمثال : فرض كنيد ما معناى نور را مىدانيم كه « الظاهر بنفسه و المظهر لغيره » يعنى خودش به خودش روشن است و چيزى واسطه در ظهور آن نيست و روشنگر اشياء ديگر هم هست كه ما به بركت نور شمس يا نور چراغ اشياء را مىبينيم و از آن‌ها استفاده\r\n\r\n","description":"","footnote":"","page_name":" 263 ","page_number":263},
  {"content":"\r\n\r\nمىكنيم ، حال از حقيقت وجود ، مثلا خبر نداريم كه الوجود ما هو ؟ در جواب مىگوييم : « الوجود كالنور » ؛ يعنى حقيقتى است ، مثل نور آفتاب كه وجود نيز « الظاهر بنفسه و المظهر لغيره » ؛ يعنى ، « الوجود موجود بنفس ذاته و الماهية موجودة بالوجود » پس وجود مظهر ماهيات است ( براساس حكمت متعاليه كه وجود اصيل است . . . ) .\r\nيا مثلا از حقيقت علم بىخبر هستيم و آن را به نور تشبيه مىكنيم و در جواب العلم مه ؟ مىگوييم : « العلم كالنور اى الظاهر بنفسه و المظهر لغيره » يا الجهل ما هو ؟\r\nمىگوييم : « كالظلمه » كه جهالت مثل تاريكى شب است كه آدمى ره به جايى نمىبرد و مثل كورى است :  « هَلْ يَسْتَوِي الْأَعْمى وَ الْبَصِيرُ » *  ؟ «  أَمْ هَلْ تَسْتَوِي الظُّلُماتُ وَ النُّورُ »  ؟\r\nكاربرد اين تعريف : معمولا از تعريف بالتشبيه در معرّفى معقولات صرفه يعنى امور عقلانى محض استفاده مىشود از آن‌جا كه ذهن ما انسان‌ها با محسوسات و جزئيات ، انس و الفت دارد و ادراك مجرّدات و كلّيّات و معقولات كار آسانى نيست از اين‌رو از باب تشبيه معقول به محسوس ، اين حقيقت كلّيّه را به يك امر حسّى تشبيه مىكنيم تا حدودى آن را بشناسيم . اينك چند نمونه از موارد تشبيه معقول به محسوس :\r\nالف : « العلم في الصغر كالنقش في الحجر » كه نقش در حجر ماندنى است و تا حجر باقى است آن نقش نيز هست . دانش هم در كودكى ، مانند آن نقش است كه تا شخص باقى است آن معلومات را همراه دارد .\r\nب : در باب نسب اربع كه نسبت ما بين دو مفهوم كلّى را برحسب افراد و مصاديق آن‌ها بازگو مىكرديم ؛ براى بيان هركدام از نسبت‌هاى چهارگانه تشبيهى آورديم ، مثلا نسبت تساوى را به علامت - در رياضيات تشبيه كرديم و نسبت عموم و خصوص من وجه را به علامت * و نسبت تباين كلّى را به دو خط موازى كه هيچ‌گاه يكديگر را قطع نمىكنند ( مثل / / ) تشبيه كرديم . از باب تشبيه معقول به محسوس ، يا نسبت‌هاى مذكور را به دايره تشبيه كرديم .\r\nيا در باب كلّى طبيعى و منطقى و عقلى ، آن‌ها را به مثال قبل تشبيه كرديم يا در مثال وجود و نور ، وجود و علم را به نور تشبيه كرديم ، يا وقتى كه تصوّرات آليه را بيان مىكرديم ( يعنى امورى كه تصوّر آن‌ها مستقلا مطلوب نيست ؛ بلكه آلت و ابزار تصوّر ديگرى هستند ، مثل تصوّر لفظ كه آلت تصوّر معنى است و استقلال ندارد ) آن‌ها را به\r\n\r\n","description":"","footnote":"","page_name":" 264 ","page_number":264},
  {"content":"\r\n\r\nنظر در آيينه كه خود آيينه مطلوب نيست ، بلكه صورت در آن مطلوب است تشبيه كرديم يا مثلا دلالت مطابقى را به آيينه تمام‌نما و تضمّنى را به آيينه نيمه‌نما تشبيه كرديم ؛ تمامى اين‌ها از باب تشبيه معقول به محسوس است كه وجهش بيان شد .\r\nدر خاتمه سخن قطب الدّين رازى در شرح مطالع ص 104 را مىآوريم :\r\nو ان كان به غير الذاتيات و العرضيات فهو التعريف بالمثال و هو بالقوه تعريف بالعرضيات لان وجه المشابهة يكون امرا عارضا و من هذا القبيل تعريف الكليات بالجزئيات كقول الادباء الاسم كزيد و الفعل كضرب و منه تعريف المعقولات بالمحسوسات كما يقال العلم كالنور و الجهل كالظلمة و لما كان اكثر استيناس العقول الناقصه بالامثلة صار استعمالها في مخاطبات المتعلمين اكثر و اشيع .\r\n\r\n","description":"","footnote":"","page_name":" 265 ","page_number":265},
  {"content":"\r\n\r\n\r\nشروط التعريف\r\nآخرين مبحث باب تعريف كه صددرصد بحثى منطقى است راجع به شروط تعريف است : به‌طور كلّى غرض از تعاريف حقيقى و ماهوى كه در جواب ما هو واقع مىشوند ( در قبال تعاريف لفظى ) يكى از دو امر است :\r\n1 . شناخت يك ماهيّت بتمامه و كماله به‌گونه‌اى كه تمام ذاتيات آن را تحصيل كرده و جنس قريب و فصل قريب آن را كه حاوى همهء اجناس بعيد و متوسط است به دست آوريم و به‌طور طبيعى به دنبال يك چنين معرفتى از شىء ، امتياز هم حاصل مىشود ، يعنى آن ماهيّت در محيط ذهن ما از جميع ماهيات ديگر ممتاز مىشود و البتّه چنين شناختى تنها از عهدهء حدّ تام ساخته است كه مع الاسف يا متعسّر و يا متعذّر است .\r\n2 - امتياز يك ماهيّت از جميع ماهيات ديگر به‌گونه‌اى كه هيچ فردى از افراد ماهيّت مورد تعريف خارج نشود و هيچ فردى از افراد ماهيات ديگر داخل نباشد و اين غرض از حدّ ناقص و رسم تام و ناقص به دست مىآيد . حال براى رسيدن به هدف اصلى از تعريف و علّت غايى تعريف‌هاى ماهوى بايد يك سلسله شرايطى در تعاريف مراعات شود تا بتوانيم نتيجهء مطلوب را بگيريم و شىء موردنظر را شناخته ، آن را از جميع ماعدايش تميز بدهيم و اين شرايط را منطقيان به دليل اختلاف سليقه گوناگون بيان كرده‌اند و جناب مصنف برآنند كه در هر تعريفى مراعات پنج شرط لازم است :\r\n\r\nشرط اوّل : معرّف و معرّف از لحاظ صدق و مصاديق متساويان باشد و بين آن‌ها نسبت تساوى باشد\r\n؛ يعنى بر هر فردى از افراد كه در خارج معرّف صادق است ، بر تمامى آن‌ها معرّف هم صادق باشد و تمامى آن‌ها در زير چتر اين مفهوم كلّى قرار گيرند و بالعكس ، يعنى بر هر فردى كه معرّف صادق است ، معرّف صدق كند و هيچ فردى از افراد معرّف استثنا نشود و خارج از تعريف نباشد و خلاصه اين‌كه از معرّف و معرّف بتوانيم دو تا موجبهء كلّيّه بسازيم ، مثلا در الانسان ضاحك مىتوان گفت : « كلّ انسان ضاحك و كلّ ضاحك انسان » و به عبارت ديگر شرط اوّل آن است كه تعريف ما هم جامع افراد باشد ؛ يعنى تمامى افراد ماهيّت موردنظر را شامل شود و هم مانع اغيار ، يعنى تمام افراد حقايق ديگر را بدون استثنا از تحت آن خارج سازد و ماهيّت را از همهء آن‌ها امتياز بخشد و به عبارت سوم : شرط است كه تعريف ، هم مطرد باشد و هم منعكس كه مراد از طرد همان منع است ، يعنى مانع و طارد اغيار بودن و مراد از عكس\r\n\r\n","description":"","footnote":"","page_name":" 266 ","page_number":266},
  {"content":"\r\n\r\nهمان جمع است ؛ يعنى جامع افراد بودن و دليل مطلب آن است كه اگر اين شرط مراعات نشود ، هيچ كدام از دو غرض تعريف تأمين نخواهد شد ، در اين صورت تعريف لغو و عبث مىشود .\r\nمتفرّع بر اين شرط ، تعريف به چهار امر از ديدگاه منطقى جايز نيست :\r\n1 . تعريف به اعمّ مطلق صحيح نيست ، يعنى معرّف از معرّف اعمّ مطلق باشد مانند تعريف انسان به « حيوان ماش » كه اين تعريف نه تمام ماهيّت انسان را مىشناساند و نه آن را از همهء ماهيات تميز مىبخشد ؛ زيرا كه حيوان بودن ميان انسان و فرس مشترك است ، ماشى بودن هم همين‌طور پس هيچ كدام منحصر و مختص به ماهيّت انسان نيست و همچنين اگر بگويد : « حيوان يمشى على رجليه » كه حيوان‌هاى ديگرى از قبيل مرغ - كبوتر و . . . نيز بر روى دو پا راه مىروند ، پس چنين تعريفى از حيث منطقى لغو است ، هرچند در تعاريف لفظى از قبيل « السعدانة نبت » بلا مانع باشد .\r\n2 . تعريف به اخصّ مطلق نيز صحيح نيست ، مثلا در تعريف انسان بگويد :\r\n« حيوان متعلّم » كه تعريف به عرضى خاصهء غير شامله است ؛ زيرا همهء انسان‌ها كه متعلّم نيستند ، بلكه « الناس ثلاثه : عالم . . . و متعلّم . . . و همج الرعاع » ، يا مثلا « حيوان شاعر » .\r\nپس اوّلا اين تعريف ماهيّت را كامل بيان نكرد هرچند مميّز هست اجمالا چون اين صفت در غير انسان نيست ، ولى مكمّل نيست ، چون در همهء انسان‌ها هم نيست و ثانيا :\r\n« لكونه اخفى لانه اقل وجودا في العقل فان وجود الخاص مستلزم لوجود العام فيه و ربما يوجد العام في العقل بدون الخاص و ايضا ؛ شروط تحقّق الخاص و معانداته اكثر فان كل ما هو شرط و معاند للعام فهو شرط و معاند للخاص و لا ينعكس و ما يكون شروطه و معانداته اكثر يكون وقوعه في العقل اقل و ما هو اقل وجودا في العقل فهو اخفى عند العقل و المعرف لا بدان يكون اجلى من المعرّف ( شرح شمسيه ص 61 ) .\r\n3 . تعريف به اعم و اخصّ من‌وجه هم صحيح نيست ، مثلا در تعريف انسان بگوييم : « ابيض » كه از جهتى اعم است و مختص به انسان نيست تا مميّز او از جميع ماهيات باشد و از جهتى اخص است و در دسته‌اى از افراد انسان پيدا مىشود ، پس ماهيّت انسان را به درستى تميز نمىدهد .\r\n4 - تعريف به مباين هم صحيح نيست ، مثلا در تعريف انسان كسى بگويد :\r\n« الانسان فرس ، حجر و . . . » ، زيرا كه معرّف بر معرّف قابل حمل است و بين آن دو اتّحاد\r\n\r\n","description":"","footnote":"","page_name":" 267 ","page_number":267},
  {"content":"\r\n\r\nو هو هويّت مطرح است . و گرنه موجب علم و معرفت به معرّف نمىشود ؛ منتها حمل اولى ذاتى در ذات و ذاتيات و حدّ تام و حمل شايع صناعى در حدّ ناقص و رسم تام و ناقص است در حالىكه مباين بر مباين نه به حمل مفهومى و نه مصداقى قابل حمل نيست ، بلكه قابل سلب است . از اين‌رو قطعا اغراض تعريف را تبيين نمىكند ، پس شرط اوّل اين شد كه ميان دو مفهوم كلّى معرّف و معرّف در مصداق خارجى از نسب اربع تساوى كلّ باشد .\r\n\r\nشرط دوم : معرّف بايد از لحاظ معنى و مفهوم و صورت ذهنى در نزد مخاطب ، يعنى خواننده و شنونده و بيننده به مراتب اجلى و اظهر و اعرف از معرّف باشد\r\nتا بتوان از علم به معرّف علم به معرّف حاصل كرد و ان را شناخت ؛ اگر هردو مساوى يا معرّف اخفى باشد ، غرض از تعريف حاصل نمىشود و تعريف لغو است ؛ مثلا مخاطب شما معناى حيوان ناطق را به تفصيل مىداند . ولى از ويژگى انسان سؤال مىكند ، در جواب بايد بگوييد : « حيوان ناطق » و اگر آن نيز ابهام دارد بايد توضيح و تفصيلش دهيد تا بالاخره مطلب به بديهيات تصورى منتهى شود و در بيان حدّ تام اين معنا به تفصيل گذشت .\r\nمتفرّع بر اين شرط ، تعريف به دو امر ، باطل است :\r\n1 . تعريف يك ماهيّت به چيزى كه با اين ماهيّت از حيث ظهور و خفاء مفهومى مساوى است ، يعنى مخاطب به همان اندازه كه از معرّف يك تصوّر اجمالى دارد به همان نسبت هم از معرّف تصوّر اجمالى دارد و هيچ كدام از ديگرى اجلى و اعرف نيستند ، در اين‌جا يكى از آن دو را معرّف ديگرى قرار دادن غلط است ؛ به دو دليل اول اين‌كه چون ترجيح بلامرجح است و دوم اين‌كه چون هيچ كدام از اهداف تعريف را تعيين نمىكند ، پس لغو است ، مثال : در تعريف سواد بگوييم : « السواد ضد البياض » ، كسى را رسد كه عكس كند و بگويد : « البياض ضد السواد » چه فرقى دارد ؟ نه سواد از بياض اعرف و اظهر است و نه بالعكس بلكه هردو به يك اندازه در نزد مخاطب ظهور يا خفاء دارند .\r\nيا مثلا در تعريف حركت و سكون بگوييم : « الحركة ضد السكون و السكون ضد الحركة » ؛ كه باز هم هيچ كدام به معرّف بودن از ديگرى اولويّت ندارد بلكه حركت و سكون هردو از لحاظ مفهوم در نزد مخاطب يك حالت دارند و يكى اجلى از ديگرى\r\n\r\n","description":"","footnote":"","page_name":" 268 ","page_number":268},
  {"content":"\r\n\r\nنيست .\r\nيا مثلا « الزوج ما ليس بفرد » يا « الفرد ما ينقص عن الزوج بواحد » ؛ كه در تعريف زوج از فرد و در تعريف فرد از زوج استفاده شده در حالىكه هيچ كدام اولويّت ندارند و از ديگرى اظهر نيست تا صلاحيّت معرّف بودن داشته باشند .\r\nيا مثلا تعريف احد المتضايفين به ديگرى از همين قبيل تعريف به مساوى است ( البتّه تساوى در مصداق لازم و ضرورى است ، ولى تساوى در مفهوم مضرّ است ) .\r\nمثلا در تعريف ابوت بگوييم : اب آن است كه ابن دارد ، ابن آن است كه اب دارد ، فوق آن است كه تحت نيست و تحت آن است كه فوق نيست و . . .\r\nو علّت بطلان اين تعاريف آن است كه : معرفت معرّف ، علّت معرفت و شناخت معرّف است و علّت بر معلول تقدّم دارد در حالىكه متضايفين اين‌گونه نيستند ، بلكه چنان‌كه در مباحث الفاظ گفته شد : يتعقلان معا ؛ يعنى متلازمان هستند و هردو باهم تعقّل مىشوند ، پس هيچ كدام سابق و لا حق نيستند تا يكى از آن دو بتواند معرّف ديگرى باشد .\r\n2 . تعريف به اخفى از نظر مفهوم هم جايز نيست ، زيرا اوّلا ترجيح مرجوح بر راجح است و ثانيا نقض غرض است كه غرض از تعريف روشن كردن يك ماهيّت و رفع ابهام از آن است در حالىكه بدين‌وسيله ابهام بيش‌تر مىشود و تحيّر مضاعف مىگردد ؛ مثلا مىپرسيم : النار ما هي ؟ در جواب گفته مىشود : « قوة تشبه الوجود » كه اوّلا مفهوم « قوة » بسيار مجمل است و ثانيا مراد از وجود و هستى مبهم است و به گفتهء حاجى سبزوارى :\r\n مفهومه من اعرف الاشياء * و كنهه في غاية الخفاء \r\nيا مثلا « النار اسطقس شبيه بالنفس » كه خود نفس ناطقه به مراتب از نار مجمل‌تر است و چنين تعريفى هم دردى را مداوا نمىكند .\r\n\r\nشرط سوم :\r\nمقدّمه : به‌طور كلّى گاهى معرّف با معرّف اتّحاد مفهومى دارند و به حمل اولى ذاتى بر يكديگر حمل مىشوند ، ولى تغايرشان بالاعتبار است ، يعنى معرّف يا تعريف ، صورت تفصيلى معرّف و معرّف صورت اجمالى معرّف است و گاهى اتّحاد مصداقى دارند و به حمل شايع صناعى معرّف بر معرّف قابل حمل است ؛ ولى از حيث مفهوم\r\n\r\n","description":"","footnote":"","page_name":" 269 ","page_number":269},
  {"content":"\r\n\r\nتغاير دارند . حال اوّلى را حدّ تام و دومى را حدّ ناقص يا رسم تام يا ناقص گويند ؛ مانند « الانسان حيوان ناطق » ، « الانسان حيوان ضاحك » ، « الانسان ناطق » ، « الانسان ضاحك » و گاهى چيزى را كه معرّف چيزى قرار مىدهيم عين آن چيز است يعنى معرّف عين معرّف است و دو لفظ هست و يك معنى دارند يا حتّى لفظ آن‌ها نيز واحد است كه از هر جهت عين هم هستند و نه اجمال و تفصيلى در كار است و نه تغاير مفهومى ، مثلا انسان را به خود انسان تعريف كنيم يا انسان را به بشر تعريف كنيم ، حيوان ناطق را به خودش تعريف كنيم ، يا حركت را به خود حركت معنى كنيم ، حركت را به انتقال كه مترادفان هستند ، تعريف كنيم كه علاوه بر اتّحاد مصداقى ، اتّحاد مفهومى هم دارند و اتّحاد در اجمال و تفصيل هم دارند با حفظ اين مقدّمه مىگوييم :\r\nشرط ثالث آن است كه : معرّف عين معرّف از حيث مفهوم نباشد ( اگرچه عينيّت در مصداق يك ضرورت است ) يعنى مترادفان نباشند ؛ البتّه در تعاريف لفظى مانعى ندارد كه كسى بگويد : غضنفر اسد است ، سميدع سيد است و . . . كه قبلا گفته شد ، ولى در تعاريف حقيقى و ماهوى اين عينيّت قادح است و نبايد باشد ؛ بلكه حتما بايد يا بالاجمال و التفصيل متغاير باشند و يا بالمفهوم كه در مقدّمه بيان شد . در ليل اين شرط آن است كه :\r\nاگر تعريف به عين معرّف صحيح باشد ، توقّف الشىء على نفسه لازم مىشود .\r\nيعنى توقّف معرفت انسان بر معرفت انسان ، چون همان كه معرّف است ، عين همان معرّف شده و معرفت معرّف بر معرفت معرّف متوقّف است ، پس معرفت انسان بر معرفت انسان يا بشر متوقّف است و اين است معنى توقّف الشىء على نفسه ، و توقّف الشىء على نفسه ، مستلزم تقدّم شىء على نفسه است ؛ يعنى مستلزم اين است كه انسان قبل از اين‌كه شناخته شود ، شناخته شده باشد ، از آن حيث كه معرّف است قبل از معرّف ، يعنى خود انسان معلوم ما است و از آن جهت كه معرّف است ، پس جلوتر از معرّف ، معلوم ما نيست ؛ پس انسان قبل از اين‌كه معلوم ما باشد معلوم ما است و هذا معنى تقدّم الشىء على نفسه و تقدم الشىء على نفسه ؛ مستلزم تناقض است ، زيرا انسان در مرحلهء قبل از تعريف هم معلوم ما است ، چون معرّف است و هم معلوم ما نيست ، چون معرّف است و اين اجتماع نقيضين است و هو محال بالبداهة . فاللازم باطل فالملزوم مثله ، يعنى چنين تعريفى باطل است ، حال مرحوم مظفّر مىفرمايد : اين را\r\n\r\n","description":"","footnote":"","page_name":" 270 ","page_number":270},
  {"content":"\r\n\r\n« نتيجة الدور » گويند .\r\nبيان ذلك :\r\nمقدّمه : شما در اصول فقه توجّه كرده‌ايد كه ما يك اطلاق و تقييد مصطلح داريم و يك نتيجهء الاطلاق و نتيجة التقييد ، اطلاق و تقييد مصطلح بالنسبة به تقسيمات اوّليّه واجب است از قبيل تقسيم صلات به صلات مع السوره و بدون سوره ، مع الاستقبال و بدون آن و . . . در اينجا كه تقييد ممكن است اگر مولى خطابش را مقيّد كرده و فرمود :\r\n« صل مع السوره » اين را تقييد مصطلح گويند و اگر مقيّد نكرده و مطلق آورد و فرمود « صل » نامش اطلاق مصطلح است ، ولى نسبت به تقسيمات دومى واجب از قبيل تقسيم صلات به صلات مع قصد امتثال الامر يا بدون آن از آن جهت كه تقييد لفظى و اصطلاحى ممكن نيست ؛ اطلاق نيز ممكن نيست ، چون آن دو ملكه و عدم ملكه هستند و در هر موضوعى كه ملكه ممكن باشد ، عدم ملكه ممكن است و الّا فلا و در تقسيمات دومى ، تقييد چون محال است ، پس اطلاق هم محال است ؛ ولى از راه ديگر پيش مىآييم كه متمّم الجعل باشد ، يعنى مىگوييم : اگر قصد امتثال امر در غرض مولى دخالت دارد حتما بايد ولو با امر ديگر و انشاء جديد كه مستقل نبوده ، بلكه مكمل انشاء قبل است آن را بيان كند و اگر بعد الفحص به بيان رسيديم كه مثلا فرموده : « افعل صلوتك به قصد امتثال الامر » آن را « نتيجة التقييد » گويند يعنى تقييد مصطلح نيست ، ولى در نتيجه با تقييد لفظى شريك است و ملاك او را دارد كه موجب تضييق دايرهء خطاب قبلى شده و اگر متمّم الجعلى نيامد ، نامش را « نتيجة الاطلاق » مىگذارند ، يعنى اطلاق لفظى نيست ، ولى در نتيجه باهم مشترك هستند و همان نقش را بازى مىكند و داراى همان ملاك است و همان طورى كه اطلاق لفظى موجب توسعهء دايرهء مأمور به بود ، نتيجة الاطلاق هم همان است .\r\nبا حفظ اين مقدمه ، در ما نحن فيه مىگوييم : دور مصطلح كه در شرط چهارم خواهد آمد ، عبارت است از اين‌كه دو چيز بر يكديگر متوقّف باشند نه شىء واحد و تفصيلا خواهد آمد و در اين شرط سوّم از اوّل دو چيز در كار نيست ، بلكه يك شىء است كه بر خود متوقّف است يعنى انسان بر انسان يا انسان بر بشر ، امّا از حيث نتيجه و ملاك با دور مصطلح يكى است و آن اين‌كه دور مصطلح هم برمىگردد به توقّف الشىء على نفسه و آن به تقدّم الشىء على نفسه و آن به اجتماع نقيضين ، در اين‌جا هم\r\n\r\n","description":"","footnote":"","page_name":" 271 ","page_number":271},
  {"content":"\r\n\r\nچنين است كه معرفت انسان بر خودش متوقّف شده و آن موجب تقدّم الشىء على نفسه و آن موجب تناقض است پس در اين صورت « نتيجة الدور » حاكم است .\r\nشرط چهارم : چهارمين شرط از شرايط يك تعريف صحيح منطقى كه يكى از دو غرض اصلى از تعريف را تأمين كند عبارت است از اين‌كه : تعريف دورى نباشد . در اين جا مقدّمه‌اى مىآوريم :\r\nدور عبارت است از توقّف دو شىء بر يكديگر از جهت واحد ، مثلا الف در اصل وجود و آفرينش بر ب متوقّف باشد و متقابلا ب بر الف متوقّف باشد كه اين دور است .\r\nدور ، سه قسم است : 1 - مصرّح 2 - مضمر 3 - معى ، كه عمده دو قسم اوّل است :\r\nدور مصرّح عبارت است از اين‌كه : دو چيز بر يكديگر متوقّف باشند و واسطه‌اى هم در ميان نباشد ؛ همانند مثال مذكور كه وجود الف بر ب و ب بر الف متوقّف بود .\r\nدور مضمر يا خفى آن است كه دو چيز با يك يا چند واسطه بر يكديگر متوقّف باشند ، مانند اين‌كه وجود « الف » بر وجود « ب » و « ب » بر « ج » و « ج » بر « الف » توقّف داشته باشد كه يك واسطه برمىدارد و اگر چهار چيز باشند دو واسطه در كار است ، يعنى ب به دو واسطه بر ج متوقّف مىشود .\r\nو به گفتهء مير سيّد شريف در حاشيه شرح شمسيه ص 63 : در وجه تسميه دور مصرّح و مضمر : و ذلك لظهور الدور فيه و اذا زادت المرتبه على واحدة استتر الدور هناك فلذلك يسمى دورا مضمرا و فساد الدور المضمر اكثر و في الدور المصرح يلزم تقدم الشيئى على نفسه بمر تبتين و في المضمر بمراتب فكان افحش :\r\nحال دور چه مصرّح و چه مضمر محال و باطل است ، چون مستلزم توقّف شىء على نفسه و آن مستلزم تقدّم الشىء على نفسه و آن مستلزم تناقض است و هو محال بديهى و تفصيل اين مقدّمه را مىتوانيد از شرح مؤلّف بر كشف المراد ص 36 و 37 ببينيد ، با حفظ اين مقدّمه در ما نحن فيه كه مبحث تعريف است مىگوييم :\r\nتصوير دور در تعريف به اين است كه بگوييم : على الفرض شناخت معرّف بر شناخت معرّف متوقّف است ؛ آن‌گاه اگر از آن طرف هم شناخت معرّف وابسته بر شناخت معرّف باشد ، اين دور است ، زيرا آن‌كه معرّف بود حالا معرف شده و آن‌كه معرّف بود ، معرّف شده ، پس هردو بر هم متوقّف هستند و هذا تعريف دورى و چنين تعريفى باطل است ، چون معرفة الشىء با يك واسطه بر معرفت خود آن شىء متوقّف\r\n\r\n","description":"","footnote":"","page_name":" 272 ","page_number":272},
  {"content":"\r\n\r\nگرديده و توقّف الشىء على نفسه مستلزم تقدّم الشىء على نفسه و آن مستلزم تناقض است كه مكررا ذكر شد .\r\nو دور در تعريف گاهى دور مصرّح است كه شىء با يك واسطه بر خودش متوقّف است و گاهى مضمر است كه معرفت شىء با چند واسطه بر خود آن متوقّف مىباشد .\r\nامّا دور مصرّح در تعريف ، همانند اين‌كه : در تعريف شمس بگوييم : خورشيد ستاره‌اى است كه در روز طالع مىشود ، پس در تعريف خورشيد ، روز اخذ شده و آن را معرّف شمس قرار داده‌ايم ؛ در حالىكه در تعريف روز هم مىگويند : قطعه‌اى از زمان است كه شمس در آن طلوع مىكند ، يعنى در تعريف روز هم شمس اخذ شده و معرّف نهار گرديده ، پس معرفت شمس بر معرفت نهار و معرفت نهار بر معرفت شمس متوقّف است و اين مستلزم توقّف الشىء على نفسه است ؛ يعنى مستلزم اين است كه معرفت شمس بر خود معرفت شمس متوقّف باشد . زيرا كه وقتى معرفت شمس بر معرفت نهار متوقّف شد ؛ معنايش اين است كه معرفت شمس بر معرفت نهار و هر آن‌چه كه علّت معرفت نهار است ، متوقّف مىباشد و از جمله امورى كه علّت معرفت نهار هستند ، على الفرض ، خود شمس است ، پس معرفت شمس به واسطهء معرفت نهار بر معرفت خود شمس ، متوقّف است و اين مستلزم تقدّم معرفت شمس بر معرفت شمس است و آن مستلزم تناقض است و هو محال با البداهة كما اين‌كه از ناحيهء نهار هم همين توقّف و دور پيش مىآيد .\r\nو امّا دور مضمر در تعريف ، مثل اين‌كه : در تعريف اثنان بگوييم : زوج نخستين است و وقتى سؤال مىشود : الزوج ما هو ؟ بگوييم : « ما ينقسم بمتساويين » و وقتى سؤال مىشود : المتساويان ما هما ؟ جواب دهيم : دو شىء را گويند كه يكى از آن دو بر ديگرى منطبق و با ديگرى مطابق باشد و هيچ كدام از اين دو انقص ، اقّل و اكثر و . . .\r\nنباشند و وقتى سؤال مىشود : الشيئان ما هما ؟ در جواب بگوييم : اثنان ( بعضىها اين مرتبه را حذف كرده‌اند ) حال در اين تعريف ، معرفت اثنان با سه واسطه بر معرفت خودش متوقّف شده :\r\nواسطهء اوّل : زوج ، واسطهء دوم : متساويان ، واسطهء سوم : شيئان و بالاخره پس از چند واسطه بازگشت به تعريف اثنان به خود اثنان و هذا دور و مستلزم لتوقف الشىء على نفسه و هو مستلزم لتقدم الشىء على نفسه و هو محال للتناقض .\r\n\r\n","description":"","footnote":"","page_name":" 273 ","page_number":273},
  {"content":"\r\n\r\nشرط پنجم : در تعريف حتّى الامكان بايد از الفاظ واضح و روشن و خالص و نص كه هيچ‌گونه ابهام ، اجمال و چندگانگى در آن‌ها نيست ، استفاده شود تا غرض از تعريف تأمين شود ، بنابراين به كار بردن الفاظ و كلمات عجيب و غريبى كه ذهن آدمى از آن‌ها فرارى است و انس و الفت ندارد ، صحيح نيست ؛ چون نقض غرض مىشود كه غرض از تعريف ، توضيح و تبيين يك ماهيّت است و با استعمال الفاظ وحشى و غريب آن غرض حاصل نمىشود ؛ مثلا در تعريف نار بگوييم : « اسطقس شبيه بالنفس » كه كلمهء اسطقس براى ما كلمه‌اى نامأنوس است .\r\nدر حاشيهء ص 64 شرح شمسيه مىخوانيم :\r\n« الا سطقس هو اصل المركب و انما سمى العناصر الاربعه اسطقسات لانها اصول المركبات من الحيوانات و النباتات و المعادن » .\r\nيا مثلا در تعريف نار بگوييم : اسطقس فوق الاسطقسات كه كاملا الفاظ غريب و نامأنوس است ، همچنين بايد از الفاظ غامض و پيچيده و معقّد اجتناب كرد چون رفع ابهام نمىكند و غرض تعريف را تحصيل نمىكند [ انواع و اقسام كلمات غريب و وحشى و غامض و معقد در اوّل كتاب مختصر المعانى در رابطه با بيان معناى فصاحت و بلاغت ملاحظه شود . 
  ]\r\nو همچنين از مجازها هم نبايد استفاده كرد ، لتبادر الذهن منها الى معانى غير المقصوده لولا القرينة ، آرى مع القرينه بلامانع است .\r\nهمين‌طور از مشتركات لفظى هم نبايد استفاده كرد ، چون مراد متردّد مىشود ؛ بين يكى از چند امر كه آيا مراد از عين مثلا چشم است ؟ چشمه است ؟ و . . . ؟ آرى مع القرينه اشكالى ندارد ، مثلا بگويد : عينا متلالئة ، عينا باكية . . . و اصولا بهتر است كه حتّى مع القرينه هم از مجاز و مشترك لفظى استفاده نشود و در مقام تعاريف حقيقى از حقايق استفاده شود ؛ آرى در محاورات عرفى مجازگويى - كنايه گفتن و . . . گاهى محسناتى هم دارد ، ولى در تعاريف ماهوى هرگز ، و به همان اندازه كه در معانى و بيان به مجازها و كنايه‌ها و استعماره‌ها اهمّيّت داده مىشود در فلسفه برعكس آن به حقايق اهمّيّت داده مىشود و اصولا در كلّيّه امورى كه بنابر اهتمام است ؛ حتّى در تعاريف اعتبارى از قبيل تعريف بيع - اجاره - نكاح - ارث و . . . بنابر حقيقت‌گويى و اجتناب از مجازها است .\r\n\r\n","description":"","footnote":"","page_name":" 274 ","page_number":274},
  {"content":"\r\n\r\nخلاصه اين‌كه تعريف منطقى بايد واجد پنج شرط باشد :\r\n1 . معرّف با معرّف در صدق ، متساويان باشند .\r\n2 . معرّف از حيث مفهوم از معرّف اجلى باشد .\r\n3 . معرّف عين معرّف نباشد .\r\n4 . تعريف دورى نباشد .\r\n5 . در تعريف از الفاظ صريح و خالص استفاده شود .\r\nدر خاتمه سخنى از شيخ الرئيس و خواجه طوسى نقل مىكنم : « 1 »\r\nخطاى در تعريف گاهى در مواضع لفظى است و گاهى در مواضع معنوى :\r\nامّا مواضع لفظى : قوله : و من القبيح ان يستعمل في الحدود الالفاظ المجازية و المستعارة و الغريبة و الوحشية بل يجب ان يستعمل فيها الالفاظ المناسبة الناصّة المعتادة .\r\nاقول : يريد بالحدود ، الاقوال الشارحة مطلقا ، و اللفظ المجازى و المستعار هما ما يطلق على غير ما وضع له لقرينة تقتضى العدول عنه الى الغير من شبه ، او نسبة ، او امر عقلى ، او غير ذلك ، و يقابلهما الحقيقية ، و يفترقان بانّ ذلك الاطلاق في المجاز يكون مستمرا و ربما لا يلاحظ الحقيقة فيه ، و في الاستعارة يكون مبتدعا و يلاحظ كون ذلك الاطلاق ليس بحقيقى فالمجاز في المفردات كاطلاق النور على الهداية ، و النظر على الفكر ، و في المركبات كقوله تعالى :  وَ سْئَلِ الْقَرْيَةَ  ، و الاستعارة في المفردات كذنب السرحان على الصبح الاوّل ، و في المركبات كقوله تعالى  وَ اخْفِضْ جَناحَكَ *  ، و الالفاظ الغريبة و هي الّتي لا يكون استعمال‌ها مشهورا و يكون بحسب قوم دون قوم و يقابلها المعتادة ، و الوحشية هي الّتي تشتمل على تركيب يتنفر الطبع عنه ، و يقابلها العذبة ، و اذا اجتمعت الغرابة و الوحشية في لفظ فقد سمج جدا ، و استعمال امثال هذه الالفاظ في التعريفات قبيح لانها محتاجة الى كشف و بيان فيلزم احتياج قول الشارح الى قول شارح آخر ، و الالفاظ الناصة هي الّتي تعبّر عن المقصود صريحا و تزيل الاشتباه عمّا يكون في معرضه ، و يقابلها الموهمة و المغلغة . . .\r\n\r\n\r\n","description":"","footnote":"\r\n( 1 ) . اشارات جلد اول ص 105 تا 108 .\r\n","page_name":" 275 ","page_number":275},
  {"content":"\r\n\r\nقوله : و قد يسهو المعرفون في تعريفهم ، فربما عرفوا الشيئى بما هو مثله في المعرفة و الجهالة ، كمن يعرّف الزوج بانه العدد الّذي ليس بفرد و ربما تخطوا ذلك فعرّفوا الشيئى بما هوم اخفى منه كقول بعضهم ان النار هو الاسطقس الشبيه بالنفس ، و النفس اخفى من النار ، و ربما تعدّوا ذلك فعرّفوا الشيئى بنفسه فقالو انّ الحركة هي النقلة و انّ الانسان هو الحيوان البشرى ، و ربما تعدّوا ذلك فعرفوا الشيئى بما لا يعرّف الا بالشيئى امّا مصرّحا او مضمرا امّا المصرح فمثل قولهم ان الكيفية ما بها يقع المشابهة و خلافها ، و لا يمكنهم ان يعرّفوا المشابهة الّا بانها اتّفاق في الكيفية فانها انما تخالف المساواة و المشاكلة بانها اتّفاق في الكيفية لا في الكمية و النوع و غير ذلك و امّا المضمر فهو ان يكون المعرف به ينتهى تحليل تعريفه الى ان يعرّف بالشيئى و ان لم يكن ذلك في اول الامر ، مثل قولهم انّ الاثنين زوج اول ، ثم يحدون الزوج بانه عدد ينقسم بمتساويين ، ثم يحدّون المتساويين بانها شيئان كل واحد منهما يطابق الآخر مثلا ، ثم يحدّون الشيئين بانها اثنان و لا بد من استعمال الاثنينية في حدّ الشيئين من حيث انهما شيئان .\r\nاقول : هي المواضع المعنوية فمنها تعريف الشيئى بما يساويه في المعرفة و الجهالة ، ثم بما هو اخفى ، ثم بنفسه ، ثم بما لا يعرف الّا به ، امّا بمرتبة واحدة و هو دور ظاهر او بمراتب و هو دور خفّى ، و جميع ذلكم ردىء على الترتيب المذكور ، فالتعريف بالمساوى ردىء لانه لا يفيد المطلوب و بالاخفى اردء منه لانه ابعد عن الافادة ، و بنفس الشيئى اردء منه لان الاخفى يمكن ان يصير اقدم معرفة في بعض الصور فيعرف به و لا يتصور ذلك في نفس الشيئى و الدورّى اردء منه لان الاول يقتضى ان يكون للشيئى على نفسه تقديم واحد و الثانى يقتضى ان يكون له تقديمات فوق واحدة ، و الدور الظاهر اشنع ، و الخفى اردء في الحقيقة و الامثلة مذكورة في المتن .\r\n\r\n","description":"","footnote":"","page_name":" 276 ","page_number":276},
  {"content":"\r\n\r\n\r\nالقسمة\r\nپيش از اين گفته شد كه معرّف چهار قسم است : حدّ تام و ناقص ، رسم تام و ناقص و گفتيم تحصيل حدود تامهء اشياء متعسّر بلكه متعذّر است و آن‌كه مقدور بشر است ، بيان يك سلسله تعاريف رسمى است ؛ حال بحث در اين است كه بالاخره بر فرض امكان حدّ تام و يا لااقل نسبت به ساير اقسام تعريف ، طريق تحصيل و اكتساب حدود رسوم اشياء كدام است ؟ ( و به گفتهء خواجه طوسى در متن الجوهر النضيد ص 222 : كيف يكتسب الحدّ ؟ ) چگونه مىتوان مطمئن شد كه فلان تعريف واقعا حدّ تام يا دست‌كم رسم تام يا ناقص است ؟ يا چطور بفهميم كه آن‌چه را تحصيل كرده‌ايم واقعا ذاتى ماهيّت است ؟ ذاتى مشترك يا ذاتى مختص ؟ نيز چطور بفهميم كه فلان ويژگى « مثلا ضاحك » مختص به انسان است يا از اعراض عام است ؟\r\nبراى پاسخ به اين سوال جدّى ، منطقيان راه‌هاى مختلف اكتساب و تحصيل حدود و رسوم اشياء را مورد بررسى قرار داده‌اند كه اهمّ آن‌ها پنج طريق است :\r\nطريق اوّل : از راه برهان به حدود اشياء دسترسى پيدا كنيم و با برهان آن را تحصيل كنيم ، فرضا مدعا اين است كه الانسان حيوان ناطق و برهان اين است كه . . .\r\nاين طريق مبتلا به تالى فاسدهاى فراوانى است از قبيل تسلسل ، دور ، مصادره به مطلوب ، انقلاب عرضى به ذاتى و . . . كه از قديم الايّام در كتب منطقيان بزرگ اسلامى مطرح بوده ، از اين‌رو منطقيان متّفق القول آن را ردّ كرده‌اند .\r\nطريق دوم : از راه اضداد ، حدود اشياء را تحصيل كنيم ، مثلا فرض كنيد در تعريف بياض گفته مىشود : « لون مفرق لنور البصر » ؛ حال در تعريف سواد هم بگوييم :\r\n« لون قابض لنور البصر » و از باب تعرف الاشياء با ضدادها هر چيزى را با ضدّ خود بشناسيم ، اين طريق نيز مبتلا به اشكالاتى است و منطقيان بزرگ متّفقا آن را ردّ كرده‌اند :\r\nطريق سوم : از راه استقراء و ادارك جزئيات و اشخاص يك كلّى بخواهيم به خود كلّى معرفت پيدا كنيم ، مثلا با شناخت زيد و . . . انسان را بشناسيم ، اين طريق نيز اشكالاتى دارد و خلاصه كلام اين‌كه : استقراء ناقص ارزش يقينى ندارد و استقراء تام هم ممكن نيست .\r\nطريق چهارم : از راه قسمت ، يعنى يك شىء را تقسيم كنيم از كلّيّات اعم به كلّيّات اخص تا بالاخره نتيجه مطلوب را بگيريم ؛ مثلا بگوييم : الانسان امّا حيوان و امّا ليس\r\n\r\n","description":"","footnote":"","page_name":" 277 ","page_number":277},
  {"content":"\r\n\r\nبه حيوان ، لكن اين‌كه حيوان نباشد ، باطل است ، پس حيوان است دوباره بگوييم : و الحيوان اما ناطق و امّا ليس بناطق و اين‌كه ناطق نباشد باطل است ، پس انسان حيوان ناطق است .\r\nاين طريق نيز مورد قبول منطقيان نبوده و در اساس الاقتباس خواجه طوسى ص 422 در حدود هفت تالى فاسد براى اكتساب حد ، از راه قسمت بيان شده است و مرحوم مظفّر در كتاب ارزندهء « المنطق » از طريق اكتساب الحد بالبرهان و الاستقراء و الاضداد بحثى نكرده ، ولى از طريق تحصيل الحد بالقسمة به تفصيل بحث كرده كه هم اكنون محور مباحث ما است .\r\nطريق پنجم : طريق تحليل و تركيب است كه منطقيان بزرگ از قديم الايام بر آن متّكى بوده و معتقد بودند كه تنها از اين راه مىتوان به مطلوب رسيد و حدود و رسوم اشياء را به دست آورد كه در اواخر مبحث ، قسمت مختصرى راجع به آن بحث خواهد شد با حفظ اين مقدّمهء مهمّ و قابل توجّه ، مبحث قسمت را شروع مىكنيم .\r\nبه‌طور كلّى در رابطهء با قسمت يا تقسيم‌بندى و دسته‌بندى اشياء ، هفت مبحث داريم :\r\n\r\n1 - تعريف قسمت\r\nمبحث اوّل پيرامون تعريف قسمت است : تقسيم يك شىء در حقيقت عبارت است از تجزيه و جزءجزء كردن و تفريق و جداجدا كردن يك شىء « 1 » به يك سلسله امور متباينه ، يعنى امورى كه ميان هركدام از آن‌ها با ديگرى از نسب اربع ، تباين كلّى وجود دارد و هيچ كدام بر هيچ فردى از افراد ديگر صدق نمىكند و تفصيل اين مطلب در اصل دوم از اصول چهارگانه قسمت ، در مبحث سوم خواهد آمد .\r\nالبتّه معنى و مفهوم قسمت از جمله مفاهيم بديهىاى است كه هر انسانى از آن تصوير روشنى در ذهن دارد و حتّى كودكان دو يا سه ساله نيز كه قدرت عقلى و فكرى\r\n\r\n\r\n","description":"","footnote":"\r\n( 1 ) . اعم از اين‌كه آن شىء يك كلّ و مجموعة مركب باشد كه به اجزاء خود قسمت مىشود همانند ساختمان كه به اجزائش قسمت مىشود از حيث حجرات و مصالح ساختمانى و . . . و يا يك كلّى باشد كه به افرادش قسمت مىشود ، مانند جنس كه به انواع و نوع كه به اصناف و صنف كه به اشخاص دسته‌بندى مىشود و در مباحث بعدى قسمت هم راجع به تقسيم كلّ به اجزاء و هم كلّى به جزئيات گفتگو خواهد شد .\r\n","page_name":" 278 ","page_number":278},
  {"content":"\r\n\r\nندارند از آن شناختى دارند و هديه‌اى را كه والدين براى آن‌ها تهيه كرده‌اند ، ميان خود قسمت مىكنند و مفاهيم بديهى ، مستغنى از تعريف هستند و به مجرّد تنبّه و توجّه نفس براى انسان معلوم مىشوند و اجمال و ابهامى ندارند تا به وسيلهء تعريف روشن شوند و بلكه نه تنها نيازى به تعريف ندارند كه اصولا قابل تعريف نيستند و اين‌كه مىگوييم قابل تعريف نيستند ؛ بدان معنى نيست كه شأن آن‌ها مادون تعريف است بلكه ما فوق تعريف هستند و هر تعريفى به بديهيات ختم مىشود و آن‌ها سرمايهء اصلى هستند .\r\nسؤال : اگر مفهوم قسمت بديهى است ، پس خود شما چرا تعريف كرديد ؟\r\nجواب : تعريف ما صرفا يك تعريف لفظى بود ، نه يك تعريف ماهوى كه همه از ماهيّت آن باخبرند و نيازى به تعريف و معرّفى ندارد .\r\nآن‌گاه پس از تقسيم يك شىء به دو يا چند امر خود آن شىء را ( كلّ يا كلّى ) مقسم ( محل تقسيم ) خوانند ، چون تقسيم بر آن وارد است و از آن سرچشمه مىگيرد و هريك از آن امور متباينه را بالنسبة به خود آن شىء كه مىسنجيم ، قسم آن خوانند و مجموع را اقسام فلان شىء گويند و هركدام را با قسم ديگر كه مىسنجيم ، قسيم آن خوانند ؛ يعنى ضدّ آن و نكتهء مقابل آن‌كه به صورت منفصلهء حقيقى از آن ياد مىشود و اجتماع آن‌ها نشايد .\r\nمثلا در علم نحو مىگويند : كلمه يا اسم است يا فعل و يا حرف كه در اين مثال كلمه مقسم و هريك از اسم و فعل و حرف ، اقسام آن و هركدام با يكديگر قسيم هستند .\r\nيا مثلا در آغاز علم منطق مىگويند : علم بر دو قسم است 1 . تصوّر 2 . تصديق كه در اين مثال علم ، مقسم است و هريك از تصوّر و تصديق نسبت به خود علم ، اقسام و نسبت به يكديگر قسيم ، شمرده مىشوند ؛ يعنى تصوّر ، قسم العلم و قسيم التصديق است و متقابلا تصديق نيز قسم العلم و قسيم التصوّر است .\r\n( نكته : مرحوم مظفّر در پاورقى مبحث قسمت فرموده : مبحث قسمت از جمله مباحثى است كه منطقيان جديد بدان اهمّيّت داده و مورد بحث قرار داده‌اند و برخى گمان كرده‌اند كه اين مسأله از ابتكارات منطقيان غرب است و در منطق‌هاى پيشين مطرح نبوده ، ولى بايد گفت : اين برداشت ناتمامى است كه ناشى از عدم تحقيق در كتب قدما است ، و گرنه در كلمات قوم بدان اشارت رفته و اين مسأله از انظار آنان مخفى نبوده ؛ في المثل در كتاب ارزشمند الجوهر النضيد كه متن آن از خواجهء طوسى و شرح آن از\r\n\r\n","description":"","footnote":"","page_name":" 279 ","page_number":279},
  {"content":"\r\n\r\nعلّامهء حلّى است در ص 224 و 225 ، اين مبحث مطرح شده و البتّه اساس مطلب همان است كه علّامه ذكر كرده ، ولى منطقيان متأخّر اين بحث را كامل‌تر كرده و شاخ‌وبرگ بيش‌ترى به آن داده‌اند ، همانند بسيارى از مباحث علمى كه به مرور زمان كامل‌تر مىگردد ) .\r\n\r\nفايدهء قسمت\r\nپس از آشنايى با معنى و مفهوم قسمت اين سؤال مطرح مىشود كه تقسيم و دسته‌بندى اشياء و موجودات و امور چه سودى دارد ؟ كدام مشكل از مشكل‌هاى بشرى را حل مىكند ؟ و چه نقشى در زندگى بشر دارد ؟\r\nمقدّمه : مسألهء تقسيم و دسته‌بندى اشياء پيرامون انسان ، از جمله مسائلى است كه با فطرت انسان‌ها عجين است و از آغاز خلقت بشر در روى زمين پيدا شده و سراسر حيات و زندگى انسان‌ها چه در بعد فردى و چه اجتماعى ، چه در بعد مادّى و چه معنوى ، چه در ابعاد علمى و فرهنگى و يا اقتصادى و سياسى و نظامى و . . . با تقسيم‌بندى شروع و بر اساس دسته‌بندى اشياء پايه‌گذارى شده است و كسى به انسان تقسيم‌بندى را نياموخته ( همان‌گونه كه نطق و سخن‌گويى ، فطرى و طبيعى آدمى است و نطق و انديشه كردن ، طبيعى انسان است و تعليمى نيست بلكه كودك دو ساله هم متناسب با شعور و ادراكاتش دسته‌بندى دارد و هديه‌اى را كه والدين برايش خريده‌اند ميان خود و برادران و خواهرانش قسمت مىكند و حتّى در ميان مورچه‌ها و زنبورهاى عسل نيز اين دسته‌بندى و زندگى اجتماعى كاملا مشهود است . منتها دسته‌بندى انسان‌ها براساس عقل و شعور و اراده و اختيار و به منظور نيل به يك سلسله اهداف انسانى و تكاملى است ، ولى دسته‌بندى در ساير موجودات غريزى است و عن شعور نيست ) به هرحال مىتوان گفت كه دسته‌بندى انسان از اين‌جا شروع مىشود كه در آغاز وقتى چشم باز مىكند و آسمان پر ستاره را بالاى سر خود مشاهده مىكند و زمين را با همهء اجسامش در زير پاى خويش مىبيند ، اوّلين تقسيم‌بندى سر راه او سبز مىشود و اشياء را به دو دسته تقسيم مىكند :\r\n1 . موجودات سماوى ( اجرام يا اجسام اثيرى ) .\r\n2 . موجودات ارضى ( اجسام عنصرى ) .\r\nسپس در ميان موجودات ارضى چشم باز مىكند و انواع و اقسام اجسام از جمادات ، نباتات ، حيوانات را مىبيند و دسته‌بندى ديگر شروع مىشود و باز در ميان\r\n\r\n","description":"","footnote":"","page_name":" 280 ","page_number":280},
  {"content":"\r\n\r\nجمادات ، درياها - نهرها ، صحراها ، كوه‌ها ، شنزارها و . . . را مىبينيد و در ميان نباتات ، انواع و اقسام گياهان - گل‌ها ، سبزه‌ها و چمن‌ها و درختان را مشاهده مىكند و در ميان حيوانات انواع و اقسام حيوانات از انسان - فرس - بقر - اسد - پرنده - درنده ، خزنده ، چرنده ، دريايى ، هوايى ، زمينى ، دوزيستى و . . . و در ميان انسان‌ها ابيض - اسود - شرقى - غربى و . . . مشاهده مىكند و على الدوام ذهن بشر اشتغال به تقسيم‌بندى اين اشياء داشته و براى هر مرحله ، اسمى را انتخاب كرده و مرتبا هر نوعى را از انواع ديگر تميز بخشيده ، تا آن‌جا كه در ذهن او مجموعهء بسيار وسيعى از معانى و مفاهيم اشياء ، جايگزين شده و بعدا به جهت افادهء مقاصد و مرادها و استفادهء آن‌ها از ديگران براى هر معنا و صورت ذهنى ، اسمى برگزيده و آن اسم را براى معنايى وضع كرده ، تا بدان‌جا كه امروزه كتابخانه‌هاى دنيا از اين مفاهيم و معانى پر است كه در قالب الفاظ بيان شده و دايرة المعارف‌هاى بزرگ دنيا اين امور را حمل مىكنند .\r\nبنابراين مسألهء قسمت فطرى و طبيعى آدمى است و نيازى به تعليم و تعلّم ندارد نقشى كه علوم و فنون گوناگون در اين رابطه باز مىكنند آن است كه : دانش‌هاى بشرى با دقّت‌ها و موشكافىهاى شگفت‌آورى كه دارند انسان را در تقسيم‌بندىها و دسته‌بندىها دقيق‌تر مىسازند و چه‌بسا يك تقسيمى را به كلّى ويران مىكنند و چه‌بسا تقسيمى را اصلاح و تكميل و چه‌بسا بر تقسيمى مهر صحت مىنهند و تاريخ گواه است كه چقدر افراد بشر [ در اثر غفلت‌ها و عدم آگاهى از همهء ذاتيات يك شىء 
  ] در تقسيمات دچار خطا و اشتباه گرديده‌اند .\r\nمثلا در نظام قديم عناصر اصلى و اوّلى را براى اجسام ، چهار عنصر معروف آب و خاك و آتش و هوا مىدانستند ، ولى امروزه از صد و چند عنصر تجاوز كرده يا مثلا در نظام قديم سيّارات را هفت سيّاره مىدانستند ، ولى امروزه سيّارات ديگرى چون نپتون و پلوتون بر آن افزوده شده ، يا مثلا در نظام قديم ذاتيات مشتركه انسان را در چهار امر خلاصه مىكردند : حيوان ، نامى - جسم و جوهر ، ولى امروزه صورت معدنى و عنصرى را هم بدان مىافزايند .\r\nپس كار علم آن است كه على الدوام به تعديل تقسيمات بشرى مىپردازد و آن‌ها را از نواقص و زوائد پيراسته مىكند . همچنين با پاى پر توان علم و با شهپر دانش ، بشر انواع فراوانى از موجودات را ( كه در طبيعت بوده و خداى جهان آن‌ها را آفريده و\r\n\r\n","description":"","footnote":"","page_name":" 281 ","page_number":281},
  {"content":"\r\n\r\nانسان‌هاى قبلى از آن بىخبر بودند ) شناسايى كرده و براى هركدام آثار و خواصى قائل است و اگر در گذشته حيوانات را مثلا هزار نوع مىدانستند ؛ امروزه هزاران نوع بر آن افزوده شده ، همچنين به بركت پيشرفت علم و دانش و فنون گوناگون ، بشر وسايل محيّر العقولى را اختراع نموده و آن‌ها را با يكديگر پيوند داده و جهت نيل به مقاصد خويش از اين مصنوعات استفاده مىكند و به بركت تلاش‌هاى مردان نام‌آور صحنه‌هاى فكر و انديشه و عمل است كه اين همه مسائل علوم و فنون متنوّع و گسترده شده ، مثلا تنها دانش پزشكى آن‌همه شعب گوناگون دارد و يا مثلا فلسفهء يونان دويست مسأله بيش‌تر نداشته ؛ امّا وقتى به دست مسلمين افتاد و فلاسفهء اسلامى از فارابىها ، ابن سيناها ، صدر المتألّهين‌ها و . . . به هفتصد مسأله ترقّى و توسعه پيدا كرد و على الدوام اين توسعه ادامه دارد و اصولا دانش از امورى است كه حد يقف ندارد و هر مرحله‌اى را كه پشت سر بگذاريم مرحله برتر و بالاترى وجود دارد كه بايد بدان رسيد . اين هم نقش علم و دانش در مسير يارى دادن انسان در تقسيم‌بندىها ، با حفظ اين مقدّمه مىگوييم :\r\nقسمت از ديدگاه منطقى يك فايدهء اصلى دارد و آن اين‌كه : ما به بركت قسمت مىتوانيم حدود و رسوم اشياء را تحصيل كرده و كسب نماييم و اصولا مىتوان گفت كه هر حدّى از ابتدا بر تقسيم‌بندى پايه‌گذارى شده و اين نكته در مباحث آتيه روشن‌تر خواهد شد و امّا در كنار اين ، يك سلسله فوايد جنبى هم دارد كه به بعضى اشاره مىشود :\r\n1 . تقسيم‌بندى در تدوين علوم و فنون مختلف نافع است ، زيرا كه به بركت قسمت است كه يك علم داراى مقدّمه و مقاصد و ابواب اصلى و هر بابى مشتمل بر فصول يا اصولى چند و هر فصل يا اصلى مشتمل بر مسائلى چند گرديده و داراى خاتمه‌اى است و از اوّل تا به آخر ، مسائل آن علم كاملا منسجم و هماهنگ و به هم پيوسته است نه از هم گسسته ، آن كسى كه در علمى كتابى مىنويسد ؛ مطالب كتابش را با دسته‌بندى شروع مىكند و هر مسأله‌اى را در باب خودش قرار مىدهد و فهرست‌هاى دقيقى براى آن درست مىكند و فايدهء اين كار آن است كه هر جوينده‌اى هر مسأله‌اى را كه بخواهد ، فورا به فهرست كتاب و از آن‌جا به باب مربوط و مسألهء مربوط مراجعه كرده و مجهول خويش را تبديل به معلوم مىسازد و سرگردان نمىماند و اصولا بشر امروز مىكوشد تا از كوتاه‌ترين راه به بالاترين مقاصد برسد و راه مقصود را ميان‌بر طى كند .\r\n\r\n","description":"","footnote":"","page_name":" 282 ","page_number":282},
  {"content":"\r\n\r\nمثال : كسى كه در علم نحو كتاب يا جزوه‌اى مىنگارد از همان ابتدا موضوع نحو را به كلمه و كلام تقسيم مىكند ، سپس كلمه را به اسم و فعل و حرف قسمت مىنمايد و خصوصيّات هركدام را بيان مىكند ، سپس اسم را از زوايه‌ياى گوناگون قسمت مىكند كه : اسم يا معرب است يا مبنى ، هركدام را به اقسامى تقسيم مىكند تا احكام هريك را به سهولت بيان كند يا مىگويد : اسم يا معرفه است و يا نكره و معرفة يا ضمير است يا مضاف به اسم معرّف يا علم يا ذو اللام يا موصول و يا اشاره .\r\n معارف شش بود مضمر اضافه * علم ذو اللام و موصول و اشاره \r\nو ضمير را به اقسام آن تقسيم مىكند ، اضافه را همين‌طور و . . . و براى هر قسمى احكام متناسب با آن را بيان مىكند . دوباره فعل را كه يك نوع از انواع كلمه است از زواياى گوناگون تقسيم مىكند ؛ مثلا فعل يا ماضى است و بر زمان گذشته دلالت دارد و يا مستقبل است يا امر ، فعل يا معلوم است يا مجهول ، يا لازم است يا متعدّى و . . .\r\nو باز حرف را به حروف جارّه ، عاطفه ، قسم و . . . تقسيم مىكند . و هركدام نيز منشعب به شعبى مىشوند و هدف از تمامى اين دسته‌بندىهاى پيچيدهء علمى آن است كه اوّلا مدوّن علم بتواند حكم هر مسأله‌اى را در باب خود بيان كند و ثانيا طالبان آن علم به سهولت بتوانند به مسأله مورد نياز خويش ، دسترسى پيدا كنند . و اين اختصاصى به مباحث علم نحو ندارد ؛ بلكه در كلّيّه علوم و دانش‌هاى بشرى مطلب بدين منوال است كه با دسته‌بندىها شروع مىشود ، مثلا در همين كتاب « المنطق » ، ملاحظه فرموده‌ايد كه مرحوم مظفّر شش باب درست كرده و در هر بابى به تناسب ، مباحثى را عنوان فرموده‌اند و در پايان نيز فهرستى دقيق از مطالب كتاب تنظيم كرده‌اند ، كه جوينده با مراجعه به آن مستقيما مطلب خود را مىيابد و اگر تصوّر مجهولى دارد به بخش تصوّرات و اگر مشكل تصديقى است ، در بخش تصديقات به دنبال آن مىگردد .\r\n2 - يك نفر تاجر و بازرگان هم سخت نياز دارد كه اموال و كالاهاى تجارتى خود را دسته‌بندى نموده و هركدام را در دفتر معينى ثبت‌وضبط نمايد ، تا در پايان كار خرج و دخل خود را به سهولت محاسبه كند كه از فلان كالا چقدر سود برده ؟ و از كالاى ديگر چقدر زيان كرده است و . . . پس در مسائل تجارت و دادوستد هم سروكار با تقسيم است :\r\n3 - مهندس يا معمار و يا بنّايى هم كه ساختمانى را مىخواهد بنا كند بىنياز از\r\n\r\n","description":"","footnote":"","page_name":" 283 ","page_number":283},
  {"content":"\r\n\r\nتقسيم‌بندى نيست ، بلكه مقدار زيربنا و حياط منزل را مشخص مىكند ، در هر طبقه چند اتاق باشد مقدار آجرى كه مصرف مىكند ، مصالح ديگر ، مقدار كار ، مزد كارگر و . . . تمام آن‌چه مربوط به يك پروژهء عظيم ساختمانى مىباشد دسته‌بندى شده ، در دفتر كار او موجود است و براساس برنامهء منظم از پيش طرح‌ريزى شده ، حركت مىكند و ادامهء مسير مىدهد .\r\n4 - آن‌ها كه وسائل بسيار ظريف و دقيق و پيچيده را باهم تركيب كرده و از آن‌ها مثلا راديو - تلويزيون ، هواپيما - كشتى و . . . مىسازند ، براى اين‌كه كارشان دقيق باشد و ذرّه‌اى دچار خطا و اشتباه نشوند . كار را با تقسيم‌بندى آغاز مىكنند .\r\n5 - ملاحظه مىكنيم كه مردمان از قديم الايّام زمان را دسته‌بندى كرده‌اند و هر صد سال را يك قرن و هر دوازده ماه را يكسال و هر سى روز را يك ماه و هر بيست و چهار ساعت را يك روز و هر 60 دقيقه را يك ساعت و . . . به دقّت قرار داده‌اند تا بتوانند از اوقاتى كه خداوند در اختيار آن‌ها قرار داده ، حدّاكثر استفاده را بكنند و تا از عمر خويش خبردار شوند و تاريخ ولادت و وفات اشخاص را ثبت‌وضبط كنند كه هركدام شرعا و عرفا داراى آثار و منافع فراومانى است .\r\n6 - شخصى كه كتابخانه‌اى را ( عمومى يا خصوصى ) تشكيل مىدهد مىبينيم كه كتاب‌هاى يك كتابخانه ، كاملا منظم و دسته‌بندى شده و به ترتيب حروف الفبا يا نام علم مورد بحث و يا نام كتاب موردنظر و يا نام مؤلّف آن را ثبت‌وضبط مىكنند تا هنگام نياز به راحتى به حرف موردنظر مراجعه كرده و كتاب دلخواه خويش را بيابند .\r\n7 - دانشمندان تعليم و ترتيب و مراكز آموزشى و پرورشى ، مدارس تحصيلى خود را به دوره‌هاى ابتدايى ، راهنمايى ، دبيرستان و دانشگاه تقسيم مىكنند و هر مدرسه‌اى را به كلاس‌هاى معين با رمز كلاس آ - كلاس ب و . . . مشخص مىكنند تا هر دانش آموزى به كلاس مربوط هدايت شود و بدين‌وسيله سهولت در تنظيم امور مدرسه حاصل مىشود .\r\nو بالجمله مسألهء تقسيم‌بندى اشياء در جميع شؤون زندگى بشر اعم از حيات علمى و يا حيات عادّى او مشهود است و احدى از آن بىنياز نيست .\r\nبراى ادارهء يك مملكت ، آن‌همه دسته‌بندىها از رئيس‌جمهور تا يك مأمور دولت در فلان روستاى دور افتاده ، تماما مثل سلسله يك زنجير و دانه‌هاى يك تسبيح\r\n\r\n","description":"","footnote":"","page_name":" 284 ","page_number":284},
  {"content":"\r\n\r\nبه هم پيوسته است و در اجتماعات كوچك و بزرگ ، امر تقسيم كار و مسئوليت‌ها كاملا محسوس است ؛ ولى آن‌كه منطقى به دنبال آن است ، عبارت است از كيفيّت كمك گرفتن از قسمت در جهت تحصيل حدود و رسوم اشياء ، و به تفصيل خواهد آمد .\r\n\r\n3 - اصول قسمت\r\nسومين بحث از مباحث هفتگانهء باب قسمت ، پيرامون اصول اساسى تقسيم‌بندى است . يك تقسيم‌بندى اگر بخواهد منطقى و جامع و مانع باشد ، بايد از چهار اصل پيروى كند كه اين‌ها را اصول قسمت مىناميم :\r\nاصل اوّل : تقسيم‌بندى ، هنگامى منطقى و عاقلانه و بايسته است كه بر آن ثمره و فايده‌اى مترتّب باشد ، و گرنه تقسيم بدون فايده لغو است ؛ البتّه هر تقسيمى در عالم بطور ختم از جهاتى داراى منفعت و مفيد فايده است ولى صرف اين‌كه فايدهء ناچيزى بر آن مترتّب مىباشد ، كافى نيست ، بلكه تقسيم‌كننده ، يعنى انسان عاقل از هر تقسيمى هدف و غرضى را دنبال مىكند و تقسيم‌بندى بايد در رابطه با آن هدف و از اين زاويه مفيد باشد و به غرض او كمك كند و بتواند براى هر قسمى آن حكمى را كه مقصود و منظور او است ، تبيين كند . بنابراين اگر از اين زاويه مفيد فايده نبود ولو از جهات ديگر ذى نفع باشد ، ارزشى نداشته و عبث خواهد بود .\r\nمثال : در مسائل علم نحو ملاحظه مىكنيم كه گاهى دانشمند نحوى فعل را به فعل ماضى و مستقبل و امر تقسيم مىكند و چنين تقسيمى از ديدگاه نحوى ثمر دارد ؛ زيرا كه براى هركدام از اقسام ثلاثهء مذكور در علم نحو حكم خاصى است كه پس از تقسيم‌بندى ، آن احكام بر آن قسم ، مترتّب مىشود امّا همين عالم نحوى اگر\r\nبخواهد فعل ماضى را تقسيم كند به اين‌كه : يا عين الفعل آن مفتوح است ، مثل ضرب و يا مكسور است ، مثل علم و يا مضموم است ، مثل شرف ، اين تقسيم به حال نحوى نافع نيست ؛ چون او از حيث اعراب و بناء بحث دارد و على الفرض هر سه فعل مبنى بر فتح هستند . كما اين‌كه فعل امر مبنى بر جزم است ، حالا عين الفعل او هرگونه كه باشد براى نحوى سودمند نيست . اگر يكى معرب و ديگرى مبنى بود ، ثمر داشت ولى چنين نيست پيس براى نحوى چنين تقسيمى عبث و لغو است . امّا همين تقسيم براى عالم صرفى بسيار نافع است ، چون غرض او تصريف كلمات است و تقسيم فوق او را در\r\n\r\n","description":"","footnote":"","page_name":" 285 ","page_number":285},
  {"content":"\r\n\r\nاين غرض يارى مىكند . زيرا كه اگر عين الفعل ماضى ، مفتوح باشد ، در مضارع آن سه وجه جايز است : 1 . مفتوح العين ، مثل منع يمنع 2 . مكسور العين ، مثل ضرب يضرب 3 . مضموم العين ، مثل نصر ينصر ، و اگر عين الفعل مكسور باشد ؛ در مضارع دو وجه جايز است . 1 . مفتوح العين ، مثل علم يعلم 2 . مكسور العين ، مثل حسب يحسب و اگر عين الفعل ماضى مضموم باشد ، در مضارع يك وجه بيش‌تر جايز نيست كه ضم عين باشد ؛ مثل حسن يحسن ، شرف يشرف و . . . و در اوّل كتاب تصريف به اين امور اشاره شده . پس مانعى ندارد كه تقسيمى براى عالمى و نسبت به علمى لغو و بيهوده باشد ، ولى نسبت به علم ديگر كاملا مثمر ثمر و محصّل غرض باشد .\r\nقوله : و لذا :\r\nمنطقيان مشهور در مبحث دلالات آن را به سه دسته كرده‌اند :\r\n1 . طبيعه 2 . عقليه 3 . وضعيه و سپس هركدام را به دو دسته قسمت مىكنند :\r\n1 . لفظيه 2 . غير لفظيه و مجموع ، شش قسم مىشود كه براى هركدام مثالى مىآورند ؛ ولى مرحوم مظفّر ، پس از تقسيم دلالت به سه قسم عقلى و طبعى و وضعى ، خصوص دلالت وضعيه را به دو قسم تقسيم كردند :\r\n1 . لفظيه 2 . غير لفظيه ، امّا دلالت عقلى و طبعى را به اين دو قسم تقسيم نكردند ، زيرا كه اين تقسيم در رابطه با آن دو ثمر ندارد ، ولى در رابطه با وضعيه از ديد منطقى ثمره دارد . زيرا كه خصوص وضعيه لفظيه سه شعبه دارد :\r\n1 . مطابقه 2 . تضمّن 3 . التزام و ملاحظه كرده‌ايد كه تا به حال كرارا از اين‌ها استفاده شده ، من جمله در حد كه دلالت « حدّ » تام بر محدود مطابقى است و دلالت مابقى اقسام حد ، التزامى است و . . . از اين‌رو اين تقسيم ، به جا است ؛ ولى تقسيمات ديگر چه‌بسا لغو باشد .\r\nاصل دوّم : هنگامى كه ما چيزى را به انواع و اقسام گوناگون تقسيم مىكنيم ميان هر يك از اقسام با مقسم بايد وحدت باشد همان‌طور كه خواهد آمد .\r\nامّا ميان هر قسمى با قسم ديگر از نسب اربع بايد خصوص تباين كلّى باشد به گونه‌اى كه از آن‌ها دو سالبهء كلّيّه تشكيل شود و هيچ كدام از آن‌ها بر افراد ديگرى صادق نباشند و تداخل نداشته باشند . بنابراين تقسيم شىء به اقسامى كه در خارج با يكديگر تساوى كلّى دارند و هركدام بر تمام افراد ديگرى تصادق دارد ، از قبيل\r\n\r\n","description":"","footnote":"","page_name":" 286 ","page_number":286},
  {"content":"\r\n\r\nالانسان امّا بشر و امّا حيوان ناطق ، غلط است ؛ چون از اين دو قسم قضيهء منفصلهء حقيقيه درست نمىشود و يا اين يا آن معنى ندارد كه ظاهرش اين است كه جمع و رفع هر دو محال باشد و در اين‌جا جمع ممتنع نيست ، بلكه حتمى است . هم‌چنين تقسيم شىء به اقسامى كه بعضى با بعض تداخل دارند ، يعنى بعضى اعمّ مطلق از بعض ديگر هستند و يا بين آن‌ها عموم و خصوص من‌وجه است ، نيز باطل است . اوّلى مثل « الانسان امّا عالم و امّا مجتهد » كه مجتهد داخل در تحت عالم است و چگونه مىتواند قسيم او و نكتهء مقابل او باشد آن‌چنان‌كه از امّا و او مستفاد است ؟ و دومى مثل « الانسان امّا ابيض و امّا عالم » ، كه ميان عالم و ابيض عموم من‌وجه است و در بعض الافراد تداخل دارد كه عالم ابيض باشد ، پس به تمام معنى كلمه قسيم هم نيستند تا تقسيم‌بندى به امّا و او صحيح باشد .\r\nپس معلوم شد كه حتما بايد هر قسم با قسم ديگر تباين كلّى داشته باشد و هيچ كدام بر يكديگر تصادق نداشته باشد ، مثل « العدد امّا زوج و اما فرد » ، « الموجود امّا واجب و امّا ممكن » و اين بايد كه تباين كلّى باشد ، از خود تعريف قسمت هم روشن شد كه گفتيم : « تجرئة الشىء و تفريقه الى امور متباينه » .\r\nيك مثال براى آن‌جا كه اقسام عام و خاص مطلق باشند :\r\nمىدانيم كه در علم نحو مفاعيل را به پنج دسته قسمت كرده‌اند كه از جملهء آن‌ها ظرف زمان و مكان است كه آن‌ها را مفعول فيه نامند ، حال اگر در مقام تقسيم اسماء منصوبة . بگوييم : اسم منصوب يا مفعول است يا حال و يا تميز و يا ظرف اين تقسيم بندى باطل است ، چرا كه ظرف در مقابل مفعول و قسيم آن نيست تا با امّا و او از آن تعبير شود . بلكه ظرف قسمى از اقسام مفعول است و چگونه ممكن است كه قسم الشىء قسيم الشىء باشد ؟ زيرا كه قسم بودن ، يعنى داخل در عنوان مفعول است و قسيم بودن ، يعنى خارج از عنوان مفعول و از مقابلات آن است و اين تناقض است و هو باطل بالبداهة .\r\nمثال ديگر براى موردى كه اقسام عام و خاص من‌وجه باشند :\r\nفرض كنيد مردم يك كشور مثلا ( ساكنان عراق ) را در يك تقسيم به شش دسته منقسم كنيم : 1 - عالمان 2 - جاهلان 3 - ثروتمندان 4 - تهىدستان 5 - بيماران 6 - افراد سالم ، اين تقسيم‌بندى نيز غلط است ؛ زيرا كه قسم الشىء قسيم الشىء قرار داده\r\n\r\n","description":"","footnote":"","page_name":" 287 ","page_number":287},
  {"content":"\r\n\r\nشده ، مثلا اغنيا و فقرا داخل در علما و جهلا هستند و بالعكس و همچنين نسبت به مريضان و افراد سالم كه بعض از علما غنى و بعضى فقير هستند و همين‌طور از جهلا بالعكس از مرضى و اصحّاء ، پس كاملا اقسام با يكديگر تداخل دارند و جداى از هم نيستند ، تا قسيم يكديگر باشند و تقسيم به صورت منفصله حقيقى باشد و نوعا اين‌گونه تقسيم‌بندىها از افراد عامى غافل غير منطقى ( كه پرواى صواب و خطا ندارد و هرچه به دهانش آمد مىگويد و به قلمش آمد مىنويسد و . . . ) صادر مىشود ؛ و گرنه حق در تقسيم آن است كه در اين‌جا سه تقسيم در يك تقسيم مجتمع شده ، ولى طريق منطقى آن است كه بگوييم :\r\nاهل عراق يا دانشمند هستند و يا نادان ، اين تقسيم‌بندى ، صحيح است ، دوباره مىگوييم : اهل عراق چه عالم باشند و چه جاهل يا ثروتمند هستند و يا فقير 4 - 2 * 2 و براى بار سوم مىگوييم : اهل عراق چه عالم يا جاهل و چه غنى يا فقير از حيث سلامتى و بيمارى به دو دسته منقسم مىشوند : يا سالمند و يا مريض در مجموع هشت قسم پديد مىآيد كه به ترتيب عبارتند از :\r\n1 . افرادى كه هم عالم و هم غنى و هم مريض هستند .\r\n2 . افرادى كه عالم و غنى و سالم هستند .\r\n3 . افرادى كه عالم و فقير و مريضند .\r\n4 . افرادى كه عالم و فقير و سالمند .\r\n5 . افرادى كه جاهل و غنى و مريض‌اند .\r\n6 . آن‌ها كه جاهل و غنى و سالمند .\r\n7 . آن‌ها كه جاهل و فقير و مريض‌اند .\r\n8 . آن‌ها كه جاهل و فقير و سالم‌اند .\r\nو اگر از جهات ديگر هم تقسيم كنيم مثلا از لحاظ رنگ - زبان - نژاد و . . . آن هشت قسم چه‌بسا از صدها قسم سر درمىآورد .\r\nحال بر اين اصل دوم امور و قواعدى چند مترتّب مىشود :\r\nامر اوّل : هرگز قسم الشىء قسيم الشىء نخواهد بود ، چنان‌كه ظرف قسيم مفعول نشد .\r\nامر دوم : هيچ‌گاه قسم الشىء هم قسيم الشىء نخواهد بود ، چنان‌كه حال و تميز\r\n\r\n","description":"","footnote":"","page_name":" 288 ","page_number":288},
  {"content":"\r\n\r\nكه قسيم مفعول‌اند ، قسم آن نمىشوند .\r\nامر سوم : تقسيم الشىء الى نفسه و الى غيره باطل است ، مثلا بگوييم : الانسان امّا انسان و امّا عالم ، العالم امّا عالم و امّا نحوى و . . .\r\nقوله : و قد زعم :\r\nبرخى پنداشته‌اند كه تقسيم العلم الى التصوّر و التصديق از باب تقسيم الشىء الى نفسه و غيره است ، به اين‌كه : علم ، يعنى همان تصوّر ، و تقسيم آن به تصور و تصديق از باب تقسيم الشىء الى نفسه و غيره است ، پس وقتى مىگوييم : علم يا تصوّر است يا تصديق در حقيقت گفته‌ايم : تصوّر يا تصوّر است و يا تصديق و چنين چيزى تقسيم شىء به خود و به غير است كه شما مىگوييد باطل است .\r\nولى مرحوم مظفّر در جواب مىفرمايد : علمى كه به معناى تصوّر است و مقسم است ، مراد مطلق التصوّر است ، يعنى صورت ذهنى اعم از اين‌كه به دنبالش حكم و تصديق باشد يا نباشد و به عبارت ديگر مراد تصوّر بنحو لا به شرط است و امّا تصوّرى كه قسمى از آن شده ، مراد خصوص تصوّر به شرط « لا » يعنى تصوّر ساده و بدون حكم است ؛ چه اين‌كه تصديق هم نوعى تصوّر است ، ولى تصوّرى كه به دنبالش حكم آمده و تصوّر به شرط شىء است و بىشك لا به شرط مقسمى با به شرط شىء و به شرط « لا » فرق دارد ، پس تقسيم الشىء الى نفسه و غيره نيست ، بلكه تقسيم الشىء به امور متباين است .\r\nاصل سوم : هر تقسيمى بايد براساس جهت واحدى بناگذارى شود و تمامى اقسام آن بر همان اساس دور بزند نه اين‌كه بعضى اقسام بر جهتى و بعضى ديگر بر جهت ديگر استوار باشد ، فى المثل كسى كه مىخواهد ، كتب يك كتابخانه را دسته‌بندى كند و به ترتيب حروف الفبا آن‌ها را قرار دهد ، حتما بايد يا خصوص حرف اوّل كتاب را در نظر بگيرد و هميشه اساس كار همين باشد و يا خصوص حرف اوّل نام علم را و يا نام مؤلّف را ملاك قرار دهد و براساس آن كتب را تقسيم كند تا به هدف از تقسيم كه به سهولت يافتن كتاب موردنظر باشد ، برسد بنابراين اگر ده كتاب را براساس نام كتب و پنج تا را بر اساس علم مورد بحث در آن كتاب و شش تا را براساس نام مؤلّفين تنظيم كند ، و مطلوب حاصل نمىشود و خود شخص نمىداند كه در كدام يك از حروف الفبا دنبال گمشده‌اش بگردد ؟\r\n\r\n","description":"","footnote":"","page_name":" 289 ","page_number":289},
  {"content":"\r\n\r\nچه‌بسا شىء واحد از جهات متعدّد داراى تقسيم‌هاى گوناگون باشد و منافاتى ندارد ، ولى مهمّ اين است كه در هر تقسيمى بايد جهت واحد و اساس واحدى مدّنظر باشد ، مثلا در مباحث الفاظ مىگفتيم :\r\nاللفظ امّا مختص و اما مشترك و اما منقول و اما الحقيقة و المجاز اين تقسيم بر اساس آن بود كه لفظ واحد مدّنظر باشد .\r\nاللفظ اما مترادف و اما متباين كه براساس تعدّد الفاظ ، اين تقسيم مطرح مىشد .\r\nاللفظ اما مفرد و امّا مركب كه براساس اين‌كه دالّ بر معنى ، لفظ مفرد است و يا مركب اين تقسيم را داشتيم .\r\nيا مثلا در مباحث كلّى مىگفتيم : فصل داراى تقسيماتى است :\r\n1 . فصل يا قريب است يا بعيد كه به لحاظ قرب و بعد از ماهيّت منقسم مىشد .\r\n2 . فصل يا مقوّم است يا مقسّم كه باعتبار ديگرى ملاك بود .\r\nيا مثلا كلّى را به پنج دسته تقسيمات تقسيم مىكرديم كه هركدام براساسى بود يا در علم نحو فعل را به تقسيمات متعدّد تقسيم‌بندى مىكنند كه هركدام براساسى است يا در مسائل اجتماعى و جمعيّت‌شناسى انسان را از جهات گوناگون تقسيم مىكنند كه هر تقسيمى براساس معينى استوار است ، ولى يك تقسيم بايد بر يك اساس باشد .\r\nاصل چهارم : تقسيم‌بندى بايد به‌گونه‌اى باشد كه مجموعهء اقسام با خود مقسم متساويان به تساوى كلّى باشد ، يعنى مجموع اقسام ، جامع افراد مقسم باشد و به صورت حصر عقلى ، منحصر در آن‌ها باشد و فرد ديگرى در بين نباشد كه از اقسام بيرون باشد و متقابلا مانع از دخول غير اقسام اين مقسم در اين مقسم باشند مثلا « الانسان امّا عالم و اما جاهل » مىتوان گفت « كلّ انسان اما عالم و اما جاهل و كلّ عالم او جاهل انسان » و خود اقسام باهم متباين ، ولى مجموع آن‌ها با مقسم بايد متساويان باشند كه در مبحث پنجم تفصيلا خواهد آمد .\r\n\r\n4 - انواع قسمت\r\nمبحث چهارم از مباحث قسمت ، پيرامون اين است كه خود تقسيم و دسته‌بندى اشياء در يك تقسيم به دو نوع اساسى تقسيم مىشود :\r\n1 . تقسيم كلّ يا مركب به اجزاء آن‌كه نامش قسمت طبيعى است .\r\n2 . تقسيم كلّى به افراد و جزئياتش كه به‌نام قسمت منطقى معروف است .\r\n\r\n","description":"","footnote":"","page_name":" 290 ","page_number":290},
  {"content":"\r\n\r\nاما تقسيم مركب به اجزاء خود داراى چهار شعبه است :\r\n1 . تقسيم مركب به اجزاء تحليلى عقلى و آن در مركبات عقلى است ، يعنى امورى كه در خارج مركب و داراى اجزاء نيستند كه با كالبدشكافى بتوان به آن‌ها رسيد بلكه به يك وجود موجودند ؛ ولى به ذهن كه مىآيند و در اين ظرف كه تصوّر مىشوند ، عقل ما آن‌ها را به يك سلسله اجزاء عقلى تجزيه و تحليل مىكند و بعضى از اجزاء را جنس و جزء مشترك و برخى را فصل و جزء مختص مىنامد ؛ مثلا انسان در خارج هم حيوانيّت دارد و هم ناطقيّت ، ولى هرگز نتوان گفت كه در خارج اين حيوان بودن و آن ناطق بودن او است . بلكه به يك وجود موجودند و اصولا جنس در خارج ، وجودى ندارد ، مگر به وجود فصل كه شىء بودن هر شىء به فصل اخير آن است مثلا انسان بودن انسان به ناطق بودن او است و حيوان بودن در ضمن آن متحصّل و متحقّق مىشود و گرنه جنس تنها تحصّل و تحقّقى ندارد و به گفتهء مرحوم حاجى سبزوارى در منطق منظومه :\r\n ابهام جنس حسب الكون خذا * و امره دائر بين ذا و ذا \r\nولى انسان را كه در ذهن تعقّل مىكنيم ، ذهن ما براى او اجزائى درست مىكند و مفهوم را به دو جزء جنس و فصل قسمت مىكند كه جداى از هم قابل تعقّل هستند . نام اين مركب عقلى و نام اين تجزيه و تحليل را تجزيه و تحليل عقلى و نام آن اجزاء را اجزاء تحليلى عقلى گويند . و طريقهء تحليل عقلى از يك ماهيّت در آخرين مبحث قسمت ، خواهد آمد .\r\n2 - تقسيم كلّ و مركب به اجزاء طبيعى يعنى اجزاء اصلى و اوّلى هر شىء كه در عالم طبيعت موجود است و به‌طور طبيعى و خدادادى آن اجزاء و مواد اوّليّه و عناصر اصلى را دارد ، بدون اين‌كه دست بشر در آن تصرّفات و تغييراتى انجام دهد ؛ مثلا آب را از نظر علمى به دو عنصر تجزيه و تحليل مىكنند و مىگويند : آب مركب از اكسيژن و هيدروژن است يا مثلا خون را به اجزاء طبيعى تقسيم مىكنند و مىگويند : خون مركب از گلبول‌هاى قرمز و گلبول‌هاى سفيد و پلاسما است ، يا مثلا بدن انسان را به اخلاط اربعه ( سودا - صفرا - بلغم - دم ) تقسيم مىكنند و اخلاط را به عناصر و . . . كه تمامى اين مركبات را طبيعى و آن اجزاء را اجزاء طبيعى يا عنصرى و اين تحليل و تركيب را تحليل و تركيب طبيعى نامند كه با پاى علم انجام مىگيرد .\r\n\r\n","description":"","footnote":"","page_name":" 291 ","page_number":291},
  {"content":"\r\n\r\n3 . تقسيم مركب به اجزاء صناعى يعنى اجزائى كه صنعت در آن‌ها به كار رفته و دست بشر در آن‌ها تغييراتى ايجاد كرده و از حالت طبيعى اوّلى خارج شده است . مثلا سكنجبين را به دو جزء صناعى تقسيم مىكنند : سركه و انگبين كه عسل يا شكر باشد يا مثلا مركب را به دو جزء تقسيم مىكنند : 1 . مقدارى آب 2 . مقدارى مادّهء رنگ‌دار و جوهر يا مثلا ورق كتاب يا دفتر يا روزنامه و مجلّه را تقسيم مىكنند به اين‌كه از پنبه و آهك تشكيل شده و مواد اصلى را اين‌ها تشكيل مىدهند يا مثلا شيشه را تقسيم مىكنند به اين‌كه از شن و ماسه و خلاصه مواد سنگى و از سيليكات‌هاى قليابى تركيب يافته است و . . . كه نام اين مركبات را مركبات صناعى و نام آن اجزاء صناعى و نام اين تحليل و تركيب را تحليل و تركيب صناعى نامند .\r\n4 . تقسيم مركب به اجزاء خارجى آن‌كه در خارج موجود و مشهود هستند و اين خود دو شعبه دارد :\r\nالف : تقسيم مركب خارجى به يك سلسله اجزاء متشابه ، مانند تقسيم يك متر به صد سانتىمتر ، يا يك خط به چند پاره‌خط مساوى كه تشابه دارند .\r\nالف : تقسيم مركب خارجى به يك سلسله اجزاء متشابه ، مانند تقسيم يك متر به صد سانتيمتر يا يك خط به چند جزء مساوى كه تشابه دارند .\r\nب : تقسيم آن به اجزاء غير متشابه مانند تقسيم تخت به چوب‌ها و ميخ‌ها ، تقسيم منزل به آجر و گچ و چوب و آهن و سيمان و . . . و تقسيم منزل به اتاق‌ها و سرداب و پشت‌بام و كف منزل و مساحت زمين و مقدار زيربنا و مقدار حيات و . . . يا مثلا تقسيم يك اتومبيل به اتاق - صندلىها ، فرمان - موتور - چرخ‌ها ، صندوق عقب و . . . يا مثلا تقسيم انسان به گوشت و خون و استخوان و پوست و رگ‌ها كه در تمامى اين موارد اجزاء مقسم هركدام با جزء ديگر فرق دارند و مشابهتى در بين نيست و مماثلتى ندارند حال نام اين مركبات را خارجى و نام آن اجزاء را اجزاء خارجى گويند و امّا تقسيم كلّى به جزئيات و يا تقسيم منطقى كه شخص منطقى با آن سروكار دارد و از ديدگاه منطقى در تحصيل حدود و رسوم اشياء همين نافع است . خود شعبى دارد ؛ زيرا كه گاهى جنس را به انواعش تقسيم مىكنيم ؛ « مثلا الجوهر اما عقل و اما نفس و اما مادّه و اما صورت و اما جسم » ، « الجسم اما نبات و اما حيوان » ، « الحيوان اما انسان و اما فرس و . . . » كه در همهء اين‌ها كلّى و مقسم ، جنس است ، منتها هر جنسى را اگر به انواعى كه مستقيما در\r\n\r\n","description":"","footnote":"","page_name":" 292 ","page_number":292},
  {"content":"\r\n\r\nتحت آن داخل است ، تقسيم كنيم مثال‌هاى گذشته ، نامش قسمت اوّلى است و اگر به انواع جنس مادون تقسيم كنيم نامش تقسيم غير اوّلى است ؛ « مثلا الجوهر اما فرس و اما بقر و . . . » كه در حقيقت اوّلا و بالذات اين تقسيم بر حيوان عارض مىشود و به‌واسطهء آن بر جسم نامى و سپس بر جسم مطلق و سپس بر جوهر و ( غير اوّلى در مقابل اوّلى است و ممكن است ثانوى باشد يا در مرتبهء ثالثه يا رابعه كه بستگى به وسايط دارد ) .\r\nگاهى نوعى را به اصناف و افرادش تقسيم مىكنيم ، مثل : « الانسان اما عالم و اما جاهل » و گاهى فصلى را به اقسامش تقسيم مىكنيم از قبيل : « الناطق اما زيد و اما عمر » و . . . و گاهى عرضى خاصه را به افرادش تقسيم مىكنيم ، مثل : « الضاحك اما عالم و اما جاهل » و گاهى عرضى عام را به افرادش قسمت مىكنيم مثل « الماشى امّا يمشى على رجليه او على اربعة ارجل » .\r\nو گاهى صنف را به اصناف مادون و آن‌ها را به افراد و اشخاص قسمت مىكنيم ، مثل « العالم اما فقيه و اما غير فقيه » و « الفقيه اما زيد و اما بكر و . . . »\r\nمرحوم علّامه حلّى در الجوهر النضيد ص 225 در حدود سى و پنج قسم در اين رابطه بيان كرده ، پس قسمة الكلّى الى جزئياته ايضا ، داراى شعبى است .\r\nو از زاويهء ديگر گاهى كلّى و مصاديق از حقايق خارجى و ماهيات نفس الامريه هستند ، مثل مثال‌هاى مذكور و مثل مثالى كه در متن آمده : « الموجود يا مادّى است يا مجرّد » و موجود مادّى يا از جمادات است و يا از نباتات و يا از حيوانات و هركدام از اين اقسام براى خود تقسيمات گونه‌گون دارند . . . و گاهى هم از قبيل امور اعتبارى هستند چه اعتبار عرف عام و چه اعتبار عرف خاص ، مثل تقسيم نحوى كلمه را به اسم و فعل و حرف و تقسيم منطقى لفظ مفرد را به اسم و كلمهء وادات و يا از اعتبارات شارع باشد ، همانند تقسيم حكم شرعى به تكليفى و وضعى ، و تقسيم حكم شرعى تكليفى به وجوب و حرمت و استحباب و كراهت و اباحه و . . . كه در عالم اعتبار موجودند و واقعيّتى ماوراء اعتبار معتبر نيست .\r\nقوله : و تمتاز :\r\nقسمت منطقى يا كلّى به افراد با قسمت طبيعى يا كلّ به اجزاء فرق‌ها دارند كه بسيارى از آن‌ها به تفاوت ما بين كلّ و اجزاء با كلّى و جزئيات برمىگردد و سابقا به مناسبتى از قول خواجهء طوسى اين فرق‌ها عنوان شد ؛ ولى در اين مقام به دو فرق اشاره\r\n\r\n","description":"","footnote":"","page_name":" 293 ","page_number":293},
  {"content":"\r\n\r\nمىشود كه هردو اساسى است :\r\n1 . تقسيم كلّ به اجزاء به صورت منفصله حقيقى غلط است ، مثلا نتوان گفت آب يا اكسيژن يا هيدروژن ، بلكه بايد گفت ، آب مركب است از اكسيژن و هيدروژن ، ولى تقسيم كلّى به جزئيات به صورت منفصله حقيقى صحيح است ؛ مثلا « الانسان اما عالم و اما جاهل » و . . . اين فرق در كتاب نيامده ) .\r\n2 . در تقسيم منطقى يا كلّى به جزئيات هركدام از اقسام را كه با مقسم مقايسه مىكنيم ، هم مقسم بر هريك از آن‌ها قابل حمل است و هم هركدام از اقسام بر مقسم قابل حمل ، مثلا مىتوان گفت : الاسم كلمة كه مقسم ، محمول است و يا بگوييم : هذه الكلمة اسم كه قسم ، محمول است يا « هذا الانسان عالم » با « العالم انسان » و . . . البتّه خود اقسام ، چون قسيم يكديگر هستند و مباين كلّى ، حمل مباين بر مباين غلط است ، پس نتوان گفت : زيد بكر است يا بكر زيد است ، عالم جاهل است يا جاهل عالم است ، انسان فرس است و فرس انسان است و . . . امّا در تقسيم طبيعى يا مركب به اجزاء نه حمل خود اجزاء بر يكديگر صحيح است كه مثلا بگوييم : اكسيژن هيدروژن است او بالعكس ، چون هر جزئى با جزء ديگر مباين هستند و نه حمل اجزاء بر مقسم يا مقسم بر يكايك اجزاء صحيح است ، يعنى نتوان گفت : آب ، اكسيژن است يا اكسيژن آب است ؛ زيرا كه آب مجموعهء مركب را گويند و اين قانون در همهء شعب اربعهء قسمة الكلّ الى الاجزاء جارى و سارى است ، يعنى در قسمت طبيعى كه مثال زديم جارى است ، همچنين در قسمت صناعى ، در قسمت خارجى هم جارى است و تنها در قسمت تحليلى عقلى و مركبات عقلى كه شعبهء اوّل بود ، جارى نيست ، بلكه در آن‌جا قاعدهء كلّى و افراد جارى است كه هريك از اقسام و مقسم بر يكديگر قابل حمل هستند و مىتوان گفت : الانسان حيوان ، الانسان ناطق هذا الحيوان انسان ، الناطق انسان ، الناطق حيوان ، هذا الحيوان ناطق .\r\nقوله : و لا بد :\r\nحال‌كه در تقسيم‌بندى منطقى و تحليلى عقلى ، حمل صحيح است مىگوييم :\r\nسابقا هم بيان شده كه حقيقت حمل عبارت است از اتّحاد ميان موضوع و محمول و اين يا اتّحاد در مفهوم است و حمل اولى ذاتى و يا تنها در مصداق خارجى است كه حمل شايع ، نام دارد و نيز بيان شد كه در هر حملى و موضوع و محمولى يك جهت اتّحاد بين\r\n\r\n","description":"","footnote":"","page_name":" 294 ","page_number":294},
  {"content":"\r\n\r\nآن دو لازم است تا حمل صحيح باشد و گرنه حمل مباين بر مباين غلط است و يك جهت تعدّد و تغايرى لازم است تا دو بودن محفوظ بماند و گرنه حمل الشىء على نفسه لازم آمده و آن نيز باطل است ، حال در ما نحن فيه كه هريك از اقسام بر مقسم و مقسم بر هركدام از اقسام جداجدا قابل حمل است . حتما بايد ميان مقسم و اقسام يك قدر مشترك و جهت جامعى وجود داشته باشد كه توسّط آن حمل صحيح باشد و الّا حمل مباين بر مباين باطل است ( چنان‌كه در مركب و اجزاء ، حمل مركب بر هر جزء و هر جزء مستقلا بر مركب غلط است چون مركب غير از اين جزء است و عين آن نيست نه از نظر مفهوم و نه از نظر مصداق و نيز جزء غير از مركب است نه عين آن مثلا نتوان گفت زيد دست است بلكه زيد مجموعه‌اى است كه داراى دست مىباشد يا دست زيد است ، بلكه دست جزء زيد است و . . . ) همان‌طور كه ميان اقسام هم بايد جهت افتراق و مباينتى باشد كه هر قسم را از قسم ديگر تميز دهد و الّا اگر هيچ جهت فرقى بين آن دو نباشد دو بودن يا سه بودن و . . . معنا ندارد ، بلكه كلّما فرضته اثنان فهو واحد حقيقة و اگر تفاوتى نباشد ، اقسامى هم نخواهد بود ، پس الّا و لابد بايد هر قسمى قسيم ديگرى و داراى ويژگى منحصربه‌فرد باشد و الّا تقسيم صحيح نيست . آن‌گاه آن جهت جامعه ميان اقسام با مقسم از دو حال خارج نيست :\r\nيا ذاتى اقسام است ، يعنى داخل در ذات و حقيقت است ، مثلا مقسم جنس است براى اقسام كه جزء مشترك باشد يا نوع است براى اقسام و يا فصل است كه نسبت به افراد خود قسمت مىشود ، مثل الناطق امّا زيد و . . .\r\nو نيز جهت افتراق و مباينت اقسام از يكديگر هم از دو حال خارج نيست :\r\n1 . يا ذاتى و جزء ذات آن‌ها است كه چيزى غير از فصل قريب هركدام نخواهد بود ، البتّه در خصوص مواردى كه مقسم جنس باشد و اقسام ، انواع باشند كه هر نوعى امتيازش به فصل قريب است .\r\n2 . يا عرضى و خارجى از ذات اقسام است كه عرضى خاصهء هر قسم خواهد بود و گرنه عرضى عام مميّز و مشخّص نيست .\r\nامّا آن‌جا كه جهت جامعهء ذاتى و مقوّم اقسام باشد به سه صورت منقسم مىشود :\r\nالف : گاهى جهت جامعه ميان اقسام جنس است ، يعنى همهء اقسام در جنس قريب با يكديگر مشترك هستند و طبيعى است كه جهات افتراق هر قسمى از قسم ديگر به\r\n\r\n","description":"","footnote":"","page_name":" 295 ","page_number":295},
  {"content":"\r\n\r\nفصل قريب آن است كه مقوّم و جزء مختص به آن قسم مىباشد ؛ مثلا وقتى مىگوييم :\r\n« الكلمة امّا اسم و امّا فعل و امّا حرف » ، هركدام از انواع سه‌گانه اسم و فعل و حرف در جنس قريب كلمه بودن مشترك هستند ( و جنس بعيدشان لفظ است ) و در ويژگىهاى ديگر فرق دارند كه : « الاسم ما دل على الذات » و « الفعل ما دل على الزمان » و « الحرف ما لا يدل على الذات و الزمان » .\r\nيا مثلا الحيوان اما انسان و اما فرس و اما بقر و . . . كه تمامى اين اقسام در جنس قريب حيوان بودن مشتركند و در فصول مقوّمه و مختصهء به خود از يكديگر ممتازند ، مثلا فصل انسان ، ناطق است ، فصل فرس ، صاهل است و . . . حال چنين تقسيم‌بندىاى را اصطلاحا تنويع ، يعنى نوع نوع كردن يك جنس گويند و اقسام اين قسمت را انواع نامند .\r\nب : و گاهى جهت جامعه احد الامرين است : يا جنس و يا نوع و طبيعى است كه وقتى در نوع مشترك بودند ، حتما جهات افتراق به يك سلسله امور عرضى و عوارض عامه‌اى خواهد بود كه بر مقسم عارض مىشوند .\r\nمثلا مىگوييم : الاسم اما مرفوع او منصوب او مجرور كه اين اقسام سه‌گانه از افراد اسم هستند و در نوع كه اسميّت باشد شريكند ، ولى در عوارض عامه ، يعنى علامت رفع و نصب و جر فرق دارند كه يك اسمى مرفوع است كاالمبتدا و الخبر و . . . و اسم ديگر منصوب است كالمفعول . . . و اين‌كه اين‌ها را عرض عام ناميديم براى آن است كه رفع اختصاص به اسم ندارد بر فعل مضارع نيز عارض مىشود ، نصب هم همين‌طور از اين رو عرضى عام است يا مثلا « الانسان اما ابيض و اما اسود و اما احمر و . . . » كه همهء اقسام در نوع انسان مشتركند و در يك سلسله عوارض عامه كه سياهى و سفيدى و . . . باشد از همديگر ممتازند و اين‌ها بر انسان و غير انسان عارض مىشود . از اين‌رو عرضى عام ناميده مىشود و سرّ اين‌كه گفتيم : احد الامرين يعنى جنس يا نوع قدر جامع است ، براى آن است كه در حقيقت اين قسمت نسبت به نوع يعنى اسم يا انسان در مثال‌هاى مذكور يك قسمت اوّلى است و مستقيما در نوع شريكند و نسبت به جنس ، يعنى كلمه در اوّلى و حيوان در دومى يك قسمت غير اوّلى است و كلمه به‌واسطهء اسم بودن اين اقسام را پيدا مىكند و همچنين . . . حال نام چنين تقسيمى را تصنيف ، يعنى صنف صنف كردن يك كلّى و نام آن اقسام را اصناف گويند .\r\n\r\n","description":"","footnote":"","page_name":" 296 ","page_number":296},
  {"content":"\r\n\r\nج : گاهى جهت جامعه احد الامور الثلاثة است : يا جنس يا نوع يا صنف كه در حقيقت باز قدر جامع اصلى و اوّلى صنف است و به لحاظ آن اين قسمت در مرحلهء ثانيه براى نوع و در مراحل بعدى براى جنس هم ثابت است ؛ چون اخص داراى اعم مىباشد و البتّه جهات افتراق در اين فرض به يك سلسله عوارض خاصهء مشخّصه و ويژگىهاى فردى خواهد بود كه در هر فرد و مصداقى از مصاديق مقسم موجود است ، مثلا مىگوييم : « العالم اما زيد و اما عمرو » و . . . يا « الانسان اما زيد و اما بكر » و . . . كه هر فردى براى خود مشخصاتى دارد ، حال نام اين تقسيم‌بندى را تفريد يا فردفرد كردن گويند و نام اقسام را افراد و اشخاص نامند .\r\nو امّا آن‌جا كه جهت مشترك خارج از ذات و ذاتيات اقسام و از عوارض خارجى آن‌ها باشد خود دو شعبه دارد :\r\n1 . قسمت عوارض به معروضات ، مانند : « الابيض اما ثلج و اما قطن و اما عاج و اما جس و اما قرطاس » و . . . كه همهء آن‌ها در وصف عرضى بياض با يكديگر مشتركند ؛ ولى در اصل ذات و ذاتيات و ماهيّت يا عوارض از يكديگر ممتاز هستند و براى هريك ذاتىاى مخصوص است . يا مثلا : « الكائن الفاسد اما معدن و اما نبات و اما حيوان » كه اين هرسه در وصف عنوانى و عرضى كون و فساد مشتركند ، يعنى هرسه متكون مىشوند و پس از مدتى رو به فساد و نابودى مىروند . ولى هركدام خاصيّتى مخصوص به خود دارند كه بدان‌وسيله از ديگرى ممتازند يا مثلا : « العالم اما غنى و اما فقير » ، « العالم اما شرقى و اما غربى » و . . . كه باز اقسام در عرضى عالم بودن مشترك و در مشخصات صنفيه ممتازند .\r\n2 . قسمت عوارض به عوارض كقسمة الاصناف الى الاصناف كه مثال اخير يعنى العالم . . . براى اين قسم متناسب است و البتّه مرحوم مظفّر اين را بيان نكرده و تنها به مثال بسنده كرده ، ولى مرحوم علّامه ( ره ) در الجوهر النضيد ص 225 اشاره فرموده‌اند .\r\n\r\n5 - اساليب قسمت\r\nمطلب پنجم از مطالب قسمت پيرامون اسلوب‌ها و روش‌هاى گوناگون تقسيم‌بندى است . با بيان ديگر : در مطلب چهارم گفته شد كه قسمت يا قسمت كلّ به اجزاء و يا كلّى به جزئيات است و تبيين شد . همچنين در اصل چهارم از اصول چهارگانه قسمت در مطلب سوم اشاره شد به اين‌كه يك تقسيم هنگامى صحيح و منطقى است كه جامع و\r\n\r\n","description":"","footnote":"","page_name":" 297 ","page_number":297},
  {"content":"\r\n\r\nمانع باشد ؛ يعنى اگر تقسيم كلّ به اجزاء است ، بايد اقسام ، همهء اجزاء مقسم را فرا بگيرد و هيچ جزء خالى و خارج از آن‌ها نباشد و اجزاء غير مقسم را هم خارج كند و از شمول آن مانع شود و اگر تقسيم كلّى به جزئيات است ، باز بايد همهء اقسام و افراد را شامل شود ، يعنى جامع و مانع باشد ، و گرنه نتيجه‌بخش در باب حدود و رسوم نيست ، حال اين سؤال مطرح است كه شيوهء تقسيم‌بندى جامع و مانع و اسلوب آن كدام است ؟\r\nدر جواب بايد گفت : تقسيم جامع و مانع داراى دو اسلوب است و از هريك از آن دو راه مىتوان تمامى اقسام يك مقسم را تحصيل كرد .\r\nاسلوب اوّل : طريقهء قسمت ثنائى كه يك شىء را به صورت ثنائى و دو قسم دو قسم تقسيم‌بندى كنيم ، مثلا بگوييم : انسان يا عالم است يا خير و . . . اين طريقه را طريقهء دوران و ترديد بين نفى و اثبات هم گويند كه ترديد با كلمهء امّا يا او ادا مىشود و نفى و اثبات هم دو شقّ و دو طرف ترديد را تشكيل مىدهد كه يا اين است و يا غير اين . و همه مىدانيم كه نفى و اثبات يا سلب و ايجاب متناقضان هستند و قانون متناقضين اين است كه ارتفاعشان محال است . يعنى شقّ ثالث متصوّر نيست ، مثلا وقتى مىگوييم : انسان يا عالم است يا غير عالم بدان معنا است كه فردى ندارد كه نه اين باشد و نه آن ، بلكه شقّ ثالث باشد و نيز اجتماع نقيضين هم محال است ؛ يعنى امكان ندارد كه يك روزى هر دو طرف ترديد و نفى و اثبات ، متّحد و يكى شوند و يك قسم را تشكيل دهند و به يك وجود موجود باشند ؛ بلكه الّا و لابد يا اين است و آن نيست و يا آن است و اين نيست ، مثلا وقتى مىگوييم : « العدد امّا زوج و امّا فرد » ، منظور اين است كه شما عددى را كه نه زوج باشد و نه فرد يا هم زوج باشد و هم فرد پيدا نمىكنيد . اين است قانون نقيضان و وقتى امر داير شد ميان نفى و اثبات اوّلا تقسيم هميشه ثنائى خواهد بود نه بيش‌تر و ثانيا حاصر خواهد بود ، يعنى تمام افراد مقسم در اين دو قسم حصر مىشود و ثالثا جامع و مانع خواهد بود و اين همه از واضحات است ،\r\nچند مثال : « الحيوان امّا ناطق و امّا غير ناطق » كه در اين تقسيم ، شقّ اوّل يك دسته از افراد حيوان ، يعنى انسان‌ها را شامل شد و شقّ ثانى كه غير ناطق است ، تمام انواع ديگر از حيوانات را بدون استثناء شامل مىشود ، چه آن‌ها كه براى بشر كشف شده و چه آن‌ها كه كشف نشده و از اين‌رو حاصر و مانع و جامع است « الطير امّا جارحة ( الجوارح من الطير المفترسه كالباز ، يعنى مرغان شكارى ) و امّا غير جارحة كه باز هم\r\n\r\n","description":"","footnote":"","page_name":" 298 ","page_number":298},
  {"content":"\r\n\r\nطبق محاسبهء مثال قبلى تقسيم حاصر و جامع است « الانسان امّا عربى و امّا غير عربى » يا « العالم امّا فقيه و امّا غير فقيه » و محاسبهء تمامى اين‌ها همانند مثال اوّل است .\r\nقوله : ثم يمكن :\r\nگاهى در اين طريقه به يك تقسيم بسنده مىشود و حدود يا رسوم اشياء تحصيل مىگردد ، مثل « الانسان امّا عالم و امّا جاهل . . . » ولى گاهى نياز هست كه براى رسيدن به حدود و رسوم اشياء و عرضى خاصه يا فصل اخير آن‌ها تقسيم را در يكى از دو طرف نفى و اثبات ( مثلا طرف نفى تنها يا اثبات تنها ) و يا در هر و ناحيه به صورت تقسيم ثنائى ادامه دهيم و چه‌بسا ده‌ها بار هر طرف را تقسيم كنيم تا به نتيجهء مطلوب برسيم و به بديهيات ختم شود و بالجمله تا هر كجا كه تقسيم‌بندى از نظرگاه منطقى ، يعنى در تحصيل حدود و رسوم اشياء سودمند باشد ، ما به دسته‌بندى ادامه خواهيم داد و در هيچ مرحله‌اى توقّف نخواهيم كرد .\r\nاينك سه مثال : مثال اوّل از اعتباريات و علوم نقلى :\r\nدر علم نحو مىگويند : كلمه يا دلالت بر ذات مىكند يا خير آن‌كه دلالت بر ذات دارد اسم است و آن‌كه ندارد يا دلالت بر زمان مىكند يا خير ، آن‌كه دلالت بر زمان مىكند ، فعل است و آن‌كه نمىكند حرف است كه با دو تقسيم‌بندى تمام اقسام سه‌گانه كلمه را به دست آورديم و تعبير مشهور نحويين چنين است كه مىگويند :\r\nالكلمة امّا ان تدل على الذات اولا ، و الاول اسم ، و الثانى امّا ان تدل على الزمان اولا ، و الاول الفعل ، و الثانى الحرف .\r\nمثال دوم : در منطق وقتى كلّى را با افراد خودش مقايسه مىكنند مىگويند : كلّى يا ذاتى افراد است و يا ذاتى آنها نيست ( يعنى عرضى است ) آن‌كه ذاتى باشد يا تمام ذات افرادش مىباشد و يا خير ، آن‌كه تمام ذات را تشكيل مىدهد نوع است و آن‌كه ذاتى است ، ولى تمام ذات نيست ، بلكه جزء ذات است يا ذاتى مشترك است كه جنس گويند و يا ذاتى غير مشترك ، يعنى مختص است كه فصل خوانند و آن‌كه عرضى است يا عرضى مختص به يك ماهيّت است ، عرضى خاصه و يا مخصوص يك ماهيّت نيست ، عرضى عامه گويند و تعبير مألوف عند المناطقه چنين است :\r\nالكلى امّا ان يكون نفس ماهية ما تحته من الجزئيات فهو النوع او داخلا فيها و هو امّا ان يكون تمام المشترك بنى الماهية و نوع آخر فهو الجنس او لا يكون و هو\r\n\r\n","description":"","footnote":"","page_name":" 299 ","page_number":299},
  {"content":"\r\n\r\nالفصل ، او خارجا عنها و هو ان اختص بافراد حقيقة واحدة فهو الخاصه و الّا فهو العرض العام ( اين مثال از خارج عرض شد ) .\r\nمثال سوم : در فلسفهء جوهر را به انواع متعدّد تقسيم مىكنند به اين صورت كه :\r\nجوهر يا داراى ابعاد ثلاثه ( طول - عرض - ارتفاع ) است يا نيست . آن‌كه نيست يا ذاتا و فعلا مجرّد است يا خير و . . . ( كه اين جنبهء نفى را مصنف متعرّض نشده ) و آن‌كه ذو ابعاد ثلاثه است يا نامى است و يا غير نامى .\r\nهريك از دو طرف به اين صورت تقسيماتى دارند : آن‌كه غير نامى است يا جامد است يا غير جامد ، كه مايعات باشد و هركدام از اين دو تقسيماتى دارند . آن‌كه نامى است يا حسّاس است يا غير حسّاس ، آن‌كه حسّاس است يا ناطق است يا غير ناطق ، آن كه غير ناطق است يا صاهل است يا غير صاهل ، و آن‌كه غير صاهل است يا ناهق است يا غير ناهق ، و آن‌كه غير ناهق است يا خائر است يا غير خائر و غير خائر يا مفترس است يا غير مفترس و . . .\r\nخلاصه در هريك از دو طرف نفى و اثبات تا هر كجا كه قسمت ثمره داشته باشد مىتوان پيش تاخت و تقسيم‌بندى انجام داد و خلاصهء اين تقسيم آن است كه :\r\n\r\n","description":"","footnote":"","page_name":" 300 ","page_number":300},
  {"content":"\r\n . \r\n","description":"","footnote":"","page_name":" 301 ","page_number":301},
  {"content":"\r\n\r\nقوله : و هذه القسمة :\r\nطريق قسمت ثنائيه داراى فوايدى است كه سه فايده از آن در كتاب بيان شده :\r\n1 - معمولا در اشيائى كه داراى اقسام نامتناهى و غير محصور ( عرفى نه عقلى ) باشند كسى آن شيى را مقسّم قرار نداده تا جميع اقسام آن را به صورت تفصيلى بيان كند چراكه مقدور بشر نيست و يا بسيار سخت است به جاى آن از شيوهء تقسيم ثنائى استفاده مىكند كه همهء اقسام را در دو كلمه خلاصه دارد و اجمالى است از آن همه تفاصيل ، چنان‌كه در مثال مذكور « غير مفترس » يا در مثال مصنف ، « غير ناهق » شامل تمام انواع حيوانات مىشود و از اين‌رو تقسيم حاصر است .\r\n2 - مقامى كه هدف مقسّم اين باشد كه اقسام را به صورت حصر عقلى بيان كند از اين شيوه سود مىبرد تا حصرحصر عقلى باشد نه استقرائى .\r\n3 - در مقام تحصيل حدود و رسوم اشياء هم از اين شيوه استفاده مىشود كه در مبحث هفتم باب قسمت به تفصيل خواهد آمد .\r\nاسلوب دوم يا طريقهء تقسيم تفصيلى : و آن عبارت است از اين‌كه به جاى تقسيم ثنائى و دوتا دوتا جلو رفتن از همان ابتدا به‌طور تفصيلى همهء اقسام يك مقسم را بيان كردن مثلا به جاى اين‌كه بگوييم : الكلمه امّا كذا و امّا غيره و غيره امّا كذا و امّا غيره ، مىگوييم : الكلمة اسم و فعل و حرف ، يا مثلا در كلّى به جاى اين‌كه بگوييم : الكلّى امّا ذاتى و امّا عرضى و الذاتى . . . از اوّل مىگوييم : الكلّى نوع و جنس و فصل و خاصه و عرض عام كه تمامى اقسام پنج‌گانه كلّى را به تفصيل بازگو كرده‌ايم .\r\nحال تقسيم‌بندى تفصيلى خود بر دو نوع است 1 - تقسيم عقلى 2 - استقرائى تقسيم عقلى عبارت است از اين‌كه عقلا قسم ديگرى ممكن نيست و هرچه بوده و نبوده بيان شده است ، مانند تقسيم كلمه به سه قسم و كلّى به پنج قسم كه شقّ رابع و سادسى در كار نيست و براى اين‌كه يقين كنيم كه قسم ديگرى ندارد باز بايد تقسيم تفصيلى عقلى را برگردانيم به طريق قسمت ثنائيه تا حصر ، حصر عقلى باشد كه تفصيلا بيان شد .\r\nتقسيم استقرائى عبارت است از اين‌كه ما تتبع كرده و در خارج مثلا دو يا سه يا ده قسم پيدا كرده‌ايم و قسم ديگرى موجود نيست ، ولى عقل امكان آن را نفى نمىكند پس عقلا ممكن است ، ولى خارجا واقع نشده ؛ مثلا اديان آسمانى موجود به سه دسته تقسيم مىشود : مسيحيت و يهوديت و اسلام كه امكان دين چهارم به‌نام مجوسيت\r\n\r\n","description":"","footnote":"","page_name":" 302 ","page_number":302},
  {"content":"\r\n\r\nممكن است . ولى واقع شدن آن محل بحث است يا مثلا فلان مدرسه داراى سه مدرس است يا داراى سه كلاس ، ولى عقلا احداث كلاس چهارم هم ممكن است ، از اين‌رو تقسيم عقلى نيست .\r\n\r\n6 - تعريف به وسيلهء قسمت\r\nمبحث ششم از مباحث قسمت پيرامون تعريف كردن و شناسايى يك ماهيّت از ماهيات ديگر توسّط قسمت است ، سؤال اين است كه : تعريف به قسمت چگونه است ؟\r\nو از كدام نوع از اقسام اربعهء تعريف است ؟ در جواب بايد گفت : تعريف به قسمت غالبا صحيح و منطقى است و از نوع رسم ناقص است .\r\nبه بيان ديگر : از طرفى قسمت ذاتى مقسم نيست ، بلكه قسمت از عوارضى است كه بر يك مقسم عارض مىشود و حمل مىگردد ؛ مثلا وقتى مىگوييم : « الانسان امّا عالم و امّا جاهل » ، اين تقسيم بر انسان عارض مىشود و انسان مقسم آن است ، پس قسمت در همه‌جا چه تقسيم كلّ به اجزاء و چه كلّى به جزئيات ، چه ثنائى و چه تفصيلى ، عقلى يا استقرائى عموما عارض بر مقسم مىشود و از عوارض ذاتى هم هست كه مستقيما و بلاواسطه بر مقسم عارض مىشود از طرف ديگر عوارض دو دسته‌اند :\r\n1 . عوارض عامه كه بر مقسم و غير آن عارض مىشوند .\r\n2 . عوارض خاصه كه مخصوص اين مقسم بوده و بر آن عارض شوند حال قسمت در غالب اوقات از عوارض خاصه است ، همانند تقسيم انسان به عالم و جاهل كه اين تقسيم مخصوص انسان بوده و تنها بر انسان عارض مىشود و انسان مقسم آن واقع مىشود و مانند « الحيوان امّا انسان و امّا فرس و . . . » كه اين تقسيم تنها بر حيوان عارض مىشود و از اقسام حيوان است و لاغير ، البتّه گاهى هم قسمت از عوارض عامه است ؛ يعنى اقسام هم بر اين مقسم و هم بر غير آن عارض مىشوند مانند : « الاسم امّا مرفوع او منصوب او مجرور » كه رفع و نصب از عوارض عامهء اسم بوده و بر فعل هم عارض مىشوند و مانند : الانسان امّا ابيض او اسود و . . . كه ابيضيت و اسوديت هم بر انسان و هم بر غير آن حمل مىشود .\r\nاز طرف ديگر ما در اصل چهارم از اصول اربعهء قسمت در مبحث سوم بيان كرديم كه قسمت منطقى و صحيح ان است كه هم جامع افراد مقسم و هم مانع اغيار باشد با اين ملاحظه اين سوال مطرح است كه شما مىگوييد : قسمت از عوارض خاصهء مقسم است ما\r\n\r\n","description":"","footnote":"","page_name":" 303 ","page_number":303},
  {"content":"\r\n\r\nمىپرسيم : عوارض خاصه خود دو شعبه دارد :\r\n1 . عرضى خاصه شامل كه تمامى افراد معروض و مقسم را شامل مىشود .\r\n2 . عرضى خاصهء غير شامل كه يك دسته از افراد معروض را شامل است . مثل انسان و شاعر و خطيب و . . . حال آيا اقسام نسبت به مقسم از عرض خاصه شامل است يا غير شامل ؟ در جواب گفته مىشود : با ملاحظهء نكتهء مذكور ، يعنى جامعيّت و مانعيّت بايد عرضى خاصه شامل باشد و غير شامل كافى نيست و اين همان شرط اوّل از شروط تعريف است كه معرّف با معرّف از حيث صدق تساوى كلّى داشته باشند ، يعنى بر هر آن‌چه معرّف صادق است ؛ معرّف نيز صادق باشد و در اين‌جا مىخواهيم به قسمت تعريف كنيم ، پس بايد مجموعهء اقسام از حيث صدق با مقسم تساوى كلّى داشته باشند و بتوانيم بگوييم : « كلّ انسان امّا عالم او جاهل » « و كلّ عالم او جاهل انسان » و گرنه تعريف صحيح نيست .\r\nو از طرف چهارم يكى از شروط تعريف ، ( شرط ثانى ) آن بود كه معرّف از حيث مفهوم ذهنى از معرّف اجلى و اعرف و اظهر باشد تا بتواند معرّف آن شىء باشد و خوش‌بختانه غالب موارد اقسام ، يكىيكى از مقسم اجلى هستند ، مثلا حيوان كه مقسم است از انسان و فرس و بقر و . . . كه اقسام او هستند ابهام و اجمالش بيش‌تر است و اصولا تحصلش به انواع خود است و استقلال ندارد مگر در ذهن .\r\n ابهام جنس حسب الكون خذا * و امره دائر بين ذا و ذا \r\nپس اين شرط نيز موجود است ، البتّه گاهى هم ممكن است ، مقسم اعرف باشد مثل تقسيم جوهر به عقل و نفس و . . . كه مفهوم جوهر در ذهن ما از مفهوم عقل و نفس اوضح است ، ولى غالبا از قسم اوّل است .\r\nاز اين چهار مقدّمه به اين نتيجه مىرسيم كه : تعريف يك ماهيّت به وسيلهء تقسيم صحيح است ، چه آن ماهيّت كلّ باشد كه به اجزاء قسمت مىشود و چه كلّى باشد كه به افراد قسمت مىشود ، در اين‌جا هم چه جنس باشد كه به انواع قسمت مىشود و چه نوع باشد كه به اصناف تقسيم مىگردد و از مقدّمات مذكور روشن شد كه اين تعريف ، تعريف به عرضى خاصه است و در اقسام معرّف دانسته شد كه چنين تعريفى رسم ناقص است چه اين‌كه سابقا تعريف به مثال و تشبيه را در رسم ناقص داخل كرديم .\r\nدو مثال : فرض كنيد از راه تقسيم مىخواهيم اجزاء آب را و عناصر اصلى آن را\r\n\r\n","description":"","footnote":"","page_name":" 304 ","page_number":304},
  {"content":"\r\n\r\nبدست آوريم ، با تجزيه و تحليل علمى مىگوييم : آب داراى دو جزء است 1 . اكسيژن 2 . هيدروژن سپس با بررسىهاى علمى به اين نتيجه مىرسيم كه ساير موجودات اعم از ثابت و سيّال به اين دو عنصر تقسيم نمىشوند ؛ پس اين قسمت از عوارض خاصهء آب است و بدين‌وسيله آب تعريف شد و از ساير اشياء ممتاز شد به تمييز عرضى ، يعنى قسمت كردن .\r\nمثال ديگر : فرض كنيد از اهل فنى و از كاغذساز سوال كرده و اجزاء و عناصر كاغذ را به دست آورديم كه فرضا پنبه و آهك باشد و ساير اشياء را كه ملاحظه كرديم ديديم آن‌ها از اين دو عنصر مركب نيستند البتّه پنبه تنها در جامه نيز به كار مىرود ، منتها آهك معنى ندارد و آهك تنها استعمال دارد ، ولى ان موجودى كه در خارج داراى دو عنصر و جزء صناعى باشد تنها ورق است و ليس الّا ، پس مىفهميم كه اين تقسيم از مختصات ورق است و بر غير آن عارض نمىشود فبالقسمة ميزنّا الشيئى عن جميع ماعداه و همچنين در تقسيمات خارجى و تحليلى و منطقى و . . .\r\n\r\n7 - راه تحصيل حدود و رسوم اشياء\r\nآخرين مطلب و اساسىترين بحث در باب قسمت بلكه در باب تعريفات اين مطلب است كه : چگونه بيانديشيم تا مجهولات تصوّرى خود را به معلومات تصوّرى تبديل كنيم ؟ راه كسب معلومات تصوّرى جديد چيست ؟ راه تحصيل و اكتساب حدود و رسوم اشياء كدام است ؟ البتّه نظير اين سوال در رابطه با معلومات تصديقى نيز مطرح است كه چگونه بيانديشيم تا مجهولات تصديقى خود را به معلومات تبديل كنيم و على الدوام بر رأس المال اصلى بيافزاييم ؟\r\nولى جواب به اين سوال در بخش تصديقات و در مباحث برهان خواهد آمد كه طريق اكتساب مجهول تصديقى عبارت است از اقامهء برهان و استدلال ، يعنى صغرى و كبرى چيدن و نتيجه گرفتن كه البتّه هزار و يك شرط دارد و در محل خود بيان خواهد شد ، امّا فعلا ما هستيم و راه‌ورسم تحصيل حدود و رسوم اشياء ، يعنى كسب معلومات تصوّرى و چنان‌كه در آغاز مبحث قسمت بيان شد . حدود و رسوم اشياء از طريق اقامهء برهان قابل اكتساب نيست و اين طريق در ما نحن فيه مبتلا به اشكالات فراوانى است كه در صدر مبحث قسمت اشاره شد و در مباحث برهان خواهد آمد چه اين‌كه راه كسب معلومات تصوّرى استقراء هم نبود ، تعرف الاشياء باضدادها هم نبود ؛ پس اين سوال به\r\n\r\n","description":"","footnote":"","page_name":" 305 ","page_number":305},
  {"content":"\r\n\r\nصورت جدّى مطرح است كه :\r\nكيف نفكر لتحصيل المجهول التصوّرى ؟\r\nدر جواب اين سوال ابتدا مقدّمه‌اى مىآوريم و آن اين‌كه :\r\nمعلومات تصوّرىاى كه هريك از ما انسان‌ها در ذهن داريم دو شعبه دارد :\r\n1 - بديهيات ، يعنى تصوّراتى كه نيازى به فكر و نظر ندارد ، بلكه بدون آن و البتّه با يكى از اسباب توجّه نفس كه در آغاز كتاب بيان شد ، قابل دانسته شدن باشد ؛ مثل مفاهيم بديهى عامه‌اى از قبيل مفهوم وجود - عدم - شىء و امثال اين‌ها .\r\n2 - نظريات ، يعنى معلومات تصوّرىاى كه آگاهى به آن‌ها محتاج به كارگيرى فكر و انديشه است ، يعنى خودبه‌خود و بدون اكتساب و نظر براى آدم دانسته نمىشود . و خلاصه اين‌كه حدّومرز معينى ندارد و از ساير مفاهيم در ذهن ما ممتاز نيست و يك تصوير روشنى از آن بدون فكر و نظر نداريم و از اين‌رو چون خودبه‌خود معلوم نيست ، نياز به معرفى و شناسايى دارد و معرّف يك شىء مجهول يا حدّ است ( تعريف حدّى ) و يا رسم ( تعريف رسمى ) و مىدانيم كه حدود و رسوم اشياء همانند لقمهء آماده‌اى نيست كه به اندازهء دهان هر انسانى باشد و آن را براى انسان آماده كرده باشند و در دهان بگذارند و او ببلعد يا چيزى نيست كه سر راه انسان گذاشته باشند و انسان صبح كه از منزل بيرون مىشود ، مرتّب به جمع‌آورى حدود و رسوم بپردازد كه اگر اين‌چنين بود در حقيقت هيچ مجهول نظرى نداشتيم ، بلكه همه‌چيز بدون نظر و فكر و با يك سلسله عمليات جوارحى نه جوانحى براى آدمى معلوم مىگرديد و ليس كذلك بالضرورة بنابراين سوال اوّل بحث به‌طور جدّى پاسخ مىطلبد كه : طريق اكتساب و تحصيل حدود و رسوم اشياء كدام است ؟ چگونه بيانديشيم كه به معلومات تصوّرى تازه‌ترى راه پيدا كنيم ؟\r\nممكن است بفرماييد : پس اين‌همه مباحث كه تا به حال مطرح شد از قبيل : بيان اقسام معرّف ، بيان اجزاء هركدام از اقسام ( مثلا حدّ تام از جنس قريب و فصل قريب تشكيل شده و . . . ) و بيان شروط پنجگانه تعريف آيا كافى نيست تا شيوهء اكتساب مجهولات تصوّرى را به دست آوريم ؟ در جواب مىگوييم : تمام اين‌ها لازمند ، ولى كافى نيستند ؛ زيرا كه ما فهميديم كه حدّ تام از جنس قريب و فصل قريب تشكيل مىشود و فهميديم كه در مقام تعريف ، اوّل جنس را مىآورند ، سپس فصل را و از اعم\r\n\r\n","description":"","footnote":"","page_name":" 306 ","page_number":306},
  {"content":"\r\n\r\nشروع و به اخص ختم مىكنند ؛ امّا از كجا بفهميم كه مثلا حيوان جنس قريب انسان است ؟ و ناطق فصل قريب ؟ هنوز راه اكتساب حدود و رسوم بيان نشده و مثل كسى كه آن مباحث قبلى را دانسته ، ولى اين مبحث را ندانسته ، مانند كسى است كه پول دارد و معناى نقد را مىداند و اجزاء آن را مىفهمد و دسته‌بندى آن‌ها را مىداند ولى راه تجارت كردن ، خريد و فروش با اين پول‌ها و كسب سود بيش‌تر را نمىداند البتّه چنين كسى سرمايه‌دار نخواهد شد . پس بايد طريق تجارت و دادوستد را هم بداند همين طور مثل آن آدم مثل كسى است كه مريض است و معنى دارو و اجزاء آن را مىداند ، ولى به صرف فهميدن آن‌كه بيمارى او شفا نمىيابد ، بلكه بايد طريق به دست آوردن آن اجزاء و كيفيّت تركيب آن‌ها و نحوهء استفاده از آن‌ها را نيز بداند تا طبق برنامه عمل كرده و داروها را مصرف كند تا بيمارىاش بهبودى يابد . پس نكتهء اساسى كه مع الاسف از ديد كثيرى از منطقيان پنهان مانده ، اين نكته است كه طريق تحصيل حدود و رسوم اشياء كدام است ؟ مبحثى كه صددرصد منطقى است ، اين بحث است .\r\nو به عقيدهء مرحوم مظفّر دو طريقه براى اكتساب حدود و رسوم بيش‌تر وجود ندارد : 1 - طريق تحليل عقلى . 2 - طريق تقسيم ثنائى .\r\n\r\nطريقهء تحليل عقلى\r\nاوّلين و مهم‌ّترين طريق ، براى تحصيل حدود و رسوم اشياء عبارت است از طريق تحليل عقلى كه اجمال آن در رابطه با مراحل فكر بيان شد و تفصيل مطلب از اين قرار است كه : براى رسيدن به حدود و رسوم اشياء و شناخت تمام ذاتيات يك ماهيّت و حداقل تميز يك ماهيّت از ساير ماهيات از طريق تحليل عقلى نياز داريم كه پنج مرحله را بپيماييم و از پنج مرحله عبور كنيم كه از اين مراحل خسه در حقيقت دو مرحلهء اوّلش مقدّماتى و مشترك ميان طريقهء تحليل عقلى و طريقهء قسمت ثنائى است و سه مرحله‌اش مراحل اصلى و اساسى تفكّر و انديشه براى كسب مجهولات است .\r\nامّا مرحلهء اوّل : مواجهه با يك مشكل و مجهول : يعنى اوّلين قدم آن است كه انسان با يك مجهولى برخورد كرده و احساس كند كه واقعا مشكلى دارد و تا آدمى از اين ناحيه غافل باشد و احساس درد نكند و ملتفت نباشد كه مجهولى دارد . هرگز در صدد كسب و تبديل آن به معلوم برنمىآيد ، فرض بفرماييد : شخصى احساس كرده كه از حقيقت و ماهيّت انسان و يا عوارض خاصهء آن بىخبر است و يا متوجّه شده كه\r\n\r\n","description":"","footnote":"","page_name":" 307 ","page_number":307},
  {"content":"\r\n\r\nحقيقت آب و ويژگى منحصربه‌فرد آن برايش ناشناخته است ، پس گام اوّل را پشت سر گذاشته .\r\nو امّا مرحلهء دوم : شناخت نوع مشكل : مىدانيم كه مجهولات ما انواع و اقسام دارند و برخى از آن‌ها از مقولهء جوهرند ، برخى از مقولهء عرض ، خود اعراض انواع و اقسام دارند ، جواهر نيز انواع و اقسام دارند ، بر اين اساس دوّمين قدمى كه برمىداريم بايد در مسير شناخت نوع مجهول باشد كه آيا از انواع جوهر است ؟ يا از انواع عرض ؟\r\nبر فرض كه از اعراض باشد آيا از مقولهء كيفيّات است ؟ يا كميّات ؟ و . . . و بر فرض كه از جواهر باشد آيا از مفارقات و مجرّدات است ؟ يا از ماديّات ؟ بر فرض كه از ماديّات باشد آيا از جمادات است ؟ يا نباتات ؟ يا حيوانات ؟ بر فرض كه از جمادات باشد ، آيا از سوائل است ؟ يا از جامدات و ثوابت ؟ فرض بفرماييد در اين مرحله هم موفّق شد به كشف و شناخت نوع مشكل و مثلا دانست كه انسان نوعى از انواع حيوانات است يا فهميد كه آب نوعى از انواع جسم سائل است و خلاصه اين‌كه موفّق به تحصيل جنس قريب گرديد ( كه اگر جنس قريب را تحصيل كرده باشد از كوتاه‌ترين راه تجزيه و تحليل به مقصود مىرسد و آن اين‌كه تنها كافى است فصل قريب آن ماهيّت يا عرضى خاصه‌اش را تحصيل كند ؛ ولى اگر چنان‌چه جنس متوسط يا جنس عالى مشكل را تحصيل كرده باشد ، بايد مراحل بيش‌ترى را بپيمايد كه بعدا در تنبيه خواهد آمد ) اين دو مرحله در همهء طرق موجود است چه شخص از طريق تحليل عقلى در صدد كشف مجهول باشد و چه از طريق قسمت ثنائيهء و چه ساير طرقى كه مورد قبولش مىباشد .\r\nپس از پشت‌سر گذاردن اين دو مرحلهء مقدّماتى نوبت به سه مرحلهء اصلى تفكّر و انديشه مىرسد كه مرحوم مظفّر از آن‌ها به سه دوره و يا سه حركت ياد كرده :\r\n1 - حركت ذاهبه 2 - حركت دائريه 3 - حركت راجعه .\r\nو مرحوم حاجى سبزوارى هم از آن‌ها تعبير به حركت كرده :\r\n الفكر حركة الى المبادى * و من مبادىّ الى المراد \r\nو بايد بگويم كه اين مراحل مخصوص كشف معلومات تصوّرى نيست ، بلكه در معلومات تصديقى نيز مطلب از همين قرار است كه در آينده خواهد آمد .\r\nحال مرحلهء سوم از مراحل پنج‌گانه و حركت اوّل از حركات سه‌گانهء فكر در طريقهء تحليل عقلى عبارت است از حركت ذاهبة يعنى حركت عقلى از مجهول بسوى معلومات\r\n\r\n","description":"","footnote":"","page_name":" 308 ","page_number":308},
  {"content":"\r\n\r\nكه يك سيروسياحت و سفر عقلى و علمى است كه ره‌آورد اين سفر يك معلوم تصوّرى جديد است و معناى اين حركت اوّليّه در رابطه با طريق تحليل عقلى كه مورد بحث ما است ، عبارت است از اين‌كه تمام آن‌چه بر اين جنس قريب ( كه در مرحلهء دوم به دست آورده ) قابل حمل مىباشند و با مشكل ما از حيث نوع مشترك هستند همه را به دست آوريم ، فرض كنيد تمامى انواع حيوان را كه حيوان بر آن‌ها و آن‌ها بر حيوان حمل مىشوند ، استخراج كنيم ؛ مثلا فرس - بقر - حمار - اسد و انسان و . . . را يا در مثال مصنف ، تمامى انواع جسم سائل را با تحقيق و تتبّع تحصيل كنيم از قبيل مايعات غير از آب ، خون بول - شير - روغن - زيبق و آب و . . . و در اين مرحله هدف تنها استخراج مشاركات در جنس است و كارى به متباينات و جهات ممتازه نداريم .\r\nمرحلهء چهارم از مراحل خمسهء تحليل عقلى و حركت دوم از سه حركت اصلى فكر در اين طريق عبارت است از : حركت دايريه يعنى حركت عقل در ميان معلوماتى كه كسب شده ، براى تحصيل معلومات مناسبه ، اين دوره دشوارترين و پراهمّيّت‌ترين دوره است [ در هر انديشه‌اى چه در باب تصوّرات و چه تصديقات 
  ] كه اگر شخص متفكر و انديشمند از اين دوره موفّق و كامياب درآمد و توانست معلومات مناسبى را جمع‌آورى و دسته‌بندى كند كار تمام است ، يعنى با دستى پر به سراغ مجهول رفته و آن را به معلوم تبديل مىكند ، كه همان حركت راجعة و مرحلهء پنجم نام دارد ، ولى اگر در مرحلهء چهارم ناكام ماند و شكست خورد ، هيچ‌گاه آن مجهول برايش معلوم نخواهد شد و همچنان در ميان معلومات به دور سر خود گشته و به نتيجه‌اى نخواهد رسيد و متحيّر و سرگردان خواهد ماند .\r\nحال حركت دايريه به طريق تحليل عقلى آن است كه پس از تحصيل تمامى انواع جنس قريب ، در مرحلهء سوم ، شروع مىكند به تجزيه و تحليل ذات و ذاتيات هر نوعى تا بتواند ذاتيات و يا عرضيات مختص به آن نوع را كه در نزد او مجهول است ، دسترسى پيدا كند و او را از جميع ماهيات ديگر تميز دهد ، فرض كنيد اگر مجهول ، انسان است .\r\nبايد ذاتى مختص به انسان يا عرضى خاصه او را تحصيل كند و البتّه كار آسانى نيست ، ممكن است به عقيدهء كسى آن ذاتى مختص ، ناطق بودن باشد و به عقيدهء ديگرى مختار بودن و به عقيدهء سومى هردو باهم فصل قريب انسان باشد و فصل انسان هم مثل حيوان مركب باشد ، نه مفرد يا در رابطه با عرضى خاصه ممكن است به عقيدهء فردى عرضى\r\n\r\n","description":"","footnote":"","page_name":" 309 ","page_number":309},
  {"content":"\r\n\r\nخاصهء انسان ضاحك بودن باشد به عقيدهء ديگرى متكلّم بودن و به عقيدهء سومى عالم بودن ، متعجّب بودن ، كاتب بودن و يا همه باهم و از اين‌رو اين مرحله نيازمند دقّت فراوان از سوى شخص متفكّر است تا به درستى ذاتى مختص يا عرضى خاصه انسان را به دست آورد يا اگر مجهول ، آب است بايد انواع سوائل را تجزيه و تحليل كند كه ، مثلا خون از چه عناصرى تشكيل شده ؟ بول از چه عناصرى ؟ شير از چه عناصرى ؟ و همچنين روغن و جيوه و . . . ؟ و آب كه مجهول او است از چه عناصرى تشكيل شده ، ذاتى مختص به آب كدام است ؟ عرضى خاصهء آن كدام است ؟ و البتّه نيازمند فحص و تحقيق وسيع و گسترده‌اى است و نيز محتاج به آزمايش و تجربيات فراوانى است تا خصوصيات ذاتى يا عرضى انسان يا آب را تحصيل كند و بدين‌وسيله ماهيّت موردنظر خويش را از جميع ماهيات ديگر كه با او در جنس قريب مشترك هستند ، تميز دهد مثلا از لحاظ عوارض به اين نتيجه برسد كه انسان تنها حيوانى است كه ضاحك و كاتب و . . .\r\nاست يا آب تنها سائلى است كه نه رنگ دارد نه مزه و نه بو ، يا تنها مايعى است كه قوام همه موجودات زنده به آن است و يا از حيث ذاتيات به اين نتيجه برسد كه انسان تنها حيوانى است كه ناطق هم مىباشد و آب تنها جسم سائلى است كه داراى وزن بوده و بالطبع ثقيل است ( به گفتهء قدما : خاك و آب و هوا و آتش عناصر چهارگانه‌اند و اين عالم سفلى عالم كون و فساد است ؛ يعنى : اجزاء آن غير از حركت مستدير تحوّلات ديگر دارند و پيوسته در تغيير و تبديل‌اند و كاستى و فزونى و زايش و مرگ دارند و حركات آن‌ها هم مستدير نيست ، مستقيم است ؛ يعنى ، آغاز و انجام متمايز دارد . . . آن گاه حركت اجزاء عالم سفلى يا صاعد است يا نازل برحسب طبيعت عناصر آن‌ها ، طبع آتش خفيف است و صاعد ، و طبع خاك ، ثقيل است و نازل ، و آتش گرم است و خاك سرد و اين هردو عنصر خشك‌اند و بين آن‌ها به جانب خاك آب است كه سرد و تر است و به جانب آتش هوا است كه گرم و تر است . . . ) و يا براساس اجزاء طبيعى آب را شناسايى كند كه آب جسم سيّالى است كه مركّب است از هيدروژن و اكسيژن و اين مخصوص آب است و بدين‌وسيله بتواند فصل قريب آن مجهول را و يا عرضى خاصه‌اش را اكتساب كند و به هدف از تعريف دست يابد و البتّه هر متفكّرى در هر عصر و زمانى بايد به اين نكته توجّه داشته باشد كه نمىشود آدمى صددرصد به فكر و انديشهء خود متّكى باشد و از افكار و انديشه‌ها و تجارب و معلومات پيشينيان استفاده نكند كه\r\n\r\n","description":"","footnote":"","page_name":" 310 ","page_number":310},
  {"content":"\r\n\r\nاين اشتباه بزرگى است « من استّبد برأيه هلك » ؛ بلكه حتما بايد از تجربيات و آزمايشاتى كه ديگران در طول تاريخ انجام داده‌اند استفاده كند تا دقيق‌تر بتواند شيئى را بشناسد و معرفى كند و خوشبختانه انسان‌ها از همان آغاز به مقتضاى فطرت اين دسته‌بندىها را داشته‌اند و به مرور زمان معلومات بسيار گرانبهايى نصيب افراد بشر ساخته‌اند تا آن‌كه ما امروز وارث علوم اسلاف و پدران و پيشينيان خود هستيم و قدم‌هاى بسيار بلندى را آنان در ارتباط با شناخت اشياء و تجزيه و تحليل آن‌ها برداشته‌اند و البتّه اين‌چنين نيست كه راه به پايان رسيده باشد و همهء مجهولات به معلوم تبديل شده باشد و ما انسان‌هاى امروزى نقشى نداشته باشيم ، بلكه ما در فراز بسيار حسّاسى از تاريخ قرار داريم از سويى با معلومات هزاران سالهء بشر سروكار داريم و از سوى ديگر ابزار و وسايل آزمايش بسيار مجهّز و نيرومندى را در اختيار داريم كه مىتوانيم با استفاده از آن‌ها در راه تعديل تقسيم‌بندىهاى قبلى قدم برداشته و اين ثروت بزرگ علمى را از حشو و زوائد پيراسته سازيم و نواقص تقسيم‌بندىهاى آنان را رفع كنيم و آن دسته از حقايقى را كه قديميان موفّق به كشف آن نشدند با علم و انديشه كشف كنيم كه قرآن و اسلام ما را به شناخت جميع آن‌چه كه در آسمان‌ها و زمين است ، دعوت مىكند  قُلِ انْظُرُوا ما ذا فِي السَّماواتِ وَ الْأَرْضِ  و دانشمندان نامى عالم و آن‌ها كه جهان دانش به وجود آن‌ها مفتخر است ، خود به عجز و ناتوانى و محدوديّت انديشه و دانش خويش معترفند و معلومات را بسان قطره‌اى در مقابل درياها و اقيانوس‌هاى بيكرانه مىدانند و بالجمله معلومات بشر در طول تاريخ مكمّل يكديگر است و هر دانشمندى كه آمده ، قسمتى از ساختمان رفيع سربه‌فلك كشيدهء علم را تعمير و مرمّت و تكميل كرده است و همه‌چيز را همه كس دانند و همه كس هنوز از مادر نزاده‌اند .\r\nآن‌گاه اگر در اين مرحلهء چهارم كامياب شديم ، به راحتى حركت راجعه و برگشت از سفر را به انجام رسانيده و از معلومات به مجهول پى مىبريم و اگر توانستيم مجهول را به جنس قريب و فصل قريب تجزيه و تحليل كنيم البتّه به حدّ تام آن رسيده‌ايم و اگر به جنس قريب و عرضى خاصه تحليل كرديم ، تنها به رسم تام آن دست يافته‌ايم و ليس الّا و اين است معناى تجزيه و تحليل عقلى كه به اعتبار متشاركات و متباينات حاصل مىشود ، يعنى اوّل متشاركات و ما به الاشتراك مجهول را با ساير انواع تحصيل كردن و سپس متباينات مجهول را از ساير انواع به دست آوردن كه اگر جنس و فصل قريب به\r\n\r\n","description":"","footnote":"","page_name":" 311 ","page_number":311},
  {"content":"\r\n\r\nدست آمد ، حدّ تام و اگر جنس و عرضى خاصه به دست آمد ، رسم تام خواهد بود .\r\nقوله : تنبيه :\r\nگاهى در مرحلهء دوم كه مرحلهء شناخت نوع مشكل باشد ، انسان مستقيما جنس قريب را شناخته ، البتّه نيازى به بررسى اجناس متوسطه و عاليهء اين مجهول ندارد و تنها انواع جنس قريب را تجزيه و تحليل مىكند و نتيجهء نهايى را مىگيرد ، امّا گاهى تنها جنس عالى را شناخته ، يعنى مىداند كه مشكل او ( مثلا انسان يا آب ) در تحت جوهر داخل است و از مقولهء وجودات جوهرى است نه عرضى امّا اجناس متوسطه و جنس سافل براى او ناشناخته است ، در اين‌جا براى اين‌كه يك شناخت كامل از اين مجهول نصيب انسان شود و آن مجهول را به نحو حدّ تام يا رسم تام شناسايى كند ، همين سه حركت و سه مرحلهء فكر را چند بار بايد تكرار كند ، يعنى در قدم اوّل بايد انواعى را كه در جوهر بودن و جنس عالى بودن با يكديگر متشارك هستند به دست آورده و ذاتى يا عرضى مختص هركدام را شناسايى كند تا بفهمد كه انسان مثلا داخل در كدام نوع از انواع جوهر است ؟ آيا از مفارقات و مجرّدات است ؟ يا از مادّيات است ؟ پس از اين كه با تجزيه و تحليل دانستيم كه انسان جوهرى است ، مادّى و ذات الابعاد الثلاث ، يعنى اين‌كه جسمانى است در قدم دوم باز جسم بودن را كه جنس متوسط انسان مىناميم ، بايد تجزيه و تحليل كنيم و وقتى بررسى مىكنيم مىبينيم :\r\nجسم نيز انواعى دارد از جمادات - نباتات و حيوانات و هركدام ويژگىهايى دارند و وقتى دقّت مىكنيم مىبينيم ، انسان از نوع حيوانات است . چون داراى احساس و ادراك و حركت ارادى است و بدين‌وسيله جنس قريب انسان را به دست آورده‌ايم آن گاه در مرحلهء سوم مىپردازيم به تحصيل انواع گوناگون حيوان و تجزيه و تحليل هر كدام تا بدين‌وسيله فصل مميّز يا عرضى خاصه مميّز انسان را از بقيهء حيوانات به دست آوريم كه مثلا حيوان ناطق يا ضاحك است و نيز ماء را از ساير سوائل تميز دهيم و بگوييم : « الماء جوهر ذو ابعاد سائل قوام كل شيئى حى » ، و مىتوانيم به جاى اين تفصيل به اجمال قناعت كرده و جنس قريب را كه حاوى ههء اجناس بعيد است ذكر نماييم و در حقيقت اين طريق تحليل مفصل و مطول ، مشتمل بر سه تحليل جداگانه بود كه در هر مرحله‌اى آن مراحل خمسهء فكر اعمال شد و گاهى اگر اجناس يك ماهيّت بيش‌تر باشد تا ده تحليل هم نيازمند ، خواهيم بود .\r\n\r\n","description":"","footnote":"","page_name":" 312 ","page_number":312},
  {"content":"\r\n\r\nقوله : و لكن :\r\nخوشبختانه ما امروز نياز چندانى به تحصيل تمامى ذاتيات مشتركه و اجناس و فصول بعيده و متوسطه و قريبه نداريم بلكه كافى است كه فصل قريب يا عرض خاصه را تحصيل كنيم و دليل اين مطلب دو امر است :\r\n1 . بيش‌تر كارها را قدما انجام داده‌اند و ما امروز وارث دانش ارزشمند آنان مىباشيم و از اين‌رو در غالب اوقات به بيش از يك مرحله تجزيه و تحليل [ كه همان تحليل جنس قريب و نوع مشكل باشد 
  ] نداريم و با يك تحليل مىتوانيم نتيجهء نهايى را بگيريم .\r\n2 . بر فرض نياز تحليل‌هاى رنگارنگ در صورتى است كه ما بخواهيم به تمام ذاتيات مشترك و مختص يك شىء دست يابيم و آن را به نحو حدّ تام يا رسم تام معرفى كنيم ؛ امّا تعريف كه منحصر به آن دو نيست ، بلكه مىتوانيم به دنبال شناخت اين كه مشكل ما داخل در جوهر يا جسم مطلق است . مستقيما به سراغ فصل يا عرضى خاصه رفته و آن‌ها را تحصيل مىكنيم و بدين‌وسيله غرض ثانى كه تميز يك ماهيّت از ساير ماهيات باشد ، حاصل مىشود اگرچه غرض اوّلى و اصلى تعريف كه رسيدن به كنه ذات اشياء است حاصل نشود .\r\n\r\nطريق قسمت منطقى ثنائى\r\nدومين طريق براى تحصيل حدود و رسوم اشياء عبارت است از طريق تقسيم‌بندى ثنائى كه امرش داير بين نفى و اثبات بود و تقسيم حاصر بود و آن اين‌كه : در اين طريق نيز بايد دو مرحلهء مقدّماتى طريق قبل ( تحليل عقلى ) را پشت‌سر گذاشت و هر دو طريق تا اين‌جا مشترك هستند . يعنى در مرحلهء اوّل بايد احساس يك مجهول در ما پيدا بشود و با مجهولى دست به گريبان شويم تا به دنبال تحصيل آن برآييم ( تا خطر انسان را تهديد نكند در صدد تهيّهء ابزار و وسايل دفاعى برنمىآيد ) و در مرحلهء دوم نوع مشكل را بشناسيم كه آيا از انواع اعراض است ؟ يا از انواع جوهر ، آيا از انواع مفارقات است ؟ يا از مادّيات ؟ آيا از انواع جمادات است ؟ يا نباتات ؟ يا حيوانات ؟ و . . .\r\nاز اين دو مرحله كه عبور كرديم در سه حركت اصلى فكر اين دو طريق فرق دارند و آن اين‌كه در طريق تحليل عقلى ابتدا همهء متشاركات در جنس و به عبارت ديگر همهء انواعى را كه با اين مجهول در جنس قريب شريك بودند ، استخراج مىكرديم و سپس به\r\n\r\n","description":"","footnote":"","page_name":" 313 ","page_number":313},
  {"content":"\r\n\r\nتجزيه و تحليل و تميز يكايك اين انواع از يكديگر مىپرداختيم تا ذاتى يا عرضى مختص به مجهولمان را دريابيم و با دستى پر و سوغاتى خوش به سمت مطلوب حركت كنيم ؛ ولى در طريق قسمت ثنائى پس از طى دو مرحلهء مقدّماتى مستقيما به سراغ جنس رفته و آن را تقسيم مىكنيم ، به اين شكل كه وقتى فهميديم مجهول ما انسان است و انسان نوعى حيوان است مىگوييم : « الحيوان امّا ناطق و امّا غير ناطق » ( حركت اوّل فكر يا حركت ذاهبه ) سپس با دقّت تمام ملاحظه مىكنيم كه آيا نطق در انسان هست يا نه ( حركت دوم يا دايريه ) اگر دانستيم كه ناطق بودن در انسان وجود دارد ، بدين‌وسيله انسان را شناخته‌ايم كه او حيوانى ناطق است و اگر به اين نتيجه رسيديم كه ناطق نيست باز بايد غير ناطق را به فصول حيوانات تقسيم كنيم تا بالاخره به فصل واقعى يا عرضى خاصهء انسان نايل شويم و از آن مجهول را دريابيم ( حركت سوم يا راجعه )\r\nالبتّه اگر در مقام شناخت نوع مشكل ، جنس قريب آن را تحصيل كرده باشيم ، كار آسان است و مستقيما با يك تقسيم‌بندى در ناحيهء فصول يا چندين تقسيم‌بندى فصل مجهول را استخراج مىكنيم . ولى اگر تنها جنس عالى را شناخته باشيم كه مثلا انسان جوهر است ، بايد تقسيمات متعدّد انجام دهيم تا بالاخره به انواع مشتركه در جنس قريب برسيم ؛ مثلا وقتى دانستيم كه انسان جوهر است مىگوييم : « الجوهر امّا مفارق و امّا مادّى » ، پس از بررسى به اين نتيجه مىرسيم كه انسان جوهر جسمانى است ، دوباره مىگوييم : « الجسم امّا ذو نفس نامية ام لا » پس از تحقيق اگر معلوم شد كه انسان داراى چنين نفسى است براى بار سوم جسم نامى را تقسيم مىكنيم به اين‌كه يا حسّاس و متحرّك بالاراده است يا نه اگر پس از دقّت دانستيم كه انسان حسّاس و متحرّك بالاراده است ، دوباره مىگوييم : « و كل حسّاس امّا ناطق اولا » و با دقّت فهميديم كه انسان ناطق است ، بدين‌وسيله تمامى فصول بعيد و قريب و اجناس عاليه و متوسطه و سافلهء مجهول را به دست آورده و يك شناخت كافى از آن پيدا كرده‌ايم و مثال آن را سابقا در رابطه با قسمت ثنائى طى يك صفحه تبيين كرديم و البتّه اگر بخواهيم به حدّ ناقص يا رسم ناقص اكتفا كنيم باز مطلب از همان قرار است كه در طريق تحليل ذكر شد كه مستقيما از جنس عالى به سراغ فصل قريب يا عرضى خاصه رفته و مجهول خويش را به معلوم تبديل مىكنيم .\r\n\r\n","description":"","footnote":"","page_name":" 314 ","page_number":314},
  {"content":"\r\n\r\n\r\nتمرينات مبحث تعريف و قسمت\r\nدر اين بخش به حلّ تمرين‌هاى مبحث معرّف و قسمت مىپردازيم :\r\nجواب تمرين 1\r\nالف : پرنده حيوانى تخ‌ذار است .\r\nاين تعريف خطا است ، زيرا كه شرط اوّل از شروط تعريف را ندارد و آن اين‌كه معرّف با معرّف متساويان نيستند ، بلكه عامين من‌وجه هستند :\r\nبعض الطائر حيوان يبيض ( مانند كبوتر ، كبك - گنجشك و . . . ) .\r\nبعض الطائر ليس به حيوان يبيض ( مانند خفاش كه طائر ولود ) .\r\nبعض الحيوان البائض ليس بطائر ( مانند ماهيان دريا ) .\r\nب : انسان حيوانى بشرى است .\r\nاين تعريف نيز خطا است ، زيرا يكى از شروط تعريف آن بود كه معرّف عين معرّف نباشد و گرنه يلزم نتيجة الدور و در اين تعريف معرّف عين معرّف است و خطا است كما مرّ تفصيلا .\r\nج : دانش نورى است كه در دل افكنده مىشود ، ( اقتباس از حديث شريف ليس العلم بكثرة التعلم بل هو نور يقذفه اللّه فى قلب من يشاء . . . ) به نظر حقير اين نيز تعريف به اعم است و شايد بتوان گفت عموم و خصوص من‌وجه است ؛ زيرا كه :\r\nبعض العلم نور يقذف فى القلب ( علم انبيا - ائمه - اوليا - عالمان با عمل ) .\r\nبعض العلم ليس نورا . . . ( علمى كه حجاب است . . . ) .\r\nبعض النور . . . ليس علما ( مثل تقوا كه نورانيت دل است و علم مصطلح هم نيست پس معرّف با معرّف عامين من‌وجه هستند .\r\nد : قدّام و پيش‌روى آن است كه پشت‌سر او چيزى باشد .\r\nاين تعريف نيز خطا است ، زيرا كه هريك از قدّام و خلف متضايفان هستند و المتضايفان يتعقلان معا و حال آن‌كه تعقّل معرّف بايد پيش از تعقّل معرّف باشد ؛ چون او علّت اين است و علّت سابق است و در متضائفان اين‌چنين نيست ، بلكه متساويان و در عرض هم هستند ، ضمن اين‌كه هيچ كدام اظهر و اجلى از ديگرى نيست تا معرّف او باشد و ترجيح بلامرجح هم صحيح نيست و چنين تعريفى را نتيجهء الدور گوييم نه دور مصطلح چنان‌كه در جواب تمرين پنجم واضح‌تر خواهد شد .\r\n\r\n","description":"","footnote":"","page_name":" 315 ","page_number":315},
  {"content":"\r\n\r\nه : مربع شكلى است چهار ضلعى ، داراى چهار زاويهء قائمه ، يعنى 90 درجه اين تعريف نيز خطا است ، زيرا كه معرّف اعم از معرّف است و بر شكل مستطيل هم صادق است و اگر بخواهيم منحصر به مربع شود بايد كلمهء متساوى الاضلاع را هم بيافزاييم و بگوييم : شكل رباعى - قائم الزوايا ، متساوى الاضلاع .\r\nو : شير مادّه‌اى سائله ( جاريه ) و تغذيه كننده است .\r\nاين تعريف نيز خطا است از آن جهت كه تعريف به اعم است و مواد زيادى است كه سائله و مغذّى هستند ، مانند دبس ، يعنى شيرهء انگور و . . .\r\nز : عدد كثرتى گرد آمده از آحاد است .\r\nاين تعريف نيز خطا است نه از اين جهت كه دورى است ، چون دور مصطلح نيست و حداكثر نتيجهء الدور است ، بلكه از اين جهت كه به گفتهء ابن سينا در اشارات جلد اوّل ص 108 :\r\nقد يسهو المعرفون فيكررون الشيئى فى الحدّ حيث لا حاجة اليه و لا ضرورة اعنى الضرورة التى تتفق فى تحديد المركبات و الاضافيات على ما تعلم فى غير هذا الموضوع ، و مثال هذا الخطاء قولهم : ان العدد كثرة مجتمعة من آحاد ، و المجتمعة من الآحاد هى الكثرة بعينها .\r\nپس تكرار زائد لازم آمده و تعريف خطا دارد .\r\nج : آب جارى شونده‌اى سودمند است . اين تعريف نيز خطا است ، زيرا كه معرّف اعمّ از معرّف است و خون نيز سائل مفيد است ، مايعات ديگر نيز همچنين و تعريف به اعمّ صحيح نيست ، چون محصّل غرض از تعريف كه همانا شناسايى و تميز ماهيّتى از جميع ماهيات باشد نيست .\r\nط : ستاره ، جرمى آسمانى است كه منير است .\r\nبه نظر حقير اين تعريف جامع است و بر تمامى كواكب اطلاق مىگردد ، چه آنان كه بالذّات منير هستند كالشمس چه آن‌ها كه بالعرض كالقمر و . . .\r\nى : وجود ثابت و عينى است .\r\nاز آن جهت اين تعريف نيز خطا است كه اوّلا : تعريف لفظى است نه ماهوى چون مفهوم وجود از ابدهء بديهيات است و قابل تعريف نيست و ثانيا بر فرض كه ماهوى باشد تعريف به اخفى است ، چون مفهوم معرّف در ذهن ما واضح‌تر است تا مفهوم معرّف و\r\n\r\n","description":"","footnote":"","page_name":" 316 ","page_number":316},
  {"content":"\r\n\r\nهو خطأ .\r\nجواب تمرين 2\r\nاگر مراد از علم كه معرّف است اعم از حصولى و حضورى باشد ، اين تعريف خطا است ، چون تعريف به اخص است نه به مساوى ، ولى اگر مراد از علم ، خصوص علم حصولى باشد اين تعريف صحيح است ، منتها مشتمل بر جنس نيست ، بلكه خصوص فصل قريب و يا عرضى خاصهء آن ذكر شده .\r\nو امّا تعريف مركّب : اين تعريف رسم تام است ، چون كلمهء ما به منزلهء جنس است ، ( يعنى لفظى كه ) و كلمهء « ما دل جزء لفظه على جزء معناه » به منزلهء جنس قريب است و كلمهء « حين هو جزء » عرضى خاصهء مركّب است و تعريفى كه مشتمل بر جنس قريب و عرضى خاصه باشد ، رسم تام نام دارد .\r\nجواب تمرين 3\r\nامّا قول مفرد : بايد ديد مراد از كلمه چيست ؟ دو احتمال دارد :\r\n1 . مراد كلمه به اصطلاح نحوى باشد كه مقسم اسم و فعل و حرف است .\r\n2 . مراد كلمهء به اصطلاح منطقى باشد كه قسمى از اقسام لفظ مفرد است .\r\nو نيز بايد ديد مراد از قول چيست ؟ باز دو احتمال دارد :\r\n1 . قول به اصطلاح نحوى به لفظ گويند ، چه براى معنايى وضع شده باشد يا نه .\r\n2 . قول به اصطلاح منطقى به لفظى گويند كه داراى معنا باشد آن‌گاه به گفتهء بيش‌تر منطقيان از شرح حكمة الاشراق و شرح شمسيه و حاشيهء مولى عداللّه و اساس الاقتباس خواجه طوسى ، قول به خصوص مركّب گفته مىشود در اصطلاح منطق ولى به گفتهء استاد مطهرى در بخش منطق از آشنايى با علوم اسلامى ص 47 قول به معناى لفظ معنى دار است چه مفرد و چه مركّب .\r\nحال اگر مراد از كلمه ، كلمهء نحوى و مراد از قول هم لفظ باشد ، تعريف به اعم است و خطا است ، چون كلمهء نحوى لفظ مفردى است كه داراى معنا باشد و عرضى خاصهء كلمه در مقابل لفظ مهمل در تعريف نيامده و اگر مراد از كلمه ، نحوى و مراد از قول مركّب باشد كه تناقض‌گويى است ، زيرا گفته‌ايم : كلمه مركبى است مفرد و اين يك بام و دو هوا است و اگر مراد كلمهء منطقى ، يعنى فعل باشد و مراد از قول لفظ باشد باز تعريف به اعم است . چون فعل لفظ مفردى است كه به هيئت دال بر زمان و به مادّهء دال\r\n\r\n","description":"","footnote":"","page_name":" 317 ","page_number":317},
  {"content":"\r\n\r\nبر معناى اسمى باشد و اگر مراد مركّب باشد باز تناقض‌گويى است و به هرحال صحيح نيست .\r\nامّا در تعريف خبر كه گفته‌اند : « قول يحتمل الصدق و الكذب » كلمهء قول به اصطلاح منطقى ، يعنى مركّب ، پس جنس متوسط است و جنس عالى آن ، لفظ است آن گاه مركّب خود ، تام دارد و ناقص و مركّب تام هم خبرى دارد و انشايى و خبر يا قضيهء خصوص مركّب تام خيرى است كه يحتمل الصدق و الكذب ، « مركب تام خبرى » جنس قريب و « يحتمل الصدق و الكذب » عرضى خاصه است . آن‌گاه به عقيدهء مصنف تعريف به جنس ( قريب يا متوسط يا بعيد ) و عرضى خاصه رسم تام است ، ولى عند المشهور رسم ناقص مىباشد .\r\nجواب تمرين 4 - از چهار تعريف مذكور بهترينش تعريف دومى است ، يعنى تعريف ب : « لفظ موضوع مفرد » و باقى تعاريف عموما مبتلا به اشكال است ، امّا اوّلى « لفظ وضع لمعنى مفرد » اشكالش اين است كه هميشه معناى كلمهء مفرد نيست ، بلكه گاهى مركّب و داراى اجزاء است ، مثل هيكل زيد . و امّا سومى : تعريف به اعم است و امّا چهارمى هم تعريف به عرضى عام است .\r\nجواب تمرين 5 - فساد تعريف از آن جهت است كه احد المتصايفين به ديگرى تعريف شده و اين تعريف از نظر مفهوم بالمساوى است و ضمنا تعريف به چيزى است كه يتعقلان معا . . . كه در رابطه با قدّام و خلف ذكر شد . و امّا دورى نيست ، چون دور مصطلح توقّف دو چيز بر يكديگر است و اين‌جا اگر بگوييم : « الاب من له ابن و الابن من له اب » البتّه دور مىشود . ولى يك تعريف بيش‌تر نيست از اين‌رو دور مصطلح نگويند امّا نتيجة الدور حاكم است كما مرّ فى شروط التعريف .\r\nجواب تمرين 6 . اين‌گونه تعاريف ، تعريفات لفظى هستند نه ماهوى و در تعريفات لفظى اشكال به جامع و مانع بودن وارد نيست .\r\nجواب تمرين 7 . ( مراد از صفة در جايى است كه فصل مفرد باشد مثل ناطق و مراد از مجموعهء صفات در مورد فصل مركّب است ، مثل حسّاس متحرّك بالارادة ) اشكال اصلى تعريف آن است كه اول اين‌كه قيد ذاتى يا جزء مختص در آن نيامده و دوم اين كه معرّف اعمّ از معرّف است زيرا كه با عرضى خاصهء مفرده و مركبه نيز سازگار است .\r\nجواب تمرين 8 . جواب اشكال اين است كه : حملى كه منظور ارسطو است در\r\n\r\n","description":"","footnote":"","page_name":" 318 ","page_number":318},
  {"content":"\r\n\r\nباب كلّيّات خمس ، خصوص حمل شايع صناعى است و حملى كه در مثال معترض يعنى « الانسان بشر يا البشر انسان » آمده از نوع حمل اولى ذاتى است كه از محل بحث خارج است .\r\nجواب تمرين 9 . در تعريف متقابلان علاوه بر دو قيد « فى محل واحد و فى آن واحد » قيد ثالثى هم بود كه : « من جهة واحده » باشد تا متضايفان را نيز شامل شود ، زيرا در آن‌جا اجتماع اب و ابن در شخص واحد و در آن واحد ممكن است امّا من جهة واحدة ممكن نيست كما مرّ تفصيلا فى بابه .\r\nجواب تمرين 10 . امّا كلمة ( به اصطلاح منطقى كه فعل باشد ) مجهول كلمه است و نوع آن اين است كه از انواع لفظ مفرد مىباشد ، پس مفرد جنس قريب كلمه است و اين جنس سه نوع دارد كه اوّل آن‌ها را به دست مىآوريم : 1 . اسم 2 . كلمه 3 . ادات سپس ويژگىهاى هركدام از انواع را از نحو تحصيل مىكنيم و بدين‌وسيله ويژگىهاى منحصر به فعل به دست مىآيد كه : « الفعل لفظ مفرد يدل بمادته على كذا و بهيئته على احد الازمنة الثلاثة » .\r\nامّا مفرد : ( به اصطلاح منطقيان كه همان كلمهء نحوى باشد ) مجهول خود مفرد است و جنس قريب آن لفظ موضوع است ، اين لفظ دو نوع دارد : 1 . مفرد 2 . مركّب ، براى شناخت ذاتيات هركدام نياز به تجزيه و تحليل آن دو داريم كه لفظ مركب آن است كه جزء لفظ بر جزء معنا دلالت كند . و لفظ مفرد چنين نيست .\r\nو امّا مثلث : جنس قريب آن شكل است كه همهء اشكال را مىگيرد و پس از تحليل به اين نتيجه مىرسيم كه تنها شكلى كه داراى سه ضلع است مثلث مىباشد از اين‌رو مىگوييم : المثلث شكل ذى الزوايا الثلاث . و امّا مربع : باز شكل را جنس قرار داده و انواع آن را از مربع - مستطيل - لوزى - ذوذنقه به دست مىآوريم ، سپس با تحليل ، ويژگى منحصربه‌فرد مربع را تحصيل مىكنيم كه شكلى است رباعى قائم الزوايا - متساوى الاضلاع .\r\nجواب تمرين 11 - مكرّر گفته شد كه كلّى در مقايسه با افراد يا ذاتى آن‌ها است و يا عرضى ، ذاتى يا تمام ذات است كه نوع باشد و يا جزء ذات ، آن هم يا جزء مختص است كه فصل باشد . . .\r\nجواب تمرين 12\r\n\r\n","description":"","footnote":"","page_name":" 319 ","page_number":319},
  {"content":"\r\n\r\nالف : تقسيم فصول سال به چهار فصل بهار و تابستان و پاييز و زمستان يك تقسيم تفصيلى استقرائى و اعتبارى است و گرنه عقلا مىتوان يك سال را به دو فصل يا شش فصل نيز قسمت كرد پس امكان قسم ديگر وجود دارد .\r\nب : تقسيم يك شبانه‌روز به طلوع فجر ( اوّل اذان صبح و سپيده ) و صبح و مقارن زوال و ظهر و عصر و دم غروب و شب و نيمهء شب و . . . نيز تقسيمى استقرائى است و گرنه عقلا امكان انقسام به بيش از اين‌ها است و براى هر ساعت مىتوان قسمى و اسمى فرض نمود .\r\nج : تقسيم فعل به ماضى و مضارع و امر ، عقلى است ، زيرا كه فعل يا دالّ بر اخبار است يا انشاء و شقّ ثالث ندارد و دالّ بر اخبار هم يا اخبار از زمان ماضى است و يا از حال و آينده و شقّ ثالث ندارد .\r\nد : تقسيم اسم به معرفه و نكره نيز عقلى است زيرا كه يا اسم نشانه‌هاى معرفه بودن را دارد پس معرفه است و يا ندارد پس نكره است و شق ثالث ممكن نيست .\r\nه : تقسيم اسم به مرفوع و منصوب و مجرور استقرائى است ، زيرا عقلا امكان قسم چهار نيز وجود دارد كه حالت جزم باشد .\r\nو : تقسيم حكم شرعى به پنج قسم معروف آن يعنى ، وجوب - حرمت - استحباب ، كراهت و اباحه يك تقسيم عقلى است و شقّ سادس ندارد ؛ زيرا كه فعل اختيارى مكلّف يا اين است كه نه داراى رجحان فعل و نه رجحان ترك است ، پس اباحه نام دارد و يا اين است كه فقط داراى رجحان فعل است آن هم همراه با منع از ترك ، نامش وجوب است يا همراه با جواز ترك ، نامش استحباب است و يا تنها داراى رجحان ترك است يا با منع از فعل كه نامش حرمت است و يا همراه با جواز فعل كه نامش كراهت است .\r\nز : تقسيم صوم به واجب و مستحب و حرام و مكروه كه در كتب فقهيه از جمله در شرح لمعه آمده ، از قبيل تقسيم استقرائى است ؛ زيرا عقلا امكان شقّ خامس يعنى اباحهء وجود دارد [ و اصولا نسبت به هر فعل اختيارى ما عقلا چنين امكانى هست 
  ] ولى خارجا و شرعا بيش از چهار قسم واقع نشده .\r\nج : تقسيم نماز به دو ركعتى و سه ركعتى و چهار ركعتى از قبيل تقسيم استقرائى است نه حصر عقلى ، زيرا عقلا امكان نماز يك ركعتى وجود دارد ( شرعا هم واقع شده\r\n\r\n","description":"","footnote":"","page_name":" 320 ","page_number":320},
  {"content":"\r\n\r\nمثل وتر ) و امكان نماز بيش از چهار ركعتى هم وجود دارد منتها شرعا واقع نشده .\r\nط : تقسيم حج به سه قسم تمتّع و افراد و قران از نوع استقرائى است ، چون عقلا امكان قسم چهارم مىرود ، ولى شرعا اعتبار نشده .\r\nى : تقسيم خط به مستقيم و منحنى و منكسر عقلى است ، زيرا خط يا منحنى است يا غير منحنى ، و غير منحنى يا زوايه‌دار است يا غير زاويه‌دار .\r\nخط منحنى : انحنا در لغت به معناى خميده و كج است و در اصطلاح خطى است كه نه راست ( مستقيم ) باشد و نه شكسته ( منكسر ) .\r\nخط مستقيم : مستقيم در لغت به معناى راست بودن و در اصطلاح خط مستقيم عبارت است از اقصر فاصله ميان دو نقطه .\r\nخط منكسر : منكسر در لغت به معناى شكسته و در اصطلاح عبارت است از خطى مركّب از چند خط مستقيم كه در ملتقاى هر دو خط از آن‌ها زاويه‌اى تشكيل مىشود .\r\n\r\n","description":"","footnote":"","page_name":" 321 ","page_number":321},
  {"content":"\r\n\r\n\r\nباب چهارم : قضايا و احكام آن\r\nكتاب شريف المنطق مشتمل بر سه جزء و داراى شش باب است . جزء اوّل كتاب داراى سه باب بود كه تفصيلا بيان شد و دانستيم كه باب اوّل ( يعنى مباحث الفاظ ) در حقيقت مقدّمه‌اى بر كل مباحث منطق است و باب ثانى ( يعنى مباحث كلى و جزئى مقدّمه‌اى است براى مباحث معرف ( يا قول شارح يا تصورات موصله ) و امّا باب سوّم ( يعنى مبحث معرف و قسمت ) در حقيقت ، مبحث اصلى باب تصورات را تشكيل مىداد و امّا جزء ثانى كتاب ، پيرامون تصديقات است و آن در دو باب چهارم و پنجم مطرح مىشود :\r\nباب چهارم : مبحث قضايا و احكام آن .\r\nباب پنجم : مباحث حجت و اقسام و شروط و احكام آن ( يا مباحث استدلال ) .\r\nمبحث اصلى در بخش تصديقات همان مبحث حجت است و مباحث قضايا مقدّمه‌اى براى آن است . سرّ مطلب آن است كه هر حجت و استدلالى حداقل از دو قضيه ( صغرى و كبرى ) تشكيل مىشود و اين دو قضيه ، اجزاء و مبادى تصديقيهء هر استدلال‌اند ؛ . بنابراين لازم است نخست با مباحث قضايا و اقسام و احكام آن به تفصيل آشنا شويم تا بتوانيم از مباحث حجت نتيجهء مطلوب را بدست آوريم .\r\nاينك به شرح باب چهارم كه مبحث قضايا و احكام آن‌ها را تشكيل مىدهد مىپردازيم . در اين باب دو فصل اساسى مطرح است :\r\nفصل اوّل : تعريف قضيه و تقسيمات آن .\r\nفصل دوّم : احكام قضيه يا بيان نسبت ميان قضايا .\r\n\r\n","description":"","footnote":"","page_name":" 322 ","page_number":322},
  {"content":"\r\n\r\n\r\nفصل نخست : قضايا\r\nفصل اوّل پيرامون دو مطلب است :\r\nالف : تعريف قضيه و بيان معناى لغوى و اصلاحى آن .\r\nب : تقسيمات قضيه از جهات گوناگون .\r\n\r\nمطلب الف : تعريف قضيه\r\n« قضيه » در لغت عرب معنائى و در اصطلاح منطق تعريفى دارد .\r\nقضيه در لغت اسم مصدر يا مصدر جعلى قضايا است . و قضاء به معناى حكومت و حكم است . بنابراين قضيه به معناى حكم است ؛ زيرا در قضاياى منطقى ، شخص حكم مىكند به ثبوت محمولى براى موضوعى . يا سلب محمولى از موضوعى ، كه بدين مناسبت به او قضيه گفته مىشود .\r\nاين تعريف قضيه به حسب لغت بود امّا در اصطلاح منطق ، مشهور مناطقه گفته‌اند :\r\n« الخبر او القضيه قول يحتمل الصدق او الكذب » .\r\nمرحوم مظفر بر خلاف مشهور مىفرمايد : « الخبر . . . او القضية : المركب التام الذى يصح ان نصفه بالصدق او الكذب » ؛ يعنى : خبر يا قضيه عبارتست از آن مركب تامى كه قابل اتصاف به صدق يا كذب باشد ؛ يعنى در حقيقت هر خبرى يا صدق است اگر مطابق با واقع باشد و يا كذب است اگر مخالف با واقع باشد مثل اين خبر كه : حسن آمد . حال سئوال اينست كه اين تعريف از كدام نوع تعريفات است ؟ آيا حد تام است يا رسم تام ؟\r\nمصنّف مىفرمايد : رسم تام است ؛ زيرا رسم تام آن تعريفى است كه مشتمل بر جنس قريب و عرضى خاصه باشد و اين تعريف نيز چنين است ؛ براى اينكه « المركب التام » در تعريف ، جنس قريب است زيرا لفظ : يا موضوع است و يا مهمل ؛ و لفظ موضوع : يا مفرد است و يا مركب ؛ و لفظ موضوع مركب : يا ناقص است و يا تام ؛ و مركب تام : يا انشائى است و يا خبرى ؛ حال وقتى كه خبر ( كه همان قضيه باشد ) داخل در مركب تام باشد « المركب التام » جنس قريب محسوب مىشود .\r\nو امّا جملهء « الذى يصح ان نصفه بالصدق و الكذب » در تعريف ، عرضى خاصه است ؛ چون « قابليت اتصاف به صدق و كذب » تنها بر خبر ( مركب تام خبرى ) عارض مىشود و بر مركبات تامهء انشائيه عارض نمىشود . به اين بيان كه گاهى وراء كلامى كه از\r\n\r\n","description":"","footnote":"","page_name":" 323 ","page_number":323},
  {"content":"\r\n\r\nمتكلم صادر مىشود يك واقع و نفس الامرى هست تا اين كلام را با او بسنجيم ( كه اگر مطابق بود صادق باشد و الا كاذب باشد ) و گاهى براى آن كلام واقع و نفس الامرى نيست ؛ بلكه هرچه هست همين كلام است و با گفتن اين كلام ايجاد معنى مىشود ؛ نام قسم اوّل خبر است و قسم دوّم را انشاء گويند ؛ و قابليت اتصاف به صدق و كذب ، از عوارض خبر است نه انشاء ؛ بنابراين‌چنين تعريفى ، رسم تامّ خواهد بود .\r\nمرحوم مظفّر بعد از بيان تعريف مذكور مىفرمايد : به منظور هرچه دقيقتر و كاملتر بودن تعريف كلمهء « لذاته » را اضافه مىكنيم و مىگوييم : « القضية : المركب التام الذى يصح ان نصفه بالصدق او الكذب لذاته » . كما اينكه سزاوار است در تعريف انشاء نيز كلمهء « لذاته » افزوده و آن را اينطور تعريف كنيم كه « الانشاء : المركب التام الذى لا يصح ان نصفه بالصدق او الكذب لذاته » .\r\nدر اينجا نسبت به دو قيد اضافه دو سؤال پيش مىآيد :\r\n1 - معناى كلمهء لذاته چيست ؟\r\n2 - فايدهء افزودن آن چيست ؟\r\nامّا معناى « لذاته » اين است كه وقتى مىگوئيم : « خبر ذاتا قابل اتصاف به صدق و كذب است » يعنى هر خبرى مستقيما و بالمطابقه چنين است و مدلول مطابقى آن چنين خصوصيتى دارد كه قابل اتصاف به صدق و كذب است ، و البته اگر مدلول التزامى هم باشد چون آن نيز يك خبر است ، جداگانه قابل اتصاف به صدق و كذب خواهد بود .\r\nمثلا در قضيهء « كلما كانت الشمس طالعة كان النهار موجودا » ، مدلول مطابقى آن اخبار به وجود ملازمه است و متكلم مدعى مىشود كه ميان طلوع شمس و وجود نهار ، ملازمهء واقعيه و عقليه در كار است . البته اگر مقدم و تالى ، علت و معلول و يا هردو معلول علت ديگرى باشند اين اخبار از ملازمه ، صادق است ؛ چون علت و معلول لازم و ملزومند و اگر هردو معلول علت ديگرى باشند نيز متلازمانند . و هم‌چنين مدلول التزامى قضيهء شرطيه مذكور ، يعنى : « كلما لم يكن الشمس طالعة ، لم يكن النهار موجودا » كه خبر مىدهد ميان عدم طلوع شمس و عدم نهار هم ملازمه وجود دارد ؛ در حقيقت خود خبرى است كه قابليت اتصاف به صدق و كذب را دارد . امّا اينكه « انشاء ، قابل اتصاف به صدق و كذب نيست لذاته » يعنى جملهء انشائيه مستقيما و بالمطابقه چنين نيست ؛ و اين منافاتى ندارد كه بالملازمه ، انشاء حاكى از يك خبرى باشد كه آن خبر قابل اتصاف به\r\n\r\n","description":"","footnote":"","page_name":" 324 ","page_number":324},
  {"content":"\r\n\r\nصدق و كذب باشد .\r\nامّا در جواب سؤال دوّم كه فايدهء اين قيد چيست بايد گفت : برخى توهم كرده‌اند كه تعريف خبر و قضيه مانع اغيار نيست ؛ چون پاره‌اى از اقسام انشاآت را ( كه بالاجماع انشاء هستند ) نيز شامل مىشود و همچنين خيال كرده‌اند كه تعريف انشاء جامع افراد نيست ، زيرا پاره‌اى از انشاآت را ( كه بالاتفاق انشاء محسوب مىشوند ) شامل نمىشود و حال انكه تعريف منطقى بايد جامع و مانع باشد . امّا اينكه تعريف خبر و قضيه مانع اغيار نيست ؛ زيرا اين تعريف ، استفهام ، سؤال ( طلب كمك ) و تمنى را هم شامل است در حالى كه آن‌ها از اقسام انشاء شمرده شده‌اند . دليل اينكه تعريف خبر اين‌ها را شامل مىشود اين است كه اين قضايا هم متصف به كذب مىشوند و هم متصف به صدق ، امّا اتصاف اين‌ها به كذب به اين بيان است كه وقتى شخصى مطلبى را مىداند ( و ما نيز خبر داريم كه او مىداند ) ولى با اين حال آن مطلب را استفهام مىكند ، عرفا او را رمى به كذب مىكنند و به او مىگويند : « سئوال تو دروغين است و تو دروغ مىگويى ، چون خودت با اينكه آن مطلب را مىدانى از آن سؤال مىكنى ! » و همچنين شخصى كه مىدانيم غنى و توانمند است ولى با اين حال به شيوهء بينوايان كمك مىطلبد و اظهار عجز و نادارى مىكند ، ما او را متهم به كذب مىكنيم و مىگوئيم : « تو دروغ مىگويى چون تو خود غنى هستى » و نيز شخصى كه نعمتى يا وسيله‌اى دارد ولى با اين وجود ، آن را آرزو مىكند ( مثل كسى كه از نعمت جوانى برخوردار است ولى مىگويد : فياليت الشباب يعود يوما ) ما او را رمى به كذب مىكنيم و به او مىگوئيم : « تو دروغ مىگويى و آرزوى بيخودى مىكنى » بنابراين در اين موارد ( استفهام ، طلب كمك و تمنى ) روشن مىشود كه هركدام از اين‌ها متصف به كذب مىشوند در حالىكه از انشاآت هستند .\r\nو امّا اتصاف اين‌ها به صدق به اين بيان است كه اگر شخصى واقعا مطلبى را نمىداند و استفهام مىكند او را متصف به صدق مىكنيم و مىگوئيم : راست مىگويد ، چون واقعا نمىداند كه مىپرسد . يا اگر شخصى واقعا فقير و بينوا است و چون مىدانيم واقعا طلب كمك ( سئوال ) مىكند او را متصف به صدق مىكنيم و مىگوئيم : راست مىگويد ؛ چون مىدانيم واقعا نيازمند است كه تقاضا مىكند و يا اگر شخصى فلان نعمت را ندارد و آرزويش را مىكند ، در مورد او مىگوئيم : راست مىگويد چون مثلا پير و منحنى است آرزوى جوانى در سر دارد .\r\n\r\n","description":"","footnote":"","page_name":" 325 ","page_number":325},
  {"content":"\r\n\r\nحال وقتى روشن شد كه هركدام از استفهام و طلب و تمنى ، قابل اتصاف به صدق و كذب هستند مىگوييم قابليت اتصاف به صدق و كذب مخصوص خبر نيست در نتيجه تعريف خبر ، مانع اغيار نخواهد شد و تعريف انشاء هم جامع افراد نگشت .\r\nقوله : و لكن :\r\nمرحوم مظفر اين پندار باطل را با افزودن كلمهء « لذاته » در تعريف خبر و انشاء دفع مىكند ؛ به اين بيان كه هركدام از استفهام و طلب و تمنى يا واقعى و حقيقى است ( يعنى شخص واقعا جاهل است فلذا مىپرسد ؛ يا واقعا فقير است فلذا مىطلبد ؛ يا واقعا فاقد نعمت است فلذا آرزو مىكند ) و يا صورى است ، ( يعنى شخص فى الواقع عالم است ولى با اين حال مىپرسد و يا غنى است و در عين‌حال طلب كمك مىكند و يا واجد نعمت است ولى آرزوى رسيدن به آن را مىكند ! ) ،\r\nدر مورد قسم اوّل كه حقيقى باشد مىگوئيم هريك از استفهام و طلب و تمنى داراى يك معناى مطابقى هستند ( كه بالاصالة بر آن دلالت دارند و آن ايجاد پرسش ، سئوال و آرزو است و با همين گفتن ، انشاء مىشوند و نيز يك معناى التزامى و تبعى دارند و آن اينكه بالملازمه كاشف از جهل واقعى ، نيازمندى و فقدان واقعى هستند . ، در اين قسم ، اتصاف به صدق و كذب ، به اعتبار آن مدلول التزامى است ( كه در حقيقت يك خبر پشت پرده است ) نه به اعتبار مدلول مطابقى آن‌ها ؛ و ما اگر آن‌ها را تصديق و يا تكذيب مىكنيم ، استفهام ، طلب و تمنى او را تكذيب يا تصديق نمىكنيم بلكه مىگوئيم :\r\nراست مىگويد چون نمىداند استفهام مىكند و يا چون ندارد طلب و آرزو مىكند .\r\nبنابراين آن « نمىداند » يا « ندارد » واقعى ، تصديق و تكذيب مىشود ؛ نه اين استفهام كه كاشف از آن ندانستن است و نه آن طلب و تمنى كه حاكى از ندارى واقعى است ، از اين دو قيد « لذاته » را مىافزائيم تا معلوم شود كه استفهام و طلب و تمنى ياد شده از انواع انشاء هستند نه اخبار . پس هم تعريف قضيه ، مانع اغيار است و هم تعريف انشاء جامع افراد است ، چون آن اتصافات به صدق و كذب به جهت ذات استفهام و طلب و تمنى نبود بلكه به خاطر مدلول التزامى آن‌ها بود .\r\n\r\nچند نكته\r\nنكتهء اوّل : فرق ما بين قضيه و تصديق اين است كه هر تصديقى قضيه هست و لكن\r\n\r\n","description":"","footnote":"","page_name":" 326 ","page_number":326},
  {"content":"\r\n\r\nهر قضيه‌اى تصديق نيست ؛ براى اينكه در مباحث صناعات خمس خواهد آمد كه قضاياى متخليه و شعريه ، با اينكه قضيه هستند ولى اذعان و تصديق و جزم نفسانى و اعتقاد در آن نيست بنابراين عباراتى مانند « الخمر ياقوتية سيالة » و « العسل مرّ مهوّع » و يا تشبيه رخسار زيباى معشوقه به يك شاخهء گل ، قضيه هستند ولى تصديق در آن‌ها نيست ، چون اذعان در آن‌ها نيست ( مگر به عنوان حقيقت ادعائيه سكاكى كه آن بحث ديگرى است و در اين مجال نمىگنجد ) .\r\nنكته دوّم : نسبت به تعريف مذكور اشكالى شده بنام اشكال دور ، كه در حاشيهء ملا عبد اللّه مطرح شده ولى چون مرحوم مظفر آن را مطرح نكرده ، ما نيز بالتبع متعرّض آن نمىشويم .\r\nنكته سوّم : در مباحث مفرد و مركب براى كلمهء « لذاته » توجيه ديگرى نيز آورديم و گفتيم اينكه : « خبر ذاتا محتمل صدق و كذب است » ؛ يعنى خبر با قطع‌نظر از مخبر و محتواى آن ، محتمل صدق و كذب باشد و الا با توجه به يكى از اين دو امر چه‌بسا يقين به صدق داشته باشيم و احتمال كذب ندهيم ، و چه‌بسا يقين به كذب داشته باشيم و احتمال صدق ندهيم .\r\n\r\nمطلب ب : اقسام قضيه از جهات گوناگون\r\nمناطقه قضيه را از جهات گوناگون تقسيم كرده‌اند : ( از جهت رابطه و نسبت حكميه ، از جهت كيفيت و ايجاب و سلب ، از جهت كميت و كليت و جزئيت ، از حيث جهت ضرورت - دوام و . . . از حيث موضوع ، و از حيث محمول ) امّا تمامى اين تقسيمات را در دو بخش مىتوان خلاصه كرد :\r\nتقسيمات اوليه و عامه و تقسيمات ثانويه و خاصه : تقسيمات اوليه تقسيماتى است كه مربوط به مطلق قضيه است و مقسم آن‌ها مطلق القضيه مىباشد نه قضيه خاصى و تقسيمات ثانويه تقسيماتى است كه هريك از اقسام تقسيمات اوليه ، متفرع و مترتب مىشود . خود تقسيمات اوليه پنج تقسيم است :\r\n1 - قضيه يا معقوله است يا ملفوظه ؛ قضيهء معقوله صرفا در محيط ذهن است و چيزى در ذهن براى چيزى اثبات و يا از آن سلب مىشود و قضيهء ملفوظه قضيه‌ايست كه علاوه بر ذهن ، به زبان نيز آمده و بدان تلفظ شده است .\r\n2 - قضيه يا ثنائيه است يا ثلاثيه يا رباعيه ، اگر رابطه بين موضوع و محمول در كلام\r\n\r\n","description":"","footnote":"","page_name":" 327 ","page_number":327},
  {"content":"\r\n\r\nحذف شده و در تقدير باشد قضيه ثنائيه است ، مثل « زيد قائم » ؛ و اگر رابطه ذكر شود قضيه ثلاثيه است . مثل « زيد هو قائم » ؛ و گاهى نيز رباعيه مىشود كماسيأتى . اين دو تقسيم چندان مهم نيست و لذا مرحوم مظفر در آغاز بحث متعرض آن‌ها نشده است .\r\n3 - قضيه در تقسيمى ديگر سه قسم مىشود :\r\nالف : حمليه ، ب : شرطيه متصله ، ج : شرطيهء منفصله .\r\nپيش از بيان اين اقسام لازم است از باب مقدّمه ، اجزاء قضيه را كه مرحوم مظفر در پايان ذكر كرده‌اند اينجا طرح كنيم .\r\nبه‌طور كلى هر قضيه داراى سه جزء است ، زيرا هر قضيه مشتمل بر دو طرف و يك رابطه و نسبت است فايدهء رابطه آنست كه « لولا النسبة » هرگز قضيه‌اى تحقق نمىيابد ؛ و با نبودن نسبت ، فقط يك سلسله مفردات از هم گسيخته و جداگانه باقى خواهد ماند مثل « زيد و قيام و جلوس » امّا به بركت رابطه و نسبت ، اين مفردات جداگانه باقى خواهد ماند مثل « زيد و قيام و جلوس » امّا به بركت رابطه و نسبت ، اين مفردات جداگانه تبديل به يك مركب مؤلف و منسجم شده ، و مفهم مرادات و مقاصد اهل محاوره مىگردند . پس رابطه مهم است و در حقيقت روح قضايا را همين روابط تشكيل مىدهد .\r\nاين اجزاء قضيه در هريك از اقسام سه‌گانهء قضيه داراى يك اسم مشترك و يك اسم مختص هستند : اسمهاى مشترك : در هر قضيه ، طرف اوّل يا جزء اوّل را محكوم عليه يا مسنداليه گويند . و طرف ثانى يا جزء دوّم را محكوم‌به و مسندبه خوانند و نسبت بين آن دو را نسبت حكميه و يا رابطه نامند :\r\nامّا اسماء مختصه : در قضيهء حمليه جزء اوّل را موضوع گويند « لكونه وضع و عيّن ليحكم عليه » و جزء ثانى را محمول خوانند « لكونه امرا جعل حملا لموضوعه » و جزء ثالث ، همان رابطه و نسبت است كه اسم ندارد ، امّا براى اين رابطه در قضيهء حمليه ، در هر لغتى كلمه‌اى خاص است مثلا در لغت يونان از كلمهء « استين » استفاده مىشود و در لغت لرى از كسرهء آخر استفاده مىشود مانند « زيد دبير » و در فارسى براى رابطه‌هاى غير زمانى از كلمهء « است » و « نيست » استفاده مىشود مثل « زيد دانشمند است » و « بكر منافق نيست » ، امّا براى رابطه‌هاى زمانى از « بود » و « نبود » و « خواهد آمد » و « نخواهد آمد » استفاده مىشود . در عربى نيز براى رابطه‌هاى زمانى از افعال ناقصه ؛ يعنى « كان و اخوات آن » استفاده مىشود مثل « زيد كان قائما » ، « زيد سيكون قائما » ، و براى رابطه‌هاى غير زمانى از ضمائرى مثل « هو » ، « هى » و « هما » استفاده مىشود مانند « زيد هو قائم » ، و گاهى\r\n\r\n","description":"","footnote":"","page_name":" 328 ","page_number":328},
  {"content":"\r\n\r\nهم از مشتقات افعال عموم استفاده مىشود مثل « زيد كائن قائما » و در موارد زيادى اصلا رابطه را نمىآورند .\r\nدر قضاياى شرطيه ؛ جزء اوّل را از حيث نحوى « فعل شرط » و از حيث منطقى « مقدم » گويند ( لتقدمه فى الذكر و قد يكون فى الطبع ايضا ) و جزء دوّم را از حيث نحوى « فعل جزاء » و از حيث منطقى « تالى » خوانند ( لتلوه الجزء الاول ) و نسبت بين آن دو را هم رابطه خوانند و اسم خاصى ندارد ، امّا كلمات و اداتى براى بيان اين رابطه هست كه به اين شرح است : ادات رابطه در قضاياى شرطيه متصله در لغت عرب عبارتند از : ادوات شرط مانند « ان و اذا و فاء جزائيه » ؛ و در فارسى كلمهء « اگر » ، « هرگاه » ، « زمانى كه » و « چون » ؛ و ادات رابطه در شرطيه منفصله در زبان عربى با كلمهء « امّا » يا « او » فهمانيده مىشود ، و در زبان فارسى به جاى آن‌ها از « يا » استفاده مىشود . اينك با حفظ اين مقدّمه ، اقسام قضيه را بيان مىكنيم :\r\nرابطه‌اى كه در هر قضيه لازم است گاهى از نوع رابطهء اتحادى و حملى است ؛ يعنى رابطه سبب مىشود كه جزء ثانى قضيه بر جزء اوّل آن حمل شود و بين آن دو حمل « مواطاتى » ، « هوهو » و « اين همانى » برقرار شود ، در اين صورت نام قضيه را « حمليه » گويند ؛ چون سخن از حمل محمول بر موضوع و اتحاد آن دو ، در وجود خارجى است مانند « آهن معدن است » ، « ربا حرام است » ، « صدق و راستگويى ستوده است » ، و گاهى اين رابطه از نوع رابطه اتحادى و حملى نيست بلكه مثل رابطه‌ايست كه در قضاياى شرطيه مطرح است ؛ به اين بيان كه هر قضيه شرطيه‌اى ( چه متصله و چه منفصله ) پيش از آنكه ادوات شرط بر آن داخل بشود ، دو قضيهء مستقل و جداگانه بوده است ، مثلا در قضيهء « اذا اشرقت الشمس فالنهار موجود » با قطع‌نظر از « اذا » و « وفاء جزاء » جملهء « اشرقت الشمس » يك جملهء خبريهء فعليه بوده كه اخبار از گذشته مىداده و به تنهايى مفيد معنايى تام و مما يصح السكوت عليها بوده است ، و همچنين جملهء « النهار موجود » يك جملهء اسميهء خبريه بوده كه مستقلا معنايى تام داشته است ؛ در اين جور قضايا مىبينيم كه ميان مفردات و مركبات ناقصه ، وجود اتحاد و رابطه ، معقول است ؛ مانند « زيد قائم » و « الانسان حيوان ناطق » ولى ميان دو يا چند قضيه « اتحاد » و « اين همانى » و وجود رابطه معنى ندارد و مثلا نمىتوان گفت : « زيد قائم بكر جالس » ؛ چون هر قضيه‌اى خودش خودش است و ربطى به ديگرى ندارد امّا پس از دخول ادات شرط بر سر اين دو\r\n\r\n","description":"","footnote":"","page_name":" 329 ","page_number":329},
  {"content":"\r\n\r\nقضيه ، رابطه و اتحاد ايجاد مىشود و هر قضيه‌اى استقلال خود را از دست مىدهد بنابراين اگر متكلم بگويد : « اذا اشرقت الشمس » و سپس سكوت كند ، جاى انتظار باقى است و كلامش تام نيست ( و لا يصح السكوت عليه ) ؛ مگر اينكه به دنبال آن بىدرنگ بگويد : « فالنهار موجود » ؛ پس با آمدن ادوات شرط ، ميان شرط و جزاء يا مقدم و تالى يكنوع ارتباط ايجاد خواهد شد . البته اين رابطه از نوع رابطهء در قضاياى حمليه نيست كه رابطه اتحادى و حملى باشد ؛ چرا كه ميان مقدم و تالى ، اتحادى در وجود خارجى نيست تا بگوئيم : اين همان است و هردو طرف به يك وجود موجودند ، بلكه نسبت و رابطه ميان اجزاء قضاياى شرطيه عبارتست از يكى از دو نسبت : يا نسبت اتصال است و يا نسبت انفصال ؛\r\nالف : نسبت اتصال و پيوستگى و مصاحبت ( همراهى ) و تعليق ( معلق بودن جزء دوّم بر جزء اوّل ) در قضايايى است كه ميان مقدم و تالى ، ملازمه وجود دارد ، و هرگاه مقدم موجود شد تالى هم بالتبع و به دنبال آن موجود مىشود ، و هرگاه مقدم معدوم شد ، تالى هم معدوم خواهد بود . نام اين قضيه ، « شرطيه متصله » است كه خبر از اتصال و پيوند دو نسبت دارد ؛ مانند « پيوستگى وجود روز به تابش شمس » ، كه : « كلما كانت الشمس طالعة كان النهار موجودا » .\r\nب : نسبت انفصال و گسستگى و تعاند در مواردى است كه هركدام از مقدم و يا تالى اگر محقق بشود ديگرى حتما معدوم خواهد بود و هرگز قابل جمع نيستند ؛ نام اين قضيه ، « شرطيه منفصله » است ؛ مثل « العدد امّا زوج و امّا فرد » كه اگر عدد ، زوج بود حتما فرد نيست و اگر فرد بود حتما زوج نيست .\r\n4 - تقسيم چهارم : قضيه ( حمليه و چه شرطيه ) از لحاظ كيفيت يعنى از حيث ايجاب و سلب ، به دو قسم تقسيم مىشود :\r\n1 - موجبه ، و آن قضيه‌ايست كه داراى نسبت و رابطهء ايجابى و اثباتى باشد ؛ مثل « زيد قائم » .\r\n2 - سالبه ، و آن قضيه‌اى است كه بر سلب ربط و حمل ، دلالت دارد ؛ مثل « زيد ليس بقائم »\r\nحال اگر آن سه قسم در تقسيم سوّم را در اين دو قسم ، ضرب كنيم شش نوع قضيه پيدا مىشود ؛ كه ذيلا هركدام را تعريف مىكنيم :\r\n\r\n","description":"","footnote":"","page_name":" 330 ","page_number":330},
  {"content":"\r\n\r\n1 - « حمليهء موجبه » و آن عبارتست از قضيه‌اى كه در آن به ثبوت چيزى براى چيز ديگرى حكم شده باشد ؛ مانند « الحديد معدن » .\r\n2 - « حمليه سالبه » و آن عبارتست از قضيه‌اى كه در آن به سلب چيزى از چيز ديگر حكم شده باشد ؛ مانند « دروغگو امين نيست » ، « زيد قائم نيست » .\r\n3 - « شرطيهء متصلهء موجبه » و آن عبارتست از قضيه‌اى كه در آن به اتصال و پيوستگى ميان دو نسبت حكم شده باشد ، مانند « اذا اشرقت الشمس فالنهار موجود » كه ميان مقدم و تالى ، اتصال و ملازمه هست ؛ چون وجود نهار ، معلول اشراق شمس است .\r\nپس هرگاه علت بود معلول هم خواهد بود و تخلف‌بردار نيست .\r\n4 - « شرطيهء متصلهء سالبه » و آن عبارتست از قضيه‌اى كه در آن به سلب اتصال و پيوستگى ميان دو نسبت حكم شده باشد ، مانند « چنين نيست كه هرگاه انسان سخن‌چين بود امين باشد » ؛ يعنى ميان نمام بودن و امين بودن ملازمه و اتصالى نيست ، بلكه از هم گسسته‌اند . يا مثلا « چنين نيست كه اگر خورشيد طالع باشد ، شب موجود باشد » .\r\n5 - « شرطيهء منفصله موجبه » و آن عبارتست از قضيه‌اى كه در آن به انفصال و گسستگى ميان دو نسبت حكم شده باشد ، مانند « العدد امّا زوج و امّا فرد » يا « اللفظ امّا مفرد و امّا مركب » ، كه ميان طرفين قضيه صددرصد انفصال و جدائى است ؛ يعنى : عدد يا زوج است يا فرد ، پس اگر زوج بود حتما فرد نيست و بالعكس .\r\n6 - « شرطيهء منفصلهء سالبه » و آن عبارتست از قضيه‌اى كه در آن به سلب زيادى انفصال و تعاند ميان دو نسبت حكم شود ، مانند « ليس الانسان امّا ان يكون كاتبا او شاعرا » ؛ يعنى : چنين نيست كه انسان حتما يا كاتب باشد ( و نه شاعر ) و يا شاعر باشد ( و نه كاتب ) بلكه ممكن است هم شاعر باشد و هم كاتب . قضيهء حمليهء موجبه را از اين جهت .\r\n\r\nوجوه تسميهء اين اقسام\r\nقضيهء حمليّه موجبه را از اين جهت حمليّه گويند كه حقيقتا در آن حمل وجود دارد ، و حمليهء سالبه را اگر حمليه گويند فقط از باب مجاز و مسامحة و از باب قياس حمليهء سالبه به حمليهء موجبه است و الا حقيقتا در آنجا حملى نيست بلكه سلب حمل و سلب ربط است .\r\nامّا شرطيهء متصله را شرطيه ناميدن ، حقيقى است ؛ چون داراى ادات شرط است ولى شرطيهء منفصله را شرطيه گفتن مجازى است ؛ چون در ظاهر داراى ادات شرط نيست ،\r\n\r\n","description":"","footnote":"","page_name":" 331 ","page_number":331},
  {"content":"\r\n\r\nو لكن باطنا به منزلهء شرطيهء متصله است ، چون مىتوان هر شرطيهء منفصله‌اى را به دو شرطيهء متصله ارجاع داد مثلا قضيهء « العدد امّا زوج و امّا فرد » فى الواقع چنين است كه :\r\n« اگر عدد زوج بود پس حتما فرد نيست و اگر فرد بود حتما زوج نيست » .\r\nو متصلهء موجبه را متصله گفتن حقيقى است ؛ چون حقيقتا سخن از اتصال و پيوند دو نسبت است ، ولى متصلهء سالبه را متصله گفتن از باب مجاز و مسامحه و به جهت قياس آن به موجبه است و الا حقيقتا سلب اتصال است نه اتصال .\r\nو نيز منفصلهء موجبه را منفصله گفتن حقيقى است ؛ چون وجدانا انفصال و تعاندست ، ولى منفصلهء سالبه را منفصله گفتن مجازى است ؛ چون حقيقتا سلب انفصال است نه خود انفصال ، و اين از باب قياس و تشبيه سوالب به موجبات است .\r\nامّا اينكه ايجاب و سلب را « كيفيت » قضيه گويند از آن‌روست كه با « كيف » استفهاميه از آن‌ها سئوال مىشود و اين در مقابل كميت قضيه است كه با « كم » استفهاميه از آن پرسيده مىشود .\r\nو امّا اطراف قضيهء متصله را مقدم و تالى ناميدن حقيقى است ؛ چون واقعا جزء اوّل ، مقدم و جزء ثانى ، تالى است و بالطبع در مقدم و تالى بودن از هم‌ديگر متمايزند ؛ ولى اطراف منفصله را مقدم و تالى گفتن ، بالوضع است ؛ چون طبعا از هم متمايز نيستند و هركدام را مىتوان اوّل آورد و ديگرى را پس از آن ذكر كرد ، بنابراين چه بگوئيم :\r\n« العدد امّا زوج و امّا فرد » و چه بگوئيم : « العدد امّا فرد و امّا زوج » ، فرقى نمىكند .\r\nنكته‌اى كه بيانش لازم است اينكه در قضاياى حمليه گاهى موضوع و محمول هر دو مفرد هستند ، مثل « حسن دانشمند است » و گاهى هر دو مركب ناقص هستند ، مانند « شيخ طوسى رحمة اللّه عليه بنيانگذار حوزهء علميه نجف اشراف است » و گاهى موضوع مفرد و محمول مركب ناقص است ، مانند « ابراهيم قهرمان توحيد است » ، و گاهى بالعكس ، مانند « شيخ طوسى مجتهد است » يا « آقاى فلان بن فلان طبيب است » .\r\n\r\nاقسام قضيه به اعتبار موضوع\r\nتا به حال با برخى از تقسيمات اوليهء قضيه آشنا شديم و دانستيم كه شش قسم قضيه داريم . اينك تقسيم ديگرى از تقسيمات مشتركه را شروع مىكنيم كه عبارتست از :\r\nتقسيم قضيه به اعتبار موضوع ؛ چراكه در تمامى اين اقسام حال موضوع ملاحظه شده ، بر اين اساس قضيهء حمليه به اعتبار موضوع چهار قسم است :\r\n\r\n","description":"","footnote":"","page_name":" 332 ","page_number":332},
  {"content":"\r\n\r\n1 - شخصيه يا مخصوصه 2 - طبيعيه 3 - مهمله 4 - محصوره يا مسوره ؛\r\nالبته اين تقسيم براى قضيه شرطيه هم هست ، منتهى قسم طبيعيه در شرطيه جارى نيست ( كه وجه آن به زودى خواهد آمد ) .\r\nحال به تقسيم قضيهء حمليه به اقسام اربعه مىپردازيم : در بيانى اجمالى ، انقسام چهار قسم مذكور ، در قالب تقسيم ثنائى منطقى اين چنين است : موضوع قضيهء حمليه يا جزئى حقيقى و شخصى است ؛ كه آن را « قضيه شخصيه » خوانند و يا موضوع آن ، كلى است : در اين فرض هم يا نفس طبيعت و كلى با قطع‌نظر از افراد و مصاديق موضوع واقع شده است ، كه نامش « قضيه طبيعيه » است ؛ و يا كلى به ملاحظهء افراد ، موضوع واقع شده است : در اين فرض هم يا كميت و مقدار افراد از حيث كليت و جزئيت بيان نشده ، و به اهمال برگزار شده ، كه نامش « قضيه مهمله » است و يا كميت افراد بيان شده ، كه نامش « قضيه محصوره » است .\r\nامّا بيان تفصيلى اقسام چهارگانه بدين شرح است ؛ مرحوم مظفر مىفرمايد : موضوع در قضيهء حمليه يا جزيى حقيقى است و يا كلى ؛\r\nالف : قضيه‌اى كه موضوع آن جزئى حقيقى و شخص باشد يعنى در خارج بر بيش از يك فرد صادق نباشد و اساسا صدقش بر بيش از يك فرد ممتنع باشد ؛ آن را « شخصيه » گويند ، چون منسوب به شخص است و « مخصوصه » خوانند ، چون حكم در آن ، مخصوص يك فرد است و كليت ندارد .\r\nقضيه شخصيه بر دو قسم است :\r\n( 1 ) موجبه : قضيه شخصيهء موجبه آنست كه در آن براى چيزى يا شخصى ، حكمى ثابت شود ، مانند قضاياى « حضرت محمّد ( ص ) پيامبر خدا است » ، « جناب شيخ مفيد ( ره ) مجدد قرن چهارم هجرى است » ، « شهر بغداد پايتخت عراق است » ، « تو دانشمندى » .\r\n( 2 ) سالبه : قضيه شخصيهء سالبه آنست كه چيزى از شخصى يا چيزى ديگر سلب شود ، مانند « فلانى شاعر نيست » ، « اين عصر بشارت‌دهندهء به نيكى نيست » .\r\nب : و اگر موضوع قضيه حمليه ، كلى باشد سه حالت متصور است كه هركدام اسم مخصوصى دارند :\r\n1 - قضيه‌اى كه موضوع آن كلى است و حكم براى نفس كلى بماهو كلى و براى طبيعت بماهو طبيعة ثابت است ، بگونه‌ايكه از تمامى افراد و مصاديق خارجيهء آن ، قطع\r\n\r\n","description":"","footnote":"","page_name":" 333 ","page_number":333},
  {"content":"\r\n\r\nنظر شده ، و تمام نظر به خود طبيعت و كلى دوخته شده به‌طورى كه حكم از طبيعت ، به افراد و مصاديق آن سرايت نكند ، بلكه مخصوص خود كلى باشد ( و نه تنها از افراد قطع نظر شده بلكه اصولا ارجاع اين حكم به افراد آن كلى امكان ندارد ؛ چون حكم براى نفس كلى ثابت است نه براى افراد ) چنين قضيه‌اى را « طبيعيه » گويند و وجه تسميه‌اش آنست كه حكم در اين قضيه بر خود طبيعت و كلى بماهو كلى ثابت و يا از آن سلب شده است . قضيهء طبيعيه نيز دو شعبه دارد :\r\n( 1 ) - موجبه : قضيهء طبيعيه موجبه آنست كه در آن به ثبوت چيزى براى كلى حكم شده باشد ، مانند « الانسان نوع » يا « الحيوان جنس » ، در اين دو مثال وصف نوعيت و جنسيت بر مفهوم كلى انسان و حيوان بار شده نه بر افراد و مصاديق آنها ؛ زيرا افراد انسان ، نوع نيستند بلكه شخص هستند . امّا خود مفهوم انسان كه در ذهن ما تصور مىشود كلى و نوع است ، و هكذا مفهوم حيوان .\r\nقضيه طبيعيهء سالبه آنست كه در آن به سلب چيزى از نفس ماهيت و طبيعت و مفهوم كلى حكم شده باشد ، مانند « الانسان ليس بجنس » و « الحيوان ليس بنوع » .\r\n2 - اگر موضوع قضيه ، كلى باشد ولى حكم به ملاحظهء افراد آن بر موضوع بار شده باشد ( بطورى كه حكم در حقيقت براى افراد باشد و كلى ، عنوان و آينه‌اى براى افراد باشد ) و اين ويژگى را نيز داشته باشد كه كميت و مقدار افراد ( بعض يا كل ) در آن مشخص نباشد ، چنين قضيه‌اى را « مهمله » گويند ؛ بدان‌جهت كه كميت افراد در آن اهمال شده و مسكوت گذاشته شده ؛ در توضيح اين قسم بايد گفت : حكم در اين قضيه در ظاهر ، بر خود كلى بار شده ، امّا كلى موضوعيت نداشته و موضوع حكم هم نيست بلكه به ملاحظهء افرادش ، موضوع واقع شده ؛ بدين‌معنى كه در واقع و نفس الامر ، حكم براى افراد و مصاديق كلى ثابت است ، منتهى بجاى اينكه همهء افراد را جداجدا بياوريم خود كلى را آورده و آن را عنوان مشير براى افراد قرار داده و بواسطهء آن كلى به افراد و مصاديق خارجيه اشاره مىكنيم ؛ در اينجا كلى ، آلت و وسيله‌اى است براى رسيدن به افراد ، و عنوانى است فانى در معنونات ، و مرآتى است جهت ديدن جمال افراد ، و گرنه قطع‌نظر از افراد ، موضوع نيست . مرحوم شهيد مطهرى در اين‌باره بيانى گويا دارد :\r\n« در ( قضيهء ) طبيعيه ، كلى ، ما فيه ينظر است ؛ يعنى : خودش منظور نظر ذهن است و در ( قضيه ) مهمله و محصوره كلى ، ما به ينظر است ؛ يعنى : بواسطهء آن در افراد نظر مىشود و در\r\n\r\n","description":"","footnote":"","page_name":" 334 ","page_number":334},
  {"content":"\r\n\r\nآن ، افراد را مىبينيم « 1 » » .\r\nقضيه مهمله نيز دو قسم است :\r\n1 - موجبه : قضيه مهملهء موجبه آن است كه حكمى براى موضوع ثابت شده باشد مانند  « الْإِنْسانَ لَفِي خُسْرٍ »  ؛ يعنى : انسان در زيانكارى است . در اينجا آيا همهء انسانها مراد است يا بعض انسانها ؟ بيان نشده است . و نيز در رئيس القوم خادمهم » آيا هر رئيس القومى خادم قوم خويش است يا برخى از رئيس القوم‌ها چنين‌اند ؟ بيان نشده است .\r\n2 - سالبه : قضيه مهملهء سالبه آن است كه حكمى از موضوعى سلب شود . مانند « ليس من العدل سرعة العذل » ؛ يعنى : « سرعت در عذل و نكوهش و سرزنش ، از انصاف نيست » ولى آيا هر سرعت عذلى از انصاف نيست يا بعضى از آنها چنين‌اند ؟ بيان نشده است و نيز در « المومن لا يكذب » بيان نشده كه آيا مراد همهء مؤمنان است يا برخى از آنان .\r\n\r\nتنبيه\r\nدر اينجا توهمى پيش آمده كه بايد دفع شود و آن اينكه برخى پنداشته‌اند كه اگر بر سر اسمى ، الف و لام درآيد ، آن اسم مفيد عموم و جميع افراد بوده و به منزلهء « كل و جميع » مىباشد ، مثل  « الْإِنْسانَ لَفِي خُسْرٍ »  اى : كلّ انسان لفى خسر ؛ و اگر بدون الف و لام و با تنوين تنكير استعمال شود موجب خصوصيت شده و بر يك فرد غير معينى دلالت دارد ، مثل « رجل و انسان » در « جاء رجل و مات انسان » ؛ پس اسم محلى به الف و لام ، مفيد عموم است ، و چنين قضيه‌اى را بايد محصوره شمرد ( نه مهمله ) .\r\nابن سينا اشاره‌اى به اين سخن كرده و گفته : اين توهم تالى فاسدى دارد و آن اينكه لازمه‌اش آنست كه ما در لغت عرب اصلا قضيهء مهمله نداشته باشيم ، و بايد در لغات ديگر ( فارسى - انگليسى و . . . ) بدنبال آن بگرديم ، در حالىكه خود متوهم نيز به اين امر ملتزم نيست .\r\nالبته ايشان بعدا اين بحث را كه آيا الف و لام ، مفيد عموم است يا نه ؟ به علم نحو حواله مىدهد و مىفرمايد : ما مباحث علم نحو را با منطق خلط نمىكنيم « 2 » ( چون قضاياى\r\n\r\n\r\n","description":"","footnote":"\r\n( 1 ) . آشنايى با علوم اسلامى ، قسمت منطق ص 56 .\r\n( 2 ) . اشارات ، جلد 1 ، صفحهء 117 .\r\n","page_name":" 335 ","page_number":335},
  {"content":"\r\n\r\nمنطقى مخصوص لغت عرب نيست ، و در لغات ديگر نيز قضاياى مهمله فراوان است ) .\r\nولى خواجه نصير الدين طوسى از توهم مذكور تفصيلا جواب داده « 1 » ، و مرحوم مظفر نيز در « المنطق » گوشه‌هائى از آن را بيان داشته‌اند ، و آن اينكه : الف و لام در لغت عرب ميان سه معنى مشترك لفظى است ، و براى هركدام جداگانه وضع شده است ؛ و آنها عبارتند از :\r\nالف - براى افاده استغراق و شمول همهء افراد يك ماهيت .\r\nب - براى افاده اصل طبيعت و جنس ، با قطع‌نظر از همه يا بعض افراد آن .\r\nج - براى افادهء عهد و دلالت بر فرد معهود .\r\nقانون اشتراك لفظى آن است كه لفظ عند الاطلاق مجمل بوده و بر هيچكدام از معانى حمل نمىشود ، و هركدام بخواهد تعيين شود نيازمند قرينهء معينه است ، مثلا اگر بدنبال آن ، استثنائى ذكر شود ، مثل   « الْإِنْسانَ لَفِي خُسْرٍ إِلَّا الَّذِينَ . . . »   اين استثناء شاهد بر عموميت و استغراق است ، و الّا استثناء غلط خواهد بود ، و هكذا قرائن حاليه و مقاليه‌اى كه در هر مورد راهگشا است و تفصيل آن مربوط به كتب نحو و علوم بلاغت است . امّا اگر الف و لام براى حقيقت و طبيعت باشد ( كه در آن اشاره به نفس طبيعت شده ، آن هم به ملاحظهء افراد ولى با قطع‌نظر از اينكه مراد متكلم جميع الافراد باشد يا بعض الافراد ) ، حقّ اين است كه در اين صورت قضاياى مهمله در لغت عرب فراوان داريم .\r\n3 - قضيه‌اى كه در آن ، كلى به ملاحظهء افراد موضوع واقع شده ( نه بما هو كلى ) ، با اين ويژگى كه كميت و مقدار افراد ، بيان شده باشد ( يعنى : حكم در قضيه يا براى تمامى افراد موضوع ، ثابت شده باشد يا براى برخى از آنها ) چنين قضيه‌اى را « محصوره » گويند ؛ ( چون داراى حصر است و افراد موضوع محصور و معين شده‌اند ) و « مسوره » نيز گويند ( كه بعدا وجه تسميه آن روشن خواهد شد ) .\r\nخود قضيهء محصوره در تقسيمى ، چهار قسم مىشود ؛ زيرا موضوع آن از حيث كميت و بيان مقدار افراد ، يا كليه است ؛ ( يعنى حكم بر تمامى افراد موضوع بار شده ) و يا جزئيه است ؛ ( يعنى حكم بر بعض افراد موضوع بار شده ) و در هر صورت از حيث كيفيت ايجاب و سلب ، يا موجبه است يا سالبه . حال بر اين اساس با ضرب آن دو ، در دو صورت ايجاب و سلب ، چهار قسم پديد مىآيد ؛ كه آنها را محصورات اربع مىنامند :\r\n\r\n\r\n","description":"","footnote":"\r\n( 1 ) . اساس الاقتباس ، صفحهء 85 .\r\n","page_name":" 336 ","page_number":336},
  {"content":"\r\n\r\n1 - « موجبهء كليه » ؛ و آن قضيه است كه حكم در آن براى جميع افراد موضوع ، ثابت شده باشد ، مثل « هر امامى معصوم است » و « هر آبى پاك است » .\r\n2 - « سالبهء كليه » ؛ و آن قضيه‌ايست كه حكم در آن از جميع افراد موضوع سلب شود ، مثل « هيچ جهلى سودمند نيست » و « در خانهء هيچ ديارى نيست » .\r\n3 - « موجبهء جزئيه » ؛ و آن قضيه‌ايست كه حكم در آن براى بعض افراد ثابت شود ؛ و البته « بعض » ، مراتبى دارد ؛ مانند « اكثر ، كثير ، نصف ، قليل ، اقل و بعض » در اين امثله :\r\n« اكثر هم لا يعلمون » ، « كثير حقّ عليهم الضلالة ، « نصف الامة كذا و كذا » ، « قليل من عبادى الشكور » ، « اقل الناس من الاولياء » و « بعض الناس يكذبون » .\r\n4 - « سالبهء جزئيه » ؛ و آن قضيه‌ايست كه حكم در آن از بعض افراد موضوع سلب شود مانند ، « و ما اكثر الناس و لو حرصت بمؤمنين » ، « بعض الانسان ليس بابيض » ، « بعض الانسان ليس بمؤمن » .\r\n\r\nلا اعتبار الّا بالمحصورات\r\nمرحوم مظفر در اينجا راجع به ارزشمندى اقسام قضيه ، در منطق و در ساير علوم به بحث مىپردازد . ايشان مىفرمايد : از انواع چهارگانهء قضاياى حمليه ، تنها قضيه محصوره با اقسام چهارگانه‌اش معتبر هستند ، امّا قضاياى شخصيه و طبيعيه و مهمله در علوم معتبر نيستند و منطقى از آنها بحثى نمىكند ، مگر استطرادا . بنابراين مقصود اصلى منطقى از مباحث قضايا همانا مبحث محصورات اربع است كه حجت و استدلال از آنها تشكيل مىشود .\r\nامّا اينكه قضاياى شخصيه از قبيل : « زيد ايستاده است » و « خالد نشسته است » ، در منطق اعتبارى ندارند بدان جهت است كه قضاياى منطقى و مسائل آن يك سلسله قوانين عامه‌اى هستند كه در جميع علوم و دانشها از آنها استفاده مىشود و در قضاياى شخصيه فرض اينست كه كليت و عموميت وجود ندارد ؛ بلكه مخصوص شخص واحدى هستند .\r\nاصولا قضاياى شخصيه نه تنها در منطق ، بلكه در علوم متعارفه و متداوله كه متضمن يك سلسله قواعد كلى است و در هر دوره و زمانى قابل استفاده است نيز معتبر نيستند .\r\nبنابراين قضاياى شخصيه در علوم عقليه و دانشهايى كه قواعد كليه را مورد بحث قرار مىدهند ؛ از قبيل : فلسفه ، رياضيات ، منطق ، اصول ، ادبيات و . . . ارزشى ندارند ولى در پاره‌اى از علوم ؛ از قبيل : تاريخ ، جغرافيا ، رجال و . . . معتبرند مثلا وقتى در تاريخ\r\n\r\n","description":"","footnote":"","page_name":" 337 ","page_number":337},
  {"content":"\r\n\r\nمىخواهيم فلان شخص را تمجيد يا مذمّت كنيم و كارهاى مثبت و منفى او را بازگو كنيم يا اگر در جغرافيا از شهرى تعريف مىكنيم و يا در رجال فلان راوى را جرح و تعديل مىكنيم ؛ در همهء اين‌ها ، اشخاص و ازمنه و امكنه و اشياء خاصى موضوع قرار مىگيرد . امّا دليل عدم اعتبار قضاياى طبيعيه در منطق و در ساير علوم ، دو امر است :\r\n1 - براى اينكه اين قضايا ، مفاهيمى بيش نبوده و در تمامى آنها موضوع قضيه ، نفس طبيعت بوده و اصلا كارى به افراد ندارد و ترديدى نيست كه شناخت مفهوم « بما هو مفهوم ذهنى » ارزشى ندارد ، چون آن‌كه كمال نفس محسوب مىشود شناخت حقايق و واقعيات عالم است نه مفاهيم آنها .\r\n2 - قضاياى طبيعيه به منزلهء قضاياى شخصيه هستند ؛ به اين بيان كه هرچند موضوع قضيه طبيعيه ، كلى است امّا اين كلى به ملاحظهء افراد نيست تا نسبت به تمام افراد عموميت پيدا كرده و ضابطهء كلى بدست دهد و اصولا امكان ندارد كه نوعيت و فصليت بر افراد انسان يا افراد ناطق حمل شود . بنابراين حكم براى نفس كلى و طبيعت ثابت است چون كلى « من حيث هو كلى » موضوع واقع شده و بدين‌لحاظ قضيه طبيعيه ، در حكم قضيهء شخصيه خواهد بود چون هر مفهومى خودش خودش است و با همهء مفاهيم ديگر مغاير و مباين است و ربطى به آنها ندارد . لذا همانگونه كه جزئى نه كاسب است و نه مكتسب ، خود مفهوم كلى نيز اين چنين است ، و اين در حالى است كه ما در منطق و علوم عقليه از قواعد عامه بحث مىكنيم ، نه از امور شخصى و جزيى .\r\nامّا قضيه مهمله استقلالا معتبر نيست و بقول مشهور هر قضيهء مهمله‌اى با يك محصورهء جزئيه ملازمه دارد ، و در حقيقت به مقدار يك محصورهء جزئيه ارزش دارد ؛ به اين بيان كه در قضيهء مهمله ، حكم بر افراد موضوع حمل شده امّا اين حمل مجمل است ؛ براى اينكه كميت افراد بيان نشده كه آيا كل افراد ، اين حكم را دارند يا بعض افراد ؟ و لذا چون ظاهر قضيه ، اهمال و ابهام دارد ، در او دو احتمال داده مىشود :\r\n1 - فى الواقع مراد متكلم تمام افراد باشد و حكم براى جميع افراد ثابت باشد .\r\n2 - فى الواقع مراد گوينده بعض افراد باشد و حكم براى همان بعض ثابت باشد مثلا وقتى گفته مىشود : « رئيس القوم خدمتگزار قوم خويش است » در اين قضيه كميت افراد بيان نشده كه آيا هر رئيس القومى خادم ملت خويش است ؟ يا بعض از رئيس القومها چنين‌اند ؟ در ظاهر قضيه كميت بيان نشده و به اهمال برگزار شده ولى در واقع مراد\r\n\r\n","description":"","footnote":"","page_name":" 338 ","page_number":338},
  {"content":"\r\n\r\nمتكلم از يكى از آن دو احتمال خارج نيست ، ولى هركدام كه مراد باشد محصورهء جزئيه صدق مىكند و اين قول صحيح خواهد بود كه « بعضى از رؤساى اقوام ، خادم قوم خويش هستند » زيرا اگر مراد در واقع ، عموميت و كليت باشد محصورهء جزئيه در ضمن عموم و كلى ثابت است ؛ چون از اثبات اعم اثبات اخص لازم مىآيد ؛ و اگر در واقع ، بعض افراد مراد باشد باز هم محصورهء جزئيه صادق است ، بنابراين در هر دو صورت محصورهء جزئيه صادق است و مقصود ما از محصورهء جزئيه هم چيزى جز اين نيست كه حكم براى بعض افراد ثابت است با قطع‌نظر از بعض ديگر كه نفيا و اثباتا حكم آنها بيان نشده ؛ مثلا وقتى مىگوئيم : « بعض الانسان حيوان » منافاتى ندارد كه همهء انسانها در واقع حيوان باشند ( چون اثبات شى ، نفى ماعدا نمىكند ) ولى ما در اين قضيه مىخواهيم حكم حيوانيت را براى بعض انسانها ثابت كنيم و حكم بعض ديگر را مسكوت‌عنه بگذاريم .\r\nبنابراين هر قضيهء مهمله ، ملازم با يك قضيهء محصورهء جزئيه است و چون قدر متيقن را بايد گرفت ، مىگوييم : قضيه مهمله از لحاظ ارزش ، در حكم محصورهء جزئيه است .\r\nبنابراين روشن شد كه تنها قضيهء معتبره ، از ميان انواع چهارگانهء حمليه ، قضيه محصوره است و در مباحث حجت خواهيم ديد كه صغرى و كبراى استدلال همواره از محصورات اربع تشكيل مىشود .\r\n\r\nسور و الفاظ آن\r\nالفاظى را كه توسط آنها كميت قضاياى محصوره بيان مىشود « سور قضيه » مىنامند و اطلاق اين كلمهء « سور » بر آن الفاظ از باب استعاره و تشبيه است ؛ زيرا كلمهء سور در اصل بر ديوارى كه در اطراف شهر بوده ، اطلاق مىشده است و بعدا علماى منطق بدين‌مناسبت الفاظ مبين كميت را « سور » ناميده‌اند ؛ و چون آن الفاظ موجب حد و حصر قضيه مىشوند و معين مىكنند كه حكم در قضيه براى چه تعداد از افراد موضوع ثابت و يا از چه تعدادى مسلوب است ؛ چنين قضيه‌اى را « محصوره و محدوده و مسوره » گويند .\r\nهركدام از محصورات اربع داراى الفاظ مخصوصى هستند كه سور آنها محسوب مىشوند . اين الفاظ در هر زبانى با زبان ديگر فرق دارند . در اينجا ، فقط سور محصورات را در لغت و زبان عربى بيان مىكنيم :\r\n1 - سورهاى موجبهء كليه از اين قرارند :\r\n\r\n","description":"","footnote":"","page_name":" 339 ","page_number":339},
  {"content":"\r\n\r\n- « كل » :  كُلُّ مَنْ عَلَيْها فانٍ » . \r\n- « جميع » :  « فَإِذا هُمْ جَمِيعٌ لَدَيْنا مُحْضَرُونَ » . \r\n- « عامة » : « عامة الناس ولدوا على الفطرت » .\r\n- « كافة » : « كافة علماء البلد حاضرون » .\r\n- « الف و لام استغراق » :  « الْإِنْسانَ لَفِي خُسْرٍ » ؛  البته با قرينهء معينه ، استغراق معلوم مىشود .\r\n- « معاشر » : « معاشر الناس ، معاشر المسلمين » .\r\n« دائما و ابدا و تماما » ( با اين تذكر كه كلمات قبلى عموما مفيد عموم افرادى هستند و كلمهء ابدا و دائما مفيدى عموم ازمانى است ؛ كه اين بحث در علم اصول مطرح است ) ، و نيز هر لفظى كه بر ثبوت محمول براى جميع افراد موضوع دلالت كند از سورهاى موجبهء كليه به شمار مىآيد .\r\n2 - سورهاى سالبهء كليه عبارتند از :\r\n- « لا شىء » : « لا شى من الانسان بحجر » .\r\n- « لا واحد » : « لا واحد من افراد البشر جماد » .\r\n- « نكرهء در سياق نفى » : « ما رأيت احدا » ، « ما جائنى من احد » ( البته نكرهء در سياق نهى نيز مفيد عموم است ؛ مثل « لا تهن فقيرا » ولى از محل بحث خارج است چون بحث ما در قضايا و جملات خبريه است و مورد مذكور از جملات انشائيه است و در علم اصول جاى بحث دارد ) و نيز هر لفظى كه بر سلب محمول از جميع افراد موضوع دلالت كند از سورهاى سالبهء كليه شمرده مىشود .\r\n3 - سورهاى موجبهء جزئيه از اين قرارند :\r\n- « بعض » : « بعض الناس عالم » .\r\n- « واحد » : « واحد من افراد البشر ذو نبوغ » .\r\n- « كثير » : « كثير من الناس يسجدون و كثير حقّ عليهم الضلالة » .\r\n- « قليل » : « و قليل من عبادى الشكور » .\r\n- « رب » : « رب تالى القرآن و القرآن يلعنه » .\r\n- « ربما » : « ربما يكون الانسان عادلا » .\r\n- « قلما » : « قلما ينفق ان يكون كذا و كذا » ؛ و هكذا كلمات « اكثر ، كثير امّا ، قليلا ما ،\r\n\r\n","description":"","footnote":"","page_name":" 340 ","page_number":340},
  {"content":"\r\n\r\nطائفة ، فريق و امثالها » و كلا هر لفظى كه بر ثبوت محمول براى بعض افراد موضوعى دلالت كند از سورهاى موجبهء جزئيه محسوب مىشود .\r\n4 - سورهاى سالبهء جزئيه عبارتند از :\r\n- « ليس بعض » : « ليس بعض الانسان بابيض » .\r\n- « بعض . . . ليس » : « بعض الانسان ليس بابيض » .\r\n- « ليس كل » : « ليس كل انسان بابيض » .\r\n- « ما كل » : « ما كل ما يتمنى المرء يدركه » . و همچنين هر لفظى كه بر سلب محمول از بعض افراد موضوع دلالت كند از سورهاى سالبهء جزئيه مىباشد .\r\n\r\nنكتة لطيفة\r\nميان مناطقه مرسوم است كه هميشه موضوع و محمول را با رمز « ب و ج » مىآورند ، و از اين كار دو هدف دارند . قطب الدين رازى آن دو هدف را اين‌گونه توضيح مىدهد :\r\n« فاعلم ان عادة القوم فى تحقيق المحصورات قد جرت بانهم يعبرون عن الموضوع ب « ج » و عن المحمول ب « ب » حتى انهم اذا قالوا كل ب ج فكانهم قالوا كل موضوع محمول و انما فعلوا ذلك لفايدتين :\r\nاحديهما : قصد الاختصار فان قولنا كل ج ب اخصر من قولنا كل انسان حيوان و هو ظاهر .\r\nو ثانيهما : دفع توهم الانحصار فانهم لو وضعوا للكليه مثلا قولنا « كل انسان حيوان » و اجروا عليه الاحكام امكن ان يذهب الوهم الى ان تلك الاحكام ، انما هى فى هذه المادة دون موجبات الكليات الاخر فتصوروا مفهوم القضيه و جردوها عن المواد تنبيها على ان الاحكام الجارية عليها شاملة لجزئياتها غير مقصورة على البعض دون البعض » « 1 » .\r\nمرحوم مظفر نيز مىفرمايد : ما براى سور محصورات اربع رموزى اختيار كرده و با اين رمزها به آنها اشاره مىكنيم ؛ براى موجبه كليه رمز « كل » را قرار داده‌ايم ، كه بيشتر موارد سور موجبهء كليه هم همان « كل » است ، و براى سالبه كليهء حرف « لا » را اختيار كرده‌ايم ؛ كه بر سر « شى » و « واحد » داخل مىشود و براى موجبهء جزئيه رمز « ع » را\r\n\r\n\r\n","description":"","footnote":"\r\n( 1 ) . شرح شمسيه ، ص 75 .\r\n","page_name":" 341 ","page_number":341},
  {"content":"\r\n\r\nبرگزيده‌ايم ، كه از كلمهء بعض گرفته شده ، و براى سالبه جزئيه رمز « س » را تعيين كرده‌ايم ؛ كه از كلمهء ليس گرفته شده است ، بنابراين مجموعهء محصورات اربع به صورت رمزى چنين خواهد بود :\r\nموجبهء كليه - كل ب ج ( يعنى مثل : كل انسان حيوان ، كل حيوان جسم ) .\r\nسالبه كليه - لا ب ج ( يعنى مثل : لا شى من الانسان بفرس ، لا واحد من الفرس بشجر ) .\r\nموجبهء جزئيه - ع ب ج ( يعنى مثل : بعض الانسان كاتب بالفعل ) .\r\nسالبهء جزئيه : س ب ج ( يعنى مثل : بعض الانسان ليس بعالم ) .\r\nدر محصورات اربع ، از همه مهمتر و ارزنده‌تر ، موجبهء كليه است و در درجه دوّم سالبه كليه و در درجه سوّم موجبه جزئيه و در رتبه چهارم سالبهء جزئيه است . سر اين درجه‌بندى آن است كه ملاك ارزش در معقولات به دو امر است :\r\n1 - كليه بودن ( چون كليت از جزئيت اشرف است ) .\r\n2 - ايجابى و وجودى بودن ( چون وجود بر عدم شرف دارد ) .\r\nبنابراين چون موجبهء كليه ، هر دو ملاك را دارد از همه اشرف است و چون سالبهء جزئيه هيچكدام را ندارد از همه اخس است و امّا سالبه كليه بعد از موجبهء كليه در رتبهء دوّم قرار دارد براى اينكه كليت دارد و كليت بر ايجاب تقدّم دارد ؛ چون منطقى ، در كليات بحث دارد نه جزئيات . و امّا موجبهء جزئيه چون ايجاب دارد بر سالبهء جزئيّه مقدم است و در رتبهء سوّم است .\r\n\r\nتقسيم شرطية به شخصية ، مهملة و محصورة\r\nهمانگونه كه قضيه حمليه از لحاظ موضوع به چهار قسم تقسيم شد :\r\n« 1 - شخصيه . 2 - طبيعيه . 3 - مهمله . 4 - محصوره » قضيه شرطيه نيز ( چه متصله و چه منفصله ) به اين اقسام تقسيم مىشود ، منتهى با دو تفاوت : تفاوت اوّل اينكه اين تقسيم در قضاياى حمليه باعتبار موضوع بود ولى در قضاياى شرطيه به اعتبار موضوع نيست ؛ زيرا قضاياى شرطيه داراى موضوع نيستند . البته قبل از دخول ادوات شرط هريك از مقدم و تالى ، يك قضيه جداگانه و داراى موضوع و محمولى بوده‌اند . ولى پس از آمدن ادوات شرط ، ديگر موضوع و محمول جداگانه‌اى وجود ندارد ، بلكه كل قضيه اوّل به صورت « مقدم » يا « فعل شرط » ، و كل قضيه ثانيه به صورت « تالى » يا « فعل جزاء » درآمده و لذا موضوعى وجود ندارد تا اين تقسيم به اعتبار موضوع باشد بلكه قضيه شرطيه به اعتبار\r\n\r\n","description":"","footnote":"","page_name":" 342 ","page_number":342},
  {"content":"\r\n\r\nاحوالات و ازمان تلازم و تعاند بين مقدم و تالى تقسيم مىشود ؛ چنان كه به زودى روشن خواهد شد .\r\nتفاوت دوّم اينكه قضيه حمليه به چهار قسم تقسيم شد ولى قضيه شرطيه به سه قسم ، منقسم مىشود : 1 - شخصيه ، 2 - مهمله ، 3 - محصوره ؛ و به طبيعيه منقسم نمىشود ؛ زيرا قضيه طبيعيه آنست كه موضوع آن ، طبيعت و نفس كلى ( بماهو كلى و بماهو مفهوم موجود فى الذهن ) باشد و چون در قضيه شرطيه موضوعى مطرح نيست ، پس قسم طبيعيه در قضيه شرطيه مطرح نخواهد بود .\r\nو امّا شرح اقسام قضيه شرطيه :\r\nالف : شرطيهء شخصيه و آن عبارتست از قضيهءاى كه در آن به اتصال و پيوستگى دو نسبت ( در متصله موجبه ) يا سلب اتصال ( در متصله سالبه ) و يا انفصال و گسستگى دو نسبت ( در منفصله موجبه ) يا سلب انفصال ( در منفصله سالبه ) ، در حالى معين و مشخصى از احوال مقدم و يا در زمانى معين و مشخص از ازمنهء مقدم حكم شده باشد .\r\nبنابراين شرطيه شخصيه هشت قسم مىشود ؛ زيرا يا متصله است يا منفصله و هركدام يا موجبه‌اند يا سالبه ( 4 - 2 * 2 ) و هركدام از اين چهار قسم يا در زمان معين و مشخصى است و يا در حال معين و مشخصى است ( 8 - 4 * 2 ) بر اين اساس مجموعا هشت قسم درست مىشود كه به ترتيب براى هريك مثالى مىآوريم :\r\n1 - « شرطيه متصله موجبه » كه در آن به اتصال دو نسبت در زمان معين و مشخصى از ازمنهء مقدم حكم شده باشد ؛ مانند « اذا مطرت السماء اليوم فلا اخرج من الدار » ؛ يعنى :\r\nاگر امروز باران ببارد من از منزل خارج نخواهم شد . در اينجا تلازم مقدم و تالى ، مربوط به زمان معين امروز است و نسبت به روزهاى آتى نفيا و اثباتا چيزى بيان نشده و اثبات شىء ، نفى ماعدا نمىكند .\r\n2 - « شرطيه متصله موجبه » كه در آن به اتصال دو نسبت در حال و وضع معين و مشخصى از احوال و اوضاع مقدم حكم شده باشد ، مانند « ان جاء على غاضبا فلا اسلم عليه » ؛ يعنى : اگر على در حال غضب بر من وارد شود بر او سلام نخواهم كرد . در اينجا ملازمهء بين مقدم و تالى ، مربوط به حال و وضع معينى از احوال مقدم است و آن حال غضب است . امّا نسبت به ديگر حالات مقدم ، اين ملازمه ، نه نفى شده و نه اثبات شده .\r\n3 - « شرطيه متصله سالبه » كه در آن به سلب اتصال دو نسبت در زمان معينى از ازمنه\r\n\r\n","description":"","footnote":"","page_name":" 343 ","page_number":343},
  {"content":"\r\n\r\nمقدم حكم شده ؛ مثل « ليس اذا كان المدرس حاضرا الان فانه مشغول بالدرس » ؛ يعنى :\r\nچنين نيست كه اگر هم‌اكنون مدرس در مدرسه حاضر باشد حتما مشغول درس هم باشد ؛ خير ممكن است حاضر باشد ولى مشغول درس نباشد . در اينجا ميان مقدم و تالى ، اتصال ، سلب شده ، آن هم در زمان معين و مشخصى كه « الان » باشد و نسبت به ازمنهء ديگر دلالتى ندارد ، نه دلالت بر اتصال مىكند و نه دلالت بر سلب اتصال مىكند .\r\n4 - « شرطيه متصله سالبه » كه در آن به سلب اتصال در حال معين و مشخصى حكم شده باشد ، مثل « ليس اذا كان المدرس حاضرا و هو بالمنبر فانه مشغول بالدرس » ؛ در اينجا حال معين و مشخصى مد نظر است كه به عدم تلازم ميان مقدم و تالى در خصوص اين حالت حكم شده و ساير حالات مدنظر نيست .\r\n5 - « شرطيه منفصله موجبه » كه در آن به انفصال و تعاند دو نسبت در زمان معين و مشخصى حكم شده ، مانند « امّا ان تكون الساعة الان الواحدة او الثانية » ؛ يعنى : هم اكنون و در اين ساعت معين ، يا ساعت يك است و يا ساعت دو ؛ در اينجا مقدم و تالى در اين ساعت معين از هم ديگر انفصال دارند ولى نسبت به ساعات و زمان‌هاى ديگر نفيا و اثباتا هيچ حكمى بيان نشده است .\r\n6 - « شرطيه منفصله موجبه » كه حكم به انفصال در آن ، مربوط به حال معين و مشخصى است . مانند « امّا ان يكون زيد و هو فى البيت نائما او مستيقظا » ؛ يعنى : زيد در حالى كه در منزل تشريف دارد يا خواب است و يا بيدار ؛ در اينجا حكم به انفصال ، مربوط به اين وضعيت و حال زيد است كه در منزل بسر مىبرد و با ساير اوضاع و احوال او كارى ندارد ؛ اگرچه فى الواقع هر كجا باشد يا خواب است يا بيدار ، ولى در اين قضيه يك حال شخصى بيشتر مدنظر نيست .\r\n7 - « شرطيه منفصله سالبه » كه حكم به انفصال در آن ، مربوط به زمان معين و مشخصى است مانند « ليس امّا ان يكون الآن الشمس طالعة او السماء مغيمه » ؛ يعنى : چنين نيست كه هم‌اكنون يا شمس طالع باشد و يا آسمان ابرى باشد ، در اين قضيه سلب انفصال ، مربوط به زمان معين و مشخصى است كه « الان » باشد و كارى به ازمنهء ديگر مقدم و تالى ندارد .\r\n8 - « شرطيه منفصله سالبه » كه حكم به انفصال در آن ، مربوط به حالت معين و مشخصى باشد ، مثل « ليس امّا ان يكون الطالب و هو فى المدرسة واقفا او فى الدرس » ؛\r\n\r\n","description":"","footnote":"","page_name":" 344 ","page_number":344},
  {"content":"\r\n\r\nيعنى : چنين نيست كه طلبه در مدرسه ، يا ايستاده باشد و يا در درس باشد ؛ بلكه ممكن است هر دو حالت را داشته باشد ؛ يعنى هم در درس باشد و هم ايستاده باشد و ممكن است هم در هيچ كدام از دو حالت نباشد يعنى نه در درس باشد و نه ايستاده ؛ بلكه در گوشه‌اى از حياط مدرسه نشسته و سر در جيب انديشه دارد . پس در اين قضيه سلب انفصال ، مربوط به حالت معينى است كه در مدرسه باشد و كارى با حالات ديگر ندارد .\r\nب : قضيهء شرطيه مهمله و آن عبارتست از قضيهء شرطيه‌اى كه حكم شده باشد در آن به اتصال يا سلب اتصال دو نسبت ( در متصله ) و يا به انفصال يا سلب انفصال دو نسبت ( در منفصله ) ، در حالى از احوال يا زمانى از ازمنهء نامعين و مبهم ، بدون اينكه نظر به عموميت يا خصوميت احوال و ازمان مقدم باشد ، بلكه تمامى اين جهات به اهمال گذاشته شده و مسكوت‌عنه است و لذا قضيه را مهمله گويند .\r\nقضيهء شرطيه مهمله نيز هشت قسم دارد ؛ زيرا قضيه شرطيه يا متصله است يا منفصله ؛ و هركدام يا موجبه‌اند يا سالبه ؛ و در هر چهار صورت يا اهمال به لحاظ زمان است يا به لحاظ حالات ؛ بنابراين مجموعا هشت صورت درست مىشود ولى ما آنها را در چهار مثال خلاصه و در هر مثال لحاظ احوال و ازمان را باهم محاسبه مىكنيم :\r\n1 - « شرطيه متصله موجبه » كه از لحاظ زمان و حال هردو مهمل باشد ، مثل « اذا بلغ الماء كرا فلا ينفعل بملاقاة النجاسة » ؛ يعنى : زمانى كه آب به حد كريت برسد به ملاقات با نجاست ، منفعل و متنجس نمىشود ؛ در اينجا بيان نشده كه در هر زمانى چنين است يا در بعض ازمنه ؟ و نيز بيان نشده كه در هر حالى از حالات چنين است يا در بعض حالات ؟\r\n2 - « شرطيه متصله سالبه » كه از هردو نظر اهمال داشته باشد ؛ مثل « ليس اذا كان الانسان كاذبا كان محمودا » ؛ يعنى : چنين نيست كه اگر انسان دروغگو بود ستوده هم باشد . در اينجا ملازمهء بين مقدم و تالى سلب شده ولى بيان نشده كه اين حكم در هر حالى و زمانى چنين است كه كاذب ، محمود نيست و يا در بعضى از زمانها و حالات ملازمه مسلوب است .\r\n3 - « شرطيه منفصله موجبه » كه از هر دو لحاظ اهمال داشته باشد ، مانند « القضية امّا ان تكون موجبة او سالبة » با فرض اينكه الف و لام « القضيه » الف و لام طبيعت باشد .\r\nبنابراين مىبينيم كه كميت حكم بيان نشده كه آيا در همهء ازمنه و احوال چنين است يا در\r\n\r\n","description":"","footnote":"","page_name":" 345 ","page_number":345},
  {"content":"\r\n\r\nبعض ازمنه و احوال . ( البته اين قضيه فى الواقع كليت دارد و چنين است كه هر قضيه‌اى يا موجبه است يا سالبه ، ولى اين معنى از خارج و به قرينهء عقل دانسته مىشود و الّا در خود اين قضيه چيزى كه مبين كليت يا جزئيت حكم باشد نيامده است ) .\r\n4 - « شرطيه منفصله سالبه » كه در آن كميت بيان نشده ، نه از لحاظ ازمان و نه از لحاظ احوال ، مانند « ليس امّا ان يكون الشى معدنا او ذهبا » ؛ يعنى : چنين نيست كه شى يا معدن باشد يا ذهب ؛ بلكه انفصال ، مسلوب است و ممكن است شىءاى هم معدن باشد و هم ذهب يا نه معدن باشد و نه ذهب . در اين قضيه بيان نشده كه آيا در جميع احوالات و ازمنه ، انفصال مسلوب است يا در بعض از احوال و زمانها مسلوب است ؟\r\nج : و امّا قضيهء شرطيه محصوره و آن عبارتست از قضيه‌اى كه كميت احوال حكم يا اوقات آن بيان شده باشد كه براى جميع احوال و در همهء اوقات اين حكم هست يا در بعض احوال و اوقات .\r\nقضيه شرطيه ( چه متصله و چه منفصله ) اگر محصوره باشد يا كليه است و يا جزئيه و هركدام از آن دو يا موجبه است يا سالبه ( 4 - 2 * 2 ) با اين حساب محصورات چهار قسم مىشود و چون خود شرطيه هم يا متصله است يا منفصله ، مجموع محصورات هشت قسم مىشود :\r\nامّا بيان محصورات اربع در شرطيه متصله :\r\n1 - « متصله موجبهء كليه » كه حكم به اتصال در آن ، جميع حالات و اوقات مقدم را شامل باشد و هيچ حال و زمانى مستثنى نباشد ؛ مانند « كلما كانت الامة حريصة على الفضيلة كانت سالكة سبيل السعادة » ؛ يعنى : هر زمانى و در هر حالى كه امتى بر فضيلت و كمال حريص شد و بدان روى آورد ، حتما در راه سعادت و خوشبختى گام بر خواهد داشت . در اين قضيه اتصال دو نسبت هميشگى و همگانى و در همهء احوال است و مانند « كلما كان زيد يكتب فيده تتحرك » .\r\n2 - « متصله سالبهء كليه » كه حكم به سلب اتصال در آن ، نسبت به جميع ازمنه و احوال مقدم باشد ؛ مانند « البته چنين نيست كه اگر انسانى در برابر سختىها صبور و بردبار بود در كارها موفق نباشد » ، در اين قضيه ميان صبور بودن و موفق نبودن سلب اتصال شده ؛ يعنى : ممكن است آدمى اگر صبور باشد موفق هم باشد ؛ بلكه حتما چنين است ؛ چراكه صبورى در برابر مشكلات پيروزى و موفقيت مىآورد ؛ و هركس به هر اندازه\r\n\r\n","description":"","footnote":"","page_name":" 346 ","page_number":346},
  {"content":"\r\n\r\nدود چراغ بخورد و عرق جبين بريزد و در راه تحصيل دانش سرما و گرما را متحمل بشود البته موفق هم خواهد بود و اين معنى در هر حالى از حالات و هر زمانى از ازمنه مىتواند انجام گيرد .\r\n3 - « متصله موجبهء جزئيه » كه حكم به اتصال دو نسبت در آن ، مخصوص به بعض از اوقات و ازمنهء مقدم باشد نه جميع آن ( آن هم بعض غير معين نه بعض معين و الّا اگر معين باشد قضيه شخصى خواهد بود و قضيه محصوره ، از قسم شخصيه است ) ؛ مثل « قد يكون اذا كان الانسان عالما كان سعيدا » ؛ يعنى : گاهى چنين است كه اگر انسان دانشمند باشد سعادتمند هم باشد ، ولى اين معنى كليت ندارد و براى همه افراد نيست .\r\n4 - « متصله سالبه جزئيه » كه حكم به سلب اتصال در آن ، مخصوص بعضى اوقات و ازمنه است و كارى با زمان‌هاى ديگر ندارد ؛ مثلا : چنين نيست هرگاه انسان در كارى جازم و قاطع باشد حتما موفق هم باشد ؛ بلكه ممكن است در بعض كارها با اينكه جازم است موفق نباشد . در اين قضيه سلب اتصال ، جزئى است نه كلى .\r\nو امّا بيان محصورات اربع در شرطيه منفصله :\r\n1 - « منفصله موجبه كليه » كه در آن به انفصال دو نسبت در جميع احوال و ازمنه حكم شده باشد ؛ مانند « دائما او ابدا امّا ان يكون العدد الصحيح ( در مقابل عدد مكسور مثل 5 / 10 - 2 / 251 و . . . ) زوجا او فردا در اين قضيه انفصال ، دائمى است و هيچگاه و در هيچ زمان و حالتى اين انفصال مسلوب نيست بلكه دائما ثابت است و امكان ندارد كه عدد صحيحى ، نه زوج باشد و نه فرد ، يا هم زوج باشد و هم فرد .\r\n2 - « منفصله ساليه كليه » كه در آن به سلب انفصال ، در تمام احوال و زمانها حكم شده است ؛ مانند : « البته هيچگاه و در هيچ حالى چنين نيست كه يا عدد زوج باشد و يا قابل قسمت به متساويين » .\r\n3 - « منفصله موجبه جزئيه » كه حكم به انفصال دو نسبت در آن ، مربوط به بعض احوال و ازمنه مىباشد و كارى با بعض ديگر ندارد ؛ مثلا : « گاهى چنين است كه انسان يا به پشت خوابيده ( مستلقى ) و يا نشسته است ؛ ( و آن در موردى است كه سوار ماشين است و امكان ايستادن ندارد ) نه اينكه انفصال دائمى و هميشگى باشد و هميشه چنين باشد » زيرا در موارد ديگر ممكن است ايستاده باشد و نه مستلقى يا جالس .\r\n4 - « منفصله سالبه جزئيه » كه سلب انفصال در بعض از احوال و ازمنه است ؛ مثل\r\n\r\n","description":"","footnote":"","page_name":" 347 ","page_number":347},
  {"content":"\r\n\r\n« گاهى چنين نيست كه انسان يا مستلقى باشد يا جالس » ؛ چون ممكن است هيچكدام نباشد و مثلا ايستاده باشد .\r\n\r\nسور در قضاياى شرطية\r\nهمانطورى كه در قضيه حمليه محصوره ، توسط الفاظ خاصى كميت افراد موضوع بيان مىشد ، همچنين در شرطيه محصوره ، الفاظى وجود دارد كه سور قضيه شرطيه بوده و توسط آنها عموم يا خصوص احوال و ازمان مشخص مىشود . سورهاى قضيه شرطيه عبارتند از :\r\n- سور متصله موجبه كليه : كلما ، مهما ، متى و . . .\r\n- سور منفصله موجبه كليه : دائما و ابدا .\r\n- سور متصله سالبه كليه : ليس ابدا و ليس البته .\r\n- سور منفصله سالبه كليه : ليس ابدا - ليس البته .\r\n- سور متصله موجبه جزئيه : قد يكون .\r\n- سور منفصله موجبه جزئيه : قد يكون .\r\n- سور متصله سالبه جزئيه : قد لا يكون و ليس كلما ( با اين تفاوت كه اولى بالمطابقه دال بر سلب جزئى است و دومى بالملازمه ) .\r\n- سور منفصله سالبهء جزئيه : قد لا يكون .\r\n\r\n","description":"","footnote":"","page_name":" 348 ","page_number":348},
  {"content":"\r\n\r\n\r\nتقسيمات حمليه\r\nمقدّمه : آنچه تا به حال مطرح شد يك تقسيمات عام و كلى در رابطه با مطلق قضيه بود و گفتيم : قضيه يا حمليه است و يا شرطيه ؛ و شرطيه هم يا متصله است و يا منفصله . و نيز قضيه ( چه حمليه و چه شرطيه ) يا موجبه است يا سالبه ، و در تقسيمى ديگر يا شخصيه است يا طبيعيه يا مهمله و يا محصوره . منتهى در اين تقسيم آخر قضيهء شرطيه با حمليه فى الجمله اشتراك داشتند نه بالجمله . ( فى الجمله يعنى : در بعض يا اكثر اقسام اشتراك دارند و چون شرطيه با حمليه در طبيعيه اشتراك نداشته ، مصنف « فى الجمله » گفته است و اگر اشتراك آن دو در تمام اقسام مىبود « بالجمله » مىگفت ) . بعد از تقسيمات مشتركه ، هر يك از سه نوع حمليه ، شرطيهء متصله و شرطيهء منفصله ، داراى يك سلسله تقسيماتى هستند كه تحت عنوان تقسيمات خاصه و ثانويه بيان مىشود .\r\nقضيه حمليه از سه جهت قابل تقسيم است :\r\n1 - از جهت وجود موضوع در قضيه موجبه .\r\n2 - از جهت محصله يا معدوله بودن موضوع يا محمول يا هر دو .\r\n3 - از حيث جهت قضيه و نسبت كه ضرورت يا دوام و . . . باشد .\r\n\r\nتقسيم اوّل : ذهنيه ، خارجيه ، حقيقيه\r\nتقسيم اوّل از تقسيمات قضيه حمليه كه مخصوص « حمليه موجبه » مىباشد اينست كه : قضيه به لحاظ وجود موضوع سه قسم مىشود : 1 - ذهنيه ، 2 - خارجيه ، 3 - حقيقيه .\r\nمقدّمه : يكى از تفاوت‌هاى قضيه حمليهء موجبه با سالبه در اينست كه صدق حمليهء موجبه در گرو وجود موضوع و دائر مدار آن است به‌طورى كه اگر قبل از فرض ثبوت محمول براى موضوع ، تحقق و حصول موضوع قطعى بود و بعد محمولى را به دو اسناد داديم چنين قضيه‌اى صادقه است ؛ ولى اگر قبل از فرض حصول و وجود موضوع ، محمولى را بدان اسناد دهيم كاذبه خواهد بود . دليل مطلب آنست كه حمليهء موجبه عبارتست از قضيه‌اى كه حكم شده باشد در آن به ثبوت شىءاى براى شىء ديگر ( محمولى براى موضوعى ) و ترديدى نيست كه « ثبوت شىء لشىء » فرع بر ثبوت خود « مثبت‌له » ( موضوع ) است و تا موضوعى مسلم الوجود نباشد محمول مترتب نخواهد شد ؛ مثلا : تا سعيدى نباشد نمىتوان صفت قيام را به او نسبت داد و گفت : « سعيد قائم » . و\r\n\r\n","description":"","footnote":"","page_name":" 349 ","page_number":349},
  {"content":"\r\n\r\nاين امر ، وجدانى و بديهى است كه اسناد قيام به سعيد قبل از فرض ثبوت خود سعيد كذب است . و ضرب‌المثل معروف عربى كه « العرش ثم النقش » يا « ثبت العرش ثم انقش » ، ناظر به همين معنى است ؛ يعنى : اوّل تخت را تثبيت و محكم كن و سپس به نقش و نگار آن بپرداز ؛ چون تا عرشى نباشد نقشى نباشد .\r\nامّا در قضاياى سالبه چنين نيست ؛ چون صدق آنها در گرو وجود موضوع و فرض حصول آن نيست به اين بيان كه سوالب بر دو قسم هستند و در هر دو فرض ، صادق‌اند :\r\n1 - « سالبهء بانتفاء محمول » كه موضوعى در قضيه هست و محمولى از او سلب مىشود ؛ مثلا : زيدى وجود دارد و قيام يا علم از او سلب مىشود و لذا صادق است كه بگوئيم : « زيد ليس بقائم » ، « زيد ليس بعالم » ؛ غالب در قضاياى سالبه ، همين قسم است و عند الاطلاق نيز همين قسم متبادر به ذهن است و متعارف و مرسوم در علوم نيز همين قسم است .\r\n2 - « سالبهء بانتفاء موضوع » قضيه‌ايست كه فى الواقع اصلا موضوعى براى آن در كار نيست ؛ نه اينكه موضوع باشد و محمولى بر او بار نشود . اينجور قضيهء سالبه‌اى نيز صادق است ، مثلا « پدر عيسى بن مريم عليه السّلام نه غذا مىخورد و نه آب مىآشاميد و نه مىخوابيد و نه با كسى حرف مىزد » قضيه‌ايست كه موضوع آن اصلا تحقق خارجى نداشته ولى با اين وجود قضيهء صادقى است . البته اين قسم چندان شايع و متعارف نيست و در علوم متداول نيست .\r\nبا حفظ اين مقدّمه مىگوييم : هر قضيهء حمليهء موجبه‌اى اگر بخواهد صادق باشد بايد موضوع آن ، پيش از اثبات محمول ، مفروض الوجود باشد تا اسناد محمول به موضوع صحيح و صادق باشد و الّا كاذب خواهد بود ؛ منتهى وجود موضوع در حمليهء موجبه ، به يكى از سه صورت ذيل متصور است ، كه بر اين اساس قضيه حمليه سه قسم مىشود :\r\n1 - ذهنيه : و آن عبارتست از قضيه حمليه موجبه‌اى كه موضوع آن فقط در ذهن موجود و قابل تعقل است ؛ ولى در خارج موجود و متحقق نيست و ثبوت محمول براى موضوع در اين‌گونه قضايا ، در وعاء ذهن انجام مىپذيرد . البته در اينجا عقيدهء صاحب حاشيه « 1 » مرحوم مولى عبد اللّه يزدى با عقيدهء مصنف ( ره ) فرق دارد و آن اينكه : صاحب حاشيه فرموده : شرط قضيهء ذهنيه ( براى اينكه بتواند قسيم دو قسم ديگر شود ) آنست كه\r\n\r\n\r\n","description":"","footnote":"\r\n( 1 ) . حاشيه ، صفحهء 73 .\r\n","page_name":" 350 ","page_number":350},
  {"content":"\r\n\r\nموضوع آن فقط در ذهن يافت شود و تحقق آن در خارج محال و ممتنع باشد . مانند :\r\n« شريك البارى ممتنع » . اى كل ما يوجد فى العقل و يفرضه العقل شريك البارى فهو موصوف فى الذهن بالامتناع فى الخارج . و مانند : « اجتماع النقيضين محال » ، « الدور باطل » ، « التسلسل محال » و . . .\r\nولى مرحوم مظفر و ديگران مىفرمايند : قضيهء ذهنيه آنست كه موضوع آن فقط در ذهن موجود باشد اعم از اينكه در خارج ممتنع الافراد باشد و در هيچ زمانى از ازمنه امكان وجود نداشته باشد ، همانند مثالهاى مذكور كه عموما از محالات ذاتيه هستند و در خارج قابل تحقق نيستند . و يا در خارج ممكن الافراد باشند ولى در هيچ زمانى از ازمنهء ثلاثه در خارج يافت نشوند ، همانند مثالهاى ذيل :\r\n« كل عنقاء طائر » . كه سيمرغ ممكن التحقق هست ولى هيچگاه متحقق نشده و نخواهد شد . و تنها در ذهن تصور مىشود و حكم به طيران براى او مىشود .\r\n« غول موجودى وحشتناك است » . كه در خارج متحقق نيست ولى ممكن است .\r\n« كل جبل ياقوت ممكن الوجود » ؛ ولى يافت نشده ؛ و اين حكم در ذهن انجام مىگيرد .\r\n« كل بحر من ذيبق ممكن الوجود » ، كه باز هم ذهنيه است .\r\n2 - خارجيه : و آن عبارتست از قضيه حمليه موجبه‌اى كه موضوع آن در خارج از ذهن موجود شود و در خارج حكمى و محمولى براى آن ثابت شود . منتهى برخى گفته‌اند : حتما بايد افراد موضوع حين الحكم و الاسناد و قضيه درست كردن در خارج موجود باشند ، مثل : « كل من فى العسكر قتل » ، يعنى : همهء كسانى كه در فلان تيپ يا گردان يا لشكر بودند به شهادت رسيدند . و يا به هلاكت افتادند . و مثل : « كل ما فى الصندوق نهب » . يعنى : همه آنچه از اشرفىها و جواهرات در گاوصندوق بود به غارت و يغما رفت . كه منظور خصوص افراد موجود خارجى و جواهرات موجود خارجى بالفعل است ؛ و لاغير .\r\nولى مرحوم مظفر مىفرمايند : خارجيه آن است كه حكم بر روى افراد محققة الوجود بار شود امّا نه افراد بالفعل بلكه افرادى كه در احد ازمنهء ثلاثه موجود مىشوند .\r\nيعنى چه آنها كه در گذشته موجود بودند ، مثل : « مردمان زمان حضرت نوح همگى غرق شدند مگر جناب نوح و پيروانش » ، و مثل : « بعض از خانه‌هايى كه در شرف انهدام بود\r\n\r\n","description":"","footnote":"","page_name":" 351 ","page_number":351},
  {"content":"\r\n\r\n( در اثر زلزله يا عامل ديگر ) منهدم شدند » . و چه آنها كه هم‌اكنون موجودند مثلا :\r\n« مسلمانان بوسنى هرزگوين قتل‌عام مىشوند » . يا مثل : « كل طالب فى المدرسه مجد » .\r\nيعنى : هر طلبه يا دانشجويى در محيط حوزه يا دانشگاه كوشا است . و چه آنها كه بعدا موجود مىشوند مثل : « آيندگان قضاوت خواهند كرد » ، « انسانهاى صد سال ديگر تاريخ معاصر را خوانده و راجع به جنايات استكبار جهانى قضاوت خواهند كرد » ، و مثل : « كل جندى فى المعسكر مدرب على حمل السلاح » يعنى هر سربازى در پادگان بر حمل اسلحه و جنگ با دشمن آموزش ديده و مجرب شده است . كه سربازان موجود را شامل است و آنها را كه بعدا مىآيند و در پادگان آموزش مىبيند همه را شامل است .\r\n3 - حقيقيه : و آن عبارتست از قضيهء حمليهء موجبه‌اى كه موضوع آن در واقع و نفس الامر موجود باشد بدين‌معنى كه حكم بر افراد موضوع مىشود ، اعم از افرادى كه محققه الوجود هستند و در احد الازمنة الثلاثه موجود مىشوند ؛ و يا آنها كه مقدرة الوجود هستند و فرض وجودشان مىشوند ولو در خارج هرگز موجود نشوند ؛ امّا واقع و نفس الامر اينست كه اگر موجود شوند فلان حكم را خواهند داشت مثل « كل انسان حيوان » اى : كل ما لو وجد فى الخارج كان انسانا فهو على تقدير وجوده فى الخارج حيوان ؛ بنابراين افراد موضوع چه در يكى از سه زمان موجود شده باشد و چه هرگز موجود نشود ولى فرض وجودش شود فلان حكم را خواهند داشت . و نيز مثل « كل مثلث مجموع زواياه يساوى قائمتين » . « كل انسان قابل للتعليم العالى » ، كه اعم از افراد محققة الوجود و مقدره را مىگيرد « كل ماء طاهر » . اى : كل ما لو وجد فى الخارج و كان ماء فهو على تقدير وجوده طاهر .\r\nملاحظه مىفرمائيد كه در تمامى اين مثالها موضوع بگونه‌اى است كه تمام افراد موجوده در احد ازمنه يا معدومة و مقدرة الوجود را مىگيرد .\r\n\r\nتقسيم دوّم : معدوله و محصله\r\nمقدّمه : هريك از موضوع و محمول قضيهء حمليه گاهى يك شىء محصل و متحقق و موجودى است و به تعبيرى از امور وجوديه است ( خواه ذاتى از ذوات وجوديه باشد ، مثل « زيد ، انسان ، حيوان ، جوهر » و خواه وصفى از اوصاف وجوديه باشد ، مثل « زيد ، انسان ، حيوان ، جوهر » و خواه وصفى از اوصاف وجوديه باشد ، مثل « عالم ، بصير ، كريم ، شجاع » . و گاهى موضوع يا محمول و يا هم موضوع و هم محمول ،\r\n\r\n","description":"","footnote":"","page_name":" 352 ","page_number":352},
  {"content":"\r\n\r\nيك امر معدوله است ؛ يعنى : يك چيزى است كه حرف سلب بر آن داخل شده باشد .\r\nوظيفهء اصلى حرف سلب ، سلب ربط و حمل و قيچى كردن پيوند ميان دو چيز است ؛ امّا حرف سلب در اينجا از آن وظيفه خود عدول كرده و خودش جزء موضوع يا محمول يا هر دو شده است ؛ مثل « لا انسان » و « غير بصير » .\r\nبا حفظ اين مقدّمه مىگوييم : قضيهء حمليه از جهت عدول طرفين آن و يا يكى از آن دو ، به دو قسم تقسيم مىشود : 1 - محصلة ( يا محصلة الطرفين ) ، 2 - معدوله .\r\n1 - محصله آنست كه هم موضوع و هم محمول آن هر دو ، محصل و امر ثبوتى باشند و خود محصله دو شعبه دارد : الف - موجبه . ب - سالبه .\r\nالف : محصله موجبه آنست كه اصلا حرف سلب در آن نيامده ، مانند « زيد قائم » .\r\nب : محصله سالبه آن است كه حرف سلب دارد و حرف سلب بر وظيفه اصلى خود ( كه سلب ربط باشد ) باقى است ؛ مثل « زيد ليس بقائم » و « الهواء ليس بنقى » ؛ ( هوا پاك نيست ) .\r\nهر موقع « محصله » بقول مطلق گفته مىشود اين قسم اوّل مراد است ، و گاهى هم به آن « محصلة الطرفين » مىگويند ( و آن در مقابل محصلة الموضوع يا محصلة المحمول تنهاست ، كه خواهد آمد ) .\r\n2 - معدوله آنست كه موضوع يا محمول يا هر دو معدول باشند ، يعنى حرف سلب در آنها از وظيفه اصلى خويش عدول كرده و جزء موضوع و يا محمول قرار گرفته است . و چنانچه از تعريف پيدا است معدوله سه شعبه دارد . ( كما اينكه محصله نيز چنين است ) :\r\n( 1 ) - معدولة الطرفين آنست كه حرف سلب ، هم جزء موضوع و هم جزء محمول باشد و هر دو طرف معدول باشند و آن دو قسم است :\r\nالف - موجبه ؛ مانند « كل لا حيوان هو لا انسان » و « كل لا عالم هو غير صائب الرأى » ؛ يعنى : هر غير عالمى غير صائب الرأى است .\r\nب - سالبه ؛ مانند « لا شىء من اللاموجود بلا معدوم » و « غير المجد ليس هو به غير محقق فى الحياة » ؛ يعنى : انسان غير كوشا غير ناكام در زندگى نيست ؛ ( يعنى ناكام است ) .\r\n( 2 ) - معدولة الموضوع آنست كه حرف سلب ، جزء موضوع واقع شده و خود دو قسم دارد :\r\n\r\n","description":"","footnote":"","page_name":" 353 ","page_number":353},
  {"content":"\r\n\r\nالف - موجبه ؛ مانند « كل لا مؤمن ذليل » و « غير العالم مستهان » .\r\nب : سالبه ؛ مانند « غير العالم ليس بسعيد » .\r\n( 3 ) - معدولة المحمول آنست كه حرف سلب ، جزء محمول واقع شده باشد و آن نيز دو شعبه دارد :\r\nالف - موجبه ؛ مثل « الهواء هو غير فاسد » .\r\nب - سالبه ؛ مثل « بعض الانسان ليس هو بلا ابيض » و « الهواء ليس هو غير فاسد »\r\nسئوال : وجه تسميهء معدوله چيست ؟\r\nجواب : قضيه را از آن جهت معدوله مىگويند كه حرف سلب در آن ، از وظيفهء اصلى خود عدول كرده و بجاى اينكه رابطه را سلب كند ، فقط جزء محمول ( واقع شده و مجموع مسلوب بر موضوع بار مىشود ) و يا جزء موضوع و يا جزء هر دو طرف واقع شده است . وجه تسميهء اين قضيه به معدوله از باب « تسمية الشىء باسم جزئه » است چون كل قضيه معدوله نشده بلكه جزء قضيه معدوله شده است .\r\n\r\nتنبيه\r\nميان سالبهء محصلة المحمول ، مثل « زيد ليس بقائم » با موجبهء معدولة المحمول ، مثل « زيد لا قائم » چه فرق است ؟\r\nجواب : دو فرق دارند ، يكى معنوى و يكى لفظى است :\r\n1 - از حيث معنوى : هدف اصلى از سالبهء محصله ، سلب ربط و حمل است ولى هدف از موجبه معدولة ربط سلب است ؛ يعنى اوّل با حرف سلب محمول سلب شده و سپس محمول مسلوب بر موضوع بار مىشود و در اين عنايت بيشترى وجود دارد .\r\n2 - از حيث لفظى : در سالبه محصله معمولا « رابطه » پس از حرف سلب مىآيد تا دلالت بر سلب حمل كند ، مانند : « زيد ليس هو بقائم » ولى در موجبهء معدولة المحمول معمولا پيش از حرف سلب مىآيد تا بر حمل سلب دلالت كند ؛ مانند « زيد هو غير قائم » .\r\nو نيز در سالبهء محصله غالبا حرف سلب « ليس » است و در موجبه معدولة المحمول غالبا « لا و غير » است .\r\n\r\n","description":"","footnote":"","page_name":" 354 ","page_number":354},
  {"content":"\r\n\r\n\r\nتقسيم سوّم : موجهات\r\nقضيه حمليه از لحاظ ذكر و عدم ذكر « جهت قضيه » دو قسم مىشود :\r\n1 - مطلقه . 2 - موجهه .\r\n1 - قضيه مطلقه آنست كه « جهت قضيه » در آن ذكر نشده باشد . و آن را مطلقه گويند چون از حيث « جهت » اطلاق دارد و جهت در آن ذكر نشده ( و الاطلاق عدم التقييد فيما يمكن ان يكون مقيدا ) . و آن را نيز مهمله گويند ؛ از آن‌رو كه جهت قضيه در آن اهمال شده و مسكوت گذارده شده ؛ مانند « كل انسان حيوان » ، « كل انسان كاتب » .\r\n2 - قضيهء موجهه آن است كه جهت در آن ذكر شده باشد ؛ مانند « كل انسان حيوان بالضرورة » و « لا شىء من الانسان بفرس بالضرورة » و « كل انسان كاتب بالامكان الخاص » .\r\nبراى توضيح اين تقسيم بايد دو مطلب كاملا طرح بشود : 1 - مادهء قضيه 2 - جهت قضيه :\r\n\r\nمادهء قضيه\r\nمقدّمه : همانطورى كه اشيا چهار نحوه و مرحلهء وجودى دارند ( 1 - وجود خارجى .\r\n2 - وجود ذهنى . 3 - وجود لفظى . 4 - وجود كتبى ) « 1 » قضاياى حمليه نيز داراى اين چهار مرحلهء وجودى هستند :\r\n1 - وجود ثبوتى و واقعى و نفس الامرى ؛ يعنى : در واقع و نفس الامر اين محمول ( مثلا قيام ) براى آن موضوع ( مثلا زيد ) يا ثابت است و يا از آن مسلوب است ؛ بنابراين چه اينكه ما اين قضيه را تعقل و ادراك بكنيم و چه نكنيم ، و چه اينكه به زبان بياوريم يا نياوريم و چه اينكه به قلم آن را بنويسم و يا ننويسم ، آن نسبت در واقع و نفس الامر يا ثابت است و يا ثابت نيست .\r\n2 - وجود اثباتى تعقلى ؛ و آن عبارتست از اينكه شخص در محيط ذهن ، موضوع و محمول را تعقل كرده و بين آن دو نسبتى برقرار كند . اين نسبت فقط در ذهن انجام مىگيرد نه در لفظ و كتابت ظاهرى و لذا آن را قضيهء معقوله مىنامند .\r\n3 - وجود اثباتى لفظى ؛ و آن عبارتست از اينكه شخص علاوه بر تعقل قضيه در\r\n\r\n\r\n","description":"","footnote":"\r\n( 1 ) . المنطق ، ص 35 .\r\n","page_name":" 355 ","page_number":355},
  {"content":"\r\n\r\nذهن ، آن را در گفتار نيز بياورد و بدان تلفظ كند ؛ مثلا بگويد : « زيد هو قائم ، الانسان هو حيوان » .\r\n4 - وجود اثباتى كتبى ؛ و آن عبارتست از اينكه شخص ، معقول ذهنى را به قلم آورده و مىنويسد .\r\nاينك با توجه به اين مقدّمه مىگوييم : هر قضيه‌اى در واقع و نفس الامر داراى نسبتى ايجابى و يا سلبى است و هر نسبتى در واقع مكيف به كيفيتى است . اين كيفيت‌ها چند گونه است ، كه اصول آنها سه حالت است ( وجوب ، امتناع ، امكان ) و بقيهء كيفيات به آن سه حالت برمىگردد ، كه به آن سه حالت ، مادهء قضيه ( و يا عنصر قضيه ) گويند . ما در اين بخش در صدد بيان اين سه حالت هستيم .\r\nهر محمولى را كه با موضوعى مقايسه نموده و نسبت‌سنجى كنيم برحسب واقع و نفس الامر از يكى از سه حالت ذيل خالى نيست و شق چهارمى وجود ندارد :\r\n1 - حالت وجوب : آن عبارتست از اينكه ثبوت محمول براى ذات موضوع ، ضرورى و لازم باشد و سلب محمول از آن موضوع ، ممتنع باشد . معناى مطابقى وجوب ، ضرورت ثبوت و معناى التزامى آن ، امتناع سلب است ؛ مانند ذاتيات يك شىء كه براى آن شىء ضرورى هستند ؛ مثل « الانسان حيوان ناطق بالضرورة » و مانند لوازم ذات شىء براى آن شى ؛ مثل « زوجيت براى اربعه » .\r\nدر اينجا مرحوم مظفر مىفرمايد : قيد « لذات الموضوع » براى آن است كه دو حالت لزوم داريم : گاهى لزوم و ضرورت ثبوت ، از ناحيهء ذات موضوع است و ذات‌خواهان اين ضرورت وجود است ؛ مانند زوجيت براى اربعه ، و گاهى لزوم و ضرورت از ناحيه يك امر خارج از ذات و حقيقت موضوع است . ما با آوردن قيد « لذلت الموضوع » اين شق دوّم را خارج مىكنيم ؛ مثلا حركت ، لازمهء قمر است و از او جدا نشده و نخواهد شد ولى لازمهء ذاتى او نيست به گونه‌ايكه قمر حتى بدون حركت هم تعقل نشود ؛ بلكه با نظر به ذات قمر ، امكان سكون دارد ولى با نظر به اوضاع فلكيه و رابطهء قمر با زمين ، على الدوام قمر متحرك است و هيچ زمانى نبوده و نيامده و نخواهد آمد كه قمر باشد ولى متحرك نباشد . پس مراد از وجوب ، ضرورت ذاتيه است نه ضرورت بالغير .\r\n2 - حالت امتناع : و آن عبارتست از اينكه ثبوت محمول براى ذات موضوع ، محال و ممتنع باشد ( معناى مطابقى ) و سلب محمول از آن ذات ، ضرورى و واجب باشد\r\n\r\n","description":"","footnote":"","page_name":" 356 ","page_number":356},
  {"content":"\r\n\r\n( معناى التزامى ) مثلا ثبوت اجتماع براى نقيضان ، محال ذاتى است و امكان ندارد كه متناقضان در موردى مجتمع شوند ، و سلب اجتماع از نقيضان ، ضرورى است و لذا مىگوئيم : « النقيضان يجتمعان بالامتناع » ( معناى مطابقى ) و « النقيضان لا يجتمعان بالضرورة » . ( معناى التزامى ) .\r\nمرحوم مظفر در اينجا باز مىفرمايد : قيد « لذات الموضوع » براى آنست كه ما دو قسم امتناع داريم :\r\n1 - امتناع ذاتى ؛ كه برحسب ذات موضوع ، اين ثبوت محال است ؛ مانند « اجتماع النقيضين محال »\r\n2 - امتناع بالغير ؛ كه موضوع ، ذاتا ممكن است ولى به‌واسطهء غير و در اثر يك مانع خارجى قابل وقوع و تحقق نيست ، امّا به مجرد رفع آن ، قابل تحقق است ؛ فى المثل مىگوئيم : « آدم خوابيده انديشمند نيست » ، در اين قضيه ثبوت انديشمندى براى نائم ممتنع است ، امّا اين امتناع ، ذاتى نائم نيست ؛ بلكه به‌واسطهء ، نوم ممتنع شده به اين بيان كه چون نائم قوهء حفظ و ضبط ندارد و مشاعر او از كار افتاده ، محال است انديشمند باشد ، امّا به مجرد رفع اين مانع ، انديشمندى او برمىگردد .\r\nقوله : تنبيه وجوب و امتناع در يك امر اشتراك دارند و آن « ضرورت حكم » است . و يك افتراق دارند و آن اينكه وجوب ، ضرورت ثبوت محمول براى موضوع ، و امتناع ، ضرورت سلب محمول از موضوع است .\r\n3 - حالت امكان ذاتى : و آن عبارتست از اينكه در واقع و نفس الامر نه جانب ثبوت محمول براى موضوع ، ضرورى باشد و نه جانب عدم ؛ و به عبارت ديگر نه ثبوت ضرورى باشد و نه امتناع ؛ و چون هيچكدام ، ضرورت ندارد هردو ممكن خواهد بود ؛ بنابراين هريك از ضرورت ايجاب و ضرورت سلب ، از ممكن مسلوب‌اند ؛ مانند « كل انسان كاتب بالامكان الخاص » و « لا شىء من الانسان بكاتب بالامكان الخاص » ؛ يعنى : نه جانب وجود كتابت براى انسان ضرورى است و نه جانب سلب كتابت ؛ و الّا بايد انسان هميشه كاتب باشد و يا هيچگاه كاتب نباشد و اين معنى بالوجدان باطل است . پس با اين بيان امكان عبارت مىشود از : سلب ضرورت از هر دو طرف ( هم از طرف ايجاب و هم از طرف سلب ) ؛ با اين حساب امكان داراى معناى عدمى است ( يعنى : عدم الضرورة و\r\n\r\n","description":"","footnote":"","page_name":" 357 ","page_number":357},
  {"content":"\r\n\r\nسلب الضرورة از دو طرف ايجاب و سلب ) ؛ در مقابل وجوب و امتناع كه هركدام ضرورت داشتند ( يعنى : وجوب ، ضرورت ايجاب بود و امتناع ، ضرورت سلب بود )\r\nو وقتى امكان ( كه امرى عدمى بود ) با آن دو ( كه امورى وجودى بودند ) متقابل شدند تقابل آنها يا تناقض خواهد بود و يا تقابل ملكه و عدم ملكه ؟ مرحوم مظفر مىفرمايد : ملكه و عدم ملكه هستند اين بيان كه وجوب و امتناع ، ملكه‌اند و امكان عدم ملكه است .\r\nامّا به نظر مىرسد كه متناقضين باشند چون ملكه و عدم ملكه در جايى است كه شانيت داشتن ملكه ، وجود داشته باشد تا اگر ملكه نبود عدم ملكه اطلاق شود ؛ مثل « عمى و بصر » . ولى امكان ( كه عدم وجوب و عدم امتناع است ) من شأنه ان يكون واجبا بالذات او ممتنعا بالذات ، نيست ؛ لذا چون ممكن ذاتى چنين شانيت و امكانى براى او نيست ، معناى ملكه و عدم ملكه دربارهء او صادق نيست و بر اين اساس بايد گفت : تقابل بين آنها تناقض است .\r\nاين امكان را نام‌هاى ديگرى نيز هست و آن امكان خاص و امكان حقيقى است ، در مقابل امكان عام كه اعم از امكان خاص است . البته بايد دانست كه امكان عام به لحاظ واقع و نفس الامر از مواد قضيه محسوب نمىشود هرچند از جهات قضيه شمرده مىشود كما سياتى .\r\nقوله : الامكان العام دانستيم كه نسبت هر محمولى به موضوعش در واقع و نفس الامر يا داراى كيفيت وجوب است ، يعنى : ثبوت محمول براى موضوع ضرورت دارد ، مانند « كل انسان حيوان بالضرورة » و يا داراى كيفيت امتناع است ، يعنى : ثبوت محمول براى موضوع ممتنع است ، مانند « الانسان حجر بالامتناع » . و يا داراى كيفيت امكان است ؛ يعنى نه ثبوت محمول براى موضوع ضرورى است و نه سلب آن ، مانند « الانسان كاتب بالامكان الخاص » .\r\nحال علاوه بر اين سه اصطلاح ، اصطلاح چهارمى مطرح است ، و آن امكان عام است كه در مقابل امكان خاص قرار مىگيرد . امكان خاص عبارت بود از سلب ضرورت از هر دو طرف قضيه ( هم از طرف ايجاب و هم از طرف سلب ) ولى امكان عام عبارتست از سلب احدى الضرورتين ؛ يعنى : يا سلب ضرورت ايجاب است فقط ، يا سلب\r\n\r\n","description":"","footnote":"","page_name":" 358 ","page_number":358},
  {"content":"\r\n\r\nضرورت سلب است فقط ؛ بنابراين امكان عام هم مانند امكان خاص به معناى سلب ضرورت است ولى نه سلب هردو ضرورت بلكه فقط سلب يك ضرورت است ، آن هم سلب ضرورت از جانب مقابل ؛ به اين بيان كه هر قضيه‌اى داراى دو طرف است : طرف ايجاب و طرف سلب :\r\nآنگاه اگر قضيه سالبه باشد معناى امكان عام سلب ضرورت از جانب مقابل آن است ( يعنى از جانب ايجاب ) ، مثلا وقتى مىگوئيم « الانسان ليس بكاتب بالامكان العام » معنايش اين است كه ثبوت كتابت براى انسان ضرورى نيست و سلب آن از انسان ممكن است ؛ پس اين قضيهء بر امكان عام ، متعرض جانب سلب ( يعنى عدم كتابت براى انسان ) نيست ، ممكن است در واقع و نفس الامر ، عدم كتابت براى انسان ضرورى و ثبوت كتابت ممتنع باشد و يا ممكن است عدم كتابت هم امكان داشته باشد كه در اين صورت ، امكان خاص خواهد بود چون سلب ضرورت از هردو جانب ثبوت و عدم شده است .\r\nو اگر قضيه موجبه باشد معناى امكان عام ، سلب ضرورت از جانب مقابل ( يعنى جانب سلب ) است ؛ مثلا وقتى مىگوئيم : « الانسان كاتب بالامكان العام » يا « الانسان ممكن الكتابة » ؛ معنايش اين است كه سلب كتابت از انسان ضرورى نيست تا ثبوت آن براى انسان مستحيل باشد بلكه ثبوت هم ممكن است پس در اين قضيه به جانب ثبوت كارى نيست و در واقع ممكن است ثبوت كتابت براى انسان ضرورى باشد و يا ثبوت هم ممكن باشد كه مىشود امكان خاص .\r\nقوله : فلو قيل در اين قسمت مرحوم مظفر دو مثال مىزنند كه به صورت الف و نشر مشوش است .\r\nمثال اوّل براى سلب ضرورت سلب است مثلا اگر گفته شود : « اين شىء ممكن الوجود است » معنايش اين است كه عدم براى او ضرورى نيست تا وجود بر او ممتنع باشد ، بلكه وجود او ممكن است ، اعم از اينكه وجود براى او ضرورى باشد و يا ممكن باشد .\r\nمثال دوّم براى سلب ضرورت ايجاب است ؛ مثل « اين شىء ممكن العدم است » يعنى وجود براى او ضرورى نيست تا عدم بر او ممتنع باشد بلكه عدم او هم ممكن است ؛ البته با قطع‌نظر از اينكه جانب عدم براى آن شىء ضرورت داشته باشد و يا ممكن باشد . قبل از ( ولو قيل ) ما دو مثال آورديم كه نسبت به كتاب « المنطق » به صورت الف و نشر مرتب بود ولى دو مثال مصنف نسبت به فرمايش خودشان به نحو لف و نشر مشوش\r\n\r\n","description":"","footnote":"","page_name":" 359 ","page_number":359},
  {"content":"\r\n\r\nاست .\r\nمرحوم مظفر مىفرمايد : بر همين اساس كه امكان عام ، سلب ضرورت از يك طرف است ( به اين نحو كه امكان ايجاب ، سلب ضرورت سلب است و امكان سلب ، سلب ضرورت ايجاب است ) فلاسفه گفته‌اند : « امكان عام سلب ضرورت از جانب مقابل است » يعنى : ( در قضيهء موجبه ، سلب ضرورت از جانب عدم و در سالبه ، سلب ضرورت از جانب وجود است ) و كارى به جانب موافق ندارد كه آيا از آن هم ضرورت ، مسلوب است يا خير ، هرچند در واقع نيز ضرورت از جانب موافق يا مسلوب است و يا نيست .\r\nامّا اينكه وجه تسميهء امكان عام به اين نام چيست مصنف دو وجه بيان مىكند :\r\n1 - چون عموم مردم در استعمالات و محاورات از اين نوع امكان استفاده مىكنند ، مثلا شخصى كه مىگويد : « ممكن است بيايم » ؛ منظورش اين است كه جانب عدم و نيامدن ، ضرورى نيست . اين در حالى است كه امكان خاص مخصوص خواص است و دانشمندان از آن استفاده مىكنند و براى آنها قابل درك و هضم است .\r\n2 - چون امكان عام از امكان خاص اعم است ؛ زيرا امكان عام در قضاياى موجبه كه سلب ضرورت از عدم مىكند نسبت به جانب ثبوت ، هم شامل وجوب مىشود و هم امكان خاص و در قضاياى سالبه كه سلب ضرورت از وجود مىكند نسبت به جانب سلب ، هم شامل امتناع مىشود و هم شامل امكان خاص .\r\nدر اينجا مرحوم مظفر براى توضيح بهتر و بيشتر اعم بودن امكان عام از امكان خاص دو مثال مىآورند :\r\n1 - مثال براى امكان ايجاب ، قضيهء موجبه ممكن است ، كه معنايش سلب ضرورت جانب عدم است و جانب ايجابش ممكن است . مانند « اللّه تعالى ممكن الوجود » ( يا موجود بالامكان العام ) و « الانسان ممكن الوجود » يا « موجود بالامكان العام ) » حال معناى امكان عام در هردو كلام اين است كه جانب عدم براى اللّه يا انسان ضرورى نيست تا جانب وجود ممتنع باشد بلكه جانب وجود هم ممكن است ؛ براى اينكه اگر جانب عدم ضرورى بود بايد جانب وجود ممتنع باشد ( و اللازم باطل بالوجدان فالملزوم مثله ) ، پس در اين دو قضيه سلب ضرورت از جانب مخالف شد ( يعنى جانب سلب ) ؛ امّا نسبت به جانب موافق ( يعنى جانب ثبوت وجود براى اللّه يا انسان ) اين دو قضيه ساكت و متعرض آن نيستند ؛ ولى وقتى واقع و نفس الامر را در نظر بگيريم مىبينيم : ممكن است\r\n\r\n","description":"","footnote":"","page_name":" 360 ","page_number":360},
  {"content":"\r\n\r\nدر واقع ثبوت وجود براى آن موضوع ، ضرورى باشد ( چنان كه در قضيهء اوّل واقعيت امر چنين است يعنى وجود براى اللّه ، واجب و ضرورى است ) و ممكن است در واقع جانب ثبوت و وجود مثل جانب عدم ، ممكن باشد ؛ يعنى : همانگونه كه ممكن الوجود بود ممكن العدم هم باشد ( مانند قضيهء دوّم كه انسان با توجه به ذاتش نه واجب الوجود است و نه ممتنع الوجود ؛ بلكه ممكن الوجود است ؛ ) بنابراين در هر دو قضيه هرچند امكان عام بعنوان جهت قضيه مطرح شده ، ولى از حيث مادهء واقعيه در يك قضيه وجوب و در ديگرى امكان خاص است . و بر همين اساس است كه قضيهء موجبهء موجههء به امكان عام با هريك از وجوب و امكان خاص مىسازد و لذا امكان عام اعم از امكان خاص است نه قسيم آن يا قسم آن .\r\n2 - مثال براى امكان سلب ، قضيهء سالبهء ممكنه است ، كه به معناى سلب ضرورت ايجاب است ؛ يعنى : جانب و وجود ، ضرورت و وجوب ندارد تا جانب عدم مستحيل باشد بلكه جانب عدم ممكن است مثلا در اين دو قضيه : « شريك البارى ممكن العدم » و « الانسان ممكن العدم » ، معناى امكان عام عبارتست از سلب ضرورت از جانب وجود ؛ بدين‌معنى كه وجود براى انسان يا شريك البارى واجب و ضرورى نيست يعنى طرف مقابل قضيه ، ضرورت ندارد و گرنه بايد عدم آن شىء ، مستحيل مىبود ، در حالىكه اين چنين نيست . و امّا نسبت به جانب موافق يعنى جانب نفى و سلب ، امكان عام متعرض آن نيست و برحسب واقع ممكن است جانب نفى براى آن موضوع ضرورى و حتمى باشد و جانب وجود ممتنع باشد ، ( مانند قضيه اوّل كه براهين توحيد مىگويد : وجود شريك البارى ممتنع است ) . و ممكن است جانب عدم نيز مثل جانب وجود براى آن موضوع ضرورى نباشد ؛ ( مانند قضيهء دوّم كه انسان ممكن الوجود و العدم است و هيچ طرف برايش ضرورت ندارد ) بنابراين در هر دو قضيه ، امكان عام ، اعم از امكان خاص شد يعنى امتناع و امكان خاص هردو را شامل است .\r\nقوله : و على هذا مرحوم مظفر مىفرمايد : با اين توضيحات روشن مىشود كه مواد قضايا در همان مواد ثلاث منحصر است ( ضرورت ، امتناع و امكان خاص ) و ماده چهارمى بنام امكان عام وجود ندارد . در واقع امكان عام ، معنايى است كه بر هريك از حالات سه‌گانه قابل انطباق است ؛ براى اينكه امكان عام يا با وجوب منطبق است ، مانند « اللّه ممكن الوجود » ،\r\n\r\n","description":"","footnote":"","page_name":" 361 ","page_number":361},
  {"content":"\r\n\r\nو يا با امتناع منطبق است . مانند « شريك البارى ممكن العدم » و يا با امكان خاص منطبق است ، مانند « الانسان ممكن الوجود » و « الانسان ممكن العدم » ؛ پس مواد قضايا به حصر عقلى ، فقط همان سه ماده است كه آنها را مواد قضايا ، عناصر عقود ( قضايا ) و اصول كيفيات مىنامند ؛ زيرا چنان كه به زودى خواهد آمد همهء كيفيات گوناگون به اين سه كيفيت منتهى مىشود . و نيز روشن شد كه امكان عام از مواد قضايا بشمار نمىآيد ولى از جهات قضيه شمرده مىشود .\r\n\r\nجهت قضايا\r\nروشن شد كه ماده چيزى است كه از حالات سه‌گانه وجوب ، امتناع و امكان خارج نيست . مناطقه در اين باب اصطلاح ديگرى دارند ( و همان نيز مقصود در اين بحث است ) و آن جهت قضيه است . مقصود از جهت قضيه چيزى است كه از كيفيت نسبت بين موضوع و محمول ، به حسب عبارت قضيه ، فهميده و تصور مىشود . بنابراين جهت غير از ماده خواهد بود . اينك با اينكه هريك از آن دو كيفيت نسبت هستند ، به امتيازات آنها مىپردازيم :\r\n1 - ماده همان نسبت واقعيه و نفس الامريه‌اى است كه ميان موضوع و محمول هست و آن يا وجوب است ، يا امتناع و يا امكان ؛ و لازم نيست كه در مقام توجه و نظر به قضيه ، ادراك و تصور بشود ؛ بلكه گاهى در عبارت تبيين شده و از آن فهميده مىشود و گاهى تبيين نشده و از عبارت فهميده نمىشود . امّا جهت قضيه ؛ خصوص آن چيزى است كه از كيفيت نسبت قضيه ، هنگامى كه به قضيه توجه بشود فهميده مىشود و در ذهن تصور مىشود ، بطورى كه اگر كيفيت نسبت ، ادراك و تصور نشود بايد گفت : چنين قضيه‌اى موجهه نيست .\r\n2 - لازم و واجب نيست كه ماده و جهت باهم تطابق داشته باشند و لذا گاهى جهت قضيه با ماده واقعيه تطابق دارد و گاهى هم تطابق ندارد ، زيرا ادراكات انسان گاهى خطا مىكند و كيفيت نسبت واقعيه را بدرستى تشخيص نمىدهد و گاهى هم مصيب است و به درستى تشخيص مىدهد . چند مثال :\r\nالف : اگر بگوييم : « الانسان حيوان بالضرورة » . چنين قضيه‌اى صددرصد صدق است و جهت قضيه كه ما ادراك كرده و همان را در قضيه بيان نموده‌ايم با ماده اصلى و واقعى آن كاملا تطابق و هماهنگى دارند .\r\n\r\n","description":"","footnote":"","page_name":" 362 ","page_number":362},
  {"content":"\r\n\r\nب : و اگر بگوييم : « الانسان يمكن ان يكون حيوانا » ، در اينجا جهت با ماده مطابقت ندارد ؛ زيرا مادهء واقعيه ضرورت است ؛ كه هرگز متغير نخواهد شد ولى جهت مذكور در آن ، امكان عام است كه شخص خيال كرده نسبت انسان به حيوان از مقولهء امكان است ، امّا چنين نيست و جهت با ماده مطابق نيست ؛ زيرا ماده قضيه خصوص وجوب است ، در حالى كه جهت قضيه ، اعم است از وجوب و امكان خاص ، و در عين‌حال قضيه كذب نيست چون امكان عام شامل وجوب نيز هست .\r\nج : و اگر بگوييم : « الانسان كاتب بالامكان العام » ، باز جهت با ماده مطابق نيست ؛ زيرا مادهء اصلى امكان خاص است ولى جهت مذكور امكان عام است ولى در عين حال قضيه صادق است ؛ چون امكان عام با امكان خاص هم مىسازد و شامل او نيز مىشود .\r\nد : و اگر بگوييم : « الانسان حيوان دائما » باز جهت قضيه با مادهء واقعيه تطابق ندارد ، زيرا مادهء اصلى ، ضرورت است ولى جهت مذكور دوام است و دوام مثل امكان عام ، اعم بوده و با هريك از وجوب و امكان خاص سازگار است ؛ يعنى چه‌بسا در نسبتى ثبوت و وجوب ، ضرورى نيست و ممكن به امكان خاص است ولى در خارج دائمى باشد ، كه به آن عرضى مفارق دائم گفته مىشود ( چنانچه در تقسيمات عرضى در كليات خمس ذكر شد ) مثل حركت قمر ، پس در اين قضيه جهت با ماده مطابق نيست ولى با اين وجود قضيه كاذب نيست بلكه صادق است ؛ زيرا هر چيزى كه ضروريه باشد دائمه نيز خواهد بود .\r\nه : ولى اگر بگوييم : « الانسان حجر بالامكان او بالضرورة » در اين قضيه نه جهت ، مطابق مادهء واقعيه است ( چون ماده امتناع است و جهت امكان يا ضرورت ) و نه چنين قضيه‌اى صادق است .\r\nقوله : ثم إنّ القضية اين مطلب در اوّل بحث از موجهات ، از باب مقدّمه بيان شد . اجمال آن اين است كه قضيه يا مطلقه است يا موجهه .\r\nقضيه مطلقه : آنست كه جهت قضيه و بيان كيفيت در آن مسكوت گذارده شده و لذا به آن مهمله نيز مىگويند ، مثل « زيد كاتب » . و قضيه موجهه : آنست كه كيفيت نسبت در آن بيان شده باشد ، مثل « زيد كاتب بالامكان » .\r\n\r\n","description":"","footnote":"","page_name":" 363 ","page_number":363},
  {"content":"\r\n\r\nقوله : و مما يجب ملاك صدق و كذب در موجهات : گاهى جهت با ماده صددرصد تطابق دارند .\r\nهمانند مثال الف در اين صورت قضيه صادق است چون صدق عبارتست از : مطابقت خبر با واقع و نفس الامر و اينجا نيز چنين است پس ملاك صدق بدست آمد و گاهى جهت با ماده تطابق ندارد ولى در اثر اعم بودن باز قضيه صدق است و گاهى جهت با ماده تطابق ندارد ولى در اثر اعم بودن باز قضيه صدق است مانند مثال ب و ج و د . و گاهى جهت با ماده نه تنها تطابق ندارند بلكه تناقض دارند همانند مثال ه و امثال آن‌كه در اين فرض قضيه كاذبه خواهد بود پس يكى از شروط صدق موجهات آنست كه :\r\nجهت آنها با ماده واقعى متناقض نباشند .\r\n\r\nانواع موجهات\r\nپس از آشنايى با معناى مادهء قضيه و جهت قضيه در بيان انواع قضاياى موجهه وارد مىشويم : قضيه موجهه در تقسيمى به دو قسم مىشود : 1 - بسيطه ، 2 - مركبه .\r\nموجههء بسيطه عبارتست از : قضيهء موجهه‌اى كه ظاهرا و باطنا يك قضيه بيشتر نبوده و داراى يك نسبت بيشتر نيست و با تجزيه و تحليل هم نخواهيم توانست آن را به دو قضيه منحل كنيم .\r\nموجههء مركبه عبارتست از : قضيهء موجهه‌اى كه با تجزيه و تحليل به دو قضيه منحل مىشود ؛ كه هميشه جزء اوّل آن به صراحت ذكر مىشود و جزء ثانى آن با رمز بيان مىشود ، امّا وقتى آن را تحليل مىكنيم خود يك قضيه مىشود . پس در حقيقت ، دو قضيه موجهه بسيطه و دو نسبت داريم كه يكى سلبى و ديگرى ايجابى است ؛ به اين صورت كه اگر جزء اوّل موجبه باشد جزء ثانى سالبه است و بالعكس . روى همين اصل كه به دو قضيه منحل مىشود آن را مركبه گويند .\r\n\r\nاقسام بسائط\r\nقضاياى موجهه بسيطه بسيار است و تفصيل همهء آنها در كتب مطولهء منطقى از قبيل « شرح مطالع » و « اساس الاقتباس » آمده ، ولى مشهور مناطقه به سليقه خود برخى را ذكر مىكنند ، مثلا : در « شرح شمسيه » شش قسم بيان شده و در « حاشيهء ملّا عبد اللّه » هشت قسم و در منطق مرحوم مظفر نيز هشت قسم ذكر شده است و البته حاشيه و المنطق در دو\r\n\r\n","description":"","footnote":"","page_name":" 364 ","page_number":364},
  {"content":"\r\n\r\nقسم از هشت قسم با همديگر اختلاف دارند و آن اينكه در حاشيه در اقسام قضيهء ضروريه دو قسم به نام :\r\n( 1 . وقتيه مطلقه يا ضروريه وقتيهء معينه ، 2 . منتشرهء مطلقه يا ضروريه وقتيهء غير معينه ) بيان شده كه در المنطق ذكرى از آنها نشده . از آن طرف دو قسم در المنطق آمده به نام : ( 1 . حينيهء مطلقه ، 2 . حينيهء ممكنه ) كه در موجهات بسيطهء حاشيه نيامده‌اند ، اگرچه در باب احكام قضيه در حاشيه ذكر شده‌اند .\r\nمرحوم مظفر مىفرمايد : اهم بسائط هشت قضيه است كه هركدام نيز داراى موجبه و سالبه هستند و پيش از بيان آنها اشاره‌اى به انواع و اقسام جهات قضيه داشته باشيم چرا كه اين اقسام از اختلاف جهات پيدا مىشود :\r\nبطور كلى قضيه برحسب واقع و نفس الامر يا داراى مادهء وجوب بود يا امتناع و يا امكان خاص كه تفصيلا ذكر شد . ولى برحسب عبارت و آنچه كه ادراك شده و در قضيه بيان مىشود ، يا جهت ضرورت است ، كه خود انواع و اقسامى دارد ( از ضرورت ازليهء كه عاليترين مرحله است تا ضرورت ذاتيه و ضرورت وصفيه و ضرورت در وقت معين و ضرورت در وقت غير معين و ضرورت به شرط محمول ؛ كه هركدام بعدا خواهد شد ) و يا جهت دوام است كه آن هم شعب و مراتبى دارد ( كه اهم آنها عبارتست از دو مرحلهء دوام ذاتى و دوام وصفى ) و يا جهت فعليت است ( كه آن نيز يا فعليت ذاتى و يا وصفى است ) و يا جهت امكان عام است ( كه آن نيز به حسب ذات و وصف عنوانى محاسبه مىشود ) و يا داراى جهت امكان خاص است ( كه تنها برحسب ذات ملاحظه مىشود ) و يا داراى جهت امتناع است كه البته اين جهت استعمال ندارد و گفته نمىشود :\r\n« الانسان حجر بالامتناع » بلكه بجاى آن از ضرورت سلب استفاده مىشود كه در جهت ضرورت داخل شد و آن يا ضرورت ايجاب است يا ضرورت سلب . ( البته بحث دقيقى است در رابطه با اينكه همهء اين جهات خمس « ضرورت ، دوام ، فعليت ، امكان عام ، و امكان خاص » به آن سه ماده برمىگردد و واقع ، از آن سه حالت خارج نيست كه تفصيل اين مباحث از حوزهء مطالب اين كتاب خارج است ) حال با اين ملاحظه ، اقسام بسائط را شروع مىكنيم كه اهم آنها هشت قسم است :\r\n1 - ضروريه : ضروريه در تقسيمى شش قسم مىشود :\r\nالف : ضروريه ازليه ، ب : ضروريه ذاتيه ، ج : مشروطه عامه ، د : وقتيه مطلقه ، ه :\r\n\r\n","description":"","footnote":"","page_name":" 365 ","page_number":365},
  {"content":"\r\n\r\nمنتشرهء مطلقه ، و : ضروريه به شرط محمول .\r\nمرحوم مظفر تنها به سه قسم اوّل اشاره نموده ولى ما بطور مجمل همهء اقسام را بيان خواهيم كرد :\r\nامّا ضرورت ازليه عبارتست از : قضيه‌اى كه در آن به نسبت محمول به موضوع حكم شده باشد آن هم به نحو ضرورت صرف و محض ؛ يعنى : ضرورتى كه مقيد به هيچ قيدى نيست نه قيد « مادام الوصف » و نه قيد « وقت معين » يا « غير معين » و نه حتى قيد « مادام الذات » كه در ضروريه ذاتيه وجود دارد . ضروريه ازليه از تمام اين قيود آزاد است و اشرف قضاياى ضروريه هم هست و تنها در قلمرو ذات خداوندى و صفات جلال و جمال او اين قضيه منعقد و تشكيل است و ممكنات از ضرورت ازلى بهره‌اى ندارند نه در اثبات وجودشان و نه در اثبات كمالات وجودى براى آن‌ها ؛ ولى در مورد خداوند مىگوئيم : « اللّه تعالى موجود بالضرورة الازليه » ، « اللّه قادر بالضرورة الازليه » ، « حى كذلك » ، « عالم كذلك » ، « مريد كذلك » و نسبت به صفات سلبيه هم مىگوئيم :\r\n« اللّه تعالى ليس بمعدوم بالضرورة الازليه » ، « ليس بعاجز كذلك » ، « ليس بجاهل كذلك » .\r\nو امّا ضروريه ذاتيه يا ضروريهء مطلقه عبارتست از : قضيه موجهه‌اى كه در آن به ضرورت نسبت محمول به موضوع مادام الذات حكم شده باشد ؛ يعنى تا مادامى كه اين ذات موجود است و همين ذات هست نسبت فلان محمول به آن ذات ، نسبت ضرورت و لزوم است بگونه‌اى كه انفكاك مستحيل باشد ؛ البته ضروريهء ذاتيه دو شعبه دارد :\r\nالف . موجبه : كه ثبوت محمول براى موضوع ضرورت مادام الذات دارد . مانند « بالضرورة الذاتيه كل انسان حيوان » و اين قسم تنها در محدودهء حمل ذات بر خود ذات و حمل ذاتيات بر ذات و حمل لوازم ذات بر ذات منعقد مىشود . مانند « الانسان انسان بالضرورة » و « الانسان حيوان ناطق بالضرورة » و « الانسان ممكن بالضرورة » كه تمامى اين‌ها به جعل بسيط براى ذات ، موجود مىشوند و قابل انفكاك از ذات نيستند ؛ چراكه « ثبوت الشىء لنفسه ضرورى و سلب الشىء عن نفسه محال » و همچنين ثبوت ذاتيات براى ذات و لوازم ذات براى ذات ، كه ضرورى و مستحيل الانفكاك است .\r\nب : سالبه : كه سلب محمول از موضوع ، ضرورت مادام الذات دارد و ثبوت آن مستحيل است . مانند « لا شىء من الانسان بشجر بالضرورة » كه سلب شجريت از انسان يا سلب تنفس از شجر ، ضرورت ذاتيه دارد و مادامى كه اين ذات همين ذات است و متبدل\r\n\r\n","description":"","footnote":"","page_name":" 366 ","page_number":366},
  {"content":"\r\n\r\nنشده ، حتما شجر نيست ، حتما تنفس ندارد و . . . كه سلب ضرورت ، همان امتناع ثبوت است .\r\nوجه تسميه : اين قضيه را چون داراى جهت ضرورت است ضروريه گويند منتهى ضرورت ايجاب در موجبات و ضرورت سلب در سوالب ؛ و ماده واقعى هم همين وجوب و امتناع است و كاملا تطابق دارند .\r\nو امّا مطلقه گويند ، در مقابل مشروطه عامه كه مشروطه به شرطى است و نيز در مقابل وقتيه مطلقه و منتشرهء مطلقه كه مقيد به قيدى هستند و اين قسم هيچكدام از آن شرطها و قيدها را ندارد و فقط قيد مادام الذات را دارد .\r\nو ذاتيه گويند براى اين‌كه ضرورت نسبت ، مادام الذات است و دامنه‌اش وسيع است .\r\n2 - مشروطهء عامه : و آن عبارتست از قضيه موجهه‌اى كه در آن به ضرورت نسبت محمول به موضوع حكم شده باشد امّا نه مادام الذات ؛ بلكه مادام الوصف يعنى تا زمانى كه ذات و موصوف ، متصف به يك وصف و معنون به يك عنوانى باشد اين محمول براى او ضرورت دارد ، امّا همين‌كه اين وصف عنوانى را از دست داد ولو خود ذات باقى باشد اين محمول براى او ضرورت نخواهد داشت . پس ضرورت ، مشروط به يك وصف عنوانى است . مشروطهء عامه دو شعبه دارد :\r\nالف : موجبه كه در آن ثبوت محمول براى موضوع ضرورت وصفيه و مادام الوصف العنوانى دارد ؛ مانند « كل ماش متحرك بالضرورة مادام ماشيا » ؛ يعنى : صفت متحرك بودن براى ماشى ضرورى است تا مادامى كه رونده باشد ، ولى اگر رونده نبود و ايستاده يا نشسته بود البته ذات باقى است ولى ديگر صفت حركت برايش ضرورى نيست بلكه ممكن است .\r\nب : سالبه كه در آن سلب محمول از موضوع ، ضرورت وصفيه دارد ؛ مانند « لا شىء من الماشى بساكن بالضرورة الوصفيه مادام ماشيا » كه سلب سكون از ماشى در اين حال ضرورت پيدا كرده و مادامى كه ماشى است محال است متحرك نباشد و ساكن باشد .\r\nوجه تسميه : اين قسم از قضيه را مشروطه گويند چون جهت ضرورت در آن به يك وصف عنوانى ، مقيد و مشروط شده و آن را عامه خوانند براى اينكه از مشروطهء\r\n\r\n","description":"","footnote":"","page_name":" 367 ","page_number":367},
  {"content":"\r\n\r\nخاصه كه يكى از موجهات مركبه است ، اعم است .\r\nنسبتها : مشروطه عامه با ضروريهء مطلقه ، عام و خاص مطلق هستند ؛ يعنى : ضروريهء مطلقه اخص مطلق و مشروطهء عامه ، اعم مطلق است ؛ زيرا هر جا ضرورت مادام الذات بود البته ضرورت مادام الوصف هم هست امّا ممكن است در موردى ضرورت مادام الوصف باشد ( مانند : تحرك براى ماشى ) ولى ضرورت مادام الذات نباشد ، پس مشروطه از مطلقه اعم است .\r\nو امّا سه قسم ديگر از ضروريات كه در المنطق عنوان نشده عبارتند از :\r\nالف : وقتيه مطلقه ، يا ضروريه وقتيه معينه : و آن عبارتست از قضيه‌اى كه در آن به ضرورت نسبت محمول به موضوع ، در وقت معينى حكم شده باشد ، نه در ساير اوقات و اوصاف عنوانيه ، خواه اين نسبت ايجابى باشد ؛ مانند « كل قمر منخسف بالضرورة وقت الحيلولة » ( حيلولة الارض بينه و بين الشمس ) و خواه سلبى باشد ؛ مانند « لا شىء من القمر بمنخسف بالضرورة وقت التربيع » ( وقت تربيع كدام است ؟ در علم هيئت گويند : فلك دارى 360 درجه است كه ربع آن 90 درجه مىشود و قمر در هر ماه يك بار اين مدار 360 درجه را مىپيمايد كه در هفت روز اوّل 90 درجه و 4 / 1 مدار را طى كرده ، آنگاه روز هفتم ماه را ( يعنى : 4 / 1 اوّل ماه ) تربيع اوّل گويند ؛ و در هفت روز بعد 90 درجه ديگر و روز چهاردهم ماه را تربيع ثانى و روز بيست و يكم را تربيع ثالث و روز بيست و هشتم را تربيع رابع گويند . حال مراد از وقت تربيع ، روز هفتم و بيست و يكم است يعنى 4 / 1 اوّل و 4 / 1 سوّم كه در اين روزها هيچگاه خسوف حاصل نمىشود ، بلكه خسوف هميشه اواسط ماه حاصل مىشود كما اينكه كسوف در اواخر ماه نيز رخ مىدهد ) .\r\nوجه تسميه : وقتيه گويند چون جهت ضرورت در آن به وقت معينى مقيد شده و مطلقه گويند چون مقيد به قيد « لا دوام ذاتى » نشده در قبال « وقتيه » كه از مركبات است و به اين قيد مقيد است .\r\nب : منتشرهء مطلقه : عبارتست از قضيهء موجهه‌اى كه در آن به ضرورت نسبت محمول به موضوع در وقت غير معين حكم شده باشد ، خواه نسبت ايجابى باشد ؛ مثل « بالضرورة كل انسان متنفس و قتاما » ؛ و يا سلبى باشد ؛ مثل « لا شىء من الانسان بمتنفس بالضرورة و قتاما »\r\n\r\n","description":"","footnote":"","page_name":" 368 ","page_number":368},
  {"content":"\r\n\r\nوجه تسميه : « منتشره » گويند چون نسبت ضرورت در وقت معينى نيست ، بلكه انتشار و پراكندگى دارد و « مطلقه » گويند چون مقيد به قيد لادوام ذاتى نشده ، در قبال « منتشره » كه از مركبات است و داراى اين قيد مىباشد .\r\nج : ضروريهء به شرط محمول : هر ممكنى كه موجود مىشود يك وجوب سابق بر وجود خودش دارد كه آن را وجوب غيرى ، و از سوى علت مىدانند كه تا معلول ببركت آن علت ، وجوب غيرى پيدا نكند موجود نمىشود ( چون الشىء ما لم يجب لم يوجد ) ؛ حال وقتى كه ممكن ايجاد شد يك وجوب لا حقى هم پيدا مىكند كه اين وجوب از ناحيه محمول ناشى شده و آن اينكه هر محمولى تا وقتى كه براى موضوعش ثابت است البته ضرورت هم دارد ولو يك لحظه ، و بقول حاجى سبزوارى : « فبا الضرورتين حف الممكن » ؛ حال اين ضرورت لاحق را ضرورت به شرط محمول خوانند و تفصيل آن در جاى خود و از كتب مطوله بايد تحصيل شود .\r\n3 - دائمهء مطلقه : سوّم از قضاياى موجههء بسيطه كه در المنطق عنوان شده ، دائمه مطلقه است و آن عبارتست از قضيه موجهه‌اى كه در آن به دوام نسبت محمول به موضوع مادام الذات حكم شده باشد ؛ يعنى : مادامى كه آن ذات باشد اين محمول براى آن ذات دوام دارد و هميشگى است ، اگرچه ضرورت و استحالهء انفكاك نداشته و عقلا انفكاك ممكن است ، ولى دوام و عدم انفكاك خارجى را دارد و خود اين دو قسم است :\r\nالف . دوام ايجاب ؛ يعنى : در خارج مادام الذات اين محمول براى او ثبوت دارد ؛ مثل حركت ، براى فلك ؛ كه گفته مىشود « كل فلك متحرك دائما يا بالدوام الذاتى » ؛ يعنى : از روزى كه افلاك آفريده شده‌اند على الدوام در خارج ، در مدار خود شناور و متحرك بوده‌اند ( و كل فى فلك يسبحون ) و حركت براى فلك دائمى بوده ولو ضرورت نداشته و عقلا امكان انفكاك داشته باشد « 1 » . و مانند « لا زال الحبشى اسود » ؛ يعنى : على الدوام در خارج هر انسان حبشى ، اسود بوده و هست و خواهد بود ولى عقلا سلب و انفكاك ، ممكن است .\r\n\r\n\r\n","description":"","footnote":"\r\n( 1 ) . مراد از فلك چيست ؟ و قدما كه قائل به عقول عشره و افلاك تسعه بودند منظورشان چيست ؟ و آيا فلك داراى نفس ناطقه و حركت ارادى است يا نه ؟ اين‌ها بحث‌هاى دقيق فلسفى است و فعلا جاى مطرح ندارد .\r\n","page_name":" 369 ","page_number":369},
  {"content":"\r\n\r\nب . دوام سلب ؛ يعنى : در خارج مادام الذات موجودا اين محمول از او مسلوب است ولو ضرورى نباشد ، مانند « لا شىء من الفلك بساكن دائما » كه سلب سكون از فلك دائمى است ، و مانند « الحبشى ليس بابيض دائما » و . . .\r\nوجه تسميه : امّا آن را دائمه گويند براى اينكه مشتمل بر جهت دوام است ، و مطلقه گويند چون دوام مقيد به قيدى و مشروط به شرطى نشده بر خلاف عرفيه عامه كه خواهد آمد و ذاتيه گويند چون دوام مادام الذات دارد .\r\nنسبتها : نسبت دائمهء مطلقه با ضروريهء مطلقه ، عموم و خصوص مطلق است ؛ يعنى :\r\nضروريه مطلقه اخص و دائمه مطلقه اعم است ؛ زيرا هر كجا كه محمولى براى موضوعى ضرورت مادام الذات داشته باشد حتما دوام مادام الذات نيز دارد . امّا و لا عكس كليا ، يعنى : چنين نيست كه هر جا دوام مادام الذات بود ضرورت مادام الذات هم باشد ؛ بلكه در مورد حركت فلك و سواد حبشى ، دوام مادام الذات هست امّا ضرورت مادام الذات نيست .\r\nو نسبت دائمه مطلقه با مشروطهء عامه ، عموم و خصوص من‌وجه است ؛ يعنى : يك ماده اجتماع دارند و آن در ضروريه ذاتيه است كه وقتى محمولى براى موضوعى ضرورت ذاتيه پيدا كرد حتما ضرورت وصفيه هم دارد و حتما دوام ذاتى هم خواهد داشت و ماده‌هاى افتراق در موردى است كه محمول براى موضوعى ضرورت مادام الوصف داشته باشد ولى دوام مادام الذات نداشته باشد ؛ مثل « متحرك بودن ، نسبت به ماشى » كه ملاحظه شد در اينجا مشروطه عامه هست و دائمه مطلقه نيست و متقابلا ممكن است دوام مادام الذات باشد و ضرورت وصفيه نباشد ، مانند « حركت نسبت به فلك » كه باز هم ملاحظه شد . پس در بعض موارد هردو صادقند و در بعض موارد يكى از آن دو صادق است دون الآخر .\r\n4 - عرفيهء عامه : عبارتست از قضيه موجهه‌اى كه در آن به دوام نسبت محمول به موضوع حكم شده باشد امّا نه مادام الذات بلكه مادام الوصف ؛ يعنى : تا زمانيكه ذات و موضوع داراى فلان وصف عنوانى باشد اين محمول براى او دائمى است نه مطلقا ؛ فرق نمىكند كه قضيهء موجبه باشد ؛ يعنى : ثبوت محمول براى موضوع مادام الوصف باشد ، مانند « كل كاتب متحرك الاصابع دائما مادام كاتبا » و يا سالبه باشد ؛ يعنى : سلب محمول از موضوع دوام مادام الوصف داشته باشد ، مانند « لا شى من الكاتب بساكن الاصابع دائما\r\n\r\n","description":"","footnote":"","page_name":" 370 ","page_number":370},
  {"content":"\r\n\r\nمادام كاتبا » كه در مثال اوّل وجود حركت اصابع براى كاتب ، دوام مادام الوصف ( يعنى مادام كاتبا ) دارد و در مثال دوّم عدم سكون اصابع براى كاتب ، دوام مادام الوصف دارد . ولى هيچكدام دوام مادام الذات ندارند كه ذات كاتب ( يعنى انسان ) در خارج مادام انسانا ، متحرك الاصابع باشد و ساكن الاصابع نباشد .\r\nوجه تسميه : اين قضيه را عرفيه گويند براى اينكه عرف از اين قضيه عند الاطلاق همين دوام مادام الوصف را مىفهمد ؛ يعنى : ولو قيد مادام كاتبا را هم نياوريم از اين قضيه ، عرف همين دوام وصفى را مىفهمد و بقولى :\r\n« و إنّما سميت عرفية لان العرف بفهم هذا المعنى من السالبة اذا اطلقت ، حتى اذا قيل : « لا شى من النائم بمستيفظ » بفهم منه العرف : ان الاستيقاظ مسلوب عن النائم مادام نائما فلما اخذ هذا المعنى من العرف نسب اليه » .\r\nو در حاشيه همان صفحه مىخوانيم :\r\n« لا وجه لتخصيص السالبة بفهم العرف بل الموجبة ايضا مثلها فى الحكم العرفى .\r\nنعم فى السالبة نحو خصوصية لهذا الحكم قال فى منطق التجريد ( خواجه طوسى ) :\r\nو الدائمة الوصفية تسمى عرفية لان الاطلاق المتعارف فى العلوم فى بعض اللغات لا سيما فى السلب هو هى » . « 1 »\r\nو عامه مىگويند : براى اينكه از « عرفيه خاصه » كه از جمله مركبات است ( كه توضيح آن خواهد آمد ) اعم است و يا از قضايائى كه تابحال ذكر شد اعم است .\r\nنسبتها : عرفيه عامه از دائمه مطلقه اعم است ؛ يعنى هر جا دوام مادام الذات باشد بطريق اولى دوام مادام الوصف نيز خواهد بود و لا عكس كليا ؛ يعنى : چنين نيست كه هر جا دوام وصفى بود ذاتى هم باشد بلكه بعضى جاها دوام وصفى هست ولى ذاتى نيست .\r\nو از مشروطه عامه نيز اعم است زيرا كه هر كجا ضرورت مادام الوصف باشد دوام مادام الوصف هم هست ولى در موردى ممكن است دوام مادام الوصف باشد و ضرورت مادام الوصف نباشد .\r\nو از ضروريهء مطلقه نيز اعم است به دو بيان :\r\nالف : هر جا ضرورت ذاتيه باشد دوام مادام الوصف بطريق اولى ثابت است ولى لا عكس كليا ؛ يعنى : جاهايى دوام وصفى هست و ضرورت ذاتى نيست . « قياس\r\n\r\n\r\n","description":"","footnote":"\r\n( 1 ) . شرح شمسيه ، ص 92 .\r\n","page_name":" 371 ","page_number":371},
  {"content":"\r\n\r\nمستقيم » .\r\nب : عرفيه عامه از دائمه مطلقه و مشروطه عامه ، اعم است « صغرى » و آن دو خود از ضروريه مطلقه اعم هستند « كبرى » پس عرفيهء عام ، اعم اعم ضروريه است و « اعم الاعم اعم » فالعرفية العالم اعم من الضرورية « قياس مساوات » .\r\n5 - مطلقهء عامه يا فعليه : عبارتست از قضيهء موجهه‌اى كه در آن به فعليت نسبت محمول به موضوع حكم شده باشد ؛ يعنى : اين نسبت در خارج بوقوع پيوسته و به فعليت رسيده ، با قطع‌نظر از اينكه ضرورت هم داشته باشد يا نه ، دوام هم داشته باشد يا نه ، در زمان گذشته باشد يا حال يا آينده ، و خود دو شعبه دارد :\r\nالف : موجبه : كه در آن به ثبوت نسبت محمول براى موضوع بالفعل حكم شده باشد ؛ مثل « كل انسان ضاحك بالفعل » ، « كل انسان ماش بالفعل » ، « كل فلك متحرك بالفعل » ( البته با دائما منافاتى ندارد چون اثبات فعليت ، نفى دوام نمىكند بلكه اعم از دوام است و در قضيهء فعليه تنها به جنبهء فعليت كار داريم نه دوام ) .\r\nب : سالبه : كه در آن به سلب نسبت محمول از موضوع بالفعل حكم شده باشد و بعبارت ديگر در موجبه به فعليت ايجاب حكم شده و در سالبه به فعليت سلب ؛ مانند « لا شى من الانسان بماش بالفعل » ، « لا شى من الفلك بساكن بالفعل » .\r\nوجه تسميه : اين قضيه را مطلقه گويند براى اينكه جهت فعليت ، اطلاق دارد و مقيد به قيد ضرورت ذاتيه يا وصفيه ، دوام ذاتى يا وصفى ، زمان حال يا غير آن نشده و از اين جهات اطلاق دارد . و عامه گويند يا براى اينكه فرق باشد ميان اين مطلقه‌اى كه از موجهات بوده و داراى جهت فعليت است با آن مطلقه‌اى كه از غير موجهات و قسيم موجهات است ( و گاهى مطلقه مورد بحث را فعليه گويند و مطلقه قسيم موجهات را غير موجهه و مهمله نامند تا فرق باشد ) و يا براى اينكه اين قضيه اعم است از وجوديهء لا دائمه و وجوديهء لا ضروريه و يا براى اينكه اين قضيهء موجهه از تمام موجهاتى كه تا به حال ذكر شد اعم است لذا او را مطلقه عامه خوانند .\r\nنسبتها : چنانچه از وجه تسميه معلوم گشت ، مطلقه عامه از چهار قسم قبلى اعم است ؛ زيرا هر جا ضرورت ذاتيه باشد فعليت نسبت هست و لا عكس ، و هر جا ضرورت وصفيه باشد كذلك ؛ و هر جا دوام ذاتى يا وصفى باشد مطلقه عامه هست و لا عكس ؛ يعنى : مواردى ممكن است مجرد فعليت باشد ولى ضرورت يا دوام ذاتى يا وصفى\r\n\r\n","description":"","footnote":"","page_name":" 372 ","page_number":372},
  {"content":"\r\n\r\nنباشد .\r\n6 - حينيهء مطلقه : در حاشيه ملّا عبد اللّه اين قضيه را در مبحث موجهات بسيطه نياورده ، بلكه در مبحث احكام قضيه در باب عكس بيان كرده است ، ولى مرحوم مظفر براساس اعتقاد به اهميت آن ، در اينجا ذكر كرده است و هكذا نسبت به قسم هشتم ، يعنى : حينيهء ممكنه ، و در حقيقت حينيهء مطلقه قسمى از مطلقه عامه است با اين تفاوت كه در آنجا فعليت ، مطلق بود ( يعنى مقيد به شرط و قيد و زمان خاصى نبود بلكه فى احد الازمنة كه به فعليت مىرسيد كافى بود ) ولى در اينجا فعليت ، مقيد به زمان معين و مادام الوصف است ، شبيه مشروطهء عامه كه ضرورت وصفى و مشروط داشت و عرفيه عامه كه دوام وصفى داشت ، حينيهء مطلقه هم فعليت مشروط دارد .\r\nبا اين حساب حينيهء مطلقه عبارتست از قضيه موجهه‌اى كه حكم شده باشد در آن به فعليت نسبت محمول به موضوع ، مادام الوصف و يا در زمان معين نه مطلقا و آن دو شعبه دارد :\r\nالف . موجبه : كه در آن به ثبوت محمول براى موضوع بالفعل مادام الوصف حكم شده باشد ، مانند « كل كاتب متحرك الاصابع بالفعلية الوصفيه حين هو كاتب » يا مانند « كل طائر خافق الجناحين ( زنندهء دو بال به يكديگر ) بالفعل حين هو طائر » كه فعليت حركت اصابع يا خفق جناحين براى موضوع خودشان حينيه است ؛ يعنى : در حين خاص و زمان معينى است كه حين كتابت يا حين طيران باشد نه در احيان و ازمنه و اوصاف ديگر .\r\nب . سالبه : كه در آن به فعليت سلب ، مادام الوصف حكم شده باشد ، مثل « لا شى من الكاتب بساكن الاصابع بالفعلية الوصفيه حين هو كاتب » .\r\nوجه تسميه : اين قضيه را حينيه گويند چون دلالت بر زمان معين دارد و فعليت ، مال اين زمان است . و از حيث نسبت ، حينيهء مطلقه از مطلقه عامه اخص است و قسمى از اقسام او است ولى از چهار قسم ديگر موجهات مذكور ، اعم است چنان كه مطلقه عامه اعم بود و نيازى به تكرار محاسبه نيست .\r\n7 - ممكنه عامه : عبارتست از قضيه موجهه‌اى كه در آن به سلب ضرورت نسبت از جانب مقابل نسبتى كه در قضيه آمده ، حكم شده باشد ؛ پس اگر قضيهء ما موجبه باشد و نسبت مذكور در قضيه ، ايجابى باشد معناى امكان عام ، سلب ضرورت از جانب مقابل\r\n\r\n","description":"","footnote":"","page_name":" 373 ","page_number":373},
  {"content":"\r\n\r\nايجاب ( يعنى از جانب سلب است ) مانند « كل انسان كاتب بالامكان العام » ؛ يعنى : سلب كتابت از انسان ضرورت ندارد تا ثبوت كتابت براى انسان ممتنع باشد بلكه ثبوت هم ممكن است ، اعم از اينكه اين امكان به فعليت برسد يا نه و بر فرض به فعليت رسيدن ، اعم از اينكه دائمه باشد يا نه ، و بر فرض دائمه بودن ، اعم از اينكه ضروريه باشد يا نه ؛ پس مجرد امكان ثبوت را دلالت كرد و نسبت به مازاد ساكت است و اگر قضيه سالبه باشد معناى امكان عام ، سلب ضرورت ايجاب است ، مانند « لا شى من الانسان بكاتب بالامكان العام ؛ يعنى : ثبوت كتابت براى انسان ضرورى و حتمى نيست تا سلب ، ممتنع باشد بلكه سلب نيز ممكن است با قطع‌نظر از ضرورت يكطرف .\r\nوجه تسميه : اين قضيه را ممكنه گويند چون داراى جهت امكان عام است ؛ و عامه گويند چون از ممكنه خاصه كه قسمى از مركبات است اعم مىباشد .\r\nنسبتها : ممكنهء عامه از تمام شش قسم قبلى اعم است . يعنى هر كجا آنها باشند امكان عام نيز هست ؛ زيرا دو قضيه فعليه ، داراى امكان هستند و مازاد بر آن فعليت هم دارند و قضاياى دائمه ، امكان و فعليت را دارند و مازاد بر آن دوام هم دارند و قضاياى ضروريه ، امكان و فعليت و دوام نسبت را دارند و مازاد بر آن ضرورت را نيز دارند . پس در همهء اين‌ها امكان هست ولى لا عكس ؛ يعنى : ممكن است نسبت محمولى به موضوعى ممكن به امكان عام باشد ولى تنها در حد امكان و قوه باقى مانده باشد و هرگز به فعليت نرسد و خيلى چيزها عدمش ضرورى نيست و وجودش هم ممكن است ولى در خارج يافت نشده است ؛ پس امكان هست امّا فعليت و بطريق اولى دوام و بطريق اولى ضرورت در اينجا نيست .\r\n8 - حينيهء ممكنه : اين نيز در حقيقت شعبه‌اى از ممكنه عامه است منتهى در ممكنه عامه ، امكان عام ، اطلاق داشت و مقيد به زمان خاص و وصف معينى نبود و در حينيهء ممكنه ، جهت امكان ، مقيد است و مادام الوصف عنوانى است نه مطلقا ؛ مثلا « كل ماش غير مضطرب اليدين بالامكان العام حين هو ماش » معنايش آنست كه جانب مقابل محمول ( محمول : غير مضطرب و جانب مقابل : مضطرب است ) ضرورت ندارد ؛ يعنى :\r\nمضطرب اليدين بودن براى ماشى ضرورت ندارد تا جانب عدم و غير مضطرب بودن ، مستحيل باشد بلكه جانب عدم و غير مضطرب اليدين هم ممكن است . و مانند « لا شىء من الماشى بمضطرب اليدين بالامكان العام حين هو ماش » ؛ يعنى : جانب مقابل كه عدم\r\n\r\n","description":"","footnote":"","page_name":" 374 ","page_number":374},
  {"content":"\r\n\r\nاضطراب يد باشد ضرورى نيست و مضطرب بودن هم ممكن است .\r\nضمنا حينيهء ممكنه براى دفع توهم به كار مىرود ، مثلا كسى خيال مىكند كه ثبوت محمول ( غير مضطرب در مثال ) براى موضوع ( ماشى ) در حين اتصاف آن به وصف عنوانى ماشى بودن ، محال و ممتنع است ولى ما با اين قضيه توهم او را رفع كرده و ثابت مىكنيم كه ثبوت ، امتناع ندارد و مىشود انسان ماشى باشد و غير مضطرب اليد هم باشد .\r\nنسبتها : حينيهء ممكنه از ممكنه عامه اخص و قسمى از اقسام آن است ولى از جميع اقسام ششگانهء بسائط كه ذكر شد اعم مىباشد و محاسبه‌اش واضح است .\r\n\r\nاقسام مركبه\r\nپس از بررسى اهم قضاياى موجههء بسيطه مىپردازيم به بيان اهم موجهات مركبه و قبل از بيان انواع مركبات چند نكته را بيان مىكنيم :\r\nالف : قضيه مركبه هميشه با تجزيه و تحليل به دو قضيهء بسيطه انحلال پيدا مىكند ؛ كه هميشه جزء اوّل آن به صراحت و با تمامى متعلقاتش بيان مىشود و جزء ثانى با رمز و اشاره بيان مىگردد ؛ مانند كلمهء « لا دائما » و « لا بالضرورة » و هيچگاه جزء ثانى به صراحت بيان نمىشود و گرنه يك قضيه مركبه نخواهد بود بلكه دو قضيه موجههء بسيطه خواهد بود .\r\nب : معيار در موجبه بودن يا سالبه بودن قضيه مركبه ، به جزء اوّل آنست ؛ يعنى : اگر جزء اوّل موجبه بود كل قضيه را موجبه حساب مىكنند و اگر سالبه بود سالبه .\r\nج : هميشه در قضاياى مركبه جزء اوّل با جزء ثانى از حيث كميت موافق‌اند ؛ يعنى هر دو كليه يا جزئيه‌اند و از حيث كيفيت ( ايجاب و سلب ) مخالف‌اند ؛ به اين صورت كه اگر جزء اوّل موجبه باشد جزء ثانى سالبه خواهد بود . و اگر سالبه باشد موجبه مىشود .\r\nد : ما چه نيازى به قضاياى مركبه داريم : تركيب و تشكيل قضاياى مركبه ، جهت دفع توهم است و در تمامى مركبات كه بعدا خواهد آمد اين مطلب جداجدا محاسبه خواهد شد . ولى حالا از باب مثال به يك نمونه اشاره مىكنيم :\r\nيكى از بسائط ، مطلقه عامه بود . فرض كنيد كسى مىگويد : « كل انسان كاتب بالفعل » يا مىگويد : « كل مصل يتجنب الفحشاء بالفعل » ؛ يعنى : ثبوت كتابت براى انسان يا تجنب از فحشاء و منكر براى نمازگزار ( ان الصلاة تنهى عن الفحشاء و المنكر ) در خارج فعليت و تحقق پيدا كرده امّا مىدانيم كه فعليت اعم از دوام و ضرورت است و با آنها نيز جمع\r\n\r\n","description":"","footnote":"","page_name":" 375 ","page_number":375},
  {"content":"\r\n\r\nمىوشد و لذا ممكن است براى مخاطب اين توهم پيش بيآيد كه آيا ثبوت اين محمول براى آن موضوع ، ضرورت هم دارد يا مجرد فعليت است ؟ آيا اين ثبوت ، دوام هم دارد يا مجرد فعليت و لا دوام است ؟ در اينجا براى دفع توهم مىگوئيم : « كل انسان كاتب بالفعل لا بالضرورة يا لا دائما » و « كل مصل متجنب عن الفحشاء بالفعل لا بالضرورة يا لا دائما » و با قيد « لا بالضرورة » مىفهمانيم كه نسبت محمول به موضوع در جزء اوّل ضرورت ندارد و با قيد « لا دوام » مىفهمانيم كه اين نسبت دوام ندارد و مجرد فعليت است ؛ آنگاه در چنين مواردى جزء اوّل قضيه ، هميشه يك قضيهء موجبهء كليهء مطلقهء عامه است كه در آن به فعليت ثبوت محمول براى موضوع حكم شده و امّا جزء ثانى اگر كلمهء « لا بالضرورة » باشد بتوسط آن به يك سالبهء كليهء ممكنهء عامه اشاره مىكنيم و معناى « لا بالضرورة » اينست كه : « لا شىء من المصلى بمتجنب للفحشاء بالامكان العام » يعنى :\r\nجانب مخالف اين سالبه كه موجبه باشد ( ثبوت محمول براى موضوع كه در جزء اوّل آمده ) ضرورت ندارد و صرفا فعليت دارد ؛ پس بنابراين دفع توهم شد و اگر جزء ثانى ، رمز « لا دائما » باشد به توسط آن اشاره مىشود به يك قضيهء سالبهء كليهء مطلقهء عامه و معناى « لا دائما » اينست كه : « لا شى من المصلى بمتجنب للفحشاء بالفعل » ؛ يعنى : چه جانب موافق و چه مخالف ، هيچكدام دوام ندارد ؛ بلكه هردو فعليت است كه فى الجمله از معاصى دورى مىكند و فى الجمله دورى ندارد . پس تركيب به جهت دفع توهم است و تفصيلا در هريك از مركبات بيان خواهد شد .\r\nه : همانطور كه دوام و ضرورت دو شعبه داشت : 1 - ذاتيه ، 2 - وصفيه . همچنين لا دوام و لا ضرورت هم دو شعبه دارد : لا دوام ذاتى ، لا دوام وصفى ، لا ضرورت ذاتيه و لا ضرورت وصفيه . و منطقى با لا دوام و لا ضرورت ذاتيه سروكار دارد . چنانچه تفصيلا اين مطلب روشن خواهد شد . و در اينجا بطوراجمال به بيان معناى لا دوام ذاتى و لا ضرورت ذاتيه مىپردازيم :\r\nلا دوام ذاتى معنايش اينست كه نسبتى كه در جزء اوّل مركبه صريحا ذكر شده دوام مادام الذات ندارد و وقتى جانب موافق ، دوام مادام الذات نداشت حتما جانب مخالف كه نقيض آن باشد در يكى از ازمنهء ثلاثه واقع خواهد شد ؛ پس لا دوام ذاتى هميشه به يك مطلقه عامه اشاره دارد كه با جزء اوّل در كميت موافق ، و در كيفيت مخالف است .\r\nو لا ضرورت ذاتيه آن است كه نسبت مذكور در جزء اوّل قضيه ، ضرورت مادام\r\n\r\n","description":"","footnote":"","page_name":" 376 ","page_number":376},
  {"content":"\r\n\r\nالذات ندارد و وقتى نسبت موافق چنين نبود حتما جانب مخالف آن ( يعنى نقيضش ) ممكن به امكان عام خواهد بود ؛ چون امكان عام يعنى همين سلب ضرورت از جانب مخالف . پس لا ضرورت ذاتيه عين ممكنهء عامه است كه كيفا مخالف با جزء اوّل و كما موافق با او است .\r\nاينك با حفظ اين نكات وارد توضيح قضاياى مركبهء مشهوره مىشويم .\r\nبه عقيدهء مرحوم مظفر ( ره ) اهم قضاياى مركبه شش قضيه است كه به ترتيب عبارتند از :\r\n1 - مشروطهء خاصه : و آن عبارتست از همان قضيهء مشروطهء عامه كه مقيد شده به قيد « لا دوام ذاتى » .\r\nبيان ذلك : مشروطهء عامه عبارت بود از قضيهء موجههء بسيطه‌اى كه در آن حكم شده باشد به ضرورت نسبت محمول به موضوع مادام الوصف ؛ مانند « كل ماش متحرك بالضرورة مادام ماشيا » و نسبت به اينكه آيا متحرك بودن براى ماشى مادام الذات ثابت است يا خير ؟ ساكت است و لذا دو احتمال پيدا مىشود : محتمل است نسبت محمول به موضوع فقط و فقط مادام الوصف باشد نه مادام الذات ؛ و محتمل است كه اين نسبت دوام الذات باشد ؛ يعنى : تا زمانى كه ذات ماشى ( مثلا انسان ) موجود است وصف متحرك بودن هم براى او دوام دارد ، چه در حال مشى باشد يا نه ؟ اينجا است كه به منظور دفع توهم و بيان و تصريح به اين نكته كه اين نسبت ، فقط ضرورت مادام الوصف دارد و بيش از آن استمرار و ثبوت ندارد ، قيد « لا دوام ذاتى » را مىآوريم و مشروطه عامه را مقيد به اين قيد كرده و مىگوييم : « كل ماش متحرك مادام ماشيا لا دائما » . يعنى :\r\nثبوت حركت براى ماشى ، دائمى نيست و نام اين قضيه ، مشروطه خاصه است و قيد « لا دوام ذاتى » همواره اشاره است به يك مطلقهء عامه‌اى كه كما با جزء اوّل موافق و كيفا با او مخالف است . بنابراين مشروطهء خاصه همواره از يك مشروطهء عامه و يك مطلقه عامه تركيب مىشود ؛ مانند « كل ماش متحرك بالضرورة مادام ماشيا لا دائما » يعنى :\r\n« لا شى من الماشى بمتحرك بالفعل » .\r\nوجه تسميه : مشروطه گويند براى اينكه جهت ضرورت در آن مشروط و مقيد به وصف عنوانى است و خاصه گويند براى اينكه از مشروطهء عامه اخص است .\r\nنكته : مثالى كه ما آورديم همان مثالى بود كه قبلا در بسائط در رابطه با مشروطه\r\n\r\n","description":"","footnote":"","page_name":" 377 ","page_number":377},
  {"content":"\r\n\r\nعامه از قول خود مصنف بيان شد و در اينجا او را مقيد به لا دوام ذاتى كرديم ولى خود مصنف مثالى مىآورند كه « كل شجر نام بالضرورة مادام شجرا لا دائما » اى : « لا شى من الشجر بنام بالفعل ، لا بالضرورة الذاتيّه » و آن انسب است چون ثبوت نامى بودن براى شجر ، مادام الذات است نه مادام الوصف العنوانى . و البته وصف شجريت هم يك وصف عنوانى است ، ولى مثل وصف انسانيت است كه از اوصاف ذاتيه و داخل در ذات است و منفك از ذات نيست و بحث در مشروطه عامه از اوصاف عنوانيه‌اى است كه به ذات موضوع ، عنوان جديد مىبخشند و ضمنا خارج از ذات هستند و بالجمله اگرچه مناقشه در مثال از داب محصلين نيست ولى بهتر بود به مثال « كل ماش متحرك . . . » تمثل مىكردند .\r\nنسبتها : در شرح شمسيه مىخوانيم :\r\n« و النسبة بينها ( مشروطة خاصة ) و بين القضايا البسيطة » : امّا بينها و بين الدائمتين ( اى الضرورية المطلقة و الدائمة المطلقة و التثنية باعتبار التغليب للدوام على الضرورة ) فمبانية كلية لانها مقيدة باللادوام بحسب الذات و هو مباين للدوام بحسب الذات و ذلك ظاهر و للضرورة بحسب الذات ، لان الضرورة بحسب الذات اخص من الدوام بحسب الذات و نقيض الاعم مباين لعين الخص مبانية كلية و هى اخص من المشروطة العامة مطلقا لانها المشروطة العامة المقيدة باللادوام و المقيد اخص من المطلق و كذلك من القضايا الثلاثة الباقية ( عرفيه عامه - مطلقه عامه - ممكنه عامه ) لانها اعم من المشروطة العامة و هى اعم من المشروطة الخاصة » « 1 » .\r\n2 - عرفيه خاصه : و آن عبارتست از عرفيهء عامه‌اى كه مقيد شده باشد به قيد لادوام ذاتى ؛ توضيح اينكه : عرفيه عامه دلالت مىكرد بر دوام نسبت محمول به موضوع مادام الوصف العنوانى باقيا لذات الموضوع ؛ مانند « كل كاتب متحرك الاصابع دائما مادام كاتبا » و در آن دو احتمال متصور بود :\r\nالف : ثبوت يا سلب محمول از موضوع فقط دوام مادام الوصف داشته باشد و لا غير .\r\nب : اين ثبوت يا سلب علاوه بر دوام مادام الوصف ، دوام مادام الذات هم داشته\r\n\r\n\r\n","description":"","footnote":"\r\n( 1 ) . شرح شمسيه ، صفحهء 95 .\r\n","page_name":" 378 ","page_number":378},
  {"content":"\r\n\r\nباشد ؛ يعنى : مادامى كه ذات كاتب ( مثلا زيد ) باقى است متحرك الاصابع بودن هم براى او ثابت است . ما براى دفع اين توهم و اثبات اين مطلب كه نسبت مذكور تنها مادام الوصف است نه مادام الذات ، قضيهء فوق را به قيد « لا دوام ذاتى » مقيد كرده و مىگوئيم :\r\n« كل كاتب متحرك الاصابع دائما مادام كاتبا لا دائما بالذات » اى : « لا شى من الكاتب بمتحرك الاصابع بالفعل » و چنانچه گفته شد قيد لا دوام ذاتى اشاره است به يك مطلقهء عامهء سالبهء كليه ، كه بر فعليت نسبت سلبى در يكى از زمانها دلالت مىكند و لازمه‌اش اينست كه نسبت مذكور در جزء اوّل ، دوام مادام الذات ندارد و گرنه سلب آن فعلى نمىشد ، بنابراين عرفيه خاصه هميشه از يك عرفيه عامه و يك مطلقه عامه مركب مىشود . و وجه تسميه آن به عرفيه قبلا در عرفيه عامه بيان شد و وجه تسميهء آن به خاصه براى اينست كه اين قضيهء مركبه ، از عرفيه عامه ، اخص است ؛ و شبيه مناقشه‌اى كه در مشروطه خاصه راجع به مثال مصنف داشتيم در اينجا هم داريم چون مثال همان مثال است .\r\nو امّا نسبتها :\r\n« و هى اعم من المشروطة الخاصة لانه متى صدق الضرورة بحسب الوصف لا دائما صدق الدوام بحسب الوصف لا دائما من غير عكس و مباينة للدائمتين على ما سلف و اعم من المشروطة العامة من وجه لتصادقهما فى مادة المشروطة الخاصة و صدق المشروطة العامة بدونها فى مادة الضرورة الذاتية و صدقها بدون المشروطة العامة اذا الدوام بحسب الوصف من غير ضرورة و اخص من العرفية العامة لان المقيد اخص من المطلق و كذا من الباقيتين لانهما اعم من العرفية العامة » « 1 » .\r\n3 - وجوديهء لا ضروريه : و آن عبارتست از مطلقهء عامه‌اى كه به قيد « لا ضرورت ذاتيه » مقيد شده باشد .\r\nبيان ذلك : مطلقه عامه آن قضيه‌اى بود كه بر فعليت نسبت محمول به موضوع دلالت مىكرد ؛ چه فعليت ايجاب باشد و چه سلب ؛ مانند « كل انسان ضاحك بالفعل » ؛ يعنى : نسبت ضحك به انسان در خارج ، به فعليت رسيده منتهى دو احتمال متصور است :\r\nالف : ثبوت اين نسبت فقط و فقط فعليت دارد ؛ يعنى : در خارج در يكى از زمانها\r\n\r\n\r\n","description":"","footnote":"\r\n( 1 ) . شرح شمسيه . صفحهء 96 .\r\n","page_name":" 379 ","page_number":379},
  {"content":"\r\n\r\nثابت است ، امّا ضرورت مادام الذات ندارد كه هميشه انسان ضاحك بالفعل باشد ، مثل ثبوت حيوانيت براى انسان و نامى بودن براى شجر كه ضرورت دارند .\r\nب : نسبت مذكور نه تنها فعليت دارد و در خارج تحقق يافته بلكه ضرورت مادام الذات دارد ؛ يعنى : تا زمانى كه ذات موضوع هست اين محمول براى او ضرورت ايجاب يا سلب دارد .\r\nحال ما براى دفع اين توهم و اثبات اينكه نسبت مذكور فقط فعليت دارد و ضرورت مادام الذات ندارد و احتمال ثانى باطل است قضيه مذكور را به قيد « لا ضرورت ذاتيه » مقيد كرده و مىگوئيم : « كل انسان ضاحك بالفعل لا بالضرورة الذاتيه » و قيد « لا ضرورت ذاتيه » اشاره دارد به يك قضيهء ممكنه عامه كه با جزء اوّل از حيث كميت موافق و از حيث كيفيت مخالف است ؛ اى : « لا شى من الانسان بضاحك بالامكان العام » و معناى امكان عام ، سلب ضرورت از جانب مقابل است ( يعنى طرف مقابل سلب كه همان نسبت ثبوتيه باشد كه در جزء اوّل آمده ) ضرورت مادام الذات ندارد تا عدم آن ممكن نباشد بلكه عدم هم ممكن است . بنابراين تركيب مطلقهء عامه با قيد « لا ضرورت ذاتيه » به جهت دفع توهم مذكور است . با اين حساب قضيهء وجوديهء لا ضروريه هميشه از يك مطلقه عامه و يك ممكنه عامه مركب مىشود كه يكى موجبه و ديگرى سالبه است .\r\nو وجه تسميه‌اش به وجوديه ، آنست كه جزء اوّل آن ، مطلقه عامه است و بر وجود تسميه‌اش به وجوديه ، آن است كه جزء اوّل آن ، مطلقه عامه است و بر وجود تحقق نسبت مذكور دلالت مىكند و وجه تسميه آن به لا ضروريه آنست كه به قيد لا ضرورت ذاتيه ، مقيد شده است .\r\nمرحوم مظفر مثال ديگرى آورده‌اند : « كل انسان متنفس بالفعل لا بالضرورة » ؛ اى :\r\n« لا شىء من الانسان بمتنفس بالامكان العام » ، كه در حاشيهء ملّا عبد اللّه و ساير كتب منطقى اين مثال را براى منتشرهء مطلقه مىآورند و قبلا معنى شد و در حقيقت تنفس براى انسان ضرورى است منتهى ضرورت ذاتيه ندارد بلكه ضرورت وقتيهء غير معينه دارد و البته مانعى ندارد ؛ چون هر چيزى ضرورت « فى وقت ما » داشت حتما فعليت هم دارد و مثال صحيح است ولى مثال ما واضح‌تر است .\r\nنسبتها : در شرح شمسيه مىخوانيم :\r\n« و هى اعم مطلقا من الخاصتين لانه متى صدق الضرورة او الدوام بحسب\r\n\r\n","description":"","footnote":"","page_name":" 380 ","page_number":380},
  {"content":"\r\n\r\nالوصف لا دائما صدق فعلية النسبة لا بالضرورة من غير عكس و مباينة للضرورية لتقييدها باللاضرورة و اعم من الدائمة من وجه لتصادقهما فى مادة الدوام الخالى عن الضرورة و صدق الدائمة بدونها فى مادة الضرورة و بالعكس فى مادة اللادوام بحسب الذات و كذا اعم من المشروطة و العرفية العامتين من وجه لتصادقهما فى مادة المشروطة الخاصة و صدقهما بدونها فى مادة الضرورة و صدقها بدونهما فى مادة اللادوام بحسب الوصف و اخص من المطلقة العامة لخصوص المقيد و من الممكنة العامة لانها اعم من المطلقة العامة » . « 1 »\r\n4 - وجوديهء لا دائمه : و آن عبارتست از مطلقهء عامه‌اى كه به قيد « لا دوام ذاتى » تقييد خورده باشد .\r\nبيان مطلب : مطلقه عامه قضيه‌اى بود كه در آن به فعليت نسبت محمول به موضوع در يكى از زمان‌ها حكم شده باشد ، ولى در آن دو احتمال مىرود :\r\n1 - فعليت نسبت در يكى از زمان‌ها باشد و لا غير .\r\n2 - علاوه بر فعليت نسبت ، دوام مادام الذات هم باشد ؛ يعنى : ثبوت محمول براى موضوع در موجبه و سلب آن از موضوع در سالبه ، دوام مادام الذات داشته باشد ؛ مانند « كل انسان ضاحك بالفعل » كه هردو محتمل است ولى ما براى دفع توهم و تصريح به اين نكته كه اين نسبت دوام مادام الذات ندارد قيد « لا دوام ذاتى » را مىآوريم و قضيه را مركبه ساخته و مىگوئيم : « كل انسان ضاحك بالفعل لا دائما » و قيد « لا دائما » اشاره است به يك مطلقهء عامه‌اى كه با جزء اوّل ، كما موافق و كيفا مخالف است ؛ اى : « لا شى من الانسان بضاحك بالفعل » و بدين‌وسيله روشن مىشود كه نسبت مذكور در جزء اوّل قضيه ( يعنى ثبوت ضاحكيت براى انسان ) دوام مادام الذات ندارد بلكه گاهى هست و گاهى نيست . با اين محاسبه هميشه « وجوديه لا دائمه » از دو مطلقهء عامه تركيب مىشود كه يكى موجبه و ديگرى سالبه است .\r\nوجه تسميه‌اش به وجوديه آنست كه اين قضيه بر وجود و تحقق نسبت در يكى از زمان‌ها دلالت مىكند و وجه تسميهء آن به لا دائمه آنست كه مقيد به قيد « لا دوام ذاتى » شده است .\r\nمرحوم مظفر تا به حال مثالهائى كه مىآوردند جزء اوّل آنها موجبه و جزء ثانى\r\n\r\n\r\n","description":"","footnote":"\r\n( 1 ) . شرح شمسيه ، صفحهء 97 .\r\n","page_name":" 381 ","page_number":381},
  {"content":"\r\n\r\nسالبه بود ولى حالا از باب اينكه توهم نشود كه در مركبه هميشه جزء اوّل ايجابى و جزء ثانى سلبى است مثال را عوض كرده و جزء اوّل را سالبه و ثانى را موجبه آورده‌اند و آن اينكه : « لا شى من الانسان بمتنفس بالفعل لا دائما » اى : كل انسان متنفس بالفعل .\r\nنسبتها : در شرح شمسيه مىخوانيم :\r\n« و هى اخص من الوجودية اللاضرورية لانه متى صدقت مطلقتان صدقت مطلقة و ممكنة بخلاف العكس و اعم من الخاصتين لانه متى تحققت الضرورة او الدوام بحسب الوصف لا دائما تحقق فعلية النسبة لا دائما من غير عكس و مباينة للدائمتين على ما مر غير مرة و اعم من العامتين من وجه لتصادقهما فى مادة المشروطة الخاصة و صدقهما بدونها فى مادة الضرورة و بالعكس حيث لا دوام بحسب الوصف و اخص من المطلقة و الممكنة العامتين و ذلك ظاهر » . « 1 »\r\n5 - حينيهء لا دائمه : عبارتست از حينيهء مطلقه‌اى كه به قيد « لا دوام ذاتى » مقيد شده است .\r\nبيان ذلك : حينيهء مطلقه آن قضيه‌اى بود كه در آن به فعليت نسبت محمول براى موضوع در حين معينى و با وصف معينى حكم شده باشد ؛ يعنى : موضوع ، مادامى كه داراى فلان وصف است و در فلان حين معين قرار دارد اين محمول براى او فعلى است ؛ مثل « كل كاتب متحرك الّا صابع بالفعل حين هو كاتب » يا « كل طائر خافق الجناحين بالفعل حين هو طائر » حال در اين قضيه برحسب واقع و نفس الامر دو احتمال متصور است :\r\nالف : ثبوت محمول براى موضوع فقط فعليت مادام الوصف دارد و لا غير .\r\nب : علاوه بر آن اين ثبوت ، دوام مادام الذات هم دارد يعنى مادامى كه اين موضوع در خارج موجود است اين محمول براى او دائمى است ( چه داراى وصف كذا باشد يا نه ، داراى فلان زمان معين باشد يا نه ) ، ما براى دفع اين توهم و اثبات اينكه فلان نسبت فقط و فقط فعليت مادام الوصف دارد و لا غير ، قضيهء فوق را به قيد لا دوام ذاتى مقيد كرده و مىگوييم : « كل كاتب متحرك الاصابع بالفعل حين هو كاتب لا دائما » و يا مىگوييم : كل طائر خافق الجناحين بالفعل حين هو طائر لا دائما » و مكرر گفته‌ايم كه قيد لا دوام ذاتى به يك مطلقه عامه اشاره دارد ؛ اى : « لا شى من الكاتب بمتحرك الاصابع\r\n\r\n\r\n","description":"","footnote":"\r\n( 1 ) . شرح شمسيه ، صفحهء 97 و 98 .\r\n","page_name":" 382 ","page_number":382},
  {"content":"\r\n\r\nبالفعل » ، و « لا شى من الطائر بخافق الجناحين بالفعل » و معناى لا دوام ذاتى اين است كه :\r\nنسبت مذكور در جزء اوّل ، دوام مادام الذات ندارد بلكه گاهى هست و گاهى نيست و آن وقتى است كه متصف به صفت مذكور نباشد با اين ملاحظه قضيهء حينيهء لا دائمه هميشه مركب از يك حينيهء مطلقه و يك مطلقه عامه خواهد بود .\r\nوجه تسميه‌اش به حينيه در بخش بسائط بيان شد و وجه تسميه‌اش به لا دائمه بخاطر تقييد آن به قيد لا دوام ذاتى است .\r\n6 - ممكنهء خاصه : و آن عبارتست از ممكنهء عامه‌اى كه به قيد لا ضرورت ذاتيه تقييد خورده است .\r\nبيان ذلك : ممكنه عامه عبارت بود از قضيهء موجهه‌اى كه در آن به سلب ضرورت از جانب مقابل حكم شده باشد . يعنى اگر موجبه است به سلب ضرورت سلب حكم شده باشد ؛ مانند « كل انسان كاتب بالامكان العام » ؛ يعنى : جانب عدم كتابت برايش ضرورى نيست و جانب ثبوت هم ممكن است امّا آيا جانب موافق و ثبوت صرفا امكان دارد يا وجوب ؟ قضيهء ممكنه عامه از اين حيث ساكت است و لذا با هردو مىسازد . و اگر سالبه است در آن به سلب ضرورت ايجاب حكم شده باشد ؛ مانند « لا شى من الانسان بكاتب بالامكان العام » ؛ يعنى : جانب ثبوت كتابت براى انسان ضرورى نيست و عدم هم ممكن است و گرنه بايد هميشه كاتب بود ( چنان كه هميشه حيوان است ) در حالىكه هميشه كاتب نيست ، امّا اينكه جانب موافق و سلب صرفا ممكن است يا ضرورت هم دارد و وجود آن مستحيل است ، باز ممكنهء عامه از اين حيث ساكت است و لذا در هر طرف دو احتمال وجود دارد . يعنى : اگر موجبه است در جانب ايجاب دو احتمال متصور است :\r\n1 - ثبوت هم ممكن باشد . 2 - ثبوت ضرورى و واجب باشد . و در جانب سلب هم دو احتمال هست : 1 - سلب هم ممكن باشد . 2 - سلب ضرورى باشد ؛ ما براى دفع اين توهم و اثبات اينكه جانب موافق هم مثل جانب مخالف ممكن است نه اينكه واجب و ضرورى و يا ممتنع باشد ، قضيه ممكنه عامه را مقيد مىكنيم به قيد لا ضرورت ذاتيه ، كه هميشه اشاره دارد به يك ممكنه عامه‌اى كه كيفا با جزء اوّل مخالف و كما موافق است و معنايش اينست كه نسبت مذكور در جزء اوّل ، ضرورت ندارد بلكه ممكن است ؛ مثلا وقتى مىگوئيم : « كل انسان كاتب بالامكان العام لا بالضرورة الذاتيه » ، اى : « لا شى من الانسان بكاتب بالامكان العام » ، بنابراين هر ممكنهء خاصه‌اى در حقيقت از دو ممكنهء\r\n\r\n","description":"","footnote":"","page_name":" 383 ","page_number":383},
  {"content":"\r\n\r\nعامه تشكيل شده است .\r\nوجه تسميه‌اش به خاصه اينست كه : از ممكنه عامه ، اخص است . به همان بيانى كه در وجه تسميهء امكان عام و امكان خاص ، در اوّل مبحث موجهات ذكر شد .\r\nضمن آنكه براى مراعات اختصار مىتوانيم بجاى قضيهء مركبهء مذكور ( يعنى : كل انسان كاتب بالامكان العام لا بالضرورة ) از قيد امكان خاص استفاده كنيم و بگوييم : كل انسان كاتب بالامكان الخاص كه در معنى از دو ممكنه عامه مركب است ؛ اى : « كل انسان كاتب بالامكان العام » و « لا شىء من الانسان بكاتب بالامكان العام » .\r\nنسبتها : در شرح شمسيه مىخوانيم :\r\n« و هى اعم من ساير المركبات لان فى كل منها ايجابا و سلبا و لااقل فيهما من ان يكونا ممكنتين بالامكان العام و لا يلزم من امكان الايجاب و السلب ان يكون احدهما بالفعل او بالضرورة او بالدوام ، و مباينة للضرورية المطلقة و اعم من الدائمة و العامتين و المطلقة العامة من وجه لتصادقهما فى مادة الوجودية اللاضرورية و صدق الممكنهء الحاصة بدونها حيث لا خروج للممكن من اقوة الى الفعل و بالعكس فى مادة الضرورة و اخص من الممكنهء العامة » .\r\nسپس شرح مذكور مىافزايد :\r\n« فقد ظهر مما ذكرنا ان الممكنة العامة اعم القضايا يا البسيطة و الممكنة الخاصة اعم من المركبات و الضرورية اخص البسائط و المشروطة الخاصة اخص المركبات » « 1 » .\r\nدر خاتمه چهار جدول در ارتباط با بسائط و مركبات و بيان نسبتها و تقييدها مطرح است كه اگرچه در منطق مرحوم مظفر نيامده ولى خالى از فايده نيست لذا آنها را متعرض مىشويم :\r\nجدول اوّل : مقدّمه : ملاك صحيح و معتبر بودن قضاياى مركبه دو امر است :\r\n1 - تقييد و تركيب ، موجب تناقض جزء اوّل با جزء ثانى نباشد و گرنه تركيب غلط است .\r\n2 - نزد مناطقه چنين مركبى متعارف و كثير الاستعمال باشد نه قليل الاستعمال ؛ و لذا مرحوم مظفر در اوّل مركبات فرمودند : « و اهم القضايا المركبة المتعارفة » يعنى متعارف\r\n\r\n\r\n","description":"","footnote":"\r\n( 1 ) . شرح شمسيه ، صفحهء 101 .\r\n","page_name":" 384 ","page_number":384},
  {"content":"\r\n\r\nو مرسوم و مشهور باشد . بنابراين هر كجا هردو ملاك باشد تقييد هم صحيح است و هم معتبر ؛ و هر كجا فقط ملاك دوّم باشد تقييد باطل است ؛ و هر كجا تنها ملاك اوّل باشد تقييد صحيح است ولى معتبر نيست . با عنايت به اين نكته و نيز با توجه به نكته ديگرى كه هريك از لا دوام و لا ضرورت دو قسم دارند : 1 - ذاتى ، 2 - وصفى ، و چهار قسم مىشوند . اينك هريك از قضاياى بسيطه را با هريك از اين قيود اربعه تقييد و تركيب نموده و تمرين مىكنيم تا ببينيم كدام يك از تقييدها صحيح و معتبرند ؟ و كدام صحيح و غير معتبر ؟ و كدام صحيح ؟ بطور كلى بسائط ، هشت قضيه شد و هركدام را كه با قيود اربعهء مذكور مقيد سازيم ، حاصل ضرب چهار در هشت ، سى و دو قسم خواهد شد كه هفت قسم صحيح است و معتبر و 9 قسم غير صحيح و 16 قسم صحيح و غير معتبر « 1 » .\r\n\r\n\r\n","description":"","footnote":"\r\n( 1 ) . اين بيان براساس مطلب حاشيه ملا عبد اللّه تنظيم شده است .\r\n","page_name":" 385 ","page_number":385},
  {"content":"\r\n\r\n\r\n1 - ضروريهء مطلقه\r\nلا ضرورت ذاتيه :\r\nكل انسان حيوان بالضرورة لا بالضرورة الذاتيه .\r\nاى : لا شى من الانسان به حيوان بالامكان العام .\r\n« غير صحيح للتناقض »\r\nلا ضرورت وصفيه :\r\nكل انسان حيوان بالضرورة لا بالضرورة الوصفيه .\r\nاى : لا شى من الانسان به حيوان بالامكان العام .\r\n« غير صحيح للتناقض »\r\nلا دوام ذاتى :\r\nكل انسان حيوان بالضرورة لا دائما بالذات .\r\nاى لا شى من الانسان به حيوان بالفعل .\r\n« غير صحيح للتناقض »\r\nلا دوام وصفى :\r\nكل انسان حيوان بالضرورة لا دائما بالوصف .\r\nاى : لا شىء من الانسان به حيوان بالفعل .\r\n« غير صحيح للتناقض »\r\n\r\n","description":"","footnote":"","page_name":" 386 ","page_number":386},
  {"content":"\r\n\r\n\r\n2 - مشروطه عامه\r\nلا ضرورت ذاتيه :\r\nكل كاتب متحرك الاصابع بالضرورة مادام كاتبا لا بالضرورة الذاتيه .\r\nاى : لا شى من الكاتب بمتحرك الّا صابع بالامكان العام .\r\n« صحيح و غير معتبر »\r\nلا ضرورت وصفيه :\r\nكل كاتب متحرك الاصابع بالضرورة مادام كاتبا لا بالضرورة الوصفيه .\r\nاى : لا شى من الكاتب بمتحرك الّا صابع بالامكان العام .\r\n« غير صحيح للتناقض »\r\nلا دوام ذاتى :\r\nكل كاتب متحرك الاصابع بالضرورة مادام كاتبا لا بالدوام الذاتى .\r\nاى : لا شى من الكاتب بمتحرك الّا صابع بالفعل .\r\n« صحيح و معتبر »\r\nلا دوام وصفى :\r\nكل كاتب متحرك الّا صابع بالضرورة مادام كاتبا لا بالدوام الوصفى .\r\nاى : لا شى من الكاتب بمتحرك الّا صابع بالفعل .\r\n« غير صحيح للتناقض »\r\n\r\n","description":"","footnote":"","page_name":" 387 ","page_number":387},
  {"content":"\r\n\r\n\r\n3 - وقتيهء مطلقه\r\nلا ضرورت ذاتيه :\r\nكل قمر منخسف بالضرورة وقت الحيلولة لا بالضرورة الذاتيه .\r\nاى : لا شى من القمر بمنخسف بالامكان العام .\r\n« صحيح و غير معتبر »\r\nلا ضرورت وصفيه :\r\nكل قمر منخسف بالضرورة وقت الحيلولة لا بالضرورة الوصفيه .\r\nاى : لا شى من القمر بمنخسف بالامكان العام .\r\n« صحيح و غير معتبر »\r\nلا دوام ذاتى :\r\nكل قمر منخسف بالضرورة وقت الحيلولة لا دائما بالذات .\r\nاى : لا شى من القمر بمنخسف بالفعل .\r\n« صحيح و معتبر »\r\nلا دوام وصفى :\r\nكل قمر منخسف بالضرورة وقت الحيلولة لا دائما بالذات .\r\nاى : لا شى من القمر بمنخسف بالفعل .\r\n« ص غ »\r\n\r\n","description":"","footnote":"","page_name":" 388 ","page_number":388},
  {"content":"\r\n\r\n\r\n4 - منتشره مطلقه\r\nلا ضرورت ذاتيه :\r\nكل انسان متنفس بالضرورة وقتا ما لا بالضرورة الذاتيه .\r\nاى : لا شى من الانسان بمتنفس بالامكان العام .\r\n« ص غ »\r\nلا ضرورت وصفيه :\r\nكل انسان متنفس بالضرورة وقتا ما لا بالضرورة الوصفيه .\r\nاى : لا شى من الانسان بمتنفس بالامكان العام .\r\n« ص غ »\r\nلا دوام ذاتى :\r\nكل انسان متنفس بالضرورة وقتا ما لا بالدوام الذاتى .\r\nاى : لا شى من الانسان بمتنفس بالفعل .\r\n« ص م »\r\nلا دوام وصفى :\r\nكل انسان متنفس بالضرورة وقتا ما لا بالدوام الوصفى .\r\nاى : لا شى من الانسان بمتنفس بالفعل .\r\n« ص غ »\r\n\r\n","description":"","footnote":"","page_name":" 389 ","page_number":389},
  {"content":"\r\n\r\n\r\n5 - دائمه مطلقه\r\nلا ضرورت ذاتيه :\r\nكل فلك متحرك بالدوام لا بالضرورة الذاتية .\r\nاى : لا شى من الفلك بمتحرك بالامكان العام .\r\n« ص غ »\r\nلا ضرورت وصفيه :\r\nكل فلك متحرك بالدوام لا بالضرورة الوصفيه .\r\nاى : لا شى من الفلك بمتحرك بالامكان العام .\r\n« ص غ »\r\nلا دوام ذاتى :\r\nكل فلك متحرك دائما لا بالدوام الذاتى .\r\nاى : لا شى من الفلك بمتحرك بالفعل .\r\n« غير صحيح للتناقض »\r\nلا دوام وصفى :\r\nكل فلك متحرك دائما لا بالدوام الوصفى .\r\nاى : لا شى من الفلك بمتحرك بالفعل .\r\n« غير صحيح للتناقض »\r\n\r\n","description":"","footnote":"","page_name":" 390 ","page_number":390},
  {"content":"\r\n\r\n\r\n6 - عرفيّهء عامّه\r\n- عرفيّه عامه لا ضرورت ذاتيه :\r\nكل كاتب متحرك الّا صابع بالدوام مادام كاتبا لا بالضرورة الذاتيه .\r\nاى : لا شى من الكاتب بمتحرك الّا صابع بالامكان العام .\r\n« ص غ »\r\nلا ضرورت وصفيه :\r\nكل كاتب متحرك الا صابع بالدوام مادام كاتبا لا بالضرورة الوصفيه .\r\nاى : لا شى من الكاتب بمتحرك الّا صابع بالامكان العام .\r\n« ص غ »\r\nلا دوام ذاتى :\r\nكل كاتب متحرك الّا صابع بالدوام مادام كاتبا لا بالدوام الذاتى .\r\nاى : لا شى من الكاتب بمتحرك الّا صابع بالفعل .\r\n« ص م »\r\nلا دوام وصفى :\r\nكل كاتب متحرك الّا صابع بالدوام مادام كاتبا لا بالدوام الوصفى .\r\nاى : لا شى من الكاتب بمتحرك الّا صابع بالفعل .\r\n« غير صحيح »\r\n\r\n","description":"","footnote":"","page_name":" 391 ","page_number":391},
  {"content":"\r\n\r\n\r\n7 - مطلقهء عامه\r\nلا ضرورت ذاتيه :\r\nكل انسان ضاحك بالفعل لا بالضرورة الذاتيه .\r\nاى : لا شى من الانسان بضاحك بالامكان العام .\r\n« ص م »\r\nلا ضرورت وصفيه :\r\nكل انسان ضاحك بالفعل لا بالضرورة الوصفيه .\r\nاى : لا شى من الانسان بضاحك بالامكان العام .\r\n« ص غ »\r\nلا دوام ذاتى :\r\nكل انسان ضاحك بالفعل لا دائما بالذات .\r\nاى : لا شى من الانسان بضاحك بالفعل .\r\n« ص م »\r\nلا دوام وصفى :\r\nكل انسان ضاحك بالفعل لا دائما بالوصف .\r\nاى : لا شى من الانسان بضاحك بالفعل .\r\n« ص غ »\r\n\r\n","description":"","footnote":"","page_name":" 392 ","page_number":392},
  {"content":"\r\n\r\n\r\n8 - ممكنه عامه\r\nلا ضرورت ذاتيه :\r\nكل انسان كاتب بالامكان العام لا بالضرورة الذاتيه .\r\nاى : لا شى من الانسان بكاتب بالامكان العام .\r\n« ص م »\r\nلا ضرورت وصفيه :\r\nكل انسان كاتب بالامكان العام لا بالضرورة الوصفيه .\r\nاى : لا شى من الانسان بكاتب بالامكان العام .\r\n« ص غ »\r\nلا دوام ذاتى :\r\nكل انسان كاتب بالامكان العام لا دائما بالذات .\r\nاى : لا شى من الانسان بكاتب بالفعل .\r\n« ص غ »\r\nلا دوام وصفى :\r\nكل انسان كاتب بالامكان العام لا دائما بالوصف .\r\nاى : لا شى من الانسان بكاتب بالفعل .\r\n« ص غ »\r\n\r\n","description":"","footnote":"","page_name":" 393 ","page_number":393},
  {"content":"\r\n\r\n\r\nجدول دوّم : نسبت موجهات بسيطه\r\n1 - ضروريه مطلقه / اخص قضاياى بسيطه .\r\n2 - مشروطه عامه / اعم از ضروريه مطلقه .\r\n3 - دائمهء مطلقه / از ضروريه مطلقه اعم و با مشروطه عامه ، عامين من‌وجه .\r\n4 - عرفيه عامه / از همه قضاياى قبل اعم است .\r\n5 - مطلقه عامه / از جميع قضاياى قبل اعم است .\r\n6 - حينيهء مطلقه / از مطلقه عامه اخص و از بقيه قضاياى مذكور اعم است .\r\n7 - ممكنهء عامه / اعم قضاياى مذكور است .\r\n8 - حينيهء ممكنه / از ممكنه عامه اخص و از مابقى اعم است .\r\n\r\nجدول سوّم : نسبت مركبات\r\n1 - مشروطه خاصه / اخص مركبات است .\r\n2 - عرفيه خاصه / از مشروطه خاصه اعم مطلق است .\r\n3 - وجوديه لا ضروريه / از هر دو قضيه قبل اعم مطلق است .\r\n4 - وجوديه لا دائمه / از همه قضاياى قبل اعم مطلق است .\r\n5 - حينيه لا دائمه / از قسم 1 و 2 اعم مطلق و از 3 و 4 اخص مطلق .\r\n6 - ممكنه خاصه / اعم مطلق است از مشروطه خاصه و عرفيه خاصه و وجوديه لا ضروريه و وجوديه لا دائمه و حينيهء لا دائمه .\r\n\r\n","description":"","footnote":"","page_name":" 394 ","page_number":394},
  {"content":"\r\n\r\n\r\nجدول چهارم : نسبت بسائط و مركبات\r\n1 - مشروطه خاصه : با ضروريه مطلقه ، متباين ، با مشروطهء عامه ، عام و خاص مطلق ، با دائمه مطلقه ، تباين ، و با عرفيه عامه و مطلقه عامه و ممكنه عامه ، عام و خاص مطلق‌اند .\r\n2 - عرفيه خاصه : با ضروريه و دائمه ، تباين ، با مشروطه عامه ، عموم من‌وجه ، با عرفيه عامه و مطلقه عامه و ممكنه عام ، عام و خاص مطلق‌اند .\r\n2 - عرفيه خاصه : با ضروريه و دائمه ، تباين ، با مشروطه عامه ، عموم من‌وجه ، با عرفيه عامه و مطلقه عامه و ممكنه عام ، عام و خاص مطلق .\r\n3 - وجوديه لا ضروريه : با ضروريهء مطلقه ، تباين ، و دائمه مطلقه و با مشروطه عامه ، عموم من‌وجه ، با عرفيه عامه و مطلقه عامه و ممكنه عامه ، عموم و خصوص مطلق .\r\n4 - وجوديه لا دائمه : با ضروريه و دائمهء مطلقه ، متباينان ، با مشروطه عامه ، عموم من‌وجه و با عرفيه عامه و مطلقه عامه و ممكنه عام ، عام و خاص مطلق .\r\n5 - حينيه لا دائمه : همان نسبت وجوديه لا دائمه را دارد .\r\n6 - ممكنه خاصه : با ضروريه ، مباين ، با مشروطه و دائمه مطلقه ، عموم من‌وجه با مطلقهء عامه ، عامين من‌وجه ، با عرفيه عامه ، عموم مطلق و با ممكنه عامه ، عام و خاص مطلق .\r\n\r\n","description":"","footnote":"","page_name":" 395 ","page_number":395},
  {"content":"\r\n\r\n\r\nتمرينات كتاب\r\nجواب تمرين 1 - نسبت ميان ضروريه ذاتيه و دائمه مطلقه از نسب اربع ، عموم و خصوص مطلق است ، به اين نحو كه ضروريهء مطلقه ، اخص مطلق و دائمهء مطلقه اعم مطلق است ؛ زيرا هر جا ضرورت ذاتيه باشد دوام ذاتى نيز هست ولى عكس آن كليت ندارد ؛ يعنى : چنين نيست كه هر كجا دائمهء مطلقه بود و نسبت محمولى به موضوعى ، دوام مادام الذات داشت حتما ضروريه مطلقه هم باشد . و نسبت ميان ضروريه مطلقه با مشروطهء عامه نيز عموم و خصوص مطلق است ؛ يعنى : ضروريه مطلقه اخص مطلق و مشروطه عامه ، اعم مطلق است . و هر جا ضرورت مادام الذات باشد ضرورت مادام الوصف نيز هست ولى بعضى جاها ضرورت مادام الوصف هست ( مثل تحرك اصابع براى كاتب ) ولى ضرورت مادام الذات نيست .\r\nو نسبت ميان ضروريهء مطلقه و عرفيهء عامه نيز عموم و خصوص مطلق است ؛ يعنى :\r\nضروريهء مطلقه ، اخص مطلق و عرفيهء عامه ، اعم مطلق است . زيرا هر جا نسبت محمولى به موضوعى ، ضرورت مادام الذات داشت حتما دوام مادام الوصف هم خواهد داشت ولى در بعضى موارد ، دوام مادام الوصف هست بدون ضرورت مادام الذات .\r\nجواب تمرين 2 - نسبت ما بين دائمهء مطلقه با مطلقه عامه از نسب اربع عموم و خصوص مطلق است ؛ به اين نحو كه دائمهء مطلقه اخص مطلق و مطلقه عامه اعم مطلق است زيرا هر جا دوام مادام الذات باشد فعليت نسبت نيز هست ولى در بعضى موارد فعليت نسبت هست بدون دوام مادام الذات ؛ مانند كتابت براى انسان ، ضاحك بودن ، ماشى بودن .\r\nو دائمهء مطلقه با عرفيه عامه ، عموم و خصوص مطلق هستند كه در جواب تمرين اوّل بيان شد و نسبت ميان مطلقه عامه با عرفيه عامه نيز عموم و خصوص مطلق است ؛ به اين نحو كه مطلقه عامه ، اعم مطلق است از عرفيه عامه و در بيان قضاياى بسيطه نيز اين مطلب بيان شد .\r\nجواب تمرين 3 - مشروطهء عامه با عرفيه عامه ، عام و خاص مطلق هستند به اين نحو كه عرفيه عامه اعم و مشروطه عامه اخص است ؛ زيرا هر جا ضرورت نسبت محمول به موضوع مادام الوصف باشد دوام مادام الوصف نيز هست ولى در موردى ممكن است دوام باشد بدون ضرورت و استحالهء انفكاك .\r\n\r\n","description":"","footnote":"","page_name":" 396 ","page_number":396},
  {"content":"\r\n\r\nو ضروريهء ذاتيه با مشروطهء خاصه تباين كلى دارند ؛ زيرا ضروريه ذاتيه بر ضرورت نسبت محمول به موضوع دلالت مىكند ، كه طبعا دوام مادام الذات هم هست و مشروطهء خاصه كه از مركبات است ، مقيد به قيد لا دوام ذاتى است و دوام مادام الذات با لا دوام ذاتى مجتمع نمىشوند چون متناقض‌اند .\r\nجواب تمرين 4 - تقييد مشروطه عامه به لا ضرورت ذاتيه صحيح است . ولى اين نوع از تقييد و تركيب متعارف و مشهور نيست و لذا مطرح نشد .\r\nجواب تمرين 5 - آرى تقييد حينيهء مطلقه همانگونه كه به لا دوام ذاتى صحيح بود و نامش حينيهء لا دائمه بود همچنين به لا ضرورت ذاتيه نيز صحيح است و نامش را حينيهء لا ضروريه مىگذاريم ولى اين نوع از تركيب متعارف نيست .\r\nجواب تمرين 6 - تقييد دائمه مطلقه به لا ضرورت ذاتيه صحيح است ولى متعارف نيست و لذا در بخش مركبات عنوان نشد و ما سابقا در جدول اوّل ، تمامى اين امور را تفصيلا بيان كرديم .\r\nجواب تمرين 7 - هريك از بسائط و مركبات كه مطرح مىشد براى هركدام معمولا دو مثال آورده و به مثال كتاب قناعت نمىكرديم و ضمنا در جدول اوّل نيز مثالهاى متعددى آورده‌ايم و لذا نيازى به تكرار نيست .\r\nپايان تقسيمات قضيه حمليه\r\n\r\n","description":"","footnote":"","page_name":" 397 ","page_number":397},
  {"content":"\r\n\r\n\r\nتقسيمات خاصهء قضيهء شرطيه\r\nقضيه شرطيه نيز همانند قضيهء حمليه داراى دو دسته تقسيمات است :\r\n1 - تقسيمات مشتركه ؛ يعنى : تقسيماتى كه هريك از شرطيه متصله و منفصله در آن شريك هستند .\r\n2 - تقسيمات مختصه ؛ يعنى : تقسيماتى كه مخصوص هريك از متصله و منفصله است .\r\nامّا تقسيمات مشتركه : در مباحث پيشين ذكر شد و مجموعا چهار تقسيم بود :\r\n1 - قضيهء شرطيه از حيث نسبت و رابطهء ميان مقدم و تالى به دو قسم تقسيم شد :\r\nالف : متصله : كه در آن به اتصال و يا سلب اتصال دو نسبت حكم شده بود .\r\nب : منفصله : كه در آن به انفصال و يا سلب انفصال دو نسبت ، حكم شده بود .\r\n2 - قضيه شرطيه از حيث ايجاب و سلب ( يعنى كيفيت ) به دو قسم تقسيم شد :\r\nالف : موجبه : كه به اتصال يا انفصال دو نسبت حكم شده بود .\r\nب : سالبه : كه به سلب اتصال يا انفصال دو نسبت حكم شده بود .\r\n3 - قضيهء شرطيه چه متصله و چه منفصله به اعتبار احوال و ازمان مقدم سه قسم شد :\r\nالف : شخصيه : كه حكم به اتصال و سلب آن يا انفصال و سلب آن ، در حال يا زمان معين و مشخصى بود .\r\nب : مهمله : كه حكم به اتصال و سلب يا انفصال و سلب در حالى و زمانى از احوال و ازمان بود .\r\nج : محصوره : كه حكم به اتصال يا انفصال در جميع احوال و ازمنهء مقدم بود .\r\n4 - شرطيه محصوره از لحاظ كيفيت به موجبه و سالبه و از لحاظ كميت به كليه و جزئيه تقسيم مىشد . و مجموعا محصورات اربع را تشكيل مىداد : موجبه كليه ، سالبه كليه ، موجبهء جزئيه و سالبهء جزئيه .\r\nاينك تقسيمات مختصه به هركدام از متصله و منفصله را شروع مىكنيم كه مجموعا سه تقسيم است : يكى مخصوص متصله و دو تا مخصوص منفصله است و اين‌ها اهم تقاسيم بشمار مىروند :\r\n\r\n","description":"","footnote":"","page_name":" 398 ","page_number":398},
  {"content":"\r\n\r\n\r\nتقسيمات شرطيهء متصله\r\nشرطيه متصله در يك تقسيم اساسى به دو قسم مىشود : 1 - لزوميه ، 2 - اتفاقيه ؛ و جهت اين تقسيم ، طبيعت و نوع اتصال است و گاهى اتصال و تعليق دو نسبت از نوع پيوستگى لزومى و گاهى از نوع اتصال اتفاقى است و هركدام حسابى دارد :\r\nامّا متصله لزوميه : عبارتست از قضيهء شرطيهء متصله‌اى كه ميان دو طرف آن ( يعنى مقدم و تالى ) يكنوع اتصال و پيوستگى حقيقى و واقعى وجود داشته باشد ، كه از يك علاقه و ارتباط تنگاتنگ ميان طرفين ناشى مىشود بگونه‌اى كه همين علاقه باعث مىشود كه يكى مستلزم ديگرى باشد و هر كجا يكى از آن دو بود ديگرى هم حتما باشد و هيچگاه تخلف بر ندارد بلكه ملازمهء كليهء عامه وجود داشته باشد ( العلاقة شى بسببه يستصحب الاول الثانى ) . و خلاصه اينكه ميان دو نسبت يك ملازمهء عقليه وجود داشته باشد ؛ و چون علاقه و ارتباط مقدم با تالى اقسامى دارد لذا متصلهء لزوميه چهار شعبه مىشود :\r\n1 - گاهى علاقهء عليت در كار است . يعنى : مقدم ، علت و تالى ، معلول آن است و واضح است كه هرگاه علت بود معلول هم هست و تخلف معلول از علت تامه ، ممتنع است .\r\n2 - و گاهى علاقهء معلوليت در كار است . يعنى : مقدم ، معلول و تالى ، علت است و باز واضح است كه علت و معلول ملازمه دارند و هر كجا معلول باشد علت هم هست چون معلول بدون علت تامه ، نه موجود مىشود و نه پس از وجود باقى مىماند .\r\n3 - و گاهى علاقهء تلازم يا متلازمين در ميان است يعنى هيچكدام از مقدم و تالى ، علت و معلول يكديگر نيستند بلكه هردو معلول علت ثالث و مشتركى هستند و باز هم دو معلول ، متلازمان در وجود هستند يعنى هر كجا احدهما بود آنديگرى هم هست . و دليل مطلب آنست كه هر كجا يكى از دو معلولى كه ملازم هم‌اند باشد حتما كاشف از وجود علت تامه است چون معلول بدون علت نشايد ، و اگر علت تامه بود حتما معلول ديگر هم موجود خواهد بود ؛ زيرا علت تامه بدون معلول نشايد و گرنه علت تامه نيست .\r\n4 - و گاهى علاقهء تضايف در كار است ؛ يعنى مقدم و تالى از متضايفين هستند كه با هم تعقل مىشوند و تعقل يكى بدون ديگرى نشايد ؛ كما اينكه تحقق خارجى يكى بدون ديگرى هم نشايد . البته ذات يكى بدون ديگرى ممكن است ولى با اين وصف ، هر دو\r\n\r\n","description":"","footnote":"","page_name":" 399 ","page_number":399},
  {"content":"\r\n\r\nمعيت دارند « 1 » ؛ مثال : مشهور مناطقه مثالى دارند و مرحوم مظفر مثالى دارد :\r\nمثال مشهور در شرح شمسيه به اين نحو است :\r\n« امّا العلية فبان يكون المقدم علة للتالى كفولنا : ان كاتت الشمس طالعة فالنهار موجود او معلولاله كقولنا : ان كان النهار موجودا فالشمس طالعة او يكونا معلولى علة واحدة كقولنا : ان كان النهار موجودا فالعالم مضيئى فان وجود النهار و اضائة العالم معلولان لطلوع الشمس و امّا التضايف فبان يكونا متضايفين كقولنا ان كان زيد ابا لعمرو كان عمر ابنا له » « 2 » .\r\nمثال مصنف : علاقهء عليت ، مانند « اگر آب گرم شود منبسط و پهن خواهد شد و جريان پيدا مىكند » كه گرمى آب سبب تمدد يا امتداد و انبساط آن است كما اينكه سردى آب سبب انجماد و انقباض آن است .\r\nعلاقهء معلوليت ؛ مانند « اگر آب متمدد و منبسط شود پس حتما ساخن و گرم است » كه تمدد ، معلول گرمى است و كاشف از وجود علت است .\r\nعلاقه تلازم ؛ مانند « اگر آب غليان پيدا كند يعنى به جوش آيد منبسط هم خواهد بود » كه هريك از غليان آب و انبساط آن ، معلول سخونت و داغ شدن آب است كه وقتى گرم شد منبسط و جارى مىشود و وقتى به درجه معينى از حرارت ( يعنى صد درجه ) رسيد هم متمدد است و هم به جوش مىآيد و غالى است ؛ كما اينكه متقابلا هرچه سردتر شود منقبض‌تر مىگردد و تا بدرجه‌اى مىرسد كه منجمد شده و يخ مىبندد و به اصطلاح ماديون ديالكتيك جهش پيدا كرده و از كميت به كيفيت مبدل مىشود .\r\nو امّا متصله اتفاقيه : آنست كه حكم شده باشد در آن به مجرد اتصال دو نسبت ، بدون اينكه ميان آن دو علاقه و پيوند ذاتى و طبيعى وجود داشته باشد و به عبارت ديگر :\r\nاتفاقيه آنست كه ميان دو طرف آن يعنى مقدم و تالى هيچ‌گونه اتصال و پيوستگى حقيقى وجود ندارد چون علاقه‌اى به يكديگر ندارند و بين آنها ارتباطى نيست تا آن ارتباط ، سبب ملازمه ميان طرفين گردد ولى گاهى يا خيلى وقتها اتفاق مىافتد كه وقتى\r\n\r\n\r\n","description":"","footnote":"\r\n( 1 ) . البته مرحوم مظفر اين قسم چهارم را در المنطق بيان نكرده ولى در اصول فقه جلد اوّل مبحث مفهوم شرط صفحهء 114 بيان فرموده‌اند . حالا در ما نحن فيه كه بيان نكرده ، شايد از آن حيث باشد كه اين دو از قبيل متلازمان هستند و شايد جهت ديگرى دارد . ولى مناطقه ديگر از قبيل : صاحب جوهر النضيد و شرح شمسيه و . . . بيان كرده‌اند .\r\n( 2 ) . شرح شمسيه ، صفحهء 103 .\r\n","page_name":" 400 ","page_number":400},
  {"content":"\r\n\r\nمقدم ، موجود مىشود تالى هم موجود مىشود و بين آن دو معيت و مصاحبت وجود دارد ولى در عين‌حال كليت و عموميت ندارد و ملازمهء عقليه نيست هرچند عاديه باشد ولى عقلا تخلف‌پذير است .\r\n( نكته : مراد از اتفاقيه در منطق عبارتست از تصادف در مقام ربط دادن دو قضيه با يكديگر ؛ يعنى هر قضيه‌اى جداگانه ، نسبت آن به موضوعش واجب الوجود لغيره است ( لوجود علته ) مثلا نهيق حمار ، وجوب وجود پيدا مىكند چون علت تامه‌اش موجود شده است و نطق زيد هم كذلك ، ولى وقتى ايندو را بهم ربط مىدهيم و قضيهء شرطيه مىسازيم نامش اتفاقيه است يعنى ربطى بهم ندارند ؛ نه اينكه ذاتا علتى نداشته باشند . ولى اتفاقى كه در فلسفه باطل است و بقول حاجى سبزوارى : « يقول الاتفاق جاهل السبب » منظور تصادف در سلسله علل و معاليل است كه شىاى بدون علت حاصل شود و البته تصادف به اين معنى محال و باطل است و سراسر عالم را قانون عليت و معلوليت پر كرده و سلسلهء علل و معاليل بسان حلقه‌هاى يك زنجير است كه يكديگر را در آغوش كشيده تا منتهى مىشود به مسبب الاسباب و علة العلل و علت حقيقى هستى كه واجب الوجود لذاته است و هو علة و لا معلول ) .\r\nمثال : براى متصلهء اتفاقيه مثال فراوان مىتوان آورد كه ذيلا به چند مثال قناعت مىشود :\r\nالف : مثال مشهور : اگر زيد ناطق باشد پس حمار ناهق خواهد بود ، واضح است كه ميان نطق زيد و نهيق حمار ملازمهء عقليه‌اى نيست كه فرضا احدهما علت ديگرى يا كلاهما علت مشتركه داشته باشند بلكه هركدام داراى علتى خاص به خود هستند ولى اتفاقا و تصادفا تا زيد در پشت ميكرفون قرار گرفته و مشغول سخنرانى شد حمار حسنقلى هم كه صدا را شنيد مشغول آواز خواندن گرديد .\r\nب : اگر در عالم ، خلأى نباشد پس انسان ناطق است ؛ كه هيچ ارتباط و پيوند ذاتى و طبيعى و عقلى ميان ملأ بودن عالم و نطق انسان نيست .\r\nج : دانش‌آموزى را فرض كنيد كه هيچگاه قبل از استاد وارد كلاس نمىشود بلكه هميشه دقائقى پس از حضور استاد در كلاس و شروع درس مىآيد و اين امر براى او عادت شده لذا مىگوييم : « هر موقع كه فلان دانش‌آموز وارد كلاس مىشود حتما استاد قبل از آن ، درس را شروع كرده » ، حال واضح است كه ميان آمدن فلانى به كلاس و\r\n\r\n","description":"","footnote":"","page_name":" 401 ","page_number":401},
  {"content":"\r\n\r\nجلوتر شروع كردن درس از سوى مدرس هيچ ملازمه‌اى نيست بلكه صرفا از باب اينكه اتفاقا چند بار اين عمل تكرار شده ما چنين قضيه‌اى را درست كرده و مىگوئيم : « كلما جاء فلان فان المدرس قد سبق شروعه فى الدرس » و گرنه آمدن فلانى علتى خاص به خود دارد كه ارادهء او و ساير عوامل و اجزاء علت تامه باشد و شروع مدرس در درس قبل از حضور فلانى هم داراى علت ويژه‌اى است .\r\nنكته : ممكن است قضيه شرطيهء متصله‌اى ، اتفاقيه باشد ولى افراد ناشى و ناپخته در اثر اينكه آن اتصال دو نسبت چند بار تكرار شده و به صورت عادت درآمده بپندارند كه واقعا بينهما ملازمه در كار است و قضيه متصله لزوميه است ولى بايد دقيق بود و لزوميه‌ها را از اتفاقيه‌ها جدا كرد و آن‌كه در باب حجت نافع است متصله لزوميه است .\r\n\r\n","description":"","footnote":"","page_name":" 402 ","page_number":402},
  {"content":"\r\n\r\n\r\nتقسيمات شرطيه منفصله\r\nشرطيه منفصله ، جداگانه داراى دو تقسيم است :\r\nتقسيم اوّل : شرطيه منفصله آن قضيه‌اى بود كه در آن به انفصال و تنافى و تعاند دو طرف قضيه يعنى مقدم و تالى حكم شده باشد . حال قضيهء منفصله به اعتبار طبيعت و نوع تنافى دو قسم مىشود چون دو نوع تنافى در كار است و قبل از بيان دو قسم ، نكته‌اى را از باب مقدّمه ، از علم اصول مىآوريم :\r\nدر اصول در مبحث تعادل و تراجيح مىگويند : متعارضين ، دو دليلى را گويند كه با يكديگر تنافى دارند و با يكديگر مجتمع نمىشوند آنگاه تنافى دو خبر واحد ثقه گاهى ذاتى است مانند « يجب اكرام العلماء » و « لا يجب اكرامهم » كه نفى و اثبات و متناقضين هستند و هيچگاه مجتمع نمىشوند و گاهى عرضى است يعنى زير سر عامل خارجى است كه علم اجمالى باشد ولو لا العلم الاجمالى آن دو با يكديگر معارضه و منافاتى نداشتند . مثلا يك دليل مىگويد : در روز جمعه در دوران غيبت نماز جمعه واجب است و دليل ديگر مىگويد : ظهر ، واجب است ؛ و چون متعلق وجوب دو تا است مانعى ندارد كه هردو واجب باشد ولى از خارج ما علم اجمالى داريم كه وقت واحد داراى تكليف واحد است و بيش از تكليف واحد را ايجاب نمىكند اين علم اجمالى سبب تنافى آن دو خطاب شده است .\r\nبا حفظ اين نكته در مانحن‌فيه مىگوئيم : منفصله به لحاظ تنافى بين طرفين دو قسم مىشود :\r\n1 - عناديه : و آن عبارتست از قضيهء منفصله‌اى كه ميان مقدم و تالى ، در آن تنافى و عناد حقيقى و واقعى باشد ؛ يعنى : ذاتا با يكديگر تنافى دارند و در ضمن هيچ ماده‌اى از مواد قابل جمع نيستند ؛ مانند « العدد الصحيح امّا زوج و امّا فرد » كه ميان زوجيت و فرديت تنافى ذاتى در كار است و در ضمن هر عددى از اعداد كه حساب كنيم قابل جمع نيستند ؛ و لذا به صورت موجبه كليه مىتوان گفت : دائما امّا ان يكون العدد زوجا و امّا فردا يعنى : محال است كه عددى هم زوج باشد و هم فرد ، يا نه زوج باشد و نه فرد .\r\nنكته : تنافى ذاتى در چند مورد متصور است :\r\nالف : مواردى كه مقدم و تالى نقيض يكديگر باشند ؛ مثل وجود و عدم در « الشى امّا ان يكون موجودا و امّا معدوما » .\r\n\r\n","description":"","footnote":"","page_name":" 403 ","page_number":403},
  {"content":"\r\n\r\nب : مواردى كه احدهما با نقيض ديگرى مساوى باشد ؛ مثلا وجود و لا موجود كه لا موجود با نقيض وجود يعنى عدم ، مساوى است و مىتوان گفت : « كل لا موجود معدوم و كل معدوم لا موجود » و قضيه منفصله چنين است : « دائما امّا ان يكون الشى موجودا اولا موجودا » .\r\nج : احدهما اخص مطلق از نقيض ديگرى باشد .\r\nد : احدهما اعم مطلق از نقيض ديگرى باشد ، مانند « امّا هذا انسان او لا حيوان » كه مقدم ، اخص از نقيض تالى است ( نقيض لا حيوان ، حيوان است ) و مثل « امّا هذا حيوان اولا انسان » كه مقدم اعم مطلق است از نقيض تالى ( يعنى از انسان كه نقيض لا انسان است ) .\r\n2 - اتفاقيه : و آن عبارتست از قضيهء منفصله‌اى كه ميان دو طرف آن تنافى ذاتى و حقيقى در كار نيست بلكه اتفاقا و تصادفا و بالعرض و بخاطر يك امر خارجى عرضى چنين تنافىاى پيدا شده ؛ مثال مشهور « امّا ان يكون هذا اسود و غير كاتب و امّا ان يكون كاتبا و غير اسود » واضح است كه ميان كتابت و سواد تنافى ذاتى نيست و گرنه هيچ كجا نبايد قابل جمع يا رفع باشند در حالى كه كثيرى از انسانها در خارج نه اسود هستند و نه كاتب پس تنافى ذاتى نيست ولى اتفاقا در مورد زيد مثلا ما علم اجمالى داريم كه يا كاتب و لا اسود است و يا اسود و لا كاتب ، آن دو را جمعا ندارد امّا اين عرضى است و مخصوص به موارد علم اجمالى است نه اينكه حقيقى و ذاتى باشد . و مانند « امّا ان يكون الجالس فى الدار محمّدا او باقرا » كه صد البته ميان جلوس محمّد در دار با جلوس باقر منافاتى نيست تا قابل اجتماع يا ارتفاع نباشند بلكه ممكن است هردو باشند يا هيچكدام نباشند و نيز ميان بودن آن دو در دار ، با بودن ديگران منافاتى نيست كه يا محمّد در دار باشد يا باقر ، و فرد ثالثى نباشد ؛ ولى اتفاقا و در اثر علم اجمالى به اينكه غير از آن دو كسى در دار نيست مىگوييم : نشستهء در خانه يا محمّد است يا باقر ؛ و مانند « امّا ان يكون هذا الكتاب فى علم المنطق و امّا ان يكون مملوكا لخالد » كه ميان در علم منطق بودن اين كتاب با مملوك خالد بودن آن ، تنافى ذاتى نيست بلكه ممكن است هم اين كتاب در منطق باشد و هم ملك خالد ، در منطق باشد و ملك خالد نباشد ، ملك خالد باشد و در منطق نباشد ، هيچكدام نباشد ولى ما از خارج اجمالا مىدانيم كه خالد ، مالك كتاب منطقى نيست و از طرفى هم احتمال مىدهيم كه اين كتاب در منطق باشد و لذا مىگوييم :\r\n\r\n","description":"","footnote":"","page_name":" 404 ","page_number":404},
  {"content":"\r\n\r\nيا اين كتاب در منطق است و ملك خالد نيست ( بلكه مثلا در نزد او امانت است ) و يا ملك خالد است و در منطق نيست ( بلكه در اصول يا فلسفه يا فقه و . . . است ) .\r\nدر باب حجت آنكه مورد حاجت است منفصلهء عناديه است نه اتفاقيه .\r\nتقسيم دوّم : قضيه منفصلهء عناديه ، يا حقيقيه است يا مانعة الجمع يا مانعة الخلو ، و هركدام يا موجبه هستند يا سالبه . از حاصل ضرب 2 در 3 شش قسم قضيه منفصله پيدا مىشود كه ما هريك را جداگانه تعريف كرده و براى آنها مثال مىآوريم :\r\n1 - منفصله حقيقيه موجبه : عبارتست از قضيه‌اى كه در آن به تنافى و انفصال حقيقى دو نسبت صدقا و كذبا حكم شده باشد ( اى فى الاجتماع و الارتفاع ) يعنى : دو نسبت با يكديگر صددرصد متنافيان و متعاندان بوده و اجتماع آن دو در يك مورد مستحيل است چون مستلزم اجتماع نقيضين است و ارتفاع آن دو نيز محال است مثل « العدد الصحيح امّا ان يكون زوجا او فردا » ؛ يعنى : عدد صحيح و خالى از كسر هميشه يا زوج است ( و قابل قسمت به متساويين ، مثل 2 ، 4 ، 6 ) و يا فرد است و غير قابل قسمت به دو عدد صحيح مساوى ، مثل 3 - 5 - 7 ) در اينجا اجتماع ، محال است ؛ يعنى ممكن نيست كه يك عددى هم زوج باشد و هم فرد ، و هم منقسم به متساويين باشد و هم نباشد ؛ چون تناقض ، آشكار است و ممكن نيست كه عددى نه زوج باشد و نه فرد ؛ پس ارتفاع هم محال است چون ارتفاع نقيضين است .\r\n2 - منفصلهء حقيقيهء سالبه : عبارتست از قضيه‌اى كه در آن به سلب تنافى دو نسبت صدقا و كذبا حكم شده باشد ؛ يعنى : هم اجتماع دو نسبت در يك مورد ممكن است و هم ارتفاع آن دو ؛ مثل « ليس البتة امّا ان يكون العدد زوجا و امّا منقسما بمتساويين » ؛ يعنى : البته چنين نيست كه عدد معينى يا زوج باشد و يا منقسم به متساويين » بلكه ممكن است هم زوج باشد و هم قابل قسمت به متساويين . مثل عدد 4 ، و ممكن است نه زوج باشد و نه منقسم به متساويين ، مانند « عدد 5 » ، و مانند « ليس الحيوان امّا ان يكون ناطقا و امّا ان يكون قابلا للتعليم » ؛ يعنى : « البته چنين نيست كه حيوان يا ناطق باشد و قابل تعليم نباشد و يا قابل تعليم باشد و ناطق نباشد » بلكه ممكن است حيوانى هم ناطق باشد و هم قابل تعليم ، مثل انسان ؛ پس اجتماع شايد ، و ممكن است حيوانى ، نه ناطق باشد و نه قابل تعليم ، مثل نوع حيوانات ديگر ؛ پس ارتفاع نيز شايد .\r\n( نكته : كاربرد قضاياى منفصله حقيقيه در سراسر زندگى بشر اعم از فردى ،\r\n\r\n","description":"","footnote":"","page_name":" 405 ","page_number":405},
  {"content":"\r\n\r\nاجتماعى ، علمى ، سياسى ، اقتصادى ، نظامى ، فرهنگى و . . . است و تمامى علوم را تقسيمات احاطه كرده و عموما به صورت تقسيم منفصله حقيقيه است كه حاصر هم هست ، چه به صورت تقسيم ثنائى بيان شود ؛ مثل « الكلمة امّا ان تدل على الذات اولا » و چه به صورت تفصيلى بيان شود ؛ مثل « الكلمة امّا اسم و امّا فعل و امّا حرف » كه در بحث قسمت بيان شد . )\r\n3 - منفصله مانعة الجمع موجبه : و آن عبارتست از شرطيه منفصله‌اى كه در آن به تنافى دو طرف قضيه از حيث صدق ( و نه از حيث كذب ) حكم شده باشد . بدين‌معنى كه اجتماع دو نسبت محال است و بر همين اساس نام آن را « مانعة الجمع » گذاشته‌اند ، ولى ارتفاع دو نسبت ، ممكن است ، مثل « امّا ان يكون الشى حجرا و امّا شجرا » كه شى واحد امكان ندارد كه هم حجر باشد و هم شجر ، چون اجتماع متقابلين است و برمىگردد به اجتماع نقيضين ، ولى ممكن است شى واحدى نه شجر باشد و نه حجر ، مانند « انسان و ساير حيوانات » پس اجتماع محال ولى ارتفاع ممكن است ، و مانند « امّا ان يكون الجسم ابيض او اسود » كه باز هم اجتماع طرفين در شى واحد ، محال است چون اجتماع ضدين است و نمىشود جسم واحد در آن واحد هم ابيض باشد و هم اسود ؛ ولى مىشود كه نه اسود باشد و نه ابيض ، بلكه احمر باشد ، پس ارتفاع ممكن است ولى اجتماع محال است .\r\n4 - منفصلهء مانعة الجمع سالبه : آن است كه در آن به عدم تنافى دو نسبت در صدق و تنافى آن دو در كذب حكم شده باشد ؛ يعنى : اينكه اجتماعشان شايد ولى ارتفاعشان نشايد ، برعكس مانعة الجمع موجبه ( البته گاهى منفصله مانعة الجمع به معناى اعم است يعنى فقط سلب تنافى از اجتماع مىكند و كارى به جانب ارتفاع ندارد ) مثل « ليس البتة امّا ان يكون الشى لا حجر و امّا لا شجر » ؛ يعنى : البته چنين نيست كه شىاى يا لا حجر باشد و لا شجر نباشد و يا لا شجر باشد بدون لا حجر ؛ بنابراين اجتماعشان مانعى ندارد و ممكن است كه شى واحدى هم لا شجر باشد و هم لا حجر ، مانند حيوانات ؛ ولى ارتفاع را نشايد چون ممكن نيست شى واحد نه لا حجر باشد نه لا شجر يعنى هم حجر باشد و هم شجر ، چون جمع بين متقابلين است و هو محال ؛ مثال ديگر « ليس البتة امّا ان يكون الجسم غير ابيض او غير اسود » ؛ يعنى : البته چنين نيست كه جسم معينى يا غير ابيض باشد و غير اسود نباشد و يا بالعكس ؛ بلكه ممكن است هم غير ابيض باشد و هم غير اسود ، مثل جسم احمر و اصفر و اكدر ؛ پس اجتماع را شايد ولى ممكن نيست كه جسمى هم لا ابيض\r\n\r\n","description":"","footnote":"","page_name":" 406 ","page_number":406},
  {"content":"\r\n\r\nنباشد و هم لا اسود نباشد تا در نتيجه هم ابيض و هم اسود باشد چون جمع بين ضدين است و هو محال پس ارتفاع نشايد .\r\nفايده مانعة الجمع موجبه : اين قضيه در مواردى به كار گرفته مىشود كه شخصى به غلط بر اين پندار باشد كه ميان دو نسبت و دو طرف ، اجتماع ممكن است در اين صورت ما براى دفع توهم او ، از اين قضيه استفاده مىكنيم ؛ مثلا كسى مىپندارد كه اجتماع نبوت و سهو و نسيان مانعى ندارد و ممكن است شخصى هم نبى باشد و هم ساهى و ناسى ؛ ما براى رفع توهم او مىگوييم : « امّا ان يكون الشخص نبيا او ساهيا » يعنى ايندو اجتماعشان ممكن نيست بلكه يا شخص پيامبر است و ساهى نيست و يا ساهى است و پيامبر نيست . يا مثلا كسى بر اين باور است كه مانعى ندارد شخص معينى هم خليفهء رسول خدا ( ص ) و هم عاصى و معصيت كار در برابر خدا باشد و يا مانعى ندارد كه هم امام باشد و هم غير معصوم ( همانند خلفاء ثلاث ) ؛ در اينجا ما براى دفع توهم او مىگوئيم : « امّا ان يكون الشخص اماما او عاصيا لله » يا مىگوييم : « امّا ان يكون الشخص اماما او غير معصوم » ؛ يعنى : اجتماع نشايد كه شخصى هم امام باشد و هم عاصى يا غير معصوم ؛ ولى ارتفاع شايد ، كه شخصى نه امام باشد و نه عاصى ؛ مثل بسيارى از بزرگان فقه و دين كه حتى مرتكب مكروه هم نمىشدند و در اين رابطه قضاياى فراوانى در كتب مربوطه مضبوط است .\r\nفايدهء مانعة الجمع سالبه : اين قضيه در موردى به كار مىرود كه شخصى مىپندارد :\r\nاجتماع فلان دو چيز و دو نسبت در مورد واحد محال و ممتنع است ؛ ما براى دفع توهم او و اثبات اينكه اجتماع ممكن است ، از اين قضيه استفاده مىكنيم ، مثلا كسى بر اين باور است كه : اجتماع نبوت و امامت در بيت واحد نشايد ، و امكان ندارد كه در يك اهل بيت هم مقام نبوت و رسالت باشد و هم امامت نيز در آنها باشد ؛ ما براى دفع توهم او و اثبات امكان اجتماع مىگوييم : « ليس البتة امّا ان يكون البيت الواحد فيه نبوة او امامة » ؛ يعنى : البته چنين نيست كه بيت واحدى يا بيت نبوت باشد و يا امامت ؛ بلكه ممكن است در بيت واحد ، هر دو مجتمع باشند ( البته در اينجا ارتفاع نيز ممكن است كه بيت واحدى ، نه بيت نبوت باشد و نه امامت ، ولى ما كارى به رفع نداريم و فقط هدف ، اثبات امكان اجتماع است ) .\r\n5 - منفصله مانعة الخلو موجبه : آن است كه در آن به تنافى دو طرف قضيه فقط در\r\n\r\n","description":"","footnote":"","page_name":" 407 ","page_number":407},
  {"content":"\r\n\r\nكذب و ارتفاع حكم شود و نه در صدق يا اجتماع ؛ يعنى : ارتفاع دو نسبت و نبود هر دو در فلان مورد ممتنع است ولى اجتماع آن دو كه هردو باهم باشند ممكن است ؛ و بر همين اساس آن را مانعة الخلو گفته‌اند چراكه خلو و ارتفاع ممتنع است ، نه جمع و صدق ؛ مثل « الجسم امّا غير ابيض او غير اسود » ؛ يعنى : جسم واحد در آن واحد يا غير ابيض است و يا غير اسود ؛ بدين‌معنى كه ارتفاع محال است و نمىشود نه غير ابيض باشد و نه غير اسود ، تا در نتيجه هم اسود باشد و هم ابيض ، كه در اين صورت اجتماع ضدين مىشود . ولى اجتماع ممكن است كه جسمى هم غير ابيض باشد و هم غير اسود ، مثلا احمر باشد .\r\nمثال ديگر : « امّا ان يكون زيد فى البحر و امّا ان لا يغرق » ؛ يعنى : « يا زيد در دريا است و يا غرق نمىشود » در اينجا منظور اينست كه ارتفاع نشايد ، يعنى اينكه زيد در دريا نباشد و با اين حال غرق بشود معقول نيست ، زيرا در خشكى كه انسان غرق نمىشود ولى اجتماع شايد ؛ يعنى ممكن است زيد هم در دريا باشد و هم غرق نشود ، و اين در اثر آشنائى به فنون سباحت و شناگرى است ، پس تنها تنافى دو نسبت در كذب است نه در صدق .\r\n6 - مانعة الخلو سالبه : قضيه‌اى است كه حكم شده باشد در آن ، به سلب و عدم تنافى دو نسبت ، تنها در رفع و نه در جمع ؛ يعنى : دلالت مىكند كه ارتفاع محال نيست ولى اجتماع محال است ، مانند « ليس البتة امّا ان يكون الجسم ابيض و امّا ان يكون اسود » كه اجتماع ابيضيت و اسوديت در جسم واحد محال است ولى ارتفاع هردو ممكن است كه جسمى نه ابيض باشد و نه اسود بلكه اصفر باشد . و مانند « ليس البتة امّا ان لا يكون زيد فى البحر و امّا ان يغرق » كه ارتفاع شايد به اين صورت كه در دريا باشد و غرق نشود ولى اجتماع نشايد به اينكه : در دريا نباشد و غرق بشود .\r\nفايده مانعة الخلّو موجبه : اين قضيه در مواردى كاربرد دارد كه شخصى توهم مىكند :\r\nارتفاع دو نسبت و خلو واقع از هر دو ، ممكن است ؛ ما براى دفع توهم او و اثبات منع خلو واقع از احد الطرفين ، اين قضيه را به كار مىگيريم ؛ مثلا كسى بر اين باور است كه قانون عليت ، فراگير نيست ، و سراسر عالم را نپوشانيده ، و مانعى ندارد كه شى واحدى نه علت باشد و نه معلول ، در اينجا ما به او مىگوييم : « كل شى لا يخلو امّا ان يكون علة او معلولا » ؛ يعنى قانون علت و معلول قانونى جهانشمول و هستى شمول است و هيچ\r\n\r\n","description":"","footnote":"","page_name":" 408 ","page_number":408},
  {"content":"\r\n\r\nموجودى از آن مستثنى نيست و هيچ موجودى خالى نيست از اينكه يا علت است ( مثل واجب الوجود كه علت همه علتهاست و ساير علل در طول يكديگر ) و يا معلول است ، و ارتفاع نشايد . آرى اجتماع شايد ؛ يعنى : ممكن است شى واحدى هم علت باشد و هم معلول ، منتهى از دو زاويه ( تا دورى هم نباشد ) يعنى علت براى چيزى و معلول براى چيز ديگرى .\r\nفايدهء مانعة الخلو سالبه : اين قضيه در مواردى استعمال دارد كه كسى توهم مىكند :\r\nارتفاع ، محال است و واقع ، از احد الامرين خالى نيست ؛ ما براى دفع توهم او كه خيال انحصار دارد از قضيه سالبه مذكور استفاده مىكنيم . مثلا كسى بر اين باور است كه انسانها منحصر در دو دسته هستند : 1 - عاقل بىدين ، 2 - متدين بىعقل ؛ و واقع خالى از آن دو نيست ؛ ما اين حصر را شكسته و مىگوييم : البته چنين نيست كه انسان يا عاقل بىدين باشد ، يا متدين بىعقل ؛ بلكه واقع چهار حالت دارد نه دو حالت : 1 - عده‌اى هم متدين و هم عاقل هستند ، 2 - عده‌اى نه متدين و نه عاقل‌اند ، 3 - عده‌اى عاقل ولى بىدين هستند ، 4 - عده‌اى متدين ولى بىعقل هستند .\r\n\r\nتنبيهات\r\nقضيه هرچند بسيطتر و اجزاء آن كمتر باشد ، تشخيص اينكه يك قضيه است يا بيشتر ، آسانتر است و در حمليات اين تشخيص آسان است . ولى هرچه مركب‌تر و پيچيده‌تر و اجزاء آن مفصل‌تر باشد تشخيص دشوار است و گاهى اين امر بر انسان مبتدى و بلكه متوسط دشوار مىشود كه آيا واقعا اين يك قضيه است و يا چند قضيه ؟\r\nهمچنين نوع مؤلفين كه در علوم عقلى و استدلالى مطلبى مىنويسند در همهء موارد استدلال ، فنى بحث نكرده و قواعد منطقى را به صورت واضح و صريح عملى نمىكنند ، مثلا حرف سلب را كه براى سلب ربط است گاهى در ربط سلب به كار مىگيرند ( كه از آن به قضاياى معدوله تعبير مىشود ) يا مثلا سور قضيه را كه بايد اول قضيه باشد در وسط و همراه محمول مىآورند و قضيه را از روش طبيعى آن منحرف مىكنند و يا گاهى قضيه‌اى در واقع شرطيه است ولى در ظاهر ادات شرط را نمىآورند و در ظاهر قضيه مرتكب تحريف مىشوند ؛ در چنين مواردى درك مطلب و هدايت شدن به نحوهء استدلال براى مبتدى جدا دشوار است . ما برآنيم كه در اين بخش نكاتى را به عنوان تنبيهات عرضه كنيم تا مبتدى را در رسيدن به واقع و شناخت اينكه در كجا ، يك قضيه\r\n\r\n","description":"","footnote":"","page_name":" 409 ","page_number":409},
  {"content":"\r\n\r\nاست ؟ و در كجا چند قضيه ؟ كجا متصله است ؟ و كجا منفصله ؟ و . . . كمك كنند .\r\n\r\nتنبيه اول سابقا در بيان اجزاء قضيه حمليه گفته شد كه اطراف قضيه حمليه از چهار حال خارج نيست :\r\n1 - هريك از موضوع و محمول مفرد است ، 2 - هر دو مركب ناقص باشند . 3 - موضوع مفرد و محمول مركب ناقص باشد ، 4 - برعكس صورت سوّم و براى هركدام مثال هم آورديم و جاى تكرار نيست . اينك راجع به اجزاء قضاياى شرطيه بحث داريم .\r\nقضيهء شرطيه چه متصله و چه منفصله هميشه داراى دو طرف بنام مقدم و تالى مىباشد و گاهى خصوص منفصله ، داراى سه يا چند طرف است . مانند « الكلمة امّا اسم و امّا فعل و امّا حرف » و مانند « الكلى امّا نوع و امّا جنس و امّا فصل و امّا خاصة و امّا عرض عام » ؛ در هر حال اطراف قضاياى شرطيه در اصل ( يعنى قبل از دخول ادات شرط بر آنها ) هركدام يك قضيهء مستقلى بوده كه داراى نسبت تامه خبريه بوده‌اند ولى پس از آمدن ادوات اتصال يا انفصال از حالت قبلى درآمده و هركدام جزء قضيه شده و استقلال و تماميت ارضى خود را از دست داده‌اند . حال دو طرف قضيّهء شرطيه از حيث حمليه بودن و متصله بودن و منفصله بودن نه صورت دارد :\r\n1 - مقدم و تالى هردو حمليه باشند . 2 - هر دو متصله باشند . 3 - هر دو منفصله باشند . 4 - مقدم حمليه و تالى متصله . 5 - بالعكس . 6 - مقدم حمليه و تالى منفصله 7 - بالعكس . 8 - مقدم متصله و تالى منفصله . 9 - بالعكس .\r\nو در هريك از اين نه صورت يا قضيهء شرطيهء ما متصله است و يا منفصله ( 18 - 9 * 2 ) و در هريك از هيجده صورت مذكور ، قضيه يا موجبه است يا سالبه ( 36 - 18 * 2 ) و در هريك از سى و شش صورت قضيه يا محصورهء كليه است و يا محصوره جزئيه ( 72 - 36 * 2 ) و از مجموع هفتاد و دو صورت ، سى و شش صورت كه متصله‌اند يا لزوميه هستند يا اتفاقيه ( كه خود اين‌ها جداگانه هفتاد و دو صورت مىشوند ) . و سى و شش صورت منفصله نيز يا منفصله عناديه هستند و يا اتفاقيه ( 72 - 36 * 2 ) و در همه هفتاد و دو صورت يا منفصله حقيقيه است يا مانعة الجمع و يا مانعة الخلو ( 216 - 72 * 3 ) كه مجموع شرطيه‌هاى متصله و منفصله رقم قابل توجهى را نشان مىدهد ولى احصاء تمامى اين‌ها ضرورتى ندارد و چندان مفيد فايده نيست . آرى\r\n\r\n","description":"","footnote":"","page_name":" 410 ","page_number":410},
  {"content":"\r\n\r\nچند مورد را كه مهم است و زياد كاربرد دارد مطرح مىسازيم و بقيه را به خود جوينده واگذار مىكنيم . البته مرحوم مظفر تنها به سه مثال بسنده كرده ولى ما هيجده صورتى را كه اوّل از همه درست كرديم همه را با مثال بيان مىكنيم :\r\n1 - مقدم و تالى هردو حمليه و خود قضيه متصله ؛ مانند « كلما كانت الشمس طالعة كان النهار موجودا » .\r\n2 - مقدم حمليه و تالى متصله و كل قضيه هم متصله ؛ مانند مثال مرحوم مظفر « ان كان العلم سببا للسعادة فان كان الانسان عالما كان سعيدا » و مثل « اذا كانت الشمس مستلزمة لوجود النهار فكلما كانت الشمس طالعه كان النهار موجودا » .\r\n3 - مقدم حمليه و تالى منفصله ، و كل قضيه متصله ؛ مانند « اذا كان الانسان مستلزما للنطق فاما ان يكون الانسان ناطقا او ليس بناطق » ، كه مقدم ، حمليه است ( الانسان مستلزم لنطق ) و تالى شرطيه منفصلهء دو طرفى است و مانند مثال مرحوم مظفر « اذا كان اللفظ مفردا فاما ان يكون اسما او فعلا او حرفا » كه تالى منفصلهء سه طرفى است .\r\n4 - مقدم ، متصله و تالى ، حمليه و كل قضيه ، متصله ؛ مانند « كلما ان كانت الشمس طالعة فالنهار موجود فوجود النهار لازم لطلوع الشمس » .\r\n5 - مقدم ، منفصله و تالى ، حمليه و كل قضيه ، متصله ؛ مانند « كلما كان امّا هذا زوج او فرد فكان هذا عددا » .\r\n6 - مقدم و تالى هردو متصله و كل قضيه ، متصله ؛ مانند « كلما ان كانت الشمس طالعة كان النهار موجودا فكلما لم يكن النهار موجودا لم تكن الشمس طالعة » .\r\n7 - مقدم ، متصله و تالى ، منفصله ؛ مانند « كلما ان كانت الشمس طالعة فالنهار موجود فدائما امّا ان يكون الشمس طالعة و امّا يكون النهار موجودا » .\r\n8 - مقدم ، منفصله و تالى ، متصله ؛ مانند « كلما كان دائما امّا ان يكون الشمس طالعة او لا يكون النهار موجودا فكلما كانت الشمس طالعة فالنهار موجود » .\r\n9 - هر دو منفصله باشند ؛ مانند « كلما كان دائما امّا ان يكون العدد زوجا او يكون فردا فدائما امّا ان يكون العدد منقسما بمتساويين او غير منقسم بهما » .\r\nآنچه تابحال طرح شد نه قسم شرطيه بود و امّا نه قسم شرطيهء منفصله :\r\n1 - مقدم و تالى هردو حمليه و خود قضيه ، منفصله ؛ مانند « دائما امّا ان يكون العدد الصحيح زوجا و امّا ان يكون فردا » .\r\n\r\n","description":"","footnote":"","page_name":" 411 ","page_number":411},
  {"content":"\r\n\r\n2 - مقدم ، حمليه و تالى ، متصله و كل قضيه ، منفصله ؛ مانند « امّا ان لا تكون الشمس علة لوجود النهار و امّا كلما كانت الشمس طالعة كان النهار موجودا » .\r\n3 - مقدم ، حمليه و تالى ، منفصله و كل قضيه ، منفصله ؛ مانند « امّا ان يكون هذا الشىء ليس عددا و امّا ان يكون زوجا او فردا »\r\n4 - هر دو متصله و كل قضيه ، منفصله ؛ مانند « امّا ان يكون كلما كانت الشمس طالعة فالنهار موجود و امّا ان يكون كلما كانت الشمس طالعة لم يكن النهار موجودا » .\r\n5 - مقدم ، متصله و تالى ، منفصله و كل قضيه ، منفصله ؛ مانند « امّا ان يكون كلما كانت الشمس طالعة كان النهار موجودا او امّا ان يكون الشمس طالعة او يكون النهار موجودا » .\r\n6 - هر دو منفصله و كل قضيه هم منفصله ؛ مانند « امّا ان يكون هذا العدد زوجا او فردا و امّا ان يكون زوجا و لا فردا » .\r\n7 - مقدم ، متصله و تالى ، حمليه ؛ مانند عكس مثال دوّم .\r\n8 - مقدم ، منفصله و تالى ، حمليه ، مانند عكس مثال سوّم .\r\n9 - مقدم ، منفصله و تالى ، متصله ، مانند عكس مثال پنجم .\r\nنكته : معمولا مناطقه براى منفصله همان شش صورت اوّل را مىآورند و سه صورت اخير را متعرض نمىشوند و علت مطلب آنست كه در شرطيه متصله ، مقدم بالطبع و بالمفهوم بر تالى تقدم دارد چون مفهوم مقدم ، هميشه ملزوم ، و مفهوم تالى لازم است و اى بسا چيزى ، ملزوم چيز دگر باشد ولى لازم او نباشد ؛ مانند لازم اعم شى ؛ مثلا خورشيد ، ملزوم حرارت و روشنائى است ولى لازم آنها نيست و لذا متعين است كه مقدم ، مقدم باشد و تالى ، تالى باشد ؛ بر خلاف منفصله كه مفهوم تالى با مفهوم مقدم ، معاند است و مفهوم مقدم ، معاند او است و هر چيزى كه با چيز ديگر تعاند داشت قهرا از هر دو طرف عناد است و لذا هر جزء كه اوّل باشد و جزء ديگر بعد باشد فرق نمىكند ؛ پس سه صورت اخير جداگانه محاسبه نمىشود .\r\nحال با اين محاسبات ملاحظه مىفرماييد كه هرچه اجزاء قضيه بيشتر مىشود قضيه ما مبهم‌تر و گنگ‌تر مىگردد و تشخيص اينكه يك قضيه است يا چند قضيه ، آسان نيست و گاهى چه‌بسا شرطيه ما از دو قضيهء شرطيه ديگر تشكيل يافته كه يكى مقدم و ديگرى تالى است و خود مقدم كه يك قضيه شرطيه است باز مقدمى دارد و تالىاى ، كه\r\n\r\n","description":"","footnote":"","page_name":" 412 ","page_number":412},
  {"content":"\r\n\r\nچه‌بسا مقدم آن ، تنها يك قضيه شرطيه باشد و هكذا يك قضيه شرطيه متصله ، كه چه بسا از چندين قضيه سر در مىآورد ؛ حال از كجا تشخيص دهيم كه اين مجموعه يك قضيه است يا چند قضيه ؟ راهش اينست كه اگر در كل اين قضايا يك حكم به اتصال يا انفصال هست ، يك قضيه است و الّا چند قضيه است پس در اين گونه موارد خيلى دقت لازم دارد تا كل قضيه را انسان دريافت كند و تا بتواند در استدلال و حجت عليه ديگرى احتجاج كند و يا از احتجاج ديگرى جواب گويد .\r\n\r\nتنبيه دوّم : منحرفات\r\nتنبيه دوّم پيرامون منحرفات است . توضيح اينكه : همانطورى كه يك قضيه داراى اجزاء اصليه و اركان مىباشد ( كه در حمليه ، موضوع و محمول و در شرطيه مقدم و تالى ركنيت دارند ) هكذا قضيه داراى اجزاء فرعيه‌اى نيز هست كه تاروپود قضايا را آنها تشكيل مىدهند ، از قبيل رابطه ، كه اگر نباشد نسبت طرفين دانسته نمىشود و قضيه تشكيل نمىگردد و از قبيل حرف سلب كه گاهى براى سلب رابطه به كار مىرود ، چنان كه رابط و ادات ربط براى ايجاد رابطه به كار مىروند و از قبيل جهت كه در قضاياى حمليه به كار رفته و جهت حمل و نسبت را مشخص مىسازد كه آيا ضرورى است ؟ يا دائمى ؟ يا فعلى ؟ و . . . و از قبيل سور قضيه كه كميت افراد موضوع را بيان مىكند كه آيا حكم از آن جميع افراد موضوع است يا بعض آنها ؟ و از قبيل ادوات شرط وفاء جزائيه و « امّا » و « او » ، كه تاروپود قضاياى شرطيه را تشكيل مىدهند و . . .\r\nحال همانگونه كه نسبت به اجزاء اصليه گاهى استعمال ، يك استعمال منطقى و طبيعى است ؛ يعنى موضوع كه بالطبع بر محمول مقدم است در جايگاه طبيعى خود واقع شده و محمول هم كذلك و مقدم و تالى نيز همچنين ، اين گونه قضيه را « مستقيمه » مىناميم ولى گاهى استعمال ، يك استعمال طبيعى و منطقى نيست بلكه بر خلاف آن است ، مثلا محمول بر موضوع مقدم شده است ، چنين قضيه‌اى را منحرفه گويند . و نيز نسبت به اجزاء غير اصليه هم گاهى هر جزئى در موطن و موضع اصلى خود قرار دارد و هركدام به انجام وظيفهء اصلى خويش اشتغال دارند چنين قضيه‌اى را من جميع الجهات مستقيمه گويند . ولى گاهى بعضى از اين اجزاء از موطن اصلى خويش خارج شده و بر خلاف وضع طبيعى و منطقى خود در كلام ، واقع شده‌اند چنين قضيه‌اى را « منحرفه » گويند يعنى از مجراى طبيعىاش خارج شده و بحث ما در اين رابطه است مثلا جاى\r\n\r\n","description":"","footnote":"","page_name":" 413 ","page_number":413},
  {"content":"\r\n\r\nرابطه در وسط قضيه و ميان موضوع و محمول است ، مثل « زيد هو قائم » حال اگر رابطه مقدم بر موضوع شود و بگوييم : هو زيد قائم ، چنين قضيه‌اى منحرفه است . يا مثلا جاى حرف سلب در وسط قضيه و قبل از رابطه است ( چون حرف سلب براى دلالت بر سلب ربط وضع شده است ) ، حال اگر در قضيه‌اى حرف سلب از اين وظيفهء اصلى ، عدول كرده و جزء موضوع يا محمول يا طرفين قضيه واقع شود چنين قضيه‌اى معدوله و منحرفه خواهد بود ؛ منتهى از منحرفاتى است كه در منطق مشهور است و كاربرد زيادى دارد و قبلا در تقسيم حمليه به محصله و معدوله بررسى شد .\r\nيا مثلا جهت قضيه ، موطن طبيعىاش در صدر كلام و قبل از موضوع و محمول و يا در ذيل كلام و پس از موضوع و محمول است ، مثل « بالضرورة كل كاتب متحرك الاصابع مادام كاتبا لا دائما » و « كل كاتب متحرك الاصابع بالضرورة مادام كاتبا » ، حال اگر جهت قضيه در وسط كلام آمده و مثلا جزء موضوع قرار گيرد و بگوييم : « كل كاتب بالضرورة متحرك الاصابع مادام كاتبا » ، چنين قضيه‌اى منحرفه بوده و بايد به جايگاه اصلىاش عودت داده شود تا ابهام و اشتباهى نباشد .\r\nيا مثلا موطن اصلى سور قضيهء حمليه ، اوّل كلام است و سور بايد بر سر موضوع كلى داخل شود نه موضوع جزئى و نه محمول ؛ زيرا در ناحيهء موضوع آنچه معتبر است افراد موضوعند چون خود موضوع و عنوان كلى ، مرآت افراد خود مىباشد و در حقيقت حكم براى افراد ثابت است و ترديدى در اين نيست كه انسان زياد شك مىكند كه آيا موضوع حكم ، تمام افراد آن عنوان كلى هستند يا بعض افراد آن ؟ لذا نيازمند بيان است و بايد مثلا بگوييم : « كل انسان كاتب يا بعض الانسان ابيض » . امّا در جانب محمول ، مفهوم شى ( مثلا مفهوم كتابت ) معتبر است و مفهوم ، كليت و جزئيت برنمىدارد بلكه مفهوم ، مفهوم است . و امّا اينكه بر سر موضوع كلى درمىآيد نه جزئى براى اين است كه سور ، خواهان تعدد است و جزئى تعدد بردار نيست و صدقش بر افراد كثيره و متعدده ، مستحيل است . و بقول مرحوم كلاردشتى :\r\nاعلم ان حقّ السوران يرد على الموضوع الكلى ، امّا وروده على الموضوع - فلما تحقق فى موضعه من ان المعتبر فى طرف الموضوع هو الافراد ، و كثيرا ما يشك فى كونه كل الافراد أو بعضها ، فيحتاج الى البيان ، بخلاف المحمول ، فان المعتبر فيه هو مفهوم الشى ، فلا يقبل الكليه و البعضية . و امّا وروده على الكلى - فلأن السور\r\n\r\n","description":"","footnote":"","page_name":" 414 ","page_number":414},
  {"content":"\r\n\r\nيقتضى التعدّد فيما يريد ، و الجزئى الشخصى لا تعدد فيه « 1 » .\r\nبنابراين جايگاه « سور » كاملا مشخص است ؛ حال اگر سور قضيه به جاى اين‌كه بر سر موضوع درآيد بر سر محمول بيايد و بر موضوع حمل شود قضيه منحرفه است و بايد به صورت طبيعى خود برگردد . دو مثال :\r\nالف . موجبه جزئيه : « الانسان بعض الحيوان » ؛ كه در اصل چنين بوده : « بعض الحيوان انسان » .\r\nب . سالبه جزئيه : « الانسان ليس كل الحيوان » ؛ كه در اصل بايد مىگفتيم : ليس كل حيوان انسان » .\r\nو گاهى نيز انحراف ، در قضيهء شرطيه است به اين نحو كه به حسب ظاهر ، ادوات شرط ( چه ادات شرطيه متصله از قبيل ان ، اذا ، متى و چه ادات شرطيه منفصله از قبيل : امّا ، و او ) حذف و قضيه خالى از آنها استعمال مىشود ، صورت و ظاهر قضيه ، حمليه امّا در واقع قضيه ، شرطيه است ، در چنين صورتى بايد بدانيم كه آيا قضيه ، در اصل حمليه است ؟ يا شرطيه متصله ؟ و يا منفصله ؟ و آن را به شكل صحيح خود برگردانيم :\r\nمثال اوّل : « لا تكون الشمس طالعة او يكون النهار موجودا » ، اين قضيه را هم مىتوانيم به يك شرطيهء متصله برگردانيم و بگوييم : « كلما كانت الشمس طالعة كان النهار موجودا » و هم مىتوانيم به يك شرطيه منفصله عودت داده و بگوئيم : « امّا ان لا تكون الشمس طالعة و امّا ان يكون النهار موجودا » .\r\nمثال دوّم : « ليس يكون النهار موجودا الا و الشمس طالعة » ، اين قضيه شرطيه نيز مىتواند به يك متصله موجبه و يا يك منفصله برگردد ، در متصله بگوييم : « كلما كان النهار موجودا كانت الشمس طالعة » . و در منفصله بگوييم : « امّا ان لا يكون النهار موجودا و امّا الشمس طالعة » .\r\nمثال سوّم : « لا يجتمع المال الّا من شح او حرام » ؛ مال انباشته و جمع نمىشود مگر با بخل ( حرص ، آز ، تنگ‌نظرى ) و يا از راه حرام ( چون از راه حلال و مشروع با پرداخت كليه حقوق شرعى به اين سرعت يك سرمايه بادآورده‌اى در اختيار انسان قرار نمىگيرد ) ، اين قضيه را مىتوانيم به يك متصله يا منفصله ارجاع دهيم .\r\nمتصله : « ان اجتمع المال فاجتماعة امّا من شح او من حرام » ؛ كه جزء اوّل ( مقدم )\r\n\r\n\r\n","description":"","footnote":"\r\n( 1 ) . جوهر النضيد ، صفحهء 58 ، پاورقى .\r\n","page_name":" 415 ","page_number":415},
  {"content":"\r\n\r\nيك قضيه حمليه و جزء دوّم ( تالى ) يك شرطيه منفصله است .\r\nمنفصله : « امّا ان يجتمع المال من شح او من حرام » ؛ كه مانعة الخلو است .\r\nبه كار بردن اين گونه قضاياى محرفه و منحرفه فراوان است كه بايد آن‌ها را به صورت طبيعى و اصلىشان بازگرداند تا به درستى حقيقت سخن را دريافته و در مقام احتجاج و استدلال از آن‌ها استفاده كنيم .\r\nقوله : تطبيقات براى آمادگى بيشتر در حل تمرينات ، به حل چند مثال مىپردازيم .\r\nالف .  لَيْسَ لِلْإِنْسانِ إِلَّا ما سَعى  ، چه نوع قضيه‌اى است ؟\r\nجواب : در اين جمله حصر به كار رفته زيرا ليس و الّا ، مفيد حصر هستند و هر حصرى مفهوم « نفى و اثبات ، منطوق و مفهوم اينست و جز اين نيست » دارد ، لذا اين قضيه قضيه به دو قضيه حمليه موجبه و سالبه باز مىگردد و شعر شاعر فارسىزبان ، مفاد آن است :\r\n نابرده رنج گنج ميسر نمىشود * مزد آن گرفت جان برادر كه كار كرد \r\nقسمت اوّل كه با ليس و حرف سلب شروع مىشود و قبل از استثناء است اشاره به يك حمليه سالبه دارد : « ليس للانسان ما لم يسع اليه » ، « آنچه را كه انسان نسبت بدان سعى و كوششى نكرده از آن او نيست و بدان نخواهد رسيد » .\r\nو قسمت دوّم كه مستثنى را تشكيل مىدهد اشاره به يك حمليه موجبه دارد كه :\r\n« كل انسان له نتيجهء عمله ؛ هركس در گرو كار خويش است و نتيجه عمل خويش را دريافت خواهد كرد » .\r\nب . « ازرى بنفسه ( حقره ) من استشعر الطمع » ؛ « آن‌كه جامهء آزمندى به تن كرده و طمع ورزى را شعار خويش ساخته ، خود را كوچك كرده و ارزان فروخته و از قدر و منزلت خويش كاسته است » . حال اين قضيه باطنا حمليه است ؟ يا شرطيه ؟ يا . . . ؟\r\nجواب : مىتوان آن را به يك حمليه موجبهء كليه ارجاع داد و گفت : « كل من استشعر الطمع يزرى بنفسه » ؛ « هركس جامعه طمع بپوشد خود را خوار كرده » و مىتوان به يك شرطيه متصله موجبهء كليه ارجاع داد و گفت : « كلما استشعر المرء الطمع ازرى بنفسه » .\r\nج . در زيارت جامعه كبيره مىخوانيم : « و خاب من جحدكم . . . و فاز من تمسك بكم و امن من لجا اليكم و سلم من صدقكم » ؛ « و نوميد است هركه منكر شماست . . . و رستگار است هركه\r\n\r\n","description":"","footnote":"","page_name":" 416 ","page_number":416},
  {"content":"\r\n\r\nبه شما تمسك جويد و آسوده است هركه به شما پناه برد و سالم است هركه شما را تصديق كند » اين قضيه در اصل مىتواند يك موجبهء كليه باشد ؛ اى : « كل من من تمسك بكم لا يخيب » ؛ « هر آن كس كه به شما متوسل شود و دست به دامان شما گردد ، نااميد نخواهد شد » . و مىتوان به يك شرطيه متصله ارجاع داد ؛ اى : « كلما تمسك الرجل بكم فلا يخب » .\r\nحال با دقت و تأمل بيشترى ، هر جا با قضيهء منحرفه‌اى روبرو شديد آن را به شكل طبيعىاش ارجاع دهيد .\r\n\r\nتنبيه سوّم در اين قسمت سه تنبيه ديگر اضافه مىكنيم كه مرحوم مظفر آن‌ها را متعرض نشده است .\r\nتنبيه اوّل : ملاك متصله و منفصله بودن قضيه چيست ؟\r\nملاك لظى آن ادات شرط است كه در متصله از « ان ، اذا و متى » و در منفصله از « امّا » يا « او » استفاده مىشود ، و ملاك معنوى آن به اتصال يا انفصال است كه در متصله حكم به اتصال دو نسبت و در منفصله حكم به انفصال دو نسبت مىشود .\r\n\r\nتنبيه چهارم\r\nتنبيه دوّم : ملاك موجبه و سالبه بودن در حمليه ، به حمل يا سلب حمل است امّا در متصله و منفصله ملاك چيست ؟ مىدانيم كه قضيه شرطيه در اصل از دو قضيه حمليه درست مىشود كه قبل از ادات شرط ، مستقلا ايجاب و سلب دارند ولى پس از آمدن ادوات شرط ، مقدم يا تالى تنها محاسبه نمىشود و موجبه يا سالبه بودن آن‌ها ملاك نيست بلكه ملاك موجبه بودن ، حكم به اتصال دو نسبت و ملاك سالبه بودن ، حكم به سلب اتصال دو نسبت است ؛ چه هر دو طرف موجبه باشند يا سالبه يا مختلفين . بنابراين هريك از شرطيه متصلهء موجبه و سالبه ، چهار حالت پيدا مىكنند كه در مجموع هشت صورت است :\r\n1 . مقدم و تالى هردو موجبه و كل قضيه موجبه ؛ مانند « كلما كانت الشمس طالعة فالنهار موجود » .\r\n2 . هر دو سالبه و كل قضيه موجبه ؛ مانند « كلما لم يكن هذا انسانا لم يكن زيدا » .\r\n3 . مقدم موجبه و تالى سالبه ؛ مانند « كلما كانت الشمس طالعة لم يكن اليل\r\n\r\n","description":"","footnote":"","page_name":" 417 ","page_number":417},
  {"content":"\r\n\r\nموجودا » .\r\n4 . عكس صورت سوّم ؛ مانند « كلما لم تكن الشمس طالعة كان الليل موجودا » .\r\n5 . مقدم و تالى ، موجبه و كل قضيه سالبه ؛ مانند « ليس البته كلما كانت الشمس طالعة كان الليل موجودا » .\r\n6 . هر دو سالبه و كل قضيه سالبه ؛ مانند « ليس البتة كلما لم يكن هذا انسانا لم يكن حيوانا »\r\n7 . مقدم موجبه و تالى سالبه ؛ مانند « ليس البتة كلما كانت الشمس طالعة لم يكن النهار موجودا »\r\n8 . عكس صورت هفتم ؛ مانند « ليس البتة كلما لم تكن الشمس طالعة كان النهار موجودا »\r\nدر شرطيه منفصله هم ملاك سلب انفصال است - چه دو طرف موجبه باشند يا سالبه يا مختلفين - و باز همان هشت صورت را دارد كه چهار تا منفصلهء موجبه و چهار تا منفصلهء سالبه است . امّا موجبات :\r\n1 . مقدم و تالى هردو موجبه و كل قضيه موجبه ؛ مانند « امّا ان يكون العدد زوجا و امّا فردا »\r\n2 . هر دو سالبه و كل قضيه موجبه ؛ مانند « ابدا امّا ان لا يكون العدد زوجا و امّا ان لا يكون فردا »\r\n3 . مقدم موجبه ، تالى سالبه و كل قضيه موجبه ؛ مانند « دائما امّا ان لا يكون العدد فردا و امّا ان يكون فردا » .\r\nو امّا سوالب :\r\n1 . مقدم و تالى هردو موجبه و كل قضيه سالبه ؛ مانند « ليس البتة امّا ان يكون العدد زوجا او منقسما بمتساويين » .\r\n2 . مقدم و تالى سالبه و كل قضيه سالبه ؛ مانند « ليس البتة امّا ان لا يكون العدد زوجا او لا يكون منقسما بمتساويين » .\r\n3 . مقدم موجبه و تالى سالبه ؛ مانند « ليس البتة امّا ان يكون العدد زوجا او ليس بفرد »\r\n4 . مقدم سالبه و تالى موجبه ؛ مانند « ليس البتة امّا ان لا يكون العدد زوجا او يكون\r\n\r\n","description":"","footnote":"","page_name":" 418 ","page_number":418},
  {"content":"\r\n\r\nفردا »\r\n\r\nتنبيه پنجم بيان ملاك صدق و كذب قضاياى شرطيه است\r\nكه در كتاب ارزشمند الجوهر النضيد مىخوانيم :\r\nاقول : و هذا التاليف الشرطى يخرج اجزاء القضية عن أن تكون قضايا محتملة للصدق و الكذب ، لانا اذا قلنا : « الشمس طالعة » احتمل الصدق و الكذب فاذا قلنا :\r\n« ان كانت الشمس طالعة فالنهار موجود » خرج قولنا : « الشمس طالعة » ، و « النهار موجود » عن أن يكونا قضيتين و لم يبق الصدق و الكذب متوجها الا الى الاتصال ، فانه يمكن تتركب المتصلة الصادقة من كاذبين كقولنا : « ان كان الانسان حمارا فهو ناهق » و كذلك قد تتركب المتصلة الكاذبة من صادقين كقولنا : « ان كان الانسان حيوانا فهو ناطق » ، فقد ظهر ان الصدق و مقابله - أعنى الكذب - توجه الى الاتصال لا الى أجزاء القضية . . . و كذلك فى المنفصلة « 1 » .\r\n\r\nتمرينات كتاب\r\n1 - جواب تمرين 1 :\r\nقضيهء « كلما كان الحيوان مجترا كان مشقوق الظلف » ؛ « هرگاه حيوانى نشخوار كننده باشد پس داراى سم شكافدار خواهد بود » يك قضيه شرطيه متصله موجبهء كليه اتفاقيه است ، زيرا عقلا اين مقدم و تالى ، ملازمه‌اى ندارد مگر اين‌كه بگوييم هر دو ، معلول علت مشتركه‌اى هستند كه آن هم ثابت نيست ، پس اتفاقيه خواهد بود « 2 » .\r\nقضيهء « كلما كان الانسان قصيرا كان ذكيا » ؛ « هرگاه انسان كوتاه‌قد بود پس زيرك است » . اين نيز يك قضيهء متصله اتفاقيه است ، زيرا ملازمه ميان كوتاه بودن قد و زيركى نيست ، چه‌بسا انسانى هم كوتاه‌قد باشد و هم زيرك ، و انسانى نه كوتاه قد باشد و نه زيرك ، و انسانى كوتاه قد باشد ولى زيرك نباشد و بالعكس . بلكه ، معمولا انسان كوتاه\r\n\r\n\r\n","description":"","footnote":"\r\n( 1 ) . جوهر النضيد ، صفحه 43 .\r\n( 2 ) . فرهنگ معين ، جلد چهارم : صفحهء 4734 : نوش + خوار ( خوردن ) - نشخوار - نشخوار - نوشخور ، عمل بعض جانوران كه خوراك خود را نيم‌جويده فرو برند و سپس آن را از راه مرى به دهان بازگردانند و دوباره جوند . . . نشخواركننده ، گروه عظيمى از پستانداران سم‌دار كه بيش از 200 گونه را شامل مىشوند . . . ) .\r\n","page_name":" 419 ","page_number":419},
  {"content":"\r\n\r\nقد ، زيرك است ولى اين قضيه ، كليت ندارد و ملازمه‌اى در كار نيست .\r\nجواب تمرين 2 :\r\nقضيهء اوّل : « هرگاه جواب ازدحام كرد ( از يك امر جواب‌هاى متنوع داده شد ) حقّ مخفى مىماند » ؛ يك قضيهء متصلهء اتفاقيه است و چنين نيست كه هميشه ازدحام جواب موجب خفاء صواب باشد . اگرچه معمولا چنين است .\r\nقضيهء دوّم : « هرگاه امكان دسترسى به چيزى فراوان باشد ، حرص و ميل نسبت به آن كم مىشود » ، چون معمولا « الانسان حريص على ما منع » يعنى اگر چيزى فراوان در دسترس مردم باشد هرچند مورد نيازشان هم باشد حرص و جوش ندارد ، ولى اگر چيزى كمياب شد اگرچه مورد نيازشان هم نباشد نسبت به آن حريص مىشوند . اين نيز يك قضيهء اتفاقيه عاديه است ، چون عادتا چنين است ممكن است كسى بپندارد كه ملازمه‌اى در كار است ، ولى عقلا ملازمه‌اى نيست و تخلف‌بردار است ؛ زيرا ممكن است چيزى فراوان باشد ولى با اين وجود تقاضا كم نشود .\r\nقضيهء سوّم : « هركسى كه به آرزويش برسد گردنكشى و طغيان ، پيشه مىكند » اين نيز يك قضيه شرطيه متصله اتفاقيه است ؛ چون معمولا انسان‌ها در امور مادى و دنيوى ( ثروت ، شهرت ، مقام و رياست و . . . ) وقتى به آرزوى خود مىرسند طغيان مىكنند و به قول قرآن   إِنَّ الْإِنْسانَ لَيَطْغى أَنْ رَآهُ اسْتَغْنى   و البته اين قضيه كليت ندارد ؛ چون براى اولياء خدا و مردان حقّ ، حكومت و مقام ، وسيله‌اى براى تقرب به خداوند و حل‌وفصل مشكلات مردم است همچون حكومت در نزد على عليه السلام كه حكومت ، موضوعيت ندارد و بدون كمك به سعادت جامعه ، پشيزى نمىارزد و لذا قضيهء اتفاقيه است و متقابلا در امور معنوى ، هر اندازه كه انسان‌ها كامل‌تر مىگردند متواضع‌تر و خاكسارتر مىشوند و مىگويند : « انا اقل الاقلين . . . ، و اذلّ الا ذلّين ، و . . . » .\r\nقضيه چهارم : « هركس مشكلات زندگى خود را براى ديگران فاش كند تن به ذلت داده است » . اين در اصل يك قضيه شرطيه متصله است كه « من كشف عن ضره فقد رضى بالذل » و يا يك حمليه موجبه است كه « كل من كشف عن ضره رضى بالذل » و نظير آن در دو مثال اخير تطبيقات كتاب المنطق بيان شد « ارزى بنفسه . . . » و « ما خاب من تمسك . . . » ضمنا نوع قضيه ، متصلهء اتفاقيه است .\r\nقضيهء پنجم : « فقط بندگان دانشمند ، از خداوند ترس دارند » ، اين قضيه مفيد حصر\r\n\r\n","description":"","footnote":"","page_name":" 420 ","page_number":420},
  {"content":"\r\n\r\nاست و داراى اثبات و سلب و منطوق و مفهوم است . از قبيل جملهء « ليس للانسان الّا ما سعى » است و به دو قضيه حمليه موجبه و سالبه برمىگردد :\r\nالف . « دانشمندان از خداوند خشيت دارند ، و بندگان عالم خداترس هستند » .\r\nب . « آنكه خداترس نيست عالم نيست يا غير عالم خداترس نيست » .\r\nجواب تمرين 3 :\r\nجملهء : « الدهر يومان يوم لك و يوم عليك » اين جمله به على عليه السلام منتسب است - در اصل يك قضيه شرطيه منفصله حقيقيه را تشكيل مىدهد كه « الدهر امّا لك و امّا عليك » .\r\nجواب تمرين 4 : على عليه السلام در رابطه با حضرت حجت عجل اللّه تعالى فرجه فرموده‌اند : « هيچگاه زمين خالى نخواهد شد از كسى كه براى خدا با حجت و برهان قيام كند كه يا آن شخص آشكار و شناخته شده است و يا ترسان و ناشناخته » اين نيز در حقيقت يك منفصله حقيقيه را تشكيل مىدهد كه « القائم لله بحجة امّا يكون ظاهرا مشهورا و امّا يكون خائفا مغمورا » .\r\n\r\n","description":"","footnote":"","page_name":" 421 ","page_number":421},
  {"content":"\r\n\r\n\r\nفصل دوّم : احكام و مناسبات قضايا\r\nفصل اوّل از دو فصل مبحث قضايا ، پيرامون تعريف قضيه و تقسيمات گوناگون آن بود كه تا به حال اهم آن تقسيمات در حد وافى و شافى بيان شد . اينك فصل دوّم كه پيرامون بيان احكام و مناسبات قضايا با يكديگر است را شروع مىكنيم . همانگونه كه در بخش مفردات و تصورات ، گاهى دو مفهوم را با يكديگر مقايسه مىكرديم و از لحاظ نسبت بينهما ، يكى از نسبت اربع برقرار مىشد ( تساوى كلى ، تباين كلى ، عموم و خصوص مطلق و عموم و خصوص من‌وجه ) همچنين در بخش قضايا و تصديقات نيز هنگامى كه دو قضيه را با يكديگر مقايسه مىكنيم ميان آن‌ها انواع نسبت‌ها قابل تصور است . مثلا : يا متوافق هستند ، يا متباين ؛ و اين قسم خود اقسامى دارد : يا متضاد هستند يا متداخل و . . . و يا متناقض ؛ يا بين آن دو صدقا ، ملازمه است و لا غير ، يا كذبا ملازمه است و لا غير ، يا هم صدقا و هم كذبا ملازمه است ؛ كه هركدام فايده‌اى را مىرساند ( تفصيلا اين نكات روشن خواهد شد ) . فعلا بايد بدانيم كه در باب احكام و نسبت‌ها ميان قضايا سه بحث داريم :\r\n1 . مبحث تناقض و ملحقات آن .\r\n2 . مبحث عكس مستوى و ملحقات آن .\r\n3 . مبحث عكس نقيض و ملحقات آن .\r\nپيش از شروع در مطالب اين سه باب ، يك مقدمهء كلى مىآوريم كه در آن فايدهء اين مباحث را از ديدگاه منطقى بررسى مىكنيم .\r\nتمهيد : روش مرحوم مظفر و منطقيون اين است كه در آغاز هر بحثى ، اهميت و فايدهء آن بحث را يادآورى مىكنند . براساس اين سيرهء حسنه در بحث جديد هم اين سئوال مطرح است كه ، ما در منطق چه نيازى به مبحث احكام قضايا داريم ؟ بطور خلاصه بايد گفت : اين مباحث ما را در هدف اصلى يارى مىدهد ؛ زيرا « منطق » قانون صحيح فكر كردن است ، به ما مىآموزد در بخش تصورات چگونه بيانديشيم تا بر يك مجهول تصورى آگاه شويم و آن را تبديل به معلوم سازيم ؟\r\nيا در بخش تصديقات چگونه استدلال كرده و برهان اقامه كنيم تا بر يك مجهول تصديقى آگاه شويم ؟ و . . . پس مباحث احكام قضايا ، در اين غرض ما را كمك مىكنند و آشنايى با اين مباحث سبب مىشود كه با يكى از شيوه‌هاى صحيح اقامهء برهان ، جهت\r\n\r\n","description":"","footnote":"","page_name":" 422 ","page_number":422},
  {"content":"\r\n\r\nكسب مجهولات آشنا شويم .\r\nو امّا تفصيل مطلب : « اقامه برهان بر يك مدعا » از يك نظر دو قسم مىشود :\r\n1 . گاهى شخص محقق مستقيما و بالمباشره براى اثبات مطلوب خويش اقامهء برهان مىكند ، و اين امر براى او آسان است ( يا در اثر سهولت اثبات مدعا و يا به خاطر قوت علمىاش ) . مثلا مدعى است كه عالم ( مجموعهء ما سوى اللّه ) حادث و پديده است و در مقام استدلال مىگويد : « عالم متغير است » « 1 » ( صغرى ) « هر متغيرى حادث ( مسبوق به عدم يا مسبوق به غير ) است » ( كبرى ) « عالم حادث است » ( نتيجه )\r\n2 . ولى گاهى مستقيما برهان آوردن و اثبات قضيه‌اى كه ادعا دارد براى شخص آسان نيست و بايد متحمل مشقات فراوانى شود تا بتواند بالمباشره مطلوب را ثابت كند و چه‌بسا در مواردى اقامهء برهان بدين‌منوال ، متعذر نيز باشد ؛ در اين صورت ناگزير به طريقهء ديگرى روى آورده و جهت اثبات مدعاى خويش از آن استفاده مىكند و آن طريقه اين است كه به جاى اقامهء برهان بر مدعا ، به سراغ قضيهء ديگرى ( كه با اين قضيهء مورد ادعاى او نسبتى دارد و تلازمى در صدق ، كذب يا هر دو ، يا هيچكدام دارد ) رفته و بر آن قضيه ، برهان اقامه مىكند و پس از اثبات يا ابطال آن ، مطلب را با قضيهء مورد ادعاى خود مقايسه كرده و مدعاى خويش را به كرسى مىنشاند و اينجاست كه نياز به مباحث تناقض ، عكس مستوى و عكس نقيض خودنمايى مىكند . پس از يافتن قضيهء متناسب با مدعا و اقامهء برهان بر آن ، چهار صورت متصور است :\r\n1 . گاهى فرد با برهان ، صدق و حقانيت آن قضيه را اثبات مىكند و از راه علم به صدق آن ، علم به كذب قضيهء مورد ادعاى خويش پيدا مىكند ؛ و آن در موردى است كه قضيهء مدعاى او با قضيهء مبرهن عليها ، متناقضين باشد كه البته اجتماع متناقضين از محالات بديهيه است ؛ پس اگر صدق قضيهء مبرهن عليها ثابت شد ، يقينا كذب قضيهء\r\n\r\n\r\n","description":"","footnote":"\r\n( 1 ) . اين تغييرات در بعض امور با چشم ظاهر يا حواس ظاهرى ديگر قابل درك است امّا در بعض امور با چشم مسلح علمى ، آن را درمىيابيم ، اين تغييرات در بعضى امور بسيار سريع و در بعضى امور بسيار كند است ، حركتى كه مشائين و متكلمين قائل بودند حركت در اعراض بود ، يعنى : در كيفيت ، مثل سيبى كه مراحلى را طى كرده ، تا قرمز و رسيده مىشود ؛ و در كميت ، مثل درختى كه از نهالى كوچك به درختى تنومند تبديل مىشود ؛ و يا در وضع و . . . حركتى كه صدر المتألهين ثابت نمود ، حركت در جوهر بود كه طبق اين نظر ، حركت و تغييرات در متن اشياء و در ذات موجودات است ، عالم يكپارچه حركت و سيلان است نه متحرك يا سائل و . . . بنابراين مبنا ، استدلال بسيار واضح است ( تفصيل آن را در برهان حدوث ، شرح كشف المراد آورده‌ام ) .\r\n","page_name":" 423 ","page_number":423},
  {"content":"\r\n\r\nمطلوب او ثابت مىشود .\r\nمثال : شخصى مدعى است كه امام ، معصوم نيست و عصمت در امام شرط نيست ؛ ما در برابر ادعاى او مىگوييم : عاصى بودن امام ، تالى فاسد دارد ، و به دلايل متعدد كه در مباحث اعتقادى آمده ، باطل است ، و به چند دليل امام بايد معصوم باشد ؛ پس قضيهء معصوم بودن امام مبرهن شد . وقتى اين قضيه صدق شد حتما آن قضيه مورد ادعا كه امام ، معصوم نيست ، كذب خواهد بود و گرنه اجتماع نقيضين خواهد شد .\r\n2 . و گاهى با برهان ، كذب و بطلان قضيهء مبرهن عليها ثابت مىشود و از راه علم به كذب آن ، علم به صدق قضيهء مطلوب پيدا مىكنيم ؛ و اين نيز در مورد متناقضين است ، كه ارتفاع نقيضين نشايد و لذا اگر نقيض مطلوب ما كذب بود حتما خود مطلوب صادق است ؛\r\nمثال : فرض كنيد شخص مىپندارد كه خداوند ، يكتا و بىشريك است ؛ و براى اثبات آن به سراغ نقيض رفته و مىگويد : شريك و همتا داشتن به دلايل متعدد كلامى ، باطل است ، وقتى شريك داشتن ابطال شد حتما يكتا و بىشريك بودن اثبات مىگردد و از كذب اولى ، صدق دومى لازم مىآيد تا ارتفاع نقيضين لازم نيايد . يعنى غير مستقيم به مرادمان كه كسب يك مجهول تصديقى باشد رسيديم . از اين نوع استدلالات در قياسهاى استثنايى اتصالى در علوم و خصوصا در فلسفه و اصول فراوان مشاهده مىشود .\r\nو در كتاب المنطق هم در مباحث نسبت ميان دو نقيض دو مفهوم كلى ، از همين شيوه استفاده شد كه مفروضى داشتيم و مدعائى و برهانى ، برهان اين بود كه « لو لم يكن كذلك . . . يعنى : اگر مدعاى ما صدق نباشد هر آينه لازم آيد يا . . . و يا . . . و اللازم باقسامه باطل فالملزوم مثله و وقتى ملزوم كه سلب است ابطال شد البته ايجاب كه مدعا است اثبات مىشود » .\r\nاين دو مورد مربوط به مواردى بود كه ميان دو قضيه ( قضيهء مدّعا و قضيهء مبرهن عليها ) از حيث صدق و كذب ملازمه باشد ؛ يعنى از صدق احدهما كذب ديگرى و از كذب احدهما صدق ديگرى لازم آيد و آن نيست مگر در متناقضان ، كه هم ارتفاعشان محال است و هم اجتماعشان .\r\n3 . و گاهى با برهان ، حقانيت و صدق قضيه خارجيه را اثبات كرده و از راه علم به صدق آن ، علم به صدق قضيهء مطلوب پيدا مىكنيم و آن در مواردى است كه بين دو\r\n\r\n","description":"","footnote":"","page_name":" 424 ","page_number":424},
  {"content":"\r\n\r\nقضيه از حيث صدق ، ملازمه باشد ؛ يعنى صدق اولى ( قضيّه مبرهن عليها ) مستلزم صدق دومى ( قضيه مطلوب ) باشد ؛ مانند باب عكس مستوى يا نقيض كه « كلما صدق الاصل صدق العكس » .\r\nمثال : « بعض الحيوان انسان » ؛ براى اثبات اين موجبهء جزئيه به سراغ اصل آن‌كه يك موجبه كليه است رفته و آن را مبرهن مىسازيم كه « كل انسان حيوان » باشد مىگوييم : « كل انسان حساس و كل حساس حيوان ، فكل انسان حيوان » . هنگامى كه به حكم شكل اوّل اين موجبه كليه صادق شد ؛ خواهيم گفت : « كلما صدق الاصل صدق العكس » ؛ پس آن موجبهء جزئيه نيز صادق است و بدين‌وسيله به مطلوب خويش نائل مىشويم .\r\n4 . و گاهى با برهان ، كذب قضيهء خارجيهء را اثبات كرده و از راه علم به كذب آن ، علم به كذب قضيهء مطلوب پيدا مىكنيم و آن در مواردى است كه بين قضيهء مبرهن عليها با قضيهء مطلوب ، در كذب ملازمه باشد ؛ يعنى : علم به كذب اولى ، مستلزم علم به كذب دومى باشد .\r\nمثال : مدعاى ما اين است كه « لا شىء من الانسان به حيوان » براى اثبات آن ، مثلا قضيهء « لا شىء من الحيوان به انسان » را مبرهن كرده و پس از رسيدن به كذب و بطلان آن ، از راه كذب عكس ، كذب اصل را نتيجه مىگيريم ، « كلما كذب العكس كذب الاصل » .\r\nالبته تفصيل اين مطالب به زودى در باب خود خواهد آمد .\r\nبا اين ملاحظات ، شخص منطقى پس از آشنايى با تقسيمات قضايا و پيش از ورود در مباحث حجت ، لازم است با احكام و نسب قضايا آشنا شود تا در مقام استدلال و اقامه برهان به طريق مذكور ، مردد نباشد . مباحثى كه بيانگر نسبتهاى ميان قضايا است همان سه مبحث تناقض ، عكس مستوى و عكس است كه به ترتيب عنوان مىشود و هر كدام ملحقاتى دارند .\r\n\r\n","description":"","footnote":"","page_name":" 425 ","page_number":425},
  {"content":"\r\n\r\n\r\n1 . تناقض\r\nاولين بحث از مباحث سه مناسبات قضايا ، مبحث تناقض است و در رابطه با آن يك مقدّمه ، سه مبحث و يك خاتمه مطرح است .\r\nامّا مقدّمه : ما چه نيازى به مبحث تناقض داريم ؟ در تمهيدى كه براى كل مباحث احكام قضايا داشتيم فايدهء اين بحث روشن شد . ولى در اين مقدّمه به صورت جزئىتر و واضح‌تر بحث كرده و فايده خصوص تناقض را بيان مىكنيم .\r\nدانستيم كه گاهى شخص باحث نمىتواند مستقيما بر مدعاى خويش برهان اقامه كند ، ناگزير سراغ قضيهء ديگرى رفته و از راه اقامهء برهان بر آن ، به مطلوب خويش دست مىيابد . خود آن قضيه ، مطلوب و مدعاى ما نيست ولى با مدعاى ما از لحاظ صدق و كذب ملازمه دارد بدين‌معنى كه از علم به صدق آن قضيه ، علم به كذب مدعا و از علم به كذب آن ، علم به صدق مدعا پيدا مىكنيم ، البته اين مخصوص مواردى است كه قضيهء مطلوب ما ، با آن قضيه ديگر به گونه‌اى باشند كه از صدق احدهما كذب ديگرى لازم آيد ( اجتماعشان نشايد ) و از كذب احدهما صدق ديگرى لازم آيد ( ارتفاعشان نيز نشايد ) و چنين دو قضيه‌اى را متناقضان گويند ، پس فايده بحث تناقض اين است كه :\r\nالف . وقتى دانستيم كه فلان قضيه با قضيه‌اى كه مطلوب است متناقضانند ؛\r\nب : وقتى دانستيم كه آن قضيهء ديگر كذب است يقين مىكنيم كه مطلوب ما حقّ و صدق است ؛ زيرا ارتفاع نقيضين محال است ؛ و وقتى علم به صدق قضيهء ديگر پيدا كرديم يقين مىكنيم كه مدعاى ما باطل بوده و گرنه اجتماع نقيضين مىشود و آن محال است . مطلب الف را در منطق بايد حلاجى كنيم كه آيا ميان فلان دو قضيه تناقض هست يا نه ؟ و تناقض چه شروطى دارد ؟ و . . .\r\nمثال : فرض كنيد يك فيلسوف مادى مدّعى است كه : « روح موجود نيست ، حقيقت مجرده‌اى كه فراتر و برتر از ماده و جسم و مدير و مدبر بدن باشد و به آخر خطّ رسيدن بدن و فرو ريختن ساختمان جسم ، آن حقيقت ، ماندگار و جاودانه باشد و . . . ، چنين چيزى در كار نيست بلكه تمامى اين مدركات را سلولهاى مغز ادارهء مىكند و . . . » ؛ در برابر او فيلسوف الهى بر آن است كه : « روح و نفس ناطقه كه منيت ، هويت و شخصيت شخص را تشكيل مىدهد ، موجود است و حقيقت مجرده و ثابته‌اى است كه اگر در طول عمر چندين مرتبه هم تمامى سلولهاى بدن تغيير و تحول و تجديد پيدا كنند\r\n\r\n","description":"","footnote":"","page_name":" 426 ","page_number":426},
  {"content":"\r\n\r\nآن حقيقت از دوران كودكى تا دم مرگ همواره ثابت است و . . . » حال فيلسوف الهى مىخواهد براى اثبات مدعاى خود برهان بياورد ولى از آن رهگذر كه رسيدن به حقيقت و ماهيت نفس ناطقه در سرحد محالات است و به سادگى نمىتوان بر آن برهان اقامه كرد ، راه سهل‌ترى را در پيش گرفته و نقيض مدعاى خود ؛ يعنى موجود نبودن روح را ابطال مىكند و براهين دندان‌شكنى مبنى بر اين‌كه نبودن روح باطل است ، مىآورد « 1 » و وقتى نبودن روح ابطال شد حتما وجود و بودن روح اثبات مىگردد ؛ زيرا ارتفاع نقيضين محال است و متقابلا اگر صدق و حقانيت نقيض ثابت شد حتما كذب مدعا اثبات مىگردد تا جمع بين نقيضين نشود .\r\nقوله : و ربما يظن تا به حال با فايدهء اين بحث و اهميت تناقض در منطق آشنا شديم و معلوم شد كه قانون تناقض ، بر دو اصل اجتماع نقيضين محال و ارتفاع نقيضين محال ، استوار است .\r\nاينك دفع يك توهّم نموده و مىگوييم : بعضى بر اين باورند همانگونه كه شناخت متناقضين در مفردات كار ساده‌اى به نظر مىرسد مثلا : نقيض انسان لا انسان است و بالعكس ، چون « نقيض كل شى رفعه » يا « رفع كل شى نقيضه » و كافى است كه بر سر هر كلمه‌اى لاى نفى بيفزاييم و يا لاى نفى را از آن بكاهيم همچنين شناخت نقيض هر قضيه هم امرى ساده است و كافى است بدانيم دو قضيه از لحاظ ظاهر ، موضوع و محمولشان يكى است و از حيث نسبت هم موجبه و سالبه هستند و همين اندازه كافى است براى اين‌كه بفهميم فلان دو قضيه متناقض‌اند و آنگاه از راه اثبات صدق هركدام ، به كذب ديگرى منتقل شويم و ديگر حاجتى به طرح مبحث تناقض در منطق نيست ( مطلب الف كه قبلا اشاره شد از واضحات است و نياز به بحث ندارد ) .\r\nولى مرحوم مظفر ( ره ) مىفرمايد : اين يك پندار واهى و باطل است و مطلب بدين سادگى هم نيست ، زيرا چه‌بسا دو قضيه از حيث ايجاب و سلب با يكديگر اختلاف داشته باشند ، ( يكى موجبه و ديگرى سالبه باشد ) ولى با اين وجود ، تناقض نداشته بلكه هر دو صادق باشند ؛ مانند مواردى كه موضوع قضيه اعم از محمول آن باشد ( كالانسان\r\n\r\n\r\n","description":"","footnote":"\r\n( 1 ) . تفصيل براهين فوق در كتاب اسفار ، جلد 8 ، مباحث علم النفس فلسفه ، و كتاب معرفت نفس ، آية ا . . .\r\nحسن‌زادهء آملى تبيين شده است .\r\n","page_name":" 427 ","page_number":427},
  {"content":"\r\n\r\nو الحيوان ) كه مىتوان گفت : « بعض الحيوان انسان » و « بعض الحيوان ليس به انسان » و هر دو صادق‌اند در حالىكه اگر متناقضين بودند اجتماع آن دو در صدق از محالات بود .\r\nهمچنين شايد دو قضيه از حيث ايجاب و سلب مختلف بوده و هردو كاذب باشند ؛ مثل « كل حيوان انسان » و « لا شى من الحيوان به انسان » كه هردو دروغ است در حالىكه اگر ان دو متناقضين بودند امكان نداشت كه هردو كاذب باشند بلكه حتما يكى صادق مىبود ، چون ارتفاع نقيضين محال است . بنابراين معلوم شد كه شناخت نقيض در باب قضايا ، قدرى زحمت دارد و بدين‌سادگى نيست . لذا لازم است با قواعد منطقى اين باب آشنا شده و بدانيم كدام قضيه ، نقيض كدام قضيه است تا در مباحث حجت از آن بهره‌بردارى كنيم و از راه اقامهء برهان بر نقيض ، صدق يا كذب نقيض ديگر را اثبات نماييم .\r\n\r\nالف . تعريف تناقض\r\nپس از بيان مقدّمه ، مطلب اوّل از سه مطلب باب تناقض پيرامون تعريف آن است .\r\nكلمه تناقض همانند : تضاد ، تعارض ، تزاحم ، تداخل و . . . مصدر باب تفاعل است و اين معنى ميان دو كس يا دو چيز به كار مىرود ، زيرا هيچگاه شىء واحد ، خودش با خودش تضاد ، تعارض ، تزاحم و تناقض ندارد ؛ ولى وقتى با غير مقايسه مىشود سر از اين عناوين در مىآورد .\r\nمثلا مىگوييم : « سياهى با سفيدى تضاد دارند و اجتماعشان در جسم واحد محال است » يا « فلان خبر ثقه با فلان خبر ديگر تعارض دارد و امكان صدور و تشريع هر دو نيست » ، يا « فلان حكم الزامى با فلان حكم الزامى ديگر تزاحم دارند و امكان ندارد كه هر دو به فعليت برسند » ، يا « فلان قضيه با فلان قضيهء ديگر تداخل دارند و يكى در شكم ديگرى داخل است » ( مثل موجبه كليه با موجبه جزئيه ) و يا « فلان قضيه با فلان قضيه تناقض دارند ؛ يعنى نقيض يكديگر بوده و اجتماع و ارتفاع هر دو ، از محالات است » .\r\nپس از آشنايى با ريشهء صرفى كلمهء تناقض مىگوييم : قبلا تناقض را در مباحث الفاظ بيان كرديم و گفتيم : دو لفظ را كه با يكديگر مقايسه مىكنيم يا مترادفان‌اند يا متباينان ؛ و متباينان يا مثلان‌اند يا متخالفان يا متقابلان ؛ و متقابلان يا متناقضانند يا متضادان يا متضائفان يا عدم و ملكه . و در آنجا بيان شد كه متناقضان عبارتند از دو امرى كه يكى وجودى و ديگرى عدمى باشد و بين آن دو نهايت درجهء منافرت و معاندت و\r\n\r\n","description":"","footnote":"","page_name":" 428 ","page_number":428},
  {"content":"\r\n\r\nانفصال است ، بگونه‌اى كه هيچگاه با يكديگر مجتمع نخواهند شد ( اجتماعشان محال است ) و هيچگاه مرتفع نمىشوند ( ارتفاعشان محال است ) مانند وجود و عدم كه هر چيزى را شما تصور كنيد در خارج يا موجود است و يا معدوم ؛ خلاصه اين‌كه از متناقضين هميشه يك قضيهء منفصلهء حقيقيه درست مىگردد كه هم « مانعة الجمع » است هم « مانعة الخلو » ، حال اين بيان مربوط به تناقض بين المفردات بود و البته شامل دو قضيه متناقض نيز مىشود ولى حالا در مبحث قضايا در تعريف تناقض عبارتى را مىآوريم كه كاملا علمى ، فنى و اصطلاحى بوده و مخصوص به باب قضايا باشد و آن اين‌كه\r\n« التناقض فى القضايا : اختلاف فى القضيتين ، يقتضى لذاته ان تكون احداهما صادقة و الاخرى كاذبة »\r\nتناقض در باب قضايا عبارت است از « اختلافى كه ميان دو قضيه وجود دارد و آن اختلاف ذاتا خواهان آن است كه يك قضيه صادق و ديگرى كاذب باشد . » در اين تعريف چهار نكته قابل دقت است كه به ترتيب عنوان مىشود :\r\nالف : كلمهء « اختلاف » جنس تعريف است و اختلاف ميان دو مفرد ؛ مانند زيد و لا زيد ؛ و اختلاف يك مفرد و يك قضيه ؛ مانند زيد ، و زيد قائم ؛ و اختلاف دو قضيه مانند زيد قائم و زيد ليس بقائم را شامل مىشود .\r\nب . كلمهء « فى القضيتين » فصل اوّل است و اختلاف مفردات را خارج مىسازد . در اينجا سؤال مىشود كه چرا مقيد به قيد « قضيتين » شد ؟\r\nجواب : سه جهت براى اين تقييد گفته شده :\r\n1 . چون تناقض هميشه ميان ايجاب و سلب است و آن دو حقيقتا در موردى هستند كه حكم و نسبتى باشد و بگوييم حكم به ايجاب با حكم به سلب تنافى دارد و چون در مفردات نسبتى نيست . تناقض هم نيست .\r\n2 . اگرچه تناقض مخصوص قضايا نيست و در مفردات همه هست ولى تناقض دو مفرد به تناقض دو قضيه بازگشته و در قوهء آن است ؛ مثلا « لا انسان و انسان » به منزله اين است كه بگوييم : « الانسان موجود و الانسان ليس بموجود » و بدين‌جهت استقلالا مطرح نيست .\r\n3 . اگرچه تناقض در مفرد نيز وجود دارد و استقلالى هم هست ( به تناقض قضايا بر نمىگردد ) ولى فعلا بحث ما در بيان احكام قضايا است . و لذا اختلاف را به قيد « فى القضيتين » مقيد كرديم .\r\n\r\n","description":"","footnote":"","page_name":" 429 ","page_number":429},
  {"content":"\r\n\r\nج . كلمهء « لذاته » گاهى دو قضيه ، تنافى عرضى دارند ؛ يعنى منشأ تنافى آن دو ، خصوصيت مورد و عامل خارجى است و در مادهء معينى تنافى دارند و حتما چنين است كه از صدق يكى كذب ديگرى لازم مىآيد ؛ ولى اين مطلب كليت ندارد و در ساير مواد چنين نيست . مثلا : دو قضيهء « زيد انسان » و « زيد ليس بناطق » ؛ نه قابل جمع‌اند و نه قابل رفع ؛ بلكه حتما يكى از آن‌ها صادق و ديگرى كاذب است ، ولى اين بدان‌جهت است كه محمول در قضيه اوّل با محمول در دومى ( يعنى انسان با ناطق ) تساوى كلى دارند چون « كل انسان ناطق و كل ناطق انسان » و لذا معقول نيست كه در موردى يكى از آن دو بدون ديگرى صادق باشد ، مثلا بر زيد ، « انسان » صادق باشد ولى « ناطق » صادق نباشد لذا ايجاب و سلب در اين مورد جمع نمىشوند امّا در ساير موادّ از قبيل : « زيد انسان » « زيد ليس بكاتب ، ليس بعالم » و . . . ؛ اجتماع مانعى ندارد ؛ يعنى هم موجبه ، صدق باشد و هم سالبه ، پس معلوم مىشود تنافى ذاتى ميان دو قضيه بالا نيست .\r\nيا مثلا دو قضيهء « كل انسان حيوان » و « لا شىء من الانسان به حيوان » تنافى دارند و ممكن نيست كه هردو صادق يا هردو كاذب باشند ولى اين دليل نمىشود كه موجبهء كليه با سالبهء كليه متناقضان باشند بلكه به جهت خصوصيت مورد است و آن اين‌كه موضوع دو قضيه ، اخص و محمول ، اعم است و لذا نمىشود هم ايجاب و اثبات محمول اعم براى موضوع اخص ، صحيح باشد و هم سلب آن .\r\nامّا اگر بالعكس باشد يعنى موضوع ، اعم و محمول ، اخص باشد خواهيم ديد كه هر دو قضيه كاذبند ؛ مثلا : « كل حيوان انسان » و « لا شىء من الحيوان به انسان » هر دو كاذبند ؛ در حالىكه اگر اين دو متناقضان بودند ، ارتفاعشان مثل اجتماعشان محال مىبود ؛ پس تنافى موجبه كليه با سالبهء كليه در بعض موارد ، عرضى است .\r\nو گاهى دو قضيه تنافى بالذات دارند يعنى مادهء معين مطرح نيست بلكه در ضمن هر ماده‌اى از مواد كه يافت شوند متناقض‌اند اجتماعشان نشايد ، ارتفاع نيز كذلك ) مانند موجبهء كليه با سالبهء جزئيه در مثل « كل انسان حيوان » و « بعض الانسان ليس به حيوان » كه محال است هردو صادق و يا هردو كاذب باشند ؛ و چون اولى صادق مىباشد دومى كاذب خواهد بود ، زيرا ايجاب كلى و سلب جزئى ، در ضمن هر ماده‌اى كه باشند ( از انسان و حيوان ، فرس و حيوان ، بقر و شجر و . . . ) هميشه باهم تنافى دارند ، كما اينكه متقابلا ايجاب جزئى با سلب كلى منافى است و هرگز قابل جمع نخواهد بود .\r\n\r\n","description":"","footnote":"","page_name":" 430 ","page_number":430},
  {"content":"\r\n\r\nد . آخرين فصل تعريف ، جملهء « ان تكون احداهما صادقة و الاخرى كاذبه » است كه فصل مخصوص تناقض است و تضاد و تداخل و . . . ، را عموما خارج مىكند ؛ چون در آن‌ها يا اجتماع تنها محال است و يا ارتفاع تنها ، و تنها چيزى كه هم اجتماع در آن محال است و هم ارتفاع ، متناقضين هستند .\r\n\r\nب : شروط تناقض\r\nچنان‌كه در مقدّمه اشاره شد شناخت تناقض ميان قضايا كار آسانى نيست و اينك وقت آن است كه شرايط تناقض منطقى را بيان كنيم . بطور كلى اگر بخواهد ما بين دو قضيه ، تناقض واقع شود و آن دو متناقضين گردند حتما بايد دو قضيه از جهاتى با يكديگر متحد و از جهاتى مختلف و متفاوت باشند .\r\nامّا جهات اتحاد و وحدت ؛ راجع به وحداتى كه در متناقضين شرط و معتبر است ميان مناطقه از قديم الايام اختلاف است :\r\n1 . بعضى برآنند كه وحدت موضوع و وحدت محمول كافى است و ساير وحدات به آن دو ، عودت داده مىشود « 1 » .\r\n2 . بعضى برآنند كه وحدت موضوع ، محمول و زمان لازم است و ساير وحدات به آن سه عود مىكنند « 2 » .\r\n3 . گروهى نيز گفته‌اند وحدت در نسبت حكميه تنها كافى است « 3 » .\r\n4 . مشهور منطقيون برآنند كه در تناقض هشت وحدت شرط است .\r\n5 . مرحوم صدر المتالهين طرفدار نه قسم وحدت است كه علاوه بر وحدات ثمانيهء مشهور ، طرفدار وحدت حمل نيز هست ( سيأتى بيانه ) .\r\n6 . ابن سينا طرفدار دوازده وحدت است و چهار قسم بر وحدات ثمانيه افزوده كه عبارتند از : وحدت وضع ، وحدت كيفيت موضوع ، وحدت فاعل و وحدت منفعل ؛\r\nامّا مرحوم مظفر از قول پنجم متابعت كرده و ابتدا همانند مشهور شروط ثمانيه را آورده و سپس وحدت حمل را اضافه كرده‌اند .\r\nمجموعهء هشت وحدتى كه در تناقض شرط و لازم است در دو بيت فارسى\r\n\r\n\r\n","description":"","footnote":"\r\n( 1 ) . منسوب به امام فخر رازى .\r\n( 2 ) . منسوب به فارابى .\r\n( 3 ) . منسوب به فارابى .\r\n","page_name":" 431 ","page_number":431},
  {"content":"\r\n\r\nجمع‌آورى شده كه به ترتيب بيان مىكنيم :\r\n در تناقض هشت وحدت شرط دان * وحدت موضوع و محمول و مكان\r\nوحدت شرط و اضافه ، جزء و كل * قوه و فعل است در آخر ، زمان \r\n1 . وحدت موضوع : دو قضيه هنگامى باهم تناقض پيدا مىكنند كه موضوعشان واحد باشد ، مثل « زيد قائم » و « زيد ليس بقائم » بنابراين ، اگر موضوع‌ها متعدد شد تناقضى نخواهند داشت ، مانند « العلم نافع » و « الجهل ليس بنافع » كه موضوع يكى علم است و موضوع ديگرى جهل است ، پس تناقضى نيست .\r\n2 . وحدت محمول : اگر دو قضيه از حيث محمول متفاوت بودند تناقض ندارند ؛ مانند « العلم نافع » ، « العلم ليس بضار » كه هردو صادق است .\r\n3 . وحدت مكان : اگر دو قضيه از حيث مكان مختلف بودند باز متناقض نخواهند بود ؛ مانند « زيد جالس فى المدرسه » ، « زيد ليس بجالس فى السوق » و يا « زمين حاصل‌خيز است » و « زمين حاصلخيز نيست » كه در اولى مراد زمينى است كه در كنار دريا ، اطراف شهر يا روستا و آبادى است و محصول فراوانى از آن برداشت مىشود و در دومى مراد سرزمينهايى است كه در صحرا ، كوير و بيابانهاى بىآب و علف قرار دارد و لا يخرج الّا نكدا ، و هردو صادقند .\r\n4 . وحدت شرط : اگر دو قضيه از حيث شرط اختلاف داشتند تناقض ندارند ، مانند « زيد ناج ان آمن » ، « زيد ليس بناج ان كفر » و يا « دانش‌آموز در آخر سال موفق خواهد شد و نمرهء قبولى را مىگيرد اگر جديت كند » و « موفق نخواهد شد اگر جديت نكند » كه هر دو صادقند .\r\n5 . وحدت اضافه : اگر دو قضيه ، از حيث اضافه مختلف بودند ، باز تناقضى ندارند ؛ مانند « هذا اب بالنسبة الى بكر » و « ليس باب بالنسبة الى خالد » و يا « الاربعة نصف » و « الاربعة ليست به نصف » كه مثلا نصف بودن نسبت به ثمانيه مراد باشد و نصف نبودن بالنسبة به عشره باشد و هردو صادق‌اند .\r\n6 . وحدت جزء و كل : اگر در يك قضيه موضوع جزء بود و در ديگرى كل ، منافاتى نيست ؛ مانند « زيد ابيض » ؛ يعنى : دندانهاى او ، و « زيد ليس بابيض » ؛ يعنى بدن او ، و مانند « سرزمين عراق حاصل‌خيز است » و « سرزمين عراق حاصلخيز نيست » كه در اولى ، بعض و در دومى ، كل اراده شده .\r\n\r\n","description":"","footnote":"","page_name":" 432 ","page_number":432},
  {"content":"\r\n\r\n7 . وحدت قوه و فعل : اگر در هردو قضيه ، ثبوت و سلب بالقوه يا بالفعل بود ، تناقض در مىگيرد امّا اگر در يكى بالقوه و در ديگرى بالفعل بود تناقض نيست ؛ مانند « زيد مجتهد » اى : بالقوه ؛ و « ليس بمجتهد » اى : بالفعل ، يا فلان دانشجو طبيب است ، امّا بالقوه و طبيب نيست يعنى : بالفعل ، مانند « انت ميت » و « انت لست به ميت » ؛ كه در اولى ، مراد بالقوه و دومى ، بالفعل باشد و هردو صادق‌اند .\r\n8 . وحدت زمان : مانند « زيد صائم فى النهار و زيد ليس بصائم فى اليل » و يا « الشمس مشرقة » اى : فى النهار ؛ و « الشمس ليست بمشرقة » اى : فى الليل » كه هردو صادق هستند .\r\nپس تناقض در موردى است كه اين هشت وحدت وجود داشته باشد و اگر يكى از آن‌ها كم شود تناقض بوجود نخواهد آمد .\r\nقوله : تنبيه علاوه بر وحدات هشت‌گانهء مذكور ، يك وحدت نهمى نيز لازم است و آن وحدت در حمل است . اين وحدت از شرط تناقض است و در باب متناقضين ، لازم و ضرورى است . بيان ذلك : حمل در تقسيمى دو قسم است :\r\n1 . حمل اولى يا مفهومى 2 . حمل شايع يا مصداقى ( در اوايل مبحث كلى و جزئى از جلد اوّل و اواخر مبحث كليات خمس بيان شد ) . حال مىگوييم : دو قضيه وقتى متناقض مىشوند كه از حيث حمل نيز وحدت داشته باشند ، يعنى هردو حملشان ، يا حمل اولى باشد و يا حمل شايع . پس اگر در ايجاب ، حمل اولى و در سلب ، حمل شايع مراد باشد منافاتى نيست ؛ مثلا گاهى مىگوييم : « الجزئى جزئى » ، و گاهى مىگوييم :\r\n« الجزئى ليس بجزئى » ؛ كه در اوّل ، حمل اولى مراد است يعنى حمل مفهومى ، و مفهوم جزئى عبارت است از : ( ما يمتنع صدقه على كثيرين )\r\nو در دومى منظور ، حمل شايع است ؛ ( مصاديق جزئى در خارج فراوان هستند و عنوان جزئى بر كثيرين صادق است ) پس بين آن دو قضيه منافاتى نيست . اين بود جهات وحدت . امّا جهات اختلاف و تعدد در باب تناقض :\r\nاگر دو قضيه بخواهند با يكديگر متناقض باشند حتما بايد در سه امر با يكديگر اختلاف داشته باشند ؛ كه عبارتند از :\r\n1 . اختلاف در كميت ( كليت و جزئيت ) .\r\n\r\n","description":"","footnote":"","page_name":" 433 ","page_number":433},
  {"content":"\r\n\r\n2 . اختلاف در كيفيت ( ايجاب و سلب ) .\r\n3 . اختلاف در جهت ( ضرورت ، امكان و . . . ) .\r\nامّا اختلاف در كميت بدان‌معنى است كه هرگاه يكى كليه بود ، بايد قضيهء ديگر جزئيه باشد ( چون بحث ما در محصورات اربع است ) به دليل اين‌كه اگر هر دو قضيه ، كليه يا هر دو ، جزئيه باشند در بعض موارد تناقض نيست و قانون منطقى ، كليت نخواهد داشت .\r\nمثلا اگر هردو كليه باشند گاهى با يكديگر اجتماع در صدق ندارند ؛ مانند « كل انسان حيوان » و « لا شىء من الانسان به حيوان » كه نامش متضادين است ( كما سيأتى ) ولى گاهى هردو مرتفع مىشوند و هردو كاذب در مىآيد و آن در مواردى است كه موضوع ، اعم از محمول باشد ؛ مثل « كل حيوان انسان » و « لا شىء من الحيوان به انسان » كه هر دو كاذبند ، اين در حالى است كه اگر متناقضين بودند ارتفاع آن دو مستحيل مىشد و حال آنكه اين‌چنين نيست .\r\nهمچنين اگر هر دو ، جزئيه باشند در بعض موارد ، صدقشان ممتنع است ؛ مثل « بعض الانسان حيوان » و « بعض الانسان ليس به حيوان » ولى گاهى صدق هر دو ، ممكن است و آن در مواردى است كه موضوع ، اعم باشد ؛ مثل « بعض المعدن حديد » و « بعض المعدن ليس بحديد » و مثل « بعض الحيوان انسان » و « بعض الحيوان ليس به انسان » كه هر دو صادق هستند در حالىكه اگر متناقضان بودند صدقشان هم مستحيل مىشد و حال آن‌كه چنين نيست .\r\nپس بايد يكى كليه و ديگرى جزئيه باشد تا تناقض واقعى باشد ؛ يعنى هم اجتماعشان و هم ارتفاعشان ممتنع باشد .\r\nامّا اختلاف در كيفيت ، بدان‌معنى است كه هرگاه يكى از دو قضيه ، موجبه بود بايد حتما ديگرى سالبه باشد ؛ زيرا اگر هردو موجبه يا هردو سالبه باشند ، ممكن است هر دو صادق يا هردو كاذب باشند . مثال :\r\nهر دو موجبه و صادق : « كل انسان حيوان » ، « بعض الانسان حيوان » .\r\nهر دو موجبه و كاذب : « كل انسان حجر » ، « بعض الانسان حجر » .\r\nهر دو سالبه و صادق : « لا شىء من الانسان بحجر » و « بعض الانسان ليس بحجر » .\r\nهر دو سالبه و كاذب : « لا شىء من الانسان به حيوان » ، « بعض الانسان ليس به حيوان » .\r\n\r\n","description":"","footnote":"","page_name":" 434 ","page_number":434},
  {"content":"\r\n\r\nدر حالىكه اگر اين‌ها متناقضان بودند بايد اجتماعشان در صدق ممتنع باشد و ارتفاعشان در كذب هم ممتنع باشد ؛ زيرا اجتماع نقيضين ، محال است و ارتفاع نقيضين هم محال است . پس معلوم مىشود آنها متناقضان نيستند و بايد ايجاب و سلب مثل كليت و جزئيت متفاوت باشد .\r\nامّا اختلاف در جهت ؛ در ابتدا به بيان دو مقدّمه مىپردازيم .\r\nمقدّمه اوّل : به اتفاق متقدّمين و متأخرين ، اختلاف دو قضيهء متناقض از حيث كميت و كيفيت شرط است ولى آيا اختلاف دو قضيه در جهت و به عبارت ديگر در ماده و به عبارت سوّم در كيفيت نسبت نيز ، در تناقض دو قضيه شرطيت دارد يا خير ؟\r\nقدما گفته‌اند : شرط نيست ولى متأخرين گفته‌اند : شرط است و تفصيل مطلب در شرح منظومه ذكر شده « 1 » ولى اجمال مسئله اين است كه قدما مىگويند : قضيهء سالبه در برابر قضيه موجبه ، استقلال ندارد و قضيه همان ، قضيهء موجبه است و نسبت همان نسبتى است كه در قضيه موجبه هست و در قضيه سالبه سلب نسبت است .\r\nبنابراين مبنا ، نقيض هر قضيه موجهه‌اى ، سالبهء خود آن است يعنى سالبه از همان ماده و با همان جهت ؛ و اختلاف جهات لازم نيست ، مثلا نقيض « كل انسان حيوان بالضرورة » عبارت است از : « بعض الانسان ليس به حيوان بالضرورة » و هكذا . . .\r\nولى اگر مبناى متأخرين را قائل شديم كه سالبه نيز مانند موجبه ، يك قضيهء مستقله و داراى نسبت مستقله‌اى است ، واضح است كه آن نسبت نيز ، كيفيتى مخصوص به خود خواهد داشت در اينجاست كه نياز به بحث نقائض در موجهات ملموس مىشود كه در كتاب شريف المنطق نيز بر اين مبنا مشى شده است .\r\nمقدّمه دوّم : قانونى است در منطق در باب تناقض به اين عنوان كه « نقيض كل شى رفعه ؛ نقيض هر چيزى رفع همان چيز است . » بنابراين نقيض ايجاب ، رفع ايجاب است ( سلب ) و نقيض سلب ، رفع سلب است . ( ايجاب ) و نقيض كليت ، رفع كليت است ( جزئيت ) و نقيض جزئيت ، رفع جزئيت است . ( كليت ) . همچنين نقيض هر جهتى ، رفع همان جهت است كه از آن ، موجهه ديگرى درست مىشود ؛ منتها آن جهتى كه رافع جهت ديگر است و خودش ، يك قضيه موجههء ديگر را تشكيل مىدهد ، از يك نظر دو قسم است :\r\n\r\n\r\n","description":"","footnote":"\r\n( 1 ) . شرح منظومه حاج ملّا هادى سبزوارى ، صفحهء 64 .\r\n","page_name":" 435 ","page_number":435},
  {"content":"\r\n\r\n1 . گاهى آن جهت رافعه ، خود يكى از جهات مشهور و معروف است ؛ مثلا در باب ضروريه مطلقه كه داراى جهت ضرورت ذاتيه است ، نقيض جهت ضرورت عبارت است از سلب ضرورت و سلب ضرورت ، عين امكان است ، ولى اگر امكان عام باشد فقط سلب ضرورت از جانب مقابل مىكند و اگر امكان خاص باشد سلب ضرورت از هر دو جانب مىكند ، لذا نقيض جهت ضرورت ، جهت امكان است و خود امكان چه عامه و چه خاصه از جهات معروفه و معتبره است از اين‌رو چنين قضيه‌اى را نقيض صريح ضروريه مىخوانند كما اين‌كه عكس مطلب هم همين است ؛ يعنى : ضرورت نيز نقيض امكان است چون امكان يعنى لا ضرورت و « نقيض كل شىء رفعه » پس نقيض لا ضرورت ، خود ضرورت است و لذا ممكنه نيز داراى نقيض صريح مىباشد كه ضروريه باشد .\r\n2 . و گاهى آن جهتى كه با جهت مذكور ، در قضيه تناقض دارد و نقيض آن محسوب مىشود از جهات مشهوره و معروفه ( ضرورت ، دوام ، فعليت ، و امكان ) نيست ؛ در اينجا منطقيون به منظور كمك به دانشجويان علم منطق و آسان شدن مطلب ، اين‌گونه از نقائض را حتى الامكان به يك جهت معروفه برمىگردانند كه با آن نقيض واقعى و صريح ، ملازمه دارد و با مختصر تسامحى نام اين را نقيض مىگذارند كه در حقيقت لازم النقيض است نه خود نقيض مثال : « كل فلك متحرك دائما » و نقيض صريح آن « لا دوام ذاتى » است ؛ يعنى : « بعض الفلك ليس بمتحرك دائما » منتهى چون قضيهء موجههء مشهوره‌اى به اين اسم نبوده ، منطقيون نگفته‌اند كه نقيض دائمه مطلقه ، لا دائمه مطلقه است بلكه لازم لا ينفك « لا دوام ذاتى » را كه يك « مطلقه عامه » است اخذ كرده‌اند .\r\nبيان ذلك : وقتى نسبت محمولى به موضوعى دوام مادام الذات نبود قهرا چنين است كه بالفعل باشد ؛ يعنى : گاهى هست و گاهى نسبت ؛ و فعليت ، لازمهء عدم دوام مادام الذات است و اين لازم النقيض را به جاى خود نقيض اخذ كرده و گفته‌اند : نقيض دائمهء مطلقه يك مطلقهء عامه است ؛ اى : « بعض الفلك ليس بمتحرك بالفعل » اى : « فى بعض الازمنة » .\r\nمثال ديگر : يكى از موجهات معروف ، مطلقه عامه با جهت فعليت است ؛ يعنى بر فعليت نسبت محمول به موضوع در يكى از زمان‌ها دلالت مىكند كه نقيض صريح آن ،\r\n\r\n","description":"","footnote":"","page_name":" 436 ","page_number":436},
  {"content":"\r\n\r\nعدم فعليت در هيچ زمان است ؛ منتهى چون لا فعليت و لا مطلقهء عامه نداريم و از جهات معروف نيست منطقيون به جاى آن ، لازم نقيض را كه دوام سلب باشد آورده‌اند ، چون عدم فعليت در يكى از زمان‌ها ملازم با دوام سلب در خارج است و جهت دوام چه ايجابى و چه سلبى از جهات معروفه است و قضيهء موجبهء دائمه از قضاياى معروفه است و بنابراين براى سهولت به جاى نقيض صريح مطلقهء عامه ، از لازم نقيض آن استفاده شده است .\r\nمنطقيون متأخر نوعا در اين باب ، نقائض موجهات بسيطه و مركبهء كليه و جزئيه را جداگانه بحث و بررسى مىكنند ؛ ولى مرحوم مظفر مىفرمايد : نيازى به بيان آن تفاصيل نيست و اگر مايل هستيد از كتاب مطوله جويا شويد . ضمن اين‌كه طالب العلم از آگاهى آن‌ها چندان سودى نمىبرد و ما ( مرحوم مظفر ) او را نصيحت مىكنيم كه خود را به زحمت نيانداخته و به تحصيل نقائض موجهات نپردازد « فانها قليلة الجدوى » « 1 » .\r\n\r\nملحقات\r\nمباحث اصلى باب تناقض به اتمام رسيد . اينك خاتمه‌اى تحت عنوان ملحقات تناقض مطرح است و آن اين‌كه : گاهى دو قضيه را كه با يكديگر مقايسه مىكنيم علاوه بر وحدات ثمانيه ، از لحاظ كميت و كيفيت هم متفق هستند فلذا آن دو را متوافقان مىناميم ، و گاهى از لحاظ كمّ و كيف يا يكى از آن دو اختلاف دارند كه آن‌ها را متباينان مىگوييم .\r\nمتباينان خود چهار قسم مىشوند :\r\n1 . يا دو قضيه هم از لحاظ كميت ( كليت و جزئيت ) و هم از لحاظ كيفيت ( ايجاب و سلب ) با يكديگر اختلاف و مباينت دارند يعنى اگر احدهما موجبه بود ديگرى حتما سالبه است و اگر احدهما كليت داشت ديگرى حتما جزئيت دارد و در هيچ جهتى مجتمع نيستند ، چنين دو قضيه‌اى را « متناقضتان » گويند . ويژگى متناقضتان اين است كه هم اجتماعشان محال است و هم ارتفاعشان ، و هميشه موجيهء كليه با موجيهء جزئيه و بالعكس تناقض دارند . و چون شناخت نقيض هريك از محصورات اربع مهم است از\r\n\r\n\r\n","description":"","footnote":"\r\n( 1 ) . البته ما با بيانى ساده و مختصر يكايك موجهات را بيان كرده و نقائض آن‌ها را ذكر مىكنيم منتهى پس از بيان مبحث ملحقات التناقض .\r\n","page_name":" 437 ","page_number":437},
  {"content":"\r\n\r\nآن‌ها مثال آورده و بحث مىكنند .\r\n2 . اى دو قضيه تنها از لحاظ كميت با يكديگر اختلاف دارند يعنى يكى از آن دو كليت و ديگرى جزئيت دارد ولى از لحاظ كيفيت اختلافى ندارند و هردو موجبه هستند ، مانند موجبهء كليه و موجبهء جزئيه و يا هردو سالبه هستند مانند سالبهء جزئيه و سالبهء كليه ؛ چنين دو قضيه‌اى را « متداخلتان » گويند ؛ زيرا احدهما در ديگرى داخل است و آن موجبهء جزئيه نسبت به موجبهء كليه است ( مثلا : « كل ذهب معدن و بعض الذهب معدن » . كه دومى داخل در اولى است ( از باب اين‌كه : چون‌كه صد آمد نود هم پيش ماست ) و سالبهء جزئيه نسبت به سالبهء كليه تداخل دارند ؛ مثل « لا شىء من الانسان بفرس ، بعض الانسان بفرس » . به‌طور خلاصه ويژگى « متداخلتان » احتمالا آن است كه صدق كليه ( موجبه يا سالبه ) مستلزم صدق جزئيه است به طريق اولى ؛ ولى كذب كليه ، مستلزم كذب جزئيه نيست و نيز كذب جزئيه ، مستلزم كذب كليه است و لا عكس ؛ يعنى : صدق جزئيه مستلزم صدق كليه نيست ( تفصيل اين بحث در باب عكس مستوى خواهد آمد ) .\r\nمثال صدق كليه و جزئيه : كل ذهب معدن و بعض الذهب معدن .\r\n3 . يا دو قضيهء تنها در كيفيت اختلاف دارند يعنى يكى از آن دو موجيه و ديگرى سلبه است ولى در كميت ( كليت و جزئيت ) ، اختلافى ندارند و ضمنا هردو هم كليه هستند ( موجبه كليه با سالبه كليه ) ، مانند : « كل انسان حيوان و لا شى من الانسان به حيوان » چنين دو قضيه‌اى را « متضادتان » گويند و البته ضدان در اعيان خارجى به كار مىرود ولى به اين دو قضيه كه متضادتان گفته‌اند بدين منظور است كه ملاك ضدان در آن دو موجود است ، زيرا ضدان هميشه اجتماعشان هميشه محال است ولى ارتفاعشان گاهى ، محال است مثل ضدانى كه ثالث نداشته باشند مانند ثابت و سيال و حادث و قديم و . . . و گاهى ممكن است مثل ضدانى كه ثالث دارد مانند سواد و بياض ، كه ممكن است در جسمى هيچ كدام نباشند ؛ مثل جسم احمر ، اصفر و . . . حال اين دو قضيه نيز هميشه اجتماعشان در صدق محال است مثلا اگر موجبهء كليه « كل ذهب معدن » صادق بود حتما سالبهء كليهء « لا شىء من الذهب بمعدن » كاذب خواهد بود و گرنه اجتماع ضدين است و هو محال ولى ارتفاع آن دو يا اجتماعشان در كذب ، گاهى محال است ؛ مانند مثال مذكور كه كذب هر دو ، هم محال است . گاهى هم ارتفاع هر دو ، ممكن است به اين‌كه هر دو كاذبه باشند ، مانند « كل معدن ذهب » و « لا شىء من المعدن بذهب » و يا « كل حيوان انسان »\r\n\r\n","description":"","footnote":"","page_name":" 438 ","page_number":438},
  {"content":"\r\n\r\nو « لا شىء من الحيوان به انسان » كه كليت هر دو قضيه ( موجبه و سالبه ) كذب است پس اجتماع هرگز نشايد ، ولى ارتفاع گاهى شايد و گاهى نشايد .\r\n4 . يا دو قضيه تنها در كيفيت اختلاف دارند و در كميت موافقند و بر خلاف متضادتان كه هردو كليه بودند اين دو هردو جزئيه هستند ، مانند : سالبه جزئيه و موجبه جزئيه ؛ مثلا : « بعض الانسان حيوان » و « بعض الانسان ليس به حيوان » ، اين دو را « داخلتان تحت التضاد » گويند . چون متضادتان از دو قضيه كليه تشكيل مىشود و اين دو قضيهء جزئيه هركدام در تحت يكى از آن دو كليه داخلند يعنى موجبهء جزئيه در تحت موجبه كليه و سالبه جزئيه در تحت سالبه كليه و ؛ ويژگى آن دو اين است كه برعكس متضادتان كه اجتماعشان هميشه محال و ارتفاعشان گاهى ممكن بود اين دو قضيه ارتفاعشان هميشه محال است ولى اجتماعشان گاهى ممكن و گاهى محال است .\r\nمثال : « بعض از طلاها سياه‌اند » و « بعض از طلاها سياه نيستند » كه اولى چون كذب است دومى حتما صدق است ، ولى در ناحيه صدق ممكن است احدهما صادق و ديگرى كاذب باشد . مثل : « بعض الانسان حيوان » و « بعض الحيوان ليس به انسان » كه هر دو صدق است .\r\n\r\n","description":"","footnote":"","page_name":" 439 ","page_number":439},
  {"content":"\r\n\r\n\r\nنقائض موجهات\r\n\r\n1 . بسائط\r\nدر پايان مبحث تناقض ، به‌طور مختصر ، نقائض موجهات را بيان مىكنيم :\r\nضروريهء مطلقه : نقيض ضروريهء مطلقه ، ممكنهء عامه است . بيان ذلك :\r\nدر ضروريهء مطلقه به ضرورت نسبت محمول به موضوع حكم شده مادام الذات ، چه اين نسبت ايجابى باشد يا سلبى ، و از آنجا كه « نقيض كل شىء رفعه » پس نقيض ضرورت ، رفع و سلب ضرورت است .\r\nدر نتيجه نقيض ضروريهء مطلقه قضيه‌اى است كه در آن به سلب ضرورت حكم شده باشد كه اين سلب ضرورت ايجابى يا سلبى مساوى است با امكان طرف مقابل آن نسبت .\r\nپس اگر در قضيهء ضروريه به ضرورت نسبت ايجابى حكم شده باشد مثل : « كل انسان حيوان بالضرورة » حتما در جانب نقيض آن به سلب ضرورت ايجابى حكم مىشود كه مساوى با امكان طرف سلب است پس نقيض ضرورت ايجاب ، امكان سلب است . يعنى : « بعض الانسان ليس به حيوان بالامكان العام » ، و اگر در قضيهء ضروريه حكم به ضرورت سلب شده باشد مثل : « لا شىء من لانسان بحجر بالضرورة » در نقيض آن ، به سلب ضرورت سلبى حكم مىشود و سلب ضرورت سلب مساوى با امكان جانب ايجاب است ، پس نقيض ضرورت سلب ، امكان ايجاب است يعنى : « بعض الانسان حجر بالامكان العام » .\r\nدائمهء مطلقه : نقيض دائمهء مطلقه ، مطلقهء عامه است . مثلا : « كل فلك متحرك بالدوام » نقيض آن عبارت است از : « بعض الفلك ليس بمتحرك بالفعل » .\r\nبرهان : دائمه مطلقه قضيه‌اى است كه در آن به دوام نسبت محمول به موضوع مادام الذات حكم شده باشد . چه دوام ايجابى و چه سلبى . از طرفى قانون كلى آن است كه : « نقيض كل شىء رفعه » پس نقيض دوام ، سلب دوام است يعنى لا دوام و از طرفى در بيان معناى لا دوام ذاتى گفتيم كه لازمهء سلب دوام ذاتى ، فعليت نسبت مقابل است ، يعنى : وجود آن نسبت ، در يكى از ازمنهء ثلاثه ؛ پس نقيض غير مستقيم دائمه مطلقه ، مطلقهء عامه است و اگر در دائمه مطلقه ، به دوام ايجاب حكم شده باشد ، در نقيض آن\r\n\r\n","description":"","footnote":"","page_name":" 440 ","page_number":440},
  {"content":"\r\n\r\nبه سلب دوام ايجاب حكم مىشود كه لازمه‌اش فعليت نسبت سلبى است مانند مثال مذكور ؛ و اگر به دوام سلب حكم شده باشد ، در نقيض آن به سلب دوام سلبى حكم مىشود كه لازمه آن فعليت نسبت ايجابى است . مثل : « لا شىء من الفلك بساكن بالدوام » كه نقيض آن : بعض الفلك ساكن بالفعل » ، پس ممكنهء عامه نقيض صريح ضروريهء مطلقه شد ولى مطلقهء عامه ، لازم نقيض دائمه مطلقه است نه نقيض صريح كه وجه آن قبلا در تشريح فرمايش مرحوم مظفر گفته شد .\r\nمشروطهء عامه : نقيض مشروطهء عامه قضيه‌اى است كه در آن به ضرورت نسبت محمول به موضوع مادام الوصف حكم شده باشد ، چه نسبت سلبى و چه ايجابى ، و حينيهء ممكنه قضيه‌اى است كه در آن به سلب ضرورت از جانب مقابل مادام الوصف حكم شود ؛ كه نقيض صريح مشروطهء عامه خواهد بود زيرا « نقيض كلى شىء رفعه » و نقيض ضرورت مادام الوصف ، سلب ضرورت مادام الوصف است ، پس اگر در مشروطهء عامه حكم به ضرورت ايجابى مادام الوصف شده باشد در حينيه ممكنه حكم به سلب ضرورت نسبت ايجابى مادام الوصف مىشود و سلب ضرورت ايجاب عين امكان طرف مقابل است ( مثل مثال فوق ) ، و اگر در مشروطه عامه ، به ضرورت سلبى مادام الوصف حكم شود در حينيه ممكنه ، به سلب ضرورت سلبى حكم شود كه مساوى با امكان طرف مقابل است . مثلا : « لا شىء من الكاتب بساكن الاصابع مادام كاتبا بالضرورة » ، نقيض آن : « بعض الكاتب ساكن الاصابع حين هو كاتب بالامكان العام » و اين دو قضيه متناقضان هستند .\r\nعرفيه عامه : نقيض عرفيهء عامه ، حينيهء مطلقه است . مثال : « بالدوام كل كاتب متحرك الاصابع مادام كاتبا » نقيضش مىشود : « بعض الكاتب ليس بمتحرك الاصابع حين هو كاتب بالفعل » .\r\nبرهان : عرفيهء عامه قضيه‌اى است كه در آن به دوام نسبت مادام الوصف حكم شده باشد چه ايجابى باشد و چه سلبى ، و حينيهء مطلقه قضيه‌اى است كه در آن به فعليت نسبت مادام الوصف حكم شده باشد ، حال نقيض دوام مادام الوصف ، لا دوام وصفى است و لا دوام وصفى لازمه‌اش فعليت نسبت مقابل است در اوقات وصف عنوانى . البته حينيهء مطلقه ، نيز نقيض صريح عرفيه عامه نيست بلكه لازم نقيض است ، در نتيجه اگر در عرفيه عامه ، به دوام ايجابى مادام الوصف حكم شده باشد در نقيض آن به سلب دوام ايجابى\r\n\r\n","description":"","footnote":"","page_name":" 441 ","page_number":441},
  {"content":"\r\n\r\nمادام الوصف حكم مىشود كه لازمه‌اش فعليت نسبت مقابل در اوقات وصف عنوانى است ( مانند مثال فوق ) .\r\nهمچنين اگر در عرفيه عامه ، به دوام سلبى مادام الوصف حكم شده باشد در نقيض آن ، به سلب دوام سلبى مادام الوصف حكم مىشود كه لازمهء آن فعليت نسبت ايجابى است كه جانب مقابل باشد . مانند : « لا شىء من الكاتب بساكن الاصابع مادام كاتبا بالدوام » نقيض آن : « بعض الكاتب ساكن الاصابع حين هو كاتب بالفعل » .\r\nدو نكته :\r\n1 . نسبت حينيه ممكنه با مشروطه عامه همانند نسبت ممكنهء عامه با ضروريه مطلقه است يعنى همانطورى كه در آنجا ممكنهء عامه نقيض صريح ضروريه بود در اينجا نيز حينيهء ممكنه نقيض صريح مشروطه عامه است .\r\n2 . نسبت حينيهء مطلقه به عرفيهء عامه مانند نسبت مطلقهء عامه به دائمهء مطلقه است كه هر دو لازم نقيض هستند نه نقيض صريح و مستقيم .\r\nاين بيان هشت قسم نقائض موجهات بسيطه بود .\r\n\r\nنقايض مركبات\r\nدر بيان نقائض موجهات مركبه دو مقام از بحث مطرح است :\r\n1 . بيان نقائض مركبات كليه\r\n2 . بيان نقائض مركبات جزئيه\r\nپيش از هر سخنى توجه به دو نكته لازم است :\r\n1 . « نقيض كل شى رفعه » ، ف « نقيض المركب رفع المركب »\r\n2 . قانون مركبات اين است كه « المركب كما ينتفى بانتفاء جميع اجزائه كذلك ينتفى بانتفاء احد اجزائه » . مثلا سكنجبين مركب از سركه و عسل است ، هركدام كه نباشند آن مركب نيست . يا آب مركب از اكسيژن و هيدروژن است هركدام كه نباشند آب نيست . پس در رفع مركب رفع احد الجزئين حتمى است و گرنه رفع المركب صدق نمىكند ، منتها رفع احد الجزئين لا على التعيين ؛ يعنى : معين نشده كه حتما رفع مركب ، به رفع فلان جزء به خصوص باشد زيرا هركدام كه منتفى شوند مركب منتفى مىشود همانطورى كه اگر اكسيژن نباشد آب نيست همين‌طور اگر هيدروژن نباشد آب وجود ندارد پس در رفع مركب ، رفع احد جزئين لازم است لكن نه بر سبيل تعين بلكه بر\r\n\r\n","description":"","footnote":"","page_name":" 442 ","page_number":442},
  {"content":"\r\n\r\nسبيل منع خلو . يعنى : حتما بايد احدهما رفع شده باشد تا رفع مركب صادق آيد . البته جمع ممكن است كه رفع المركب به رفع جميع اجزاء باشد .\r\nبا حفظ اين دو مقدّمه مىگوييم : امّا روش نقيض كردن مركبات كليه : با توجه به اين‌كه در مقدمهء دوّم گفتيم كه در رفع مركب ، رفع احد الاجزاء كافى است مىگوييم :\r\nنقيض قضاياى مركبه كليه به يكى از دو روش ذيل است :\r\n1 . هركدام از دو جزء را جداگانه نقيض كنيم و سپس به صورت قضيهء منفصلهء مانعة الخلو بيان كنيم .\r\n2 . فقط يكى از دو جزء را نقيض و رفع كنيم سپس ادات انفصال را بر سر مجموع درآوريم ، پس هميشه نقيض مركبه ، مانعة الخلو است و چون خود قضيهء مركبه صادق است حتما نقيض آن كاذب خواهد بود ؛ زيرا وقتى مجموع قضيهء مركبه صادق باشد حتما دو جزء آن نيز صادق است چون مجموع از آن دو تشكيل شده و اگر هردو جزء صادق بود حتما نقيض آن دو كه يك منفصله مانعة الخلو است كاذب خواهد بود ، و گرنه اجتماع نقيضين لازم مىآيد و هو محال ، و ما بر روش اوّل مشى مىكنيم .\r\n1 . مشروطهء خاصه : « كل كاتب متحرك الاصابع بالضرورة مادام كاتبا لا دائما » اى :\r\n« لا شىء من الكاتب بمتحرك الاصابع بالامكان العام » .\r\nنقيض جزء اوّل سالبهء جزئيهء حينيهء ممكنه و نقيض جزء دوّم : ضروريهء مطلقهء موجبهء جزئيه است اى : « امّا بعض الكاتب ليس بمتحرك الاصابع حين هو كاتب بالامكان العام » ، و « امّا بعض الكاتب متحرك الاصابع بالضرورة » .\r\n2 . عرفيه خاصه : « كل كاتب متحرك الاصابع دائما مادام كاتبا لا دائما بالذات » اى :\r\n« لا شىء من الكاتب بمتحرك الاصابع بالفعل » .\r\nنقيض جزء اوّل : سالبهء جزئيهء حينيهء مطلقه و نقيض جزء دوّم : دائمهء مطلقهء موجبهء جزئيه است . مثل : « امّا بعض الكاتب ليس بمتحرك الاصابع حين هو كاتب بالفعل و امّا بعض الكاتب متحرك الاصابع دائما » .\r\n3 . وجوديهء لا دائمه مانند : « كل انسان ضاحك بالفعل لا دائما » . اى : « لا شىء من الانسان بضاحك بالفعل » . نقيض جزء اوّل : سالبهء جزئيهء دائمهء مطلقه و نقيض جزء دوّم : موجبهء جزئيهء دائمهء مطلقه است . مانند : « امّا بعض الانسان ليس بضاحك دائما و امّا بعض الانسان ضاحك دائما » .\r\n\r\n","description":"","footnote":"","page_name":" 443 ","page_number":443},
  {"content":"\r\n\r\n4 . وجوديهء لا ضروريه مانند : « كل انسان كاتب بالفعل لا بالضرورة » . اى : « لا شىء من الانسان بكاتب بالامكان العام » . نقيض جزء اوّل : يك سالبهء جزئيهء دائمهء مطلقه ، و نقيض جزء دوّم : يك موجبهء جزئيهء ضروريهء مطلقه است .\r\n5 . ممكنه خاصه مانند : « كل انسان كاتب بالامكان الخاص » . اى : « كل انسان كاتب بالامكان العام و لا شىء من الانسان بكاتب بالامكان العام » نقيض جزء اوّل : يك سالبهء جزئيهء ضروريهء مطلقه و نقيض جزء دوّم : يك ضروريهء مطلقهء موجبهء جزئيه است . اى :\r\n« امّا ان يكون بعض الانسان ليس بكاتب بالضرورة و امّا ان يكون بعض الانسان كاتب بالضرورة » .\r\n6 . حينيهء دائمه . مانند : « كل كاتب متحرك الاصابع دائما حين هو كاتب لا دائما بالذات » . اى : لا شىء من الكاتب . . .\r\nنكته : چون براى نقيض مركبات ، يك نوع قضيه حمليه معتبرى ، نزد منطقيون نبود ، لذا لازمهء نقيض يعنى لازم رفع احد الجزئين را كه يك منفصلهء مانعة الخلو است بجاى نقيض مىآورند .\r\nروش نقيض كردن مركبات جزئيه : روش نقيض كردن مركبات را دانستيم يعنى نخست قضيهء مركبه را به دو بسيط منحل كرده سپس يكى از آن دو يا هردو تا را نقيض كرده و بعد ادات انفصال را كه « امّا » يا « او » بود بر سر آن‌ها مىآوريم و يك منفصله مانعة الخلو درست مىشد .\r\nحال بايد بدانيم اين روش ، در مركبات جزئيه پياده نمىشود چون ممكن است قضيهء مركبهء جزئيه خوش كاذب باشد و دو نقيض دو جزء آن هم كه به صورت منفصله مانعة الخلو ذكر شده كاذب باشد ، در حالىكه شرط مسلم تناقض اين است كه اگر يكى از آن دو كاذب بود ديگرى حتما بايد صادق باشد .\r\nمثال : « بعض الحيوان انسان بالفعل لا دائما » اى : « ليس بعض الحيوان انسان بالفعل » اين قضيهء كاذب است چون بعضى از حيوانات كه انسان باشد هميشه انسان‌اند نه اين‌كه در يكى از ازمنهء ثلاثه باشد و در بعض ديگر نباشد . نقيض اين مركبه دو قضيهء كليه است : « امّا لا شىء من الحيوان به انسان دائما » و « امّا كل حيوان انسان دائما » . كه كاذب هستند زيرا در اولى سلب اخص ( انسان ) از اعم ( حيوان ) محال است و در دومى حمل اخص بر جميع افراد اعم محال است ( البته منظور اين است كه اين روش كافى نيست و گرنه در بعضى\r\n\r\n","description":"","footnote":"","page_name":" 444 ","page_number":444},
  {"content":"\r\n\r\nموارد به كار مىرود ، مثلا : « بعض الانسان ضاحك بالفعل لا دائما » صادق است و نقيض آن : « امّا لا شىء من الانسان بضاحك دائما او كل انسان ضاحك دائما » ، كاذب است ولى كليت ندارد در حالىكه قواعد منطق بايد كليت داشته باشد ) . پس بايد ديد راه نقيض كردن مركبات جزئيه چيست ؟\r\nراهش اين است كه تمام افراد موضوع قضيهء مركبه را ، موضوع قرار دهيم ، چون نقيض جزئيه ( بعض الافراد ) كليه ( تمام افراد ) است سپس بوسيلهء « امّا » و « او » ترديد ميان دو نقيض دو جزء قضيه ايجاد كنيم و بگوييم : « كل حيوان امّا انسان دائما و امّا ليس به انسان دائما » . و از آنجا كه اصل قضيه كاذب بود اين نقيض مسلما صادق است . نام اين قضيه را « حمليهء مرددة المحمول » مىگذراند و فرق حمليهء مرددة المحمول با شرطيه منفصله در اين است كه : در حمليهء مرددة المحمول ، اوّل موضوع را مىآوريم سپس ادات انفصال را براى ترديد بين محمول‌ها ؛ ولى در منفصله اوّل ادات انفصال را مىآوريم سپس موضوع را ، مثلا مىگوييم : « امّا ان يكون العدد زوجا او فردا » . در رابطه با حمليهء مرددة المحمول نكته‌اى است : هنگامى كه ما شىء را موضوع قرار مىدهيم مانند حيوان ، و اشياء ديگر را با او مىسنجيم يا اين است كه قابل حمل بر حيوان هستند يا نيستند ، اگر قابل حمل نباشند آن‌ها را « مباين » گوييم مثل : شجر ، حجر ، . . . و اگر قابل حمل باشند يا اين محمول با آن موضوع مفهوما و مصداقا مساوىاند كه نامش « حمل اولى ذاتى » است مانند : « الحيوان حيوان » ، « الحيوان جسم نام حساس متحرك بالارادة » ؛ و يا مفهوما مغايرند و مصدقا متحد هستند كه نامش « حمل شايع » است و خود چهار قسم است :\r\n1 . محمول با موضوع مصدقا مساوى باشد . مانند : انسان و ضاحك در : « كل انسان ضاحك » و « كل ضاحك انسان » .\r\n2 . محمول اعم از موضوع است مانند انسان و حيوان در : « كل انسان حيوان » و « بعض الحيوان ليس به انسان » .\r\n3 . محمول اخص از موضوع است ، مثل : « بعض الحيوان انسان »\r\n4 . محمول با موضوع عامين من‌وجه هستند . مثل : انسان و ابيض .\r\nآنگاه در قسم سوّم اگر بخواهيم قضيهء موجبهء كليه بسازيم و محمول با موضوع مساوى باشد بايد قضيه را به صورت حمليهء مرددة المحمول ذكر كنيم يعنى بگوييم : « كل\r\n\r\n","description":"","footnote":"","page_name":" 445 ","page_number":445},
  {"content":"\r\n\r\nحيوان امّا انسان و امّا غير انسان » كه دو عدل و لنگهء قضيه روى هم با موضوع مساوى هستند و تمام تقسيماتى كه در علوم انجام مىگيرد از اين باب است ( الكلمة امّا اسم و امّا فعل و امّا حرف ، الفعل امّا لازم و امّا متعدد و . . . ) در فلسفهء الهى نيز نخستين بحث ، مبحث امور عامه وجود است كه دو بخش دارد :\r\n1 . بخشى كه محمول بحث ، مساوى با موضوع است . مثل : « الوجود اصيل ، الوجود حقيقة مشككة ، الوجود موجود و . . . »\r\n2 . بخش عمده‌اى كه محمول اخص است و به صورت تقسيمات وجود ، ذكر مىشود . مثل : « الوجود امّا خارجى و امّا ذهنى ، الوجود امّا واحد و امّا كثير ، الوجود امّا بالفعل و امّا بالقوه ، الوجود امّا مستقل و امّا رابط ، الوجود امّا واجب و امّا ممكن ، الوجود امّا ثابت و امّا سيال ، امّا حادث و امّا قديم ، امّا مادى و امّا مجرد . . . »\r\nدر خاتمه : آنچه تا به حال در مباحث تناقض گفته شد عموما پيرامون روش نقيض كردن حمليات بود ؛ اينك روش نقيض كردن شرطيات بالاجمال ، عبارت است از :\r\nنقيض موجبهء كليه ، سالبهء جزئيه و نقيض سالبهء كليّه ، موجبه جزئيه و بالعكس است با اين شرط كه بايد نقيض قضيهء شرطيه ، با خود شرطيه كما و كيفا ( ايجاب و سلب ، كليت و جزئيت ) مخالف باشد ، و در دو جهت موافق :\r\n1 . در جنس ، يعنى در حكم به اتصال و انفصال .\r\n2 . در نوع ، يعنى در لزوميه و اتفاقيه بودن يا در عناديه و اتفاقيه بودن . چند مثال :\r\nامّا متصلهء موجبه : « كلما كانت الشمس طالعة فالنهار موجود » .\r\nنقيض آن : « قد لا يكون اذا كانت الشمس طالعة كان النهار موجودا » .\r\nاز سالبه : « ليس البتة ان كانت الشمس طالعة كان الليل موجودا » .\r\nنقيض آن : « قد يكون اذا كانت الشمس طالعة كان الليل موجودا » .\r\nامّا منفصله موجبه : « دائما امّا ان يكون العدد زوجا او فردا » .\r\nنقيض آن : « قد لا يكون امّا ان يكون العدد زوجا او فردا » .\r\nاز سالبه : « ليس البتة امّا ان يكون هذا انسانا او حيوانا » .\r\nنقيض آن : « قد يكون امّا هذا انسان و امّا حيوان » .\r\nدر تمام قضاياى مذكور ، اصل‌ها صادق و نقيض‌ها كاذب است .\r\n\r\n","description":"","footnote":"","page_name":" 446 ","page_number":446},
  {"content":"\r\n\r\n\r\n2 . العكوس\r\nمبحث دوّم از مباحث فصل دوّم يعنى فصل احكام و مناسبات قضايا ، پيرامون مباحث عكس است . قبل از هرگونه سخنى لازم است با فايدهء اين مبحث و وجه حاجت منطقى بدان ، آشنا شويم . اگرچه در اوّل فصل دوّم تحت عنوان تمهيد ، به فايدهء تمامى اين مباحث بنحو عموم اشاره شد ، ولى در آغاز هر بحثى با فايدهء همان بحث نيز بالخصوص آشنا مىشويم .\r\nفايدهء اين بحث : هرگاه صدق قضيه‌اى بر ما روشن شد با رعايت شرايطى يقين پيدا مىكنيم كه عكس مستوى آن نيز صادق است بدون اين‌كه محتاج به استدلال باشد . مثلا :\r\nاگر يقين كرديم « كل انسان حيوان » صدق است حتما يقين مىكنيم كه « بعض الحيوان انسان » ، هم صدق است ( عكس مستوى ) . يا اگر يقين كرديم كه « كل انسان حيوان » صدق است يقين مىكنيم « كل لا حيوان لا انسان » نيز صدق است ( عكس نقيض به طريقهء قدماء ) .\r\nيا اگر يقين كرديم كه « كل انسان حيوان » صدق است يقين مىكنيم كه « لا شىء من الحيوان به انسان » هم صدق است ( عكس نقيض به طريقهء متاخرين ) .\r\nبه بيان ديگر ؛ گاهى مستقيما نمىتوانيم بر مطلوب خويش استدلال كرده و برهان اقامه كنيم لذا به سراغ قضيهء ديگرى ( كه با مطلوب ما مناسبتى دارد و بين آن دو تلازمى هست ) رفته و با اقامهء برهان بر آن ، وضع قضيهء مطلوب ما نيز روشن مىشود . مثلا مطلوب ما اين است كه : « چنين نيست كه هيچ حيوانى انسان نباشد بلكه بعض حيوانات انسان هستند » جهت اثبات اين مدعا به سراغ قضيهء\r\nكليه : « كل انسان حيوان » رفته و آن را مبرهن مىسازيم ؛ طبق قواعد باب عكس مستوى ، موجبهء كليه به موجبهء جزئيه عكس مىشود و طبق حكم عقل ، هر عكسى لازم اصل خود است و باز به حكم عقل هر ملزومى بدون لازم نخواهد بود پس از راه صدق آن قضيه ، صدق مطلوب را نتيجه مىگيريم . اين منحصر به باب عكوس است كه خود دو شعبه دارد :\r\n1 . عكس مستوى كه مستقيما خود موضوع و محمول را جابجا مىكنيم ، مثلا حيوان به جاى انسان و انسان به جاى حيوان قرار مىگيرد .\r\n2 . عكس نقيض كه نخست هريك از موضوع و محمول را نقيض كرده سپس نقيض‌ها را كه مثلا لا انسان و لا حيوان باشد ، جابجا كرده و مىگوييم : « كل لا حيوان\r\n\r\n","description":"","footnote":"","page_name":" 447 ","page_number":447},
  {"content":"\r\n\r\nلا انسان » . بنابراين از آن‌رو كه مباحث عكوس ، عموما ما را در آن غرض اصلى منطقى از تصديقات ، كه طريق اكتساب مجهولات تصديقيه باشد يارى مىنمايند ، لذا جاى بحث در منطق دارند .\r\n\r\nالف . عكس مستوى\r\nدر اين رابطه چند بحث مطرح است كه به ترتيب عنوان مىشود .\r\nمبحث اوّل ؛ تعريف عكس مستوى : كلمهء عكس در لغت به معناى واژگون ساختن ، اعاده اسفل به اعلا و اعلا به اسفل و بردن اوّل شى به آخر و آخر به اوّل است . در مفردات ، عكس زيد عبارت است از : ديز و در جملات ، عكس : شكر بترازوى وزارت بركش ، همين جمله خواهد بود . در اصطلاح منطق : « تبديل طرفى القضيه مع بقاء الكيف و الصدق » ؛ تغيير و جابجا كردن دو طرف قضيه است همراه با دو شرط : 1 . بقاء كيف 2 . بقاء صدق .\r\nجهت توضيح بيشتر اين تعريف ، نكاتى مطرح مىشود :\r\nالف . كلمهء « عكس » در منطق به دو معنا به كار رفته و دو اصطلاح دارد :\r\n1 . معناى مصدرى آن‌كه در تعريف ، همين معنا ذكر شده ، اى : « التبديل » كه فعل شخص و حدث صادره از شخص عاكس است ( جابجا كردن كه فعل فاعل است ) .\r\n2 . معناى اسم مصدرى « 1 » عكس : به معناى « تبديل » معناى مصدرى دارد ولى عكس گاهى ، به معناى اسم مفعول به كار مىرود يعنى آن قضيه معكوسه ، كه از يك اصلى وارونه شده و به اين قضيه تبديل شده ، البته مصدر به معناى اسم مفعول خواهد بود و عكس يعنى : معكوس مانند « لفظ و خلق و . . . اى الملفوظ و المخلوق » و عكس به اين معنا در منطق استعمال مىشود و به معناى مصدرى تنها در تعريف استعمال شده است .\r\nمناسبت ميان معناى لغوى و مصدرى با اسمى و اصطلاحى روشن است .\r\nب . چرا بجاى عبارت « طرفى القضيه » ، موضوع و محمول نگفت ؟\r\nجواب : براى اين‌كه عكس مستوى اختصاص به قضاياى حمليه ندارد بلكه در قضاياى شرطيه نيز جارى است ، كه مقدم را به جاى تالى و تالى را به جاى مقدم بگذاريم\r\n\r\n\r\n","description":"","footnote":"\r\n( 1 ) . اسم مصدر : « الاثر الحاصل من المصدر » . مثلا : « توضؤ » مصدر است و وضوء ، اسم مصدر است ، « اغتسال » مصدر و غسل ، اسم مصدر است و . . .\r\n","page_name":" 448 ","page_number":448},
  {"content":"\r\n\r\nو بگوييم : عكس « كلما كانت الشمس طالعة كان النهار موجودا » عبارت است از : « قد يكون اذا كان النهار موجودا كانت الشمس طالعة » . بنابراين اگر تنها موضوع و محمول را مىآورد تعريف جامع نبود و ما خيال مىكرديم اين مباحث مخصوص قضاياى حمليه است و در شرطيه جارى نيست ( و ليس كذلك بالاجماع ) . همچنين اگر تنها مقدم و يا تنها تالى را مىآورد باز تعريف جامع نبود ، پس براى اين‌كه تعريف منطقى جامع و مانع باشد فرمود : « طرفى القضيه » يا محكوم عليه و محكوم‌به تا هم قضاياى حمليه را شامل شود و هم شرطيه را .\r\nالبته ابن سينا در تعريف عكس فرموده :\r\n« العكس هو أن يجعل المحمول من القضيه موضوعا ، و الموضوع محمولا مع حفظ الكيفية و بقاء الصدق و الكذب بحاله » « 1 » .\r\nكه اين تعريف مخصوص حمليه مىشود و معرّف ، جامع تمام افراد معرّف نيست يعنى شرطيات را نمىگيرد ، لذا شارح يعنى خواجه نصير الدين طوسى در شرح اشارات ، ذيل تعريف مذكور فرموده :\r\n« هذا رسم العكس المستوى الخاص بالحمليات ، و ان جعل بدل المحمول محكوما به و بدل الموضوع محكوما عليه صار رسما للعكس المستوى مطلقا » .\r\nو باز مرحوم شيخ اشراق در حكمة الاشراق فرموده :\r\n« العكس هو جعل موضوع القضيه بكليته محمولا و المحمول موضوعا مع حفظ الكيفية و بقاء الصدق و الكذب بحالهما » .\r\nكه اين تعريف نيز مخصوص حمليات است و جامع نيست ، لذا شارح حكمة الاشراق يعنى قطب الدين شيرازى فرموده :\r\n« و هذا التعريف يختص بالحمليات فان اريد تعميمه قيل العكس هو تبديل كل واحد من طريفى قضية ذات ترتيب طبيعى ( تا منفصله را خارج كند كما سيأتى ) مع بقاء الكيفية و الصدق فيشمل الحمليه و المتصله . . . » . « 2 »\r\nج : قيد مع بقاء الكيف : از آنجا كه در باب عكوس ميان صدق اصل و صدق عكس ملازمه وجود دارد و « كلما صدق الاصل صدق العكس » پس شرط است كه اصل و عكس\r\n\r\n\r\n","description":"","footnote":"\r\n( 1 ) . اشارات ، جلد 1 ، صفحهء 196 .\r\n( 2 ) . شرح حكمة الاشراق ، صفحهء 89 .\r\n","page_name":" 449 ","page_number":449},
  {"content":"\r\n\r\nاز حيث ايجاب و سلب متوافقين باشند يعنى اگر اصل موجبه است عكس هم موجبه باشد و اگر سالبه است سالبه باشد و گرنه از صدق اصل ، صدق عكس لازم نمىآيد چنانچه در مثال ذيل مشهود است : « كل انسان ناطق » ( اصل و صادق ) « بعض الناطق ليس به انسان » ( عكس و كاذب ) ، پس بايد كيفيت باقى و محفوظ باشد .\r\nد . قيد « و الصدق » : در عكس بايد صدق هم باقى باشد بدين‌معنى كه اگر اصل ، يك قضيهء صادقه بود حتما بايد عكس نيز يك قضيه صادقه باشد و علت آن است كه هميشه اصل ، ملزوم و عكس ، لازم است و واضح است كه هر كجا ملزوم صادق آيد لازم نيز صدق مىكند . مثلا « هر كجا طلوع شمس باشد روشنايى عالم ، حرارت و وجود روز نيز هست » لذا كلما صدق الاصل صدق العكس ، اين معناى تبعيت در صدق و كيف است يعنى هميشه عكس از اين دو ناحيه ، تابع اصل است كه اگر اصل موجبه بود عكس نيز چنين است و اگر اصل صادق بود عكس نيز صادق است .\r\nه : امّا در باب عكس مستوى بقاء كميت معتبر نيست يعنى چنين نيست كه هرگاه اصل كليت داشت عكس نيز كليت داشته باشد . اگرچه در پاره‌اى از قضايا كميت محفوظ است ، مانند موجبهء جزئيه كه به موجبهء جزئيه منعكس مىشود و سالبه كليه كه به سالبه كليه تبديل مىشود ولى در برخى از قضاياى محصوره كميت محفوظ نيست مانند موجبهء كليه كه به جزئيه عكس مىشود و سالبهء جزئيه كه اصلا عكس ندارد و تفصيلا براهين ادعاها تبيين خواهد شد .\r\nو . در عكس مستوى بقاء صدق معتبر بود امّا بقاء كذب معتبر نيست يعنى چنين كه اگر اصل كاذب بود حتما عكس هم كاذب باشد و در كذب هم تابع اصل باشد بلكه اگر عكس ، لازم مساوى اصل باشد مثل « ضاحك نسبت به انسان » البته از كذب اصل كذب عكس لازم مىآيد يعنى اگر چيزى انسان نبود ضاحك هم نيست و از انتفاء ملزوم ، انتفاء لازم تحقق مىيابد ولى اگر لازم ، يك لازم اعمى بود مانند حرارت نسبت به شمس البته چنين نيست كه با نبود طلوع شمس حرارت هم به كلى نابود شود بلكه ممكن است حرارت باقى بماند به علت آتش يا حركت و دويدن ، زيرا موجبهء جزئيه از موجبهء كليه اعم است و هر كجا موجبه كليه باشد جزئيه هست و لا عكس يعنى چنين نيست كه هر جا موجبه جزئيه بود كليه هم باشد پس ممكن است كليه نباشد ولى جزئيه باشد ، مثلا :\r\n« كل حيوان انسان » كذب است ولى « بعض الحيوان انسان » و « بعض الانسان حيوان » هر\r\n\r\n","description":"","footnote":"","page_name":" 450 ","page_number":450},
  {"content":"\r\n\r\nدو صدق هستند و قانون اين است كه : اثبات اخص مستلزم اثبات اعم هست ولى انتفاء اخص مستلزم انتفاء اعم نيست ؛ پس بقاء كذب معتبر نيست ، بر خلاف ابن سينا كه بقاء كذب را نيز معتبر دانسته و نيز بر خلاف شيخ اشراق كه محفوظ ماندن كذب را هم معتبر دانسته‌اند .\r\nمرحوم خواجه طوسى فرموده :\r\n« و امّا اشتراط الكذب فيه فمستدرك لان استلزام صدق الملزوم لصدق لازمه لا يقتضى استلزام كذب الملزوم لكذب لازمه فان استثناء نقيض المقدم لا ينتج ، و من المواد الكاذب و عكسه و هو أن بعض الناس حيوان صادق ، فزيادة و الكذب فى الكتاب سهو لعله وقع من ناسخيه فان اكثر الكتب خالية عنها ، و قد رأيت بعض نسخ هذا الكتاب ايضا خاليا عنها » « 1 » .\r\nو لذا قطب الدين شيرازى به خواجه اعتراض كرده و مىگويد :\r\n« و لا يجوز اشتراط بقاء الكذب على ما وقع فى جميع نسخ الكتاب بل فى جميع مصنفاته فانّ صدق الازم عند صدق الملزوم لا يلزم منه كذبه عند كذبه لجواز استلزام الكاذب الصادق فان قولنا كل حيوان انسان كاذب مع صدق عكسه و هو كل انسان حيوان و لو اعتبر بقاء الكذب ليخرج مثل هذه اللوازم من ان يكون عكسا مع ان صاحب الكتاب يعترف بكونه عكسا لاعترافه بانعكاس للموجبة الكليه مطلقا و كانه نقل قيد الكذب من بعض الكتب من غير تامل فيه » « 2 » .\r\nمبحث دوّم : بيان چهار قاعده ؛ از نكاتى كه ذكر شد چهار قضيه مستفاد است :\r\nالف . كلما صدق العكس صدق العكس ، چون ملزوم و لازمند .\r\nب . ليس كلما كذب الاصل كذب العكس ، چون اعم و اخص هستند .\r\nج . كلما كذب العكس كذب الاصل ، چون انتفاء اعم مستلزم انتفاء اخص است .\r\nدليل وقتى عكس كاذب شد اصل نيز كاذب مىشود زيرا اگر اصل صادق باشد به حكم قاعده « الف » بايد عكس آن نيز صادق باشد اين خلف يعنى خلاف مفروض است كه كذب عكس را فرض كرده‌ايم پس حتما مستلزم كذب اصل است .\r\nد . ليس كلما صدق العكس صدق الاصل ، چون از اثبات اعم اثبات اخص لازم نمىآيد .\r\n\r\n\r\n","description":"","footnote":"\r\n( 1 ) . شرح اشارات ، جلد 1 ، صفحهء 196 .\r\n( 2 ) . شرح حكمة الاشراق ، صفحهء 89 .\r\n","page_name":" 451 ","page_number":451},
  {"content":"\r\n\r\nمبحث سوّم ، بيان شروط عكس : شرايط معتبر و غير معتبر در عكس مستوى از خود تعريف دانسته شد ولى جداگانه هم عنوان شده و به قول مصنف عكس مستوى سه شرط دارد :\r\n1 . تبديل طرفين ( البته اين شرط جداگانه‌اى نيست بلكه معنا و مفهوم عكس است و معرّف ، شرط معرّف نيست اگرچه قيود بعدى شرط است ) .\r\n2 . بقاء كيف ( ايجاب و سلب ) .\r\n3 . بقاء صدق ، و امّا بقاء كذب رد شد ؛ همچنين بقاء كميت هم همه جا معتبر نيست بلكه در بعض موارد هست و در بعض موارد نيست ، مثلا در موجبهء كليه به حكم برهان ، بقاء كميت قادح است ( كما سيأتى ) ، ولى در موجبهء جزئيه و سالبهء كليه كميت باقى است با اين حال اصل و عكس هردو صادق هستند .\r\nنكته : اگر موضوع و محمول جابجا شد و كيفيت هم باقى بود ولى صادق نبودند ( مانند : كل انسان حيوان كه عكس شود به كل حيوان انسان ) آن را عكس مصطلح نگويند بلكه انقلاب و دگرگونى عميق و بنيادى خوانند .\r\nمبحث چهارم ؛ بيان عكس مستوى محصورات اربع از حيث كميت و كيفيت ؛\r\nقواعد منطقى يك سلسله قواعد عقليه هستند ، ويژگى قواعد عقلى عبارت است از :\r\nكليت ، عموميت و جهانشمول بودن ، به‌گونه‌اى كه حتى يك مورد هم استثناء و يا مادهء نقض نداشته باشد . به قول بعض از بزرگان : بر قواعد منطق قانون « همه يا هيچ » حاكم است . مثلا : « اجتماع النقيضين محال » يك قاعده عامه و « كل ممكن فله علة » يك قاعده كليه و « كلما صدق الاصل صدق العكس » يك قاعده عامه است ، به حكم برهان نقض ، حتى اگر يك مورد هم نقض پيدا كنند قانونيت نخواهند داشت . ( اين مطلب را در مبحث نسبت ميان دو نقيض دو كلى متباين يا عامين من‌وجه آورده‌ايم ) . اكنون عكس مستوى محصورات اربع :\r\n1 . موجبهء كليه : عكس مستوى آن موجبهء جزئيه است و نه موجبهء كليه . مثلا : « كل انسان حيوان » عكس مىشود به قضيهء : « بعض الحيوان انسان » و « نه كل حيوان انسان » كه كذب است ، پس ما در اين رابطه دو مدعا داريم :\r\nالف . مدعاى ايجابى : عكس مستوى موجبهء كليه ، موجبهء جزئيه است .\r\nبرهان : به‌طور كلى برحسب مقام تصور ، موضوع با محمول و به عبارت ديگر دو مفهوم كلى كه دو طرف قضيه را تشكيل مىدهند از پنج حالت خارج نيستند :\r\n\r\n","description":"","footnote":"","page_name":" 452 ","page_number":452},
  {"content":"\r\n\r\nيا متساويان به تساوى كلى هستند ( مانند : انسان و ناطق ) ؛\r\nو يا متباينان به تباين كلى هستند ( مثل : انسان و شجر ) ؛\r\nو يا عامين من‌وجه هستند ( مانند : انسان و ابيض ) ؛\r\nو يا موضوع اعم و محمول اخص مطلق است ( مانند : حيوان و انسان ) ؛\r\nو يا موضوع اخص و محمول اعم مطلق است ( مانند : انسان و حيوان ) .\r\nحال از متباينان و از عامين من‌وجه هيچ‌گاه موجبهء كليّهء صادق نيست . و از آنجا كه اگر موضوع اعم باشد ، هيچگاه موجبهء كليه صادق نيست . مثلا : « كل حيوان انسان » صحيح نيست . دو فرض باقى مىماند كه از هردو موجبهء كليه درست مىشود . يكى فرض اوّل كه تساوى كلى باشد . مثل : « كل انسان ناطق » ، و فرض اخير كه موضوع اخص مطلق باشد . مثل : « كل انسان حيوان »\r\nحال مىگوييم : محمول در موجبه كليه يا اعم از موضوع است ( مثال دوّم ) و يا مساوى با موضوع است ( مثال اوّل ) ، و بر هردو فرض در عكس مستوى ، قضيهء موجبهء جزئيه صدق مىكند ، زيرا وقتى محمول بر تمام افراد موضوع صادق بود الّا و لابد موضوع نيز ، بر بعض افراد محمول صدق خواهد كرد يعنى موجبهء جزئيه مثال : « كل ماء سائل » كه محمولش اعم است و به « بعض السائل ماء » عكس مىشود ( اذا صدق الاصل صدق العكس ) و مانند « كل انسان ناطق » كه محمولش مساوى با موضوع است نيز عكس مىشود به « بعض الناطق انسان » ، پس ادعاى اوّل اثبات شد كه هميشه و همه‌جا در عكس مستوى موجبهء كليه ، موجبهء جزئيه صادق است ، و زمانى كه موجبهء كليه صادق باشد حتما موجبه جزئيه نيز صادق است .\r\nب . ادعاى سلبى : عكس مستوى موجبه كليه ، موجبهء كليه نخواهد بود برهان :\r\nهميشه در موجبهء كلّيّهء محمول ، بر تمام افراد موضوع صادق است . ولى چنين نيست كه موضوع نيز ، بر تمام افراد محمول صادق باشد بلكه گاهى موضوع با محمول متساويان هستند . البته صدق كلى از هردو جانب است يعنى چنان‌كه مىگوييم : « كل انسان ناطق » ، همچنين مىگوييم : « كل ناطق انسان » به طريق اولى ، به صورت موجبهء جزئيه هم صادق است . ولى گاهى محمول از موضوع اعم است و در اصل ، مىتوان گفت : « كل انسان حيوان » ولى در عكس آن نمىتوان گفت « كل حيوان انسان » و يا « كل سائل ماء » در عكس « كل ماء سائل » ، چون كذب است حال آن‌كه عكس لازم اصل است « و اذا\r\n\r\n","description":"","footnote":"","page_name":" 453 ","page_number":453},
  {"content":"\r\n\r\nصدق الاصل صدق العكس » امّا در همين فرض هم به صورت موجبهء جزئيه صادق است ، يعنى مىتوان گفت : « بعض الحيوان انسان » و ، « بعض السائل ماء » و لذا در موجبهء كليه آن عكسى كه لازم الصدق و دائم الصدق باشد ، همان موجبهء جزئيه است و نه موجبهء كليه كه دائمى و عمومى نيست و كليت ندارد ( و هذا هو المطلوب ) .\r\n2 . موجبهء جزئيه : عكس مستوى موجبهء جزئيه همانند اصل ، موجبهء جزئيه است .\r\nمثلا : « بعض الانسان حيوان » به « بعض الحيوان انسان » عكس مىشود . و نه به موجبهء كليه يعنى « كل حيوان انسان » در اينجا نيز دو مدعا داريم :\r\nالف . مدعاى اثباتى : موجبهء جزئيه به موجبهء جزئيه عكس مىشود .\r\nبرهان : از دو مفهوم كلى متباين هرگز موجبهء جزئيه درست نمىشود ولى از ساير نسبت‌ها عموما موجبهء جزئيه درست مىشود . يعنى گاهى موضوع و محمول متساويان هستند مثل : « انسان و ناطق » ، پس : « كل انسان ناطق » صدق مىكند و بطريق اولى « بعض الانسان ناطق » صادق است لكونها داخلا تحت الكلية .\r\nو گاهى عامين من‌وجه هستند مثل « انسان و ابيض » فيصدق : « بعض الانسان ابيض » ، و « بعض الابيض انسان » ؛\r\nو گاهى موضوع اعم و محمول اخص است « كالحيوان و الانسان » فيصدق : « بعض الحيوان انسان » . ولى در اين دو فرض ، موجبهء كليه صادق نيست پس نمىتوان گفت : « كل انسان ابيض » يا « كل حيوان انسان » ، چون نقيض آن‌ها صادق است و اجتماع نقيضين نشايد ؛ و گاهى موضوع اخص از محمول است مثل : « انسان و حيوان » فيصدق : « بعض الانسان حيوان » كما يصدق : « كل انسان حيوان » .\r\nحال بنابر جميع تقادير اربعه ، در عكس موجبهء جزئيه نيز ، موجبهء جزئيه صادق است . مثال :\r\nاصل / عكس\r\nبعض الحيوان انسان / بعض الانسان حيوان\r\nبعض الانسان حيوان / بعض الحيوان انسان\r\nبعض الانسان ابيض / بعض الابيض انسان\r\nبعض الانسان ناطق / بعض الناطق انسان\r\n\r\n","description":"","footnote":"","page_name":" 454 ","page_number":454},
  {"content":"\r\n\r\nپس موجبهء جزئيه بودن عكس ، قانونيت دارد ( و هو المطلوب ) .\r\nب . مدعاى سلبى : موجبهء جزئيه به موجبه كليه ، عكس نمىشود ( عكس لازم الصدق ندارد ) ، زيرا از تقادير اربعهء مذكور ، بر جميع تقادير مذكور ، موجبهء جزئيه صادق بود ولى بنابر دو تقدير ، موجبه كليه صادق است :\r\n1 . موضوع اعم و محمول اخص ، مثل : « بعض الحيوان انسان » در عكس آن صحيح است بگوييم : « كل انسان حيوان » .\r\n2 . متساويان باشند ، مثل : انسان و ناطق كه عكس « بعض الانسان ناطق » مىتواند « كل ناطق انسان » باشد . و بنابر دو تقدير ديگر صادق نيست :\r\nالف . عامين من‌وجه ، مثل : « بعض الانسان ابيض » كه صحيح نيست بگوييم « كل ابيض انسان » .\r\nب . موضوع اخص مطلق باشد ، مثل : « بعض الانسان حيوان » كه در عكس آن صحيح نيست بگوييم : « كل حيوان انسان » ، لذا موجبه كليه ماده نقض دارد و قانونيت ندارد ولى موجبهء جزئيه قانونى است .\r\n3 . سالبهء كليه : عكس مستوى سالبه كليه ، سالبه كليه است ، مثال : اگر « لا شىء من الانسان بشجر » صادق باشد حتما « لا شىء من الشجر به انسان » نيز صادق است « 1 » .\r\nبرهان : هيچگاه سالبهء كليه از دو مفهوم كلى متساوى ( انسان و ناطق ) يا از دو مفهوم كلى عام و خاص من‌وجه ( انسان و ابيض ) و يا از دو كلى اعم و اخص مطلق ( انسان و حيوان ، حيوان و انسان ) صادق نخواهد بود و يك سالبه كليه صادقه درست نمىشود ، پس منحصرا سالبه كليه از دو كلى متباين به تباين كلى صادق است و واضح است كه وقتى موضوع و محمول تباين كلى داشتند از هيچ طرف تصادق نخواهد بود و هيچ كدام بر هيچ يك از افراد ديگرى صدق نخواهد كرد ( نه فى الجمله و نه بالجمله ) ، بنابراين از هر طرف سلب كلى صادق است و صحيح است كه هركدام از جميع افراد ديگرى سلب شود و چون تباين طرفينى است فرقى نيست كه بگوييم : « لا شىء من الانسان بشجر » و انسان را موضوع و شجر را محمول قرار دهيم و يا بالعكس عمل كرده و بگوييم :\r\n\r\n\r\n","description":"","footnote":"\r\n( 1 ) . سؤال : چرا مىگوييم : اگر صادق باشد و جزما نمىگوئيم صادق است ؟ براى اين‌كه : منطقى كارى به اين ماده مخصوصه ندارد و اصولا جاى اثبات يا سلب آن در منطق نيست بلكه منطق رمزى حرف مىزند و حتى به جاى موضوع و محمول از ب و ج مدد مىگيرد .\r\n","page_name":" 455 ","page_number":455},
  {"content":"\r\n\r\n« لا شىء من الشجر به انسان » پس سالبه كليه به سالبه كليه عكس مىشود ( هذا هو المطلوب ) .\r\nقوله : و للتدريب مقدّمه : بطور كلى براهينى كه براى اثبات يا نفى عكس مستوى با نقيض ، چه در محصورات اربع و چه در موجهات بسيطه و مركبه به كار مىبرند عبارت است از :\r\n1 . برهان افتراض ، مخصوص قضاياى مركبه است ؛\r\n2 . برهان خلف ، در حاشيه مولى عبد اللّه در عكس سالبه كليه از آن استفاده شده است ؛\r\n3 . برهان عكس و نقيض ، در شرح شمسيه « 1 » بدان اشاره شده ، برهانى دقيق و متقن است كه مرحوم مظفر از آن استفاده مىكند ؛\r\n4 . برهان نقض ، براى اثبات عدم عكس لازم الصدق ، و در سالبه جزئيه از آن استفاده مىشود .\r\nو با حفظ اين مقدّمه مىگوييم : به منظور تمرين ، آزمايش و آمادگى بيشتر براى شناخت برهان عكس و نقيض ، عكس مستوى سالبهء كليه را با همين برهان بيان مىكنيم .\r\nمرحله اوّل برهان . المفروض ( چيزى را فرض كرده و صدق آن را مسلم مىگيريم ) اين‌كه : مثلا « لا شىء من الحيوان بشجر » صادق است .\r\nمرحله دوّم آن . المدعى : ( چيزى را مدعى هستيم كه اگر آن مفروض صدق بود حتما اين نيز صدق است ) اين‌كه : سالبهء كليه به سالبه كليه عكس مىشود . مثلا : عكس مستوى « لا شىء من الحيوان بشجر » عبارت است از « لا شىء من الشجر به حيوان » .\r\nمرحلهء سوّم . البرهان : در اين مرحله به طريقهء نقيض و عكس مدعا را برهانى مىكنيم . مثلا اگر « لا شىء من الشجر به حيوان » در عكس مفروض صادق نباشد لازمه‌اش اين است كه نقيض اين سالبه كليه ( بعض الشجر حيوان ) صدق كند زيرا ارتفاع نقيضين محال است و اگر اين نقيض صادق بود لازمه‌اش اين است كه عكس مستوى اين نقيض هم كه يك موجبه جزئيه خواهد بود صادق باشد يعنى بتوانيم بگوييم : « بعض الحيوان شجر » زيرا كلما صدق الاصل صدق العكس ، پس هنگامى كه اين عكس را ( بعض الحيوان شجر ) با اصل و مفروض يعنى « لا شىء من الحيوان بشجر » مقايسه مىكنيم كه اين\r\n\r\n\r\n","description":"","footnote":"\r\n( 1 ) . شرح شمسيه ، صفحهء 129 .\r\n","page_name":" 456 ","page_number":456},
  {"content":"\r\n\r\nعكس با آن مفروض متناقضان هستند زيرا يكى سالبه كليه و ديگرى موجبه جزئيه است و اگر اين عكس و موجبه جزئيه ( بعض الحيوان شجر ) صادق آيد لازمه‌اش اين است كه آن اصل و مفروض ( لا شىء من الحيوان بشجر » كاذب آيد زيرا اجتماع نقيضين محال است و كذب مفروض ، خلف فرض است ( لانا فرضناه صادقا فكيف يكون كاذبا ) ، آنگاه راه رفته را برمىگرديم ، يعنى مىگوييم : « لا شىء من الحيوان بشجر » صادق است پس نقيض آن : « بعض الحيوان شجر » كاذب است تا جمع بين دو نقيض نشود و وقتى « بعض الحيوان شجر » كاذب بود حتما « بعض الشجر حيوان » هم كاذب خواهد بود چون اوّلى عكس دومى است و قانون عكس مستوى اين شد كه « كلما كذب العكس كذب الاصل » و وقتى كه اصل ( بعض الشجر حيوان ) كاذب بود حتما نقيض آن ( لا شىء من الشجر به حيوان ) صادق خواهد بود و هذا هو المطلوب كه عكس مستوى سالبهء كليه ، سالبهء كليه است . ( در موجبهء كليه كميت باقى نماند ولى در موجبهء جزئيه و سالبه كليه چنان كه كيفيت محفوظ است كميت نيز حفظ شده است ) .\r\nقوله : تعقيب قبلا فوائد نقيض و عكس مستوى را بيان كرديم حال پس از عنايت به برهان مذكور ، فايده نقيض و عكس را يادآور مىشويم كه گاهى انسان نمىتواند مستقيما براى مطلوب خود استدلال كند ناچار به سراغ قضيهء ديگرى رفته و از راه اقامهء برهان بر آن ، مطلوب خود را ثابت مىكند و نيازى به برهان دوباره نيست و در برهان مذكور فى الحقيقه چهار قدم برداشته شد .\r\nقدم اوّل : اگر سالبه كليه صدق نكند بايد موجبه جزئيه صدق كند تا ارتفاع نقيضين نشود . در اين قدم از راه علم به صدق سالبهء كليه ، علم به صدق موجبه جزئيه پيدا شد .\r\nقدم دوّم : اگر موجبهء جزئيه صادق شد حتما عكس آن نيز صادق است ، چون لازم و ملزوم هستند در اين قدم از راه علم به صدق اصل ، علم به صدق عكس پيدا شد و نيازى به مبرهن ساختن عكس نيست .\r\nقدم سوّم : اگر موجبهء جزئيه در عكس صادق بود بايد سالبه كليهء مفروض كاذب باشد و گرنه تناقض است و چون سالبه صدق است پس موجبه كذب است يعنى از راه علم به كذب ، علم به صدق پيدا كرديم و بالعكس .\r\nقدم چهارم : اگر عكس ، كاذب بود اصل هم كاذب است يعنى از راه علم به كذب\r\n\r\n","description":"","footnote":"","page_name":" 457 ","page_number":457},
  {"content":"\r\n\r\nعكس ، علم به كذب اصل پيدا شد و براى اصل ، مستقيما نيازى به اقامهء برهان نداريم .\r\nاين برهان اساسى ، در مباحث عكس نقيض و امثال آن بسيار سودمند است .\r\n4 . سالبهء جزئيه : سالبه جزئيه اصلا و ابدا عكس مستوى ندارد نه به سالبهء كليه و نه به سالبهء جزئيه ( البته منظور اين است كه عكس لازم الصدق ندارد يعنى عكسى كه در همهء سالبه‌هاى جزئيه صادق باشد و گرنه بعض موارد عكس دارد منتها كليت ندارد و در منطق كافى است كه يك مادهء نقض پيدا شود و قانون از ارزش بيفتد ) .\r\nبرهان : سالبه جزئيه از دو مفهوم متساوى ، مثل « انسان و ناطق » ، صادق نيست يعنى نمىتوان گفت : « بعض الانسان ليس بناطق » ، همچنين از دو مفهوم كلى ، كه موضوع اخص و محمول اعم باشد نيز ، سالبهء جزئيه تشكيل نمىشود . به عبارت ديگر نمىتوان گفت : « بعض الانسان ليس به حيوان » چون لازم است محمول اعم نباشد و هذا خلف . لذا سه فرض باقى مىماند كه از هرسه سالبه جزئيه صادق است :\r\n1 . موضوع و محمول متباينان باشند ، مانند : « انسان و شجر » از اين دو سالبه كليه صادق است و به طريق اولى سالبهء جزئيه نيز صادق است . مثل : « بعض الانسان ليس بشجر » .\r\n2 . موضوع و محمول عامين من‌وجه باشند ، مانند « انسان و ابيض » از اين دو سالبه كليه غلط است و تنها سالبهء جزئيه صادق است ، مثل « بعض الانسان ليس بابيض » .\r\n3 . موضوع اعم و محمول اخص ، مانند : حيوان و انسان كه صحيح است بگوييم :\r\n« بعض الحيوان ليس به انسان » .\r\nاز اين سه صورت ، در صورت اوّل عكس سالبه جزئيه ، به صورت سالبهء جزئيه و سالبهء كليه صحيح است و در صورت دوّم ، عكس به صورت سالبه جزئيه صحيح است ولى در فرض سوّم عكس به صورت سالبه كليه و سالبه جزئيه ، هر دو كذب هستند يعنى نمىتوان گفت : « لا شىء من الانسان به حيوان » و نه « بعض الانسان ليس به حيوان » ؛ زيرا انسان اخص از حيوان است و از اثبات اخص ، اثبات اعم لازم مىآيد يعنى هر جا اخص باشد اعم هم هست پس سلب به صورت كلى يا جزئى غلط است ، همين يك ماده نقض كافى است كه بگوييم : سالبهء جزئيه عكس لازم الصدق ندارد .\r\nاين بيان عكس مستوى محصورات اربع در قضاياى حمليه بود .\r\n\r\n","description":"","footnote":"","page_name":" 458 ","page_number":458},
  {"content":"\r\n\r\nقوله : المنفصله لا عكس لها :\r\nهمانگونه كه از تعريف عكس مستوى استفاده كرديم اين حكم مخصوص قضاياى حمليه نيست بلكه در قضاياى شرطيه نيز جارى و سارى است . ما به عنوان نمونه يكى را محاسبه مىكنيم : عكس مستوى قضيهء شرطيهء متصلهء موجبهء كليه ، يك شرطيه متصله موجبهء جزئيه است . مثال :\r\nاصل : « كلما كانت الشمس طالعة ، كان النهار موجودا » .\r\nعكس : « قد يكون اذا كان النهار موجودا كانت الشمس طالعة » .\r\nولى به موجبه كليه عكس نمىشود و « كلما كان النهار موجودا . . . » غلط است .\r\nپس ما دو ادعا داريم : الف . ايجابى ب . سلبى .\r\nامّا ايجابى : به‌طور كلى از حيث مقام تصور ، مقدم و تالى پنج فرض دارند :\r\n1 . لازم و ملزوم متساوى باشند ؛ « كلما كانت الشمس طالعة كان النهار موجودا » .\r\n2 . متباينين باشند ، « كلما كانت الشمس طالعة كان الليل موجودا » .\r\n3 . عامين من‌وجه باشند ، « كلما كان الشىء انسانا كان ابيضا » .\r\n4 . مقدم اعم مطلق باشد ، « كلما كانت الحرارة موجودة كانت الشمس طالعة » .\r\n5 . مقدم اخص مطلق باشد ، « كلما كانت الشمس طالعة كانت الحرارة موجودة » .\r\nحال از قسم دوّم ، سوّم و چهارم موجبه كليه غلط است . باقى مىماند دو قسم اوّل و پنجم و در عكس هر دو فرض ، موجبهء جزئيه صحيح است و مىتوانيم بگوييم :\r\n« قد يكون اذا كان النهار موجودا كانت الشمس طالعة » .\r\n« قد يكون اذا كانت الحرارة موجودة كانت الشمس طالعة » .\r\nو هذا هو المطلوب كه عكس مستوى موجبهء كليه موجبهء جزئيّه است .\r\nامّا سلبى : موجبه كليه به موجبه كليه عكس نمىشود زيرا گاهى مقدم و تالى لازم و ملزوم مساوى هستند ، مانند مثال اوّل كه عكس آن به صورت كلى صادق است كه بگوييم : « و كلما كان النهار موجودا كانت الشمس طالعة » ، ولى گاهى لازم اعم است مانند مثال دوّم كه در اينجا موجبه كليه غلط است يعنى نمىتوان گفت : « كلما كانت الحرارة موجودة كانت الشمس طالعة » ؛ زيرا ماده نقض دارد كه گاهى حرارت است ولى شمس طالع نيست ، لذا به صورت موجبه كليه دائم الصدق است ( شما خود موجبهء جزئيه ، سالبه كليه و جزئيه شرطيه را هم حساب فرماييد ) . منتها مطلبى كه هست اين‌كه :\r\n\r\n","description":"","footnote":"","page_name":" 459 ","page_number":459},
  {"content":"\r\n\r\nشرطيه دو قسم است 1 . متصله 2 . منفصله\r\nدر متصله چون بين مقدم و تالى ترتيب طبيعى برقرار است و مقدم بالذات بر تالى مقدم است « لكونه ملزوما و التالى لازما له » لذا عكس در آن ثمره دارد ( چنانچه محاسبه شد ) ؛ امّا در منفصله از آنجا كه مقدم و تالى ترتيب طبيعى ندارند و تقدم و تأخر طبعى در كار نيست بلكه حداكثر يك تقدم و تأخر وضعى و مواضعه‌اى است و حداكثر ، دلالت بر تنافى بينهما دارد لذا هركدام را كه مقدم و ديگرى را تالى قرار دهيم فرقى ندارد ، مثلا چه بگوييم : « العدد امّا زوج و امّا فرد » و چه بگوييم : « العدد امّا فرد و امّا زوج » هر دو يكى است ؛ لذا منطقيون مىگويند : منفصله عكس ندارد يعنى عكس آن فايده‌اى ندارد پس وجودش كالعدم است .\r\nآرى از آنجا كه هر منفصله‌اى قابل تحويل و ارجاع به يك حمليه است به اين اعتبار عكس پيدا مىكند مثلا : قضيه « العدد امّا زوج و امّا فرد » را مىتوان ارجاع داد به قضيهء حمليه : « العدد ينقسم الى زوج و فرد » كه در اين صورت عكس مستوى دارد كه « و ما ينقسم الى زوج و فرد عدد » از آنجا كه مرحوم مظفر عكس مستوى محصورات اربع را از حيث جهت بحث نكرده ما خلاصه‌اى از آن را مىآوريم .\r\nبيان عكس مستوى موجهات موجبه بسيط و مركبه باهم چهار قسم از قضاياى موجههء موجبه به حينيهء مطلقه عكس مىشوند كه عبارتند از :\r\n1 . ضروريه مطلقه 2 . دائمه مطلقه 3 . مشروطه عامه 4 . عرفيه عامه\r\nمثال دائمتان : « كل انسان حيوان بالضرورة يا بالدوام » ، اگر اين قضيهء اصل صادق باشد ، حتما بايد در عكس آن صدق كند كه بگوييم : « بعض الحيوان انسان حين هو حيوان بالفعل » .\r\nدليل : اگر اين عكس صدق نكند بايد نقيض آن صادق باشد كه عرفيهء عامهء سالبه كليه باشد اى « لا شىء من الحيوان به انسان » ، سپس اين نقيض را با اصل ضميمه مىكنيم و قياس شكل اوّل درست مىشود :\r\n« كل انسان حيوان بالضرورة او بالدوام » ( صغرى )\r\n« لا شىء من الحيوان به انسان مادام حيوانا » ( كبرى )\r\n« فلا شىء من الانسان به انسان بالضرورة او بالدوام » . ( نتيجه )\r\nاين نتيجه باطل است چون مستلزم « سلب الشىء عن نفسه » است ، منشأ اين\r\n\r\n","description":"","footnote":"","page_name":" 460 ","page_number":460},
  {"content":"\r\n\r\nمحال : يا اصل قضيه است : اين نيست ، چون فرض شده كه اصل صادق باشد ؛\r\nيا عكس قضيه است : اين هم نيست ، چون در استدلال به كار برده نشده ؛\r\nيا هيئت قياس است : اين هم نيست ، چون شكل اوّل است ؛\r\nيا نقيض عكس است : همين منشأ باطل است ؛ پس نقيض عكس باطل و محال است چون مستلزم محال است و مستلزم المحال محال .\r\nدر نتيجه بايد خود عكس صادق باشد و گرنه ارتفاع نقيضين است ( اين روش هم در دائمه مطلقه و هم ضرورية مطلقه جارى است ) .\r\nامّا مثال عامتان : « كل كاتب متحرك الاصابع بالضرورة او بالدوام مادام كاتبا » اگر اين اصل صادق باشد در عكس آن بايد صدق كند كه بگوييم : « بعض متحرك الاصابع كاتب حين هو متحرك الاصابع بالفعل » .\r\nدليل : اگر اين عكس صادق نباشد بايد نقيض آن صادق باشد كه عرفيهء عامهء سالبهء كليه است يعنى : « لا شىء من متحرك الاصابع بكاتب مادام متحرك الاصابع بالدوام » ، سپس اين را با اصل قضيه ضميمه مىكنيم و مىگوييم :\r\n« كل كاتب متحرك الاصابع مادام كاتبا بالدوام او بالضرورة » ( صغرى )\r\n« لا شىء من متحرك الاصابع بكاتب بالدوام مادام متحرك الاصابع » ( كبرى )\r\n« لا شىء من الكاتب بكاتب دائما او بالضرورة » . ( نتيجه )\r\nاين نتيجه باطل است چون سلب الشىء من نفسه است ، منشأ اين بطلان :\r\nيا اصل قضيه است : اين نيست چون فرض كرديم اصل صادق است ؛\r\nيا عكس قضيه است : اين هم نيست ، چون در قياس نيامده است ؛\r\nيا هيئت قياس است : اين هم نيست ، چون شكل اوّل و بديهى الانتاج است ؛\r\nو يا نقيض عكس است و هو المطلوب .\r\nپس نقيض عكس باطل و خود عكس صادق است و الّا ارتفاع نقيضين است و هو المطلوب پس ثابت شد كه عكس مستوى دائما و عامتان ، حينيه مطلقه است .\r\nامّا خاصتان : عكس مشروطه خاصه و عرفيه خاصه ، حينيهء لا دائمه است .\r\nچند مقدّمه :\r\n1 . حينيهء لا دائمه حينيهء مطلقه‌اى است كه به قيد « لا دوام ذاتى » مقيد شده باشد مانند :\r\n« كل كاتب متحرك الاصابع بالفعل حين هو كاتب لا دائما » اى : « لا شىء من الكاتب\r\n\r\n","description":"","footnote":"","page_name":" 461 ","page_number":461},
  {"content":"\r\n\r\nبمتحرك لا صابع بالفعل » .\r\n2 . لازم لازم ، لازم است . مثلا « حيوانيت لازمه انسانيت و جسميت لازمه حيوانيت » است پس « جسميت لازمه لازمهء انسان » است و « لازم لازم ، لازم » است در نتيجه « جسميت لازمه انسان است » مثل « جزء الجزء جزء » ( قياس مساوات ) .\r\n3 . كلما صدق الاخص ، صدق الاعم ؛ بر هر چيزى كه اخص صدق كند ، اعم هم صدق مىكند و الّا لارتفع العمومية .\r\n4 . هميشه اصل ملزوم است و عكس لازم .\r\nحال مىگوييم : عكس خاصتان حينيهء لا دائمه است ، يعنى جزء اوّل به حينيه مطلقه ، و جزء دوّم به مطلقه عامه عكس مىشود . مثال :\r\nاصل : « بالضرورة او بالدوام كل كاتب متحرك الاصابع مادام كاتبا لا دائما » اى :\r\n« لا شىء من الكاتب بمتحرك الاصابع بالفعل » .\r\nعكس : « بعض متحرك الاصابع كاتب بالفعل حين هو متحرك الاصابع لا دائما » .\r\nاى : « ليس بعض متحرك الاصابع بكاتب بالفعل » .\r\nاثبات جزء اوّل :\r\nخاصتان از عامتان اخص مطلق هستند ، پس هر جا خاصتان صدق كند عامتان هم صدق مىكند . از طرفى عكس ، لازم اصل است و قبلا گفتيم كه عكس عامتان ، حينيهء مطلقه است ، يعنى : حينيهء مطلقه ، لازمهء عامتان است چون هر عكسى ، لازم اصل است ، و عامتان ، لازم خاصتان است چون هر اعمى لازم اخص است ؛ پس حينيهء مطلقه ، لازم لازم خاصتان است ، و لازم لازم ، لازم است در نتيجه حينيهء مطلقه ، لازمهء خاصتان هم هست .\r\nاثبات جزء دوّم ( لا دائما ) :\r\nطبق برهان خلف داراى سه مرحله است :\r\n1 . مفروض : اين است كه لا دوام اصل ، صادق است .\r\n2 . مدعى : اين است كه لا دوام عكس هم صادق است .\r\n3 . برهان : اگر لا دوام عكس صادق نباشد بايد نقيض آن صدق كند لامتناع ارتفاع النقيضين . سپس اين نقيض لا دوام عكس را ، با هريك از دو جزء قضيهء مركبه ضميمه مىكنيم با جزء اوّل نتيجه‌اى ميدهد و با جزء دوّم نتيجه‌اى ميدهد منافى با نتيجه اوّل و\r\n\r\n","description":"","footnote":"","page_name":" 462 ","page_number":462},
  {"content":"\r\n\r\nهو محال چون مستلزم اجتماع نقيضين است .\r\nمنشأ اين محال :\r\nيا اصل جزء اوّل است : اين نيست ، چون فرض شده كه اصل صادق باشد ؛\r\nيا اصل جزء دوّم است : اين هم نيست ، چون در اينجا نيز فرض كرديم كه اصل صادق است ؛\r\nيا عكس جزء اوّل است : اين هم نيست ، چون در قياس نيامده ؛\r\nيا عكس جزء دوّم است : اين هم نيست ، چون در قياس نيامده ؛\r\nيا هيئت قياس اوّل است : اين هم نيست ، چون شكل اوّل است ؛\r\nيا هيئت قياس دوّم است : اين هم نيست ، چون شكل اوّل است ؛\r\nيا نقيض عكس جزء دوّم است ( نقيض لا دوام عكس ) ،\r\nپس مىگوييم نقيض لا دوام عكس باطل ، پس خود لا دوام عكس ، صادق است و هذا هو المطلوب .\r\nمثال : « بالضرورة او بالدوام كل كاتب متحرك الاصابع مادام كاتبا لا دائما » . اى :\r\n« لا شىء من الكاتب بمتحرك الاصابع بالفعل » .\r\nاثبات عكس جزء اوّل ، در عكس عامتان ، و در اوّل همين دو قسم بيان شد .\r\nامّا اثبات عكس جزء دوّم : اگر در عكس « لا شىء من الكاتب بمتحرك الاصابع بالفعل » ، « بعض متحرك الاصابع ليس بكاتب بالفعل » صدق نكند بايد « كل متحرك الاصابع كاتب دائما » صدق كند سپس به انضمام اصل جزء اوّل ، قياس درست مىكنيم :\r\n« كل متحرك الاصابع كاتب دائما » . « صغرى »\r\n« و كل كاتب متحرك الاصابع مادام كاتبا » . « كبرى »\r\n« كل متحرك الاصابع متحرك الاصابع دائما » . « نتيجه »\r\nسپس به انضمام اصل جزء دوّم مىگوئيم :\r\n« كل متحرك الاصابع كاتب دائما » . « صغرى »\r\n« و لا شىء من الكاتب بمتحرك الاصابع بالفعل » . « كبرى »\r\nلا شىء من متحرك الاصابع بمتحرك الاصابع بالفعل » . « نتيجه »\r\nاين دو نتيجه ، جمع بين متباينين است و هو محال . منشأ محال ، فقط نقيض عكس جزء دوّم است ( قبلا به‌طور مفصل بيان شد ) .\r\n\r\n","description":"","footnote":"","page_name":" 463 ","page_number":463},
  {"content":"\r\n\r\nمطلقه عامه : عكس هفت قسم از قضاياى موجهه موجبه ، مطلقه عامه است و آنها عبارتند از :\r\n1 و 2 . وقتيتان مطلقتان 3 و 4 . وقتيتان 5 و 6 . وجوديتان 7 . مطلقه عامه .\r\nو دليلش همان برهان خلف است . ما به عنوان نمونه دو قسم را بيان مىكنيم :\r\n1 . عكس مطلقهء عامه مطلقه عامه است . مثال :\r\nاگر صدق كند : « كل انسان ضاحك بالفعل » ؛ بايد در عكس صدق كند « بعض الضاحك انسان بالفعل » ؛ و الّا نقيض آن صدق مىكند كه « لا شىء من الضاحك به انسان دائما » باشد سپس صغرى و كبرى درست مىكنيم :\r\n« كل انسان ضاحك بالفعل » ( صغرى )\r\n« و لا شىء من الضاحك به انسان دائما » . ( كبرى )\r\n« لا شىء من الانسان به انسان بالفعل » ( نتيجه ) و اين خلف است و منشاء آن نقيض عكس است .\r\n2 . عكس وجوديه لا دائمه مطلقه عامه است . مثال :\r\nاگر صدق كند : « كل انسان ضاحك بالفعل لا دائما » ؛ صدق خواهد كرد « بعض الضاحك انسان بالفعل » ؛ و الّا نقيض آن صدق خواهد كرد كه « لا شىء من الضاحك به انسان بالفعل » باشد ، اين را با اصل ضميمه مىكنيم و نتيجه مىدهد : « لا شىء من الانسان به انسان بالفعل » كه محال است و منشأ آن نقيض عكس است .\r\nراه ديگر عكس كردن همان راه مشروطه خاصه است كه جزء اوّل جدا و جزء دوّم جدا باشد .\r\nتوضيح : از اقسام هفتگانه مىتوان سه قسم بسيطه را به صورت بسائط و 4 صورت مركبه را به نحو مركبات عكس نمود ، منتهى نتيجه‌اش غلط و عكس كاذب مىشود . تا به حال 13 قسم از موجبات عكس شدند .\r\nامّا ممكنتين : ممكنه عامه و خاصه عكس مستوى ندارند .\r\nمقدّمه : ما يك اسم داريم و يك مسمى : كه از آنها با عبارات عنوان و معنون ، مفهوم و مصداق ، وصف و ذاتى نيز ، نام مىبريم . مراد از مسمى ، معنون ، مصداق و ذات عبارت است از آن شىءاى كه در خارج موجود است . مثلا وجود خارجى زيد . مراد از اسم ، عنوان ، مفهوم و وصف نيز چيزى است كه بر آن ، شىء خارجى صدق مىكند مثل\r\n\r\n","description":"","footnote":"","page_name":" 464 ","page_number":464},
  {"content":"\r\n\r\nكلمهء زيد ، انسان ، كاتب و يا عالم و . . . ، همه اين‌ها اوصاف عنوانى هستند كه براى آن ذات ثابت مىگردد .\r\nهر قضيه‌اى داراى دو عقد ، گره و نسبت است : 1 . عقد الحمل 2 . عقد الوضع\r\nعقد الحمل : نسبت محمول به موضوع است . به عبارت ديگر اتصاف ذات موضوع به وصف عنوانى محمول و مصداق شدن آن براى اين ، مثل : « كل انسان كاتب » كه كتابت به افراد انسان ، نسبت داده شده ، يعنى به زيد و عمر و . . . و آن افراد ، مصداق او هستند .\r\nعقد الوضع : عبارت از نسبت وصف عنوانى خود موضوع به ذات موضوع و اتصاف ذات موضوع به اين وصف است . مانند : « كل كاتب متحرك الاصابع » كه وصف كاتب بر افرادش ، صدق مىكند ؛ يعنى : زيد كاتب ، عمر و كاتب و . . . متحرك الاصابع هستند .\r\nعقد الحمل قضيه ، ممكن است داراى جهت ضرورت باشد ، مثل : « كل انسان حيوان بالضّرورة » ؛ يا داراى جهت دوام باشد ، مثل : « كل فلك متحرك دائما » ؛ و يا داراى جهت فعليت باشد و يا جهت امكان .\r\nامّا عقد الوضع قضيه ( نسبت وصف موضوع به ذات موضوع ) ، بايد داراى چه جهتى باشد ؟ بين فارابى و ابن سينا اختلاف است . فارابى مىگويد بالامكان كه باشد كافى است ولو به درجه فعليت هم نرسد ، امّا ابن سينا مىگويد بايد بالفعل باشد .\r\nفرق بينهما : امكان اعم است از اين‌كه در يكى از ازمنهء ثلثه اين انتساب فعليت پيدا كند يا اين‌كه هرگز به فعليت نرسد ولى ممكن باشد و ممتنع نباشد ، مثلا : « كل انسان كاتب بالامكان » ، به عقيدهء فارابى يعنى : « كل انسان بالامكان كاتب بالامكان » . پس نطفه هم كاتب بالامكان است و كذا « كل اسود محروم بالامكان » . اى : « كل اسود بالامكان محروم بالامكان ، شامل رومى هم مىشود ولو در هيچ زمانى اسود نباشد ؛\r\nولى ابن سينا مىگويد بالامكان نيست بلكه بالفعل است ، يعنى : « كل انسان كاتب بالامكان » ، اى : « كل انسان بالفعل كاتب بالامكان » ، يعنى هر ذاتى كه متصف به وصف انسانى هست بالفعل . اى : فى احد الازمنة ، او كاتب بالامكان است نه هر چيزى كه ممكن است انسان شود ولو در هيچ زمانى به فعليت نرسد « 1 » . با دانستن اين مطلب مىگوييم : بنا به عقيدهء فارابى و همفكران او ، ممكنتين هم عكس مستوى دارند و « كل انسان بالامكان\r\n\r\n\r\n","description":"","footnote":"\r\n( 1 ) . مراد فعليت واقعيه است نه فرضى و الّا با امكان هم مىسازد و اختلافى نخواهد بود .\r\n","page_name":" 465 ","page_number":465},
  {"content":"\r\n\r\nكاتب بالامكان » عكس مىشود به « بعض الكاتب بالامكان انسان بالامكان » طبق برهان خلف . . .\r\nولى بنا به عقيده شيخ الرئيس ممكنتين ، عكس لازم الصدق نخواهند داشت . يعنى :\r\nدر بعضى موارد عكس مىشوند مانند : « كل انسان بالفعل كاتب بالامكان » اى : « بعض الكاتب بالفعل انسان بالامكان » چون ذات موضوع به وصف موضوع بالفعل متصف شده ولى در بعض موارد عكس صادق ، ندارد . مثلا فرض كنيد مركوب زيد بالفعل به اسب منحصر است در اينجا اگر بگوييم « كل حمار بالفعل مركوب زيد بالامكان » صدق مىكند ؛ ولى در عكس آن صحيح نيست كه بگوييم « بعض مركوب زيد بالفعل حمار بالامكان » چون فرض كرديم كه مركوب زيد ، فعلا منحصر در فرس است و محال است فرس ، حمار شود پس در اين مثال عكس صادق ندارد .\r\n\r\nعكس مستوى موجهات سالبهء مركبه و بسيطه\r\nاز سالبه‌ها شش قسم عكس مستوى دارند و نه قسم عكس مستوى ندارند ، 6 قسمى كه عكس مستوى دارند عبارتند از :\r\nدائمتان ، عامتان ، خاصتان .\r\nامّا عكس مستوى دائمتان ، سالبهء كليهء دائمهء مطلقه است . طبق برهان خلف :\r\nمفروض : صدق مىكند در اصل ، « بالضرورة او بالدوام ؛ لا شىء من الانسان بحجر » .\r\nمدعى : صدق مىكند در عكس « بالدوام ؛ لا شىء من الحجر به انسان » .\r\nبرهان : اگر اين صدق نكند نقيضش بايد صادق باشد و آن موجبهء جزئيهء مطلقهء عامه است . اى : « بعض الحجر انسان بالفعل » ، سپس اين نقيض را با اصل ، ضميمه مىكنيم و مىگوئيم :\r\n« بعض الحجر انسان بالفعل » ( صغرى ) .\r\n« و لا شىء من الانسان بحجر بالضرورة او دائما » ( كبرى ) .\r\n« بعض الحجر ليس بحجر بالفعل » ( نتيجه ) .\r\nاين نتيجه باطل و محال است ، چون مستلزم سلب الشىء عن نفسه است . منشأ اين امر باطل يا اصل قضيه است ، يا عكس ، يا هيئت قياس و يا نقيض عكس سه احتمال اوّل باطل و احتمال چهارم منشأ محال است . پس نقيض عكس ، باطل و محال است چون مستلزم محال است و خود عكس صادق است و هو المطلوب .\r\n\r\n","description":"","footnote":"","page_name":" 466 ","page_number":466},
  {"content":"\r\n\r\nامّا عكس مستوى عامتان عرفيه است . طبق برهان خلف :\r\nمفروض : « لا شىء من الكاتب بساكن الاصابع مادام كاتبا بالضرورة او بالدوام » .\r\n( اصل )\r\nمدعى : « دائما لا شىء من ساكن الاصابع بكاتب مادام ساكن الاصابع » . ( عكس )\r\nاستدلال : اگر اين عكس صادق نباشد بايد نقيض آن صادق باشد و نقيض سالبه كليهء عرفيه عامه ، موجبه جزئيه حينيهء مطلقه است ، يعنى : « بعض ساكن الاصابع كاتب بالفعل حين هو ساكن الاصابع » ، اين نقيض را گرفته و با اصل ضميمه مىكنيم و مىگوييم :\r\n« بعض ساكن الاصابع كاتب بالفعل حين هو ساكن الاصابع بالدوام او بالضرورة » « صغرى »\r\n« لا شىء من الكاتب بساكن الاصابع مادام كاتبا » . « كبرى »\r\nنتيجه : « فبعض ساكن الاصابع ليس بساكن الاصابع بالفعل حين هو ساكن الاصابع » .\r\nاين نتيجه باطل است چون مستلزم سلب شىء عن نفسه است . منشأ بطلان :\r\nاصل قضيه : اين نيست ، لفرض صدقه ؛\r\nيا عكس قضيه : اين هم نيست ، لعدم مجيئه فى القياس ؛\r\nيا هيئت قياسى : اين هم نيست ، چون شكل اوّل و بديهى الانتاج است .\r\nو يا نقيض عكس : همين احتمال ، منشأ بطلان است .\r\nپس نقيض عكس ، باطل و خود عكس صادق است و هو المطلوب .\r\nامّا عكس خاصتان : مشروطه خاصه و عرفيه خاصه ، به عرفيه لا دائمه فى البعض عكس مىشوند ، يعنى عرفيه عامه‌اى كه مقيد به قيد لا دوام فى البعض شده باشد ، كه جزء اوّل يك سالبه كليه عرفيه عامه و جزء دوّم يك مطلقه عامه موجبهء جزئيه است . مثال :\r\n« بالضرورة او بالدوام لا شىء من الكاتب بساكن الاصابع مادام كاتبا لا دائما » . اى : « كل كاتب ساكن الاصابع بالفعل » ، عكس اين قضيه مىشود : « لا شىء من ساكن الاصابع بكاتب دائما مادام كاتبا لا دائما فى البعض » . اى : « بعض ساكن الاصابع كاتب بالفعل » .\r\nاثبات اين‌كه در عكس جزء اوّل ، عرفيه عامه صادق است . طبق قياس مساوات :\r\nعرفيه عامه ، لازمهء عامتان است « صغرى »\r\nو عامتان ، لازمهء خاصتان است . « كبرى »\r\nپس عرفيه عامه لازمهء لازمهء خاصتان است . « نتيجه »\r\n\r\n","description":"","footnote":"","page_name":" 467 ","page_number":467},
  {"content":"\r\n\r\nو لازم لازم ، لازم است . « كبراى قياس مسادات »\r\nپس عرفيه عامه لازم خاصتان هم هست . « نتيجهء نهائى »\r\nامّا اثبات اين‌كه در عكس لا دوام اصل ( موجبهء كليهء مطلقه عامه ) لا دوام فى البعض ( موجبهء جزئيه مطلقه عامه ) ، صدق مىكند . طبق برهان خلف :\r\nمفروض : صدق لا دوام اصل يعنى « كل كاتب ساكن الاصابع بالفعل » .\r\nمدعى : صدق لا دوام عكس يعنى « بعض ساكن الاصابع كاتب بالفعل » .\r\nبرهان : اگر عكس صدق نكند نقيض آن صدق مىكند ، كه سالبهء كليّهء دائمهء مطلقه باشد ، بعد اين نقيض عكس را با جزء دوّم از اصل ، ضميمه مىكنيم و مىگوييم : « كل كاتب ساكن الاصابع بالفعل » « صغرى »\r\n« و لا شىء من ساكن الاصابع بكاتب دائما » « كبرى »\r\nنتيجه مىدهد : « لا شىء من الكاتب بكاتب بالفعل »\r\nاين نتيجه باطل است چون سلب الشىء عن نفسه است و منشأ بطلان يكى از چهار احتمال است .\r\nدو سئوال : 1 . شما گفتيد عكس خاصتان ، عرفيه عامه‌اى است كه مقيد به قيد لا دوام فى البعض شده باشد . چرا گفتيد لا دوام فى البعض و لا دوام فى الكل نگفتيد ؟ در « شرح شمسيه » و « حاشيه » به دو شكل به اين سؤال پاسخ داده‌اند .\r\nالف . جواب از شرح شمسيه : چون لا دوام اصل ، اشاره به مطلقه عامه موجبه كليه بود پس بايد لا دوام عكس ، اشاره به مطلقه عامه موجبه جزئيه باشد زيرا قبلا گفتيم « و الموجبة انما تنعكس جزئية » ، ولى صاحب حاشيه فرموده : اين جواب صحيح نيست ، زيرا در قضيه مركبه ، مجموع دو جزء به مجموع دو جزء ديگر عكس مىشود يا مجموع مركبه به يك بسيطه عكس مىشود و انعكاس مجموع الى المجموع وابسته به انعكاس اجزاء به اجزاء نيست .\r\nالبته ممكن است اجزاء به اجزاء عكس نشوند در اين رابطه دو شاهد وجود دارد :\r\nاوّل : قبلا گفتيم موجبه از خاصتان به حينيه لا دائمه عكس مىشود ، در حالىكه جزء دوّم آن دو ، قضيهء مطلقهء عامهء سالبهء كليهء است و مطلقهء عامه سالبه عكس ندارد كما سياتى .\r\nدوّم : قبلا گفتيم وجوديتان به مطلقه عامه عكس مىشوند ، پس اگر جزء به جزء بود\r\n\r\n","description":"","footnote":"","page_name":" 468 ","page_number":468},
  {"content":"\r\n\r\nآنجا جزء دوّم از عكس كاذب مىشد .\r\nب . جواب مولى عبد اللّه يزدى در حاشيه :\r\nاگر مىگفتيم : « لا دوام فى الكل » عكس ، همه جا صادق نبود ، ولى « لا دوام فى البعض » همه جا صادق است ، مثلا : اگر در مثال : « لا شىء من ساكن الاصابع بكاتب مادام الوصف لا دائما فى البعض » اى : « بعض ساكن الاصابع كاتب بالفعل » مىگفتيم : « كل ساكن الاصابع كاتب بالفعل » قضيه كاذب بود ، چون نقيض آن‌كه « بعض الساكن ليس بكاتب دائما » باشد صادق است ( كالارض ) .\r\nسئوال دوّم : شما مغالطه كرديد ، چون موضوع در مثال بالا « كل ساكن الاصابع » بود ولى در نقيض ، موضوع را « بعض الساكن » قرار داديد و اگر ساكن الاصابع ، مىگفتيد نقيض كاذب بود .\r\nجواب . اولا : در مثل مناقشه نيست ، چون اصل مطلب و استدلال تمام است ، با اين حال مثالى مىزنيم كه بىعيب باشد . « بالضرورة او بالدوام لا شىء من النائم بمدرك مادام نائما لا دائما » عكس : « لا شىء من المدرك بنائم و مادام مدركا لا دائما فى البعض » اى : « بعض المدرك نائم بالفعل » و اگر بگوييم : « كل مدرك نائم بالفعل » ، غلط خواهد بود چون نقيض آن : « بعض المدرك ليس بنائم دائما » صادق است ( مثل خداوند كه مدرك است و نائم نيست ) .\r\nثانيا : آوردن كلمهء « اصابع » در مثال فوق دخالتى در اصل مثال ندارد . اصل مثال اين است كه « كاتب ساكن نيست بلكه متحرك است » و آوردن اصابع براى تعيين اين است كه سلب سكون از كاتب از اين وجه است يعنى اصابع و الّا موضوع ، همان اصل ساكن نبودن است .\r\n\r\nبرهان موجهات موجبه و سالبه :\r\nبراى بيان عكس مستوى تمام موجهاتى كه تا به حال ذكر شد از روش برهان خلف استفاده مىكنيم كه سه مرحله دارد :\r\n1 . مفروض 2 . مدعى 3 . استدلال\r\nبه اين صورت كه اگر اين مدعى صدق نكند بايد نقيض آن صدق كند ، نقيض را با اصل قضيه ضميمه مىكنيم ، قياس شكل اوّل درست مىشود و نتيجه‌اش امر باطلى مىگردد چون سلب شىء عن نفسه است . منشأ باطل ، اصل قضيه نيست ، لفرضنا صدقه ؛\r\n\r\n","description":"","footnote":"","page_name":" 469 ","page_number":469},
  {"content":"\r\n\r\nعكس قضيه هم نيست ، لعدم مجيئه فى القياس ؛ همچنين هيئت قياس هم نيست ، لكونه شكلا اولا و صحة انتاجه بديهى ؛ پس نقيض عكس است پس نقيض عكس باطل و خود عكس صادق است و هذا هو المطلوب .\r\nتا به حال عكس مستوى 6 قسم از سالبه‌ها بيان شد باقيمانده آنها كه نه قسم هستند عكس مستوى لازم الصدق ندارد و آنها عبارتند از : وقتيتان مطلقتان ، مطلقه عامه ، ممكنه عامه از بسائط ، و وقتيتان ، وجوديتان ، ممكنه خاصه از مركبات .\r\nدليل مطلب هم برهان نقض است ، زيرا در بعض موارد ، اين قضايا عكس صادق ندارند و ماده نقض پيدا مىكنند در حالىكه قواعد منطقى بايد كلى باشند . در اينجا براى هريك از نه قسم جداگانه استدلال نمىكنند بلكه همه را باهم به‌طور سربسته ذكر مىكنند .\r\nمرحله اوّل : اخص تمام نه قسم ، قضيهء وقتيه است ، اوّل در مورد آن حساب مىكنيم :\r\nگاهى در قضيه وقتيه ، اصل قضيهء سالبه كليه ، صادق ، امّا عكس آن كاذب است ، مثلا : « لا شىء من القمر بمنخسف وقت التربيع بالضرورة لا دائما » اين صادق است ولى در عكس آن : « بعض المنخسف ليس بقمر بالامكان العام » كاذب است چون نقيض آن « كل منخسف قمر بالضرورة » صادق است .\r\nمرحلهء دوّم : دانستيم كه اخص القضايا عكس ندارد حال طبق برهان مساوات ثابت مىكنيم كه اعم هم عكس ندارد ، زيرا اگر اعم ( هشت قسم ديگر ) داراى عكس صادق بود از آنجا كه عكس ، هميشه لازمهء اصل است و از طرفى اعم ، هميشه لازمهء اخص است ( هر جا اخص صدق كند اعم هم صدق مىكند ) و لازم لازم ، لازم است پس بايد اخص قضايا هم عكس داشته باشد ؛ حال آنكه ندارد به بيانى كه ذكر شد .\r\nسئوال : سالبهء كليهء وقتيه ، به سالبه كليه عكس مىشود پس چرا شما در عكس ، سالبه جزئيه را آورديد ؟\r\nجواب : چون سالبه جزئيه اعم است و اگر اعم صادق نباشد اخص به طريق اولى صادق نيست .\r\nسؤال : طبق قاعده منطقى ، در عكس قضيهء وقتيه ، بايد « مطلقه عامه » را بياوريد پس چرا شما از سالبه كليه ، ممكنه عامه را آورديد ؟\r\n\r\n","description":"","footnote":"","page_name":" 470 ","page_number":470},
  {"content":"\r\n\r\nجواب : چون اعم از تمام جهات ديگر امكان عام است و وقتى اعم صدق نكرد ، اخص به طريق اولى صدق نخواهد كرد ، به خلاف عكس كه ممكن است اعم صادق باشد بدون اخص . ضرورت ، دوام و فعليت نيز اخص از امكان عام هستند هر جا امكان عام كاذب بود ، بقيه حتما كاذبند ولى هر جا صادق بود ممكن است بقيه صادق باشند پس هر جا آنها صدق كنند اين هم صدق مىكند ولى بعضى موارد ممكن است اين ، بدون آنها صدق كند .\r\n\r\n","description":"","footnote":"","page_name":" 471 ","page_number":471},
  {"content":"\r\n\r\n\r\nب : عكس نقيض\r\nبحث سوّم از مباحث احكام و مناسبات قضايا ، مبحث عكس نقيض است . در اينجا از باب مقدّمه اشاره‌اى به منافع اين مبحث مىشود .\r\nمىدانيم كه منطق راه رسيدن به مجهولات و اكتساب آنها را به ما مىآموزد ، راههاى رسيدن به مجهولات در منطق ، گوناگون است كه تا به حال به طرق متعددى اشاره شده است . اينك يكى از راههاى وصول ذهن آدمى به مجهولات « عكس نقيض » است . عكس نقيض يكى از طرق ارزشمند است ، زيرا اگر قضيه‌اى صادق و مطابق با واقع بود و براى ما مبرهن شد ، اثبات صدق عكس نقيض آن ، محتاج به برهان نيست .\r\nمثال : صدر المتالهين در كتاب اخلاقى « 1 » خود در ذيل حديث شريف : « من عرف نفسه فقد عرف ربه » مىگويند : عكس نقيض آن اين است كه : « فمن لم يعرف ربه لم يعرف نفسه » و اين عكس نقيض مفاد آيهء شريفهء :  نَسُوا اللَّهَ فَأَنْساهُمْ أَنْفُسَهُمْ  است در واقع ملا صدرا ( ره ) اين آيه را عكس نقيض آن حديث قرار داده‌اند .\r\nمثال ديگر : فلاسفهء الهى مىگويند : « كل مجرد عاقل » ، عكس نقيض آن عبارت است از : « كل ما ليس بعاقل ليس به مجرد » .\r\nمثال سوّم : ماديون مىگويند : « كل موجود مادى و محسوس » ، و عكس نقيض آن :\r\n« فكل ما ليس بمادى و محسوس فليس بموجود » ، و نتيجه مىگيرند پس روح ، فرشته و ذات حقّ موجود نيست و ( به زودى در مبحث صناعات خمس ، باب مغالطات جوابش خواهد آمد ) .\r\nپس از آشنايى با اهميت بحث و مثال‌هاى متنوع ، وارد مباحث اصلى عكس نقيض مىشويم .\r\nمبحث اوّل : عكس نقيض ، در حقيقت دومين عكس يك قضيه است كه نخستين آن عكس مستوى بود كه بيان شد ، در رابطه با عكس نقيض قضايا دو روش به كار مىبرند :\r\n1 . طريقهء قدماء : براى بدست آوردن عكس نقيض يك قضيه ، ابتدا هريك از موضوع و محمول را نقيض كرده ، سپس نقيض محمول را به جاى موضوع و نقيض\r\n\r\n\r\n","description":"","footnote":"\r\n( 1 ) . رسالهء سه اصل .\r\n","page_name":" 472 ","page_number":472},
  {"content":"\r\n\r\nموضوع را به جاى محمول مىگذاريم ، عكس نقيض به دست مىآيد .\r\nمثال : « كل انسان حيوان » ، عكس نقيض : « كل لا حيوان لا انسان » .\r\nتسميه : اين عكس را عكس نقيض موافق گويند ، « عكس نقيض » گويند بدان جهت كه در حقيقت نقيض‌ها ، عكس و جابجا شده‌اند نه عين موضوع و محمول ؛ امّا « موافق » گويند چون در اين طريقه ، همواره اصل با عكس از حيث كيفيت ، توافق دارند يعنى يا هر دو موجبه هستند و يا هردو سالبه كه يك مثال نيز براى آن آورديم .\r\nتعريف عكس نقيض به مبناى قدماء : « تبديل نقيضى الطرفين مع بقاء الصدق و الكذب » ، البته نكاتى را كه در بيان تعريف عكس مستوى گفته‌ايم ، در اينجا نيز جارى و سارى است و نياز به اعاده نيست .\r\n2 . طريقهء متأخرين : در اين روش براى تحصيل عكس نقيض ، نخست محمول را نقيض كرده ، آنگاه نقيض محمول را به جاى عين موضوع ، و عين موضوع را به جاى نقيض محمول مىگذاريم و عكس نقيض درست مىشود .\r\nمثال : « كل انسان كاتب » را به اين شيوه عكس مىكنيم به « لا شىء من اللا كاتب به انسان . »\r\nتسميه : نام اين عكس را « عكس نقيض مخالف » گويند چون عكس با اصل از حيث كيفيت ، مخالفت دارند . يعنى : يكى از آن دو موجبه و ديگرى سالبه است .\r\nتعريف : عكس نقيض طبق روش متأخرين : « تحويل القضيه الى اخرى موضوعها . . . » ( عبارت كامل در متن آمده است ، ) در عكس نقيض به طريقهء قدماء دو شرط معتبر است ، اوّل بقاء صدق ، و دوّم بقاء كيف و در عكس نقيض به روش متأخرين تنها شرط اوّل معتبر است .\r\nدر اينجا سئوالاتى مطرح مىشود كه : آيا حقّ با قدماء است يا با متأخرين ؟ علت عدول متأخرين از روش قدماء به روش جديد چيست ؟ آيا اشكالات متأخرين به قدماء وارد است يا خير ؟ چون مرحوم مظفر اين بحث‌ها را عنوان نكرده ما نيز متعرض آن نشده طاليين را به كتاب‌هاى « مطول » ارجاع مىدهيم .\r\nمبحث دوّم : قانون عكس نقيض از حيث كميت را به سه بيان عرضه مىكنيم :\r\nالف : بيان اجمالى : هر حكمى كه براى موجبات در عكس مستوى بيان شد براى سوالب در عكس نقيض ، همان احكام ثابت است ، به عبارت ديگر :\r\n\r\n","description":"","footnote":"","page_name":" 473 ","page_number":473},
  {"content":"\r\n\r\nحكم سالبه‌ها در عكس نقيض ، حكم موجبات در عكس مستوى است ، و متقابلا حكم موجبات ، در عكس نقيض حكم سالبه‌ها درعكس مستوى است ( هر حكمى براى قضاياى سالبه در باب عكس مستوى داشتيم براى موجبات هم در باب عكس نقيض ثابت است ) .\r\nب : بيان متوسط : 1 . عكس مستوى موجبه كليه ، موجبهء جزئيه است ، اينك در عكس نقيض : سالبهء كليه به جزئيه ، عكس مىشود منتها به طريقهء قدماء ( عكس نقيض موافق ) : عكس سالبه كليه ، سالبه جزئيه و به طريقهء متأخرين ( عكس نقيض مخالف ) :\r\nعكس آن موجبهء جزئيه خواهد بود ( به زودى خواهد آمد ) .\r\n2 . عكس مستوى موجبه به جزئيه ، موجبهء جزئيه مىشد و در عكس نقيض هم اين سالبهء جزئيه است كه به يك قضيهء جزئيهء ديگر عكس مىشود منتها به طريقهء قدماء به يك سالبه جزئيه و به طريقهء متأخرين به يك موجبهء جزئيه عكس مىشود .\r\n3 . عكس مستوى سالبه كليه ، سالبه كليه مىشد و در عكس نقيض هم اين موجبه كليه است كه عكس كلى لازم الصدق دارد منتها به طريقهء قدماء موجبه كليه به موجبه كليه و به طريقهء متأخرين به سالبه كليه عكس مىشود .\r\n4 . در عكس مستوى ، سالبهء جزئيه ، عكس لازم الصدق نداشت در عكس نقيض هم اين موجبهء جزئيه است كه عكس نقيض لازم الصدق ندارد .\r\nج . بيان تفصيلى : در اين قسمت براى چهار حكمى كه ادعا كرديم جداگانه برهان اقامه كرده و آنها را اثبات مىكنيم . اين تمرينى براى دانشجويان منطق است تا شيوهء استفاده از نقيض و عكس را در استدلالات بياموزند . نام اين را برهان نقيض و عكس مىگذاريم و شبيه اين استدلال را در عكس مستوى سالبه كليه بيان كرديم ، البته مرحوم مظفر با رمز ، عكس نقيض‌ها را بيان مىكنند مثلا : علامت فتحه ، كه بالاى هر حرفى بيايد يعنى آن نقيض است ، ولى ما به جاى رمز همچون سابق از مواد مناسب استفاده خواهيم كرد .\r\n\r\nبرهان سالبه كليه\r\nعكس نقيض سالبه كليه ، يك قضيه جزئيه است منتها به طريقهء قدماء سالبه جزئيه و به عقيدهء متأخرين موجبهء جزئيه است كه ما در اينجا شيوه استدلال به هر دو مبنا را ، بيان خواهيم كرد .\r\n\r\n","description":"","footnote":"","page_name":" 474 ","page_number":474},
  {"content":"\r\n\r\nبرمبناى قدماء : مدعاى ما اين است كه سالبه كليه در عكس نقيض ، عكس مىشود به يك سالبهء جزئيه نه به يك سالبه كليه . مثلا : « لا شىء من الانسان بشجر » ، عكس مىشود به : « بعض اللاشجر ليس بلا انسان » . نه اينكه عكس شود به : « لا شىء من اللاشجر بلا انسان » . در واقع ما دو ادعا داريم :\r\n1 . ادعاى اثباتى : عكس نقيض سالبه كليه ، سالبه جزئيه است .\r\n2 . ادعاى سلبى كه : عكس نقيض سالبه كليه ، سالبه كليه نيست .\r\nبراى اثبات هر دو مدعا بدين‌صورت برهان اقامه مىكنيم .\r\nسه مقدّمه از مسلمات است كه از راه آن سه ، دو مطلوب خود را ثابت خواهيم كرد .\r\nمقدّمه اوّل : هيچگاه سالبه كليه از دو مفهوم متساوى يا اعم و اخص مطلق يا عامين من‌وجه صادق نيست بلكه هميشه از دو كلى متباين كه بينشان تباين كلى باشد سلبهء كليه درست مىشود . مانند : « انسان و شجر » كه صحيح است بگوييم : « لا شىء من الانسان بشجر » و « لا شىء من الشجر به انسان » . بر همين اصل در باب نسب اربع جلد اوّل گفتيم :\r\nمرجع متباينين به تباين كلى ، هميشه به دو سالبه كليه است .\r\nمقدّمه دوّم : هر دو مفهوم كلى كه نسبت ميان عين آن دو ، از نسب اربع تباين كلى باشد ، ( كالانسان و الشجر ) حتما نسبت ميان دو نقيض آن دو مفهوم كلى ، ( لا انسان و لا شجر ) از نسب اربع ، تباين جزئى خواهد بود - نه تباين كلى يا عموم من‌وجه - و برهان اين ادعا ، در مباحث نسب اربع به نام « برهان دوران و ترديد » يا « طريقهء استقصاء » بيان شد .\r\nمقدّمه سوّم : هميشه مرجع و بازگشت تباين جزئى به دو سالبهء جزئيه است ، زيرا اگر در واقع ، ميان دو نقيض ، تباين كلى باشد و دو سالبه كليه صدق كند ، حتما تباين جزئى هم هست و دو سالبهء جزئيه نيز صادق هستند . همين‌طور اگر در واقع ، ميان آن دو عموم و خصوص من‌وجه باشد كه مرجع آن هم به يك موجبه جزئيه و دو سالبه جزئيه است پس بديهى است كه در هر حال دو سالبه جزئيه را داريم .\r\nاز مجموعه اين سه مقدّمه چنين نتيجه مىگيريم :\r\nاگر « لا شىء من الانسان بشجر » صادق است كه يك سالبه كليه است و ميان دو طرف آن ، به حكم مقدّمه اولى تباين كلى است ، حتما در نقيض آن دو به حكم مقدّمه\r\n\r\n","description":"","footnote":"","page_name":" 475 ","page_number":475},
  {"content":"\r\n\r\nسوّم ، دو سالبهء جزئيه صادق خواهد بود . يعنى مىتوان گفت : « بعض اللانسان ليس بلا شجر » اى : شجر ، « و بعض اللاشجر ليس بلا انسان » ، و هذا هو المطلوب كه عكس نقيض سالبه كليه ، يك سالبه جزئيه است .\r\nادعاى سلبى : از مقدّمه دوّم فهميديم كه ميان دو نقيض دو مفهوم كلى كه بين آن دو تباين كلى است ، بين نقيضهايشان تباين كلى كليت ندارد و همه جا صادق نيست ؛ بلكه تباين جزئى صادق است ، زيرا گاهى متباينين از قبيل موجود و معدوم هستند كه مىتوان گفت : « لا شىء من الموجود بمعدوم » و « لا شىء من المعدوم بموجود » . البته در اينجا بين نقيض آن دو هم ، به صورت سالبه كليه صحيح است كه بگوييم : « لا شىء من اللاموجود بلا معدوم » اى : معدوم ، « و لا شىء من اللا معدوم بلا موجود » اى : موجود .\r\nپس عكس نقيض ، به صورت سالبه كليه صحيح است ولى گاهى و بلكه بيشتر وقتها متباينين از قبيل « انسان و شجر » و امثال آن دو هستند كه ميان خود آن دو تباين كلى است و « لا شىء من الانسان بشجر » و « لا شىء من الشجر به انسان » ؛ ولى ميان نقيض آن دو تباين كلى نيست و نمىتوان گفت : « لا شىء من اللا انسان بلا شجر » ، و « لا شىء من اللاشجر بلا انسان » چون نقيض آن‌كه موجبه جزئيهء باشد صدق است و مىتوان گفت : « بعض اللاانسان لا شجر » . كالفرس « و بعض اللاشجر لا انسان » ، كالفرس .\r\nبه همين علت در چنين مواردى در عكس نقيض ، سالبه كليه صادق نيست ، لذا براى اين‌كه قاعدهء منطقى كليت داشته و همگانى باشد مىگوييم : عكس نقيض سالبهء كليه ، سالبهء جزئيه است كه هميشه صادق است مانند مثال شجر و انسان كه هم مىتوان گفت : « بعض اللانسان ليس بلا شجر » ، اى : شجر و هم « و بعض اللاشجر ليس بلاانسان ، اى : انسان .\r\nقوله : ثانيا امّا برمبناى متأخرين : بر اين مبنا عكس نقيض سالبهء كليه ، موجبه جزئيه است نه موجبه كليه . مثلا : اگر « لا شىء من الانسان بشجر » صادق باشد ، حتما در عكس نقيض آن ، صادق است كه بگوييم : « بعض اللاشجر انسان » ، ولى صادق نيست كه بگوييم : « كل لا شجر انسان » .\r\nپس ما دو ادعا داريم : اثباتى و سلبى .\r\nادعاى اثباتى : عكس مىشود سالبه كليه به موجبهء جزئيه به حكم برهان عكس و نقيض .\r\n\r\n","description":"","footnote":"","page_name":" 476 ","page_number":476},
  {"content":"\r\n\r\nمرحلهء اوّل يا مفروض : قضيه : « لا شىء من الانسان بشجر » ، صادق است .\r\nمرحله دوّم يا مدعا : در عكس نقيض آن ، قضيهء : « بعض اللاشجر انسان » نيز صادق است .\r\nمرحلهء سوّم يا برهان : فرض اين است كه سالبه كليه هميشه از دو مفهوم متباين به تباين كلى تشكيل مىشود ، مانند : « انسان و شجر » كه بينشان تباين كلى است و مرجع آن به دو سالبهء برمىگردد . ويژگى متباينين اين است كه هركدام بدون ديگرى صادق است ، مثلا : انسان بدون شجر بر افرادى صادق است و شجر هم بدون انسان بر اشيايى صادق است ، و وقتى كه يكى از آن دو بدون ديگرى صادق بود لازمه‌اش اين است كه هركدام با نقيض ديگرى صادق باشد و گرنه ارتفاع نقيضين لازم مىآيد . و هو محال . بنابراين صحيح است كه بگوييم « انسان » با « لا شجر » صدق مىكند و « بعض الانسان لا شجر » و « كل انسان ايضا لا شجر » ، وقتى انسان با نقيض شجر ( بالاشجر ) صدق كرد به يقين لا شجر نيز با انسان صدق خواهد كرد چون تصادق طرفينى است و صدق لا شجر با انسان از دو حال خارج نيست :\r\n1 - يا به صورت موجبهء جزئيه است ؛\r\n2 - يا به صورت موجبهء كليه .\r\nقدر متيقن اين است كه به صورت موجبه جزئيه صحيح است كه بگوييم : « بعض اللاشجر انسان » و هذا هو المطلوب الاول ، كه عكس نقيض مخالف سالبهء كليه ، موجبه جزئيه است .\r\nامّا ادعاى سلبى : مفروض : « لا شىء من الانسان بشجر » صادق است .\r\nمدعا : در عكس نقيض آن « كل لا شجر انسان » صادق نيست .\r\nبرهان : مكرر گفته شده كه هر دو مفهوم كلى كه ميان خود آن دو تباين كلى باشد حتما ميان نقيض آن دو تباين جزئى است و تباين جزئى گاهى با تباين كلى همراه است مثل « وجود و عدم » با « لا موجود و لا معدوم » در :\r\n« لا شىء من الموجود بمعدوم » و « لا شىء من المعدوم بموجود » .\r\n« لا شىء من اللاموجود بلا معدوم » و « لا شىء من اللامعدوم بلا موجود » .\r\nو گاهى همراه با عموم و خصوص من‌وجه است ، مثل : « انسان و شجر » كه خودشان متباين به تباين كلى هستند ولى نقيض آن دو يعنى : « لا انسان و لا شجر » عموم و خصوص\r\n\r\n","description":"","footnote":"","page_name":" 477 ","page_number":477},
  {"content":"\r\n\r\nمن‌وجه هستند . و در باب نسب اربع گفتيم كه مرجع عموم و خصوص من‌وجه به يك موجبهء جزئيه و دو سالبه جزئيه است ، مثلا صادق است بگوييم : « بعض اللا انسان لا شجر » و بالعكس اى : « بعض اللاشجر لا انسان » چون تصادق طرفينى است ( دو سالبه جزئيه عبارتند از : « بعض اللاانسان ليس بلا شجر » اى : شجر و « بعض اللاشجر ليس بلا انسان » اى :\r\nانسان ، كه مورد بحث نيست ) . وقتى لا شجر با لا انسان صدق كرد قهرا امكان ندارد كه در همان مورد لا شجر با انسان هم صدق كند زيرا اجتماع نقيضين لازم مىآيد پس در بعض موارد لا شجر ، بدون انسان صدق مىكند و در همان بعض ، صدقش با خود انسان محال است يعنى هيچگاه موجبهء كليه درست نخواهد شد كه بگوييم : « كل لا شجر انسان » ، و هذا هو المطلوب . پس عكس نقيض سالبه كليه ، موجبهء كليه نيست .\r\nپس به طريقهء متأخرين تنها موجبهء جزئيه صحيح است ، البته در مثل : « لا موجود » و « لا معدوم » ، موجبه كليه هم صحيح است كه بگوييم : « كل لا موجود معدوم » يا « كل لا معدوم موجود » و لكن يك مادهء نقض كه پيدا شد استدلال عقيم است .\r\n\r\nبرهان عكس نقيض سالبهء جزئيه\r\nسالبهء جزئيه در عكس نقيض ، حكم موجبهء جزئيه در عكس مستوى را دارد ، يعنى همان‌طورى كه عكس مستوى موجبهء جزئيه ، موجبه جزئيه است همچنين عكس نقيض سالبهء جزئيه ، يك قضيهء جزئيه است منتها به طريقهء قدماء كه طرفدار عكس نقيض موافق ، هستند به يك سالبهء جزئيه و به طريقه متأخرين كه پيرو عكس نقيض مخالف ، هستند به يك موجبهء جزئيه عكس مىشود .\r\nپس در سالبهء جزئيه نيز براى اثبات عكس نقيض نيازمند دو برهان هستيم :\r\nالف . برهانى به طريقهء قدماء ، براى اثبات عكس نقيض موافق در كيف ؛\r\nب . برهانى به شيوهء متأخرين ، براى اثبات عكس نقيض مخالف در كيف .\r\nبرهان به طريقهء قدماء : مدعا : عكس نقيض موافق سالبهء جزئيهء سالبهء جزئيّه است نه سالبهء كليه ، مثلا : اگر « بعض الانسان ليس بشجر » صادق باشد ( كه صادق است منتها منطقى كارى با صحّت واقعى ندارد . روى فرض بحث مىكند و اثبات آن را فلسفه و علوم ديگر عهده‌دار هستند ) حتما در عكس نقيض آن « بعض اللاشجر ليس بلا انسان » نيز صادق است ( سالبهء جزئيه ) ولى « لا شىء من اللاشجر بلا انسان » ( سالبهء كليه ) صادق نيست .\r\nپس ما دو ادعا داريم : ايجابى و سلبى\r\n\r\n","description":"","footnote":"","page_name":" 478 ","page_number":478},
  {"content":"\r\n\r\nاثبات ادعاى ايجابى : سالبهء جزئيه به سالبه جزئيه عكس مىشود .\r\nبرهان : سالبهء جزئيه در دو فرض اصلا صادق نيست :\r\n1 . تساوى دو مفهوم كلى ، مثل : « انسان و ناطق » كه از آن دو سالبه تشكيل نمىشود ؛\r\n2 . اخص بودن موضوع نسبت به محمول ، مانند : « انسان و حيوان » كه نمىتوان گفت : « بعض الانسان ليس به حيوان » .\r\nامّا در سه فرض ديگر صادق است كه عبارتند از :\r\n1 . هنگامى كه ميان دو طرف قضيه ( موضوع و محمول يا مقدم و تالى ) از نسب اربع عموم و خصوص من‌وجه باشد ، مانند : « انسان و ابيض » كه صحيح است بگوييم :\r\n« بعض الانسان ابيض » ( موجبه جزئيه ) و « بعض الانسان ليس بابيض » ( سالبه اوّل ) و « بعض الابيض ليس به انسان » ( سالبه دوّم ) و در صورتى كه عينين ، عام و خاص من‌وجه باشند ، نسبت ما بين دو نقيض عينين ، از نسب اربع تباين جزئى خواهد بود نه خصوص عموم و خصوص من‌وجه ، تا در مانند : « لا انسان و حيوان » نقض شود كه خود اين دو عامين من وجه هستند ولى نقيض آن دو يعنى : « انسان و لا حيوان » تباين كلى دارند ، و دو سالبه كليه از آن دو تشكيل مىشود و نه خصوص تباين كلى تا مثل : « انسان و ابيض » ماده نقض پيدا كند كه اين دو عينا و نقيضا نسبت بينشان عموم و خصوص من‌وجه است كه يك موجبه جزئيه و دو سالبه جزئيه از آنها ايجاد مىشود . ( برهان اين مطلب كه دو نقيض عامين من وجه ، تباين جزئى دارند در مبحث نسب اربع گذشت ) .\r\n2 . آنجا كه ميان دو طرف قضيه ، تباين كلى باشد ، مانند : « انسان و شجر » كه از آنها دو سالبه كليه درست مىشود ، و در اين صورت هم ، نسبت ميان دو نقيض « انسان و شجر » تباين جزئى است نه خصوص تباين كلى ، تا در مثل خود « انسان و شجر » ماده نقض پيدا كند ، زيرا خود اين دو تباين كلى دارند ولى نقيض آن دو عامين من‌وجه هستند ؛ و نه خصوص عموم و خصوص من‌وجه تا در مثل « موجود و معدوم » ماده نقض پيدا كند كه خود اين دو متباينان به تباين كلى هستند و نقيض آن دو ايضا كذلك ، پس تباين جزئى مىآوريم تا جامع باشد و ماده نقض نداشته باشد ( البته مفاد تباين جزئى در مبحث نسب اربع ذكر شد ) .\r\n3 . آنجا كه موضوع اعم مطلق و محمول اخص مطلق باشد ، مانند : « حيوان و انسان » كه صحيح است بگوييم : « بعض الحيوان ليس به انسان » ، در اين فرض نسبت ميان دو نقيض\r\n\r\n","description":"","footnote":"","page_name":" 479 ","page_number":479},
  {"content":"\r\n\r\n« حيوان و انسان » همان نسبت ميان خود آن دو ، يعنى عموم و خصوص مطلق است ، منتها به عكس عينين ، يعنى نقيض الاخص ، اعم و نقيض الاعم ، اخص مىشود و مىتوان گفت : « كل لا حيوان لا انسان » ولى نمىتوان گفت : « و كل لا انسان لا حيوان » چون نقيض آن صادق است كه : « بعض اللاانسان ليس بلا حيوان » بل حيوان ، كالفرس و القرد و . . .\r\nباشد .\r\nحال بنا بر هر سه تقديرى كه سالبه جزئيه در آنها صحيح و صادق بود در عكس نقيض آن هم سالبهء جزئيه صادق است . مثلا صحيح است كه در عكس « بعض الانسان ليس بابيض » ، بگوييم : « بعض اللا ابيض ليس بلا انسان » و در عكس « بعض الانسان ليس بشجر » صحيح است بگوييم : « بعض اللاشجر ليس بلا انسان » و در عكس « بعض الحيوان ليس به انسان » صحيح است بگوييم : « بعض اللاانسان ليس بلا حيوان » و هو المطلوب كه عكس نقيض موافق سالبهء جزئيه ، سالبهء جزئيه است و علت صحّت يا اين است كه :\r\nميان دو نقيض موضوع و محمول ، تباين جزئى حاكم است همان‌طور كه فرض اوّل و دوّم داشتيم ، كه در هردو صورت سالبهء جزئيه صدق مىكند زيرا مرجع تباين جزئى قدر مسلم به دو سالبه جزئيه است ، پس : « بعض اللا انسان ليس بلا ابيض » ، و « بعض اللاابيض ليس بلا انسان » صادق است ( و هذا هو العكس النقيض ) . همچنين صادق است « بعض اللاانسان ليس بلا شجر » و « بعض اللاشجر ليس بلا انسان » ( اين نيز عكس نقيض سالبهء جزئيهء اصل است ) و همه اين‌ها مربوط به دو فرض اوّل بود .\r\nو يا علت صحّت اين است كه دو نقيض تباين جزئى ندارند بلكه اعم و اخص مطلق هستند كه نقيض اعم ، اخص ( لا حيوان ) و نقيض اخص ، اعم ( لا انسان ) است در اينجا نيز همانطورى كه موجبهء جزئيه صحيح است كه بگوييم : « بعض اللا انسان لا حيوان » همچنين سالبهء جزئيه نيز صحيح است كه بگوييم : « بعض اللاانسان ليس بلا حيوان » و علت آن است كه « لا انسان » و « لا حيوان » صادق است ( كما فى الفرس ) ، نتيجه : در همهء فروض سالبهء جزئيه ، در عكس نقيض موافق سالبهء جزئيه صادق است و هيچ ماده نقضى هم ندارد .\r\nاثبات ادعاى سلبى : در هيچ يك از فروض ثلاثه ، سالبه جزئيه به سالبه كليه عكس نمىشود .\r\nتوضيح اين‌كه : بر فرض اوّل ( كه نسبت ميان دو طرف ، عموم من‌وجه باشد مانند\r\n\r\n","description":"","footnote":"","page_name":" 480 ","page_number":480},
  {"content":"\r\n\r\nانسان و ابيض ) : نسبت ميان دو نقيض گاهى تباين كلى است ، مثل : « انسان و حيوان » كه نقيض « لا انسان و لا حيوان » هستند و از چنين دو نقيضى سالبه كليه هم صدق است ؛ ولى گاهى نسبت واقعى عموم من‌وجه است ، مثل : « لا انسان و لا ابيض » كه البته در چنين فرضى سالبهء كليه صدق نخواهد كرد و صحيح نيست بگوييم : « لا شىء من اللاابيض بلا انسان » چون نقيض آن صادق است كه « بعض اللاابيض لا انسان » باشد و همين‌كه يك مورد نقض پيدا كرد از قانونى بودن مىافتد و سالبه كليه در عكس نقيض سالبه جزئيه ، كليت پيدا نكرد .\r\nامّا بر فرض دوّم ( كه نسبت‌ها تباين كلى باشد ) : باز مطلب از همان قرار است كه ميان دو نقيض ، تباين جزئى است و گاهى صدق مىكند با تباين كلى ، مثل : « لا موجود و لا معدوم » و گاهى صدق مىكند با عموم من‌وجه ، مثل : « انسان و شجر » كه در اين فرض از دو نقيض ، سالبه كليه كذب است و هو المطلوب .\r\nو امّا در فرض سوّم ( كه نسبت‌ها اعم و اخص مطلق است ) : باز سالبه كليه غلط است كه بگوييم : « لا شىء من اللا انسان به حيوان » چون نقيض آن صادق است كه « بعض اللاانسان حيوان باشد » ، مثل : فرس ، اسد و . . .\r\nنتيجه نهايى : عكس نقيض موافق سالبه جزئيه ، هميشه سالبه جزئيه است و نه سالبه كليه .\r\nو امّا اثبات عكس نقيض سالبه جزئيه به طريقه متأخرين يا عكس نقيض مخالف :\r\nمدعا : سالبهء جزئيه به موجبهء جزئيه عكس مىشود نه به موجبه كليه ، مثلا : اگر « بعض الانسان ليس بشجر » صادق باشد ، حتما در عكس نقيض آن صادق است كه بگوييم :\r\n« بعض اللاشجر انسان » ( موجبهء جزئيه ) ، ولى صادق نيست بگوييم : « كل لا شجر انسان » ( موجبهء كليه ) ، پس ما دو مدعا داريم : ايجابى و سلبى\r\nامّا ايجابى : عكس نقيض سالبهء جزئيه ، موجبهء جزئيه است .\r\nمفروض : « بعض الانسان ليس بشجر » .\r\nمدعا : بعض اللاشجر انسان .\r\nبرهان : دانستيم كه سالبهء جزئيه در سه فرض صادق است ، با توجه به اين مسئله : 1 . يا ميان دو نقيض موضوع و محمول تباين جزئى است ( در فرض اوّل و دوّم ) ؛\r\n2 . يا نقيض محمول ، اعم مطلق است از نقيض موضوع ( در فرض سوّم ) ؛\r\n\r\n","description":"","footnote":"","page_name":" 481 ","page_number":481},
  {"content":"\r\n\r\nهركدام از اين دو حالت كه باشد يك سالبه جزئيه دارند ، يعنى : صحيح است كه مثلا : « لا ابيض » بدون « لا انسان » صدق كند ( بعض اللاابيض ليس بلا انسان بل انسان ) و « لا شجر » بدون « لا انسان » صدق كند ( بعض اللاشجر ليس بلا انسان ) و نيز « لا انسان » بدون « لا حيوان » صدق كند ( بعض اللاانسان ليس بلا حيوان ) ، و وقتى هركدام بدون نقيض ديگرى صادق شد حتما با عين ديگرى صادق خواهد بود . يعنى : « لا ابيض و لا شجر » با « انسان » ، « لا انسان » هم با « حيوان » ، زيرا كه اگر با عين و نقيض هيچ كدام صادق نباشند ، ارتفاع نقيضين خواهد بود و هو محال .\r\nدر نتيجه صادق است كه بگوييم : « بعض اللاابيض انسان » ، « بعض اللاشجر انسان » ، « بعض اللاانسان حيوان » ، و هذا هو المطلوب الاول ، كه سالبه جزئيه به موجبهء جزئيه صادق آمد .\r\nامّا ادعاى سلبى : عكس نقيض سالبه جزئيه ، موجبه كليه نخواهد بود .\r\nمفروض : « بعض الانسان ليس بشجر » صادق است .\r\nمدعا : « كل لا شجر انسان » كاذب است .\r\nبرهان : گاهى نسبت ميان دو نقيض موضوع و محمول در سالبهء جزئيه ، تباين كلى است ، در مثل : « انسان و لا حيوان » و « لا موجود و لا معدوم » كه مورد بحث نيست ، و گاهى نسبت‌ها عموم و خصوص من‌وجه است ، در مثل : « لا ابيض و لا انسان » ، « لا شجر و لا انسان » ( قبلا بررسى شده ) آنگاه خاصيت عموم من‌وجه اين است كه مرجعش به يك موجبهء جزئيه و دو سالبه جزئيه است ، پس صادق است كه بگوييم : « بعض اللاابيض لا انسان » ، « بعض اللاشجر لا انسان » و از آنجا كه اين دو موجبهء جزئيه ، موجبهء معدولة المحمولى را به يك سالبهء محصلة المحمول ارجاع دهيم ، يعنى به جاى دو مثال مذكور بگويم : « بعض اللاابيض ليس به انسان » ، « بعض اللاشجر ليس به انسان » و علت اين‌كه تحويل و تبديل معدولة به محصله صحيح است آن است كه سالبهء محصلة المحمول از موجبهء معدولة المحمول ، اعم است و قانون اين است كه « كلما صدق الاخص صدق الاعم » و از اثبات اخص ، ثبات اعم لازم آيد پس از صدق موجبه معدولة المحمول ، صدق سالبهء محصلة المحمول لازم آيد در نتيجه سالبه فوق صحيح است . علت اعم بودن سالبه محصله از موجبه معدوله اين است كه موجبه تنها با فرض وجود موضوع ، صادق است ولى سالبه اعم است از اين‌كه با فرض وجود ، موضوع باشد يا بدون آن ، زيرا هم به انتفاء\r\n\r\n","description":"","footnote":"","page_name":" 482 ","page_number":482},
  {"content":"\r\n\r\nموضوع صادق است و هم به انتفاء محمول .\r\nدر نتيجه صحيح است بگوييم : « بعض اللاشجر ليس به انسان » ، « بعض اللاابيض ليس به انسان » ، وقتى اين صادق بود ، حتما نقيض آن كاذب خواهد بود و گرنه اجتماع نقيضين لازم مىآيد ، و نقيض سالبه جزئيه ، موجبه كليه است پس قضيه « كل لا ابيض انسان » و « كل لا شجر انسان » كاذب است و هو المطلوب .\r\nاين در فرض اوّل و دوّم از سه فرض سالبهء جزئيه بود . در فرض سوّم نيز موجبه كليه غلط است . مثلا : « بعض الحيوان ليس به انسان » نقيض مىشود به « بعض اللاانسان ليس به حيوان » و به « بعض اللاانسان حيوان » ، پس موجبه جزئيه صادق است ولى موجبه كليه صادق نيست ، مثلا نمىتوانيم بگوييم : « كل لا انسان حيوان » ، چون نقيض آن صادق است در مثل : شجر ، حجر و . . . كه لا انسان هستند و حيوان هم نيستند چراكه اصولا اخص ( حيوان ) بر تمام افراد اعم ( لا انسان ) صدق نمىكند و از اثبات اعم ، اثبات اخص لازم نمىآيد به خلاف عكس ، پس در هر حال موجبه كليه كذب است و موجبهء جزئيه هميشه صادق است .\r\n\r\nبرهان عكس موجبه كليه\r\nسوّم از محصورات رابع كه در اينجا عكس نقيض آن تبيين مىشود موجبهء كليه است . موجبه كليه در عكس نقيض ، حكم سالبهء كليه در عكس مستوى را دارد آنجا مىگفتيم : سالبه كليه به سالبهء كليه عكس مىشود اينجا هم مىگوييم : موجبهء كليه به كلّيّه عكس مىشود ، منتها طريقهء قدماء موجبهء كليه به موجبه كليه عكس نقيض مىشود ، مانند : « كل انسان حيوان » كه به « كل لا حيوان لا انسان » عكس مىشود . امّا در روش متأخرين موجبه كليه به سالبهء كليه عكس مىشود ، مانند : « كل انسان حيوان » ، كه به « لا شىء من اللاحيوان به انسان » عكس مىشود ، پس بايد بر هر دو طريقه برهان اقامه كرد .\r\nامّا بر طريقهء قدماء\r\nمفروض : « كل انسان حيوان » ، صادق است .\r\nمدعا : « كل لا حيوان لا انسان » ، نيز بايد صادق باشد .\r\nبرهان : اگر موجبهء كليهء مذكور در عكس موجبهء كليه اولى صادق نباشد ، يعنى « كل لا حيوان لا انسان » صدق نكند ، حتما بايد نقيض آن صادق آيد و گرنه ارتفاع نقيضين لازم مىآيد و هو محال و نقيض موجبهء مذكور ، سالبه جزئيه است ، يعنى : « بعض\r\n\r\n","description":"","footnote":"","page_name":" 483 ","page_number":483},
  {"content":"\r\n\r\nاللاحيوان ليس بلا انسان » ، آنگاه اگر اين نقيض صادق شد حتما عكس نقيض موافق آن نيز صادق آيد ، به حكم : « كلما صدق الاصل صدق العكس » و عكس نقيض سالبهء مذكور عبارت است از : « بعض الانسان ليس به حيوان » ، چون به طريقهء قدماء عكس نقيض سالبه جزئيه ، سالبهء جزئيه است ، پس اگر اين عكس نقيض صادق آيد لازم است قضيه موجبه كليهء « كل انسان حيوان » كاذب باشد ، چون اجتماع نقيضين در صدق نشايد و اگر اين موجبه كليه كاذب شد خلف لازم مىآيد ( خلاف مفروض ) چون ما قبل از برهان ، صدق اين موجبه كليه را كه همان اصل بود مفروغ عنه و مسلم گرفتيم كه جاى خدشه نباشد .\r\nحال از آن رهگذر كه اصل ( كل انسان حيوان ) صادق است حتما نقيض آن ( بعض الانسان ليس به حيوان ) كاذب خواهد بود ( از علم به صدق احد المتناقيضين علم به كذب ديگرى پيدا مىكنيم ) و اگر « بعض الانسان ليس به حيوان » كاذب شد حتما اصل آن‌كه :\r\n« بعض اللاحيوان ليس بلا انسان » باشد هم كاذب خواهد ، . به حكم قانون « كلما كذب العكس كذب الاصل » و اگر « بعض اللاحيوان ليس بلا انسان » كاذب درآمد حتما نقيض آن‌كه : « كل لا حيوان لا انسان » باشد صادق است ، و گرنه ارتفاع نقيضين پيش مىآيد و وقتى اين موجبه كليه صدق كرد مطلوب ما ثابت مىشود كه موجبهء كليه به موجبهء كليه عكس مىشود .\r\nامّا به طريقهء متأخرين :\r\nمدعا اين است كه عكس نقيض مخالف موجبهء كليه ، سالبه كليه است .\r\nمفروض : « كل انسان حيوان » ، صدق است .\r\nمدعا : « لا شىء من اللاحيوان به انسان » ، صادق است .\r\nبرهان : اگر در عكس سالبه كليه ، موجبه كليه صادق نباشد لازمه‌اش اين است كه نقيض سالبه كليه ( بعض اللاحيوان انسان ) كه يك موجبهء جزئيه است صادق باشد تا ارتفاع نقيضين لازم نيايد و اگر اين موجبه جزئيه صادق بود به اتفاق قدما و متاخرين ، عكس مستوى آن‌كه يك موجبهء جزئيّه است ( بعض الانسان لا حيوان ) نيز بايد صادق باشد به حكم « كلما صدق الاصل صدق العكس » و اين موجبهء عكس ، در واقع يك موجبه معدوله قابل ارجاع و تبديل به يك سالبهء محصلة المحمول است و چنان‌كه قبلا گفته شد هر موجبه معدوله قابل ارجاع و تبديل به يك سالبهء محصلة المحمول است زيرا سالبه اعم است و هر جا اخص صدق كند اعم نيز صدق مىكند ، پس مىتوان گفت :\r\n\r\n","description":"","footnote":"","page_name":" 484 ","page_number":484},
  {"content":"\r\n\r\n« بعض الانسان ليس به حيوان » هم صادق است و اگر اين سالبه جزئيه صادق باشد حتما نقيض آن‌كه موجبه كليهء : « كل انسان حيوان » است كاذب خواهد بود به علت اين‌كه اجتماع نقيضين نشود و كذب « كل انسان حيوان » خلاف فرض است ، زيرا ما فرض كرديم كه « كل انسان حيوان » ، اصل و صادق است ، وقتى اين صادق بود نقيض او كاذب مىشود ، و وقتى نقيض او كه سالبه محصله است كاذب بود موجبه معدوله هم كاذب است ، و وقتى موجبه معدوله ، كاذب شد اصل او نيز كاذب خواهد بود و وقتى اصل كاذب شد نقيض اصل كه يك سالبه كليه باشد ، صادق است . در نتيجه : « لا شىء من اللاحيوان به انسان » صادق است و عكس نقيض مخالف موجبهء كليه ، سالبه كليه است ، و هو المطلوب .\r\n\r\nبرهان براى موجبهء جزئيه\r\nچهارم از محصورات اربع ، موجبه جزئيه است . موجبهء جزئيه در باب عكس نقيض ، حكم سالبهء جزئيه در باب عكس مستوى را دارد . همانطورى كه سالبهء جزئيه در باب عكس مستوى ، عكس لازم الصدق نداشت همچنين موجبهء جزئيه در اين باب ، عكس لازم الصدق ندارد نه به صورت عكس نقيض موافق ، كه موجبهء جزئيه به موجبه - اعم از اين‌كه موجبهء جزئيه باشد يا كليه - عكس مىشود و نه به صورت عكس نقيض مخالف ، كه موجبهء جزئيه به قضيهء سالبه - اعم از اينكه سالبهء جزئيه باشد يا كليه - عكس مىشود .\r\nحال براى اقامه برهان بر اين مدعا كه ، موجبهء جزئيه عكس نقيض لازم الصدق ندارد ، بنابر هر دو طريقه تنها كافى است كه برهان بياوريم بر : عكس نشدن به يك قضيهء جزئيه كه خودبه‌خود و به اولويت قطعهء حكم ، كليه دانسته مىشود يعنى برمبناى قدماء كافى است ثابت كنيم ، موجبه جزئيه به موجبه جزئيه عكس نمىشود ( كه به طريق اولى به موجبه كليه نيز عكس نخواهد شد ) و برمبناى متأخرين هم كافى است ثابت كنيم كه به سالبه جزئيه عكس نمىشود كه خودبه‌خود حساب سالبه كليه تصفيه مىشود . سرّ مطلب در هر دو مبنا اين است كه ، هميشه قضيه جزئيه ، تحت كليه است و تداخل دارند يعنى موجبه جزئيه در موجبه كليه و سالبه جزئيه در سالبه كليه داخل است ، بر همين اساس :\r\nكلما كذبت الجزئيه ( موجبه يا سالبه ) كذب الكليه ( موجبه يا سالبه ) .\r\nطريقهء قدماء :\r\n\r\n","description":"","footnote":"","page_name":" 485 ","page_number":485},
  {"content":"\r\n\r\nمدعا اين است كه موجبهء جزئيه از طريق عكس نقيض موافق به موجبهء جزئيه عكس نمىشود . براى اثبات ، از برهان عكس و نقيض كمك مىگيريم .\r\nمفروض : « بعض الانسان حيوان » ، صدق است .\r\nمدعا : « بعض اللاحيوان لا انسان » ، به صورت كلى صادق نيست .\r\nبرهان : موجبهء جزئيه چهار فرض دارد و درست مىشود از :\r\n1 . دو مساوى ، مثل : « انسان و ناطق » ؛\r\n2 . موضوع اخص و محمول اعم ، مثل : « انسان و حيوان » ؛\r\n3 . عكس فرض قبل ، مثل : « حيوان و انسان » ؛\r\n4 . عامين من‌وجه ، مثل : « انسان و ابيض » ؛\r\nيكى از موارد صدق موجبهء جزئيه ، همين مورد عامين من‌وجه است كه نسبت ميان خود دو مفهوم كلى ، عموم و خصوص من‌وجه است و مكرر گفته‌ايم كه در چنين موردى نسبت ميان نقيض آن دو تباين جزئى است كه گاهى با عموم من‌وجه مىسازد ، مثل : « انسان و ابيض » كه دو نقيض آن‌ها ، يعنى : « لا انسان و لا ابيض » هم عامين من‌وجه هستند ؛ و گاهى نسبت تباين كلى است ، مثل : « لا انسان و حيوان » كه عامين من‌وجه هستند ، امّا نقيض آن دو ( انسان و لا حيوان ) تباين كلى دارند . در چنين فرضى صحيح است كه بگوييم : « لا شىء من الانسان بلاحيوان » و « لا شىء من اللاحيوان به انسان » وقتى سالبهء كليه صحيح بود نقيض آن كاذب است تا اجتماع نقيضين لازم نيايد و نقيض آن ، يك موجبهء جزئيه است كه « بعض اللاحيوان انسان » يا « بعض الانسان لا حيوان » باشد ، وقتى اين كاذب بود ، پس موجبهء جزئيه عكس لازم الصدق ندارد و هذا هو المطلوب .\r\nبيان مطلب به طريقهء متأخرين : مدعا اين است كه موجبهء جزئيه به طريقهء عكس نقيض مخالف ، به سالبهء جزئيه عكس نمىشود و به طريق اولى به سالبه كليه هم عكس ( عكس لازم الصدق ) نمىشود ؛ مثلا : « بعض الانسان ابيض » صادق بود لازمه‌اش اين نيست كه حتما « بعض اللاابيض انسان » هم صادق باشد بلكه ممكن است صادق و يا كاذب باشد . برهان مطلب در فرض تباين كلى ميان دو نقيض دو طرف چه در موجبهء جزئيه و چه در سالبه كليه بيان شد . اينك هردو را جداگانه بررسى مىكنيم .\r\nموجبه جزئيه : اين قضيه در فروض مختلف صادق بود :\r\n1 . از دو كلى متساوى ، مثل : « انسان و ناطق » ، كه مىگوييم : « بعض الانسان ناطق »\r\n\r\n","description":"","footnote":"","page_name":" 486 ","page_number":486},
  {"content":"\r\n\r\nالبته در اين فرض عكس نقيض مخالف ، هم به صورت سالبه جزئيه صحيح است و هم سالبه كليه ، يعنى مىتوانيم بگوييم : « بعض اللاناطق ليس به انسان » ، « لا شىء من اللاناطق به انسان » و بالعكس .\r\n2 . از دو كلى عموم و خصوص مطلق كه موضوع اخص و محمول اعم باشد ، مثل :\r\n« انسان و حيوان » كه مىگوييم : « بعض الانسان حيوان » كه در اينجا هم عكس نقيض مخالف ، به شكل سالبهء جزئيه و كليه هردو صادق است . مثلا : « بعض اللاحيوان ليس به انسان » ، « لا شىء من اللاحيوان به انسان » .\r\n3 . از موضوع اعم و محمول اخص ، مثل : « حيوان و انسان » كه در اينجا هم عكس نقيض به صورت سالبهء جزئيه صادق است ولى به صورت كليه خير ، مثلا : « بعض اللانسان ليس به حيوان » صحيح است ولى « لا شىء من اللاانسان به حيوان » كذب است زيرا نقيض آن كه « بعض اللاانسان حيوان » باشد صادق است .\r\n4 . از عامين من‌وجه ، مانند : « انسان و ابيض » يا « لا انسان و حيوان » ، در اين فرض نسبت ميان نقيض دو كلى ، تباين جزئى است كه گاهى واقع و نفس الامر آن ، يك عموم و خصوص من‌وجه است ؛ مانند : « انسان و ابيض » كه خودشان عامين من‌وجه و نقيض آن دو نيز عامين من‌وجه است ، اى يصدق : « بعض اللاانسان لا ابيض » ، « بعض اللاانسان ليس بلا ابيض » ، « بعض اللاابيض ليس بلا انسان » و گاهى واقع مطلب تباين كلى است ، مانند : « لا انسان و حيوان » كه خودشان عامين من‌وجه هستند . ولى نقيض آن دو ، يعنى :\r\n« انسان و لا حيوان » تباين كلى دارند و دو سالبه كليه تشكيل مىدهند ، اى : « لا شىء من الانسان بلا حيوان » و « لا شىء من اللاحيوان به انسان » سپس مىگوييم : « لا شىء من اللاحيوان به انسان » صدق است و اگر اين سالبه كليه محصلة المحمول صادق باشد حتما بايد موجبهء كليّه معدولة المحمول صادق باشد كه : « كل لا حيوان لا انسان » ( به زودى در تبديل قضيه معدوله به محصله و محصله به معدوله بيشتر توضيح خواهيم داد . )\r\nدليل مطلب : نفى نفى يا سلب السلب مساوى با ايجاب است . « لا شىء » سلب و « لا حيوان » نيز سلب است و سلب سلب مساوى با اثبات است ، اى : « كل لا حيوان لا انسان » .\r\nتحليل مطلب :\r\nوقتى مىگوييم : « لا شىء من اللاحيوان به انسان » معنايش اين است كه بر هيچ فردى از افرادى كه « لا حيوان » بر آن‌ها صدق مىكند ، انسان صادق نيست و وقتى انسان صدق\r\n\r\n","description":"","footnote":"","page_name":" 487 ","page_number":487},
  {"content":"\r\n\r\nنكرد ، حتما « لا انسان » صادق خواهد بود و گرنه ارتفاع نقيضين لازم مىآيد و هو محال است ، پس بر هرآنچه كه « لا حيوان » صدق كند « لا انسان » هم صدق مىكند ، و اين معناى موجبهء كليه است « كل لا حيوان لا انسان » ، آنگاه مىگوييم : اگر موجبهء كليه صادق باشد پس نقيض آن‌كه يك سالبهء جزئيه باشد كاذب است و گرنه اجتماع نقيضيين مىشود و نقيض اين است كه : « بعض اللاحيوان ليس بلا انسان » و هذا هو المطلوب كه سالبه جزئيه ، عكس لازم الصدق ندارد ، وقتى سالبهء جزئيه صدق نكرد به طريق اولى سالبهء كليه كذب است كه « لا شىء من اللاحيوان بلا انسان » باشد ، چون با موجبه كليهء مذكور ، متضادتان هستند و اجتماع ضدين نشايد .\r\nسالبه كليه : اين قضيه منحصرا از دو مفهوم مباين به تباين كلى درست مىشد و نسبت ميان نقيض آن دو تباين جزئى بود كه گاهى از عموم و خصوص من‌وجه سر در مىآورد ، همانند : « انسان و شجر » كه نقيض آن دو : « لا انسان و لا شجر » عامين من‌وجه هستند ؛ و گاهى سر از تباين كلى درمىآورد كه اينجا محل شاهد است ، مثلا : « موجود و معدوم » متباينان هستند ، و نقيض آن دو يعنى : « لا موجود و لا معدوم » نيز متباينان هستند ، اى : « لا شىء من اللاموجود بلا معدوم » و « لا شىء من اللامعدوم بلا موجود » و وقتى اين سالبه كليه صادق بود حتما يك قضيه موجبهء محصلة المحمول نيز بايد صدق كند ، اى :\r\n« كل لا معدوم موجود » و وقتى اين موجبه صدق كرد ديگر در نقيض آن نه سلب جزئى صدق خواهد كرد ، تا بگوييم : « بعض اللامعدوم ليس بموجود » و نه سلب كلى كه بگوييم : « لا شىء من اللامعدوم بموجود » .\r\nقوله : و لاجل دو طريقهء عكس نقيض را در رابطه با موجبهء جزئيه آورديم و مثال هريك را نيز بيان كرديم ولى مرحوم مظفر تا به حال رمزى و با حروف ب ، ج و . . . مثال آورده و بحث مىكردند اينك همان مثال مذكور را همراه با ذكر ماده بيان مىكنند .\r\nموجبهء جزئيه : « بعض اللاانسان حيوان » ، اين قضيه به عكس نقيض موافق ، به موجبه جزئيه : « بعض اللاحيوان انسان » ، و به موجبهء كليهء : « كل لا حيوان انسان » عكس نمىشود ، به دليل اين‌كه از دو نقيض ، يك سالبه كليه درست مىشود كه « لا شىء من اللاحيوان به انسان » و وقتى اين سالبه صحيح بود آن موجبه جزئيه و كليه كاذب خواهد بود ؛ زيرا كه موجبهء جزئيه ، نقيض آن سالبه است و اجتماع نقيضين در صدق محال است ، از طرفى\r\n\r\n","description":"","footnote":"","page_name":" 488 ","page_number":488},
  {"content":"\r\n\r\nموجبه كليه ، ضد سالبه كليه است و اجتماع ضدين نيز محال است . همچنين موجبهء جزئيه :\r\n« بعض اللا انسان حيوان » به طريقه متأخرين ، يعنى به عكس نقيض مخالف ، عكس به يك سالبهء جزئيه نمىشود كه : « ليس كل لا حيوان لا انسان » باشد و نه به يك سالبه كليه كه :\r\n« لا شىء من اللاحيوان بلا انسان » باشد ، زيرا در برهان مطلب ذكر شد كه موجبهء كليه صدق است پس سالبه جزئيه و كليه كذب خواهد بود اولى به خاطر تناقض و دومى به خاطر تضاد ، كه اجتماع هردو محال است .\r\n\r\nتمرينات :\r\nجواب تمرين 1 با توجه به قضيهء : « نعمت ، هر عاقل و انديشمندى را سرمست و مغرور نمىسازد » ، حكم قضاياى زير بيان مىشود :\r\nالف . پاره‌اى از عقلاء هستند كه نعمت آنها را بيش از حد مسرور و سرمست نمىكند .\r\nاين قضيه صادقه است ، زيرا با موجبه كليهء اصل ، متداخلتان هستند كه قانون تداخل اين بود كه : « كلما صدق الكليه صدق الجزئيه » .\r\nب . چنين نيست كه نعمت برخى از عقلاء را سرمست نسازد .\r\nاين قضيه كاذبه است ، زيرا نقيض موجبه كليهء مذكور است و ما فرض كرديم كه ان موجبه كليه صادقه است پس اين نقيض كاذبه خواهد بود تا اجتماع نقيضين نشود .\r\nج . همه كسانى كه نعمت آنان را سرمست نمىسازد خردمندانند .\r\nاين قضيه كاذبه است ، از اين حيث كه عكس مستوى موجبهء كليهء كذكور است و عكس مستوى موجبه كليه ، موجبهء جزئيه است ( بند ز ) .\r\nد . هيچ فردى از خردمندان نيست كه نعمت او را سرمست نسازد .\r\nاين قضيه كاذبه است ، زيرا با موجبهء كليه اصل ، تضاد دارند و اجتماع ضدين نشايد .\r\nه . هر انسانى كه نعمت او را سرمست مىسازد غير عاقل است .\r\nاين قضيه صادقه است ، زيرا عكس نقيض موافق موجبهء كليهء اصل ، است كه به طريقهء قدماء موجبهء كليه به موجبه كليه عكس مىشود و « كلما صدق الاصل صدق العكس » .\r\nو . هيچ فردى از افرادى كه نعمت آنان را سرمست مىسازد عاقل نيست .\r\nاين قضيه نيز صادق است ، زيرا عكس نقيض مخالف موجبه كليهء اصل است كه به\r\n\r\n","description":"","footnote":"","page_name":" 489 ","page_number":489},
  {"content":"\r\n\r\nطريقهء متأخرين ، موجبه كليه به يك سالبه كليه عكس مىشود .\r\nز . پاره‌اى از كسانى كه نعمت آنان را سرمست نسازد عاقل‌اند .\r\nاين قضيه نيز صادق است ، زيرا كه عكس مستوى موجبهء كليه اصل است و همه منطقيون عكس مستوى موجبهء كليه را يك موجبهء جزئيه مىدانند .\r\nجواب تمرين 2 :\r\nاز قضيه فوق به تعداد محصورات اربع چهار قضيه درست مىشود :\r\n1 . « بعض المعادن ليس يذوب بالحرارة » ،\r\nاين قضيه مفروض الكذب است ، زيرا فرض اين است كه سالبهء جزئيه كذب است .\r\n2 . « لا شىء من المعادن بذائب بالحرارة » .\r\nاين قضيه نيز كذب است ، زيرا وقتى سالبه جزئيه مذكور كذب بود ، سالبه كليه به طريق اولى كذب خواهد بود .\r\n3 . « كل معدن يذوب بالحرارة » .\r\nاين قضيه ، نقيض آن سالبهء جزئيه است و اگر سالبه جزئيه كذب بود ، حتما بايد اين نقيض صدق باشد و گرنه ارتفاع نقيضين خواهد شد و هو محال .\r\n4 . « بعض المعدن يذوب بالحرارة » .\r\nاين قضيه هم با موجبه كليهء مذكور تداخل دارند و به حكم قانون تداخل « كلما صدق الكلية صدق الجزئيه » .\r\nجواب تمرين 3 . در پاسخ به اين سؤال نياز به ذكر مقدّمه‌اى است : آب قليل به مجرد ملاقات با نجاست متنجس مىشود ، امّا آب كر وقتى متنجس مىشود كه يكى از اوصاف ثلاثهء آن متغير شود ( رنگ ، بو ، مزه ) . حال تغيير بر دو قسم است :\r\nاوّل . حسى : محسوس است و آن در فرضى است كه آب ، وضع طبيعى خود را دارد اگر مثلا خون يا مدفوع و . . . در آن واقع شود رنگ يا مزه يا بوى آن را تغيير مىدهد و اين تغيير محسوس است .\r\nدوّم . تقديرى : و آن در فرضى است كه رنگ آب به‌گونه‌اى است ( كدر يا قرمز رنگ و . . . ) كه اگر قطره خون يا بولى هم در آن بيفتد ، تغيير محسوس نيست ولى اگر رنگ طبيعى داشت محسوس مىشد و . . . حال تغير حسى ، بالاجماع موجب تنجس است ، ولى تغير تقديرى محل بحث است و مشهور برآنند كه تغير تقديرى نيز موجب\r\n\r\n","description":"","footnote":"","page_name":" 490 ","page_number":490},
  {"content":"\r\n\r\nتنجس است و آب محكوم به نجاست مىشود . با حفظ اين مقدّمه مىگوييم :\r\nفخر الدين در كتاب « ايضاح » فرموده : آب به‌واسطهء تغيير تقديرى هم متنجس مىشود به دليل اين‌كه : « كلما لم يصر الماء مقهورا لم يتغير بالنجاسة على تقدير المخالفه ( رنگ ، طعم يا بوى نجاست با آب ) ، عكس نقيض آن اين است كه : « فكلما تغير الماء على تقدير المخالفة بالنجاسة كان مقهورا » ، اى : محكوما بالنجاسة . حال اين عكس نقيض از نوع عكس نقيض قدمايى است كه موجبه كليه به موجبه كليه عكس مىشود ، ضمنا چون اصل ، شرطيه متصله است براى عكس نقيض كردن آن مىگوييم : اوّل بايد هريك از مقدم و تالى را نقيض كرده سپس آن دو را ، با حفظ كميت و كيفيت و بقاء صدق جابجا كنيم پس عكس نقيض مذكور درست مىشود .\r\n\r\n","description":"","footnote":"","page_name":" 491 ","page_number":491},
  {"content":"\r\n\r\n\r\n3 . النقض\r\nتا اينجا سه حكم از احكام قضايا را تفصيلا بيان كرديم :\r\n1 . مبحث تناقض و ملحقات آن ( تضاد و تداخل ) ؛\r\n2 . مبحث عكس مستوى\r\n3 . مبحث عكس نقيض .\r\nو يكى ديگر از احكام و مناسبات ما بين قضايا ، مبحث نقض است .\r\n\r\nچند پرسش\r\nاول . فايده نقض چيست ؟ فايده اين بحث مانند مباحث قبلى آن است كه در طريق استنباط مجهول تصديقى وارد مىشود و از علم به صدق قضيه‌ى اول ، علم به صدق قضيه‌ى دوم ، پيدا مىكنيم .\r\nدوم . چرا مصنف ( ره ) اين مباحث را از ملحقات مباحث عكس به حساب آوردند .\r\nعلت : همانگونه كه در باب عكس از راه صدق اصل به صدق عكس مىرسيديم و با علم به صدق اصل ، علم به صدق عكس پيدا مىكرديم . به‌گونه‌اى كه عكس احتياج به برهان نداشت - چه عكس اول ( مستوى ) و چه عكس دوم ( نقيض ) - همچنين در باب نقض نيز از راه علم به صدق اصل و قضيه‌ى اوليه ، علم به صدق قضيه محوله پيدا مىكنيم ، و اثبات صدق و حقانيت آن جداگانه برهان لازم ندارد . از اين حيث اين مبحث با مباحث عكس ، قابل طرح است .\r\nسوم : معناى نقض چيست ؟ تغيير و تبديل يك قضيه به قضيه ديگرى است كه از حيث صدق لازمه قضيه اولى باشد ، بدين‌معنا كه اگر قضيه محول عنها صدق بود اين قضيه محول اليها نيز صدق باشد ( بر خلاف باب تناقض و تضاد كه اجتماع در صدق نداشت ) ضمنا با اين ويژگى كه دو طرف قضيه بر موضع و جايگاه خود بماند ؛ يعنى : در قضيه اوليه هرچه موضوع بود در قضيه دوم ، همان موضوع باشد و در اولى هرچه محمول بود در دومى نيز همان محمول باشد ، همچنين در قضاياى شرطيه از حيث مقدم و تالى جابه‌جا مىشدند و بر موضوع اصلى خويش باقى نمىماندند ولى در اين‌جا باقى هستند . اين ويژگى بايد برقرار باشد .\r\nچهارم : نقض چند شعبه دارد ؟ نقض سه شعبه دارد :\r\n\r\n","description":"","footnote":"","page_name":" 492 ","page_number":492},
  {"content":"\r\n\r\n1 . نقض موضوع : اين‌كه فقط موضوع قضيه اولى را نقيض كرده ( ايجابى است سلب و سلبى است ايجابى كنيم . ) و ان را موضوع قضيه دوم قرار دهيم و نفس محمول اولى را محمول دومى قرار دهيم چنين كارى را نقض موضوع گويند و قضيه‌اى را كه از اين راه حاصل شود « منقوضة الموضوع » خوانند ؛ البته با دو شرط اگر اولى صادق باشد ، دومى نيز صادق است :\r\nالف . تغيير كيف ، يعنى : اگر اولى موجبه بود ، دومى سالبه باشد و بالعكس .\r\nب . تغيير كميت ، يعنى : اگر اولى كليه بود دومى جزئيه باشد و بالعكس . مانند « كل انسان حيوان » ( قضيه اول ) و « بعض الانسان ليس بالحيوان » ( قضيه دوم ) .\r\n2 . نقض محمول : اين‌كه نفس محمول قضيه اولى را محمول قضيه دومى قرار دهيم . البته بايد از حيث كيفيت ( ايجاب و سلب ) ، متغير باشند و از حيث كميت متفق .\r\nمانند « كل انسان حيوان » كه نقض محمول آن ، عبارت است از : « لا شىء من الانسان بالحيوان » است . اين قضيه را « منقوضه المحمول » گويند .\r\n3 . نقض طرفين يا نقض تام : اين‌كه نقيض موضوع قضيه اوليه را موضوع قضيه دوم و نقيض محمول آن را محمول اين قرار مىدهيم ، ضمن اين‌كه از حيث كميت متفاوت باشند و از حيث كيفيت موافق و چنين عملى را « نقض تام » گويند و چنين قضيه‌اى را « منقوضه الطرفين » گويند ، مثال : « كل انسان حيوان » نقيض مىشود به « بعض اللاانسان لا حيوان » .\r\n\r\n1 . قاعده نقض محمول\r\nمصنف مىفرمايد : اول از نقض المحمول شروع مىكنيم ، زيرا اين قاعده ، باب و اصل براى دو قاعده ديگر است ( وجه آن به زودى روشن خواهد شد ) .\r\nاگر ما بخواهيم يك منقوضه المحمول را از يك قضيه ديگر استخراج كنيم به گونه‌اى كه اگر قضيه اولى صدق است اين قضيه محموله نيز صادق باشد ، راهش اين است كه :\r\nالف . محمول قضيه اوليه نقيض شود ، مثلا حيوان به لا حيوان .\r\nب . كيفيت قضيه اوليه نيز تغيير كند ، مثلا : موجبه سالبه شود يا بالعكس .\r\nج . موضوع به حال خود باقى باشد و نقيض نشود .\r\nد . جايگاه نفس موضوع و نقيض محمول ، ثابت باشد و جابه‌جا نشود .\r\n\r\n","description":"","footnote":"","page_name":" 493 ","page_number":493},
  {"content":"\r\n\r\nه . كميت قضيه هم باقى باشد ، يعنى : اگر اوّلى كليّه بود دومى هم كليه باشد .\r\nاگر اين ويژگىها رعايت شود حتما با صدق اولى ، دومى نيز صادق خواهد بود .\r\nاينك براى اثبات نقض محمول هريك از محصورات اربع ، جداجدا برهان اقامه مىكنيم و آن‌ها را مبرهن مىسازيم :\r\n1 . موجبه‌ى كليه : طبق قاعده مذكور ، منقوضة المحمول موجبه كليه عبارت است از يك قضيه سالبه كليه كه كيفا مخالف و كما موافق است ، مثلا : اگر « كل انسان حيوان » صادق باشد ، حتما در نقض محمول آن قضيه « لا شىء من الانسان بلا حيوان » هم صادق است . براى برهانى كردن اين ادعا ، از طريقه‌ى تحويل الاصل يا قياس مساوات استفاده مىكنيم به اين بيان كه :\r\nاول . مفروض الصدقى به نام موجبهء كليه داريم ، مثلا : « كل انسان حيوان »\r\nدوم . مطلوب و مدعايى داريم به اين نام كه در نقض محمول اين موجبه ، يك قضيه سالبه‌ى كليه صادق است : « لا شىء من الانسان بلا حيوان » .\r\n3 . براى اثبات اين مطلب برهانى داريم به نام « قياس مساوات » :\r\nاگر قضيه اوليه « كل انسان حيوان » صادق باشد حتما عكس نقيض مخالف آن نيز ( عكس نقيض به طريقه متأخرين ) صادق خواهد بود كه يك سالبه كليه است ؛ اى :\r\n« لا شىء من اللاحيوان به انسان » و علت صدق اين است كه : عكس - چه مستوى چه نقيض - لازمه اصل است و هر جا كه ملزوم باشد لازم هم خواهد بود ، « فكلما صدق الاصل صدق العكس » .\r\nاگر اين عكس نقيض صادق آمد حتما لازمه‌اش اين است كه عكس مستوى اين عكس نقيض هم صادق باشد ، به همان دليل : « كلما صدق الاصل صدق العكس » و عكس مستوى سالبه كليه ، به اتفاق قدما و متاخرين ، يك سالبه كليه است : « لا شىء من الانسان بلا حيوان » و اگر اين قضيه صادقه بود مىگوييم : هذا هو المطلوب كه : منقوضه المحموله موجبهء كليه ، يك سالبه كليه است و با طى دو مرحله اين مطلوب تثبيت شد و از قوانين باب عكس نقيض و مستوى هم در آن استفاده شد .\r\n2 . موجبه جزئيه : طبق قاعده مذكور در اول مبحث نقض المحمول مىگوييم : قضيه منقوضه المحمول موجبه جزئيّه عبارت است از : يك قضيه سالبه جزئيه كه كيفا مخالف و كما موافق است ، و اگر قضيه اولى صادق باشد حتما اين قضيه محموله و منقوضه نيز\r\n\r\n","description":"","footnote":"","page_name":" 494 ","page_number":494},
  {"content":"\r\n\r\nصادق خواهد بود ، مثلا : « بعض الحيوان انسان » نقض محمول مىشود به « بعض الحيوان ليس بلا انسان » يا « ليس كل حيوان لانسان » .\r\nبراى اثبات اين مطلب از برهان نقيض و عكس مدد مىگيريم :\r\nاول . مفروض الصدق : « بعض الحيوان انسان » صادق است .\r\nدوم . مدعا يا مطلوب : در نقض محمول اين قضيه ، يك سالبه جزئيه معدوله المحمول صادق است ، اى : « ليس كل حيوان لانسان » .\r\nسوم . برهان : اگر اين سالبه جزئيه « بعض الحيوان ليس بلا انسان » در نقض محمول آن موجبه جزئيه صدق نكند حتما بايد نقيض آن صادق آيد و گرنه ارتفاع نقيضين پيش مىآيد كه باطل است . نقيض سالبه جزئيه يك موجبه كليه است ، اى : « كل حيوان لانسان » ، كه اگر اين موجبهء كليه صادق بود حتما بايد منقوضه المحمول آن هم صادق باشد و منقوضة المحمول موجبهء كليه ، يك سالبه كليه است ، اى لا شىء من الحيوان به انسان و اين مطلب در موجبهء كليه مبرهن شد و اگر اين سالبه كليه صادق آمد حتما بايد نقيض آن كاذب باشد تا اجتماع نقيضين نشود و نقيض سالبه كليه يك موجبه جزئيه است ، يعنى : « بعض الحيوان انسان » و لكن اين نقيض ، كذبش محال و باطل است ، زيرا اين همان اصل قضيه است كه در مرحله اول مفروض الصدق واقع شده حال اگر بگوييم :\r\nكذب است خلف فرض مىشود ، پس اين موجبه جزئيه حتما صدق است و در نقيض آن سالبهء كليه حتما كذب است تا اجتماع نقيضين نشود و از آنجا كه اين سالبه كليه منقوضة المحمول يك موجبهء كليه و لازمه او است پس آن موجبه حتما كاذب خواهد بود زيرا كه « اذا كذبت المنقوضه كذبت الملزوم » و اگر آن موجبه كليه كاذب شد ، حتما نقيض آن صادق است كه يك سالبه جزئيه باشد و هو المطلوب كه منقوضه المحمول موجبهء جزئيه يك سالبهء جزئيه است .\r\n3 . سالبه كليه : طبق قاعده‌اى كه براى نقض محمول ذكر كرديم ، منقوضه المحمول سالبه كليه يك موجبه است كه در آن كميّت باقى مانده ولى كيفيت متغير شده . مثلا : « لا شىء من الانسان بشجر » نقض محمولش « كل انسان لا شجر » است ؛ يا « لا شىء من الماء بجامد » منقوض مىشود به « كل ماء لا جامد » .\r\nبراى اثبات آن از برهان نقيض و عكس مدد مىگيريم كه بارها بيان شده :\r\nمرحله اول . مفروض : « لا شىء من الماء بجامد » ، صادق است .\r\n\r\n","description":"","footnote":"","page_name":" 495 ","page_number":495},
  {"content":"\r\n\r\nمرحله دوم . مطلوب : « كل ماء غير جامد » در نقض محمول ، صادق است .\r\nمرحله سوم . برهان : اگر اين موجبه كليه صادق نباشد حتما نقيض آن صدق خواهد كرد تا ارتفاع نقيضين پيش نيايد ، و نقيض موجبهء كليه يك سالبه جزئيه است ، اى : « بعض الماء ليس به غير جامد » ، يا « ليس كل ماء لا جامد او غير جامد » . حال اگر اين سالبه جزئيه صدق كند ، در كنار آن حتما يك موجبه جزئيه معدولة المحمول صدق خواهد كرد كه « بعض الماء جامد » باشد زيرا « ليس ، لا و غير » نفى نفى است . و نفى نفى يا سلب سلب مساوى با اثبات است ، پس آن سالبه جزئيه با اين موجبه جزئيه برابر است ، و اگر اين موجبهء جزئيه صدق كرد حتما نقيض آن كذب خواهد بود تا اجتماع نقيضين نشود و نقيضين آن يك سالبه كليه است ، اى « لا شىء من الماء بجامد » و لكن كذب اين اين نقيض خلف فرض است ؛ زيرا اين نقيض عين همان اصل است كه قبل از هر چيزى مفروض الصدق قلمداد شده ديگر ممكن نيست كاذب هم باشد . به دنبالش سالبه جزئيه كذب خواهد بود و در نتيجهء موجبهء كليه صدق خواهد كرد ، اى « كل ماء غير جامد » و هذا هو المطلوب .\r\n4 . سالبه جزئيه : طبق قواعد مذكور در اول نقض المحلول ، منقوضه المحمول سالبهء جزئيه ، يك قضيه موجبه جزئيه خواهد بود كه كميت باقى ولى كيفيت متفاوت است ، مثلا « بعض الحيوان ليس به انسان » نقض محمول مىشود به « بعض الحيوان لانسان » يا طبق مثال مرحوم مظفر ( ره ) « بعض المعدن ليس بذهب » يا « ليس كل معدن ذهبا » نقض محمول مىشود به : « بعض المعدن غير ذهب » يا « لا ذهب » .\r\nبرهان مطلب : اين برهان همانند برهانى است كه در منقوضه المحمول موجب كليه به نام برهان مساوات ذكر شد ، كه دو مرحله داشت و در ادامه نيز در تنبيه اول تبيين خواهد شد .\r\n\r\nبيان برهان :\r\nمرحله اول . مفروض : « بعض المعدن ليس ذهبا » صدق است .\r\nمرحله دوم . مطلوب : « بعض المعدن غير ذهب » يا « لا ذهب » در نقض محمول صادق ، است .\r\nمرحله سوم . برهان : اگر سالبه جزئيه اصل « بعض المعدن ليس بذهب » يا « بعض الحيوان ليس به انسان » صادق است پس حتما بايد عكس نقيض مخالف آن ، نيز صادق\r\n\r\n","description":"","footnote":"","page_name":" 496 ","page_number":496},
  {"content":"\r\n\r\nباشد . عكس نقيض مخالف ( به طريقهء متاخرين ) ، يك موجبه جزئيه است : « بعض اللاذهب معدن » يا « بعض اللا انسان حيوان » و علت صدق آن است كه عكس نسبت به اصل مانند لازم نسبت به ملزوم است و « كلما صدق الملزوم صدق اللازم » ، « فكلما صدق الاصل صدق العكس » چه عكس اول و چه عكس دوم ( قدم اول ) .\r\nو در قدم دوم ، اگر اين عكس نقيض اصل صادق باشد حتما عكس مستوى خود اين عكس نيز صادق خواهد بود و عكس مستوى موجبه جزئيه ( به اتفاق اراء ) موجبه جزئيه است : « بعض المعدن لا ذهب » يا « بعض الحيوان لا انسان » و هذا هو المطلوب زيرا اين عكس مستوى همان منقوضة المحمول سالبه جزئيه است ، پس اگر خود سالبه صادق بود حتما اين منقوضه نيز صادق است ، چون همه به هم وابسته هستند ، يعنى : صدق سالبه جزئيه مستلزم صدق عكس نقيض و آن مستلزم صدق عكس مستوى است .\r\n\r\nدو تنبيه\r\nتنبيه اول : با برهان عكس و نقيض آشنا شديم و در باب عكس مستوى و عكس نقيض از اين طريقه بسيار استفاده كرديم ، حتى در همين باب نقيض محمول نيز در بيان منقوضة المحمول سالبه كليه و موجبهء جزئيه از همين شيوه استفاده نموديم اما چيزى كه تازگى دارد عبارت است از : روش برهانى كه در نقض محمول موجبهء كليه و سالبه جزئيه به كار رفت كه كوتاه‌ترين راه انتخاب شد و از دو مرحله كلى كه همه آن‌ها سابقا تثبيت شده بود نتيجه نهايى را گرفتيم ، فعلا صلاح مىدانيم ، اين شيوه جديد را « طريقه تحويل اصل » نامگذارى كنيم ( چون اصطلاحى مانوس و مورد استعمال در اين بحث است ) ، ولى بعدها در مباحث قياس ، از آن به نام « قياس مساوات » ياد خواهيم كرد كه يك بار در مباحث كليات خمس ، در رابطه با فصل مقوم و مقسم ، بار ديگر در مانحن‌فيه ؛ و بار سوم تفصيلا در مباحث حجت و بيان انواع و اقسام قياس منطقى تبيين خواهد شد .\r\nحال به‌طور اجمال مىگوييم : « قياس مساوات » هميشه از دو مرحله تشكيل مىشود .\r\nدر مرحله اول : صغرى ، كبرى و نتيجه‌اى مطرح است .\r\nو در مرحله دوم : نتيجه مرحله اول صغراى اين مرحله واقع شده و يك مقدمه خارجى هم به عنوان كبراى كلى ضميمه شده ، نتيجه نهايى را مىگيريم .\r\nالبتّه تمام ارزش قياس مساوات ، همان مقدمه است كه اگر صدق باشد قياس ما نتيجه\r\n\r\n","description":"","footnote":"","page_name":" 497 ","page_number":497},
  {"content":"\r\n\r\nمىدهد و گرنه عقيم خواهد بود . در مورد بحث ، ترتيب قياس به شكل زير است :\r\nمرحله اول : « منقوضه المحمول ، لازمه عكس نقيض اصل است » . ( صغرى )\r\n« و عكس نقيض اصل ، لازمه خود اصل است » . ( كبرى )\r\nپس « منقوضة المحمول لازمه لازمه خود اصل است » . ( نتيجه )\r\nاثبات صغرى : چون منقوضة المحمول ، چيزى غير از همان عكس مستوى عكس نقيض اصل نيست و شكى نيست كه هر عكسى لازمه اصل خود است ، كه اگر اصل او صادق بود ، عكس او نيز صادق است ولى در كذب ملازمه نيست .\r\nاثبات كبرى : عكس نقيض ، عكس اصل است و هر عكسى ، لازم اصلى خود است .\r\nمرحله دوم : « منقوضة المحمول لازم لازم اصل است » . ( صغرى )\r\n« و لازم اللازم لازم » . ( كبرى )\r\nپس « منقوضة المحمول لازم خود اصل است » . ( نتيجه )\r\nدر بيان نقض محمول موجبه كليه و سالبه جزئيه از اين شيوه استفاده شد و ديديم كه هر دو مرحله مبتنى بر تحويلات و تغييراتى است كه در باب عكس نقيض و مستوى با آنها آشنا شده بوديم . مثلا ملاحظه فرموديد كه چگونه موجبه كليه را از ابتدا از اصل به عكس نقيض مخالف و سپس عكس نقيض را به عكس مستوى تبديل كرديم ، و دو مرحله تحويل انجام داديم كه صدق تحويل دومى در گرو صدق تحويل اولى و صدق آن در گرو صدق اصل است و چون اصل مفروض الصدق بود ، پس تحويل اول ، يعنى :\r\nعكس نقيض مخالف آن نيز صادق شد و وقتى اين تحويل صدق كرد پس تحويل دوم يعنى : عكس مستوى آن نيز صدق خواهد كرد و هذا هو المطلوب .\r\nبه علت سهولت اين طريقه ، در مباحث نقض موضوع و نقض طرفين از آن استفاده خواهيم برد همچنين در مباحث عكس نقيض هم از طريقه نقض محمول مىتوان به نتيجه رسيد و عكس نقيض محصورات را مبرهن ساخت اگرچه ما قبلا از اين طريق استفاده نكرديم ولى براى اهل دقت قابل استفاده است . ( در حل تمرينات ، مقدارى بيان خواهد شد ) .\r\nتنبيه دوم : انواع و اقسام تحويلات و تبديلات قضيه‌اى كه تا به حال با آن‌ها آشنا شديم عبارتند از : 1 . نقيض 2 . عكس مستوى 3 . عكس نقيض 4 . نقض محمول 5 . نقض موضوع 6 . نقض طرفين\r\n\r\n","description":"","footnote":"","page_name":" 498 ","page_number":498},
  {"content":"\r\n\r\nحال در لابه‌لاى مباحث گذشته ، در مورد باب نقض محمول با دو نوع ديگر تحويل برخورد كرديم كه از نظر حكم محكوم به حكم باب عكوس بودند ، يعنى از علم به صدق يكى از دو قضيه ، علم به صدق ديگرى پيدا مىشد ولى نامى براى دو نوع انتخاب نكرديم و اينك كه مباحث نقض را عنوان كرده و با مسئله نقض محمول اشنا شديم مانعى ندارد كه نام آن‌ها را ذكر كرده و بگوييم كه : در حقيقت اين دو نوع تحويل ، از نوع منقوضة المحمول محسوب مىشوند و آنها عبارتند از :\r\nالف . تحويل قضيه موجبه معدولة المحمول به قضيه سالبه محصله المحمول با رعايت يك شرط كه بقاء كميت است ، يعنى : اگر اصل كليه بود قضيه محوله نيز كليه باشد و اگر جزئيه بود جزئيه باشد .\r\nاين تحويل در دو قضيه از قضاياى محصورات اربع ، باب عكس نقيض عنوان شد :\r\nاول . در رابطه با موجبهء كليه ، وقتى عكس نقيض آن را به طريقه متاخرين بيان مىكرديم در مقام استدلال مىگفتيم : مفروض اين‌كه « كل انسان حيوان » صادق است سپس ادامه مىداديم تا به اينجا كه « بعض الانسان لا حيوان » و بعد مىگفتيم : اگر اين موجبه معدولة المحمول صادق باشد بايد در كنار آن يك سالبه محصله نيز صادق باشد ، يعنى بتوانيم بگوييم « بعض الانسان ليس به حيوان » و اگر اين سالبه صدق كند لازم است نقيض ان ، يعنى موجبه كليه : « كل انسان حيوان » كذب باشد و هذا خلاف الفرض .\r\nملاحظه فرموديد كه چگونه موجبه معدوله به يك سالبه محصله تبديل شد .\r\nدوم . در رابطه با سالبه جزئيه كه باز در بيان عكس نقيض آن به طريقه متاخرين ، مىگفتيم : اگر « بعض اللاحجر لا انسان » صدق است بايد « بعض اللاحجر ليس به انسان » هم صدق كند . كه از موجبه معدولة يك سالبه محصّله درست مىكرديم .\r\nدليل اين تحويل : علت صحت آن است كه مؤداى هردو قضيه يكى است ، يعنى چه بگوييم : « انسان لا حيوان است » و چه بگوييم « انسان حيوان نيست » هر دو يك معنى دارد ، پس جابجايى و تحويل بلامانع است و تنها فرقى كه دارند اين است كه در معدولة المحمول حمل السلب و ربط السلب است و در سالبه محصلة سلب الربط و الحمل است و حرف سلب كار خود را انجام مىدهد .\r\nب . تحويل قضيه سالبه معدوله المحمول به يك موجبه محصله المحمول باز به شرط موافقت در كميت و گرنه صدق نخواهد بود ( و اين نوع از تحويل در باب نقض\r\n\r\n","description":"","footnote":"","page_name":" 499 ","page_number":499},
  {"content":"\r\n\r\nمحمول در رابطه با بيان منقوضه المحمول سالبه كليه عنوان شد ) و مىگفتيم منقوضه المحموله سالبه كليه ، يك موجبه كليه است . مثلا « لا شىء من الانسان بشجر » ، نقض محمول مىشود به : « كل انسان لا شجر » و استدلال مىكنيم كه اگر اين موجبه كليه صادق نباشد بايد يك سالبه جزئيه كه نقيض آن است صدق كند : « بعض الانسان ليس بلا شجر » ، از طرفى « ليس و لا » نفى نفى و مساوى با ايجاب است ، پس بايد در كنار اين سالبه معدوله يك موجبه محصّله نيز صدق كند . اى « بعض الانسان شجر » و يا مثال « بعض الماء ليس بلا جامد » يا « بعض الماء جامد » و علت اين تحويل همان ، « سلب السلب ايجاب » يا « نفى النفى اثبات » است .\r\n\r\nجواب تمرينات\r\n1 . تا به حال در بيان نقض محمول موجبه كليه از شيوه جديد تحويل الاصل يا برهان مساوات استفاده مىكرديم كه دو مرحله بيشتر نداشت ، حال نقض محمول موجبهء كليه را از طريقه برهان نقيض و عكس مبرهن سازيد ؟\r\nجواب : برهان نقيض و عكس سه مرحله دارد :\r\nمرحله اول . مفروض الصدق : « كل انسان حيوان » . ( اصل )\r\nمرحله دوم . مطلوب و مدعا : « لا شىء من الانسان بلا حيوان » . ( نقض محمول )\r\nمرحله سوم . برهان : اگر سالبه كليه مذكور صدق نكند لازمه‌اش اين است كه نقيض آن صدق كند ( تا ارتفاع نقيضين نشود ) ، و نقيض آن عبارت است از : « بعض الانسان لا حيوان » و به مقتضاى تنبيه دوم اگر اين موجبه معدولة المحمول صدق كند بايد يك سالبه محصله نيز صدق كند ، اى : « بعض الانسان ليس به حيوان » و اگر اين سالبه محصله صدق كند لازم است قضيه : « كل انسان حيوان » كه نقيض آن است كذب باشد ( تا اجتماع نقيضين نشود ) و اين خلاف فرض است ، پس اين موجبهء كليه صادق و نقيض آن كاذب است و به دنبال آن معدولةاش نيز كاذب خواهد بود ، و نقيض معدوله صادق است :\r\n« لا شىء من الانسان بلا حيوان » و هذا هو المطلوب .\r\n2 . تا به حال نقض محمول سالبه جزئيه را نيز از طريق جديد « تحويل الاصل » يا « برهان مساوات » به دست آورديم ؛ اينك نقض محمول سالبه جزئيه را از طريق معروف برهان نقيض و عكس به دست اوريد ؟\r\nجواب : اين برهان سه مرحله دارد :\r\n\r\n","description":"","footnote":"","page_name":" 500 ","page_number":500},
  {"content":"\r\n\r\nمرحله اول . مفروض الصدق : « بعض الحيوان ليس به انسان » . ( اصل )\r\nمرحله دوم . مطلوب و مدعا : « بعض الحيوان لا انسان » . ( منقوضة المحمول )\r\nمرحله سوم . برهان : اگر « بعض الحيوان لا انسان » صدق نكند لازمه‌اش آن است كه :\r\n« لا شىء من الحيوان بلا انسان » صدق كند و گرنه ارتفاع نقيضين است و اگر اين سالبه كليه صدق كند لازم ميايد كه در كنار آن يك موجبهء كليه يعنى : « كل حيوان انسان » صدق كند چون با تجزيه و تحليل ، مفاد آن سالبه كليه اين است كه بر هيچ فردى از افراد حيوان ، لا انسان صدق نمىكند و اگر لا انسان صدق نداشت پس بايد خود انسان صدق كند تا ارتفاع نقيضين نشود وانگهى سلب سلب هم ايجاب است پس : « لا شىء من الحيوان بللانسان » مساوى است با « كل حيوان انسان » و اين موجبه كليه اگر صادق باشد لازم نقيض ان ، يعنى : « بعض الحيوان ليس به انسان » كذب باشد و اين خلاف فرض است پس اين سالبه جزئيه صادق است و آن موجبهء كليهء كذب و سالبه معدوله‌اش نيز كاذب خواهد بود پس نقيض آن سالبه كه يك موجبهء جزئيه است اى : « بعض الحيوان لا انسان صادق خواهد بود و هو المطلوب .\r\n3 . تا به حال نقض محمول سالبه جزئيه را از راه برهان عكس و نقيض ( تمرين 2 ) و نيز از راه تحويل اصل ( در بيان نقض محمول محصورات اربع ) به دست آورديم در اين روش از راه صدق اصل به صدق عكس نقيض به طريق متاخرين منتقل شديم سپس از آن‌جا به عكس مستوى رسيديم و حال شما از راه عكس نقيض موافق و به طريق قدما همين نتيجه را بگيريد ؟\r\nجواب : مفروض : « بعض الحيوان ليس به انسان » . ( اصل )\r\nمدعا : « بعض الحيوان لا انسان » . ( نقض محمول )\r\nبرهان : اگر « بعض الحيوان لا انسان » صادق باشد لازمه‌اش اين است كه عكس نقيض موافق آن نيز صادق باشد ، اى : « بعض اللا انسان ليس بلا حيوان » . دليل صدق : « كلما صدق الاصل صدق العكس » ، و اگر اين عكس نقيض صادق باشد بايد بتوان سالبه معدوله را به يك موجبه محصله المحمول تبديل كرد . اى : « بعض اللاانسان حيوان » و اگر اين موجبهء جزئيه صدق كند بايد عكس مستوى آن نيز صادق باشد اى « بعض الحيوان لا انسان » و هذا هو المطلوب .\r\n4 . تا به حال نقض محمول موجبه جزئيه را از راه برهان عكس و نقيض و يا برهان\r\n\r\n","description":"","footnote":"","page_name":" 501 ","page_number":501},
  {"content":"\r\n\r\nكذب النقيض اثبات كرديم اينك آزمايش كنيد و ببينيد آيا از طريقه جديد « تحويل الاصل » يا « قياس مساوات » مىتوانيد نقض محمول آن را به دست آوريد يا نه ؟\r\nدر جواب بايد گفت : خير از اين طريقه ميسور نيست . بيان مطلب :\r\nمفروض : « بعض الحيوان انسان » . ( اصل )\r\nمدعا : « بعض الحيوان ليس بلانسان » . ( نقض محمول )\r\nبرهان : از راه عكس نقيض نميتوان وارد شد و گفت كه اگر « بعض الحيوان انسان » صادق بود بايد عكس نقيض موافق يا مخالف آن نيز صادق باشد . زيرا سابقا گفتيم :\r\nموجبات در عكس نقيض ، حكم سالبه‌ها در عكس مستوى را دارد . همانطورى كه سالبه جزئيه در عكس نقيض ، عكس لازم الصدق نداشت ، همچنين موجبهء جزئيه در عكس نقيض عكس لازم الصدق نداشت پس از عكس نقيض كه خبرى نيست ؛ از راه عكس مستوى هم به هيچ‌وجه مطلوب حاصل نمىشود ، چون عكس : « بعض الحيوان انسان » مىشود : « بعض الانسان حيوان » حال آن‌كه مطلوب ما « بعض الحيوان ليس بلا انسان » است پس اين آزمايش ناموفق است .\r\n5 . تا به حال براى نقض محمول سالبه كليه از برهان كذب نقيض استفاده كرديم ، آيا ممكن است از طريق تحويل اصل آن را مبرهن سازيد و ببينيد تجربه موفقى است يا خير ؟\r\nجواب : خير ، موفق نيست ؛ چون مطلوب ما موجبه كليه است ولى نتيجه موجبه جزئيه مىشود و با مطلوب ما فاصله دارد . بيان مطلب :\r\nمفروض الصدق : « لا شىء من الانسان بشجر » . ( اصل )\r\nمطلوب : « كل انسان لا شجر » . ( منقوضة المحمول )\r\nبرهان ، الف . از راه عكس مستوى : اگر سالبهء كليهء اصل ، صادق باشد بايد در عكس مستوى آن ، سالبه كليه عكس صادق آيد ، اى : « لا شىء من الشجر به انسان » كه ربطى به آن موجبهء كليه معدولة المحمول ندارد ، پس منتج نيست .\r\nب . از راه عكس نقيض مخالف : اگر « لا شىء من الانسان بشجر » صادق باشد بايد عكس نقيض مخالف آن هم كه يك موجبه جزئيه است صادق باشد ، يعنى : « بعض اللاشجر انسان » و اين موجبه جزئيه در عكس مستوى به يك موجبه جزئيه ديگر صدق مىكند ، يعنى : « بعض الانسان لا شجر » ، مىبينيم كه مطلوب موجبه كليه ، ولى نتيجه\r\n\r\n","description":"","footnote":"","page_name":" 502 ","page_number":502},
  {"content":"\r\n\r\nآزمايش موجبهء جزئيه است و از صدق جزئيه به صدق كليه نمىرسيم ( در مبحث تداخل )\r\nج . از راه عكس نقيض موافق : اگر « لا شىء من الانسان بشجر » صدق كند بايد عكس نقيض موافق آن ، يعنى سالبه جزئيه هم صدق كند ، اى : « بعض اللاشجر ليس بلا انسان » و اگر اين سالبه معدولة المحمول صدق كند ، بايد موجبه محصله آن نيز صدق كند ، اى : « بعض اللاشجر انسان » و اگر اين صدق كرد بايد عكس مستوى آن صدق كند ، اى : « بعض الانسان لا شجر » باز هم مىبينيم كه مطلوب ما موجبه كليه ولى نتيجه يك موجبه جزئيه است ، لذا منتج و مثمر نيست .\r\n6 . عكس نقيض موافق و مخالف هريك از محصولات اربع را از طريق برهان كذب نقيض در باب خود مبرهن ساختيم اينك از طريقه تحويل الاصل استفاده كرده و عكس نقيض محصورات اربع را ( البته غير از موجبهء جزئيه كه حساب جدائى دارد و در تمرين هفتم مطرح خواهد شد ) ، به دست آوريد « 1 » ضمنا براى اين منظور فقط از دو قاعده نقض محمول و عكس مستوى بهره بگيريد .\r\nجواب : ما تنها در موجبه كليه محاسبه مىكنيم ، شما در سالبه كليه و جزئيه نيز محاسبه كنيد .\r\nمفروض : كل انسان حيوان . ( اصل )\r\nمدعا : لا شىء من اللاحيوان به انسان . ( عكس نقيض مخالف )\r\nبرهان : اگر « كل انسان حيوان » صدق كند بايد نقض محمول آن نيز صدق كند ، يعنى : « لا شىء من الانسان بلا حيوان » و اگر اين سالبه كليه صدق كند بايد عكس مستوى آن نيز صدق كند ، اى : « لا شىء من اللاحيوان به انسان » به حكم كلّما صدق الاصل صدق العكس و هذا هو المطلوب .\r\nمفروض : كل انسان حيوان . ( اصل )\r\nمدعا : كل لا حيوان لا انسان . ( عكس نقيض مخالف )\r\nبرهان : اگر « كل انسان حيوان » صادق باشد بايد نقض محمول آن نيز صدق كند ، اى :\r\n« لا شىء من الانسان بلا حيوان » و اگر اين صدق كند بايد عكس مستوى آن نيز صدق\r\n\r\n\r\n","description":"","footnote":"\r\n( 1 ) . اين همان مطلبى است كه در اواخر تنبيه اول بدان اشاره شد كه از طريق تحويل الاصل در باب عكس نقيض نيز مىتوان استفاده كرد .\r\n","page_name":" 503 ","page_number":503},
  {"content":"\r\n\r\nكند ، اى : « لا شىء اللاحيوان به انسان » و اگر اين صدق كرد ، بايد در كنار آن يك موجبه كليه صادق باشد ، اى : « كل لا حيوان لا انسان » ، زيرا وقتى لا حيوان بدون انسان صدق كرد ، بالا انسان هم صدق مىكند ، پس صحيح است بگوييم : « كل لا حيوان لانسان » و هذا هو المطلوب .\r\n7 . اگر عكس نقيض موافق و مخالف موجبه جزئيه را از طريق تحويل الاصل به شيوه مذكور بدست آوريد به زودى متوقف شده و نخواهيد توانست به نتيجه برسيد ، علت اصلى اين امر چيست ؟\r\nجواب : مفروض : « بعض الحيوان انسان » ( اصل )\r\nمدعا : « بعض اللاانسان ليس به حيوان » . ( عكس نقيض مخالف )\r\nبرهان : اگر « بعض الحيوان انسان » صدق كند بايد نقض محمول آن نيز صدق كند ، اى : « بعض الحيوان ليس بلا انسان » ولى متأسفانه سالبهء جزئيه عكس مستوى نداشت تا ما را به مطلوب برساند .\r\nمفروض : « بعض الحيوان انسان » ( اصل )\r\nمدّعا : « بعض اللاحيوان لا انسان » ( عكس نقيض موافق )\r\nبرهان : اگر « بعض الحيوان انسان » حذف كند بايد نقض محمول آن نيز صدق كند .\r\nاى « بعض الحيوان ليس بلا انسان » و اگر اين صدق كند بايد عكس مستوى آن نيز صدق كند و سالبه جزئيه عكس مستوى ندارد تا مثمر باشد ، پس سبب اصلى اين است كه سالبهء جزئيّه عكس مستوى ندارد ضمنا ( در جاى خود از طريق برهان نقض ثابت شد كه موجبه جزئيه اصلا عكس نقيض ندارد ) .\r\n\r\n2 و 3 قاعده نقض تام و نقض موضوع\r\nدر مباحث قبل با قاعده نقض محمول آشنا شديم ، و ضمنا انواع محصورات اربع را به طريقه نقض محمول ، نقض كرده و منقوضة المحمول هريك را با برهان ثابت نموديم . اينك دو شعبه ديگر نقض باقى مانده كه يكى نقض تام يا نقض طرفين و ديگرى نقض موضوع است . در اين بخش ضابطه اين دو نقض را بيان كرده سپس به بيان حكم محصورات اربع از حيث نقض طرفين و نقض موضوع مىپردازيم .\r\nقاعده نقض تام : اگر بخواهيم قضيه منقوضه الطرفين ما صادق باشد و از صدق اصل به صدق قضيه محوله دست يابيم بايد قاعده ذيل مراعات شود :\r\n\r\n","description":"","footnote":"","page_name":" 504 ","page_number":504},
  {"content":"\r\n\r\nالف . موضوع قضيه را نقض كرده و مجددا خود نقيض را در قضيه دوم موضوع قرار مىدهيم .\r\nب . محمول را نيز نقيض كرده و در قضيه دوم محمول قرار مىدهيم بدون جابجايى موضوع و محمول .\r\nج . كميت متغير شود ، يعنى اگر اصل و قضيه اوليه كليه بوده بايد قضيه محوله جزئيه باشد .\r\nد . كيفيت ثابت بماند ، يعنى اگر قضيه اوليه موجبه بود قضيه دوم نيز موجبه باشد و اگر اولى سالبه بود دومى نيز سالبه باشد . علت تغيير كميت و بقاء كيفيت اين است كه اگر اين شروط رعايت نشود قضيهء منقوضهء ما دائم الصدق نخواهد بود ، لذا به منظور دوام صدق بايد تغيير كمى و بقاء كيفى مراعات شود .\r\nقاعده نقض موضوع : اگر بخواهيم همانگونه كه قضيه اصلى صادق است ، قضيه منقوضة الموضوع نيز صادق باشد بايد شروط ذيل را مراعات كنيم :\r\nالف . موضوع را نقيض كرده و نقيض شده را به جاى خود موضوع بگذاريم .\r\nب . نفس محمول در قضيه اول را محمول در قضيه دوم قرار مىدهيم .\r\nج . كميت متغير باشد ، يعنى اگر اصل كليّه است بايد قضيه منقوضه جزئيه باشد .\r\nد . كيفيت نيز متغيّر باشد ، يعنى اگر اصل ، موجبه است بايد منقوضه ، سالبه باشد . اگر اين شروط رعايت شود اولا منقوضه الموضوع درست مىشود و ثانيا دائم الصدق هم خواهد بود .\r\nحال كه قانون و شروط هريك از نقض تام و نقض موضوع را شناختيم بايد بدانيد كه با اين روش تنها دو قضيه كلى از محصورات اربع نقض مىشوند ، و چنين قضيه منقوضه‌اى دارند و آنها عبارتند از : موجبهء كليّه و سالبهء كليّه ولى دو قضيهء جزئيه ( موجبهء جزئيه و سالبه جزئيه ) ، داراى منقوضة الطرفين و منقوضة الموضوع دائم الصدق نيستند .\r\nاينك هريك از محصورات اربع را با برهان توضيح مىدهيم تا ادعاى ما نسبت به كليّتان و جزئيّتان مبرهن شود .\r\n1 . موجبه كليه : طبق قاعده نقض تام و نقض موضوع بايد بگوييم : نقض تام موجبهء كليه ، يك موجبه جزئيه است و منقوضه الموضوع موجبه كليه ، يك سالبه جزئيه است .\r\nمثلا اگر « كل انسان حيوان » صادق باشد حتما در نقض طرفين آن ، « بعض اللاانسان لا\r\n\r\n","description":"","footnote":"","page_name":" 505 ","page_number":505},
  {"content":"\r\n\r\nحيوان » نيز صادق است ، همچنين در نقض موضوع آن ، « بعض اللاانسان ليس به حيوان » نيز صدق كند ، يا مثلا اگر « كل فضة معدن » صادق باشد بايد در نقض طرفين آن « بعض اللاذهب لا معدن » صدق كند و در نقض موضوع آن « بعض اللاذهب ليس بمعدن » صدق كند . براى اثبات هردو ادعا مسئله را مبرهن مىسازيم و ضمنا برهانى كه مىآوريم همان شيوه جديد تحويل الاصل يا برهان مساوات است كه در پايان تنبيه اول از دو تنبيه نقض محمول تبيين شد و شامل سه مرحله بود :\r\n1 . مفروض الصدق : « كل انسان حيوان » يا « كل فضة معدن » ( اصل )\r\n2 . مدعا و مطلوب : « بعض اللاانسان لا حيوان » يا « بعض اللافضّة لا معدن » اين مطلوب اول كه منقوضه الطرفين يا نقض تام است ، « بعض اللاانسان ليس حيوان » يا « بعض اللافضّة ليس بمعدن » اين نيز مطلوب دوم ، كه منقوضه الموضوع است .\r\n3 . برهان : ( اين برهان به طريقهء تحويل اصل است ، و براى اثبات هردو مدعا ، از سه قاعده استفاده شده :\r\n1 . عكس نقيض موافق\r\n2 . عكس مستوى\r\n3 . نقض محمول ، اما در عكس نقيض مخالف و نيز از كذب نقيض در آن استفاده نشده )\r\nاصل برهان : اگر موجبهء كليهء اصل ، مثلا : « كل فضة معدن » صادق باشد لازمه‌اش اين است كه : عكس نقيض موافق آن نيز ، كه يك موجبه كليه است صادق باشد يعنى « كل لا معدن لا فضة » يا « كل لا حيوان لا انسان » . دليل اين صدق ، قانون عكس اين است « كلما صدق الاصل صدق العكس » چه نقيض چه مستوى ، اگر اين عكس نقيض صادق باشد پس بايد عكس مستوى آن نيز صادق باشد و عكس مستوى موجبه كليه ، موجبهء جزئيه است ، مانند : « بعض اللافضة لا معدن » يا « بعض اللانسان لا حيوان » و هذا هو المطلوب الاول يعنى منقوضة الطرفين كه بدين‌وسيله وضع آن روشن شد و علت صدق همان « كلما صدق الاصل صدق العكس » است . براى رسيدن به مطلوب دوم مىگوييم : اگر اين موجبهء جزئيه مثلا : « بعض اللافضة لا معدن » يا « بعض اللاانسان لا حيوان » صدق كند ، بايد منقوضة المحمول آن نيز صادق باشد ؛ چون در مبحث نقض محمول اين مطلب مبرهن شد و نقض محمول موجبهء جزئيه ، سالبهء جزئيه است يعنى : « بعض اللافضه ليس بمعدن »\r\n\r\n","description":"","footnote":"","page_name":" 506 ","page_number":506},
  {"content":"\r\n\r\nو يا « بعض اللاانسان ليس به حيوان » ، و هذا هو المطلوب الثانى ييعن منقوضة الموضوع پس با سه مرحله و استفاده از سه قانون هردو مطلوب را اثبات كرديم .\r\n2 . سالبه كليه : طبق قاعده‌اى كه براى نقض طرفين و نقض موضوع آورديم بايد گفت منقوضة الطرفين سالبه كليه يك سالبهء جزئيه و منقوضه الموضوع آن يك موجبهء جزئيه است ، مثلا اگر اين سالبه كليه ، « لا شيىء من الحديد بذهب » يا « لا شيىء من الانسان بشجر » صادق باشد بايد در نقض طرفين آن بتوان گفت : « بعض اللاحديد ليس بلا ذهب » و يا « بعض اللاانسان ليس بلا شجر » و در نقض موضوع آن بتوان گفت : « بعض اللاحديد ذهب » و يا « بعض اللاانسان شجر » و براى اثبات اين دو مدعا از برهان تحويل الاصل ، استفاده مىكنيم كه سه مرحله دارد :\r\n1 . مفروض : « لا شى من الحديد بذهب » يا « لا شى من الانسان بشجر » ؛\r\n2 . مدعا و مطلوب : « بعض اللاحديد ليس بلا ذهب » ، ( مدعاى اول و نقض طرفين ) ؛\r\nمدعا و مطلوب : « بعض اللاحديد ذهب » ، ( مدعاى دوم و نقض موضوع ) .\r\n3 . برهان : اگر سالبهء كليهء اصل ، يعنى : « لا شيىء من الحديد بذهب » صادق باشد لازمه‌اش اين است كه عكس مستوى آن نيز صادق باشد ، يعنى : « لا شيىء من الذهب بحديد » ، و اگر اين عكس مستوى صادق باشد ؛ يعنى : « بعض اللاحديد ليس بلا ذهب » و هذا هو المطلوب الاول كه منقوضه الطرفين سالبهء كليه ، يك سالبهء جزئيه است ، سپس اضافه مىكنيم كه اگر اين سالبهء جزئيه صادق باشد بايد نقض محمول آن نيز صدق كند و منقوضة المحمول سالبهء جزئيه يك موجبهء جزئيه است ، يعنى : « بعض اللاحديد ذهب » و هذا هو المطلوب الثانى ، پس نقض موضوع نيز كه يك موجبه جزئيه باشد بدست آمد ملاحظه فرموديد در هر مرحله از اين برهان از يك قاعده‌اى كه سابقا مبرهن شده است استفاده كرديم ، مثلا در مرحله اول از عكس مستوى ، در مرحله دوم از عكس نقيض موافق و در مرحله سوم از نقض محمول مدد گرفتيم .\r\n3 و 4 . سوم و چهارم از محصورات اربع عبارتند از موجبه جزييه و سالبه جزئيه كه ما مدعى هستيم اين دو قضيه داراى نقض طرفين و نقض موضوع لازم الصدق و دائم الصدق نيستند ؛ يعنى مثلا در موجبه جزئيه نقض طرفين نه به صورت موجبه جزئيه صادق است و نه به صورت موجبه كليه ، همچنين نقض موضوع آن نه به صورت سالبه جزئيه صدق مىكند و نه به صورت سالبهء كليّه ، متقابلا در سالبهء جزئيّه نقض طرفين آن نه\r\n\r\n","description":"","footnote":"","page_name":" 507 ","page_number":507},
  {"content":"\r\n\r\nبه صورت سالبهء كليه صدق مىكند و نه به صورت سالبهء جزئيّه و نقض موضوع آن نيز به صورت موجبهء جزئيه و نه كليّه صادق نيست ، منتها در هر بخش جداگانه برهان نمىآوريم كه مثلا به چه دليل به موجبه جزئيه نقض نمىشود ؟ و يا چرا به موجبه كليه نقض نمىشود ؟ بلكه كافى است عدم نقض هريك را به قضيه جزئيه مبرهن سازيم آنگاه خودبه‌خود كليه روشن شده زيرا به طريق اولى به كليه نقض تام يا موضوع نخواهد شد كه در باب تداخل خوانديم : « كلما صدق الكليه صدق الجزئيه و لا عكس » و متقابلا « كلما كذبت الجزئيه كذبت الكليه و لا عكس » و در بيان اين‌كه موجبه جزئيه ، عكس نقيض ندارد نه به طريق قدما و نه متأخرين ، نه به كليه و نه به جزئيه نيز برهان بر كذب جزئيه آورديم كه خودبه‌خود حساب كليه را روشن مىساخت .\r\nاما موجبه جزئيه : نه منقوضه الطرفين دائم الصدق دارد و نه منقوضه الموضوع دائم الصدق . دليل مطلب برهان كذب نقيض است .\r\n1 . مفروض : « بعض اللاانسان حيوان » ( اصل و صادق )\r\n2 . مطلوب : « بعض الانسان لا حيوان » ( مدعاى اول است كه نقض طرفين موجبهء جزئيه به موجبهء جزئيه باشد )\r\nو « بعض الانسان ليس به حيوان » ( مدعاى دوم و نقض موضوع است كه به سالبه جزئيه نقض مىشود )\r\nحال مطلوب اين است كه اين دو كذب هستند و در نقض موجبه جزئيه صدق نمىكنند و همين‌كه يك ماده نقض پيدا شد كافى است كه جلو دوام صدق و كليت قضيه را بگيرد و به‌طور دوام در نقض طرفين يا موضوع يك موجبه جزئيه و يا سالبه جزئيه صدق نكند و مسئله از منطقى بودن درآيد .\r\n3 . برهان : در مباحث عكس نقيض به تفصيل گفتيم كه موجبه جزئيه فروض مختلفى دارد ، مثلا از دو مفهوم متساوى يا دو مفهوم اعم و اخص و يا از دو مفهوم عامين من‌وجه درست مىشود . پس يكى از فروض آن ، عامين من‌وجه بود كه خود دو شعبه داشت ؛ زيرا گاهى نسبت ما بين دو نقيض دو مفهوم اعم و اخص من‌وجه نيز ، عامين من‌وجه هست و گاهى دو نقيض اعم و اخص من‌وجه ، عامين من‌وجه نبود ، بلكه متباينان به تباين كلى بودند ، نظير لا انسان و حيوان كه اعم و اخص من‌وجه هستند ولى نقيض آن دو يعنى انسان و لا حيوان تباين كلى دارند و اگر اين دو تباين كلى داشتند پس\r\n\r\n","description":"","footnote":"","page_name":" 508 ","page_number":508},
  {"content":"\r\n\r\nاز آن دو سالبه كليه تشكيل مىشود و صادق است بگوييم : « لا شىء من الانسان بلا حيوان » و اگر اين سالبه كليه صادق شد پس حتما نقيض آن‌كه يك موجبه جزئيه باشد كاذب خواهد بود يعنى نمىتوان گفت : « بعض الانسان لا حيوان » و هذا هو المطلوب الاول كه نقض دائم الصدق نبود . سپس اضافه مىكنيم : اگر آن سالبه كليه صادق بود حتما منقوضة المحمول آن نيز صادق خواهد بود و نقض محمول سالبه كليه ، يك موجبه كليه است يعنى : « كل انسان حيوان » آن‌گاه اگر اين موجبهء كليّه صادق بود معقول نيست كه نقيض آن نيز صادق باشد زيرا اجتماع دو نقيض در صدق محال است النقيض موجبهء كليه يك سالبهء جزئيه است يعنى « بعض الانسان ليس به حيوان » و چون آن‌كه موجبه كليه صدق بود پس اين سالبه جزئيه كذب است و هو المطلوب الثانى كه در نقض موضوع موجبه جزئيه ، سالبه جزئيه و به طريق اولى سالبه كليه دوام صدق ندارد ، پس مىتوان گفت كه موجبه جزئيه نقض طرفين يا موضوع ندارد .\r\nامّا سالبه جزئيه : سالبه جزئيه نيز مانند موجبه جزئيه داراى نقض طرفين يا نقض موضوع دائم الصدق نيست يعنى در بعضى از فروض منقوضه ندارد و چون قوانين منطقى بايد كليت داشته باشد آن بعض هم ارزش خود را از دست مىدهند . براى اثبات از برهان كذب نقيض استفاده مىكنيم كه سه مرحله دارد :\r\nالف . مفروض : « بعض الحيوان ليس به انسان » ، صادق است .\r\nب . مطلوب اول در نقض طرفين آن : « بعض اللاحيوان ليس بلا انسان » كاذب است و مطلوب دوم در نقض موضوع آن : « بعض اللاحيوان انسان » نيز كاذب است و دوام صدق ندارد .\r\nج . برهان مطلب اين است كه قضيه سالبه جزئيه فرض‌هاى مختلف دارد زيرا از دو مفهوم مباين يا از عامين من‌وجه و يا از يك موضوع اعم و محمول اخص تشكيل مىشود ؛ كه مثال فوق از اين باب بود ، پس در دو فرض قبلى ممكن است نقض موضوع يا نقض طرفين صادق باشد ولى چون در فرض مورد بحث منقوضة الطرفين يا منقوضة الموضوع صادق ندارد لذا مىفرمايند : دائم الصدق نيست ، نه اينكه اصلا صادق نباشد .\r\nحال در فرضى كه موضوع اعم و محمول اخص باشد مانند « بعض الحيوان ليس به انسان » مىگوييم :\r\nاولا : در جهت اثبات مدعاى اول بايد بدانيم كه نسبت ميان دو نقيض اعم و اخص\r\n\r\n","description":"","footnote":"","page_name":" 509 ","page_number":509},
  {"content":"\r\n\r\nمطلق نيز عموم و خصوص مطلق است ولى به عكس عينين ، مثلا در عينين « انسان » و « حيوان » اعم بود ولى در نقضين « لا انسان » اعم و « لا حيوان » اخص مطلق است و چون چنين است از هر اعم و اخصى يك موجبه كليه تشكيل مىشود و همان‌طورى كه « كل انسان حيوان » صدق است ، همچنين « كل لا حيوان لا انسان » نيز صادق است آن‌گاه مىگوئيم : اگر موجبهء كليّة « كل لا حيوان لا انسان » صادق باشد حتما نقيض آن كاذب خواهند بود تا اجتماع نقيضين لازم نيايد و نقيض موجب كليه مذكور يك سالبه جزئيه است يعنى « اللاحيوان ليس بلا انسان » و هذا هو المطلوب الاوّل سالبه پس جزئيّه منقوضة الطرفين دائم الصدق ندارد\r\nثانيا : در جهت اثبات مدعاى دوم مىگوييم : همانگونه كه نقيض اعم از نقيض اخص ، اخص بود همچنين نقيض اعم با خود اخص ، يعنى « لا حيوان » با « انسان » تباين كلى دارد و از آنها دو سالبه كليه تشكيل مىشود ، يعنى : « لا شىء من الانسان بلا حيوان » و متقابلا « لا شىء من اللاحيوان به انسان » حال اگر اين سالبه كليه صدق است حتما نقيض آن كذب خواهد بود تا اجتماع نقيضين شود ، نقيض سالبه كليه موجبه جزئيه است ، يعنى :\r\n« بعض اللاحيوان انسان » كه اگر اين موجبه كاذب شد پس مطلوب دوم ما نيز حاصل مىشود كه سالبه جزئيه دارى نقض موضوع دائم الصدق هم نيست ؛ پس منقوضة المحمول در همه محصورات اربع بود ولى منقوضة الطرفين يا منقوضة الموضوع در كليات بود نه جزئيات .\r\n\r\n","description":"","footnote":"","page_name":" 510 ","page_number":510},
  {"content":"\r\n\r\n\r\nالبديهة المنطقية\r\nبه‌طور كلى استدلال و اقامه برهان بر يك مطلوب ، گاهى غير مباشرى است يعنى واسطه در كار است ، مثلا توسط ب ، ج ثابت مىشود و بعد توسط ج ، د ثابت مىشود كه مطلوب است پس مستقيما از ب به دال نرسيديم بلكه واسطه‌اى پيدا كرد ؛ يا منظور اين است كه نوعا رسيدن به نتيجه از راه دو قضيه صغرى و كبرى حاصل مىشود نه از يك قضيه ( در مباحث حجت خواهد آمد ) ؛ ولى گاهى استدلال از نوع استدلال مباشرى است يعنى مستقيما و بلاواسطه از يك قضيّه به مطلوب رسيدن ؛ انواع شيوه‌هاى استدلالى كه تاكنون مطرح بوده عموما از اين قبيل است ، مثلا در باب تناقض از راه اثبات صدق احد القضيتين به كذب نقيض آن رسيديم و واسطه‌اى در ميان نبود و هم‌چنين از احد المتناقضين به صدق نقيض ديگر ، رسيديم ؛ يا مثلا در باب عكس مستوى از راه صدق اصل ، به صدق عكس مىرسيديم ، همچنين در باب عكس نقيض و در سه شعبه نقض ، از يك قضيه به مطلوب مىرسيديم و قضيه ديگرى در كار نبود ، كه مجموع آن‌ها در چهار بخش ذيل خلاصه مىشود :\r\n1 . از علم به صدق ، علم به كذب پيدا كردن ( در تناقض )\r\n2 . از علم به كذب ، علم به صدق پيدا كردن ( در تناقض )\r\n3 . از علم به صدق ، علم به صدق پيدا كردن ( در عكس مستوى ، نقيض و نقض كه از علم به صدق اصل ، علم به صدق عكس و قضيه محوله پيدا مىكرديم ) .\r\n4 . از علم به كذب ، علم به كذب پيدا كردن ( باز هم در عكس مستوى ، نقيض و نقض از راه علم به كذب قضيه محوله و عكس ، علم به كذب قضيه اوليه و اصلى پيدا مىشد ) حال علاوه بر انواع مذكور كه تماما نظرى بود و توسط براهين متعدد اثبات شد نوع ديگرى از استدلال به نام استدلال مباشرى بديهى مطرح است ، يعنى باز هم از راه علم به صدق يك قضيه ، علم به صدق قضيه ديگر پيدا مىشود ولى مثل باب عكوس و نقض هم نيست كه محتاج به برهان باشد بلكه حداكثر نياز به بيان اصل مطلب و مدعا دارد و برهان‌بردار نيست . گاهى نام اين روشى را بديهى منطقى گويند كه جهت تبيين آن مقدمه‌اى را از علوم رياضى مىآوريم :\r\nاگر دو عدد مثل ب و ج را با يكديگر مقايسه كنيم از سه حال خارج نيست يا داراى نسبت تساوى هستند يعنى يكى كوچكتر يا بزرگتر از ديگرى نيست يا عدد ب\r\n\r\n","description":"","footnote":"","page_name":" 511 ","page_number":511},
  {"content":"\r\n\r\nبزرگتر و يا كوچكتر است در هريك از اين سه صورت اگر چهار عمل اصلى رياضى را انجام دهيم خواهيم ديد كه نسبت تساوى يا تفاوت فرقى ندارد .\r\nاما در فرض تساوى :\r\n1 . جمع : فرض مىكنيم ب با ج مساوى است ، اگر به دو طرف تساوى عدد معينى مثل 4 اضافه كنيم در معادله جديد باز هم نسبت تساوى برقرار است ( ب + 4 - ج + 4 )\r\n2 . تفريق فرض كنيم ب با ج مساوى است اگر از هر طرف تساوى عدد معينى مثل 4 را كم كنيم در معادله جديد باز هم نسبت تساوى برقرار است . ( ب - 4 - ج - 4 ) .\r\n3 . ضرب : اگر ب - ج باشد و هر طرف تساوى را در عدد معينى مثل چهار ضرب كنيم خواهيم ديد همچنان نسبت تساوى برقرار است ( ب * 4 - ج * 4 ) .\r\n4 . تقسيم : اگر ب - ج باشد و در دو طرف تساوى عدد معينى مثل 4 تقسيم كنيم خواهيم ديد تساوى همچنان برقرار است . ( ب / 4 - ج / 4 ) .\r\nدر فرض تفاوت به كوچك‌تر بودن و بزرگ‌تر بودن نيز مطلب از اين قرار است .\r\nيعنى بر فرض اينكه ب ( ج باشد در چهار عمل اصلى نيز اين نامساوى به قوت خود برقرار است كه :\r\nب + 4 ( ج + 4 ، ب - ج ( ج - 4 ، ب * 4 ( ج * 4 ، ب / 4 ( ج / 4 ،\r\nو يا اگر ب ) ج باشد باز نامساوىهاى زير را در چهار عمل اصلى خواهيم داشت كه :\r\nب ) + 4 ) ج + 4 ، ب - ج ) ج - 4 ، ب * 4 ) ج * 4 ، ب / 4 ) ج / 4 .\r\nحال با حفظ اين مقدمه ، در باب قضايا نيز مىگوييم اگر قضيه‌اى قابليت آن را داشته باشد كه بر موضوع آن كلمه‌اى افزوده شود خواهيم ديد كه نسبت قضيه ثابت بوده و هيچ تغييرى پيدا نخواهد كرد و معناى تساوى نسبت اين است كه همان كميت ، كيفيت و صدقى كه قبل از اضافه كردن يا كم كردن داشت پس از اضافه يا كم كردن نيز دارد . براى مثال محصورات اربعه را يك‌يك محاسبه مىكنيم :\r\nموجبه كليه : در مثال : « كل انسان حيوان » موضوع و محمول بسيط بوده و هركدام يك كلمه بيشتر نيست ، از حيث كميت كليه و از حيث كيفيت موجبه است ، از حيث صدق و كذب نيز صادقه است . اما گاهى كلمه‌اى بر آن افزوده مىشود و مثلا مىگوييم « كل راس انسان راس حيوان » كلمه راس كه مضاف است افزوده شده ولى پس از اين\r\n\r\n","description":"","footnote":"","page_name":" 512 ","page_number":512},
  {"content":"\r\n\r\nاضافه همچنان كميت « كليه » ، كيفيت « موجبه » و صدق باقى است .\r\nمثال ديگر از موجبه كليه : قضيه « كل انسان حيوان » كه موجبه كليه صادقه است ، گاهى فعلى از قبيل « يحب » يا « يبغض » را افزوده مىگوييم : « كل من يحب انسانا يحبّ حيوانا » كه اين قضيه با قضيه قبلى از حيث نسبت فرقى ندارد يعنى هردو موجبه ، كليه و صادقه هستند شما مىتوانيد از باب قانون تداخل همين دو مثال را براى موجبه جزئيه نيز بياوريد ( زيرا كلما صدقت الكليه صدقت الجزئيه ) .\r\nمثال از سالبه كليه : « لا شىء من الانسان بحجر » كه طرفين بسيط هستند ولى گاهى به دو طرف قضيه كلمه‌اى افزوده مىگوييم : « لا شىء من الانسان مستلقيا بحجر مستلقيا » ؛ هيچ انسانى در حالىكه به پشت خوابيده حجر در حال استلقا نيست » كه باز هم كيفيت ( كليه ) ، كيفيت ( سالبه ) و صدق محفوظ است .\r\nمثال از سالبه جزئيه « بعض المعدن ليس بذهب » كه دو طرف قضيه بدون افزايش آمده ، حال به هر طرف مضافى افزوده مىگوييم : « بعض قطعه المعدن ليس بقطعة الذهب » كه همان كميت ، كيفيت ، و صدق محفوظ است . با توجه به اين مثال‌ها شما مىتوانيد هر قضيه صادقه‌اى را به يك قضيه صادقه ديگر ، متحول سازيد . به اين صورت كه كلمه‌اى را هم بر موضوع و هم محمول اضافه كنيد و قضيه جديدى درست شود بدون اين‌كه تغييرى در كميت ، كيفيت يا صدق به وجود آيد فرقى نمىكند كه آن كلمه افزوده شده ، مضافى باشد . مانند « رأس » در مثال اول و « قطعه » در مثال چهارم ؛ و يا حالى باشد مانند : « مستلقيا » در مثال سوم ؛ يا فعلى باشد مانند « يحب » در مثال يا وصفى باشد مانند ، « كل انسان ماش حيوان ماش » ؛ و يا تميزى باشد مانند : « كل من يحب زيدا علما يحب انسانا علما » ( در اين‌جا فعل و هم تميز افزوده شد ) كه بستگى به غرض مستدل دارد كه در مقام اثبات چه منظورى باشد ، آيا در مقام اثبات حيوانيت براى انسان است ؟\r\nيا در مقام اثبات محب حيوان بودن و محب انسان بودن و . . . است پس به تناسب در هر موردى براى رسيدن به هدف ، كلمه موردنظر را مىافزايد .\r\nپايان مباحث قضايا و پايان جلد نخست\r\n\r\n","description":"","footnote":"","page_name":" 513 ","page_number":513},
  {"content":"\r\n\r\n\r\nفهرست\r\nپيشگفتار 3\r\nامتيازهاى انسان 3\r\n\r\nالمدخل\r\n1 . الحاجة إلى المنطق 10\r\n2 . تعريف علم منطق 16\r\n3 . موضوع علم منطق 19\r\nتعريف علم 29\r\nتصور و تصديق 30\r\nتنبيه : 32\r\nموارد تصديق و تصوّر 34\r\nاقسام تصديق 37\r\nتنبيه 40\r\nجهل و اقسام آن 40\r\nعلم ضرورى و نظرى 46\r\nتوضيحى دربارهء ضرورى 48\r\nاسباب توجه نفس 49\r\nامر اوّل : انتباه يعنى التفات و تنبّه : 49\r\nامر دوّم : سلامت ذهن : 49\r\nامر سوّم : سلامت حواس : 50\r\nامر چهارم : فقدان شبهه : 50\r\nامر پنجم : عمليات غير عقلى : 52\r\nتعريف فكر و نظر 53\r\nابحاث المنطق 60\r\n\r\n","description":"","footnote":"","page_name":" 514 ","page_number":514},
  {"content":"\r\n\r\n\r\nباب اوّل : بحث الفاظ\r\nالنتيجه 74\r\nالدلالة 78\r\nتعريف دلالت 78\r\nاقسام دلالت 79\r\nاقسام دلالت وضعيه 82\r\nدلالت لفظيه 85\r\nحل تمرينات : 90\r\nتقسيمات الفاظ 93\r\n* تقسيم اول 94\r\nتمرينات 100\r\n* تقسيم دوّم : ترادف و تباين 101\r\nتقسيم الفاظ متباين 105\r\nاقسام تقابل 111\r\nتمرينات 115\r\n* تقسيم سوم : مفرد و مركب 116\r\nاقسام مركب : 120\r\nاقسام مفرد 124\r\nحل تمرينات 130\r\n\r\nباب دوم : مباحث كلّى\r\nتكمله 135\r\nجزيى اضافى 138\r\nكلّى متواطى و مشكّك 139\r\nمفهوم و مصداق 142\r\nعنوان و معنون 144\r\n\r\n","description":"","footnote":"","page_name":" 515 ","page_number":515},
  {"content":"\r\n\r\nتمرينات 150\r\nنسب اربع 152\r\nنسبت‌ها ميان دو نقيض دو كلّى 158\r\nالخلاصه : 168\r\nتمرينات : 168\r\nكليات خمس 170\r\nتقسيمات 177\r\nدو قاعدهء كليه : 191\r\nذاتى و عرضى 194\r\nعرض خاصه و عرض عام 197\r\nتنبيه‌ها و توضيح‌ها 198\r\nتنبيه اوّل : 198\r\nتنبيه دوم : 199\r\nتنبيه سوم : 200\r\nاقسام حمل 204\r\nتقسيم سوم : حمل مواطاتى و اشتقاقى : 211\r\nتقسيمات عرضى 215\r\nكلّى منطقى ، طبيعى و عقلى 223\r\nبيان تفصيلى : 224\r\nتمرينات 228\r\n\r\nباب سوّم : معرّف و ملحقات آن ( قسمت )\r\nالمقدّمه 230\r\nالتعريف 241\r\nاقسام تعريف 247\r\nانارة 255\r\n\r\n","description":"","footnote":"","page_name":" 516 ","page_number":516},
  {"content":"\r\n\r\nالتعريف بالمثال 261\r\nطريقهء استقرائيه 262\r\nتعريف به تشبيه 263\r\nشروط التعريف 266\r\nشرط سوم : 269\r\nالقسمة 277\r\n1 - تعريف قسمت 278\r\nفايدهء قسمت 280\r\n3 - اصول قسمت 285\r\n2 - انواع قسمت 290\r\n5 - اساليب قسمت 297\r\n6 - تعريف به وسيلهء قسمت 303\r\n7 - راه تحصيل حدود و رسوم اشياء 305\r\nطريقهء تحليل عقلى 307\r\nطريق قسمت منطقى ثنائى 313\r\nتمرينات مبحث تعريف و قسمت 315\r\n\r\nباب چهارم : قضايا و احكام آن\r\n* فصل نخست : قضايا 323\r\nمطلب الف : تعريف قضيه 323\r\nچند نكته 326\r\nمطلب ب : اقسام قضيه از جهات گوناگون 327\r\nوجوه تسميهء اين اقسام 331\r\nاقسام قضيه به اعتبار موضوع 332\r\nتنبيه 335\r\nلا اعتبار الّا بالمحصورات 337\r\n\r\n","description":"","footnote":"","page_name":" 517 ","page_number":517},
  {"content":"\r\n\r\nسور و الفاظ آن 339\r\nنكتة لطيفة 341\r\nتقسيم شرطية به شخصية ، مهملة و محصورة 342\r\nسور در قضاياى شرطية 348\r\nتقسيمات حمليه 349\r\nتقسيم اوّل : ذهنيه ، خارجيه ، حقيقيه 349\r\nتقسيم دوّم : معدوله و محصله 352\r\nتنبيه 354\r\nتقسيم سوّم : موجهات 355\r\nمادهء قضيه 355\r\nجهت قضايا 362\r\nانواع موجهات 364\r\nاقسام بسائط 364\r\nاقسام مركبه 375\r\nتمرينات كتاب 396\r\nتقسيمات خاصهء قضيهء شرطيه 398\r\nتقسيمات شرطيهء متصله 399\r\nتقسيمات شرطيه منفصله 403\r\nتنبيهات 409\r\nتنبيه اول 410\r\nتنبيه دوّم : منحرفات 413\r\nتنبيه سوّم 417\r\nتنبيه چهارم 417\r\nتنبيه پنجم 419\r\nتمرينات كتاب 419\r\n* فصل دوّم : احكام و مناسبات قضايا 422\r\n1 . تناقض 426\r\n\r\n","description":"","footnote":"","page_name":" 518 ","page_number":518},
  {"content":"\r\n\r\nالف . تعريف تناقض 428\r\nب : شروط تناقض 431\r\nملحقات 437\r\nنقائض موجهات 440\r\n1 . بسائط 440\r\nنقايض مركبات 442\r\n2 . العكوس 447\r\nالف . عكس مستوى 448\r\nعكس مستوى موجهات سالبهء مركبه و بسيطه 466\r\nبرهان موجهات موجبه و سالبه : 469\r\nب : عكس نقيض 472\r\nبرهان سالبه كليه 474\r\nبرهان عكس نقيض سالبهء جزئيه 478\r\nبرهان عكس موجبه كليه 483\r\nبرهان براى موجبهء جزئيه 485\r\nتمرينات : 489\r\n3 . النقض 492\r\nچند پرسش 492\r\n1 . قاعده نقض محمول 493\r\nبيان برهان : 496\r\nدو تنبيه 497\r\nجواب تمرينات 500\r\n2 و 3 قاعده نقض تام و نقض موضوع 504\r\nالبديهة المنطقية 511\r\nفهرست 514\r\n\r\n","description":"","footnote":"","page_name":" 519 ","page_number":519},
  {"content":"\r\n . \r\n\r\n","description":"","footnote":"","page_name":" 520 ","page_number":520}
  ]