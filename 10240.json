[
  {"content":"\r\n\r\nبسم الله الرحمن الرحيم\r\n\r\n","description":"","footnote":"","page_name":" فهرست 1 ","page_number":1},
  {"content":"\r\n . \r\n","description":"","footnote":"","page_name":" فهرست 2 ","page_number":2},
  {"content":"\r\n\r\nتاريخ ايرانيان و عربها\r\nدر زمان ساسانيان\r\nتأليف\r\nتئودور نولدكه\r\nترجمهء\r\nعباس زرياب\r\nپژوهشگاه علوم انسانى و مطالعات فرهنگى\r\nتهران 1378\r\n\r\n","description":"","footnote":"","page_name":" فهرست 3 ","page_number":3},
  {"content":"\r\n\r\nنولدكه ، تئودور ، 1836 - 1930 . Noldeke , Therdor\r\nتاريخ ايرانيان و عربها در زمان ساسانيان / تأليف تئودور نولدكه ؛ ترجمه عباس زرياب .\r\n- تهران : پژوهشگاه علوم انسانى و مطالعات فرهنگى ، 1378 .\r\nهشت ، 561 ص .\r\nISBN 964 - 426 - 087 - 2\r\nفهرستنويسى بر اساس اطلاعات فيپا ( فهرست نويسى پيش از انتشار ) .\r\nپشت جلد به انگليسى : History of the Persians and Arabs to the Sasanid Period .\r\nاين كتاب در اصل ترجمه بخش مربوط به تاريخ ساسانيان از كتاب تاريخ طبرى است همراه با حواشى تئودور نولدكه .\r\nچاپ قبلى : انجمن آثار ملى : 1358 .\r\nكتابنامه به صورت زير نويس .\r\n1 . ايران - تاريخ - ساسانيان ، 226 - 651 م . 2 . اسلام - تاريخ . الف . طبرى ، محمد بن جرير ، 224 ؟ - 310 ق . تاريخ الرسل و الملوك . برگزيده ( فارسى ) . ب . زرياب حوئى ، عباس ، 1297 - 1373 ، مترجم . ج . پژوهشگاه علوم انسانى و مطالعات فرهنگى . د . عنوان . ه‍ . عنوان : تاريخ الرسل والملوك .\r\n20422 ت 2 ط / 63 / 35 DS\r\n03 / 955\r\n1378\r\nكتابخانهء ملى ايران 4868 - 78 م\r\nتاريخ ايرانيان و عربها در زمان ساسانيان\r\nتأليف : تئودور نولدكه\r\nترجمه : عباس زرياب\r\nناشر : پژوهشگاه علوم انسانى و مطالعات فرهنگى\r\nمدير نشر : حسن فقيه عبداللهى\r\nچاپ اول : انجمن آثار ملى ، 1358\r\nچاپ دوم : پاييز 1378\r\nتيراژ : 2000 نسخه\r\nآماده سازى : مهدى مهرانديش ، عطاءالله كاويانى ، نوشين شاهنده\r\nناظر چاپ : سيد ابراهيم سيدعلى\r\nليتوگرافى و چاپ : شركت چاپ فرشيوه\r\nرديف انتشار : 78001\r\nحق چاپ براى پژوهشگاه علوم انسانى و مطالعات فرهنگى محفوظ است\r\nشابك 2 - 087 - 426 - 964\r\nISBN 964 - 426 - 087 - 2\r\nنشانى : تهران ، صندوق پستى : 6419 - 14155 ، تلفن : 3 - 8046891 ، فاكس : 8036317\r\n\r\n","description":"","footnote":"","page_name":" فهرست 4 ","page_number":4},
  {"content":"\r\n . \r\n","description":"","footnote":"","page_name":" فهرست 5 ","page_number":5},
  {"content":"\r\n . \r\n","description":"","footnote":"","page_name":" فهرست 6 ","page_number":6},
  {"content":"\r\n . \r\n","description":"","footnote":"","page_name":" فهرست 7 ","page_number":7},
  {"content":"\r\n . \r\n","description":"","footnote":"","page_name":" فهرست 8 ","page_number":8},
  {"content":"\r\n\r\n\r\nمقدمهء مترجم بر چاپ دوم\r\nخوانندگان عزيز اين كتاب در حين خواندن آن در ضمن آنكه با تحقيقات عميق مؤلف و اطلاعات پهناور او دربارهء تاريخ و فرهنگ ايران آشنا مىشوند ممكن است از داورىهاى او دربارهء ايرانيان و به طور كلى دربارهء مشرق زمينيان دچار شگفتى و ناراحتى بشوند و چنين پندارند كه او با مردم ايران و مردم مشرق دشمنى و عداوت دارد . به همين مناسبت مىخواهم اين نكته را معروض بدارم كه علاقهء خاص نولدكه همچنان‌كه خود در مقدمهء كتاب اشاره كرده است به يونان قديم و فرهنگ درخشان آن بوده و همهء فرهنگها و حتى فرهنگ مسيحيت در نظر او جلوه و فروزندگى فرهنگ يونان باستان را نداشته است . با اين همه چون به معنى واقعى كلمه اهل علم بود به فرهنگ و ادب و تاريخ اقوام سامى و ايرانى ، از لحاظ اينكه هرچه موضوع علم و معرفت انسان باشد قابل تحقيق و مطالعه است ، پرداخت و خدمات گرانبهايى در كشف و تحقيق اين موضوعات كرد . او هيچ‌وقت احساسات و عواطف معنوى خود را در تحقيقات علمى مدخليت نداد و اگر گاهى از شكست قيصران روم و پيروزى ايرانيان احساس ناراحتى مىكند آن را در همان حدّ احساس نگه مىدارد و هرگز در صدد قلب و دگرگون ساختن حقايق برنمىآيد و از اين لحاظ نولدكه حقيقة شايستهء احترام و تعظيم است كه مقام علم را بالاتر از حد عواطف شخصى خود نگه مىدارد . اين نكته براى دانشجويان و فضلاى جوان ما بايد سرمشق باشد و بدانند كه در عين آنكه احساسات قومى و دينى مورد احترام است احترام حقيقت بيشتر است . ما هم در ميان ائمهء دين و هم در ميان بزرگان علم و ادب خود كسانى داريم كه چنين صفت عالى الهى در آنان بود و به هنگام داورى ميان مسلم و يهود و نصارى جانب حق را در نظر مىگرفتند نه اعتقادات شخصى خود را . نولدكه سياست‌هاى استعمارى عصر خود را مردود مىدانست و در اواخر عمر كه دورهء\r\n\r\n","description":"","footnote":"","page_name":" 1 ","page_number":9},
  {"content":"\r\n\r\nظهور نازيسم و نهضت ضد سامى در آلمان بود در نامه‌هاى خصوصى خود به دوستان از اين امر اظهار تنفر مىكرد . چنان كه در شرح حال او نوشته‌اند نولدكه از افكار انتزاعى و مجادلات فلسفى دورى مىگزيد و آنچه علمى و ثابت‌شدنى بود مورد علاقه‌اش بود نه نظريات و تئورىها . با اين همه به آثار ادبى انسانى و خصوصا يونان باستان سخت عشق مىورزيد و از آثار جاويدان مشرق زمين به اشعار عرب جاهلى و شاهنامهء فردوسى علاقهء زيادى داشت و يكى از تحقيقات مهم او كتابى دربارهء « حماسهء ملى ايران » يا شاهنامه است كه ترجمهء خوبى از آن به فارسى منتشر شده است .\r\n\r\n","description":"","footnote":"","page_name":" 2 ","page_number":10},
  {"content":"\r\n\r\n\r\nمقدمهء مترجم بر چاپ اول\r\nكتاب « تاريخ ايرانيان و عرب‌ها در زمان ساسانيان » تأليف تئودور نولدكه ( منتشرشده در سال 1879 ) از جملهء كتابهاى بسيار مهم و پرارزشى است كه دربارهء تاريخ ساسانيان نوشته شده است . از زمان انتشار اين كتاب تا كنون ، يعنى در مدت صدسال ، مهم‌ترين كتاب تحقيقى دربارهء ساسانيان همين كتاب است . تنها كتاب « ايران در زمان ساسانيان » تأليف كريستن‌سن مىتواند با آن مقابله كند بىآنكه بتواند خوانندگان اهل تحقيق را از مراجعه به آن بىنياز نمايد . در اين مدت صدسال كمتر كتابى دربارهء ساسانيان نوشته شده است كه از كتاب نولدكه بهره نگرفته و به آن ارجاع نكرده باشد . البته در اين صدسال تحقيقات زبان‌شناسى و سكه‌شناسى و دين‌شناسى مربوط به دورهء ساسانى وسعت و دامنهء بسيار زيادى پيدا كرده است : كتيبه‌هاى مهم پايقلى و كعبهء زرتشت به دقت خوانده شده و مورد بحث و تحقيق قرار گرفته است ، دربارهء دين مانى مطالعات بسيار مفصلى صورت گرفته است ، آگاهى از زبانهاى پهلوى اشكانى و سغدى وسعت و عمق بيشترى پيدا كرده است ، و آثار نويسندگان ارمنى به صورت بهتر و به طرز انتقادى چاپ شده است . با وجود اين ، كتاب نولدكه اصالت و اعتبار خود را همچنان حفظ كرده است و براى اين امر دو دليل عمده مىتوان ذكر كرد : نخست آنكه نولدكه به جهت تبحر بسيار زيادى كه در زبانهاى يونانى و لاتينى و سريانى داشت تقريبا آنچه را در اين زبانها دربارهء تاريخ ساسانى نوشته شده است خوانده و با منابع اسلامى عربى و فارسى تطبيق كرده است . كارنامه‌هاى شهداى مسيحيت را به زبان سريانى به دقت خوانده ، تلمود بابلى را از متن عبرى آن مطالعه كرده ، آثار نويسندگان ارمنى را ( از روى ترجمه‌هاى اروپائى ) از نظر گذرانده ، و گمان نمىكنم كسى از خاورشناسان پس از او اين كار را با اين دقت و احاطه و وسعت انجام داده باشد . دوم آنكه نولدكه باهوش سرشار و\r\n\r\n","description":"","footnote":"","page_name":" 3 ","page_number":11},
  {"content":"\r\n\r\nشمّ تاريخى و زبان‌شناسى خود در آنچه تحقيق كرده تقريبا سخن آخر را گفته است جز در مواردى كه كتيبه‌ها و مواد تازه پيدا شده چهرهء مطالب را كاملا تغيير داده باشد . مطالبى كه نولدكه دربارهء گاه‌شمارى ساسانيان نوشته است همچنان معتبر است و علىرغم بعضى ايرادات ، تحقيقات بعدى صحت آن را تأييد كرده است . اساس اين كتاب نولدكه قسمت ساسانيان تاريخ طبرى است كه مهم‌ترين مأخذ معتبر و منسجم قديمى در اين موضوع است . نولدكه اين قسمت را به آلمانى ترجمه كرده و ملاحظات و تحقيقات خود را به صورت تعليقات در پاورقىها ذكر كرده است و همين پاورقيها است كه به عنوان مهم‌ترين و اساسىترين تحقيقات دربارهء ساسانيان شناخته شده است . تخصص اصلى نولدكه زبان‌شناسى زبانهاى سامى بود ولى از زبانهاى ايران قديم و فارسى نيز آگاهى عميق داشت . اما زمينهء تحقيقات خود را در زبانهاى سامى مخصوصا عربى و عبرى و سريانى قرار داده بود و فقط پيش‌آمدى سبب شد كه اين شاهكار تحقيقات تاريخى را به وجود آورد : دوست بسيار نزديك او دخويه خاورشناس نامى هلندى درصدد نشر تاريخ طبرى برآمد و براى اين كار از خاورشناسان نامى معاصر خود يارى جست و تصحيح و تحقيق هر قسمتى را از يكى از آنان خواستار شد و از دوست خود نولدكه نيز درخواست كرد كه تصحيح قسمتى را به عهده بگيرد . نولدكه سالها پيش يكى از شاهكارهاى خود را به نام « تاريخ قرآن » منتشر كرده و كتابى نيز در تاريخ زندگانى حضرت رسول انتشار داده بود ولى ديگر به اين قسمت از تاريخ طبرى و نيز قسمت زندگى انبيا توجهى نداشت ؛ و چون چنان كه گفتيم زبانهاى قديم ايرانى و فارسى را مىدانست تصحيح قسمت ساسانيان را به عهده گرفت و بر طبق روش خود چنان در اين كار به غور و عمق فرورفت كه نتيجهء مطالعات و تحقيقات خود را به صورت تعليقاتى بر تاريخ ساسانيان طبرى در پانصد صفحه در 1879 م منتشر ساخت و تصحيح متن عربى آن در 1882 م جزو تاريخ طبرى منتشر شد . هرچند اين كتاب مهم در مغرب زمين مورد توجّه و عنايت فراوان واقع شد ، به علت ناآگاه بودن علما و مورخان ما در ايران ناشناخته ماند تا آنكه دانشمندانى مانند شادروانان محمد قزوينى و سيد حسن تقىزاده در اروپا با آن آشنا شدند و در نوشته‌هاى خود از مطالب آن ياد كردند . [ آن مرحوم 
  ] علاقهء زيادى داشت كه اين كتاب به فارسى ترجمه شود تا هم‌وطنان ما با يكى از آثار عميق فرنگيان دربارهء تاريخ ايران آشنا گردند و اين كار را با حسن ظن زيادى كه به من داشت از من خواستار شد . من ، بىخبر از اشكالات فراوان اين كار و از ناتوانى خود ، اين كار را پذيرفتم ولى موانع و عوائق بسيارى پيدا شد كه بازگو كردن آن را در اينجا مناسب نمىبينم . چاپ اين كتاب ابتدا به عهدهء وزارت فرهنگ و هنر و بعد به عهدهء انجمن آثار ملى گذاشته شد و استادان دانشمند و مديران علاقه‌مند عضو انجمن با نهايت محبت از آن استقبال\r\n\r\n","description":"","footnote":"","page_name":" 4 ","page_number":12},
  {"content":"\r\n\r\nنمودند . چاپ كتاب تقريبا تمام شده بود كه تب مالت گريبان‌گيرم شد و عوارض آن تا دو سال مرا از اشتغالات ذهنى و فكرى بازداشت و پس از عنايات الهى اگر مراقبت‌ها و معالجات مدبرانهء آقايان دكتر نصر الله مژدهى و دكتر علاء الدين منوچهرى و محبت‌ها و راهنمايىهاى دوست عزيزم آقاى دكتر رسول پورنكى نبود از اين بيمارى جانسوز جان بدر نمىبردم . اين چند كلمه را براى سپاسگزارى از اين دوستان گرانمايه در اينجا آوردم كه به قول شاعر عرب\r\n لا خيل عندك تهديها و لا مال * * فليسعد النطق ان لم يسعد الحال \r\n. به‌هرحال ضعف مفرط ناشى از بيمارى مدت درازى مرا از تهيهء فهرست و تصحيح مطبعى بازداشت تا آنكه به حمد الله دوباره صحت خود را بازيافتم و بقيهء كار را از سر گرفتم .\r\nدر ترجمهء متن طبرى متن عربى را در نظر گرفتم و آن را با ترجمهء آلمانى نولدكه منطبق ساختم و كوشيدم كه سبك ترجمهء متن تا حدى كه توانايى من اجازه مىداد به سبك و روش قدما باشد . اما در ترجمهء تعليقات چنين محدوديتى براى خود در نظر نياوردم . براى آنكه پاورقىهاى متعدد در هر صفحه اشكالاتى در چاپ و صفحه‌بندى به وجود نياورد قسمت اصلى يعنى متن طبرى را به نه فصل تقسيم كردم و تعليقات مربوط به هر فصل را در پايان آن با ذكر شمارهء تعليقات آوردم . تعليقات ضمائم را نيز به اين صورت در پايان هر ضميمه‌اى گذاشتم .\r\nسعى كردم كه دقت كافى مبذول دارم تا شايد ترجمه بىنقص از كار درآيد ولى در مراجعات مكرر و مخصوصا پس از اتمام چاپ معلوم شد كه سعى من باطل بوده است . اينك يكى دو تا از نقائص عمدهء اين ترجمه را كه خودم متوجه شده‌ام متذكر مىگردم . يكى آنكه چون در ترجمه وقفه‌هاى طولانى صورت گرفته است برگرداندن بعضى از نامهاى يونانى و لاتينى و سريانى يكنواخت نيست ( مانند موريسيوس و موريقيوس يا پركپ و پروكوپيوس ) . تا آنجا كه متوجه اين نقص شده‌ام در فهرست اعلام به آن اشاره كرده‌ام . ديگر بعضى از اغلاط كه فقط از غفلت مترجم ناشى شده است و غلط چاپى نيست ؛ اشتباهات و اغلاط ناشى از كم‌مايگى و غفلت و يا بىدقتى من در اين ترجمه فراوان است و من در ضمن معذرت از اين زلّات و خطايا از خوانندگان فاضل مىخواهم كه آن را براى تنبيه من و عبرت ديگران در نقدنامه‌ها بنويسند كه عرضه نشدن اثرى درست و دور از اشتباه بيشتر بر اثر اغماض و تسامح نقّادان است تا غفلت و بىمايگى نويسندگان .\r\nوظيفه خود مىدانم كه از اعضاى محترم و دانشمند انجمن آثار ملى كه چاپ اين كتاب را تصويب فرموده‌اند صميمانه تشكر كنم [ . . . 
  ] . مىخواستم فهرست مفصلى از منابع و مآخذ\r\n\r\n","description":"","footnote":"","page_name":" 5 ","page_number":13},
  {"content":"\r\n\r\nنولدكه با شرح كامل در آخر كتاب ترتيب دهم . اين كار ميسر نشد . و نيز در فهرست اعلام اسامى راويان و خاورشناسان و مؤلفان اروپايى نيامده است . با عرض معذرت آن را به صورت تكمله منتشر خواهم كرد .\r\nعباس زرياب\r\nبهمن 1358 ، ربيع الاول 1400\r\n\r\n","description":"","footnote":"","page_name":" 6 ","page_number":14},
  {"content":"\r\n\r\n\r\nپيش‌گفتار مؤلف\r\nقصد من در آغاز فقط اين بود كه قسمتهايى از تاريخ طبرى را كه تاريخ ساسانيان را از منابع قديم ايرانى به دست مىدهد ترجمه كنم . اما به زودى معلوم شد كه اجراى اين قصد به اشكال برمىخورد و بر خلاف مصلحت است . زيرا با اين قسمت از تاريخ ساسانيان قطعات ديگرى كه از منابع ديگرى گرفته شده است در هم آميخته است ؛ مانند داستان يوليانوس كه از منابع سريانى گرفته شده است . همچنين جنگ ذوقار با حوادث قبلى آن ، اگرچه از طريق عرب‌ها و به طريق عربى خالص روايت شده است ، براى تاريخ ايران مهم‌تر از آن است كه من ناديده بگيرم . و نيز تاريخ پادشاهان حيره را كه در جاهاى ديگر به ندرت ذكر شده است نمىشد كنار گذاشت .\r\nو همچنين فتح يمن به دست ايرانيان ، كه داستان جداگانه‌اى از درگيرى ايرانيان با روميان است ، به تاريخ ساسانيان مربوط است و مقدّمهء فتح يمن به دست ايرانيان ، يعنى استيلاى حبشيان بر يمن ، نيز براى تاريخ روابط ايران و روم بسيار مهمّ است و خود نيز فى نفسه اهمّيت كمترى ندارد . بنا بر اين من سرانجام همهء آن قسمت از طبرى را كه نشر متن عربى آن به عهدهء من ، كه يكى از همكاران نشر همهء تاريخ طبرى هستم ، واگذار شده بود ، بجز اخبار مربوط به ولادت و جوانى پيغمبر اسلام كه با\r\n\r\n","description":"","footnote":"","page_name":" 7 ","page_number":15},
  {"content":"\r\n\r\nمقصود ما ارتباطى نداشت و به استثناى داستان بىفايدهء پيش از تاريخ يمن ، ترجمه كردم .\r\nتعليقات و حواشى من در درجهء اوّل براى شروح و توضيحات ، لازم و ضرورى است . در ميان اين تعليقات مطالبى هست كه شرق‌شناس مىتواند از آن چشم بپوشد ؛ امّا من كسانى را كه شرق‌شناس نيستند نيز خوانندهء خود به حساب آورده‌ام .\r\nمن مخصوصا اميدوارم كه بعضى از دوستان تاريخ دنياى قديم و تاريخ قرون وسطى از من به خاطر آنكه اوضاع يكى از مهم‌ترين دولت‌هاى شرق را از نظرگاه روايات شرقى در معرض مطالعهء ايشان گذاشته‌ام سپاسگزار باشند . تكمله‌هايى كه من از ساير منابع شرقى در تعليقات و ضمائم افزوده‌ام نيز مىتواند به هدف مذكور كمك كند . براى اين منظور مخصوصا از ديگر منابع عربى و فارسى استفاده كرده‌ام .\r\nهمچنين كتب سريانى كه بسيارى از شرق‌شناسان به آن توجّهى نداشته‌اند براى من فوايد بسيارى داشته است . از فوايد و نكاتى كه در منابع يهودى بوده است نيز استفاده شده است . دربارهء منابع ارمنى بايد بگويم كه من متأسفانه از ترجمه‌هايى استفاده كرده‌ام كه تأثير مهمى ، از جهت اطمينان‌بخش نبودنشان ، به جاى نمىگذارند . كسى كه به زبان ارمنى آشنا باشد مىتواند مطالب زيادى بر آن بيفزايد .\r\nعمدهء كوشش من مصروف آن شده است كه با كتب لاتينى و يونانى مربوط به اين قسمت از نزديك آشنا شوم . در اينجا نيز بايد آرزو كرد كه سرانجام روزى تمام كتب نويسندگان قديم بيزانس به نحو قابل استفاده‌اى منتشر شود . من همچنين از سفرنامه‌هاى جديد ، از پيترو دلّاوالّهء بسيار خوب تا پولاك ، استفادهء فراوانى برده‌ام .\r\nمن گمان مىكنم كه آشنايى من با سرزمين ايران و مردم آن به طور كلّى تا اندازهء زيادى مديون اين سفرنامه‌ها است كه داورى درست را دربارهء اشخاص و حوادث ، حتّى در زمانهاى قديم‌تر ، براى من آسان‌تر ساخته است . از كتاب حاجىباباى موريه نيز مىتوان درباره ايران قديم خيلى چيز آموخت ؛ البتّه بايد فرق فاحش ميان گذشته و حال را پيوسته در نظر داشت .\r\n\r\n","description":"","footnote":"","page_name":" 8 ","page_number":16},
  {"content":"\r\n\r\nمن همه جا از آنچه روايات عربى در دسترس ما گذاشته‌اند يك حكم و داورى تاريخى استنباط كرده‌ام . نيز شرح و وصفى را كه در اين روايات دربارهء اخلاق و صفات هريك از پادشاهان آمده است ، تا آنجا كه در حدّ صلاحيّت خود پنداشته‌ام ، به دقّت بررسى كرده‌ام . اخبار مربوط به روابط بسيارى از اين پادشاهان با رعاياى مسيحى و يهودىشان براى من مخصوصا در اين كار مفيد بوده است . من كوشيده‌ام تا دربارهء مناسبات متقابل اديان گوناگونى كه ذكر آن در اين كتاب آمده است با رعايت كامل زمان و مكان داورى كنم . من به هيچيك از اين اديان و مذاهب متعصّب مايل به تعقيب و آزار ديگران تمايل خاصّى ندارم . من حتى گمان مىكنم كه مسيحيّت خاصّ شرقى را تا اندازه‌اى از اين منابع شناخته‌ام . علاقه و تمايل من فقط به آن انسانيّت واقعى است كه در اين دوره فقط به ندرت از پرده ظاهر مىشود و نيز علاقهء من به يونانيّت است كه حتى در آن زمان در اروپا به كلّى ناپديد شده بود .\r\nبا آنكه در دهه‌هاى اخير اين قرن در هريك از جنبه‌هاى تاريخ ايران ساسانى ، از سكّه‌شناسى و دين و غير آن ، كارهايى انجام شده است باز تاريخ كلّى ايران در اين دوره از هنگام تعليقات سن مارتين بر آثار بزرگ لوبو پيشرفت مخصوصى نكرده است . من اميدوارم در اين گزارشى كه از قديم‌ترين متن مفصل موجود تاريخ ايران در اين دوره به دست مىدهم وجود چنين پيشرفتى مورد قبول واقع شود و تعليقات و ضمائمى كه من بر اين متن افزوده‌ام موجب شود كه آشنايى به اين دورهء جالب توجّه بيشتر گردد .\r\nمن مىتوانستم تعليقات و ضمائم را به آسانى و به طور عمده گسترش دهم ؛ امّا اميدوارم كه با اين همه در بسيارى از جهات براى خوانندگان صاحب‌نظر بيش از حدّ دور نرفته باشم . من از روى عمد از تعليقات زبان‌شناسى زياد چشم پوشيده‌ام و تقريبا فقط براى ضبط نام حقيقى پادشاهان مجال بيشترى تخصيص داده‌ام . براى اين منظور مىتوانستم مانند قسمتهاى ديگر تا اندازه‌اى به توضيحاتى كه در ترجمهء كارنامك ( تاريخ ارتخشير پاپكان ترجمهء پهلوى . . . از تئودور نولدكه ، چاپ جداگانه‌اى از\r\n\r\n","description":"","footnote":"","page_name":" 9 ","page_number":17},
  {"content":"\r\n\r\nجشن‌نامهء جشن پنجاه سالگى دكترى پرفسور بنفى ؛ مساهمت‌هائى براى معرفت زبانهاى هندو ژرمنى ، ج 4 ، گوتينگن 1879 ) داده‌ام اشاره كنم . دربارهء ضمائم كتاب خواهشمندم توجّه شود كه عنوان ضميمهء سوّم اين است : « مطالبى دربارهء وضع داخلى دولت ساسانى » نه « وضع داخلى » يا « قانون اساسى و تشكيلات اصلى » .\r\nدر موارد جزئى و كوچك گاهى از متن اصلى كه دم دست من بوده است گام فراتر نهاده‌ام و در بعضى از جاها از متنى قديم‌تر از متن عربى ترجمه كرده‌ام و طبعا اين نكات را در جاى خود به صراحت متذكّر شده‌ام . امّا در يك مورد كاملا دور تر رفته‌ام : نام اشخاص و امكنهء ايرانى را به صورت عربى آن كه گاهى كاملا تحريف و تصحيف شده نياورده‌ام بلكه به صورت ايرانى آن ذكر كرده‌ام . صورت ايرانى اين نامها در كتب پهلوى ، كه اخبار نويسندگان عرب بيشتر از آن گرفته شده است ، موجود بوده است .\r\nبراى هماهنگى و يكسانى لازم بود كه اين نامها را به صورت ايرانى آن در قطعات اصلى عربى بنويسم . مانند اين عمل را ، البته نه به طور مستمر در همه جا ، با نامهاى آرامى انجام داده‌ام . البته من نمىتوانستم نامهاى ايرانى را چنان بنويسم كه بنا به فرض در املاى پهلوى نوشته مىشد ؛ زيرا در اين صورت ظاهرى بسيار قديم‌تر از آن مىگرفتند كه در زمان خود اين اشخاص حقيقة به طور معمول تلفّظ مىشده است . به طور كلّى ، چون در اينجا نيز هماهنگى و يكسانى را جويا بوده‌ام ، كوشيده‌ام كه اين نامها را چنان بنويسم كه در قديم‌ترين مراحل زبان فارسى امروز تلفّظ مىشده است و تقريبا تلفّظ واقعى قرن اخير ساسانى بايد باشد . اگر شكل نامهاى اشخاص دورانهاى قديم‌تر كه گاهى به دست داده‌ام قدرى تازه‌تر به نظر برسد باز با اين همه ايرانى خالص است . ما مىتوانيم نام پسر شارلمانى را به جاى « هلوادويك  Hloedwic  » يا مانند آن « لودويگ  Ludwig  » بنويسيم ولى نمىتوانيم شكل آن را به آن‌گونه كه در زبانهاى رومن آمده است ، يعنى « لوئى » بنويسيم : يعنى مانند آنكه نامهاى دورهء ساسانى به صورت عربى آن نوشته شود . امّا اجراى اين اصل در همهء جزئيّات مشكل است . در نامهائى كه به فارسى امروزى است در مواردى از اين اصل\r\n\r\n","description":"","footnote":"","page_name":" 10 ","page_number":18},
  {"content":"\r\n\r\nتجاوز كرده‌ام يعنى مواردى كه خواسته‌ام هجاهاى نخستين «  sp  و  sf  و  sr  و  fva  » را در زمانهاى مذكور حفظ كنم . شايد بهتر بود كه به جاى آذربايگان شكل قديم‌تر آن يعنى آذرباذگان را مىآوردم . مصوّت‌هاى كوتاه ميان كلمه را كه در فارسى امروز از نظر علم عروض به حساب مىآيد ولى روى آن علامت سكون گذاشته مىشود گاهى با حرف  a  و گاهى با حرف  e  و گاهى بدون حرف مصوّت نشان داده‌ام ؛ مثلا گاهى «  Ardasir  » و گاهى «  Jazdegerd  » و گاهى «  Jazdpanah  » نوشته‌ام . نيز در موارد جزئى در نامهاى فارسى و عربى هميشه از شكل واحدى پيروى نكرده‌ام ( مثلا گاهى  u  بجاى  o  و گاهى  a  بجاى  e  ) . به طور كلّى در كلمات فارسى مصوت  e  را هنگامى ترجيح داده‌ام كه در نقل از خود مردم ايران ميان علامت  a  و  i  ترديدى باشد و يا در نقل به حروف خارجى با  e  نشان داده شود . در فارسى  u  و  e  ( واو و ياى مجهول ) را به دقّت از  O  و  I  ( واو و ياى معلوم ) تمييز داده‌ام ؛ در اين موارد تلفّظ فارسى ايرانيان امروز مردّد و مبهم است . فقط نام « ايران » را كه امروز نيز به حق نام اين سرزمين است نه با ياى مجهول بلكه به صورت تلفّظ امروز آن يعنى با ياى معلوم «  Iran  » آورده‌ام . كلمه « توس » ( طوس ) را با واو معلوم نوشته‌ام ولى ظاهرا تلفّظ آن به واو مجهول درست است (  Tos  نه  Tus  ) . نيز فرق ميان دال و ذال را كه امروز از ميان رفته است همه جا رعايت كرده‌ام ( پس از مصوّت به صورت ذال نوشته‌ام ) . در كلمات فارسى مىتوان با رجوع به شكل نخستين آن از حروف مؤكّد عربى چشم پوشيد ( مانند تهران به جاى طهران - مترجم ) ؛ من اين حروف را در كلمات عربى به صورت ذيل نشان داده‌ام : ( در اينجا مؤلف معادل حروف فارسى و عربى را نشان داده است كه چون در ترجمه نيازى به آن نبود از ذكر آن صرف‌نظر شد و نيز از اختصاراتى كه مؤلف در متن ذكر كرده است صرف‌نظر مىشود . ما فهرست منابع مؤلف را با توضيحات در آخر كتاب ذكر خواهيم كرد . مترجم ) در تأليف اين كتاب من از مساعدت‌هاى فراوانى برخوردار بوده‌ام . نخست بايد ادارهء كتابخانه‌هاى ليدن و پاريس و توبينگن را نام ببرم كه من توانسته‌ام از نسخ خطى تاريخ طبرى\r\n\r\n","description":"","footnote":"","page_name":" 11 ","page_number":19},
  {"content":"\r\n\r\nكتابخانه‌هاى مذكور در اينجا ، در شهر ستراسبورگ ، استفاده كنم . از كتابخانهء ليدن نسخ خطّى باارزش ديگرى براى نشر متن و براى اين تأليف فرستاده‌اند و همچنين از كتابخانه‌هاى گوتا و برلين . آقاى بارون فن روزن قسمتى از الاخبار الطّوال دينورى را كه مربوط به تاريخ ساسانيان است استنساخ كرد و براى من فرستاد و نيز براى من مطالب مهمّ ديگرى از ديگر نسخ خطّى عربى استخراج كرد . قسمت كوتاه تاريخ ساسانيان يعقوبى را مديون دوست خود دخويه هستم . اطّلاعات ديگرى از نسخ خطى را مديون آقاى دكتر آومر در مونيخ و پرفسور توربكه در هيدلبرگ هستم . با آقاى توربكه و با آقاى پرچ در گوتا دربارهء مواضع و قسمتهاى مختلف تبادل نظر كرده‌ام . اطّلاعات واقعى و نصايح مصلحت‌آميز هوفمان از شهر كيل و گوت‌شميد از توبينگن مرا مخصوصا خوشوقت و خوشحال داشته است . بدين وسيله حق‌شناسىهاى صميمى خود را به اساتيد و مديران كتابخانه‌هاى مذكور اظهار مىدارم .\r\nبراى تهيّهء فهرست از آقاى سنوگ هورخرونيه دانشجوى درخشان و اميدبخش دخويه در ليدن سخت سپاسگزارم .\r\nمتن عربى ترجمه‌اى كه من كرده‌ام از روى همهء حسابهائى كه شده است پس از يك سال به عنوان قسمتى از چاپ كامل طبرى منتشر خواهد شد .\r\nستراسبورگ واقع در آلزاس\r\n25 اوت 1879\r\nتئودور نولدكه\r\n\r\n","description":"","footnote":"","page_name":" 12 ","page_number":20},
  {"content":"\r\n\r\n\r\nمقدمه\r\nابو جعفر محمّد بن جرير طبرى در پائيز سال 839 م در آمل واقع در نزديكى درياى خزر ، يكى از شهرهاى طبرستان متولّد گرديد ، و به همين جهت به طبرى معروف شد ، و در هفدهم فوريه سال 923 م در بغداد وفات يافت . طبرى تأليفات متعدّدى دارد كه بعضى از آن بسيار پرحجم است ؛ از جملهء اين آثار پرحجم او كتاب تاريخ بسيار جامعى است كه از آفرينش تا اواخر زمان حيات او را در بر گرفته است .\r\nطبرى بيشتر با علوم نقلى دينى سر و كار داشت و خود اهل تحقيق نبود و حتى اهل انتقاد تاريخى به آن معنى كه در نزد بعضى از دانشمندان ايرانى آن قرن معمول بوده است نيز نبوده است . تاريخ او التقاط موادّ مطالب فراوانى است كه با كوشش فوق‌العاده‌اى فراهم آمده است . مطالب منابعى كه با يكديگر اختلاف داشته‌اند در آن تحرير و تهذيب نشده است بلكه در كنار يكديگر گذاشته شده است . امّا همين وضع ارزش كار او را در نظر ما تا اندازهء زيادى بالا برده است زيرا با اين ترتيب اخبار كهن مطمئن‌تر و موثق‌تر از آن به دست رسيده است كه مورّخى براى تعديل و تطبيق آن رنج و كوشش به كار مىبرده است .\r\nارزش عمدهء تاريخ طبرى در شرح و بيان بسيار مفصّل تاريخ اسلام از آغاز\r\n\r\n","description":"","footnote":"","page_name":" 13 ","page_number":21},
  {"content":"\r\n\r\nظهور پيغمبر اسلام به بعد است ؛ هيچ كتاب عربى ديگر نمىتواند از اين نظر با آن دعوى برابرى كند . تاريخ پيش از اسلام آن در حدود يك بيستم مجموع كتاب است و ما دوست مىداشتيم كه بسيارى از مطالب آن به دست ما نمىرسيد . امّا فصل نسبة مفصّل تاريخ ساسانيان و عصر ايشان كه در قسمت تاريخ پيش از اسلام گنجانيده است داراى ارزش عمده‌اى است كه ترجمهء آلمانى آن متن اين كتاب مرا تشكيل مىدهد . زيرا اين فصل تا اندازه‌اى بر مبناى گزارش‌هاى خوب عربى است كه قسمت عمدهء آن ، دست‌كم با واسطه ، از منابع بسيار مهم قديم ايرانى مأخوذ است . مطالبى كه در فصول پيش از آن دربارهء روايات اساطيرى و تاريخى ايران به طور پراكنده آمده است نيز از همان اصل و منبع است . در اين قسمت از تاريخ طبرى انتقاد مآخذ و منابع از جهتى آسان است زيرا مشرق‌زمينىها دوست دارند ، حتّى در آنجا كه مطالبى را خلاصه مىكنند ، عين عبارات و الفاظ منبعى را كه از آن نقل مىكنند بياورند . امّا از جهت ديگر دشوار است زيرا طبرى در اين قسمت از منابعى كه به طور مستقيم از آن نقل كرده است نام نمىبرد . طبرى فقط در مطالبى كه از نظر دينى مورد علاقهء او است و تقريبا شامل تمام تاريخ صدر اسلام مىگردد منابع خود را با دقّت ذكر مىكند و در غير اين صورت فقط از راوى قديم‌ترى كه از او با واسطه نقل كرده است نام مىبرد و گاهى حتى از آن نيز نام نمىبرد . « 1 » در سر تا سر تاريخ ايران از هيچ راوى نام نمىبرد مگر گاهگاهى از شخصى به نام هشام ( به مطالب بعدى مراجعه شود ) كه فقط در قسمت ديگرى از روايت به عنوان سند و حجّت شناخته شده است .\r\nتاريخ ايران از نخستين پادشاهان افسانه‌اى آن تا آخرين پادشاهان ساسانى چه در كتاب طبرى و چه در كتب هم پيوند آن نوعى يكسانى در بيان و تأليف را نشان مىدهد و اين نشانهء آن است كه دست‌كم قسمت اعظم اين تاريخ از يك منبع اصلى\r\n\r\n\r\n","description":"","footnote":"\r\n( 1 ) - در اينجا نيز گاهى بعضى چيزهاى غير واقعى ديده مىشود . گاهى چنان نقل مىكند كه گوئى از دهن راويان شنيده است ولى در حقيقت از نوشته‌هاى ايشان استفاده كرده است .\r\n","page_name":" 14 ","page_number":22},
  {"content":"\r\n\r\nگرفته شده است . شاهنامهء فردوسى شاعر بزرگ ايران ( متوفّى در 1020 م ) ، حماسه‌اى ملى كه هيچ ملّتى نظير آن را ندارد ، از طرفى با قطع نظر از آزادى عملى كه شاعر دارد ، مطالبى عرضه مىدارد كه يا در كتب ديگر نيست و يا به نحو ديگرى است ، و از طرف ديگر در ترتيب و تأليف كلّى و جزئيّات نقل با روايات عربى ديگر بسيار مطابقت دارد و بيشتر تقريبا همان عبارات را لفظ به لفظ به دست مىدهد « 1 » .\r\nبه دليل خود روايت تاريخى و به دلايل داخلى و باطنى ، متنى كه در برابر فردوسى قرار داشته است از مآخذ عربى نبوده و به همين جهت علّت اين انطباق را بايد در يك اصل ديگرى كه ميان مآخذ عربى و مأخذ فردوسى مشترك بوده است جستجو كرد . اين اصل مشترك را هم طبرى و هم نويسندگان ديگر عربى و هم فردوسى از راه وسايط متعددى براى ما منعكس مىسازند . ما از روى نقل‌هاى صريح و از روى اشارات و از روى سبك و بعضى تعبيرات ، و نيز از روى اطلاعى كه از مناسبات ادبى داريم مىتوانيم با اطمينان بگوئيم كه اين منبع اصلى ، مانند ديگر قصّه‌هاى ايرانى دوران ساسانى و قديم‌ترين دورهء عربى ، به زبان ادبى آن زمان يعنى زبان پهلوى نوشته شده بود . مهم‌ترين وصف مرتبط و متناسب با تاريخ ايران كه اخبار و گزارش‌هاى ما از آن مأخوذ است مسلّما خداىنامك ( خداىنامه ) يعنى « نامهء سروران » است كه با معنى « شاهنامه » رايج در زمانهاى بعد مطابق است . اين نام در كتاب حمزهء اصفهانى ( صفحات 16 و 24 و 64 ) و در الفهرست ( ص 118 س 27 و ص 305 س 12 ) آمده است . بنا بر مقدّمهء منثور شاهنامه « 2 » نخستين شاهنامه\r\n\r\n\r\n","description":"","footnote":"\r\n( 1 ) - من در حواشى خود بر طبرى گاهى به بعضى از اين موارد اشاره كردم ؛ رجوع شود مثلا به صفحهء 384 ، زيرنويس شمارهء 2 و صفحهء 389 ، زيرنويس شمارهء 1 . پس از انتشار ترجمهء فرانسوى مهل كه در دسترس همه است هر كسى مىتواند به آسانى اين شباهت را دريابد . اما كار مهل با همهء شايستگى كه دارد باز جاى اصلاح خيلى از بىدقتىها در آن خالى است .\r\n( 2 ) - اين مقدمه در شاهنامهء چاپ ماكان به طبع رسيده است ؛ نيز مقايسه شود با والن‌بورگ ، ملاحظه‌اى دربارهء شاهنامه ، وين 1810 و مقدّمهء مهل . شرح كوتاهى شبيه آن در نسخهء خيلى تازه‌اى از شاهنامه متعلّق به كتابخانهء ستراسبورگ پيدا كرده‌ام . آثار خطى دربارهء\r\n","page_name":" 15 ","page_number":23},
  {"content":"\r\n\r\nبه دستور خسرو اوّل انوشروان ( 579 - 531 م ) تدوين شده است ، امّا تاريخ كامل در زمان يزدگرد سوم ( سلطنت او به طور رسمى و اسمى از 632 تا 651 يا 652 م بوده امّا در عمل از سال 633 تا 637 م پادشاه سر تا سر ايران بوده است ) به دست دهقان « 1 » دانشور تأليف شده است ، اين كتاب ، كه يكى شمردن آن با خداينامه جرأت زيادى لازم ندارد ، از گيومرث ، پادشاه نخستين ، تا آخر سلطنت خسرو پرويز ( 628 م ) را در برداشته است . اگر چه اين مقدّمهء منثور شاهنامه از قرن پانزدهم مسيحى است و جزئيات آن ، چنان كه از يك تذكرهء ادبى فارسى انتظار مىرود ، پر از بىدقّتىها و افسانه‌ها است باز من مىخواهم براى تاريخ تأليفى كه به آن اشاره كرده است ارزش قايل شوم . در حقيقت گزارش همهء منابع مختلف تا مرگ خسرو پرويز يكى است ولى پس از او اين توافق به هم مىخورد در حالى كه هيچ اثرى از اينكه پايان منبع اصلى پس از پيروزى عرب‌ها تدوين شده باشد در آن ديده نمىشود . صفت قانونى و شرعى كه در اين كتاب به سلطنت يزدگرد سوم داده شده است نيز با آنچه گفتيم سازگار است زيرا در زمانى است كه شورش‌ها و دست‌اندازىها به تاج و تخت پس از دوران شيرويه به پايان رسيده بوده و مردم مىتوانسته‌اند اميدوار باشند كه با سر كار آمدن اين نبيرهء جوان پرويز كه در زادگاه مقدس اصلى ساسانيان تاجگذارى كرده و همه اطاعت او را گردن نهاده‌اند دوران تازه‌اى براى بهبود وضع آغاز شود ؛ « 2 » اميدوارئى كه البته جنگ قادسيّه ( در پايان سال 637 م ) به طور وحشت‌آورى به آن پايان داد . چنان مىنمايد كه پاسخ خسرو پرويز به هنگام گرفتارى او به شيرويه كه در منابع مختلف مذكور است از زمان خسرو باشد نه از زمان يزدگرد سوم . دوران پرشكوه سلطنت خسرو دوم ، با همهء ضعفها و سستىهاى آن ، درست مخالف\r\n\r\n\r\n","description":"","footnote":"\r\nادبيّات فارسى و شايد هم نسخه‌هاى خطى بهترى از شاهنامه دربارهء اصل و ارزش اين خبرها مطالب بهتر و درست‌ترى بر ما عرضه خواهند كرد .\r\n( 1 ) - رجوع شود به ضميمهء سوّم .\r\n( 2 ) - رجوع شود به فصل نهم .\r\n","page_name":" 16 ","page_number":24},
  {"content":"\r\n\r\nدورانى است كه از زمان شيرويهء پدركش به بعد آغاز مىگردد . نيز چنان مىنمايد كه كتاب كوچكتر ديگرى كه وقايع نخستين سالهاى طوفانى خسرو دوم را به صورت داستان نشان مىدهد از آن دوره باشد « 1 » . دربارهء نام « دانشور » با اطمينان كمترى مىتوانم اظهار نظر كنم زيرا ممكن است در اصل به معنى وصفى باشد ؛ زيرا در نظر كسى كه مقدّمهء شاهنامه را مىنوشته است « دهقان » دانشمند بوده است : او از روى شاهنامهء فردوسى مىدانسته است كه دهقانان كه مالكان و اشراف بوده‌اند چگونه نگاهبانان واقعى روايات و سنّت‌هاى ملّى نيز بوده‌اند .\r\nبه طور قطع مجموعه‌اى كه در آن زمان تدوين شده بود از روى منابع كتبى بوده است . بدون چنين منابع كتبى ممكن نبود كه دربارهء زمانهاى دراز گذشته اطّلاعاتى كه تا اندازه‌اى صحيح باشد پيدا كرد . گزارشهاى كوتاهى كه سرجيوس سريانى به آگاثياس از « اخبار پادشاهان » ( 30 / 4 ) داده است نيز به طور كلّى با اين روايت عربى و ايرانى ، مطابق است . در زمان خسرو اوّل نيز گزارشى كلّى از تاريخ ايران كه تا اندازه‌اى رسمى بوده است وجود داشته است « 2 » . براى آنچه ، بجز مطلب مذكور ، دربارهء خسرو انوشروان در اين مقدّمهء منثور آمده است نبايد اهميّت زيادى داد زيرا به اين پادشاه هر كار خوب و دلپسند را نسبت داده‌اند .\r\nاين نامهء شاهان ، چنان كه گفتيم ، تاريخ ايرانيان را از آفرينش جهان تا دوران سقوط آخرين دولت اصيل ملّى ايرانى در بر دارد . در اين كتاب فرقى ميان پادشاهان اساطيرى و افسانه‌اى و پادشاهان كاملا تاريخى نيست و مورّخان عرب و ايرانى كه از آن پيروى كرده‌اند نمىدانسته‌اند كه مثلا هوشنگ و رستم مانند شاپور اوّل و بهرام\r\n\r\n\r\n","description":"","footnote":"\r\n( 1 ) - رجوع شود به ضميمهء ششم ؛ آيا كارنامك اردشير پاپكان ، كه داستان كوچكى دربارهء بنيادگذارى شاهنشاهى ساسانى به دست اردشير اول است و اصل پهلوى آن در دست است ، نيز از آن زمان است ؟\r\n( 2 ) - محاسبهء دوران حكومت پارثيها به 270 سال از روى اين گزارش است ؛ رجوع شود به آگاثياس 26 / 2 . اين تقريبا همان رقم 266 است كه طبرى در آغاز سلطنت اردشير به ايرانيان نسبت داده است .\r\n","page_name":" 17 ","page_number":25},
  {"content":"\r\n\r\nچوبين اشخاص تاريخى نبوده‌اند . قصّه‌هاى اساطيرى كه در اصل در زمان تأليف اوستا وجود داشته است « 1 » ، تكامل زيادى پيدا كرده و در زمان ساسانيان مسلّما معروفيّت عامّه داشته است « 2 » . نظريّات و روايات روحانيان زرتشتى دربارهء مبدأ عالم و تمدّن و قانون‌گذارى زرتشت به اين مطالب افزوده شده است . انواع نسب‌نامه‌ها نيز بر آن اضافه شده است . در سرتاسر اين قسمت حدّ اكثر فقط نام عدّهء كمى از اشخاص حقيقت تاريخى دارد . اين روايت از مادها و پارسيان حقيقى هيچ اطّلاعى نداشته است و نيز مورد ترديد است كه انعكاس ضعيفى از آخرين دورهء هخامنشى در آن باشد . تاريخ داريوش آخر و اسكندر ، كه از داستان يونانى اسكندر « 3 » مأخوذ است ، به طور مستقيم از منابع بيگانه بر اين روايت افزوده شده است . از دورهء طولانى مقدونيان و پارثيان چيزى جز چندين نام در اين كتاب نيامده است . با ذكر تاريخ ساسانيان خاطرهء تاريخى روشن‌تر و آشكارتر مىگردد . البته از طرفى دربارهء بنيادگذار خاندان ساسانى مطالبى كاملا افسانه‌اى در آن هست ، امّا از سوى ديگر داراى اخبارى است كه مطالب بسيار مهم تاريخى را شامل است ؛ امّا ظاهرا همين مطالب تاريخى در كتاب اصلى يعنى خداينامه كمتر آمده بوده است . از پادشاهان بعد از اردشير تا يزدگرد اوّل ( 420 - 392 م ) تفاصيل كمترى مىدانسته‌اند . در اينجا\r\n\r\n\r\n","description":"","footnote":"\r\n( 1 ) - اين مطلب را شپيگل پيش از همه ثابت كرده است ؛ رجوع شود مثلا به كتاب « مطالعات آريائى » ج 1 ص 110 به بعد .\r\n( 2 ) - موسى خورنى ( در نيمهء دوم قرن پنجم مسيحى ) شناخته بودن بعضى از مهم‌ترين اين‌گونه داستانها را در ارمنستان ، كه خارج از مرزهاى واقعى خود ايران قرار داشته است ، مسلّم مىداند . به مناسبت يكى از لشكركشىهاى عرب در سال 650 م ذكر شده است كه آخور اسب رستم در موضعى در سيستان قرار داشته است ( بلاذرى ص 894 و مقايسه شود با ياقوت ج 3 ص 43 ) . بنا بر اين نه تنها خود رستم در آن زمان معروف بوده است ( چنان كه موسى خورنى در 8 / 2 گفته است ) بلكه اسب او رخش نيز مشهور بوده است . موسى خورنى گفته است كه ايرانيان اين پهلوان را داراى نيروئى برابر 120 فيل مىدانسته‌اند . فردوسى نيز صفت « پيل‌تن » را به او داده است .\r\n( 3 ) - رجوع شود به كارنامك ص 36 .\r\n","page_name":" 18 ","page_number":26},
  {"content":"\r\n\r\nنيز ، انعكاس مفصّلى از خداىنامهء قديم ديده مىشود كه نشان مىدهد چگونه خواسته‌اند كمبود گزارشها و اخبار واقعى را با شرح پرآب‌وتاب صحنه‌هاى جلوس و خطبه‌هاى تاجگذارى پادشاهان و نظاير آن پنهان سازند . از زمان يزدگرد اول به بعد به طور كلّى اطلاعات خوب و گاهى هم اطّلاعات خيلى خوب در اين كتاب ديده مىشود . امّا اين گزارش تاريخى هميشه واقعيّات محض را نقل نمىكند .\r\nدر واقع نقل‌كنندگان اين وقايع براى حقيقت ، كه اين‌همه به نحو مبالغه‌آميز از آن ستايش مىكنند ، علاقهء چندانى نداشته‌اند . خداينامه و كتب نزديك به آن خطابى و دور از بىطرفى « 1 » بوده‌اند . صفت خطابى اين كتب در كتب عربى ، با آنكه خيلى خلاصه شده است ، منعكس است . شاهدى براى اين مطلب از كتب قديم در كتاب البيان و التبيين جاحظ ( متوفى در حدود سال 869 م ) آمده است . قسمت مربوط به آن را آقاى بارون فن‌روزن از راه محبت و دوستى از روى نسخهء خطى پترسبورگ براى من فرستاده است . در اينجا شعوبيّه ( ايرانيانى كه مسلمان بوده‌اند ولى ايرانيان را از عرب‌ها برتر شمرده‌اند ) مىگويند : « هركس نيازمند عقل و ادب و علم به مراتب و عبرت‌ها و كيفرها و الفاظ بلند و معانى شريف است به كتاب « شرح حال پادشاهان » نظر افگند . . . » « شرح حال پادشاهان » را عرب‌ها به تاريخ پادشاهان ايرانى كه از پهلوى به عربى ترجمه شده بود « سير الملوك » مىخواندند . ( نيز مقايسه شود با آنچه حمزهء اصفهانى ص 63 دربارهء كتب تاريخ پادشاهان ايران گفته است ) « 2 » .\r\nيك‌طرفى بودن اين روايت ايرانى را در قسمت‌هاى آينده در ضمن تعليقات متعدد نشان داده‌ام . اخبار خداينامه طرفدار پادشاهان و قانونى بودن سلطنت ايشان است\r\n\r\n\r\n","description":"","footnote":"\r\n( 1 ) - من در اينجا و در مطالب بعدى فقط به تاريخ ساسانيان نظر داشته‌ام . با اين همه بيشتر اين ملاحظات قسمت‌هاى جلوتر را نيز كه دربارهء تاريخ قديم‌تر ايران است و مورخان عرب و فردوسى آن را در آثار خود منعكس كرده‌اند شامل مىشود .\r\n( 2 ) - متأخران چيزهاى ديگرى از اين قبيل نيز افزوده‌اند . مثلا مقايسه شود با نوشته‌هاى سنگ قبور پادشاهان كه حمزهء اصفهانى بعضى از آنها را گزارش داده است ؛ نيز مقايسه شود با مسعودى ج 2 ص 239 .\r\n","page_name":" 19 ","page_number":27},
  {"content":"\r\n\r\nامّا در عين حال همه جا از ديدگاه اشراف و روحانيان است . علاوه بر اين خواسته شده است كه حتّى الامكان آوازهء ايرانيان را بلندتر سازند و اين امر غالبا اثر بسيار غريبى بر جاى مىگذارد « 1 » . همچنين در خداينامه چه در نقل وقايع و چه در داوريها تناقضاتى به چشم مىخورد كه استفاده از منابع مختلف موجب آن گرديده است . با اين همه ، چنين كتاب كم‌وبيش رسمى نوشته‌شده در عهد ساسانيان ، با آشنائى كامل به اوضاع مملكت ، بايستى منبع تاريخى بسيار عالى بوده باشد ؛ نمىتوان گفت كه دربارهء تاريخ خاندان ساسانى شرح مربوط و منسجمى بهتر از خداينامه وجود داشته است .\r\nچون از كتب تاريخى داستانى پهلوى ، بجز كتاب كوچك كارنامهء اردشير ، هيچ قطعهء اصيلى بر جاى نمانده است و نيز تحريرها و ترجمه‌هاى مستقيم عربى از كتب پهلوى دربارهء تاريخ ايران از ميان رفته است ، بسيارى از نكات قاطع و مهم براى ما ناروشن است . مثلا ما ، دست‌كم در وضع كنونى ، نمىتوانيم بگوئيم كه آيا كتاب‌هاى ديگرى بجز خداينامه در گزارش تمام تاريخ ايران وجود داشته است يا نه ؟ و نيز نمىتوانيم بگوئيم كه آيا بعضى استطرادات غالبا كوچك ولى اساسى كه بايستى در اصل كتب پهلوى موجود باشد از نسخ و روايات مختلف خداينامه ناشى شده است يا نه ؟ قبول اينكه بعضى از نسخ اين كتاب گاهى اضافاتى از كتب ديگر و مخصوصا از كتب پهلوى ( مثلا از داستان بهرام چوبين « 2 » ) گرفته‌اند جرأت زيادى نمىخواهد . اگر بهرام ، موبد بزرگ شهر شاپور واقع در پارس ، بيش از بيست نسخهء خداينامه را با هم مقايسه و تطبيق كرده و از مقايسهء اين اختلافات نسخهء خاصى براى خود ترتيب داده بوده است ( حمزه ص 24 ) ، بايد گفت كه اختلافات مذكور\r\n\r\n\r\n","description":"","footnote":"\r\n( 1 ) - مترجمان و محرّران بعدى اين جانبدارى را شديدتر كرده‌اند و مخصوصا مطالب خصومت‌آميزى بر ضد عرب‌ها در آن داخل كرده‌اند ؛ رجوع شود به صفحهء 88 ، زيرنويس شمارهء 1 و صفحهء 293 ، زيرنويس شمارهء 2 و صفحهء 302 ، زيرنويس شمارهء 3 .\r\n( 2 ) - رجوع شود به ضميمهء ششم .\r\n","page_name":" 20 ","page_number":28},
  {"content":"\r\n\r\nظاهرا فقط دربارهء رقم سالهاى سلطنت هريك از پادشاهان بوده است و همين نكته را دربارهء شكايت موسى بن عيسى كسروى ( در حدود 870 ) از اختلافات نسخ خداينامه نيز مىتوان گفت . اين موسى بن عيسى كسروى كه از اشتباهات ترجمه سخن مىگويد فقط خود تحريرهاى روايات عربى را در نظر دارد . اما به هر حال روايات مختلف طبرى و بلكه مقايسهء طبرى با كتب تاريخى عربى ديگر و با شاهنامهء فردوسى نشان مىدهد كه همهء قسمتهاى خداينامه در اصول پهلوى آن به صورت‌هاى مختلفى وجود داشته است و گر نه مثلا ممكن نبود كه طبرى دو روايت مختلف نقل كند كه يكى به طور كلّى با سعيد بن البطريق و ابن قتيبه موافق باشد و ديگرى با متن عربى يعقوبى و با شاهنامهء فردوسى ( كه مسلّما از منابع ايرانى نقل كرده است نه از منابع عربى ) سازگار باشد ( رجوع شود به مطالب بعدى در همين مقدّمه ) . با اين همه براى شناختن تاريخ ساسانيان وجود اخبار مختلف و متفاوت از يكديگر داراى ارزش است . امّا بايد متوجّه بود كه خصائص و تمايلات اين روايات مختلف همه جا يكى است و نيز ما ، غالبا از روى قطع ، نسخ و روايات مختلفى كه اصل واحدى داشته باشد كمتر در دست داريم . اين مسئله كه آيا اين اختلافات قديم‌تر يا جديدتر از اصل خداينامه است بيشتر از نظر ادبى مهم است تا از ديدگاه تاريخى .\r\nاگر ما فقط به يكى از ترجمه‌ها و اقتباس‌هاى مستقيم عربى از پهلوى دربارهء تاريخ ايران دسترسى مىداشتيم با اطمينان بيشترى مىتوانستيم دربارهء همهء اين مطالب حكم كنيم . آنچه بيشتر از همه مايهء تأسّف است از دست رفتن كتاب « تاريخ پادشاهان ايران » ابن المقفّع است كه حمزه و دانشمندان ديگر آن را در درجهء اوّل ترجمهء خداينامه فارسى مىدانند . اين مرد برجسته ( ابن المقفّع ، متوفّى در 760 م ) كه در اواخر دين نياكان ايرانى خود را از دست داد و دين اسلام را پذيرفت ( البته نه با حرارت تمام ) بعضى از كتب پهلوى را به عربى نقل كرد كه خداينامه از آن جمله بوده است ( رجوع شود از جمله به تاريخ حمزهء اصفهانى ص 8 و الفهرست ص 118\r\n\r\n","description":"","footnote":"","page_name":" 21 ","page_number":29},
  {"content":"\r\n\r\nس 27 ) . او مردى دربارى بوده و در زبان عربى شاعرى « 1 » خوب به شمار مىآمده و يكى از نويسندگان بليغ درجهء اوّل زمان خود بوده است . ابن مقله وزير مشهور ( متوفّى در 939 م ) او را از جملهء ده تن از بلغاى درجهء اول شمرده است ( رجوع شود به الفهرست ص 126 ؛ و نيز مقايسه شود با مقدّمهء ابن خلدون ج 1 ص 65 ) . او البته كوشش داشته است كه ترجمهء تاريخ مملكت ايران را با ذوق معاصران خود سازگار سازد . امّا ما دلايل كافى در دست نداريم كه او در مطالب به عمد تغييرى داده و يا مواضع خطابى مآخذ اصلى خود را بيشتر توسعه داده و يا اساسا آن را به صورتى ديگر درآورده باشد . « 2 » انطباق عمدهء مطالب او با منابع ديگر مستقلّ از او ( مانند فردوسى ) ظنّ چنين تغيير و تبديلى را از جانب او از ميان مىبرد « 3 » . احتمال بسيار ضعيفى مىرود كه تمام كتاب ابن المقفّع در آينده پيدا شود ؛ امّا اخبارى كه مضمون آن از كتاب ابن المقفّع اقتباس شده است ممكن است در آينده مواضع متفرقهء اين كتاب را به تدريج با يكديگر مربوط كند . متأسفانه بيم آن مىرود كه اين مواضع فقط قسمتهاى خطابى آن باشد نه قسمتهاى متضمّن مطالب تاريخى آن ؛ از اين قبيل مواضع در كتاب عيون الاخبار ابن قتيبه ( متوفّى در 889 م ) پيدا مىشود .\r\nيكى از اين مواضع كه من دسترسى به آن را مديون فن روزن هستم ( از نسخهء خطى موزهء آسيائى سن پترسبورگ ) قسمت نسبة مفصّلى است دربارهء دوران آخر سلطنت\r\n\r\n\r\n","description":"","footnote":"\r\n( 1 ) - الفهرست ( ص 166 ) . ابو تمّام حتى در كتاب حماسهء خود چند شعر از او نقل كرده است ( ص 394 ) كه بيشتر جنبهء خطابى دارد تا شعرى .\r\n( 2 ) - ابن المقفّع ممكن است براى رعايت احساسات دينى مسلمانان در بعضى جاها بعضى مطالب را مانند بيشتر مترجمان رقيق‌تر كرده باشد ؛ اما اين‌گونه تغييرات براى تاريخ ساسانيان حائز اهميت نيست .\r\n( 3 ) - همين امر را مطابقت لفظى زياد ترجمهء كليله و دمنه ابن المقفّع با ترجمهء سريانى قديم‌تر آن نيز تأييد مىكند . ترجمهء قديمى سريانى اگرچه در بيان شيواتر است امّا از حيث معنى با اصل پهلوى مطابق است . اگر چاپى از كليله و دمنه ابن المقفّع كه بهتر و صحيح‌تر از چاپ دساسى باشد منتشر شود مطلب مذكور روشن‌تر خواهد شد .\r\n","page_name":" 22 ","page_number":30},
  {"content":"\r\n\r\nپيروز « 1 » . همين قسمت را ، با كمى اختصار ، كتاب تاريخ سعيد بن البطريق معروف به اويتيخيوس بطريرك اسكندريه ( متوفى در 304 هجرى قمرى ؛ اين كتاب را در اواخر عمر خود نوشته است ) به مناسبت نقل تاريخ در بر دارد . به همين جهت از مدّتها پيش خواسته‌اند اخبار ديگر سعيد بن البطريق را دربارهء ساسانيان نيز مأخوذ از ابن المقفّع بدانند . اين نظر را امر ديگرى نيز تأييد مىكند و آن اينكه تاريخ خاندان ساسانى در رسالهء المعارف ابن قتيبهء مذكور با همهء كوتاهى آن ( مانند خبر سقوط پيروز ) چنان با كتاب سعيد بن البطريق منطبق است كه بايد گفت اين دو منبع كاملا مستقلّ و جدا از يكديگر بايستى از منبع واحدى اخذ كرده باشند و اين منبع واحد به حق بايد ابن المقفّع باشد « 2 » . قسمتى كه در كتاب سعيد بن البطريق است خيلى نامتعادل است ؛ گاهى نسبة مفصّل و گاهى خيلى كوتاه است . اما قسمتهائى كه در تاريخ طبرى نقل شده است متعادل‌تر است . اين قسمتها با كتاب سعيد بن البطريق و ابن قتيبه موافق است و مأخوذ از ابن المقفّع است و اين مطلب هم در قسمتهاى مذكور و هم در اخبار ديگر صادق است . امّا طبرى از خود كتاب ابن المقفّع استفاده نكرده است بلكه در قسمت تاريخ ايران ، به موازات مآخذ ديگر ، به نحو ارجح از كتاب تازه‌ترى استفاده كرده كه روايت ديگرى را با خلاصه‌هاى ديگرى از كتاب مذكور تلفيق كرده بوده است . اين مطلب از آنجا برمىآيد كه نسخهء مجهول المؤلّف سپرنگر « 3 » ( شمارهء 30 ) كه از طبرى مستقل است ( همچنان‌كه طبرى نيز از آن مستقلّ\r\n\r\n\r\n","description":"","footnote":"\r\n( 1 ) - رجوع شود به شرح سلطنت پيروز در فصل پنجم .\r\n( 2 ) - چون ابن قتيبه در عيون الاخبار هنگام ذكر مطالبى از « سير العجم » نام ابن المقفّع را ذكر نمىكند ممكن است چنين پنداشت كه او ترجمهء ديگرى از خداينامه را در نظر دارد ولى احتمال چنين امرى بعيد است زيرا : 1 - با عنوان مذكور ، مشهورترين و قديم‌ترين كتاب در اين موضوع ( كه همان ترجمهء ابن المقفّع باشد ) در نظر مىآيد و 2 - ابن قتيبه در همين كتاب خود مطالبى از ديگر آثار ترجمه شده به وسيلهء ابن المقفّع يعنى كتاب التاج ( الفهرست ص 118 س 27 و ص 305 س 11 ) و كتاب آئين ( الفهرست ص 189 س 27 و ص 305 س 12 ) را به دست مىدهد و 3 - نام ابن المقفّع را هنگام ذكر كتاب الآداب او ياد مىكند ( الفهرست ص 118 س 28 ) .\r\n( 3 ) - مقايسه شود با كتاب روتشتين  Rothstein  « كتاب مجهول المؤلف عربى »\r\n","page_name":" 23 ","page_number":31},
  {"content":"\r\n\r\nاست ) درست همان تركيب و پيوند دو مأخذ اصلى را نشان مىدهد و در فصول مربوطه گاهى تقريبا مىتوان آن را به عنوان نسخه‌اى از طبرى مورد استفاده قرار داد .\r\nهر دوى آنها گزارش تاريخى را كه قسمتى از آن از ابن المقفّع و قسمت ديگر از مأخذ ديگرى است حتى الامكان با عين الفاظ و كلمات مورد استفاده قرار داده‌اند ، اگرچه نسخهء سپرنگر غالبا و طبرى به ندرت آن شرح را كوتاه‌تر ساخته‌اند . آنچه يعقوبى ( در حدود 900 م ) در مقدّمهء تاريخ عبّاسيان « 1 » فصل كوتاهى از تاريخ ساسانيان نقل كرده است غالبا با مأخذى مطابق است كه از ابن المقفّع نيست . از اين فصل يعقوبى ، دخويه از راه دوستى براى من نسخه‌بردارى كرده است . علاوه بر اين ، اين نويسندهء برجسته گاهى اخبار و روايات ديگرى نيز در دست داشته است . اين بيان يعقوبى غالبا با بيان فردوسى نيز مطابق است . اين تحرير و تهذيب ديگر تاريخ ساسانيان را من نمىتوانم بگويم كه از چه كسى است . البتّه ما نام عده‌اى را مىشناسيم كه تاريخ ايرانيان را از پهلوى براى عرب‌ها ترجمه و اقتباس كرده‌اند ( رجوع شود به تاريخ حمزهء اصفهانى ص 8 به بعد ؛ مجمل التواريخ هم از تاريخ حمزه اقتباس كرده است ، رجوع شود به ژورنال آزياتيك سال 1839 شمارهء اول ص 251 و سال 1841 شمارهء اول ص 143 ؛ و به تاريخ بلعمى ترجمهء دوبو  Dubeux  ص 4 و بيرونى ص 99 ؛ مقايسه شود با الفهرست ص 245 ) . ولى ما اگر بتوانيم دربارهء اشخاص مذكور در اين كتابها بعضى ملاحظات هم جمع كنيم باز مطلبى كه به واقعيّت نزديك باشد به دست نمىآوريم و دربارهء نوع خاصّ كار ايشان هيچ اطلاعاتى كسب نمىكنيم .\r\nآنچه با اطمينان مىتوانيم بگوئيم اين است كه همهء آنها را پس از ابن المقفّع نوشته‌اند . ابن المقفّع را هميشه در اوّل ذكر كرده‌اند و پس از او به طور منظّم بلافاصله محمد بن برمكى را نام برده‌اند كه از موالى برامكه بوده است و معلوم است كه\r\n\r\n\r\n","description":"","footnote":"\r\n( بن 1877 م . ) .\r\n( 1 ) - مقايسه شود با اثر دخويه به عنوان « دربارهء تاريخ عباسيان يعقوبى » در جلد دوم « كارهاى سوّمين جلسهء كنگرهء بين المللى خاورشناسان » .\r\n","page_name":" 24 ","page_number":32},
  {"content":"\r\n\r\nبرامكه مدّتى پس از مرگ ابن المقفّع روى كار آمده‌اند . گمان مىرود كه همهء اشخاص مذكور از كتاب سلف مشهور خود ( ابن المقفّع ) استفاده كرده‌اند . ما نمىتوانيم بگوئيم كه جزئيات و تفاصيل در كتب اين اشخاص به چه نحو بوده است ؛ و يا شايد بعضى از آنها از روايات غير ايرانى اخذ كرده‌اند « 1 » و يا بعضى از آنها چگونه داستانهاى على حده را كه بايستى در زبان پهلوى به مقدار زيادى موجود بوده باشد مورد استفاده قرار داده‌اند . و نيز عجالة روشن نيست كه طبرى قسمت عمدهء گزارشهاى ايرانى را كه در نسخهء مجهول المؤلّف سپرنگر هم نيست ( نسخهء شمارهء 30 ) از كجا آورده است . براى روشن كردن اين قسمت شايسته آن است كه ابتدا آنچه طبرى به طور مستقيم يا غير مستقيم از ابن المقفّع گرفته است كنار گذاشت . در اين صورت بادقّت كافى در سبك و مضمون مىتوان قدرى جلوتر از آن رفت كه من در تعليقات خود به آن اشاره كرده‌ام . از طرف ديگر بايد شاهنامه را به دقت در نظر آورد . آنچه در بيان تاريخ ايران در طبرى و منابع ديگر هست كه نه از ابن المقفّع سرچشمه گرفته و نه در شاهنامه آمده باشد شايان تحقيق خاصّى « 2 » است .\r\nبا نگاه سطحى به شاهنامهء فردوسى ممكن است گفته شود كه فردوسى قسمتى از مطالب خود را از كتب پهلوى و قسمت ديگر را از دهن داستان‌سرايان آگاه\r\n\r\n\r\n","description":"","footnote":"\r\n( 1 ) - اين مطلب تا اندازه‌اى از آنجا تأييد مىگردد كه نه تنها طبرى و مؤلف نسخهء خطّى سپرنگر بلكه يعقوبى نيز تحرير عربى تاريخ سريانى يوليانوس را ( رجوع شود به شرح سلطنت شاپور دوم در فصل سوم ) به مناسبت تاريخ ايران در پيش چشم داشته‌اند ، در صورتى كه در كتاب ابن قتيبه و سعيد بن البطريق و ابن المقفّع اثرى از آن ديده نمىشود .\r\n( 2 ) - نسخهء خطّى سپرنگر در چند موضع از موبد ابو جعفر زراتشت پسر احرار ( ؟ ) كه در زمان المعتصم خليفهء عباسى ( 833 - 842 م ) مىزيسته نقل مىكند . او اين شخص را در تاريخ ساسانيان به عنوان راوى آخرين جنگ مهرنرسى با روميان ( رجوع شود به شرح پادشاهى يزدگرد اوّل ) و به احتمال ( زيرا در اين قسمت نام او تحريف شده است ) به عنوان راوى در شرح اوضاع خانوادهء مهرنرسى ( رجوع شود به شرح سلطنت بهرام پنجم ) نام مىبرد . چون طبرى در مواضع مذكور عين همان گزارش‌ها را نقل مىكند بايد گفت كه هر دو مأخذ كتب مشتركى با ذكر نام راوى آن در دست داشته‌اند .\r\n","page_name":" 25 ","page_number":33},
  {"content":"\r\n\r\nگرفته است . اما اشتباه بودن اين سخن فورا از آنجا معلوم مىشود كه شاهنامه نه تنها در مطالب اساسى بلكه در جزئيّات و در نظم و ترتيب نيز با منابع قديم‌تر عربى مطابقت زيادى دارد . مسلّم است كه فردوسى زبان پهلوى نمىدانسته است « 1 » و از عربى نيز اطّلاع چندانى نداشته است . فردوسى منحصرا و يا بيشتر از مآخذ كتبى فارسى استفاده كرده است . مأخذ او بنا به گفتهء مقدّمهء شاهنامهء مذكور در فوق ترجمه‌اى از خداىنامهء قديم بوده است كه به دستور ابو منصور عبد الرّزّاق بن عبد اللّه ( بن ) فرّخ به عمل آمده بوده است . اين روايت تا اين اندازه مسلّما صحيح است زيرا بيرونى نيز از شاهنامهء ابو منصور بن عبد الرزّاق طوسى سخن گفته است ( صفحات 38 و 116 ) . بنا به مقدّمهء مذكور اين شخص از وزراى يعقوب بن ليث صفّار بوده است و يعقوب او را به اين كار برانگيخته و او آن را به وسيلهء مردى به نام سعود ( ؟ ) بن منصور معمرى ( عمرى ؟ ) با كمك چهار تن از مردان مطلع خراسان و سيستان در سال 360 هجرى انجام داده است . اين تاريخ اشتباه است و به همين جهت بنا به تصحيح مهل بايد مقصود سال 260 باشد . يعقوب در سال 253 هجرى پا به خراسان گذاشت و تا سال 265 هجرى حكومت كرد ( در ژوئن سال 879 م درگذشت ) . بجز اين نكته خبر مذكور متضمّن چند مطلب نادرست ديگر است « 2 » .\r\nاحتمال نمىرود كه يعقوب جنگجوى خشن كه زندگى خود را پيوسته در ميدانهاى جنگ گذرانيده بود علاقه‌اى به چنين اقدام ادبى مىداشته ، گرچه قابل تصور است و ممكن است كه يعقوب از اين كار هدف سياسى داشته بوده است . امّا ابو منصور بن عبد الرزّاق اصلا در زمان يعقوب نبوده است بلكه دو يا سه نسل پس از او مىزيسته است زيرا او يا برادر محمد بن عبد الرزّاق طوسى و يا اصلا خود او بوده\r\n\r\n\r\n","description":"","footnote":"\r\n( 1 ) - در آن زمان به ندرت كسى جز روحانيان زرتشتى از زبان پهلوى آگاهى داشت . حتّى بيرونى ، دانشمند عاليمقام معاصر فردوسى ، پهلوى نمىدانسته است . حمزهء اصفهانى نيز چندان اطّلاع جدّى از اين زبان نداشته است .\r\n( 2 ) - نسخهء خطى ستراسبورگ نه نام يعقوب ليث را ذكر مىكند و نه سال تاريخ را .\r\n","page_name":" 26 ","page_number":34},
  {"content":"\r\n\r\nاست . احتمال مىرود كه ابو منصور برادر محمد بن عبد الرّزاق طوسى بوده است زيرا در نسخهء خطّى ستراسبورگ او را به نام ابو منصور احمد ذكر كرده ؛ و محمد بن عبد الرّزاق در واقع برادرى به نام احمد داشته كه در كارهاى سياسى او شركت داشته است ( ابن الاثير ج 8 ص 354 ) . محمد بن عبد الرزّاق حاكم طوس بوده است و ما اخبارى از او در دست داريم كه در سالهاى 349 - 334 هجرى ( 960 - 945 م ) گاهى جانب رؤساى خاص خود يعنى سامانيان را مىگرفته و گاهى در طرف مخالف نيرومند ايشان ركن الدين ( صحيح ركن الدولة - مترجم . ) ديلمى بوده كه پايتخت او به نحو خطرناكى به طوس نزديك بوده است « 1 » . امر تدوين شاهنامه با اين زمان ، كه شوق و تعصب براى زبان فارسى خيلى قوى بوده است ، بهتر سازگار است .\r\nبلافاصله پس از اين امر امير خراسان طرحى ديگر مىريزد تا اين كتاب منثور به صورت منظوم آورده شود . اجراى اين طرح را در آغاز دقيقى شاعر براى سامانيان آغاز كرد و بعد همشهرى ابو منصور بن عبد الرزّاق ، فردوسى طوسى ، آن را تا آخر براى محمود غزنوى اجرا كرد . نام آن چهار تن كه كار تدوين شاهنامه را براى پسر عبد الرزّاق انجام داده‌اند ايرانى خالص است و اين نشانهء آن است كه اين اشخاص پيرو دين قديم ايرانى بوده‌اند و در حقيقت يك مأخذ پهلوى در برابر خود داشته‌اند ؛ زيرا صرف ترجمه از عربى به فارسى اين همه نيرو لازم نداشته است . علاوه بر اين گاهى در اشعار فردوسى آثارى هست كه نشان مىدهد منابع او ترجمهء از اصل عربى نبوده است . از اين چهار مرد يكى را در جاى ديگر نيز سراغ دارم و او شاذان « 2 » پسر برزين است . فردوسى از اين شخص در آغاز خبر مربوط به دست آوردن كليله و دمنه نام مىبرد :\r\n نگه كن كه شاذان برزين چه گفت * * بدانگه كه بگشاد راز از نهفت . \r\n( ج 4 ، 1746 ؛ مقايسه شود با ملاحظات و خلاصه‌ها ج 10 ص 140 ) . چون اين داستان به دست آوردن كليله و دمنه قصّه‌اى فرعى است و مسلّما در خداينامه نبوده\r\n\r\n\r\n","description":"","footnote":"\r\n( 1 ) - ابن الاثير ج 8 صفحات 346 و 353 . مقايسه شود با صفحات 361 و 396 .\r\n( 2 ) - در چاپ ما كان به غلط سليمان آمده است .\r\n","page_name":" 27 ","page_number":35},
  {"content":"\r\n\r\nاست مىتوان نتيجه گرفت كه شاهنامهء منثورى كه اين شاذان در تدوين آن دست داشته حاوى اين گونه قصّه‌هاى فرعى بوده است ، گرچه ممكن است فردوسى بعضى از اين قصّه‌ها را از جاى ديگر گرفته باشد . جالب توجّه اين است كه همين ابو منصور بن عبد الرزّاق حاكم كه دستور تدوين شاهنامه را داده بوده است بنا به گفتهء بيرونى نسب‌نامه‌اى جعلى براى خود درست كرده بوده است تا نسب خاندان خود را به منوچهر برساند . نظاير اين امر در ميان ايرانيانى كه تازه به قدرت مىرسيده‌اند معمول بوده است « 1 » . از دست رفتن اين شاهنامهء منثور را دست‌كم حماسهء فردوسى كه از روى آن نظم شده است جبران مىكند .\r\nبه هر حال بايد طبرى را مهم‌ترين منبعى دانست كه خداينامه و كتب مربوط به آن را براى ما عرضه داشته است . دربارهء سعيد بن البطريق و ابن قتيبه و يعقوبى پيش از اين سخن گفته‌ام . نويسندهء قديم‌تر ديگر ابو حنيفه احمد بن داود دينورى « 2 »\r\n\r\n\r\n","description":"","footnote":"\r\n( 1 ) - اين شاهنامه جز شاهنامهء شاعرى به نام ابو على محمد بن احمد بلخى ( كه من نام او را در جاى ديگر نديده‌ام ) است . اين شاعر ادّعا كرده است كه از ترجمهء عربى خداينامه ابن المقفّع استفاده كرده است . بيرونى در صفحهء 99 كتاب خود از اين شاهنامه مطلبى دربارهء آفرينش جهان نقل مىكند كه شباهت زيادى با نقل حمزهء اصفهانى از ابستا ( كتاب دينى ) دارد و نيز شباهت زيادى با مندرجات فصل 34 كتاب بندهشن دارد كه بيشتر از اوستا ( اپستاك ) نقل مىكند ؛ امّا نقل بيرونى مفصّل‌تر است . عدم ارتباط منبع بيرونى با حمزهء اصفهانى از آنجا معلوم مىشود كه لقب گيومرث در كتاب بيرونى گرشاه است نه گل شاه ( چنان كه راوى حمزهء اصفهانى تلفّظ كرده است ) .\r\nبنا به گفتهء حمزهء اصفهانى اين موضع در خداينامه هست امّا در خداىنامهء ابن المقفّع و محمد بن الجهم نيامده است . اگر اين مطلب در اصول و مآخذ ابن المقفّع و محمّد بن جهم وجود داشته است علت عدم ذكر ايشان بيم از اصحاب دين بوده است ؛ فردوسى نيز نمىتوانسته است اين قبيل مطالب را نقل كند .\r\n( 2 ) - ابن الاثير ج 7 ص 329 ؛ مقايسه شود با الفهرست ص 78 و مسعودى ج 3 ص 442 .\r\nاز كتاب تاريخ ابو حنيفه در جائى سخنى نرفته است . تنها نسخهء شناخته‌شده از كتاب او در كتابخانهء مؤسّسهء زبانهاى شرقى وزارت امور خارجه در سن پترسبورگ است ( فهرست روزن ص 14 به بعد ) . اين دانشمند با فرستادن قسمتى از رونوشت اين كتاب كه مربوط به تاريخ ساسانيان است دوستى و مساعدت زيادى در حق من نشان داده است .\r\n","page_name":" 28 ","page_number":36},
  {"content":"\r\n\r\n( متوفّى در 282 هجرى - 6 / 895 م ) در فصول مربوطهء تاريخ خود به طبرى نزديك است امّا در خيلى جاها نيز مطالب مخصوص به خود دارد . البته بررسى دقيق‌تر كتاب ابو حنيفه نشان مىدهد كه او به طور مستقيم يا غير مستقيم از مآخذ افسانه‌اى و داستانى اخذ كرده است و مطالب او چندان نزديك به صحّت نيست . در جائى كه طبرى اخبار متفاوت و متخالف را به طور جدا از يكديگر مىآورد دينورى آن را به صورت شرحى منظّم و منسجم درمىآورد .\r\nكتاب كوچكى كه حمزهء اصفهانى در سال 961 م تأليف كرده است « 1 » به طور خلاصه اخبار مستقل زيادى دربارهء ساسانيان دارد . حمزه در برابر مطالب خود استقلالى بيشتر از طبرى نشان مىدهد امّا براى ما جمع‌آورى صرف طبرى بسيار خوشايندتر « 2 » است .\r\nمروج الذّهب مسعودى ( تأليف در حدود 44 - 943 م ) نيز غالبا اخبارى كه از منابع خوب ايرانى مأخوذ است براى تكميل تاريخ طبرى به دست مىدهد . امّا كار مسعودى هميشه هموار و يكسان نيست و گاهى اخبار مشكوكى را كه جالب توجّه باشد قبول مىكند و در جزئيات نيز در همه جا دقيق نيست .\r\nترجمهء اقتباس فارسى تاريخ طبرى كه به دست يا به وسيلهء محمّد بلعمى در سال 936 م انجام گرفته است به عنوان مأخذ تاريخى تا اندازه‌اى ارزش كمترى دارد اگرچه از نظرگاه‌هاى ديگر شايان توجه است . من از اين كتاب غالبا به نام « طبرى فارسى » ياد كرده‌ام و از نسخهء خطى عالى آن كه در كتابخانهء گوتا است و از ترجمهء فرانسوى آن كه به وسيلهء زوتنبرگ صورت گرفته است استفاده كرده‌ام و نيز به ترجمهء\r\n\r\n\r\n","description":"","footnote":"\r\n( 1 ) - نشر و ترجمهء گوتوالد ، پترسبورگ ( 1844 و 1848 م ) . اين چاپ داراى نقائصى است . نسخهء خطى ليدن متنى است كه در بيشتر جاها بهتر از متن چاپى است . اين كتاب مآخذ اصلى مجمل التواريخ بوده است كه اكنون ديگر اهميّت سابق را ندارد .\r\n( 2 ) - جاى تعجّب است كه حمزهء اصفهانى كتاب تصاوير پادشاهان را كه وضع و لباس هريك از پادشاهان ساسانى را شرح مىدهد جدّا به عنوان منبع تاريخى مىشناسد .\r\n","page_name":" 29 ","page_number":37},
  {"content":"\r\n\r\nتركى بلعمى ( نسخهء خطى كتابخانهء گوتا ) نظر داشته‌ام .\r\nهمهء اين مؤلّفان ، به اضافهء بعضى ملاحظات كوتاه و مواضع منفرد از نويسندگان قديم‌تر و جديدتر ، تصوير نسبة زنده و پرى از روايت ايرانى تاريخ ساسانيان بر ما عرضه مىدارند . امّا بهترين توصيف جامع تاريخ ساسانيان بر مبناى اين روايت همان تاريخ طبرى است ، با همهء نقائصى كه دارد ؛ اگرچه شاهنامهء فردوسى از نظرگاه شعرى و ادبى داراى مزيّت بسيارى است .\r\nامّا طبرى در نقل حوادث اين دوره از اخبار ديگرى نيز استفاده كرده است كه از منابع ايرانى نيست . سند اصلى طبرى در تاريخ پادشاهان حيره كه با تاريخ ايران پيوند بسيار نزديكى دارد هشام بن محمّد معروف به ابن الكلبى ( متوفى در 820 م ) است . اين مرد مانند پدرش محمّد بن سائب كلبى ( متوفى در 4 - 763 م ) در جمع اخبار پراكندهء تاريخ قديم عرب بالاترين خدمت را كرده است ، اگرچه انتقاد جديد تاريخى موافق روش تنظيم دلبخواهى اين دو شخص نيست . از ميان نوشته‌هاى متعدد كوچك و بزرگ ابن الكلبى كه در الفهرست ( ص 96 به بعد ) ذكر شده است بعضى را مىتوان پيدا كرد كه ظاهرا مأخذ بعضى قسمتهاى مربوط در طبرى بوده است « 1 » . قسمتهائى كه من به عنوان « تاريخ حيره » ذكر كرده‌ام نوشتهء مرتبطى از هشام را تشكيل مىدهد . البته طبرى بعضى از اين قسمتها را خلاصه كرده است . علاوه بر اين ممكن است طبرى از بعضى از منابع دست دوّم كه از ابن الكلبى نقل كرده‌اند اخذ كرده باشد . آنچه جلب نظر مىكند اين است كه طبرى گاهگاهى در تاريخ خود ايران از ابن الكلبى به عنوان راوى نقل مىكند ، مانند تاريخ اردشير اوّل و پيروز و خسرو اوّل و هرمزد چهارم و خسرو دوّم و يزدگرد سوّم ( به مواضع مربوط در متن رجوع شود ) « 2 » . امّا كتابى از ابن الكلبى دربارهء تاريخ ايران ذكر نشده است . احتمال\r\n\r\n\r\n","description":"","footnote":"\r\n( 1 ) - مثلا « كتاب دربارهء يمن و تاريخ سيف » الفهرست ص 97 س 2 .\r\n( 2 ) - از « انساب پادشاهان ايران » او گاهى نقل مىكنند . او اين موضوع را ظاهرا هنگام تطبيق زمان پادشاهان ساسانى با پادشاهان حيره ذكر كرده است  A )  پسر  B  به مدت  X  سال\r\n","page_name":" 30 ","page_number":38},
  {"content":"\r\n\r\nمىرود كه گاهى در كتب تاريخ عرب مطالبى دربارهء تاريخ ايران هم عصر وقايع مذكور آن در كتب آمده باشد . در پائين صفحهء 244 الفهرست از يكى از كاتبان او به نام جبلة بن سالم به عنوان مترجم از فارسى ياد مىشود . الفهرست اين عنوان را به او در گزارشهاى مربوط به ترجمه‌هاى كتب پهلوى داده است « 1 » .\r\nطبرى براى تاريخ عرب در آن دوره از اسناد و راويان ديگرى نيز نام برده است كه از ميان ايشان بخصوص مىتوان از محمد بن اسحاق ( متوفى در 767 يا 768 م ) ياد كرد . شهرت محمد بن اسحاق مخصوصا به جهت كتابى است كه در سيرهء پيغمبر اسلام نوشته است . اساسا در اين قسمت از تاريخ بزرگ طبرى منابع مستقيم يا غير مستقيم از انواع مختلف درهم آميخته است .\r\nالبته بايد آرزو كرد و اميدوار بود كه نقد و انتقاد منابع در اين زمينه پيشرفتهاى مهمترى را به بار آورد . آنچه در اينجا از همه مهم‌تر است آزمايش و بررسى اصل و موثوق بودن هريك از خبرها و گزارشها است ، به نحوى كه من در تعليقات خود در اين كار كوشيده‌ام .\r\n\r\n\r\n","description":"","footnote":"\r\nپادشاه حيره بود و در زمان سلطنت  c  پادشاه ايران پسر  d  حكومت مىكرد ، و از اين قبيل ) .\r\n( 1 ) - رجوع شود به ضميمهء ششم .\r\n","page_name":" 31 ","page_number":39},
  {"content":"\r\n\r\n\r\nفصل اوّل\r\n\r\nپادشاهى اردشير پسر پابك\r\nچون از آن هنگام كه اسكندر بابل را بگرفت به حساب ترسايان و پيروان كتب آسمانى پيشين پانصد و بيست و سه سال و به حساب مجوسان دويست و شصت و شش سال بگذشت « 1 » ، اردشير « 2 » ، پسر پابك شاه ، پادشاه خير ، پسر ساسان كوچك\r\n\r\n\r\n","description":"","footnote":"\r\n( 1 ) - واقعه‌اى كه ظاهرا زمان وقوع آن در اينجا تعيين بايد شود غلبهء اردشير و سقوط دولت پارت است نه نخستين قيام اردشير كه مفهوم ظاهر روايت است . مسيحيان سوريّه معمولا تاريخ وقايع را از روى تاريخ سلوكى حساب مىكنند ؛ ايشان اين تاريخ را تاريخ اسكندرى مىدانند .\r\nسال 523 سلوكى مطابق مىشود با سال 12 - 211 م ؛ امّا اين تاريخ درست نيست و جلوتر از زمان حدوث واقعه است . صحيح روايت آگاثياس است ( 24 / 4 ) . او از قول يك راوى سريانى تاريخ حادثه را سال 538 اسكندرى - 227 - 226 م آورده است . مقصود از مجوس در كتب عربى معمولا به طور كلى ايرانيان پيرو دين قديم است ( نه فقط علماى دينى ايشان ) . اين مطلب كه ايرانيان فاصلهء ميان اسكندر و غلبهء اردشير را فقط 266 سال مىدانستند از مآخذ متعدّد معلوم مىشود .\r\n( 2 ) - نام اردشير كه در فارسى باستان ارتخشثره است ( و در يونانى به ارتاكسركس تحريف شده است ) در سنگ نبشته‌ها و بر سكّه‌ها ، حتّى از آن پادشاهان متأخّر ، همواره ارتخشثر نوشته شده است و در كتب پهلوى غالبا ارتخشير آمده است . دربارهء صور مذكور اين نام و صورت‌هاى ديگر آن رجوع شود به « تاريخ ارتخشير پاپكان » ( كارنامك ص 35 ) .\r\n","page_name":" 32 ","page_number":40},
  {"content":"\r\n\r\nپسر پابك پسر ساسان پسر پابك پسر مهرمس ( ؟ ) پسر ساسان « 1 » پسر بهمن پسر اسپنديار پسر بشتاسب پسر لهراسپ « 2 » پسر كىاوگى پسر كىمنش « 3 » سر برآورد . برخى نسب او را چنين گفته‌اند : اردشير پسر پابك پسر ساسان پسر پابك پسر زرار پسر\r\n\r\n\r\n","description":"","footnote":"\r\n( 1 ) - در سنگ نبشته‌ها و بر سكّه‌ها به طور صريح نوشته شده است كه اردشير پسر كسى بوده است به نام « پابك شاه » ( صورت جديدتر ان پابك ) ؛ امّا اين معنى در محبوب‌ترين روايت ايرانى انكار شده است ( رجوع شود به كارنامك ص 22 ) . خير موضع كوچكى است در پارس ( رجوع شود به زيرنويس شمارهء 3 صفحهء 34 همين فصل ) . « قلمرو پادشاهى » واقعى پابك ملك موروثى كه از پدرش به او مانده بود نيست بلكه قلمروى است كه او در سايهء فتح به دست آورده بود ( رجوع شود به مطالب آينده ) . آيا ساسان نام پدربزرگ و يا يكى از اجداد اردشير بوده است و يا در حقيقت نام دودمان و خاندان بوده است ؟ ما در اين باره نمىتوانيم به طور قطع سخن بگوئيم ( نام ساسان به عنوان علم براى يك شخص در قرن چهارم مسيحى ديده مىشود ؛ رجوع شود به كتاب « رايت » به نام « يك تاريخ قديم سريانى از شهداى مسيحى » ص 11 متن و ص 12 ترجمه ) . به‌هرحال مىتوان قبول كرد كه اردشير هم مانند كورش و ديگر بنيادگذاران دولت‌هاى ملّى از نجباى قديم بوده است . طبيعى است كه آمدن نام دو پابك و دو ساسان ديگر در نسب‌نامه مايهء جلب اعتماد نمىگردد و شايد اين معنى در نام مهرمس ، كه ما در جاى ديگر به آن برنخورده‌ايم ، بيشتر صادق باشد . شايد صورت صحيح اين نام مهرسن باشد كه در يك شعر نسبة قديمى ( مروج الذّهب ج 3 ص 164 ) آمده است و از روى وزن و قافيه ( به حذف من در شعر ) شكل آن معين مىشود : « از نسب ساسان و نسب مهرسن » .\r\n( 2 ) - براى تأييد قانونى بودن سلطنت اردشير نسب‌نامهء او را به پادشاهان قديم افسانه‌اى ، كه همان خاندان كوى و يا كى است و در اوستا از آن مكرّر ياد شده است ، پيوسته‌اند . نسب‌نامهء مذكور در اينجا همان است كه معمولا همه نقل كرده‌اند . منابع عربى ديگر به جاى اسفنديار صورت قديم‌تر اسفنذياذ ( از سپنتداته ) را ذكر مىكنند . ويشتاسپه در فارسى جديد به بشتاسب و يا گشتاسب بدل شده است . لهراسب بدل بسيار غير عادى است براى اروتاسپه ( و يا اوروتاسپه ) .\r\nدر منابع عربى بيشتر بهراسپ آمده است .\r\n( 3 ) - اين دو نام تا كنون در منابع قديمى ديده نشده است . چگونگى تلفّظ كلمهء اوّل معلوم نيست . حمزه ( ص 36 ) « اوحان » دارد . من به جاى « ح » حرف « ج » را مىپذيرم زيرا در نسخهء سپرنگر در يك جا « اوكى » آمده است . كاف و جيم مبيّن حرف « گ » فارسى هستند . بجاى « منش » غالبا « منوش » نوشته شده است ( در خطّ پهلوى حرف  « u » « o »  كوتاه و بلند به صورت « واو » نوشته مىشود ) . اين كلمه نيمهء اوّل منشچثر ( منوچهر ، به واو مجهول ) است كه در نسب‌نامه‌ها آن را جزو اجداد خيلى بالاتر آورده‌اند . نام دو پسر فريدون نيز با « منش » تركيب شده است ( رجوع شود به بندهشن ص 78 در آخر صفحه ؛ نسخهء سپرنگر نيز با آن موافق است ) . روايات عربى نام پدرمنش را « پسين » گفته‌اند . آنچه در اوستا ( يشت 132 / 13 و 71 / 91 ) به خويشاوندى اين پسين اشاره شده است از روى اين روايات بهتر از آنچه تا حال بود معلوم مىگردد  ZDMG )  ج 32 ص 570 به بعد ) .\r\n","page_name":" 33 ","page_number":41},
  {"content":"\r\n\r\nبها فريذ « 1 » پسر ساسان بزرگ پسر بهمن پسر اسپنديار پسر بشتاسپ پسر لهراسپ .\r\nاو سر برآورد تا به گمان خود خون پسر عمّ خود ، دارا پسر دارا نبيرهء اسپنديار را كه با اسكندر جنگيده و به دست دو حاجب خود كشته شده بود بخواهد . او به گمان خود همىخواست تا مملكت را به اهل خود بازگرداند و آن را مانند زمان پدران خود ، زمان پيش از ملوك الطّوايف ، زير فرمان يك رئيس و يك پادشاه درآورد « 2 » .\r\nچنان كه گفته‌اند زادگاه او دهى بود به نام تيروده ( طيروده ) از روستاى خير از ناحيهء استخر « 3 » . پدربزرگ او ساسان چنان دلير و بىباك بود كه يك روز به تنهايى با\r\n\r\n\r\n","description":"","footnote":"\r\n( 1 ) - اين زرار ممكن است همان زرار باشد كه در يكى از فهارس نامهاى اشكانيان آمده است .\r\nآيا اين همان برادر ويشتاسپه است كه در اوستا زيروير  Zairiwairi  ( به جاى  ( Zariwari  و در كتب عربى زرير آمده است و با  Zaria ( d ) res  مذكور در خارس مىتولنى  Chares von Mitylene )  در كتاب اثنئوس ص 575 يكى دانسته شده است ؟ به علاوه نسخه‌ها گاهى زرار و گاهى زران و گاهى زرين نوشته‌اند . بهافريذ صورت جديدترى است كه در زمانهاى متأخّر نيز معمول بوده است ( مثلا در الفهرست ص 344 ) . در يكى از فهرست‌ها نام يكى از اشكانيان متأخّر نيز چنين بوده است .\r\n( 2 ) - روايت معمولى ايرانى از سلسلهء هخامنشى جز دو دارا ( داراب ، داراو - دارياو ، دارياوش ، به يونانى داريوس ) نمىشناسد . حتّى اطّلاعات مربوط به داراى آخر و اسكندر از افسانهء يونانى اسكندر گرفته شده است . ( رجوع شود به كارنامك ص 36 ) .\r\nتطبيق نام بهمن با نام ارتاكسركسس دراز دست كه مؤلفين سريانى از وقايع‌نگاران يونانى گرفته‌اند دخل و تصرّف عالمانه است . شرقيان سلطنت سلوكيان و اشكانيان را تحت عنوان « ملوك الطوائف » مىشناسند ؛ اين پادشاهان پيوند دولت واحد قانونى پادشاهى ايران را از هم گسيخته بودند . اردشير اين وحدت را دوباره برقرار ساخت و انتقام جدّ بزرگ خود داريوش را با برانداختن دستگاهى كه اسكندر بپاكرده بود گرفت ( رجوع شود به كارنامك ) . در اين داورى راست و دروغ در كنار هم قرار گرفته‌اند . نام دو حاجب كه داريوش را كشته‌اند در افسانهء اسكندر بسّوس و اريوبرزنس  Ariobarzanes  ( و در تاريخ بسّوس و نبرزنس  Nabarzanes  ) آمده است .\r\n( 3 ) - استخر يا ستخر ( كارنامك ص 36 ) در زمان ساسانيان همان مقامى را داشت كه پرسپوليس واقع در نزديكى آن در زمان هخامنشيان . خير واقع است در ساحل جنوبى درياچهء بزرگ نمك واقع در شرق شيراز ( رجوع شود به سفرنامهء اوزلى ج 2 ص 171 به بعد ) . دربارهء تيروده اطّلاعى به دست نياورده‌ام ؛ تلفّظ آن درست معلوم نيست . شايد نام محلّى باشد كه نهر تيرزه ( ؟ ) ( اصطخرى ص 99 و 121 ) نام خود را از آن گرفته بود . صحّت مطالب متن قابل ترديد نيست . وطن اصلى اشكانيان را نيز با احترام ياد مىكردند ( ايزيدر خاراكسى بند 11 ) . پارس به چهار يا پنج استان تقسيم مىشده است ( به عربى كورة گفته مىشد ؛ اصل آن در يونانى خوره است كه از راه زبان سريانى به عربى راه يافته است ) . فارسى آن شايد شهر باشد ( كه در\r\n","page_name":" 34 ","page_number":42},
  {"content":"\r\n\r\nهشتاد مرد قوى چابك از مردم استخر بجنگيد و بر همه پيروز شد . زن او از يكى از خانواده‌هاى پادشاهى پارس بود كه به بازرنگى « 1 » معروف بود . اين زن زيبا و با كمال بود و رام بهشت نام داشت . آتشكدهء استخر ، به نام آناهيذ « 2 » ، در دست ساسان بود .\r\nساسان شيفتهء شكار و سوارى بود . رام بهشت از ساسان پسرى زاد كه به هنگام زادن مويش از يك وجب درازتر بود « 3 » و او را پابك نام كردند . چون پابك بزرگ شد ، پس از پدر ، به كار مردم پرداخت و او را پسرى شد به نام اردشير . در آن هنگام پادشاه استخر مردى از بازرنگيان بود كه به گفتهء هشام بن محمّد ( كلبى ) گوزهر « 4 » و به گفتهء ديگرى گزهر نام داشت . اين پادشاه را غلامى اخته بود به نام تيرى « 5 » كه او را\r\n\r\n\r\n","description":"","footnote":"\r\nفارسى جديد به معنى امروزى شهر آمده است ) . هر استان به چند روستاك تقسيم مىشده است ؛ تقسيمات ولايات ديگر نيز به همين نحو بوده است .\r\n( 1 ) - تلفّظ بازرنگى به درستى معلوم نيست . اين نام شايد با نام بازرنگ ( اصطخرى ص 112 و 119 و غيره ) كه نام قسمت كوهستانى پارس غربى است يكى باشد و در اين صورت نام ناحيه و خاندان هر دو مىشود . گويا بازرنگيان از طرف پادشاهان بزرگ پارث با استقلالى كم‌وبيش بر پادشاهان محلّى كوچكتر حكومت مىكرده‌اند . سكّه‌هاى تازه‌اى كه از پرسپوليس ( تخت جمشيد ) به دست آمده است متعلق به اين خاندان بايد باشد . اين سكّه‌ها پرتو ضعيفى بر تاريخ اين دوره از اين ناحيهء دورافتاده مىافكند ( رجوع شود مخصوصا به مقالهء موردتمان در مجلهء سكّه‌شناسى برلين ج 4 ص 152 به بعد ) . بازرنگى بودن مادر اردشير را بعدها ساخته‌اند تا قانونى بودن سلطنت او را مسجّل كنند .\r\n( 2 ) - آناهيذ و ناهيذ به ياى مجهول است و در اين شعر ويس و رامين با « خورشيد » قافيه شده است :\r\n ز پيشانيش تابان تير و ناهيذ * ز رخسارش فروزان ماه و خورشيذ \r\nبه موجب عقيدهء تازه‌تر ، ناهيذ همان ستارهء زهره است  ( venus )  . در معبد الاههء ناهيت ( با ياء مجهول و تاء ) واقع در استخر در سال 340 م سرهاى شهداى مسيحى را آويخته بودند ( كارنامهء شهدا ، نشر السّمعانى ج 1 ص 95 و مقايسه شود با ص 93 ) . شايد پيوستگى اردشير با اين معبد مقدّس درست باشد ؛ با اين همه ، غلوّ داستان‌ها در انتساب خاندان او به پادشاهان و قهرمانان و روحانيان ، اعتماد به جزئيّات آن را متزلزل مىسازد .\r\n( 3 ) - نشانهء قدرت و بزرگى .\r\n( 4 ) - صورت‌هاى قديم‌تر اين نام گوچثر و گوچهر ( هر دو به واو مجهول ) است . صورت گوزهر چنان كه آندره آس دريافته است نام يكى از پادشاهان قديم « پارسيان » بوده است به نام گوسيثرس ( لوسين ادّعائى در كتاب  Macrobii  « اخبار المعمّرين » فصل 15 ) .\r\n( 5 ) - اين نام قطعا با نام تيرايوس پادشاه خاراسنه ( اخبار المعمّرين فصل 16 و\r\n","page_name":" 35 ","page_number":43},
  {"content":"\r\n\r\nارگبذ « 1 » ( فرمانده ) داراب گرد كرده بود . چون اردشير هفت‌ساله شد پدرش او را با خود پيش گوزهر كه در بيضاء « 2 » بود برد و او را فرا روى پادشاه بداشت و از وى درخواست كه اردشير را به تيرى بسپرد تا او را بپروراند تا پس از او به جاى وى ارگبذ گردد . پادشاه بپذيرفت و سپارش‌نامه‌اى بنوشت . پس پدر او را پيش تيرى برد و تيرى او را به خوبى بپذيرفت و به فرزندى خود برداشت . چون تيرى بمرد اردشير كار او را به دست گرفت « 3 » و آن را به خوبى راه برد . پس گروهى از منجّمان و غيب‌گويان به او گفتند كه زايجهء او نيك است و بر بلاد « 4 » فرمان راند . گويند « 5 » اردشير با شنيدن اين سخن فروتنى نمود و روز به روز بر نيكوكارى بيفزود . پس به خواب چنان ديد كه فرشته‌اى « 6 » بر سر او بنشست و گفت كه خداوند بلاد ديگر را به فرمان او\r\n\r\n\r\n","description":"","footnote":"\r\nسكّه‌ها ) يكى است و نهر تيرى واقع در خوزستان نام خود را از آن گرفته است ( رجوع شود به ياقوت ذيل اين كلمه ) . تيرى نام يكى از شهداى مسيحى ايرانى در قرن چهارم مسيحى نيز هست ( رايت در كتاب تاريخ شهدا ص 10 يك سطر به آخر مانده ) .\r\n( 1 ) - ارگبذ ( قلعه‌بان ) در آن زمان عنوان بسيار بالائى بود ( رجوع شود به  ZDMG  ج 18 ص 89 و  Semitica  از لاگارده ص 43 ) . مقصود از ارگبذ فرماندهء قواى يك ناحيه بوده است نه فقط فرمانده قلعه . داراب گرد مركز ناحيه‌اى است در پارس . اين موضع كه امروز داراب خوانده مىشود واقع است در قسمت شرقى پارس و سرحدّ كرمان .\r\n( 2 ) - بيضاء ترجمهء عربى « در سپيذ » يا « دز سپيذ » است . اين شهر كه در حقيقت نسا يا نسايك نام داشت تقريبا به فاصلهء شش ميل آلمانى ( هر ميل آلمانى 7420 متر ) در شمال شيراز قرار داشت . به موجب متن طبرى اين شهر از استان داراب گرد بوده است امّا جغرافىدانان آن را از استان استخر مىشمارند ( اصطخرى ص 126 و ضميمه ؛ ابن حوقل ص 197 ؛ مقدسى ص 24 ؛ ابن خرداذبه ص 55 و ياقوت در ذيل همين كلمه ) .\r\n( 3 ) - يعنى ارگبذ گرديد . از اينجا معلوم مىگردد كه چرا در حدود سال 600 م خاندان سلطنتى را « ارگبذ خواندهء مردم » ( به جاى خوانده شود ) مىناميدند ( رجوع شود به ثئوفيلاكتوس 18 / 3 و به شرح حال بهرام گور در اين كتاب ) و ارگبذ بزرگترين عنوان لشكرى بود .\r\n( 4 ) - ظاهرا در تحرير عربى متون پهلوى ، « البلاد » به جاى ايرانشهر ( تمام مملكت ايران ) و يا فقط به جاى  Eran  استعمال شده است .\r\n( 5 ) - چنان كه از كارنامك برمىآيد از خصوصيّات شيوهء نقل و حكايت در كتب پهلوى و مخصوصا در قسمتهاى خيلى مهمّ و جالب توجّه ، استعمال فراوان « گويند - ذكر » بوده است .\r\n( 6 ) - در اصل پهلوى يقينا سروش بوده است ( به واو مجهول ) .\r\n","page_name":" 36 ","page_number":44},
  {"content":"\r\n\r\nخواهد كرد و او بايد اين كار را ساخته باشد . چون بيدار شد از اين خواب كه ديده بود شاد گشت و در خود نيرويى و دليريى بيافت كه مانند آن را به ياد نداشت .\r\nنخستين كارى كه كرد آن بود كه به موضعى از ناحيهء داراب گرد به نام گوپانان « 1 » بتاخت و پادشاه آنجا را كه پاسين « 2 » نام داشت بكشت . بعد به جايى به نام كونس « 3 » ( ؟ ) برفت و پادشاه آن ، منوچهر « 4 » را بكشت . بعد به جاى ديگرى به نام لروير ( ؟ ) رفته پادشاه آن ، دارا « 5 » را بكشت . او در اين جاها كسانى از مردم خود را به حكومت گماشت . پس هر آنچه كرده بود به پدر خود بنوشت و از او بخواست كه بر گوزهر كه در بيضاء بود\r\n\r\n\r\n","description":"","footnote":"\r\n( 1 ) - گوپان و يا گوپانان ( به واو مجهول - گوبان ، گاوبانان ) نام مواضع متعدّد بوده است ( رجوع شود به ياقوت ذيل جوبان و كوبان ، با جيم و كاف ) . در اينجا شايد دهى باشد كه به قول اصطخرى در 22 فرسخى استخر بر سر راه كرمان بوده است ( اصطخرى ص 100 و 131 ؛ ابن حوقل ص 200 ) .\r\n( 2 ) - اين نام با پسين مذكور در افسانه‌ها يكى است . نويسندگان عربى گاهى آن را با « آ » نيز نوشته‌اند ( مثلا در نسخهء سپرنگر ) ؛ رجوع شود به زيرنويس شماره 3 از همين فصل صفحهء 33 .\r\n( 3 ) - تلفظ كلمه و موقعيّت محل معلوم نيست .\r\n( 4 ) - اين نام كه موردتمان آن را بر روى سكّه‌هاى پادشاهان پارس پيش از ساسانيان ديده است ( مجلّهء سكّه‌شناسى برلين ج 4 ص 180 به بعد ) از افسانه‌ها گرفته شده است . بعضى از ارمنيان نيز منچهر ناميده مىشدند ( موسىخورن 6 / 3 ) و دساسى نيز از روى حق منيسرس  ( Manisaros )  پارثى را به منوچهر تفسير كرده است ( رجوع شود به سن مارتين ، تتبّعاتى دربارهء مسن ص 236 ) . تفسير كلمهء  Moneses  به منوچهر بعيد به نظر مىرسد . امّا كلمهء مناسكرس ( اخبار المعمّرين - فصل 16 ) در اينجا به هيچ وجه مورد ندارد ، زيرا نام اين پادشاه پارثى در يكى از سكّه‌ها كامناسكرس آمده است ( رجوع شود به گاردنر ، سكّه‌هاى پارثى ج 6 ص 25 ) .\r\n( 5 ) - اين نام در سرزمين اصلى هخامنشيان بر جاى مانده بود . من بر روى سكّه‌هائى كه از آنجا به دست آمده است  ZDMG )  ج 21 جدول 2 شماره‌هاى 2 و 3 و 4 ) داريو ديده‌ام . دارياو شكل قديم‌ترى است و پيش از آنكه من بدانم آقاى موردتمان كه از اين سكّه‌ها بيشتر در اختيار دارد نيز چنين خوانده بود ( رجوع شود به مجلّهء مذكور ) . شهر داراب‌گرد نيز به نام يكى از اين پادشاهان كوچك كه داريوش نام داشته است بنا شده است ؛ زيرا نام شهرهائى كه از اسم شخص و كلمهء كرته و يا گرد تركيب يافته باشد پيش از زمان اسكندر به ندرت ديده مىشود . نام يكى ديگر از پادشاهان هخامنشى يعنى ارتخشثر نيز مخصوصا مورد علاقه بوده است و بر سكّه‌ها ديده مىشود ؛ اخبار المعمّرين در فصل 15 ارتاكسركسس دارد .\r\n","page_name":" 37 ","page_number":45},
  {"content":"\r\n\r\nبشورد . پدر چنين كرد و گوزهر را بكشت و تاج او را بگرفت « 1 » . پس ( پابك ) به اردوان پهلوى ، پادشاه جبال ( ماد ) « 2 » و سرزمين‌هاى پيوسته بدان ، نامه‌اى نوشت و از او به خواهش و فروتنى بخواست تا تاج گوزهر را بر سر فرزندش شاپور « 3 » بگذارد . امّا\r\n\r\n\r\n","description":"","footnote":"\r\n( 1 ) - وضع پارس به موجب اين روايت چنان آشفته و پريشان بود كه احتياجى نبود تا نداى غيبى مرد مقتدر جاه‌طلبى را به شورش مسلّحانه‌اى وادارد ؛ چنين وضعى را فريزر نيز در آغاز قرن نوزدهم در خراسان ديده بود . در آنجا نيز قدرت پادشاه مركزى از قدرت اردوان در زمان طغيان اردشير در پارس بيشتر نبود و به همين جهت امراى مستقلّ بر ضدّ شاهزادهء حاكم شوريدند چنان كه اردشير بر گوزهر شوريد . آيا در زمان اشكانيان امراى محلّى عنوان شاه داشته‌اند ؟ اين امر محلّ ترديد است زيرا نويسندگان عربى براى امراى محلّى و حكّام نيمه مستقلّ اصطلاح خاصّى نظير آنچه در پهلوى بوده است ندارند . سكّه‌ها را فقط شاهانى ضرب كرده‌اند كه مدّعى تسلّط بر تمام ايالت بوده‌اند ( بازرنگيان ) . اكنون بايد ديد كه اين همه جزئيّات و تفاصيل دربارهء اين اعمال اردشير و ديگر كارهاى او از كجا گرفته شده است ، با آنكه اطّلاعات نويسندگان عرب خيلى كمتر از اطّلاعات اخلاف اردشير بوده است ؟ دكتر اندره آس حدس مىزند كه اين اطّلاعات از كتيبهء پايقلى به دست آمده است ؛ اين كتيبه مىتواند صحّت تفاصيل مورّخان عرب و بعضى از از اشتباهات ايشان را روشن سازد . ولى اين كتيبه چون هنوز چنان كه بايد منتشر نشده است ( زيرا آنچه را توماس در نخستين كتيبه‌هاى ساسانى ص 38 به بعد آورده است نمىتوان انتشار ناميد ) احتمال مزبور عجالة به همان حال احتمال باقى مىماند .\r\n( 2 ) - ارتبان نام آخرين پادشاه بزرگ پارثى است . دربارهء اين نام رجوع شود به ص 36 از كارنامك پهلوى ؛ چنان كه از اين قسمت متن به وضوع معلوم مىشود به معنى پرثويك و پارثى است . رجوع شود به مقالهء السهاوزن : « پرثوه و پهلو » ( از گزارش ماهانهء آكادمى علوم برلين سال 1877 م و به  ZDMG  ج 31 ص 557 ) به موجب روايات ايرانى خاندان اشكانى مقتدرترين خاندان ملوك الطّوايف بودند و مقرّشان در ماد و مخصوصا در راگائه ( رى ) بوده است .\r\n( 3 ) - از اينجا و مطالب آينده معلوم مىگردد كه اردشير در خانوادهء خود نيز غاصب بوده است .\r\nدربارهء نام شاپور رجوع شود به كارنامك ص 60 و بعد . با آنكه روميان اين كلمه را  Sapor  و يونيان ( هر دو با  O  ) مىنويسند تمام قرائن نشان مىدهد كه ايرانيان آن را  Sapur  ( با  u  تلفّظ مىكرده‌اند چنان كه كلمهء نشاپور ( به جهت ضرورت شعرى اختصار نيشابور ) هم در ويس و رامين با كلمهء « دور » قافيه شده است :\r\n به درد دل همىگريد نشاپور * از آن كاين نامور گشته است ازو دور \r\nو در شاهنامه كلمهء پور كه شاپور از آن تركيب يافته است با دستور قافيه شده است ( ج 1 ص 17 شعر 54 از چاپ وولرس ) :\r\n سيامك خجسته يكى پور داشت * كه نزد نيا جاى دستور داشت \r\nاز اين قسمت بيشتر از پيش معلوم مىگردد كه گوزهر پادشاه دست نشانده‌اى بوده است كه بر تمام پارس و يا قسمتى بزرگ از آن حكومت مىكرده است و امراى محلّى تابع او بوده‌اند .\r\n","page_name":" 38 ","page_number":46},
  {"content":"\r\n\r\nاردوان نامهء سختى به او نوشت و در آن گفت كه پابك و پسرش اردشير با كشتن مردم سر از فرمان‌برى پيچيده‌اند . پابك به آن نامه نپرداخت امّا در آن روزها بمرد و پسرش شاپور تاج بر سر نهاده به جاى پدر بنشست و به اردشير نوشت تا پيش او بيايد . امّا اردشير سرباززد . شاپور به خشم آمد و سپاهى فراهم كرد و براى جنگ به سوى او رهسپار شد . چون از استخر ( بيرون آمد و بر سراى خماى « 1 » بر سر راه دارابگرد فرودآمد ، پاره‌اى از بنا بر سر او فروريخت و او را بكشت . پس از شنيدن اين خبر اردشير به سوى استخر راه افتاد ) « 2 » ؛ در آنجا چند تن از برادران خود را بديد . با آنكه برخى از آنها به سال از او بزرگتر بودند همه جمع شدند و تاج و تخت شاهى را بياوردند و او را گردن نهادند . اردشير تاج بر سر نهاد و بر تخت بنشست و از خود توانايى و كوشش نشان داد و گروهى را مراتب و پايه‌هاى معيّن « 3 » داد و مردى را به نام\r\n\r\n\r\n","description":"","footnote":"\r\n( 1 ) - خماى زن اساطيرى است كه در اوستا هم ( يشت 139 / 13 ) به نام هما ذكر شده است .\r\nاين زن در داستانهاى متأخّر ايرانى مقامى نظير مقام سميراميس را داراست . از آثار او سه بناى بزرگ در نزديكىهاى استخر ذكر كرده‌اند ( طبرى ، حمزه ص 31 ، دينورى ، مسعودى ج 4 ص 76 ) . قصرى كه ذكرش در اينجا آمده است بايد در يك يا دو فرسخى استخر باشد . به هر حال اين قصر از بناهاى دورهء هخامنشى است ( مطالب مجمل التواريخ مذكور در سفرنامهء اوزلى ج 2 ص 360 معمولا منقول از حمزه است ) .\r\n( 2 ) - طبرى قسمت ميان دو علامت ( ) را از قلم انداخته است . ما اين قسمت را از روى نسخهء سپرنگر كه از روى همان مآخذ طبرى نوشته است نقل كرديم .\r\n( 3 ) - چنان كه از تاريخ دورهء هخامنشيان نيز برمىآيد ايرانيان به عناوين و درجات خيلى علاقه داشته‌اند . تكامل آن در زمان شاپور دوّم انجام يافته است ( رجوع شود به كارنامهء شهداى سريانى ) .\r\nشايد اين تكامل به جهت نفوذ تشكيلات مشابهى بوده است كه در امپراطورى رم اتّفاق افتاد و از عهد ديوكلسين به بعد رو به فزونى نهاد . امّا اينكه اردشير در اين قسمت ترتيبات وسيعى داده باشد محلّ ترديد است . گفتار مسعودى ( ج 2 ص 153 به بعد ) كاملا روشن نيست . ابن قتيبه در عيون الاخبار ( نسخهء پترسبورگ ) از ابن المقفّع نقل مىكند كه اردشير طبقات چهارگانه را برقرار ساخت . شايد اين امر با چهار يا سه طبقهء اجتماعى قديمى مربوط باشد ( روحانيان ، جنگجويان ، كشاورزان ؛ گاهى پيشه‌وران را هم ذكر مىكنند . مسعودى ج 2 ص 162 نامه‌اى به اردشير نسبت مىدهد كه در آن تغيير و اصلاحى در اين وضع ديده مىشود . اين نامه در عيون الاخبار هم ذكر شده است ) . به هر حال اين عناوين و درجات كه غالبا ارثى بودند در زمان ساسانيان اهميّتى بيش از پيش يافتند . احتمال مىرود كه معادل فارسى درجه ، « پايك » و « پايه » بوده است ( در عربى مرتبه ، در سريانى درگا ؛ رجوع شود به كارنامهء شهدا ج 1 ص 34 ؛ در يونانى اكسيوما ) .\r\n","page_name":" 39 ","page_number":47},
  {"content":"\r\n\r\nابرسام « 1 » ، بزرگ‌فرمذار « 2 » خود كرد و دست او را در كارها گشاده ساخت و مردى را به نام پهر ( ؟ ) موبذان « 3 » موبذ كرد . بعد از آن پى برد كه برادران او و گروهى از نزديكانش مىخواهند او را بگيرند ، پس بسيارى از ايشان را بكشت « 4 » . پس از آن شنيد كه مردم داراب‌گرد بر او شوريده‌اند از اين روى بدان شهر بازگشت و آن را بگرفت و گروهى از مردم آن را بكشت . پس از آن به كرمان « 5 » كه پادشاه آن مردى به نام بلاش بود برفت .\r\n\r\n\r\n","description":"","footnote":"\r\n( 1 ) - نام اپرسام  Apersam  در ميان ارمنيان نيز ديده مىشود ( رجوع شود به موسى خورنى 56 / 3 و اليزئوس ( در لانگلوا ج 2 ص 215 ) و لازاروس ( ايضا در لانگلوا ص 300 ) .\r\n( 2 ) - طبرى اين قسمت را در نيافته و تحريف كرده است ؛ من آن را از روى نسخهء سپرنگر ترجمه كردم . صورت عربى عنوان بزرجفرمذار بارها در طبرى و نسخهء سپرنگر و تاريخ يعقوبى آمده است ( نيز رجوع شود به مسعودى ج 2 ص 218 و ج 9 ص 374 و الفهرست ص 315 س 21 ) .\r\nتوضيح آن با كلمهء فرماندار كه من و عدّه‌اى پيش از من به آن معتقد شده بوديم با صورت ظاهر كلمه درست درنمىآيد . همچنين چون كلمهء فرماندار معنى ديگرى جز مطيع نتواند داشت ، با عنوان وزير اعظم ( كه در بيشتر مآخذ مذكور بزرجفرمذار را به آن معنى ذكر كرده‌اند ) مخصوصا درست درنمىآيد . معادل درست ارمنى آن در تاريخ اليزئوس چاپ ونيز ص 20 وزرگ‌هرمتر  wzruk Hramatar  است كه پاتكانيان ( در ژورنال آزياتيك سال 1866 ج 1 ص 144 ) آن را به ناحقّ تغيير داده است . اين كلمه با مصدر فرموذن نيز هيچ پيوستگى ندارد زيرا در اين صورت بايستى فرموذار و يا فرماذار مىبود . من گمان مىكنم بتوان اين كلمه را از متن ( در فارسى ( آ ) مدن ) مشتقّ دانست . متار ( اسم فاعل از آن به معنى آينده ) در متن پهلوى مينوخرد ص 11 س 13 ( متن پازند 115 / 2 « مدار » ) آمده است ؛ در اين صورت معنى وزرگ‌فرمتار ( به فارسى بزرگ فرمذار ) مىشود : « كسى كه از همه پيش‌تر و جلوتر مىآيد » ؛ يعنى كسى كه به عنوان بزرگترين شخص پيش از همه به شاه نزديك است . پيش‌رو ( كه ممكن است در وهلهء اوّل به ذهن برسد ) نمىتواند معنى فرمتن باشد .\r\n( 3 ) - موبذان موبذ ( به واو مجهول ) در پهلوى مگوپتان مگوپت « رئيس دينى رؤساى دينى » است ( رجوع شود به كارنامك ص 59 ) . مسلّم است كه اردشير دين محلّى را خواه از روى اعتقاد و خواه از روى حسابگرى با حرارت خاصّى پذيرفته بود همچنان‌كه يقينا اعتقاد به زير فشار بودن اين دين پيش از او صحيح نيست . رؤساى دينى ايرانى كه سخت خواهان آزار پيروان اديان ديگر بودند ، بر طبق معمول از اين پس با اتّحاد با نجباى بزرگ قدرت بزرگى در دولت به دست آوردند .\r\n( 4 ) - قتل برادران در اينجا تا اندازه‌اى آشكارا ذكر شده است . گمان مىرود كه اردشير در قتل برادرش شاپور ، كه ظاهرا بر اثر قضاى آسمانى بوده است ، نيز دست داشته است . چه اختلاف عجيبى است ميان اعمال واقعى اين فاتح خونخوار و آنچه بعدا به عنوان خردمندترين شاهان شناخته شده است .\r\n( 5 ) - كرمان ، تا اندازه‌اى ، شاخه‌اى از پارس است . صورت‌هاى قديمى كلمهء بلاش عبارت است از ولاش ، ولگش ،  Vologesus  و غيره ( رجوع شود به  ZDMG  ج 28 ص 94 به بعد ) .\r\n","page_name":" 40 ","page_number":48},
  {"content":"\r\n\r\nسختى در گرفت و اردشير خود به تن خويش بجنگيد و بلاش را بگرفت و بر شهر ( كرمان ) استيلا يافت و يكى از پسران خود را كه هم اردشير نام داشت حاكم كرمان كرد « 1 » . در كرانه‌هاى درياى پارس پادشاهى بود به نام استوذ كه مردم او را مىپرستيدند . اردشير بر سر او بتاخت و او را به شمشير خود به دو نيم كرد و پيروان او را بكشت و گنجينه‌هائى را كه در نهان‌خانه‌هاى او بود برگرفت « 2 » . پس از آن به مهرك « 3 » ، پادشاه ابرساس ( ؟ ) از استان اردشيرخرّه ، و كسانى مانند او نامه نوشته همه را به طاعت خود خواند . چون آنان سرباززدند بر سرشان تاخته مهرك را بكشت . پس به سوى گور « 4 » رفته آن شهر را پىافگند و به ساختن كوشكى به نام تربال و آتشكده‌اى\r\n\r\n\r\n","description":"","footnote":"\r\nدر آنجا در پاورقى 1 ص 96 يكى از صور قابل قبول را گلاش دانسته‌ام ؛ اين شكل را درست در كلمهء كلاشگرد ، دهى واقع در نزديكى مرو ، پيدا كردم ( ياقوت ج 4 ص 297 ) ؛ نام فارسى اين ده قطعا گلاشگرد بوده است . بدين ترتيب مىتوانيم اين بلاش را با  Vologesus  كه سكّه‌هاى او تا سال 28 - 327 م به دست آمده است يكى بدانيم . موردتمان ( گاه‌شمارى ساسانيان ص 4 ) معتقد است كه اين شخص خود را پس از سقوط ارتبان تا مدّتى در سمت شرقى مملكت ايران نگاهداشته بود . بنا بر اين ، متن ما تاريخ اين لشكركشى را كمى زودتر از تاريخ واقعى نشان داده است . ممكن است شهر ولاشگرد واقع در جنوب غربى كرمان نام خود را از اين شخص گرفته باشد ( ابن حوقل ص 226 س 8 و مواضع ديگر ) .\r\n( 1 ) - شايد بناى شهر وه‌ارتخشير - به اردشير كه عرب‌ها آن را بردسير و خود اهالى گواشير  gu )  به جاى  ( we  كرده‌اند به آن مربوط باشد . اين شهر واقع بود در شمال شهر مركزى كرمان به مسافت دو روزه راه از آن ( ياقوت ج 1 ص 555 ؛ حمزه ص 46 ؛ ابن حوقل ص 225 و غيره ) .\r\nشايد كلمهء نرماشير ( امروز هم از شهرهاى معروف كرمان ) هم از نام اردشير تركيب يافته باشد .\r\n( 2 ) - اين نخستين صورت معقول و صحيحى است از داستان جنگى كه اردشير ، به گفتهء كارنامك و فردوسى ( به نقل از كارنامك ) ، با اژدهائى كه معبود و مورد پرستش بوده است كرده است . استوذ ، و يا به هر نحوى كه بتوان آن را خواند ، از قرائت نادرست و تحريفات ديگر كلمهء پهلوى هفتان‌بخت ناشى شده است ( در شاهنامه هفتواذ ) .\r\n( 3 ) - داستان مهرك ( شكل قديم‌تر آن مثرك ) از يك‌سوى مربوط است به جنگ با اژدها و از ديگر سوى به داستان تولّد هرمزد . ( رجوع شود به كارنامك و مطالب آينده ) . كارنامك نام مقرّ مهرك را ذكر نمىكند . ابرساس مذكور در طبرى ناشى از سوء فهم است . فردوسى به ميل خود مقرّ مهرك را شهر كهرم ( جهرم در نقشه‌ها ) گفته است . اردشيرخرّه ( اردشير شكوه ) نامى است كه اردشير به شهر گور ( با واو مجهول ) و ناحيهء آن داده بود .\r\n( 4 ) - به گفتهء حمزه ( ص 46 ) نام اين شهر مترادف با كلمهء گودال و مغاك است ؛ پس بايد آن را به واو مجهول خواند . نام اين شهر بعدها پيروز\r\n","page_name":" 41 ","page_number":49},
  {"content":"\r\n\r\nآغاز كرد . هنگامى كه به اين كار سرگرم بود ، از سوى اردوان فرستاده‌اى با نامه بيامد .\r\nاردشير مردم « 1 » را جمع كرد و نامه را در حضور ايشان بخواند . در نامه نوشته بود : « تو از حدّ خود پاى فراتر نهادى و مرگ خود را پذيره شدى . اى كرد « 2 » پروردهء چادر كردان ! كه گفت تا تو تاج بر سر نهى و زمين‌هاى ديگران را بگيرى و بر پادشاهان و مردم آن سرورى كنى ؟ تو را كه گفت تا در دشت « 3 » . . . شهرى بسازى ؟ - مقصود شهر گور است - اگر ما تو را گذاشتيم كه آن را بسازى پس در دشتى بساز كه درازاى آن ده فرسنگ است و نام آن را هم رام اردشير « 4 » كن . » در نامه نوشته بود كه پادشاه اهواز « 5 » را فرستاده است تا او را در بند كرده بياورد . اردشير به اين نامه چنين پاسخ داد : « تاجى كه به سر دارم خداوند به من بخشيده است و نيز اوست كه مرا بر سرزمين‌هائى كه گرفته‌ام پادشاه كرده است و اوست كه مرا در كشتن فرمانروايان و پادشاهان يارى داده است . امّا اينكه گفته‌اى شهرى بسازم و نام آن را رام اردشير كنم ، اميدوارم پس از پيروزى بر تو سر تو و گنجينه‌هاى تو را به آتشكده‌اى كه در اردشيرخرّه ساخته‌ام بفرستم « 6 » . » پس اردشير به استخر رفت و ابرسام را در اردشيرخرّه گذاشت . چندى\r\n\r\n\r\n","description":"","footnote":"\r\nآباذ ( با ياء و واو معلوم ) گرديد و امروز فيروزآباد است . تربال ظاهرا به معنى برج است ( ياقوت ج 3 ص 525 ؛ و ولّرس ج 1 ص 431 ؛ مسعودى ج 4 ص 78 و كتب لغت عربى ) . بناهائى كه اردشير در اين شهر كرده است در كارنامك نيز مذكور است ؛ ( رجوع شود به مسعودى ج 4 ص 78 و اصطخرى ص 124 در بالا ) . تصاوير آثار ساختمان‌هائى كه دست‌كم قسمتى از آن ممكن است از اردشير باشد در كتاب فلاندن ( تصوير 35 به بعد ) موجود است .\r\n( 1 ) - مقصود از مردم در متن اين گزارش‌هاى مأخوذ از اصل فارسى بايد نجبا و اعيان باشد .\r\nمعلوم است كه اين نامه‌ها و خطابه‌ها از اختراعات نويسندگان پهلوى است .\r\n( 2 ) - كرد در اينجا به معنى مردم دور از فرهنگ استعمال شده است . بيانات هردت به ساكنان پارس در زمان اردشير هم منطبق مىگردد ( ج 1 ص 71 ) .\r\n( 3 ) - طبرى نام آن را ذكر نكرده است . در نسخهء سپرنگر « حربونه » ( بدون نقطه ) آمده است .\r\n( 4 ) - بيانى است از روى استهزا و طعن ؛ يعنى اگر گذاشتم مىتوانى مقاصد گزاف هوس‌آميز خود را اجرا كنى ، امّا نخواهم گذاشت . رام اردشير به معنى شاد اردشير است .\r\n( 5 ) - خوزستان يا سوزيانا سرزمينى است واقع در مغرب پارس . ( براى نامهاى اين سرزمين رجوع شود به « گزارش‌هاى گوتينگن » سال 1874 شمارهء 8 ص 182 به بعد كه مطالب ديگرى بايد بر آن افزوده شود . براى شاهان دست‌نشاندهء آن رجوع شود به همان مقاله ص 191 به بعد ) .\r\n( 6 ) - يعنى احتياجى نيست كه شهرى به نام خود بسازم ، زيرا چنين شهرى هم‌اكنون هست و\r\n","page_name":" 42 ","page_number":50},
  {"content":"\r\n\r\nنگذشت كه از ابرسام نامه‌اى رسيد كه در آن خبر داده بود پادشاه اهواز بر سر او رفته و شكست خورده بازگشته است . پس از آن اردشير به اصفهان رفته پادشاه آن شاذ شاپور را گرفته بكشت « 1 » . پس از آن به پارس بازگشت و روى به جنگ نيروفرّ پادشاه اهواز نهاد . از راه ارگان و سمبيل و تاشان ( كه از ناحيهء رام هرمزد هستند ) به سرّك « 2 » رفت . از آنجا سواره با گروهى از يارانش تا كنار دجله كوچك ( دجيل ) رفته شهرى را كه ( در آنجا ) بود بگرفت و ( به جاى آن ) شهر سوق الاهواز « 3 » را بساخت و با غنيمت‌ها به پارس بازگشت . بار دوّم از راه گره و كازرون « 4 » به اهواز آمد و از آنجا به ميشان رفته پادشاه آن ، بندو ( ؟ ) را بكشت و شهر كرخ ميشان « 5 » را بساخت . پس باز به پارس\r\n\r\n\r\n","description":"","footnote":"\r\nبا آثار مرگ و هلاك تو آراسته خواهد شد .\r\n( 1 ) - بار نخستين است كه در اينجا از ناحيه‌اى كه از نظر جغرافيائى كاملا از پارس جداست سخن مىرود . بجز آن در جاهاى ديگر از پادشاهان اصفهان خبرى نداريم . شاذشاپور بيشتر به نام شهر مىماند تا به نام شخص ؛ يا آنكه شاذ شكل قديم‌ترى است از شاه ؟ ( شاه در اصل خشايثيّه بوده است ) .\r\n( 2 ) - ارگان شهرى است كه در قرون وسطى از آن فراوان ياد شده است و واقع بود ميان اهواز و پارس . دبده  De Bode  خرابه‌هاى آن را نزديك بهبهان امروز ديده است ( سفر در لرستان ج 1 ص 295 به بعد ) . مواضع مذكور ديگر همه واقع است در ولايت اهواز . رام هرمزد و تاشان ( امروز تاشون ؛ رجوع شود به دبده ، كتاب مذكور ص 344 به بعد ) هنوز هم هستند . سرّك ناحيه‌ايست كه دورك ( به واو مجهول ) در آن واقع است ( در جنوب غربى آن ) . تلفّظ نام سمبيل ( به مسافت يك‌روزه راه از ارگان ) نامعلوم است .\r\n( 3 ) - دجلهء كوچك ( به عربى دجيل -  Pasitigris  همان كارون است . سوق الاهواز - خوجستان و جار ( به فارسى خوزستان بازار ) شهرى است كه معمولا به طور ساده اهواز خوانده مىشود . دخل و تصرّف اردشير در خوزستان به عنوان فرمانرواى آن دليل بر آنست كه پادشاه آن به كلّى مغلوب و منكوب شده بود .\r\n( 4 ) - هر دو موضع هم‌اكنون در نزديكى شيراز هستند . جغرافىنويسان بيشتر هر دو را با هم ذكر مىكنند و گاهى هم به عنوان دو مرحله و دو منزل پشت سر هم ذكر شده است ( رجوع شود از جمله به اصطخرى ص 135 در بالا و مقدسى ص 456 س 10 و 496 س 12 ) .\r\n( 5 ) - ميشان و يا ميشان ( به ياء مجهول ) و به يونانى مسنه و به عربى ميسان از قرار معلوم دولتى بود در ناحيهء بصره بر كرانهء دجلهء پائين ، و كم‌وبيش بايستى تابع دولت پارث بوده باشد . مركز آن « شهر سپاسينس » ، كرخ اسپسنا ( در كتيبه‌هاى پالمير از سال 151 م ) ، و به يونانى سپاسينو خركس و يا به طور ساده « شهر » ( كركا در كتيبه‌هاى پالمير از سال 193 م ) و خركس ناميده مىشد . ازاين‌رو معلوم مىشود كه « كرخ ميشان » همان « شهر\r\n","page_name":" 43 ","page_number":51},
  {"content":"\r\n\r\nبازگشت و كس به اردوان فرستاد تا جائى براى جنگ تعيين كند . اردوان پاسخ داد كه « من در دشت هرمزدگان « 1 » در پايان مهر ماه بر سر تو خواهم آمد » . اردشير پيش از وقت بدانجاى رفت « 2 » و در موضعى شايسته فرودآمده بگرد خود و سپاهيانش خندقى كنده چشمهء آبى را كه در آنجا بود بگرفت . پس اردوان برسيد و سپاهيان براى جنگ صف كشيدند . شاپور پسر اردشير پيش رفت تا از پدر خود دفاع كند .\r\nجنگ درگرفت و شاپور داذبنداذ كاتب اردوان را به دست خود بكشت « 3 » . پس از آن اردشير از جاى خود بر اردوان تاخته او را بكشت . گروهى بسيار از ياران اردوان از پاى درآمدند و بازماندگان بگريختند . گويند اردشير از اسب فرودآمد و پاى بر سر اردوان نهاد . همان روز اردشير را شاهانشاه « 4 » خواندند . اردشير از آنجا به همذان رفت\r\n\r\n\r\n","description":"","footnote":"\r\nميشان » است . با وجود اين نسبت بناى آن به اردشير به يك معنى ممكن است درست باشد . نظر سن مارتين ( جستجو دربارهء خاراسن ص 255 و بعد ) كه به موجب آن دولت مسنه پس از انقراض دولت پارث دوام يافته است نادرست است . ماوزنىها را كه يوليان با آنها سروكار داشت به دلايل جغرافيائى نمىتوان ساكنان ميشان دانست ( ايشان ساكنان ماحوزا واقع در نزديكى سلوكيّه بودند ) . تلفظ نام پادشاهى كه طبرى ذكر كرده است به درستى معلوم نيست و با نامهائى كه در سكّه‌ها و كتابها آمده است شباهتى ندارد . كشكر ( به عربى كسكر ) واقع در شمال و در مردابهاى واسط بايد غير از دولت مذكور باشد . در آنجا به گفتهء نسخهء سپرنگر ( ص 63 ) اردشير پادشاه آن اقفور پسر بلاش را ( نام او محرّف از اقفور  ( Pakor  كه از طرف خماى به سلطنت تعيين شده بود پس از چندصد سال پادشاهى كشته است ( شايد يكى از اعقاب او بوده است ) . نامهاى پارثى در اينجا قابل توجّه است .\r\n( 1 ) - شايد بهتر بود به جاى « هرمزدگان » ، « هرمزد - جان » بنويسم . اين نام را طبرى و دينورى با دال و نسخهء سپرنگر بىدال نوشته‌اند . متأسفانه محلّ امروزى اين موضع كه جنگ قطعى و نهائى در آن روى داده بود معلوم نيست . مهر ماه هفتمين ماه از سال ايرانى است . آيا مىتوان تاخت‌وتازهاى سه‌گانهء اردشير را در سمت غرب با سه پيكارى كه به شكست پارثىها منتهى شد يكى دانست ؟ ( ديوكاسّيوس در آخر - زناراس 15 / 12 ) .\r\n( 2 ) - پس عمل صادقانه‌اى نبوده است !\r\n( 3 ) - زيرا او آن نامهء توهين‌آميز را نوشته بود .\r\n( 4 ) - شاهانشاه عنوان قديمى پادشاهان بزرگ نواحى دجله و مملكت ايران بوده است .\r\nاردشير را بر سنگ نبشته‌ها ملكان ملكا نوشته‌اند ( شاهان شاه تلفّظ مىشد ) ؛ در صورتى كه پدر او بابك فقط ملكا ( شاه ) نوشته شده است . خود اردشير هم خود را در سكّه‌هاى نخستين فقط « شاه » خوانده است . زمان سلطنت اردشير را بايد از روى اين پيروزى كه احتمالا در سال 226 م بوده است به شمار آورد .\r\n","page_name":" 44 ","page_number":52},
  {"content":"\r\n\r\nو آن را به زور بگرفت ؛ پس به بلاد جبل و آذربايجان و ارمنستان و ( سرزمين ) موصل « 1 » رفت و همه را به زور بگرفت . آنگاه از موصل به سورستان ، كه زمين سواد « 2 » است ، رفت و آن را بگرفت و بر كنار غربى دجله در برابر شهر تيسفون كه بر شرق مدائن است شهرى ساخت و آن را به اردشير « 3 » نام كرد . اين شهر را استان « 4 » كرد و\r\n\r\n\r\n","description":"","footnote":"\r\n( 1 ) - دينورى محلّ اصلى جنگ را نهاوند واقع در ماد مىداند ( و همچنين مجمل التواريخ ص 61 از چاپ طهران . به گفتهء دينورى نام اين پادشاه فرّخان بود كه از اعقاب اردوان و يا پسر او بوده است . به‌هرحال گفته‌هاى او در اينجا پريشان و درهم است ؛ امّا ممكن است كه فرّخان يكى از پسران ارتبان باشد كه به گفتهء ديو كاسّيوس ( در موضع مذكور در فوق ) در ارمنستان با اردشير مىجنگيده‌اند . ديو نيز مانند طبرى فتح ماد بزرگ ( همذان - اكباتانا ؛ و ديگر بلاد جبال ) را پس از شكست ارتبان مىداند . خاطرهء خسارات سنگينى كه اردشير در اين فتح متحمّل شده بود در كارنامك مانده است ( ص 48 و بعد ) . اردشير نتوانسته بود ارمنستان را تصرّف كند و اين مطلب از اطّلاعات كمى كه از مبالغات گزاف نويسندگان ارمنى و گفتار ديو به دست رسيده است معلوم مىگردد ؛ امّا ناحيهء موصل برعكس آن كاملا مطيع شده بود . درست معلوم نيست كه اردشير واقعا آذربايگان ( ماد شمال غربى ، آتروپاتنه ، رجوع شود به كارنامك ص 50 ) را فتح كرده باشد .\r\n( 2 ) - سورستان ترجمهء فارسى « بيت ارمايه -  « Beth - Aramaje  است يعنى سرزمين سريانيان و آراميان . اين كلمه نام ناحيه‌اى بود كه شهرهاى شاه‌نشين تيسفون و سلوكيّه در آن واقع بودند ؛ زيرا اوضاع خاصّى موجب شده بود كه شاهنشاهى بزرگ ايران قواى اصلى خود را در اين سرزمين بيگانه كه مسكن آراميان بود نگاه دارد . به شواهدى كه در  ZDMG  ( ج 25 ص 114 به بعد ) راجع به بيث ارمايه ذكر كرده‌اند مىتوانستم در اينجا شواهد بسيار ديگرى بيفزايم ( مثلا بيثار مائيس مذكور در كتاب مناندر پروتكتور فصل 11 راجع به سورستان نيز مقايسه شود با حمزه ص 238 ) . هيوئن ئسانگ چينى در اثر اشتباهى كه به سهولت قابل توضيح است « سورسثانه » را پايتخت دانسته است نه سرزمينى كه پايتخت در آن واقع بوده است ( رجوع شود به « خاطره‌هائى از كشورهاى غربى » ج 2 ص 178 ) . سواد « سرزمين كشاورزى » كم‌وبيش با « عراق سرزمين بابل » يكى است .\r\n( 3 ) - المدائن ( شهرها ، نه « دوشهر » كه غالبا در معنى آن گفته‌اند زيرا مدائن جمع است نه مثنّى ) مجموعهء شهرهاى حكومت‌نشين بود كه بر دو طرف دجله واقع بودند و مهم‌ّترين آنها تيسفون ( به ياء مجهول ، به عربى طيسفون ؛ و توسفون به واو مجهول ؛ و صور فرعى ديگر ) و وه‌اردشير يا به اردشير ( با صور فرعى ديگر ) بودند كه همان سلوكيّه است كه اردشير آن را از نو ساخته بود . دربارهء اين شهرها مىخواهم در جاى ديگر به تفصيل سخن بگويم .\r\n( 4 ) - تقسيمات كوچكتر را در عراق رستاك نمىگفتند بلكه تسوك ( به عربى طسّوج ) مىخواندند ( زيرنويس شماره 3 صفحهء 34 همين فصل ) . تسوك بايد به معنى باشد ( مفاتيح العلوم خوارزمى و لغت‌نامهء وولرس ) . يعقوبى مىگويد عراق 48 تسوك بود و به گفتهء ابن خرداذبه ( ص 28 ) و مقدسى ( ص 133 ) 60 تسوك بود كه باز با تقسيم درست درمىآيد .\r\n","page_name":" 45 ","page_number":53},
  {"content":"\r\n\r\nبهرسير « 1 » و رومگان و نهر درقيت و كوثا و نهرگوبر « 2 » را بر آن بيفزود ، پس از آن كاردارانى « 3 » بر اين جاها بگماشت . آنگاه به استخر بازگشت و از آنجا نخست به سگستان و بعد به گرگان رفت و پس به ابرشهر « 4 » و مرو و بلخ و خوارزم و دورترين\r\n\r\n\r\n","description":"","footnote":"\r\nبايد متوجّه بود كه تقسيمات در دولتهاى شرقى از روى نواحى مالياتى بود . در ميان نواحى واقعا پرثروتى كه به شاهنشاهى ايران تعلّق داشت سرزمين بابل از ولايات ديگر مهم‌ّتر بود .\r\n( 1 ) - بهرسير شكل عربى به اردشير است و دليل اينكه نبايد بهرسير خواند اشعارى است كه ياقوت در ذيل اين كلمه ذكر كرده است . در كتابها بيشتر به جاى بهرسير نهرسير و يا نهرشير آمده است . اين دو صورت اخير گرچه به جهت شباهت اسمى با نواحى مالياتى عراق كه غالبا با نهر ( جوى ) تركيب مىشود ممكن است به ظاهر محتمل جلوه كند ولى به هر حال نادرست است .\r\n( 2 ) - به گفتهء ابن خرداذبه ( ص 29 ) استانى كه پايتخت شاهنشاهى ساسانى در آن بود به نام بنيادگذار اين شاهنشاهى اردشير پابكان ناميده مىشد . اين پنج تسوك به گفتهء او اجزاء اين استان را تشكيل مىدادند ؛ قدامه نيز با او موافق است ( ص 236 ) . اين تقسيم بدان گونه كه در اينجا آمده است از اردشير نيست بلكه از اواخر دورهء ساسانيان است و عربها نيز آن را به همان نحو پذيرفتند .\r\nيكى از دلايل ما اين است كه نام رومگان اگر درست باشد به معنى روميان است و مانند روميّه اسم شهر انطاكيهء نو است كه خسرو اوّل براى اسيران رومى ساخته بود . اين شهر بر كنار دجله كمى پائين‌تر از سلوكيّه قرار داشت ( رجوع شود به نقشهء  ( Chesney  . كوثا كه در كتاب دوّم ملوك تورات ( فصل 17 ، آيهء 24 و 30 ) نيز ذكر شده است شايد همان تلّ ابراهيم باشد كه درست در جنوب سلوكيّه بر جبل ابراهيم واقع است . نام اين پيغمبر كه با نام موضع تركيب يافته بود بعدها نام اصلى محلّ را از ميان برده است . گويا ياقوت از نام دو تسوك ديگر اطّلاع درستى نداشته است . استخر همواره در نظر ايرانيان و شايد هم به طور رسمى پايتخت مملكت شاهنشاهى بوده است ولى چون پارس دور و كنار افتاده بود كمتر از زمان هخامنشيان براى مقرّ سلطنت مناسبت داشت . پايتخت واقعى تيسفون بوده است و گاهى هم شهرى در خوزستان ( رجوع شود به مطالب آينده ) . اين را هم بايد گفت كه ساكنان پارس در زمان ساسانيان از مزايائى كه در زمان هخامنشيان داشته‌اند برخوردار نبوده‌اند .\r\n( 3 ) - احتمال مىرود كه كلمهء عربى « عامل » ترجمهء كلمهء فارسى « كاردار » باشد .\r\n( 4 ) - اين مطلب ممكن است درست باشد كه اردشير پس از فتح اراضى دجله و ماد نواحى شرقى را نيز فتح كرده بود . سگستان ( سكستان ، شكل تازه‌تر آن سيستان ) سرزمينى است كه درياچهء زره يا هامون در آن واقع است . و پايتخت آن زرنگ بوده است . نيمى از اين شهر بايستى بناى اردشير باشد ( مقدسى ص 305 و بعد ) . گرگان ( هوركانيه ) سرزمين معروفى است واقع در گوشهء جنوب شرقى درياى خزر و در همه اوقات از مواضع دفاعى ايرانيان بوده است در برابر اقوام وحشى . ابرشهر نام قديم‌تر شهر ، و به عبارت بهتر ، ناحيهء نيوشاپور ( به ياء مجهول ، امروزه نيشاپور ، به عربى نيسابور ) بوده است . اين ناحيه كه در ولايت خراسان امروزى واقع است موطن پارثيان بوده است .\r\n","page_name":" 46 ","page_number":54},
  {"content":"\r\n\r\nمرزهاى بلاد خراسان براند . پس به مرو « 1 » بازگشت و گروهى را بكشت و سرهاشان را به آتشكدهء آناهيذ فرستاد . پس از مرو به پارس بازگشت و در شهر گور فرودآمد . در آنجا فرستادگانى از شاهان كوشان « 2 » و طوران و مكران « 3 » با پيام اطاعت برسيدند .\r\n\r\n\r\n","description":"","footnote":"\r\n( 1 ) - در اينجا زياد مبالغه شده است . سرزمين واحه‌اى مرو ( مرگو ، در اوستا موئورو  ( Mouru  ممكن است كه در تصرّف اردشير و بسيارى از پادشاهان ساسانى بوده باشد ، امّا مرزهاى جيحون كه به گفتهء فردوسى مرز قانونى ميان ايران و توران بوده است ، تازه در زمان خسرو اوّل در دسترس ايرانيان قرار گرفت . بلخ ( بهل ، باكترا ) تا آن زمان پايتخت دولتى بيگانه بوده است و احتمال نمىرود كه يكى از پادشاهان ساسانى تا خوارزم ( سرزمين حاصلخيز واقع بر مصبّ رود جيحون ، خيوهء امروزى ) رسيده باشد . ماوراءالنّهر كه گويا در اينجا از قسمتهاى خراسان « مشرق » به قلم رفته است هرگز جز قلمرو ساسانيان نبوده است . وسعت قلمرو هخامنشيان در مشرق خيلى بيشتر از ساسانيان بوده است .\r\n( 2 ) - فتح كوشان مستلزم فتح باكترا نيز هست ولى اصل مطلب درست نيست . زيرا كوشان‌ها قومى بودند كه در باكترا سكونت داشتند . ذكر قوم كوشان در « كتاب قوانين ممالك » سريانى كه در آغاز قرن سوّم نوشته شده است ( كورتن در .  Spic . Syr  10 / 15 و 9 / 20 ) رفته است و نيز در كتاب موسى خورنى ( از جمله در 2 / 2 ) و فاوستوس . نيز موضع مذكور در كتاب لاگارده ( .  Anal Syr .  19 / 207 ) مبنى بر خاطرهء مبهمى از اين ارتباط و پيوستگى است ( « كوشان » و « بخل » ) . ابل رموسات (  Nouv . Mel . as  ج 1 ص 220 و بعد و ص 238 ) دريافته است كه « يوئئىچى  Youei - chi  بزرگ « كه پادشاه آن » كوئئى خوئانگ  Kouei chouang  و پايتخت آن « پولو  « polo »  بوده است با كوشان واقع در بهل ، باكترا يكى بوده است . من نيز در اينجا مىتوانستم از كتب عربى مواردى نقل كنم امّا اين موارد مكان جغرافيائى دقيق اين قوم را به دست نمىدهد . آنچه  Treb . Pollio  در كتاب والريان فصل 4 دربارهء مردم باكترا كه در زمان شاپور اوّل مستقل بوده‌اند ذكر كرده است نيز با اين قوم تطبيق مىكند . امّا از كتاب و پيسكوس ( اورليان فصل 34 و 41 ) مطلب مثبتى دربارهء وضع سياسى باكتريا معلوم نمىشود . گزارش‌هاى ارمنيان دربارهء اشكانيان ( پارثىها ، پهلوها ) بهل ارزشى ندارد .\r\n( 3 ) - طوران يا طواران مذكور در مقدسى ( ص 24 ) مسلّما غير از توران ( سرزمين اقوام شمالى ) است . به گفتهء اصطخرى ( ص 176 ) و جغرافىنويسان ديگر طوران قسمتى از بلوچستان امروزى است كه پايتخت آن كزدار ( قصدار ) است ( تقريبا در زير 28 درجه عرض شمالى ) و تا اندازه‌اى مطابق است با خان‌نشين امروزى كلات . طوران و ماكران ( تاريخ اصفهان ابو نعيم ، نسخهء خطّى ليدن ورق 23 ؛ مقايسه شود با ياقوت كه در ج 4 ص 906 و بعد وجه اشتقاق نادرستى براى آن از قول حمزه نقل مىكند : « ماه - كران » ؛ در جغرافياى موسى خورنى چاپ پاتكانيان ص 23 مكران آمده است ) و يا مكران و مكران ، سرزمين باير ساحلى ، با هم ذكر مىشوند و سبئوس ( رجوع شود به كتاب هوبشمان ، تاريخ ارمنستان ص 18 و پاتكانيان در جغرافياى موسى خورنى ص 66 ) نيز هر دو را با هم ذكر كرده است و در نوشتهء او نبايد تغيير داد . اردشير حقيقة به اين سرزمين‌ها دست نيافته بود و اين مطلب از آنجا معلوم مىشود كه پسر او شاپور اوّل در كتيبهء\r\n","page_name":" 47 ","page_number":55},
  {"content":"\r\n\r\nاردشير از گور به بحرين رفت « 1 » و پادشاه آن سنتروگ « 2 » را در حصار گرفت چندانكه ناگزير شد خود را از بارو به زير اندازد و كشته شود . پس به مدائن برگشت و زمانى در آنجا بماند و تاج خود را در همان زمان حياتش بر سر پسرش شاپور « 3 » بنهاد .\r\nگويند به ديه‌لار از روستاى كوچاران ، كه از زمين‌هاى ساحلى اردشيرخرّه است ، زنى پادشاهى مىكرد كه مردم او را بزرگ مىداشتند و مىپرستيدند و مال و گنج و سپاه فراوان بر او گرد آمده بود . اردشير با سران آن دين بجنگيد و آن زن را بكشت و مال و گنج فراوان او را برگرفت « 4 » . نيز گويند كه اردشير هشت شهر بساخت ؛ بدين گونه كه در پارس : 1 - اردشيرخرّه يعنى گور 2 - رام اردشير « 5 »\r\n\r\n\r\n","description":"","footnote":"\r\nحاجىآباد خود را « شاهنشاه ايران و جز ايران » مىنامد . امّا پدرش را فقط « شاهنشاه ايران » مىخواند و از اين راه مىرساند كه خود او شاهنشاهى ايران را تا آن سوى مرزهاى دوران اخير پارثيان گسترش داده بوده است .\r\n( 1 ) - هر دو كرانهء خليج فارس يك ناحيه را تشكيل مىدهد . همچنان كه ايرانيان غالبا با كوشش تمام سواحل خود را محكم در دست داشته‌اند ( حتّى در زمان صفويان ) گاهى هم به سواحل عربستان حمله كرده‌اند . البتّه برعكس آن گاهى سواحل خاصّ خود ايرانيان در دست عربها بود كه گرماى سوزان آن ناحيه را بهتر از ايرانيان تحمّل مىكردند و در دريانوردى بهتر از ايرانيان بودند .\r\n( 2 ) - اين نام در ميان پارثيان زياد ديده مىشود . شايد دولتى بوده است تابع پارثيان و يا از دولتهاى فرعى پارثى . نام يكى از حكماى مشرق در كتاب سليمان بصرى ( نسخهء خطّى سريانى متعلّق به كتابخانهء مونيخ ورق  a  88 ) « هرمزد پسر سنطروق » است .\r\n( 3 ) - گويا اردشير براى عبادت گوشه‌گيرى كرده و مدّتى هم بر همان حال زندگى كرده بود ( مسعودى ج 2 ص 160 ) . مجمل التّواريخ ( چاپ طهران ص 62 ) مرگ او را در استخر مىداند .\r\nشركت شاپور در سلطنت از بعضى سكّه‌ها معلوم مىگردد ( مثلا بارتولومئى ج 1 ص 15 ؛ توماس « سكّه‌هاى پيشين ساسانى » ، تصوير 1 شماره 12 ) . تا اينجا داستان اعمال اردشير تقريبا بدون گسستگى و با وحدت اسلوب ذكر شده است ؛ يعقوبى نيز خلاصهء آن را نقل كرده است .\r\nدينورى بعضى از اين مطالب را به ترتيب ديگرى آورده است امّا منبع او با طبرى يكى است . از اينجا به بعد ( هم در طبرى و هم در نسخهء سپرنگر ) تكمله‌هائى از منابع ديگر ذكر شده است .\r\n( 4 ) - دومين تعديلى است از جنگ با اژدها كه در اينجا به ملكه تبديل شده است . رجوع شود به كارنامك ص 37 . متن پهلوى به جاى الار « گلار » دارد .\r\n( 5 ) - ذكر رام اردشير از اين پيش به طور فرضى آمده است ( در نامهء اردوان ) . حمزه ( ص 47 ) مىگويد كه نمىداند محلّ شهر كجا است . به گفتهء كارنامك اردشير شهرى به نام رامشن ارتخشير بنا كرد بود .\r\n","page_name":" 48 ","page_number":56},
  {"content":"\r\n\r\n3 - ريو اردشير « 1 » ؛ در اهواز : 4 - هرمزد اردشير يعنى سوق الاهواز « 2 » ؛ در سواد : 5 - به اردشير كه شهر غربى مدائن است 6 - استراباد « 3 » اردشير يعنى كرخ ميشان ؛ در بحرين : 7 - پسا ( ؟ ) اردشير يعنى شهر خطّ « 4 » ؛ در ( ناحيهء ) موصل : 8 - بوذاردشير يعنى حزّه . « 5 »\r\n\r\n\r\n","description":"","footnote":"\r\n( 1 ) - در منابع سريانى نيز به اين شكل آمده است . اين كلمه بعدها رىشهر ( به ياء مجهول ) شده است ( در عربى راشهر نيز نوشته شده است ) . امّا اين شهر رىشهر ( به ياء معلوم ) امروزى واقع در نزديكى بوشهر ( در سفرنامهء دلّاواله ج 3 ص 10 س 6  \" Riscel \"  ؛ مقايسه شود با كتاب نيبور ، وصف عربستان ص 315 ) نيست كه ظاهرا در زمان پرتغاليان اهميّتى كسب كرده بود ؛ بلكه خيلى دور تر و در شمال غربى آن است ( رجوع شود به مقدسى ص 453 و مخصوصا اصطخرى ص 116 ) .\r\n( 2 ) - رجوع شود به حاشيهء 3 صفحهء 43 همين فصل . در اينجا نام رسمى آن را ذكر كرده است كه در تلمود ( بابا بثرا ، ورق  a  50 ) و كتب سريانى هم آمده است ( تاريخ شهدا تأليف رايت ص 10 ؛ كارنامهء شهدا تأليف السّمعانى ج 1 ص 41 ؛ كتابخانهء شرقى تأليف السّمعانى  III , I , 133 b  ؛ فهرست رايت ، در فهرست مواضع ذيل اين كلمه و غيره گاهى اندكى تحريف در آن راه يافته است ) . بعدها به صورت هرمشير درهم فشرده شده است ( رجوع شود به تعليق دخويه بر مقدسى ص 406 ؛ بلاذرى 383 ) .\r\n( 3 ) - رجوع شود به صفحهء 43 ، زيرنويس شمارهء 5 . ابن قتيبه و سعيد بن البطريق و ياقوت « استرآباذ » مىنويسند و طبرى و سپرنگر فقط استاباذ ( و يا به هر نحو كه اين شكل را بتوان تلفظ كرد ) . شكل كلمه به درستى معلوم نيست .\r\n( 4 ) - دربارهء « خطّ » رجوع شود به « جغرافياى قديم عربستان » تأليف سپرنگر در مواضع متعدد و مخصوصا بند 170 ( در كتاب السّمعانى  III , I , 136 , . a  و  b  143 حطا آمده است ) . خط قسمت ساحلى بحرين است كه قطيف و عقير  ( Adjeir )  در آن واقع است . قسمت اوّل نام فارسى اين شهر كاملا نامعلوم است . حمزه آن را بتن خوانده و توضيح داده است امّا صحت آن محلّ ترديد است . دينورى « فوران اردشير » گفته است .\r\n( 5 ) - حزّه موضع قديمى است واقع در نزديكى اربلا و بارها در نوشته‌هاى نسطورى به عنوان يك مطران‌نشين مسيحى ذكر شده است . « بوذ » چندان قطعى نيست امّا حمزه نيز چنين آورده است ( ص 47 ) . امّا بعيد به نظر نمىرسد كه نام اين شهر از اردشير دوّم گرفته شده باشد كه پيش از سلطنتش « پادشاه حديب » ( آديابنه ، يعنى ناحيهء اربلا ) بوده است ( كارنامهء شهدا ج 1 ص 99 به بعد ) . از اينجا است كه ناحيهء موصل ( ابن خرداذبه ص 43 ، از روى قرائت نسخهء خطّى كه دخويه به من خبر داده است ) بوذ ( ؟ ، در نسخهء خطّى يويد ) اردشيران ناميده مىشد . به طور كلّى نبايد به اخبار مربوط به بناى شهرها اهميّت داد . رسم نامطلوب تسميهء جديد شهرها به نام شاهان و شاهزادگان در ميان ساسانيان رايج‌تر از امپراطورى روم بود . بسيارى از اين نام‌ها فقط به مدّت كوتاهى رايج مىشد چنان كه مردم نسل‌هاى بعد نمىتوانستند مكان نامهاى مذكور در روايات را تعيين كنند . دربارهء نامهاى ديگر دست‌كم اين ترديد حاصل مىشد كه بناى شهر را به كدام يك از\r\n","page_name":" 49 ","page_number":57},
  {"content":"\r\n\r\nنيز گويند اردشير در آغاز كارش نامه‌هاى رسائى به ملوك الطّوائف نوشت و دلايل حقّ بودن خود را بنمود و ايشان را به طاعت خود خواند « 1 » . در پايان عمرش به جانشين خود فرمانى « 2 » بنوشت . اردشير همواره نيك سيرت و پيروزمند بود . سپاه او هرگز شكست نخورد و علم او هرگز نگون « 3 » نشد . بر شاهانى كه در اطراف مملكت او بودند پيروز شد و آنان را خوار كرد و گروه بسيارى بكشت . ولايت‌ها بپاكرد و شهرها بساخت ، پايه‌ها بنهاد و آبادى فراوان كرد « 4 » . مدّت پادشاهى او از كشته شدن\r\n\r\n\r\n","description":"","footnote":"\r\nامراى متعددى كه همه همان نام را داشته‌اند نسبت داد . در بسيارى از مواقع مقصود از بناى شهر فقط بناى بعضى از ابنيه با استحكامات در آن بوده است . فهرست شهرهاى اردشير به گفتهء ابن المقفّع ( به نقل سعيد بن البطريق و ابن قتيبه از او ) فقط از شش نام تشكيل مىشود . ظاهرا فردوسى نيز همين شش نام را در دست داشته است ولى آن را با بىدقّتى معمولى ذكر كرده است .\r\nدينورى نيز چنين است . امّا حمزهء دانشمند آنچه توانسته است جمع كرده است ( مجمل التواريخ نيز معمولا از او پيروى كرده است ) . بحث بيشتر در اين باب به درازا مىكشد . براى بناهاى ديگر منسوب به اردشير رجوع شود به حمزه ص 48 و ياقوت ج 4 ص 527 .\r\n( 1 ) - گويا اين قسمت خلاصه‌اى باشد از ابن المقفّع كه ابن قتيبه و سعيد بن البطريق از آن بيشتر نقل كرده‌اند . اين نامه با نامه‌هاى نظير آن كه ابن المقفّع نقل كرده است ( مقايسه شود با بسيارى از نامه‌هاى مذكور در شاهنامه ) از محصولات بلاغى دورهء اخير ساسانيان بوده است .\r\n( 2 ) - اين نوشته بسيار معروف بود اما باز بايد از آثار خطابى زمانهاى بعد باشد .\r\n( 3 ) - در اينجا داستان كارنامك و روايت فردوسى يك‌بار تاريخىتر از گفتار مورّخين است ؛ زيرا اعتراف مىكنند كه اردشير چندين بار شكست‌هاى سختى متحمّل شده است . نويسندگان شرقى دربارهء جنگهاى او با روميان چيزى نمىدانند . اين جنگها در آغاز در حقيقت به نفع اردشير پيش مىرفت امّا او بعدا مجبور به عقب‌نشينى گرديد . من در اينجا حق را با تيلمونت به جانب لامپى ريدوس ، تاريخ الكساندر سوروس ، 56 ( مقايسه شود با اويترپ 23 / 8 و با كتاب مؤلفى كه از روى آن نوشته است ) مىدهم نه به هرديان 2 / 6 .\r\n( 4 ) - اردشير را پادشاهى نمونه و قانونگذار شناخته‌اند و اين ادّعا با آنكه بسيار مبالغه‌آميز است بىاساس هم نيست . مىگويند او به جمع كتب و تصانيف پرداخت ( مجمل التواريخ چاپ تهران ، صفحات 61 و 94 ) و تاريخ‌گذارى را مرتّب كرد ( الآثار الباقيه ص 32 به نقل از بحترى ) . از كارهاى برجستهء او يكى هم تأسيس دستگاه جاسوسى هوشيارانه‌اى را ذكر مىكنند ( ميرخوند ؛ مقايسه شود با الفخرى چاپ اهلواردت ص 28 ) . نظير اين كار را هرودت ( ج 1 ص 100 ) به ديوكس ( پادشاه ماد ) نسبت داده است ( به طور كلّى هردوت ترتيب آداب دربارى و رسوم و غير آن را به همان نحو به او نسبت مىدهد كه مسعودى به اردشير ) . در كتب پهلوى كه به دست ما رسيده است نيز از او به همين نحو سخن رفته است . بايد در نظر داشت كه حاملان اصلى اين روايت روحانيانى بودند كه اردشير را بيشتر به جهت حمايت او از عقايد دينى مىستوده‌اند تا\r\n","page_name":" 50 ","page_number":58},
  {"content":"\r\n\r\nاردوان تا هنگام مرگش 14 سال بود و بعضى چهارده سال و ده ماه گفته‌اند . « 1 »\r\nاز هشام بن محمّد روايتى به من رسيده است كه گفت : چون اردشير براى گرفتن عراق از ايران بيرون آمد ، در عراق پاپا را بر ( ارمانيان ) و اردوان را بر ( اردوانيان ) پادشاه يافت . به گفتهء هشام ارمانيان نبطىهاى سواد و اردوانيان نبطىهاى شام بودند . اين دو براى برترى با هم مىجنگيدند . امّا هر دو ، براى جنگ با اردشير ، با هم يكى شدند و بر آن نهادند كه هر گروه جداگانه بجنگد و هر روز نوبت يكى باشد . در نوبت پاپا ، اردشير با او برنمىآمد و در نوبت اردوان او با اردشير برنمىآمد . چون اردشير چنين ديد با پاپا پيمانى بست تا دست از اردشير بدارد و او را با اردوان تنها بگذارد و پاپا به پاداش اين كار مملكت خود و آنچه در آن است براى خود نگهدارد .\r\nپس اردشير براى جنگ با اردوان فراغت يافت و او را بكشت و آنچه داشت بگرفت . پس پاپا نيز به ناچار به فرمان او درآمد . اردشير عراق را بگرفت و شاهان آن به طاعت او درآمدند و هركه از مردم عراق با او ستيزه برخاست ناگزير شد كه او را گردن نهد و خواست او را كه دلخواه او و زيان آنان باشد بپذيرد « 2 » .\r\n\r\n\r\n","description":"","footnote":"\r\nبه جهت بنيادگذارى او شاهنشاهى ايران را . به همين جهت اين روايت دينورى كه اردشير مىخواسته است با وزير خود ابرسام به مسيحيت بگرود ولى به جهت مقاومت علنى سپاهيان از اين كار منصرف شده است جائى براى تعجّب باقى مىگذارد . دينورى در داستان بهرام چوبين باز به اين قصّه برمىگردد ( اثر خفيفى از آن در شاهنامهء فردوسى نيز ديده مىشود ؛ چاپ ماكان ص 1845 شعر 20 به بعد ) . اين قصّه كه در آن اردشير را معاصر عيسى نيز دانسته‌اند ممكن است جعل مخالفان دودمان ساسانى باشد و به همين جهت ذكر اين مطلب در داستانى كه بهرام چوبين را ، كه سرسخت‌ترين مخالفان اين خاندان بوده است ، مىستايد تصادفى نيست .\r\n( 1 ) - مدّت جنگهائى را كه اردشير پيش از سلطنت خود كرده است نمىتوان تعيين كرد .\r\nمسعودى ( ج 2 ص 161 ) آن را دوازده سال و صاحب مجمل التّواريخ سى سال گفته است . همين رقم را خوندمير در نسخهء طبرى فارسى خود ديده است ؛ فردوسى مجموع پادشاهى اردشير را چهل سال و 2 ماه گفته است .\r\n( 2 ) - اين روايت كه مانند ديگر روايات منقول از هشام در نسخهء سپرنگر نيست داراى منشأ و خصوصيّاتى است كه كاملا با روايات پيشين فرق دارد . اين از روايات عربى و سريانى مردم حيره است كه مانند بيشتر نظائر آن بعضى از خاطرات حقيقى را با لباسى از شعر مىپوشانند . من نمىتوانم بگويم كه اين خبر بر چه اصل و پايه‌ايست . تقابل و تضادّ ميان اردوانيان و ارمانيان درست بيان نشده است ، زيرا در عين اينكه اردوانيان ممكن است پيروان اردوان باشند ، ارمانيان\r\n","page_name":" 51 ","page_number":59},
  {"content":"\r\n\r\n\r\nتاريخ حيره\r\nچون اردشير عراق را بگرفت بسيارى از مردم تنوخ نخواستند در مملكت او بمانند و زيردست او باشند . پس گروهى از قبايل قضاعة كه از تنوخ بودند و با مالك و عمرو ، پسران فهم ، و با مالك ، پسر زهير ، و با ديگران بدان سرزمين آمده بودند بيرون شدند و به قبائل قضاعة كه در شام بودند پيوستند « 1 » . مردمى از عرب كه در\r\n\r\n\r\n","description":"","footnote":"\r\nقوم خاصّى را مىرساند . به همين جهت توجيه معكوس حمزه ( ص 97 ) نيز درست نيست كه مىگويد اردوانيان نبطيان سوريّه بوده‌اند . طبرى دقيق‌تر گفته است ( نسخهء توبينگن ورق 51 ) كه ارمانيان در قسمت بالاى بابل و اردوانيان در قسمت پائين آن مىنشستند . « نبطى » تسميهء خالص عربى است براى همهء آراميان  ZDMG )  ج 25 ص 122 به بعد ) . ارمان ( ارم ) نام صحيح اين قوم است امّا در اينجا به اغلب احتمالات به ساكنان بيث ارمايه  ZDMG )  ج 25 ص 120 و بعد ؛ نيز رجوع شود به زيرنويس شمارهء 2 ، صفحهء 45 ) محدود شده است . قول مسعودى ( ج 2 ص 164 ) كه پاپا صاحب قصر ابن هبيره ( و به عبارت بهتر موضعى كه در نزديكى حيره و كوفه قرار دارد و بعدها به اين نام معروف شد ) بوده است با آن درست درمىآيد . به گفتهء ياقوت ( ج 2 ص 376 س 1 ) او در انبار ساكن بوده است كه خيلى بالاتر از موضع مذكور است . پس مسلما هستهء تاريخى اين خبر آنست كه اردشير از يك شورش محلّى در اين ولايت پادشاهى استفاده كرده است . مىتوان اين پاپا را با پاپا پسر ناصور مذكور در منابع يهودى يكى دانست ( رجوع شود به مواضع مذكور در كتاب گرتز به نام « تاريخ يهود » ج 4 ص 489 ، چاپ دوم ) ؛ امّا در آنجا .  j Terumoth  را بايد تصحيح كرد . اين شخص مسلما يكى از اعضاى خاندان سلطنتى پالمير بوده است امّا برادر اذنات ( اذينه ) بوده است نه خود او . امّا چون در قرون سوّم و چهارم مسيحى نام پاپا فراوان بوده است ( از جمله يك ربّى در تلمود و سه شهيد در مجموعهء السمعانى و يك پادشاه ارمنستان ( كه در چاپ گارت‌هاوزن از تاريخ آميان بر خلاف نسخهء خطّى آن « پارا » ناميده شده است ) تعيين هويّت او و بر طرف ساختن احتمالات ديگر مجال وسيع‌ترى مىخواهد . پدر اين پاپا در مروج الذّهب مسعودى ( ج 2 ص 164 ) به نامى ناميده شده است كه تشخيص صورت واقعى آن ميسّر نيست ، امّا با نام هيچ‌يك از اعضاى خانوادهء اذنات ( اذينه ) مسلما منطبق نمىشود .\r\nدر زبان عربى حرف « پ » وجود ندارد و به همين جهت نام او را در اين زبان « بابا » تلفّظ مىكنند .\r\n( 1 ) - مالك و كسان ديگر مذكور در اينجا از نظر تاريخى مشكوك هستند . دربارهء مهاجرت عربها به قسمت پائين فرات ما مخصوصا از راه محمّد كلبى و پسرش هشام ، اخبار متعدّدى در دست داريم كه در آن قسمت قابل اعتماد خيلى كم است . اين مردان بسيار باارزش كارى جز اين نمىتوانستند انجام دهند كه اخبار محرّف و مغشوش را جمع كنند و بعد با جسارت زياد به هم بپيوندند . دربارهء اخبار مربوط به قبايل مهاجر امر طبعا مشكل‌تر و مشكوك‌تر از اخبار مربوط\r\n","page_name":" 52 ","page_number":60},
  {"content":"\r\n\r\nميان قوم خود حوادثى برپامىكردند « 1 » و يا زندگى سختى داشتند رو به زمين‌هاى حاصلخيز ( ريف ) عراق مىنهادند و بدين گونه عرب در حيره به سه گونه اقامت داشتند : 1 - تنوخ يعنى عربى كه در غرب فرات ميان حيره و انبار و بالاتر از آن در سايبانها و چادرهاى موئين مىزيستند « 2 » ؛ 2 - عباد يعنى ساكنان اصلى حيره كه در آنجا خانه‌ها داشتند « 3 » ؛ 3 - هم‌پيمانان ( احلاف ) كه به مردم حيره پيوسته بودند ولى از چادرنشينان تنوخ نبودند و نيز از عباد كه زير فرمان اردشير رفته بودند ، نبودند . حيره و انبار هر دو در زمان بخت‌نصّر ( نبوكدنزر ) ساخته شده بود . حيره ويران شد زيرا مردم آن پس از مرگ نبوكدنزر به انبار رفتند . پس از آن انبار پانصد و پنجاه سال آباد بود تا آنكه حيره در زمان عمرو بن عدىّ از نو آباد شد زيرا او در حيره سكونت گزيد .\r\nاز آن پس حيره پانصد و سى سال و اندى آباد بماند تا آنكه كوفه ساخته شد و جايگاه اسلام گشت « 4 » . عمرو بن عدىّ صد و هيجده سال حكم راند « 5 » كه نود و پنج سال آن در\r\n\r\n\r\n","description":"","footnote":"\r\nبه شهرها و خاندان‌هاى حكّام بود . محمّد كلبى تا آنجا كه ممكن بوده است از اسناد و مدارك استفاده كرده است . امّا او به گواهى پسرش ( طبرى ، نسخهء توبينگن ورق  a  62 ) اخبار مربوط به انساب پادشاهان حيره و مدّت سلطنت آنها را از يادداشت‌هائى كه در كليساهاى آنجا بوده است گرفته بود . ولى اين يادداشت‌ها مسلّما به زمانهاى قديم‌تر نمىتوانست مربوط باشد و در صورت مربوط بودن هم ناقص بود . قضاعه اسمى است كه بر جمع كثيرى از قبايل عرب اطلاق مىشد .\r\nدر توضيح نام تنوخ كه اسم دستهء ديگرى از قبايل عرب است علماى قديم سخنان زيادى گفته‌اند كه هيچ‌كدام قانع‌كننده نيست . از قسمت‌هاى آينده معلوم مىگردد كه مردم تنوخ در حقيقت چه بوده‌اند .\r\n( 1 ) - اين جمله ( يحدثون فى قومهم الاحداث ) تعبير بهترى است از اينكه گفته شود : مرتكب قتل مىشدند و از قصاص فرار مىكردند .\r\n( 2 ) - يعنى مانند كسانى نبودند كه كاملا در يك‌جا مستقر باشند و در خانه‌هاى گلى مسكن گزينند : حدّ متوسّطى بودند ميان بيابان‌گردان و برزگران .\r\n( 3 ) - عباد يعنى بندگان ؛ ولى مقصود تحقير مردم حيره نيست و ظاهرا مقصود بندگان خداست . مسيحيان نسطورى اين شهر ( مسعودى ج 1 ص 200 ؛ ج 1 ص 314 و 328 ) عباد ناميده مىشدند زيرا خود را در مقابل كفّار بندگان خدا مىخواندند . از كليّهء قرائن برمىآيد كه استعمال اين كلمه بر اشخاص مذكور ديرتر صورت گرفته است زيرا در زمان اردشير عدّهء مسيحيان اين نواحى از چند تن تجاوز نمىكرد .\r\n( 4 ) - حيره تا زمان فتوحات اسلامى در شكوه و رونق بود ولى در آن زمان شهر كوفه كه به آن خيلى نزديك بود به سرعت جلوتر افتاد . حيره ( يا در حقيقت  Hera  و به سريانى حرتا و حارتا ؛ از اينجاست كه نسبت به آن هم حيرى است و هم حارىّ ، بسته به اينكه ياى مجهول  ( e )  كه در زبان عربى قديم وجود ندارد چگونه تلفّظ شود ) در قرن ششم مسيحى هنوز اسم عامّ بود بر ساخلو و يا اردوگاه امراى عرب ؛ و به اين معنى در نوشته‌هاى سريانى آن عصر زياد ديده مىشود ( بر مواضع مذكور در پاين - سميث ، ج 1 ص 1264 ، اضافه مىكنم : قصص سريانى لاند ج 2 ص 254 س 21 و يوشع ستون‌نشين 6 / 49 و 5 / 50 ) . ولى اين اسم به گذشت زمان بر اين شهر كه مقرّ پادشاهان دست‌نشاندهء ايران بود اطلاق گرديد ؛ چنان كه نام آن در اورانيوس « ارثا » آمده است ( رجوع شود به استفانوس و غيره ) . با اين همه ، اين سؤال پيش مىآيد كه آيا اين شهر به همان قدمتى كه در متن ذكر شده است هست يا نه و در صورت قدمت بايد اين دولت كه شهر مذكور از ساخلو و اردوگاه اصلى آن پيدا شده است قديم‌تر باشد . عمرو بن عدىّ را جدّ پادشاهان حيره مىدانند . حمزه ( ص 97 ) به صراحت مىگويد كه حيرىها در نوشته‌هاى خود او را نخستين پادشاه حيره ناميده‌اند و ممكن است در اين ادّعا محقّ باشند ؛ ولى عدد سالهاى سلطنت او و همچنين سالهاى سلطنت جانشينان او طبعا ساختگى است . داستانهاى عربى كه تقريبا افسانه‌اى هستند او را با زنوبيا در جنگ و خصومت دانسته‌اند . در اينجا از نظر گاه‌شمارى وقفه‌اى هست .\r\nاگر به موجب اخبار مزبور تأسيس اين سلطنت دست‌نشانده را در زمان شاپور اوّل بدانيم ، عدد امرائى كه از آن وقت تا هنگامى كه از نظر تاريخى درست و باوركردنى است ، اين فاصله را پر مىكند . بنا بر محاسبه‌اى كه در اينجا شده است حكومت عمرو خيلى زودتر شروع مىشود يعنى در زمان پارثىها . قبول تاريخ بخت النّصر كه در زمانهاى خيلى بعد صورت گرفته است بر مبناى يك محاسبهء غلط يهودى است . دربارهء انبار به مطالب آينده رجوع شود .\r\n( 5 ) - ابن قتيبه مدّت سلطنت او را فقط « شصت سال و اندى » مىداند .\r\n","page_name":" 53 ","page_number":61},
  {"content":"\r\n\r\nزمان اردوان و ملوك الطوائف بود و بيست و سه سال آن در زمان پادشاهان پارس ، و از اين مدت چهارده سال و ده ماه با اردشير پسر پابك هم زمان بود و هشت سال و ده ماه با پسر او شاپور « 1 » . پس از مرگ اردشير ، پسر پابك ، فرزند او شاپور « 2 » شاه ايران شد .\r\n\r\n\r\n","description":"","footnote":"\r\n( 1 ) - اين تطبيقات ، حتّى در آنجا كه اعداد از هر دو طرف درست باشند ، كاملا به غلط محاسبه شده است چنان كه در بيشتر اين گونه تطبيقات نيز حال بدين منوال است . آنچه مهمّ است اين است كه ما از روى آن به ارقامى كه هشام به هريك از پادشاهان ايرانى مىدهد پى مىبريم .\r\nمتأسّفانه قسمتى از منقولات طبرى در اين باب تلخيص شده است ، در حالى كه حمزه بعضى را « اصلاح » كرده است .\r\n( 2 ) - دربارهء نام شه‌پهر ، شاپور و اشكال مختلف آن رجوع شود به كارنامك .\r\n","page_name":" 54 ","page_number":62},
  {"content":"\r\n\r\n\r\nفصل دوم\r\n\r\nپادشاهى شاپور\r\nچون اردشير پسر پابك به پادشاهى رسيد در كشتار اشكانيان ، كه ملوك الطوائف از ايشان بودند ، چنان تند رفت كه همه را نابود ساخت « 1 » . زيرا ساسان بزرگ ، پسر اردشير پسر بهمن پسر اسپنديار ، جدّ اردشير پابكان سوگند ياد كرده بود كه چون به شاهى رسد كسى را از فرزندان اشك ، پسر خرّه ، زنده نگذارد و نيز بر\r\n\r\n\r\n","description":"","footnote":"\r\n( 1 ) - اشك همان ارشك است ( در يونانى ) و اشكانيان ( و نيز اشغانيان ؛ چنين است در تاريخ سريانى شهداى مسيحى در مونومانتا سيرياكا چاپ موزينگر ج 2 ص 65 س 10 ) همان ارساسىها هستند . دربارهء نسبت ايشان با ملوك الطوائف همان ابهام معمولى برقرار است .\r\nريشه‌كن شدن خاندان اصلى ممكن است كاملا عملى شده باشد امّا شاخه‌هاى نيرومند ديگر خاندان اشكانى از قبيل خاندان‌هاى كارن ( قارن ) و سورن و مهران ، چنان كه مخصوصا از نوشته‌هاى ارمنى برمىآيد ، همه به خدمت خاندان سلطنتى جديد پيوستند . در اين باره رجوع شود به مطالب آينده . كارنامك و فردوسى به پيروى از آن شكل ديگرى از اين قصّهء بديع به دست مىدهند كه از بعضى جهات قديم‌تر به نظر مىرسد . من در اينجا به موارد اختلاف اشاره‌اى نمىكنم . سعيد بن البطريق و ابن قتيبه و نسخهء سپرنگر اين داستان را ندارند ولى دينورى آن را نقل كرده است . اين داستان ظاهرا در خداينامه نبوده است .\r\n","page_name":" 55 ","page_number":63},
  {"content":"\r\n\r\nفرزندان خود واجب داشته بود و وصيّت كرده كه چون به شاهى برسند كسى را از آن خاندان زنده نگذارند « 1 » . و چون نخستين كسى كه از فرزندان فرزندان او به شاهى نشست اردشير پسر پابك بود به موجب وصيّت جدّش ساسان همهء اشكانيان را بكشت و كسى را زنده نگذاشت .\r\nگويند از آن خاندان كسى نماند جز دخترى كه در كاخ شاهى بود « 2 » . چون اردشير او را بديد زيبايى او را بپسنديد و از تبار او پرسيد . دخترك كه خود دختر پادشاه مقتول بود « 3 » خود را خدمتكار يكى از بانوان شاهى خواند . اردشير پرسيد كه آيا دوشيزه است يا نه . دختر در پاسخ خود را دوشيزه خواند . پس اردشير او را برگرفت و از آن خود كرد و دخترك از او آبستن شد . پس از آن چون دخترك را ترسى نماند خود را شناسانيد و گفت كه از نسل اشكانيان است . اردشير از او دورى جست و مردى سالخورده را به نام هرجند ( ؟ ) پسر سام « 4 » ، بخواند و گفت كه دخترك اقرار كرده است كه از خاندان اشك است ؛ پس گفت : « بر ما پيش از همه فرض است كه پيمان پدر خود ساسان را به جاى آريم . با آنكه مىدانى اين دخترك چه اندازه در دل ما جا دارد ، او را از اينجا ببر و بكش » . چون پيرمرد او را براى كشتن بيرون برد ، دخترك او را از آبستنى خودآگاه كرد . پيرمرد دخترك را به مامايان بنمود و همه به آبستنى او گواهى دادند . پيرمرد دخترك را در سردابى نگاهداشت و پس از آن\r\n\r\n\r\n","description":"","footnote":"\r\n( 1 ) - اين امر قطعا از وقايع بعدى نتيجه‌گيرى شده و در داستان ذكر شده است . در اينجا در ميان اجداد اردشير ، كسى ديگر نيز به نام اردشير ديده مىشود . امّا در مواضع ديگر اين اردشير را با بهمن يكى مىدانند ( رجوع شود به زيرنويس شمارهء 2 صفحهء 57 اين فصل ) . خرّه يا تلفّظ ديگرى از شكل « حره » به موجب روايت طبرى ( نسخهء توبينگن ورق  ab  33 ) و به موجب نسخهء سپرنگر پدر اشك بوده است . در اين روايت نسب او را تا زراره كه پسر سپنديار بوده است مىرساند ( رجوع شود به زيرنويس شمارهء 1 صفحهء 34 فصل اول ) . روايات ديگر به نحو ديگرى نقل مىكنند .\r\n( 2 ) - اشارهء بسيار بارزى است به اينكه همهء مردان كشته شده بودند !\r\n( 3 ) - به گفتهء دينورى اين دختر برادرزادهء فرّخان بود كه آخرين پادشاه دودمان سابق بود و در نهاوند گرفتار شده بود .\r\n( 4 ) - نام نخستين بسيار مبهم است . شايد يكى از عناوين و القاب ايرانى بوده است . امّا ابن سام شايد در اصل ابرسام بوده است ( رجوع شود به زيرنويس ش 4 ص 40 ) چنان كه در دينورى آمده است .\r\n","page_name":" 56 ","page_number":64},
  {"content":"\r\n\r\nآلت مردى خود را ببريد « 1 » و در حقّه‌اى نهاده سر آن را مهر كرد . چون به نزد شاه رفت و شاه از حال دخترك پرسيد در پاسخ گفت : « او را در شكم زمين نهفتم » . پس حقّه را به شاه داد و از او خواست كه آن را مهر كند و در يكى از گنج‌خانه‌ها نگاه دارد . شاه چنان كرد كه او گفت . امّا دخترك نزد پيرمرد بماند تا آنكه پسر بزاد . پيرمرد نخواست كه خود به پسر شاه نامى دهد و نخواست كه شاه را ، پيش از آنكه كودك بزرگ شود و ادب فراگيرد از آن آگاه كند . پس از آن پيرمرد زايجهء كودك را بديد و بدانست كه او به شاهى خواهد رسيد . ازاين‌روى او را به نامى جامع ناميد كه هم اسم باشد و هم صفت ؛ تا چون آن پسر خود از حال خويش آگاهى يابد در گزيدن آن آزاد باشد .\r\nبه همين جهت او را به نام شاه‌پور خواندند ، يعنى پسر شاه ، و او نخستين كسى بود كه اين نام را داشت « 2 » . او پسر اردشير است و عربها او را سابور الجنود مىنامند . برخى مىپندارند كه او را اشه‌پور نام كرد ، يعنى پسر اشك « 3 » ، زيرا مادرش از آن خاندان بود .\r\nپس اردشير زمانى بىفرزند بزيست . روزى آن پيرمرد امين كه كودك نزد او بود پيش اردشير آمد و او را اندوهگين يافت . پس پرسيد : « شاها چرا اندوهگينى ؟ » اردشير در پاسخ گفت : « چرا اندوهگين نباشم ؟ من با شمشير خود ميان مشرق و مغرب را درهم كوفتم تا به آنچه مىخواستم رسيدم و مملكت پدران خود را به دست آوردم ، با اين همه فرزندى ندارم كه پس از مرگ جاى مرا بگيرد » . پيرمرد گفت : شاها خدايت شادى دهد و زندگانيت را دراز كناد « 4 » ! تو را پيش من پسرى\r\n\r\n\r\n","description":"","footnote":"\r\n( 1 ) - اين قسمت ( رجوع شود به لوسين ادّعائى در  De dea Syr  ص 19 به بعد ) در كارنامك نيست ، ولى فردوسى آن را ذكر كرده است . به هر حال اين عمل براى پير از كارافتاده‌اى لازم نبوده است !\r\n( 2 ) - گويندهء داستان طبعا نمىداند كه اردشير برادرى به نام شاپور داشته است . نيز كمتر توجّهى به اين نكته ندارد كه شاپور بايستى سالها پيش از شكست اردوان متولّد شده باشد .\r\n( 3 ) - وجه اشتقاق نادرستى است كه يكى از « بسياردانان » ساخته است و مىدانسته است كه اك آخر كلمات در فارسى به «  a  - ه » بدل مىشود .\r\n( 4 ) - صورت ضعيف‌ترى است از صيغهء دعائى « انوشه بويذ » كه هم در اينجا و هم در موارد نظير آن در اصل فارسى آمده است ( رجوع شود به كارنامك ص 45 ، ملاحظهء 4 ) .\r\n","page_name":" 57 ","page_number":65},
  {"content":"\r\n\r\nاست پاكيزه و گرانقدر . آن حقّه‌اى را كه به مهر تو به امانت پيش تست بخواه تا نشانى آن تو را بازنمايم » . اردشير حقه را بخواست و پس از آنكه نقش نگين خود را در آن بيازمود آن را بشكست و سر حقّه را باز كرد و اعضاى پيرمرد را با نامه‌اى در آن بديد .\r\nدر نامه نوشته بود : « چون دختر اشك را كه بكشتن او فرمان رفته بود از شاهنشاه آبستن يافتيم روا نديديم كه كشت پاكيزهء شاهى را نابود كنيم . پس چنان كه شاه فرمان داده بود او را در شكم زمين جاى داديم و خود را از آنچه مايهء گناه است دور كرديم تا تهمت‌زنان را بر ما راهى نباشد . ما كوشش كرديم تا حقّى را كه كاشته شده بود نيرو دهيم تا به اهل خود برسد و اين در فلان ساعت سال بود » . اردشير فرمان داد تا كودك را در ميان صد ، و به گفتهء برخى هزار ، كودك هم سال هم بالاى هم شكل او بدارند و همه را به يك‌بار پيش او ببرند و در لباس و رفتار و بالا در ميان ايشان جدائى ننهند . چون پيرمرد اين كار بكرد اردشير فرزند خود را از ميان ايشان به نگاهى بشناخت و او را دوست بداشت بىآنكه كسى به او اشاره و راهنمائى كرده باشد .\r\nپس بفرمود تا همه به جلو ايوان آمدند و هريك چوگانى به دست گرفته به گوىبازى پرداختند و او خود در ايوان به تخت نشست . هنگام بازى ، گوى به ايوانى كه شاه در آن بود آمد . كودكان از رفتن به ايوان بازايستادند و تنها شاپور از ميان آن گروه بيرون آمد و به درون ايوان رفت . اردشير كه به يك نگاه او را دوست داشته بود و دلش از ميان آن همه تنها به او گرائيده ، از گستاخى او درآمدن به ايوان دريافت كه همو بايد پسرش باشد . پس به فارسى از او پرسيد : « نامت چيست ؟ » كودك گفت : ، شاه‌پور « 1 » » پس اردشير هم گفت : « شاه‌پور » و چون يقين كرد كه فرزند اوست آن را به همهء مردمان اعلام داشت و او را به جانشينى خود برگزيد « 2 » .\r\n\r\n\r\n","description":"","footnote":"\r\n( 1 ) - از صحنهء شناسائى و گوىبازى در كارنامك خبرى نيست ؛ اين صحنه از داستان هرمزد ( رجوع شود به قسمتهاى آينده ) گرفته شده است .\r\n( 2 ) - دينورى و بعضى از نسخ خطّى ترجمهء فارسى طبرى در اينجا خبر عجيبى افزوده‌اند و آن اينكه اردشير پيرمرد را سخت گرامى داشت و هداياى فراوانى به وى داد و دستور داد كه\r\n","page_name":" 58 ","page_number":66},
  {"content":"\r\n\r\nايرانيان شاپور را پيش از آنكه به تخت نشيند ، در همان زمان پدرش ، به خرد و نيكى و دانش و دليرى و توانائى در گفتار و مهربانى به زيردستان مىشناختند . چون تاج بر سر نهاد بزرگان بر او گرد آمدند و براى او زندگانى دراز آرزو كردند و از پدر او و نيكىهاى او سخن زياد گفتند « 1 » . شاپور گفت كه براى جلب نيكى و مهربانى او هيچ بهتر از آن نبود كه از پدرش ياد كنند و به ايشان وعده‌هاى نيكو داد . پس بفرمود تا در گنجينه‌ها را به روى مردم بگشايند و خود او آن اموال را به مردمى كه نزد او ارجمند بودند ، از بزرگان و سپاهيان ، و به نيازمندان قسمت كرد و نيز به كارداران خود در ولايات نوشت تا با اموالى كه در اختيار داشتند به همان گونه رفتار كنند « 2 » . بدين گونه ، نيكى و بخشش او به دور و نزديك و بزرگ و كوچك و خاصّ و عامّ رسيد چنان كه همه را فراگرفت و گذرانىشان را فراخى داد . پس از آن بر مردم كاردارانى نيك برگزيد و در كار آنان و زيردستان سخت مراقبت كرد تا رفتار نيك او آشكار شد و\r\n\r\n\r\n","description":"","footnote":"\r\nصورت او را تا ساسانيان بر پادشاهى باشند بر سكّه‌هاى نقره و فرش‌ها نقش كنند ! اين داستان به كلّى ساختگى است .\r\n( 1 ) - اين گونه صحنه‌ها را ، به هنگام جلوس شاهان بر تخت ، تقريبا در تاريخ هر پادشاهى مىبينيم و گويا براى پر كردن جاى خالى اخبار صحيح به وجود آمده است . به هر حال اين صحنه‌ها در خداينامه خيلى بااهميّت بوده است . فردوسى در شرح و بسط اين صحنه‌ها علاقهء بسيارى نشان مىدهد . مسعودى در يكى از تأليفات قديم‌تر خود اين خطبه‌ها را به تفصيل نقل كرده بوده است ( مسلّما از ابن المقفّع ) ؛ ( مسعودى ج 2 ، ص 239 ) .\r\nآنچه براى ما مهم است اين است كه لا اقل در دورهء اخير ساسانيان ( كه دورهء نگارش اين بيانات است اعلام سلطنت شاه از طرف « بزرگان » در يك صحنهء تشريفاتى امر مطلوبى نبوده است . دربارهء « بزرگان » و غيره به مطالب آينده در سلطنت شاپور سوم مراجعه كنيد .\r\n( 2 ) - اتلاف اموال عمومى به اين نحو همواره روش نجبا و روحانيان بود كه تاريخ قديم ايران بيان و نمايش وضع آنان است . ولى ما ادلّهء كافى در دست داريم كه به موجب آن دولت ايران هميشه ، حتّى در بهترين روزهاى خود گرفتار بىپولى بوده است و چنين عملى ، كه طبرى مىگويد ، از پادشاه مقتدرى مانند شاپور اوّل كه ظاهرا به هنگام جلوس با دولت رم در جنگ بود  Syncell )  ص 681 چاپ بن زناراس 18 / 12 ) و به‌هرحال مصمّم بود كه اين جنگ را به شدّت دنبال كند ، خيلى بعيد مىنمايد .\r\n","page_name":" 59 ","page_number":67},
  {"content":"\r\n\r\nآوازهء او همه جا پيچيد و بر همهء شاهان برترى يافت « 1 » . گويند در سال يازدهم پادشاهى خود به شهر نصيبين « 2 » ، كه سپاهيانى از روم در آن بودند ، بتاخت و مدّتى ايشان را در حصار گرفت . پس ، از يكى از نواحى خراسان خبرى رسيد كه ناگزير شد خود در آنجا حاضر باشد . شاپور بدان سوى رهسپار شد و كار آنجا را استوار ساخت و به نصيبين برگشت . مىگويند ديوار شهر خود شكافته شد و رخنه‌اى در آن پديد آمد كه شاپور از آن به درون شهر راه يافت و جنگجويان را بكشت و زنان و كودكان را اسير كرد و اموال فراوانى كه قيصر در آنجا داشت تصرّف كرد « 3 » . پس از آن\r\n\r\n\r\n","description":"","footnote":"\r\n( 1 ) - عمليّات جنگى شاپور اوّل و مخصوصا گرفتارى امپراطور رم به دست او و نيز بعضى نقوش و آثارى كه از او به جاى مانده است او را فرمانرواى مقتدرى نشان مىدهد . از ميان مطالبى كه تا كنون دربارهء سلطنت او گفته شده است اين خاطرهء مبهم تنها واقعيّت تاريخى است .\r\nاز زناراس ( 19 / 12 ) معلوم مىشود كه شاپور از نظر جسمانى نيز قوى بوده است . مجسمّه‌اى كه از او به جاى مانده است ( رجوع شود به  Texier  تصوير 149 به بعد ) و نقوش متعدّد ديگر اين معنى را تأييد مىكند .\r\n( 2 ) - دربارهء جنگهاى شاپور اوّل با روميان اخبار پراگندهء زيادى در دست هست كه به سختى مىتوان آن را به يك صورت واحد تاريخى درآورد و از لحاظ گاه‌شمارى مرتّب ساخت .\r\nاگر كتيبه‌هاى مهمّى به دست نيايد به سختى مىتوان به نتايجى بيش از آنچه « تيلومنت » بدان رسيده است و اصل شد . بحث در اخبار و گزارش مداركى كه تا كنون جمع كرده‌ام و به نظر من تقريبا كامل است ، در اينجا موجب اطناب مىگردد . حرّان  ( Carrae )  و نصيبين  ( Nisibis )  در گذشته مهم‌ّترين قلاع بين النّهرين بودند و نصيبين در اين جنگها لا اقلّ دو بار به دست ايرانيان افتاده است ( و حتّى فيليپ عرب بدبخت يك‌بار آن را در سال 244 م رسما تسليم كرده است ) .\r\nبعيد نيست كه شاه نصيبين را در سال يازدهم يا دوازدهم پادشاهيش محاصره كرده باشد ( سعيد بن البطريق نيز چنين گفته است ) ؛ امّا بيشتر احتمال مىرود كه اين سال تاريخ حملات مخرّب او به سوريّه باشد : به گفتهء لاند ( قصص سريانى 18 / 1 ) شاپور سوريّه و كاپادوكيّه را در سال 563 سلوكى - 2 - 251 م ) درهم كوبيده است . اين تاريخ ممكن است آغاز حمله باشد . چون مردم سوريّه در زندگى روزانهء خود نيز از روى تاريخ سلوكى حساب مىكردند اين گاه‌شمارى در ميان آنها همان مقامى را داشت كه دوره‌هاى پانزده سالهء مالياتى  Indictions  در ميان مردم متأخّر رم .\r\n( 3 ) - اين خبر خلاصه‌ايست از ابن المقفّع و به طور كامل‌تر در كتاب سعيد بن البطريق آمده است ( اشتباه در نام قيصر را طبعا بايد به حساب سعيد بن البطريق گذاشت ) . ولى مطالب اضافى\r\n","page_name":" 60 ","page_number":68},
  {"content":"\r\n\r\nبه شام و سرزمين روميان بتاخت و بسيارى از شهرهاى آن را بگشاد . گويند از جملهء شهرهائى كه بگشاد كيليكيّه و كاپادوكيّه « 1 » بود . در شهر انطاكيه والريانوس « 2 » قيصر روم را در حصار گرفت و او را اسير كرد و با گروهى بسيار با خود برد و در شهر گندىشاپور « 3 » ساكن كرد . گويند والريانوس را ناگزير ساخت كه سدّ ( شاذروان ) شوشتر را به پهناى هزار ذراع بسازد . قيصر شاذروان را ، با مردمى كه از مملكت خود خوانده بود ، بساخت « 4 » . پس از پايان شاذروان شاپور به آزادى او رخصت داد . گويند شاپور از\r\n\r\n\r\n","description":"","footnote":"\r\nارزش تاريخى ندارد . با اين همه ممكن است كه ايرانيها اين محاصره را با محاصره‌اى كه شاپور دوّم از نصيبين كرد و به جهت حملهء اقوام شمالى ( ماساگت‌ها به نقل زناراس 7 / 13 ) نيمه‌تمام ماند اشتباه كرده باشند .\r\n( 1 ) - اين دو نام ، گاهى با تحريفات خيلى زياد ، ( در فردوسى قيذافه و پالوينه -  u  - - و يا پالونه - -  u  ) در خاطرهء ايرانيان با فتوحات شاپور سخت بهم بسته است . مؤيد آن به هر حال سعيد بن البطريق است ( ج 1 ص 382 ) و شايد هم آگاثياس ( 24 / 4 ) را بتوان ذكر كرد . امّا بر خلاف آن  Dionys . Telm  ( 17 / 15 / 180 ) بر منابع غربى تكيه دارد . دربارهء تأثير مستقيم اين حوادث رجوع شود به تلمود ، كتاب موئد قطن ورق  a  26 .\r\n( 2 ) - چنان كه ملاحظه مىشود نام الريانوس ( شكل يونانى آن ) كمتر دچار تحريف شده است ؛ ولى فردوسى بزانوش آورده است .\r\n( 3 ) - آنچه معلوم است دوّمين تصرّف شهر انطاكيه ، هدف اصلى حملات جنگى ايرانيان در قرن ششم مسيحى ، مستقيما با اسارت والريان مربوط نبوده است ، ولى در اخبار ايرانيان اين دو واقعه با هم ذكر شده است . واقعهء اسارت والريان به طور دقيق تا اندازه‌اى مجهول است . مسلّما غرورى كه ايرانيان در جاويدان ساختن اين داستان در بعضى از حجّاريهاى شاپور نشان داده‌اند ( مثلا رجوع شود به تصوير 48 از كتاب فلاندن ) نشانهء اين ذلّت سخت روميان است . امّا ايرانيان دربارهء زيان و سرشكستگى كه اذنات به اين فاتح وارد آورد ( ولى با اين همه نتوانست افتخار روميان را به آنان برگرداند ) خاموش مانده‌اند ؛ با اين همه يك صورت افسانه‌اى از آن در داستان شاپور دوّم باقى گذاشته‌اند ( به مطالب آينده رجوع شود ) .\r\n( 4 ) - سدّى كه نزديك سشتر (  Sostra  در پلينوس 17 / 12 بند 75 ؛ رجوع شود به گزارش‌هاى گوتينگن 1874 ص 195 ؛ و در زبان عربى تستر و اكنون شوشتر ناميده مىشود ) است فقط جزئى از بناى عظيمى است كه آب رودخانه را براى استفادهء اراضى مرتفع‌تر بالا مىبرد . پس از تعميرات زياد اين بنا هنوز هم مفيد و پربركت است ( رجوع شود مخصوصا به  De Bode  در « مسافرت در لرستان » ج 2 ص 148 به بعد و 163 به بعد و راولين‌سن در همان‌جا ص 159 به بعد و همچنين به مجلّهء انجمن جغرافيائى ج 9 ص 73 به بعد و به  Selby  در همان‌جا ج 14\r\n","page_name":" 61 ","page_number":69},
  {"content":"\r\n\r\nقيصر ، پيش از آنكه او را آزاد كند ، مال فراوانى بگرفت و دماغ او را ببريد ، و بعضى گفته‌اند كه او را بكشت « 1 » .\r\nدر كوههاى تكريت ، ميان دجله و فرات ، شهرى بود به نام حضر « 2 » . در آنجا\r\n\r\n\r\n","description":"","footnote":"\r\nص 235 ) . به گفتهء  de bode  درازى سدّ ششصد گام است كه با هزار ذراع مذكور متن ( 1500 پا ) تا اندازه‌اى قابل تطبيق است . نام بند قيصر كه امروز هم به اين سدّ داده مىشود مبيّن رومى بودن اصل اين سدّ است . شركت اسراى رومى در بناى اين سدّ و بناهاى ديگر شاپور خيلى محتمل است . رومىها در سر تا سر دورهء سلطنت ساسانى حتّى در فنّ و صنعت نيز بر ايرانيان برترى داشتند . سدّ ششتر در مشرق از جملهء عجائب عالم محسوب مىشد ( رجوع شود به حمزه 48 و به اصطخرى 92 و 89 و به مسعودى جلد 2 ص 184 كه بناى اين سدّ را به شاپور دوّم نسبت مىدهد ؛ و به ابن بطوطه چاپ قاهره جلد 1 ص 114 ) .\r\n( 1 ) - شرقىها دربارهء سرنوشت والرين بيشتر در ابهام و تاريكى هستند تا غربيها كه دست‌كم مىدانند كه او هرگز رهائى نيافت . اخبار شكنجه‌هائى كه بر او آمده است و نيز اخبار قتل او مستند نيست ، به خصوص كه اين اخبار از خصومت مسيحيان با والرين سرچشمه مىگيرد ؛ ولى البتّه عكس مطلب را نيز نمىرساند .\r\n( 2 ) - در برابر استحكامات نيرومند هترة  Hatra  ( به سريانى حترا ،  ; Spic . 15 Cureton  ؛ در عربى الحضر ؛ در  Arrian  در .  ( Steph  دو امپراطور فاتح و ( به گفتهء ديو در آخر ) همچنين اردشير شكست خورده‌اند . ولى وقتى كه سپاهيان يوويان  Jovian  در سال 363 م از كنار آن مىگذشتند مدتها از ويرانى آن مىگذشت  Ammian )  ، 5 / 8 / 25 ) پس ممكن نيست چنان كه فردوسى و ابن هشام ( 48 ) و دينورى و اغانى ( رجوع شود به ياقوت ) خبر داده‌اند ، شاپور دوّم آن را فتح كرده باشد . بعضى از نويسندگان پادشاهانى را كه مىشناخته‌اند به جاى پادشاهانى كه كمتر مىشناخته‌اند گذاشته‌اند . ولى اين را هم بايد گفت كه ساسانيان از همان آغاز كار خود تمام همّ خود را مصروف داشتند تا دولت كوچك خطرناكى را كه در ميان قلمرو خاصّ ايشان قرار داشت و فقط ضعف اشكانيان موجب بقاى آن شده بود از ميان بردارند . پس خيلى ممكن است كه به گفتهء سعيد بن البطريق و ابن قتيبه ، اردشير اين موضع را در يك لشكركشى ثانوى حقيقة فتح كرده باشد ؛ و يا به گفتهء شعراى عرب و نسخهء فارسى سير الملوك كه در دست صاحب مجمل التواريخ بوده است ( چاپ طهران ص 63 ) شاپور اوّل آن را تسخير كرده باشد . خرابه‌هاى اين استحكامات كه هنوز هم مايهء حيرت است ( رجوع شود به شرح و نقشهء  Ross  در مجلّهء انجمن جغرافيائى ج 9 و وصف  Ainsworth  در همان مجلّه سال 11 ) و چندان از شهرهاى شاهى دور نبوده‌اند ، بايستى خاطرهء آن واقعه را در ذهن ايرانيان زنده نگاهداشته باشند ؛ و از طرف ديگر نيز خيال‌پرورى بازرگانان و بيابان‌گردان عرب كه گاهى شبى در حصن شاهى به سر مىبرده‌اند ممكن است از مشاهدهء آن سخت برانگيخته شده باشد . شعراى عرب كه در حيره\r\n","page_name":" 62 ","page_number":70},
  {"content":"\r\n\r\nمردى بود از گراميان ( جرامقه ) به نام ساطرون كه ابو دؤاد الايادى « 1 » دربارهء او گفته است :\r\n و أرى الموت قد تدلّى من الحضر * على ربّ اهله السّاطرون \r\n« مىبينم كه مرگ چگونه از بالاى شهر حضر بر روى خداوندگار مردم آن ، ساطرون ، آويخته است » .\r\nاين مرد را عرب‌ها ضيزن مىنامند . گويند ضيزن از مردم باجرما بود . اما به گفتهء هشام بن ( محمّد ) الكلبى ضيزن از قوم عرب و از قبيلهء قضاعة بود و او همان ضيزن بن معاوية بن اجرام ( ؟ ) بن عمرو بن نخع بن صالح بن حلوان بن عمران بن الحاف بن قضاعه « 2 » است كه مادرش جيهله از قبيلهء تزيد بن حلوان بود و او را\r\n\r\n\r\n","description":"","footnote":"\r\nمىزيستند و يا دوره‌گردى مىكردند ، مانند عدىّ بن زيد و اعشى ، افسانه‌ها و خيال‌پردازيهاى شهرنشينان و بيابان‌گردان را به طور مختصر در اشعار خود آورده‌اند . رواياتى كه در شرح اشعار مربوط نقل شده است از اين راه خيلى از مطالب افسانه‌اى را براى ما نگاهداشته است و در اين اشعار نيز همين‌طور . داستان سقوط هتره در مخلوط عجيبى از روايات عربى و ايرانى براى ما بازمانده است . خيانت دختر كه در اساس همان داستان نيسوس  Nisus  و سيلا  Scylla  است ( آپولودور 15 / 3 ؛ تناسخات اويد 8 ؛ پاوزانياس ، كتاب دوم 7 / 24 ) تنها در روايت خالص ايرانى نيست بلكه در اشعار عدىّ در كتاب ابن هشام ( ص 49 ) نيز آمده است .\r\n« جبال تكريت » رشتهء ارتفاعاتى است كه از آنجا به شمال شرقى در ميان بيابان كشيده مىشود . به موجب روايات ديگر كه دقّت كمترى دارند حضر در برابر تكريت بوده است ( ياقوت ج 2 ص 281 ) و يا حتّى در برابر مسكين ( كه جنوبىتر است ) قرار داشته است ( سعيد بن البطريق و ابن قتيبه ) . ابن هشام شهر را درست در كنار فرات مىداند در صورتى كه فردوسى با بىدقّتى معمولى خود اين موضع را در يمن مىداند !\r\n( 1 ) - شاعرى قديمى است كه اشعار او را غالبا در اشاره به مواردى از تاريخ و افسانه نقل مىكنند . اين شعر را يكى از شعراى بعدى به خود نسبت داده است ( ابن هشام 48 ) . اين شعر را خيلى نقل كرده‌اند . مسعودى ( ج 4 ص 82 ) اين بيت را افزوده است :\r\n و لقد كان آمنا للدّواهى * ذا ثراء و جوهر مكنون \r\n« در حالى كه از ضربت‌هاى حوادث ايمن بود و ثروت و جواهر نهفته داشت » . بيت ديگرى از اين قصيده در جواليقى چاپ زاخااو ( ص 16 ) و ابيات ديگرى از آن در اغانى جلد 15 ص 96 آمده است .\r\n( 2 ) - از همهء قرائن چنين برمىآيد كه ساطرون و ضيزن دو كلمهء كاملا جداگانه است . تنها\r\n","page_name":" 63 ","page_number":71},
  {"content":"\r\n\r\nبه مادرش مىناميدند « 1 » . به گفتهء هشام او پادشاه بين النّهرين « 2 » بود و گروه بيشمارى از بنى عبيد بن اجرام و ساير قبايل قضاعه با او بودند و پادشاهى او تا سرزمين شام گسترده بود . هنگامى كه شاپور پسر اردشير در خراسان بود ضيزن در ناحيهء سواد تاخت‌وتاز كرد . پس از آنكه شاپور از خراسان بازگشت اين خبر با او بگفتند « 3 » . دربارهء\r\n\r\n\r\n","description":"","footnote":"\r\nنام مسلّم يكى از پادشاهان هتره كه بارسمياس ( و يا بارسميوس ؟ ) است و در هرديان 9 / 3 ذكر شده است آرامى است . ما مىتوانيم آن را با بارسميا  Barsamja  كه نام يكى از مسيحيان ادسا ( رها ) بوده است يكى بدانيم ( رجوع شود به آئين ادّاى ، نشر فيليپس ص 35 به بعد - كورتن ، اسناد قديم ص 14 به بعد و مقايسه شود با همان كتاب ص 63 به بعد ) .\r\nبه علاوه اين خبر درست است كه اين پادشاه از جرامقه ( به سريانى  Garmaqaje  رجوع شود به  Mai , Nova Coll . X , 3  ؛ در بطلميوس 1 / 6 : و يا از باجرما - به سريانى  Be ( th ) ( Garmai  بوده است . باجرما سرزمين آرامى است واقع در مشرق دجله و جنوب زاب صغير .\r\nكلمهء ساطرون درست است كه روشن نيست ولى مسلّما عربى نمىباشد . امّا بر عكس آن ضيزن كلمهء عربى است . تايزانس ( ظ و ض را در زمانهاى قديم ، يونانيان با  T  ، و سريانيان با نشان مىدادند ) در آغاز قرن ششم مسيحى نام يكى از شيوخ قبايل عربى بوده است ( مالالا ج 2 ص 198  ( oxon )  و من احتمال قوى مىدهم كه اين مرد نه تنها همان كسى است كه ضيزن‌آباذ ( بلاذرى 284 ) و مرج الضيزن واقع در فرات ميانه ( ياقوت ج 4 ص 479 ) به نام او ناميده شده‌اند ، بلكه همان كسى هم هست كه در اشعار مربوط به هتره از افسانهء ضيزن ذكر شده‌اند . بودن او از قضاعه و راهزنى او كه بيشتر به كار يك رئيس قبيلهء عربى شبيه است تا به كار صاحب يك قلعهء مستحكم در معرض خطر ، مىرساند كه ضيزن يك عربى خالص بوده است . ما در اينجا نمىتوانيم دربارهء فرد فرد اعضاى اين شجره بحث كنيم .\r\nكوشش در حلّ اختلاف ميان دو نام ساطرون و ضيزن از اين راه كه ساطرون را پادشاه باستانى و بانى قلعهء هتره بدانند و ضيزن را معاصر و دشمن شاپور ( مسعودى و ياقوت ) طبعا به همان اندازهء خيال‌پردازيهاى ديگر كه فضلاى عرب به اين نامها بسته‌اند مىتواند ارزش داشته باشد .\r\nاينكه حتّى شرق‌شناسان نيز مصحّف و محرّف ضيزن را كه منيزن باشد نام اصلى دانسته‌اند مورد اعتبار نمىتواند باشد .\r\n( 1 ) - او را پسر جيهله نيز ناميده‌اند ( رجوع شود به بلاذرى كه در آنجا نسب‌نامه كمى با اينجا فرق دارد ) . بعضىها نام مادر را جلهمه دانسته‌اند ( رجوع شود به ياقوت ج 3 ص 569 ) .\r\n( 2 ) - و به نحو اصحّ « پادشاه سواد » ( رجوع شود به سعيد بن البطريق ) .\r\n( 3 ) - به گفتهء دينورى ضيزن در يكى از تاخت‌هاى خود دختر عمّهء شاپور را به نام\r\n","page_name":" 64 ","page_number":72},
  {"content":"\r\n\r\nكار اين ضيزن ، عمرو بن آلة بن جدىّ الدّهاء بن جشم بن حلوان بن عمران بن الحاف بن قضاعة « 1 » گفته است :\r\n لقينا هم بجمع من علاف * و بالخيل الصّلادمة الذّكور \r\n فلاقت فارس منّا نكالا * و قتّلنا هرابذ شهرزور \r\n دلفنا للاعاجم من بعيد * بجمع ملجزيرة فى السّعير « 2 » \r\n« ما با گروهى از قبيلهء علاف و اسبان نر سخت سم به ايشان برخورديم .\r\nايرانيان از ما سخت آسيب ديدند و ما هيربذان شهرزور را كشتيم . ما با گروهى از مردم بين النهرين ( جزيره ) ، چون زبانه‌هاى آتش ، از جاهاى دور به نزديك ايرانيان آمديم » .\r\nچون شاپور از رفتار ضيزن آگاه شد به سوى او تاخت و در نزديك قلعهء او\r\n\r\n\r\n","description":"","footnote":"\r\nدخت‌نوش ، دختر نرسى ، اسير گرفت . فردوسى نيز چنين گويد و نام راهزن را طاير آورده است و نام دختر اسير را كه عمّهء شاپور بوده است نوشه ذكر كرده است . از اين وصلت همان دختر خائن‌زاده مىشود . ياقوت دختر اسير را « ماه » خواهر شاپور اوّل مىداند ( ج 2 ص 282 س 18 ) .\r\nدينورى اين موضوع را به غلط با جنگهاى شاپور دوّم با عرب‌ها پيوند مىدهد و ضيزن را از غسّانيان مىسازد .\r\n( 1 ) - ديگران پدربزرگ او جدى را گويندهء اشعار دانسته‌اند ( مانند بكرى ص 17 و ياقوت ) . منابع ديگر ( بجز طبرى ) به جاى جشم ، « عشم » گفته‌اند .\r\n( 2 ) - متن طبرى را در چند جا بايد از روى منابع ديگر ( اغانى ج 2 ص 37 ؛ بكرى 17 ؛ ياقوت ج 2 ص 73 و 283 ) تصحيح كرد . در اين ترجمه من فقط شعر سوّم را كه مصراع دوّم آن بر طبق روايت طبرى هيچ معنى ندارد از روى اغانى تصحيح كرده‌ام . شكل غير معمولى ملجزيرة ممكن است از من الجزيرة تحريف شده باشد . در اغانى به جاى « هرابذ شهرزور » « هرابذ بهرسير » ( - به اردشير ، سلوكيه . رجوع شود به مطالب قبلى ) آمده است كه مسلما درست‌تر است . نام شهر كردنشين شهرزور در شعر ديگرى از اين قصيده آمده است كه بكرى آن را ذكر كرده است : « در نظر من چنان مىنمايد كه گوئى تمام زمان در آن سه شبى كه در شهرزور به سر بردم فشرده شده بود » ( اين قدر بر من طول كشيد ) . از روى اين شعر كه با موضوع ما نحن فيه رابطهء مستقيمى نمىتواند داشته باشد نام شهر را در جاى نادرست به كار برده‌اند . اين اشعار درباره جنگ پيروزمندانه‌ايست كه عرب‌ها با ايرانيها كرده‌اند و ربطى به هتره ندارد . به هر حال حادثه‌اى كه اين اشعار دربارهء آن گفته شده است مربوط به دوره‌هاى بعدى است .\r\n","page_name":" 65 ","page_number":73},
  {"content":"\r\n\r\nفرودآمد . ضيزن در قلعه متحصّن شد . به گفتهء ابن الكلبى شاپور چهار سال در كنار آن قلعه بماند بىآنكه بتواند آن را ويران سازد و يا بر ضيزن دست يابد . اما اعشى ، ميمون بن قيس « 1 » ، در شعر خود گفته است كه شاپور دو سال در كنار قلعه بماند .\r\nچنان كه گويد :\r\n أ لم تر للحضر اذاهله * بنعمى و هل خالد من نعم \r\n اقام به شاهبور الجنو * د « 2 » حولين يضرب فيه القدم \r\n فما زاده ربّه قوّة * و مثل محاوره لم يقم « 3 » \r\n فلمّا رأى ربّه فعله * اتاه طروقا فلم ينتقم \r\n و كان دعا قومه دعوة * هلمّوا الى امركم قد صرم \r\n فموتوا كراما بأسيافكم * أرى الموت يجشمه من جشم « 4 » \r\n« آيا مردم حضر را نديدى كه چگونه در فراوانى مىزيستند ؟ امّا آيا كسانى كه در فراوانى مىزيند جاودانند ؟ شاهپور ، مرد سپاهيان ، دو سال در كنار آن بماند و آن را با تبرها همىكوفت . امّا خداوند ديگر ( به پادشاه حضر ) نيرو نداد و ستونهاى چنين كسى پايدار نمىماند . چون خداوند او كار او بديد ناگهان بر او فرودآمد و او نتوانست از خود دفاع كند . او مردم خود را فرا خواند و گفت : پايان كار شما نزديك است ، به آن روى آوريد ! با افتخار و در حالى كه شمشير به دست داريد بميريد . در\r\n\r\n\r\n","description":"","footnote":"\r\n( 1 ) - نام كامل يكى از مشهورترين شعراى عرب است كه فتوحات محمّد ( ص ) را ديده است . معمولا او را به همان لقب « اعشى » مىخوانند .\r\n( 2 ) - لقب سابور الجنود از اين شعر گرفته شده است .\r\n( 3 ) - يعنى او نمىتوانست هميشه در آرامش و خوشبختى بماند . نقطه‌گذارى درست متن و معنى مستفاد از آن را مديون دوست خود توربكه  Thorbecke  هستم .\r\n( 4 ) - اين اشعار از قصيده‌اى است كه قطعات مفيد ديگرى از آن نيز در دست است . شعرا اين معنى مسلّم پيش‌پاافتاده را كه همهء جلال و عظمت انسانى فانى و ناپايدار است در ذكر چنين وقايعى مىآورند . امّا متوجه باشيد كه در اينجا از نام ضيزن خبرى نيست و از خيانت دختر ذكرى به ميان نمىآيد و در آن بعضى از وقايع به نحو ديگرى يعنى به غير از آنچه در متن منثور آمده است ذكر شده است . به علاوه گويا اين قطعه هم كامل نيست .\r\n","page_name":" 66 ","page_number":74},
  {"content":"\r\n\r\nنظر من هركه سخت بكوشد بر مرگ پيروز است » .\r\nپس از آن ، دخترى از ضيزن به نام نضيره « 1 » حايض شد و او را از شهر بيرون بردند ؛ زيرا در آنجا با زنانى كه حايض مىشدند چنين مىكردند . اين دختر از زيباترين زنان روزگار خود بود و چنان كه گفته‌اند شاپور نيز از زيباترين مردان زمان خود بود . آن دو در بيرون شهر يكديگر را بديدند و دلباختهء هم شدند . دختر به شاپور پيامى فرستاد « 2 » و گفت : « اگر تو را راهنمون شوم كه ديوار اين شهر را ويران كنى و پدرم را بكشى مرا چه خواهى داد ؟ » شاپور در پاسخ گفت : « هرچه بخواهى ؛ تو را بر همهء زنان خود برترى دهم و از همهء آنان به خود نزديكتر سازم » . دختر گفت :\r\n« كبوترى كه رنگ آن به سبزى زند و به گرد گردن طوقى داشته باشد بگير و با خون حيض دوشيزه‌اى كبود چشم بر پاى آن چيزى بنويس و پروازش ده . اين كبوتر بر ديوار شهر خواهد نشست و آن ديوار فرو خواهد ريخت « 3 » » . طلسم آن شهر چنين بود و تنها از اين راه ويران مىشد . چون شاپور چنين كرد و آمادهء گرفتن شهر شد دختر گفت : « من به پاسبانان شهر شراب خواهم داد و چون ( مست شدند ) و افتادند تو همه را بكش و به درون شهر رو « 4 » » . شاپور چنين كرد و ديوار شهر فروريخت و شاپور آن را به زور بگشاد . همان روز ضيزن كشته شد و همهء شاخه‌هاى قبيله قضاعه\r\n\r\n\r\n","description":"","footnote":"\r\n( 1 ) - اين نام از سوء فهم شعرى كه در صفحات بعدى خواهد آمد ناشى شده است .\r\nدينورى نام دختر را مليكه و فردوسى مالكه آورده است ديگران نام او را نبرده‌اند .\r\n( 2 ) - به گفتهء سعيد بن البطريق نامه را به وسيلهء تير فرستاد و به گفتهء فردوسى به وسيلهء دايه‌اش .\r\n( 3 ) - معنى آن اين است كه شىء ناپاكى ( خون ) از پاكى ( باكره‌اى ) بر شىء پاك ديگرى ( كبوتر ) طبيعت را به خشم مىآورد و مايهء ويرانى مىگردد .\r\n( 4 ) - با آنكه عدىّ بن زيد شاعر ( در ابن هشام ص 49 ) و همچنين فردوسى اين قسمت را ذكر مىكنند ، وجود آن با شكستن طلسم زائد مىنمايد . روايت فردوسى به نظر من اصيل‌تر مىآيد . ابن هشام مىگويد پس از آنكه پدر مست به رختخواب رفت دختر كليد را از او دزديد .\r\nمسعودى مىگويد دختر دشمن را از دروازهء كوچكى وارد شهر كرد . اينها تغييراتى است كه براى معقول ساختن افسانه در آن وارد كرده‌اند .\r\n","page_name":" 67 ","page_number":75},
  {"content":"\r\n\r\nكه با ضيزن بودند نيز نابود شدند و تا كنون كسى از آنان كه شناخته باشد بر جاى نيست . بعضى از قبايل بنى حلوان نيز از ميان رفتند و كسى از ايشان بر جاى نماند .\r\nعمرو بن آلة ، كه با ضيزن بود ، چنين گفت :\r\n أ لم يحزنك و الأنباء تنمى * بما لاقت سراة بنى عبيد \r\n و مصرع ضيزن و بنى أبيه * و احلاس الكتائب من تزيد \r\n أتاهم بالفيول مجلّلات * و بالابطال سابور الجنود \r\n فهدّم من أواسى الحصن صخرا * كأنّ ثفاله زبر الحديد « 1 » \r\n« آيا اخبار آنچه بر سران بنو عبيد آمده است تو را اندوهگين نمىسازد ؟ و نيز خبر كشته شدن ضيزن و برادرانش و سوارانى كه از قبيلهء تزيد بودند ؟ شاپور ، مرد سپاهيان ، با پيلان پشت پوشيده و با پهلوانان خود به آنان روى آورد و سنگ ستونهاى آن بارو را كه گويى بر صفحه‌هاى آهنين نهاده بودند ويران ساخت » .\r\nشاپور شهر را ويران ساخت و نضيره دختر ضيزن را با خود برد و با او در عين التّمر « 2 » عروسى كرد . گويند دختر در آن شب عروسى پيوسته از زبرى تشكى كه بر زير او بود مىناليد با آنكه آن تشك از پرنيان بود و با ابريشم خام آگنده بود . پس به جستجوى آنچه او را آزار مىداد پرداختند و ديدند كه برگ موردى بر يكى از چين‌هاى « 3 » شكمش چسبيده است . گويند پوست او چنان نرم و نازك بود كه مغز استخوانش از آن نمايان بود . شاپور پرسيد : « پدرت چه خوراكى به تو مىداد ؟ » دختر گفت : « كره و مخ استخوان و انگبين زنبوران بكر و بادهء صاف » . شاپور گفت : « به جان\r\n\r\n\r\n","description":"","footnote":"\r\n( 1 ) - اين اشعار كه ياقوت و مسعودى آن را به جدّ شاعر جدىّ بن دلهاث نسبت مىدهند به هيچ وجه نمىتواند از يكى از معاصرين اين واقعه باشد . ما اصلا اشعار عربى به اين قدمت در دست نداريم . ولى من اصلا در اصالت شعر شك دارم . گويندهء اين اشعار آن را از روى اشعار اعشى ساخته است .\r\n( 2 ) - تا اندازه‌اى دور از هتره در مغرب فرات و نزديكى انبار در كنار بيابان سوريّه .\r\n( 3 ) - عكنه چينى است در گوشت و چربى شكم . معروف است كه شرقىها زن فربه را دوست مىدارند .\r\n","page_name":" 68 ","page_number":76},
  {"content":"\r\n\r\nپدرت ! آشنايى من با تو خيلى تازه‌تر از آشنايى تو با پدر تو است و با اين همه از پدرت كه تو را چنين مىپرورد به تو نزديكترم ؟ » پس بفرمود تا مردى بر اسبى سركش سوار شد ، آنگاه گيسوان او را بر دم آن اسب ببستند و بعد اسب را بدوانيدند تا آنكه دختر قطعه‌قطعه شد « 1 » . شاعر در اين باب گفته است :\r\n أقفر الحصن من نضيرة فال * مرباع منها فجانب الثّرثار « 2 » \r\n« قلعهء حضر و ناحيهء مرباع و ثرثار از نضيره خالى ماند » . و شاعران در اشعار خود از اين ضيزن بسيار ياد كرده‌اند و عدىّ بن زيد او را خواسته است آنجا كه گفته است :\r\nعدىّ بن زيد او را خواسته است آنجا كه گفته است :\r\n و أخو الحضر اذ بناه و اذ * دجلة تجبى اليه و الخابور \r\n شاده مرمرا و جلّله كل * سا فللطّير فى ذراه و كور \r\n لم يهبه ريب المنون فبا * د الملك عنه فبابه مهجور « 3 » \r\n« كجاست ( اكنون ) خداوند حضر كه آن را ساخته بود و نواحى دجله و خابور همه به او باج مىدادند . آن را از مرمر بساخت و با ساروج بپوشاند و پرندگان در بالاى آن لانه داشتند . گذشت روزگار از او نهراسيد و پادشاهى از او برگشت و ديگر كسى به درگاه او نرفت » .\r\n\r\n\r\n","description":"","footnote":"\r\n( 1 ) - مقايسه شود با سرنوشت  Brunichildis  در  Fredegar  ( بند 42 ) كه به نظر مىرسد صحّت تاريخى داشته باشد .\r\n( 2 ) - مرباع يكى از زمين‌هاى مجاور آن بايد باشد . ثرثار نهرى است در هتره و اكنون نيز به همين نام است . امّا به يقين اين شعر با داستان ما ارتباطى ندارد . نضيره فقط معشوقهء شاعر است و شاعر كه خواسته است در حقيقت يا در عالم شعر و خيال معشوقه خود را ببيند او را در جاى معهود سابق خود نيافته است . اين امر كه در زندگى چادرنشينان خيلى طبيعى است در اشعار شعراى عرب زياد ديده مىشود . مخصوصا دربارهء حضر اشعار زيادى مىتوانيد در بكرى بيابيد ( ورق 290 به بعد ) .\r\n( 3 ) - اين اشعار از قصيده‌اى است از اين شاعر مسيحى و قطعات مهم و مفيدى از آن براى ما مانده است . بعضى از اين قطعات در طبرى خواهد آمد . كاملترين قسمت بقيّهء آن را زاخااو در جواليقى ( 8 ) و اغانى ( ج 2 ص 36 و 41 و 49 ) آورده‌اند . يك شعر از حماسه را ( ص 399 ) بايد بر آن افزود . عدىّ ذكر بزرگان مقتول را سخت جدّى مىگرفته است و به اين وسيله مىخواسته است اميرى را كه او را محبوس داشته بود بر سر رقّت آورد ( رجوع شود به قسمت آخر سلطنت خسرو دوّم ) .\r\n","page_name":" 69 ","page_number":77},
  {"content":"\r\n\r\nگويند شاپور در ميشان ( شهر ) شاذ شاپور را بساخت كه به زبان نبطى ديما ( ؟ ) خوانده مىشود « 1 » . در زمان شاپور مانى زنديق « 2 » ظهور كرد .\r\nگويند چون شاپور به محلّ گندىشاپور رسيد تا آن شهر را بنا كند پيرمردى را ديد كه بيل نام داشت و از او پرسيد كه آيا شايسته است كه در آنجا شهرى ساخته شود ؟ بيل گفت : « اگر در اين سنّ پيرى بتوانم نوشتن ياد بگيرم « 3 » ساختن شهرى در اينجا نيز شايسته است » . شاپور گفت : « هر دو كار ، كه تو نشدنى پنداشتى ، خواهد شد » . پس نقشهء شهر را طرح كرد و بيل را به آموزگارى سپرد كه تا او را به يك سال حساب و نوشتن بياموزد . آموزگار او را با خود برد و نخست موى سر و ريش او را بتراشيد تا به آن نپردازد . پس از آن او را به جدّ تمام درس داد . پس هنگامى او را پيش شاپور برد كه در درس پيشرفت كرده و مهارت يافته بود ، چنان كه شاپور حساب مخارج بناى شهر و ثبت آن را به وى واگذار كرد . پادشاه ناحيه‌اى بر آن شهر بيفزود و نام شهر « 4 » ( و ناحيه ) را به‌ازانديو شاپور نهاد يعنى بهتر از انطاكيه شهر شاپور » و همان\r\n\r\n\r\n","description":"","footnote":"\r\n( 1 ) - به گفتهء ياقوت شاذ شاپور ناحيه‌اى از كشكر بود . نام نبطى يعنى آرامى اصلى آن روشن نيست .\r\n( 2 ) - نام « زنديق » كه مفهوم آن هنوز كاملا روشن نيست در نوشتهء ازنيك  Eznik  ارمنى ( لانگلوا ج 2 ص 376 ) دربارهء مانويان به كار رفته است . اين كلمه بعدها دربارهء پيروان مزدك نيز به كار رفته است . مسلمانان اين كلمه را به فرق مختلفهء مخالف اسلام اطلاق مىكردند و اين نام را دربارهء بىدينان « خداناشناسان » نيز استعمال مىكردند . دربارهء مانى به مطالب بعدى مراجعه شود .\r\n( 3 ) - او ياد گرفتن خطّ را محال مىداند . اين داستان دشوارىهاى خطّ پهلوى را مىرساند .\r\n( 4 ) - اين شهر مهمّ خوزستان به گفتهء جغرافىنويسان عرب ميان شوش و ششتر بوده است . راولين‌سن ( مجلّهء انجمن جغرافيائى ج 9 ص 72 ) و  De Bode  ( مسافرت در لرستان ج 2 ص 167 ) به حقّ محلّ آن را در خرابه‌هاى شاه‌آباد دانسته‌اند . دينورى و ياقوت ( ج 4 ص 861 ) نام محلّى شهر را نيلاب و يا نيلاط دانسته‌اند . در نسخهء سپرنگر بيلافار است . بايد بيلافاذ باشد زيرا همان شهرى است كه سريانىها بارها آن را بيث لاپات  Be ( th ) Lapat  گفته‌اند . ( بىلپط در تلمود ، تعانيث ورق  a  22 ) . اينكه اين شهر همان گندىشاپور است از آنجا معلوم مىشود كه در متون سريانى بيت‌لاپات را مطران‌نشين نسطوريان خوزستان دانسته‌اند و نويسندگان عربى گندىشاپور را . همچنين در جائى كه فردوسى و دينورى از گندىشاپور نام مىبردند ( در داستان\r\n","page_name":" 70 ","page_number":78},
  {"content":"\r\n\r\nاست كه گندىشاپور خوانده مىشود و اهوازيان آن را به نام مباشر آن « بيل » مىخوانند .\r\n\r\n\r\n","description":"","footnote":"\r\nانوشه‌زاذ ) ، پركپ ( جنگ گت‌ها 10 / 4 ) از ( شهر بيلاپات ) سخن مىگويد .\r\nدر اين نام كه جزء نخستين آن لا اقل آرامى است تركيب فارسى بيل‌آباذ را ديده‌اند و بيل را نام براى كسى كه در بناى شهر سهم عمده‌اى داشته است ساخته‌اند . تحريف و تصحيف و سوء فهم كلمه هم بر آن اضافه شده است . درباره پيدايش اين داستان مطلب بيشترى نمىتوانم بيفزايم .\r\nبيان و وجه اشتقاق « به ( و يا بهتر بگوئيم وه ) از انديوشاپور » كه حمزه هم آن را گفته است ( ص 49 ) ظاهرا از ابن المقفّع است ولى صحيح به نظر نمىرسد ( نظير آن را در نام « انطاكيهء نو » ببينيد ) ولى شايد ما را به نام اصلى احتمالى آن « ونديوشاپور » راهنمائى كند . با سقوط هجاى آخر كلمه « و » ( نظير آن در هرى كه از هريو است ؛ به عربى هراة ) ونديو بدل وندى شده است ( ياقوت ج 2 ص 130 س 14 ) مقايسه شود با « شهر بندوسابيرن » كه در ثئوفيلاكتوس ( 4 / 3 ) ذكر شده است و شايد آن را بندىسابورن ، بتوان خواند .\r\nگندىشاپور با تبديل معروفى كه در عربى معمول است يعنى تبديل گ به ج ، به جنديشاپور بدل شده است . امّا من نمىتوانم نخستين جزء كلمه را به اطمينان توضيح بدهم . ارتباط آن با ، ونداذن ، به معنى به دست آوردن ، كه ياقوت به دست مىدهد ، براى خود وجهى دارد . تفسير ظاهرپسند آن به « اردوگاه شاپور » ( مقايسه شود با شهر عسكر مكرم ، يعنى اردوگاه مكرم ، كه در همان سرزمين واقع بود ) درست درنمىآيد به دلائل ذيل : 1 - به علّت حرف آخر در گندى ؛ اينكه فردوسى « گندشاپور » گفته است به جهت ضرورت شعرى بوده است . 2 - زيرا حرف اوّل كلمه « گند » در پهلوى « گ -  g  » است نه « و -  w  » كه در اوّل نام اين شهر ديده مىشود . 3 - زيرا گند به معنى سپاه است و نه اردوگاه .\r\nاين شهر بعضى اوقات اهميّت پيدا كرده و گاهى هم محلّ اقامت سلاطين بوده است .\r\nبه گفتهء مسعودى ( ج 2 ص 175 ) شاهان ساسانى از شاپور اوّل تا هرمزد دوّم در آن اقامت كرده‌اند .\r\nامّا حمزه مىگويد ( ص 52 ) فقط در سى سال اوّل سلطنت شاپور دوّم اين شهر محلّ اقامت او بوده است . بنا به كتاب كارنامهء شهداى سريانى اين پادشاه گاهى در آنجا سكونت مىگزيده است و همچنين بنا بر آن كتاب اين شهر پايتخت خوزستان  ( Susiana )  محسوب مىشده است ( ج 1 ص 91 و 154 - 150 و 166 و گفته شده است كه كاخ شاهى در بيث لاپات است ) . چنان كه گفتيم اين شهر اقامتگاه مطران نسطوريان نيز بوده است كه پس از بطريق مقام اوّل را داشت . ارزش اين شهر و اين سرزمين در تاريخ مسيحيّت از زمانى منعكس است كه مسيحيّت خود را در آنجا پس از تعقيب شدن به دست شاپور دوّم سخت متشكّل ساخته بود . در دولت ساسانى خوزستان دوّمين سرزمين و گندىشاپور دوّمين شهر شاهنشاهى بود . بناى شهر به دست شاپور اوّل از اينجا معلوم مىشود كه در آنجا دروازه‌اى به نام دروازهء مانى وجود داشته است و الّا به صرف ذكر كلمهء شاپور ( چنان كه در كتاب حمزه ص 48 و ديگران آمده است ) نمىشد گفت كه مقصود كدام شاپور بوده\r\n","page_name":" 71 ","page_number":79},
  {"content":"\r\n\r\nچون مرگ شاپور نزديك شد پسرش هرمزد را پادشاه كرد و براى او وصيّتى نوشت و امر كرد تا به آن كار كند . در مدّت پادشاهى او اختلاف كرده‌اند ؛ برخى گفته‌اند سى سال و پانزده روز بوده است و بعضى هم سى و يك سال و شش ماه و نوزده روز گفته‌اند .\r\n\r\n\r\n","description":"","footnote":"\r\nاست .\r\nياقوت در جلد اول ص 426 از قول يك موبذان موبذ دربارهء كاخ شاپور اوّل در تيسفون و ويرانى آن به دست منصور خليفه سخن مىگويد . رجوع شود به مسعودى ج 2 ص 186 ( در ذكر سلطنت شاپور دوّم ) و ابن قتيبه ( نيز در همان موضع ) .\r\n","page_name":" 72 ","page_number":80},
  {"content":"\r\n\r\n\r\nفصل سوم\r\n\r\nهرمزد\r\nپس از شاپور ، پسر اردشير و نبيرهء پابك ، پسرش هرمزد « 1 » به پادشاهى رسيد و او را بىباك « 2 » گفتندى . هرمزد در تن و پيكر به اردشير همىمانست و اگرچه در رأى و\r\n\r\n\r\n","description":"","footnote":"\r\n( 1 ) - دربارهء اشكال مختلف اين نام رجوع شود به كارنامك ص 67 ، عرب‌ها هرمز تلفظ مىكنند .\r\n( 2 ) - در متن عربى « الجرئ » و در منابع ديگر « البطل » آمده است . ميرخوند اين كلمه را به « دلير » ترجمه كرده است و ممكن است تصادفا لقب اصلى هرمزد هم همين باشد اگرچه قطعى نيست . در مفاتيح العلوم ( نسخهء ليدن 514 ورق  b  32 ) « البطل » آمده است و بيرونى نيز ( ص 121 ) چنين دارد ، در صورتى كه مجمل التواريخ ( چاپ طهران ص 418 ) آن را به مردانه ترجمه كرده است . ظاهرا فهرست القابى كه مفاتيح العلوم به دست مىدهد هم متضمّن روايات درست است و هم شامل بعضى مجعولات . به طور كلّى من از ذكر آن خوددارى خواهم كرد .\r\nمن در كارنامك ( ص 69 ) حدس زده‌ام كه هرمزد اين لقب را در جنگهائى كه پدرش با روميان داشت ، به دست آورده است و شايد او همان باشد كه روميان  Oromastes  ( در متن  Odomastes  ) خوانده‌اند ( تربليوس ، جباران سىگانه فصل 2 ) .\r\n","page_name":" 73 ","page_number":81},
  {"content":"\r\n\r\nتدبير به او نمىرسيد « 1 » در بىباكى و دليرى و تنومندى پايهء بلندى داشت . چنان كه گفته‌اند « 2 » مادر او از دختران مهرك شاه بود كه اردشير او را در اردشيرخرّه كشته بود .\r\nاين داستان چنين است كه ستاره‌شماران به اردشير گفته بودند كه كسى از نسل مهرك به پادشاهى خواهد رسيد . اردشير به جستجو پرداخت و هركه از نسل او بيافت بكشت . امّا مادر هرمزد كه زنى خردمند و زيبا و زورمند بود بگريخت و در بيابانى به چوپانان پناه برد . روزى شاپور به هنگام صيد به دنبال شكارى بتاخت چندانكه تشنه شد . در اين ميان از دور چادرى چند پيدا شد كه دخت مهرك در آن پنهان شده بود . شاپور به سوى چادرها رفت امّا چوپانان را در آن نيافت . پس از آن زن آب خواست چون زن براى او آب بياورد شاپور زيبايى نمايان و بالاى بلند و چهرهء نجيب او را بديد . چندى نگذشت كه چوپانان بيامدند و شاپور پرسيد كه آن زن كيست ؟ يكى از چوپانان او را از خانوادهء خود خواند و شاپور از وى خواست كه او را به زنى به وى دهد . آن مرد بپذيرفت و شاپور او را به خانه برد و بفرمود تا او را بشستند « 3 » و بر او لباس پوشاندند و زيور بستند . پس از آن او را به خود خواند . اما چون با او تنها مىشد و از او آنچه مردان از زنان مىخواهند همىخواست تن در نمىداد و در كشاكش بر شاپور پيروز مىشد چندانكه شاپور در مىماند و به شگفتى مىافتاد .\r\nاين كار به درازا كشيد تا آنكه شاپور درماند و از او علّت امتناع را پرسيد . زن گفت كه دختر مهرك است و اين كار را براى آن همىكند كه او را از اردشير مصون دارد .\r\n\r\n\r\n","description":"","footnote":"\r\n( 1 ) - همين خبر را حمزه و ابن قتيبه و ديگران با عباراتى ديگر نقل كرده‌اند . اين خبر يقينا بر مبناى خاطرهء خوبى است از عهد اردشير . ديگران هم خاطرنشان كرده‌اند كه از هنگام مرگ شاپور اوّل تا دورهء بلوغ شاپور دوّم دورهء انحطاط بوده است .\r\n( 2 ) - اين داستان بر خلاف داستان ديگرى از شاپور كه در متن مذكور شد نشان مىدهد كه شاپور در زمان پدرش مردى كامل و رشيد بوده است . دربارهء آن رجوع شود به كارنامك و ملاحظات من راجع به آن . در آنجا اختلاف روايات را مىتوان ديد . اين داستان به طور استثنائى در نسخهء سپرنگر نيز ديده مىشود .\r\n( 3 ) - معنى آن چنين مىشود كه زنان و دختران چوپان در ايران هميشه كثيف هستند .\r\n","page_name":" 74 ","page_number":82},
  {"content":"\r\n\r\nشاپور پيمان كرد كه كار او پوشيده بدارد . پس با او بياميخت و هرمزد از او بزاد .\r\nشاپور كار او پوشيده همىداشت چندانكه سالها بر او بگذشت . روزى اردشير سوار شد و عنان به سوى خانهء شاپور برگرداند تا سخنى با او بگويد . چون بىخبر به خانهء شاپور درآمد و بنشست هرمزد ، كه پسر بزرگى شده بود ، چوگانى به دست بيرون آمد و با فرياد به دنبال گويى همىدويد . چون اردشير او را بديد نخست در تاب رفت اما به زودى دريافت كه هرمزد به افراد خاندان او شبيه است ؛ زيرا كيانى « 1 » بودن فرزندان اردشير پنهان‌داشتنى نبود و به جهت نشانه‌هايى مانند زيبايى چهره و تنومندى و بعضى صفات جسمانى مخصوص به ايشان پوشيده نمىماند . اردشير پسر را به سوى خود خواند و از شاپور پرسيد كه او كيست ؟ شاپور به زارى به خاك افتاد و به گناه خود اقرار كرد و حقيقت حال را به پدر بازگفت . اردشير شاد شد و گفت كه هم‌اكنون معنى سخن ستاره‌شناسان را ، كه يكى از نسل مهرك به شاهى خواهد رسيد ، درمىيابد و همانا مقصود ايشان هرمزد بوده است كه خود از نسل مهرك است و از اين روى از بند غم و نگرانى رها گرديد .\r\nپس از مرگ اردشير ، شاپور هرمزد را حاكم خراسان كرد . هرمزد در آنجا به استقلال به كار پرداخت و شاهان اقوام همسايه را بماليد و سخت بزرگى فروخت .\r\nپس او را پيش شاپور متّهم ساختند و بر او چنان نمودند كه اگر هرمزد را بخواند نخواهد آمد و بر آن است كه شاهى را از دست شاپور بگيرد . گويند چون اين خبر به هرمزد رسيد در تنهايى دست خود را ببريد و آن را با دارويى بيالود تا تباه نشود ؛ پس آن را در پارچه‌اى گرانبها بپيچيد و در صندوقى نهاد و به شاپور فرستاد و در نامه‌اى او را از آنچه كرده بود بياگاهانيد و گفت كه آن را براى رفع تهمت از خويشتن كرده است ؛ زيرا آيين ايشان چنان بود كه مردى ناقص اندام را به شاهى ننشانند « 2 » .\r\n\r\n\r\n","description":"","footnote":"\r\n( 1 ) - الكييّة بناى عربى از كلمهء كى است نظير « كيى » در فارسى ( فردوسى 1271 ) .\r\n( 2 ) - « زيرا مرد يك‌چشم يا سخت معيوب و ناقص نمىتواند پادشاه ايران گردد » ( پركپ ، جنگ ايران 11 / 1 و مقايسه شود با كتاب جنگ گت‌ها 10 / 4 در آخر ) .\r\n","page_name":" 75 ","page_number":83},
  {"content":"\r\n\r\nچون آن دست و نامه به شاپور برسيد چندان دريغ و افسوس خورد كه نزديك بود هلاك شود . در پاسخ نامه او را از غم و اندوهى كه از اين كار به او رسيده بود خبر داد و پوزش خواست و او را بياگاهانيد كه اگر همهء اندام خود را ببرّد باز كسى را بر او نخواهد گزيد . پس به گفتهء خود كار كرد و ملك به او داد . گويند چون تاج بر سر نهاد بزرگان آمدند و او را بستودند . او پاسخ نيكويى گفت و ايشان راستى گفتار او بدانستند . او با ايشان به نيكى رفتار كرد و داد رعيّت بداد و به راه پدران خود رفت « 1 » و ناحيهء رام‌هرمزد « 2 » را بساخت و مدّت پادشاهى او يك سال و ده روز بود .\r\n\r\nپادشاهى بهرام\r\nپس از او پسرش بهرام « 3 » ، پسر هرمزد پسر شاپور پسر اردشير پسر پابك ،\r\n\r\n\r\n","description":"","footnote":"\r\n( 1 ) - نظير اين اوضاع با همان ملاحظات و عبارات در تورات هم ديده مىشود بىآنكه ارتباطى ميان اين دو باشد .\r\n( 2 ) - رام‌هرمزد در عربى رام‌هرمز و يا به طور كوتاه راميز شده است ( ياقوت ج 2 ص 738 س 9 و ابن بطوطه . اكنون مردم  Rumiz  تلفّظ مىكنند . رجوع شود به  De Bode  ص 380 ) و واقع است در سوزيانا ( خوزستان ) تقريبا در زير 31 درجهء عرض شمالى .\r\nحمزه و ابن قتيبه و نسخهء سپرنگر بناى دستگرد ( دسكرة الملك ) را نيز به او نسبت مىدهند . رجوع شود به مطالب بعدى در ذيل خسرو دوّم .\r\n( 3 ) - شكل اصلى ايرانى اين كلمه تقريبا  War ( a ) thragna  ( در اوستا  ( Werethragna  بوده است . گاهى  Warathran  هم ديده مىشود  Wright , Cat . Syr . 1093 b )  و السّمعانى ج 1 ، 189 - كتاب شهدا ج 1 ص 100 ، كه در فهرست روزن  b  93 تحريف شده است ) . امّا شكل معمولى كلمه كه در سكّه‌ها و بناها و نيز در نوشته‌هاى سريانى ديده مىشود  Warahran  است كه سريانيان عربىنويس نيز آن را به كار برده‌اند . يونانيان بيشتر ( پركپ ؛ آگاثياس ؛ اياگريوس و ديگران ) - ( كتاب سقراط 18 / 7 و 7 / 7 ) آورده‌اند . اين كلمه با تبديل مشهور  wa  به  Gu  به صورت ( نسخه‌بدل ) درآمده است ( ثئودورت ، تاريخ روحانيت 37039 / 5 ) . شايد مذكور در ئثوفانس و مناندر پرتكتور ج 2 ص\r\n","page_name":" 76 ","page_number":84},
  {"content":"\r\n\r\nبه شاهى رسيد .\r\n\r\nتاريخ حيره\r\nپس از مرگ عمرو بن عدىّ بن نصر بن ربيعة ، در آن روز كاردار شاپور پسر اردشير و همچنين كاردار پسر او هرمزد و نبيرهء او بهرام بر عرب مرزنشين ربيعه و مضر و ديگر قبائل بيابان‌نشين عراق و حجاز و بين النّهرين « 1 » ، يكى از پسران عمرو بن عدىّ به نام امرؤ القيس البدء « 2 » بود و او نخستين كسى است از كارداران پادشاهان ايران و خاندان نصر بن ربيعه كه دين ترسا را پذيرفت « 3 » . به گفتهء هشام بن محمّد او از\r\n\r\n\r\n","description":"","footnote":"\r\n3 و نيز شكل ماندائى بهران  S . R . I )  ص 384 در پائين و 385 سطر 2 ) كوتاه‌شده آن باشد . امّا و و شكلهاى ديگر نظير آن مبنى بر تحريف و اشتباه كتابتى است ) .\r\nاز راه كلمهء ارمنى  Wram  از همان زبانهاى قديم شكل ديگرى از اين كلمه پيدا شده كه نه تنها كوتاه‌تر گشته بلكه « ن » نيز به « م » بدل شده است و همين شكل را سريانيان به بهرام چهارم اطلاق كرده‌اند ( موزينگر ، مونومانتا سيرياكا ، ج 2 ص 67 س 8 ) و از اينجا صورت عربى و فارسى « بهرام » و شكل يونانى و يا پيدا شده است كه حتّى پرويز پادشاه نيز آن را در اسناد به كار برده است ( ثئوفيلاكتوس 13 / 5 ) . اين كلمه بارها در نوشته‌هاى ثئوفيلاكتوس و در كرنيكن پاسكاله ، سال 591 و مواضع ديگر آمده است .\r\n( 1 ) - نام ربيعه و مضر طوايف و قبايل زيادى را در بر مىگيرد . در اينجا در بسط تسلّط پادشاهان حيره مبالغه شده است . اين پادشاهان گاهى نفوذ خود را تا اعماق بيابانهاى عربستان بسط مىدادند ولى دست ايشان هرگز به حجاز ( كه مكّه و مدينه در آن واقع است ) نرسيد .\r\n( 2 ) - به گفتهء حمزه ( ص 101 و مواضع ديگر ) كلمهء البدء ، به معنى « نخستين » است .\r\n( 3 ) - با اين همه منذر ، متوفّى به سال 554 ، بت‌پرست سرسختى بود . از پادشاهان حيره نخستين بار نعمان آخر بدين مسيح درآمد ( پس از سال 590 م ) . بعضى از نشانه‌هاى علاقه به مسيحيّت كه نعمان در نخستين نيمهء قرن پنجم مسيحى ظاهر ساخت فقط اين عقيده را تقويت مىكند كه اين خانواده در آن عصر كاملا بت‌پرست بوده است . اگر در اين خبر اثرى از درستى باشد بايد عوضى گرفتن آن با امرؤ القيس ديگرى باشد كه در زمانهاى متأخّر مىزيسته است .\r\nبه علاوه ظاهرا مسيحيان حيره مايل بوده‌اند كه پادشاهان خود را ، بيش از واقع ، به مسيحيّت\r\n","page_name":" 77 ","page_number":85},
  {"content":"\r\n\r\nطرف پادشاهان ايران صد و چهارده سال حكم راند . از آن جمله بيست و سه سال و يك ماه در زمان شاپور و يك سال و ده روز در زمان هرمزد پسر شاپور و سه سال و سه ماه و سه روز در زمان بهرام پسر هرمزد پسر شاپور و هيجده سال در زمان بهرام پسر بهرام « 1 » بود .\r\nگويند بهرام پسر هرمزد « 2 » مردى نرم و آرام بود چنان كه مردم از پادشاهى او شاد شدند و او با مردم به نيكى رفتار كرد و در زمان پادشاهى خود در تدبير كار مردم راه پدران خود را دنبال كرد . گويند مانى زنديق او را پيوسته به دين خود همىخواند و چون در كار او به جستجو پرداخت دريافت كه او مردم را به سوى شيطان همىخواند . پس بفرمود تا او را بكشتند و پوستش بركندند و به كاه بياگندند و بر يكى از دروازه‌هاى شهر گندىشاپور بياويختند و نيز ياران او و كسانى را كه به دين او درآمده بودند بكشت « 3 » . چنان كه گفته‌اند پادشاهى او سه سال و سه ماه و سه روز بود « 4 » .\r\n\r\n\r\n","description":"","footnote":"\r\nمنسوب سازند .\r\n( 1 ) - شاپور از روى محاسبه سى و يك سال و سه ماه سلطنت كرده است و اين معنى با همهء گزارش‌هاى ديگر كمى فرق دارد .\r\n( 2 ) - احتمال مىرود كه او برادر هرمزد بوده باشد . به مطالب بعدى رجوع شود .\r\n( 3 ) - يعقوبى و حمزه و مسعودى مرگ مانى را ، كه تولّدش از روى يك منبع قديمى مانوى در سال 16 - 215 م اتّفاق افتاده بود ( بيرونى ص 118 س 15 ) ، در زمان بهرام اوّل گفته‌اند .\r\nامّا سعيد بن البطريق ( ج 1 ص 386 ) مرگ او را در زمان بهرام دوّم و دينورى در زمان هرمزد دانسته‌اند . يعقوبى روايت طبرى را كه اندازهء كينه و بغض روحانيون ايرانى را بر ضدّ اين مرتدّ نشان مىدهد ، كمى مفصّل‌تر به دست مىدهد . مخصوصا جالب توجّه است كه بهرام اوّل ، به موجب اين روايت ، پادشاهى بىرأى و عيّاش بوده است كه مانى توانسته است پس از آنكه از دست شاپور اوّل فرار كرده بود ، در زمان او دوباره سر برآورد . بسيارى از مآخذ نقل مىكنند كه مانى پس از آنكه مدّتى در حال فرار به سر برد به نزد پادشاهى كه مىخواست او را به دين خود درآورد برگشت . قصّهء پوست كندن او را تقريبا همهء منابع ذكر كرده‌اند ، حتّى  Eznik  ارمنى ( لانگلوا ج 2 ص 375 و بعد ) و يوحنّاى افسوسى ( قصص سريانى لاند ج 2 ص 77 ؛ و رجوع شود به  Cedren  ص 456 ) . به گفتهء يعقوبى و منابع مسيحى مانى را زنده پوست كنده‌اند . اين گونه رفتار بىرحمانهء ايرانيان را با اجساد در جاهاى ديگر نيز گفته‌اند ( فاوستوس در لانگلوا ج 1 ص 232 و رجوع شود به پتروس پاتريسيوس فصل 13 ؛ ديندرف ص 432 ) . سعيد بن البطريق اطّلاعات بيشترى دربارهء كشتار بىرحمانهء پيروان او به دست مىدهد : ايشان را در گورها سرنگون كردند و شاه آنجا را باغ خود ناميد . چون فردوسى هم دربارهء كشتار مزدكيان به همين نحو نقل مىكند نبايد زياد به آن اعتماد كرد . بار ديگر ، شاپور دوّم به تعقيب مانويان پرداخت ( كتاب شهدا ج 1 ص 196 ) و همچنين خسرو اوّل . امّا تعقيب بيشتر در زمان خلفاى عباسى روى داد . طبيعى است كه در اينجا نمىتوانيم دربارهء مانى و تعاليم او ، كه يعقوبى اطّلاعات پرارزشى از آن به دست مىدهد ، سخن بگوئيم . امّا مىتوانم در اينجا تأكيد كنم كه اين دين ، كه نزديكترين صورت به گنوستىسيسم است مطلقا صلاحيّت آن را نداشت كه دين يك قوم و ملّت بشود و با همهء مبانى روحى و معنوى آن ، در زندگانى عملى مايهء اضطراب و سرگشتگى مىگشت . برعكس ، عقيدهء مزديسنا علاقه‌مند به حيات و زندگى بود و با همهء نقائصش توانست به حيات خود ادامه دهد . در اينجا مىتوان از بحث دربارهء اينكه شرقيان مانى را نقّاش مىخوانند صرف نظر كرد .\r\n( 4 ) - مسعودى مىگويد كه بهرام اوّل با پادشاهان مشرق جنگهاى متعدّدى كرد . گفتهء ابن قتيبه ، كه بهرام دوّم با پادشاهان هم‌جوار پيمان صلح بست ، با آن تطبيق مىكند .\r\n","page_name":" 78 ","page_number":86},
  {"content":"\r\n\r\n\r\nپادشاهى بهرام پسر بهرام\r\nپس از بهرام پسر هرمزد پسر او بهرام ، پسر بهرام پسر هرمزد ، به تخت نشست . گويند در كار مملكت‌دارى دانا « 1 » بود و چون تاج بر سر او نهادند بزرگان او را چنان ستودند كه پدران او را ستودندى ؛ او نيز پاسخ نيكو بگفت و با ايشان به خوبى رفتار كرد و گفت اگر روزگار ما را يارى دهد آن را با سپاس مىپذيريم و اگر جز آن باشد به قسمت تن مىدهيم . در مدّت پادشاهى او اختلاف است ، بعضى هيجده سال و بعضى هفده سال گفته‌اند .\r\n\r\n\r\n","description":"","footnote":"\r\n( 1 ) - مسعودى داستانى از او نقل مىكند به اين مضمون كه ابتداء از كار سلطنت غافل ماند و بعد موبذ او را با اشارهء به گفتگوى جغدها ، كه شهرهاى ويرانه را دوست دارند ، اصلاح كرد . اين داستان را از شاهان ديگر نيز نقل كرده‌اند .\r\n","page_name":" 79 ","page_number":87},
  {"content":"\r\n\r\n\r\nپادشاهى بهرام پسر بهرام پسر بهرام\r\nپس از بهرام « 1 » ، پسر بهرام پسر بهرام پسر هرمزد ، كه لقب شاهنشاه « 2 » داشت بر\r\n\r\n\r\n","description":"","footnote":"\r\n( 1 ) - تاريخ اين عصر بسيار تاريك است . سلطنت سه تن به نام بهرام ، پشت سر هم ، از روى سكّه‌ها نيز تأييد مىگردد و نيز به ظاهر از اين سكّه‌ها چنين برمىآيد كه سلطنت بهرام دوّم تا اندازه‌اى طولانى بوده است . امّا اينكه به موجب روايت متن از اردشير تا بهرام سوّم همواره پسر جانشين پدر بوده است تا اندازه‌اى دور از حقيقت به نظر مىرسد و نيز تصاوير سكّه‌ها ( رجوع شود به جدولهاى 5 - 3 بارتولمه ) هيچ‌يك از اين سه بهرام را در عين جوانى نشان نمىدهد و اين نيز با روايت متن مخالف مىنمايد . امّا اكنون از قسمت‌هاى خواناى كتيبهء نقش رجب تا اندازه‌اى معلوم مىشود كه بهرام اوّل پسر شاپور بوده است نه هرمزد . امّا ظاهرا يكى از اين سه بهرام پسر ديگرى بوده است ؛ زيرا مهر مذكور در جدول اوّل ( شمارهء ششم ) جلد هيجدهم  ZDMG  را مىتوان چنين خواند : « ورهران زى ملكا ورهرانان » بهرام شاه ، پسر بهرام .\r\nدر سال 283 م ايرانيان گرفتار شورش‌هاى داخلى  Occupati domestica seditione  بودند و به همين جهت كاروس امپراطور روم توانست شهرهاى كخ « شوش » و تيسفون را بگيرد ( وپيسكوس ، كاروس فصل 8 ) . امّا اين واقعه در اواسط سلطنت بهرام دوّم روى داده است . به گفتهء وپيسكوس ( در پربوس فصل 17 به بعد ) سروكار پربوس امپراطور روم ( سلطنت او از سال 276 تا 282 م بود ) با نرسئوس  Narseus  پادشاه ايران بوده است . امّا من ترجيح مىدهم كه اين را به خطاى نويسنده منسوب بدارم ( كه فكرش متوجّه جنگهاى نرسه با ديوكلسين بوده است ) نه اينكه مانند موردتمان تمام روايات شرقى را زير و زبر كنم و تازه نتوانم معاصر بودن نرسه را با پربوس ثابت سازم . به احتمال قوى در زمان بهرام دوّم يا بهرام سوّم بوده است كه شورش خطرناك ارميس  Ormies  ( از مدّتها پيش اين كلمه را با هرمزد يكى دانسته‌اند ) برادر پادشاه روى داد ، كه از آن مامرتينوس خطيب در  Genethilaca Maximini  ، فصل 17 ( مدايح چاپ برنس ص 114 ) در سال 291 م سخن مىگويد .\r\n( 2 ) - در اينجا يك اشتباه بسيار قديمى تكرار شده است و آن اينكه به جاى سگانشاه « پادشاه سگ‌ها ، سرزمين سكستان و يا سگستان » شاهانشاه گذاشته‌اند . سعيد بن البطريق ( ج 1 ، ص 394 ) ابن قتيبه و نسخهء سپرنگر نيز همين قرائت غلط را آورده‌اند و در نسخهء سپرنگر افزوده است كه او را كرمانشاه نيز گفته‌اند و اين مبنى است بر عوضى گرفتن او با بهرام چهارم كه در فردوسى نيز آمده است . حمزه و آگاثياس و الياس نصيبينى قرائت صحيح را به دست داده‌اند و مضمون روايت متن نيز اين قرائت را تأييد مىكند . حكومت شاهزادگان ايرانى در ولايات\r\n","page_name":" 80 ","page_number":88},
  {"content":"\r\n\r\nتخت نشست . چون تاج بر سر نهاد بزرگان بر او گرد آمدند و حكومتى پربركت و عمرى دراز براى او از خدا خواستند و او پاسخ بسيار نيكوئى داد . اين بهرام پيش از آنكه بر تخت نشيند پادشاه سگستان بود . مدّت پادشاهى او چهار سال بود .\r\n\r\nپادشاهى نرسى\r\nپس از آن نرسى « 1 » ، پسر بهرام و برادر بهرام سوّم « 2 » ، به شاهى رسيد . چون تاج بر سر او نهادند اشراف و بزرگان پيش او آمدند و او را دعاى نيك گفتند . او نيز به ايشان وعدهء نيكى داد و بفرمود تا در كار مملكت‌دارى او را يارى دهند . نرسى با ايشان به عادلانه‌ترين راهى رفتار كرد . روزى كه به سلطنت رسيد گفت : « ما هرگز از سپاسگزارى به آنچه خداوند به ما بخشيده است بازنخواهيم‌ايستاد « 3 » » . پادشاهى او\r\n\r\n\r\n","description":"","footnote":"\r\nبه عنوان « شاه » از همان زمان ساسانى بارها پيش آمده است ولى مدّتى بود كه به وفور زمان ما نبود ( مقصود عصر قاجاريّه است ) . خاندان‌هاى بزرگ نجبا براى اين امر بيش از حدّ قوى به نظر مىرسيدند ( در اين باب رجوع شود به حمزه ص 51 ) . همچنين از ابن خرداذبه ( ص 43 به بعد ) مطالبى مستفاد مىشود كه مربوط به موضوع ماست .\r\n( 1 ) - در سنگ‌نبشته‌ها نرسه  Narseh  ؛ ارمنى آن نرسه  Nerseh  ؛ سريانى آن نرسه ( چنين است در  Cureton , Anc . Doc . 16 - Doctrine of Addai  و  Mart . I , 122  و مكرّر ) و يا نرسا ( در كتاب شهدا ج 1 ص 97 به بعد و مكرّر ) ؛ يونانى آن نرسس و به ندرت نرسايوس در كتاب پتروس پاتريسيوس فصل 13 ) ؛ لاتينى آن همه جا نرسئوس  Narseus  .\r\n( 2 ) - سنگ‌نبشتهء شاپور ( فلاندن ، لوح 46 ) گواه مستندى است بر بطلان اين ادّعا . از روى آن معلوم مىگردد كه نرسى پسر شاپور و نبيرهء اردشير بوده است . جاى تعجّب است كه سبئوس  Sebeos  ارمنى ( پاتكانيان در ژورنال آزياتيك سال 1866 ج 1 ص 149 ) خبر صحيح را نقل كرده است .\r\n( 3 ) - كه مىتواند از اين توصيف و بيان آرام دريابد كه نرسى پس از زدوخوردهاى بسيار كه پر از شكست و فيروزى بود ( نرسى حتّى زمانى سرزمين شام را ويران كرد ) سرانجام مجبور شد زير بار پيمان صلح بسيار نامناسبى با روميان برود ؟ وقايع نشان داد كه دولت روم در زير\r\n","page_name":" 81 ","page_number":89},
  {"content":"\r\n\r\nنه سال بود .\r\n\r\nپادشاهى هرمزد\r\nپس از نرسى ، هرمزد ، پسر نرسى « 1 » پسر بهرام . . . به شاهى رسيد . مردم از او مىترسيدند زيرا او را به درشتى و سختگيرى مىشناختند . امّا او به ايشان اعلام كرد كه مىداند مردم از سختگيرى او در مملكتدارى نگرانند ولى او اين سختگيرى و درشتى را به آرامى و نرمى بدل خواهد كرد . پس از آن خيلى به نرمى و مهربانى سلطنت كرد و با ايشان بسيار عادلانه رفتار نمود . همهء كوشش او در راه دستگيرى ناتوانان و رونق مملكت و دادگسترى با زيردستان « 2 » بود . هرمزد به هنگام مرگ پسرى\r\n\r\n\r\n","description":"","footnote":"\r\nفرمانروائى ديوكلسين بازهم از شرقيان خيلى نيرومندتر بوده است . دربارهء اين جنگ ما اطّلاعات تا اندازه‌اى خوب در دست داريم . اين صلح كه تا زمان موريسيوس  Mauricius  آخرين صلح روميان با ايرانيان بوده است كه مايهء آبروى روميان گرديد به احتمال قوى در سال 298 اتّفاق افتاد و اين از گفتهء يوشع ستون‌نشين ( بند هشتم ) نيز معلوم مىشود . به گفتهء او روميان نصيبين را در سال 609 سلوكى - 8 - 297 م تصرّف كردند ( در اصل آرامى بايد خوانده شود قنو  q'nau  - به دست آوردند ) و 65 سال نگاه داشتند ( تا تابستان 363 ) . يوليان  ( I , 18 b )  به ناحق ارزش اين صلح را كه 40 سال طول كشيد ، با قوهء فصاحت پائين مىآورد .\r\n( 1 ) - از يكى از كتيبه‌هاى شاپور سوّم به ظاهر چنين برمىآيد كه اين هرمزد پسر شاهنشاهى بوده است به نام ورهران ( بهرام ) . با اين همه اين توضيح و تعبير قابل اطمينان نيست تا زمانى كه رونويسى بهتر از آنچه در سفرنامهء اوزلى ( ج 2 لوح 42 ) هست به دست آيد . به هر حال بايد اشتباهى در كار باشد ؛ زيرا روايات ايرانى متفق است بر اينكه ( شاپور ، پسر هرمزد ، پسر نرسى ) بوده است . آگاثياس و الياس نصيبينى نيز از آن پيروى كرده‌اند و سنگ‌نبشته‌اى ديگر از شاپور سوّم ( فلاندن ، لوح 6 ) و گفتهء اوتروپيوس  Eutropuis  ( 25 ، 9 ) نيز آن را تأييد مىكند .\r\nاوتروپيوس كه در لشكركشى روميان بر ضدّ شاپور دوّم حاضر بود و هرمزد برادر شاپور نيز در اين لشكركشى در طرف روميان بود ، بايستى از اين معنى بهتر آگاه باشد .\r\n( 2 ) - ابن قتيبه نيز چنين دارد . به گفتهء حمزه ( ص 51 ) او در رام - هرمزد و ايذج ناحيه‌اى به نام وهشت‌هرمزد و يا كورنك‌آباد كرد . كلمهء آخرى بايد نام قديم‌تر آن باشد . ياقوت هيچيك از\r\n","page_name":" 82 ","page_number":90},
  {"content":"\r\n\r\nنداشت « 1 » و اين بر مردم سخت آمد . چون او را مىخواستند در اين باره از زنان او آگاهى خواستند . پس گفتند كه يكى از زنان او باردار است . بعضى گفته‌اند كه هرمزد خود وصيّت كرده بود كه آن فرزند را در شكم مادر به شاهى شناسند . آن زن شاپور ذو الاكتاف « 2 » را زائيد . هرمزد به گفتهء بعضى شش سال و پنج ماه و به گفتهء ديگرى\r\n\r\n\r\n","description":"","footnote":"\r\nاين دو نام را ذكر نمىكند . امّا شايان دقّت است كه چرا اين همه آبادى در سوزيانا ( خوزستان ) مىكرده‌اند .\r\n( 1 ) - در بعضى از نسخ خطّى ترجمهء فارسى طبرى ذكر شده است كه او در شكار به دست عرب‌ها زخمى گرديد و كشته شد . اين عرب‌ها مىخواستند انتقام شكستى را بگيرند . دينورى به اين اندازه كفايت مىكند كه بگويد او در مرز كشته شد . اين خبر چندان قابل اعتماد نيست و كوششى است براى بيان علّت دشمنى ميان شاپور و قوم عرب .\r\n( 2 ) - قضيّه به هيچ وجه به اين خوشى و سهولت از پيش نرفته است . هرمزد ، حتّى اگر اردشير دوّم را پسر او ندانيم ، چندين پسر از خود به جاى گذاشت . به گفتهء زناراس ( 5 / 13 ) و يوحنّاى انطاكى ( در قطعهء 178 موللر ج 4 ص 605 ) و زسيموس ( 27 / 2 ) ، كه بايد مطالب هر سه را با هم تركيب كرد و از روى يكديگر تصحيح نمود ، واقعه از اين قرار بود : از هرمزد از زن نخستين سه پسر بر جاى ماند . يكى به نام آذرنرسى  Adharnarse  ( اين اسم نام يكى از سرداران پيروز هم هست ، رجوع شود به لازار فرپى در لانگلوا ج 2 ص 333 ؛ و نيز در كتاب بروسه ص 174 و 231 نام يكى از گرجيان است ) و ديگرى به نام هرمزد و يكى ديگر كه نامش را نبرده‌اند . آذرنرسى به سلطنت رسيد ( كه چنان كه گوت‌شميد مرا متوجّه ساخت مدّت سلطنتش به يك سال نرسيد ، زيرا اگر يك سال سلطنت مىكرد نامش در فهرست نامها ذكر مىشد ) و به علّت بيدادگريش ( كه زسيموس به هرمزد نسبت مىدهد ) معزول گشت ( و كشته شد ) . پس از او شاپور به سلطنت رسيد . او ( و به عبارت بهتر كسانى كه به نام او سلطنت مىكردند ) آن برادر خود را كه نامش مذكور نيست كور كرد و برادر ديگر خود هرمزد را به حبس انداخت . هرمزد بعدها از حبس گريخت و به روم رفت . اين واقعه به روايت صحيح‌تر در سال 323 م اتفاق افتاد . از قرار معلوم او در سال 363 م در لشكركشى يوليان ( لليانوس متن ) همراه او بود . اين هرمزد به هنگام مرگ پدر ( در حدود 309 م ) ظاهرا هنوز درست به حدّ رشد نرسيده بوده است . به هر حال اوضاع اين دوره را خيلى آشفته مىبينيم . وارث حقيقى را از ميان برده‌اند و كودكى شيرخوار را به سلطنت برداشته‌اند ؛ حكومت به دست ملكه و نجباى درجهء اوّل افتاده است . اين وضع آشفته را اخبار متون عربى نيز تأييد مىكنند . خوشبختى بزرگ مملكت در اين بود كه در آن وقت با روميان صلح و آشتى برقرار بود و خوشبختى بالاتر آنكه اين كودك شيرخوار مردى دلير به معنى واقعى كلمه گرديد . سعيد بن البطريق ( ج 1 ص 398 ) و ابن قتيبه مىگويند كه پيش از تولّد كودك\r\n","page_name":" 83 ","page_number":91},
  {"content":"\r\n\r\nهفت سال و پنج ماه پادشاهى كرد .\r\n\r\nپادشاهى شاپور دوّم ( ذو الاكتاف ) « 1 »\r\nپس از هرمزد ، شاپور ذو الاكتاف ، پسر هرمزد پسر نرسى . . . ، از مادر پادشاه بزاد ، زيرا پدرش هرمزد او را در وصيّت خود به شاهى برگزيده بود . مردم از تولّد او شاد شدند و خبر آن را در هر سو بپراگندند و در نامه‌ها نوشته با قاصدان به اطراف فرستادند . وزيران « 2 » و دبيران به كارهائى كه در زمان پدرش بودند بپرداختند ؛ تا آنكه\r\n\r\n\r\n","description":"","footnote":"\r\n( شاپور ) سعى داشتند كه به پسر بودن او يقين حاصل كنند ؛ آگاثياس نيز چنين مىگويد ( 25 / 4 ) .\r\nبه گفتهء فردوسى شاپور چهل روز پس از مرگ پدرش متولّد شد . گفتهء يعقوبى كه شاپور به هنگام مرگ پدر كودكى گاهواره‌نشين بود و پدرش او را به سلطنت نامزد كرد ، مبنى بر تركيب و تلفيق ميان روايات مختلف است نه سند تاريخى . مادر شاپور در تلمودايفرا - هرميز ناميده شده است ( بابا بثراورق  a  8 و  b  10 ؛ تعانيث ورق  b  24 ؛ زباحيم ورق  b  116 ) ؛ قسمت اوّل اين كلمه بر من روشن نيست . به نظر مىرسد كه اين زن سخت دوستدار يهود بوده و در پسر خود نفوذ فراوانى داشته است ، حتّى در دورهء رشد او .\r\n( 1 ) - ظاهرا اين كلمه در اصل لقبى مدح‌آميز بوده است و معنى آن « صاحب شانه‌هاى پهن » بوده است ، يعنى مثلا كسى كه بار سنگين حكومت را به دوش خود مىكشد ، و تفسير تاريخى ظاهرى كلمه بعد وضع شده است . امّا اگر كلمه هوبه سنبا ( حمزه 51 ؛ و از روى او مفاتيح و بيرونى ص 121 و مجمل التواريخ ) قديمىتر باشد و نه ، چنان كه به ظاهر مىنمايد ، ترجمهء تفسير لقب عربى باشد ، اين حدس درست نخواهد بود ؛ زيرا معنى اين لقب فارسى « شانه سوراخ‌كن » است . تلفّظ و اعجام كلمهء هوبه ( هربه نيز نوشته شده است ) معلوم نيست و ولّرس حتّى صورت « هوبر » را نيز ذكر كرده است .\r\n( 2 ) - از قرائن برمىآيد كه كلمهء وزير در اصل بايد فارسى باشد . البتّه اين مشكل در ميان هست كه اشكال فارسى و پهلوى نظير آن ، همه اسم معنى است نه اسم ذات ( رجوع شود به لاگارده .  Beitr . z . baktr . Lex .  ص 22 و تتبّعات ارمنى ص 147 ) . مقصود از كاتب ( به پهلوى دپير  Dapir  ) مستخدمين عالىرتبهء دولتى هستند ( نظير مشاوران سرّى  ( geheime Rate  .\r\nقسمت بعدى روايت را دينورى و سعيد بن البطريق ذكر نكرده‌اند ؛ امّا يعقوبى و ابن قتيبه آن را به نحوى ذكر كرده‌اند كه با همهء تلخيص آن متن اصلى را مىتوان شناخت .\r\n","page_name":" 84 ","page_number":92},
  {"content":"\r\n\r\nبه همه جا رسيد و در آن سوى مرزهاى ايران بپراگندند كه ايرانيان را پادشاهى نيست و در انتظار كودكى گهواره‌نشين هستند و نمىدانند كارش به كجا خواهد كشيد . پس ترك « 1 » و روم در مملكت ايشان طمع بستند . امّا سرزمين عرب از همهء ممالك به ايران نزديكتر بود و مردم آن بيشتر از مردم ديگر ممالك نيازمند بودند كه خواربار و نشيمنگاه ديگران را بربايند زيرا تنگدست بودند و زندگى پريشانى داشتند . ازاين‌رو گروه بسيارى از آنان از سرزمين عبد القيس و بحرين و كاظمة ، از راه دريا ، روى آوردند و به رىشهر و سواحل اردشيرخرّه و ديگر سواحل ايران رسيدند « 2 » و چارپايان و غلّه و ديگر ابزار زندگى را از دست مردم آن گرفتند و در آن سرزمين‌ها بسيار كارهاى بدفرجام كردند . مدّتى در اين كار ببودند و كسى از ايرانيان به جنگ ايشان نرفت زيرا تاج را بر سر كودكى نهاده بودند و كسى از او بيمى نداشت ، تا آنكه شاپور بزرگ شد و بباليد . گويند نخستين چيزى كه از تدبير و فهم نيك او بر همگان پيدا شد اين بود : شبى در كاخ شاهى در تيسفون خوابيده بود . هنگام سحر از بانگ و فرياد مردم بيدار شد و از سبب آن همه بانگ و فرياد بازپرسيد . گفتند آن از انبوهى مردمى است كه بر روى پل دجله همىآيند و همىروند . شاپور بفرمود تا پل\r\n\r\n\r\n","description":"","footnote":"\r\n( 1 ) - كلمهء « ترك » نشان مىدهد كه اين داستان قديم‌تر از اواخر قرن ششم مسيحى نيست و در آن حدود نوشته شده است . زيرا تركان نخستين بار در عهد خسرو اوّل همسايهء خطرناك ايران شدند . متأخّران از روى بىدقّتى هياطله و ديگر اقوام وحشى شمالى را ترك مىناميدند . در اين دوره روميان بر عهد صلح بودند . ظاهرا در روزگار كودكى شاپور در شهر يهودى بابلى پومبديثا  Pumbeditha  خصومت‌هائى به وقوع پيوسته است ( تلمود ، حلّين ورق  a  46 ) .\r\n( 2 ) - شرح اين حملهء عرب از روى آن واقعهء بعدى ساخته شده است كه در آن مسلمانان پيش از تصرّف تيسفون سواحل ايران را متصرّف شدند تا بتوانند بر آن شهر دست يابند ( رجوع شود به بلاذرى ص 386 و بعد ) . نظير اين معنى ممكن است خيلى اتّفاق بيفتد . عبد القيس قبيلهء بزرگى است در عربستان شمال شرقى . كاظمة در سواحل عربستان است و چندان از دهانه‌هاى دجله دور نيست . دربارهء رىشهر به مطالب قبلى رجوع كنيد . در متنى كه طبرى نقل كرده است كمى تغيير و تبديل روى داده است . ترجمه از روى تصحيح و مقابله با متون ديگر انجام يافته است .\r\n","page_name":" 85 ","page_number":93},
  {"content":"\r\n\r\nديگرى بربندند كه يكى مر آيندگان را باشد و ديگر مر روندگان را و ديگر انبوهى نباشد . مردم از اينكه او با همهء خردساليش اين معنى را دريافت شادان شدند .\r\nشاپور بفرمود تا فرمان او را كار بندند و گويند آفتاب فرونشده بود پلى به نزديك پل پيشين ساخته شد و مردم از خطر جان ، در گذشتن از پل بازرستند . اين كودك در يك روز چندان پيشرفت مىكرد كه ديگر كودكان در زمانى دراز . دبيران و وزيران كارها را يكى پس از ديگرى به او همىنمودند ؛ از آن ميان يكى كار سپاهيان مرزنشين بود كه در برابر دشمنان بودند ، زيرا از خبرهايى كه مىرسيد برمىآمد كه بيشترشان در حال بدى هستند . اين اخبار را در ديدهء او بزرگ مىنماياندند امّا شاپور به ايشان گفت : « آن را چندان بزرگ مگيريد ، زيرا چارهء آن آسان است » . پس بفرمود تا به همهء آن سپاهيان بنويسند كه او مىداند كه ايشان در جاهائى كه هستند ديرگاهى است كه بمانده‌اند و از اندازهء رنجى كه از دورى دوستان و برادران به ايشان مىرسد آگاه است . از اين روى دستورى هست تا هركه بخواهد به خانهء خود بازگردد ؛ امّا هر كه بخواهد با شكيبائى و پايدارى در جاى خود شايستگى خود را به تمام رساند حقّ او شناخته آيد ؛ و بفرمود تا هركه برمىگردد در خانه و سرزمين خود بماند تا وقت نياز به او فرارسد . چون وزيران اين بشنيدند بپسنديدند و گفتند : « اگر آزمايش او در كار مملكتدارى و تدبير سپاهيان بيشتر بودى رأى و گفتار درست او بر آنچه از او شنيديم افزون نبودى » . خبر او در برپاىداشتن دوستان و برانداختن دشمنان پياپى به شهرها و مرزها همىرسيد تا آنكه شانزده‌ساله شد و استخوانش محكم گشت و توانست سلاح بردارد و بر اسب سوار شود . آنگاه پيشوايان مردم و سپاهيان خود را گرد آورد و آغاز سخن كرد و از آنچه خداوند از راه پدرانش بر او و بر مردم او بخشيده است ياد كرد كه چگونه رفتار نيك بداشتند و دشمنان را دور كردند . آنگاه سخن به پريشانى كارها در هنگام كودكيش بازكشانيد و گفت كه مىخواهد از بنياد مملكت دفاع كند و به جنگ يكى از دشمنان روى نهد و تنها هزار تن از جنگجويان با او خواهند بود . مردمان زبان به دعا و سپاس برداشتند و از او خواستند كه خود در\r\n\r\n","description":"","footnote":"","page_name":" 86 ","page_number":94},
  {"content":"\r\n\r\nجاى خويش بماند و سرداران و سپاهيان را به جايى كه مىخواهد بفرستد . امّا او نپذيرفت و نيز به درخواست ايشان كه شمارهء جنگجويانى را كه همراه مىبرد از هزار بيشتر سازد گوش نداد . پس از آن هزار سوار از جنگنده‌ترين و دليرترين سپاهيان برگزيد و بفرمود تا دستور او را كار بندند و هركه از عرب ببينند بكشند و به غنيمت نپردازند . آنگاه با آن سواران روى به مقصد نهاد و بر گروهى از عرب كه سرزمين پارس را چراگاه خود ساخته بودند بتاخت ، بىآنكه خبر داشته باشند ، و بسيارى از ايشان را به بدترين وجهى بكشت و بسيارى را به سخت‌ترين راهى گرفتار ساخت و بازماندهء ايشان بگريختند . پس با ياران خود از دريا گذشت و به خطّ آمد و از شهرهاى بحرين گذشت و مردم آن را بكشت و جان كسى را بازنخريد و بر غنيمت روى نياورد و همچنان برفت تا به هجر « 1 » رسيد ، كه در آن مردمانى از اعراب تميم و بكر بن وائل و عبد القيس بودند و چندان كشتار كرد كه خون مانند آب باران روان شد ؛ چنان كه گريختگان نيز مىپنداشتند كه از دست او جان به در نخواهند برد چه در شكفت كوه باشند و چه در جزيره‌اى ميان دريا . بعد روى به سرزمين عبد القيس نهاد و مردم آن را همه نابود ساخت جز آنان كه بگريختند و به ريگزارها رفتند . پس روى به يمامه « 2 » آورد و در آنجا نيز به همان گونه كشتار كرد و بر هر چشمه‌اى كه گذشت بينباشت و هر چاهى كه بديد به خاك بياگند . پس از آن به نزديك مدينه آمد و هركه از عرب در آن بديد بكشت و يا اسير كرد . آنگاه به سوى زمين‌هاى بكر و تغلب كه ميان مملكت ايران و ديدگاههاى « 3 » رومى در سرزمين شام است روى آورد و در آن\r\n\r\n\r\n","description":"","footnote":"\r\n( 1 ) - شهر عمدهء قديمى بحرين . در سريانى هم  Hagar  آمده است ( رجوع شود به السّمعانى  III , I , 136  ) . دربارهء خطّ رجوع شود به مطالب قبلى . شاپور نخست به ناحيه‌اى روى مىآورد كه حملهء عرب از آنجا شروع شده بود .\r\n( 2 ) - سرزمين واحه‌اى واقع در داخل عربستان .\r\n( 3 ) - ترجمهء مناظر ؛ كه نامى بوده است براى استحكامات  \" Castra \"  رومى در بيابانهاى سوريّه . استحكامات ايرانى نظير آن « مسالح » خوانده مىشد . بكر و تغلب در همسايگى متصرّفات ايرانى عراق سكنى داشتند . اينها را در آينده باز خواهيم ديد .\r\n","page_name":" 87 ","page_number":95},
  {"content":"\r\n\r\nهركه از عرب بديد بكشت و يا اسير كرد و چشمه‌هاى آب ايشان را كور ساخت « 1 » ؛ و گروهى از مردم بنى تغلب را در بحرين ، كه همان دارين است و هيج « 2 » نيز خوانده مىشود ، و در خطّ ساكن گردانيد و مردم عبد القيس و طوائفى از بنى تميم را در هجر بنشانيد و مردم بكر بن وائل را در كرمان جاى داد كه بكرآبان « 3 » ناميده مىشوند و هركه از بنى حنظله بود در رمليّه « 4 » ، از شهرهاى اهواز ، بگذاشت . به دستور او شهرى در سرزمين سواد بساختند كه آن را بزرگ شاپور ناميد و آن همان ( عكبرا است ، و شهرى ديگر بساخت كه آن را پيروز شاپور ناميد و آن همان ) انبار « 5 » است . و در زمين\r\n\r\n\r\n","description":"","footnote":"\r\n( 1 ) - با كمتر توجّهى مىتوان دريافت كه اين لشكركشى خطرناك ، كه از تيسفون آغاز مىشود و از راه بحرين تا بحر احمر مىرود و از آنجا به بيابانهاى سوريّه برمىگردد ، نمىتواند حقيقت داشته باشد . اينكه شاپور به حملات و غارت‌هاى عرب‌ها از راه دفاع و حمله پاسخ داده است صحّت دارد ؛ و نيز ممكن است اين شاپور همان كسى باشد كه « خندق شاپور » يعنى خطّ استحكاماتى ميان زمينهاى حاصلخيز عراق و بيابانهاى اعراب بيابانى را ساخته است كه خسرو اوّل آن را دوباره برقرار كرد ( رجوع شود به بلاذرى ص 298 ؛ ياقوت ج 2 ص 476 ؛ بكرى 641 ) .\r\nامّا اين وصف مبالغه‌آميز كه در اينجا مىبينيم ناشى از كينهء شديدى است كه ايرانيان از مسلمانان فاتح در دل داشته‌اند . همين كينه است كه پادشاه ديوسيرت ده‌آگ را عرب ساخته و نام او را عربى خالص ( ضحّاك ) كرده است ؛ و نيز فاتح بزرگ قتيبة بن مسلم را از اولاد يك‌تن عرب به نام شعيب دانسته است كه مىخواسته ايران را فتح كند ولى از داراى اوّل شكست خورده است ( فردوسى :\r\n برفتند و سالار ايشان شعيب * * يكى نامدار از نژاد قتيب ) . \r\nنويسندگان اسلامى اين روايات را با اطمينان نقل مىكنند بىآنكه معنى آن را دريابند .\r\n( 2 ) - دارين واقع است در جزيرهء بحرين و يا به همان معنى بحرين است ( رجوع شود به ياقوت ) و به نقل يك سريانى ( در السّمعانى 136  ( III , I ,  « جزيرهء ديرين كه از سرزمين قطر است » . دربارهء هيج اطّلاع بيشترى ندارم . تصرّف شاپور اين ناحيه را از آنجا معلوم مىشود كه در آن ناحيه موضعى بوده است به نام سابور ( رجوع شود به بلاذرى ص 85 و ياقوت ) .\r\n( 3 ) - آبان موضعى بوده است در شمال شرقى پارس در سرحدّ كوير كرمان ( رجوع شود مثلا به اصطخرى ص 135 سطر 4 ) .\r\n( 4 ) - شايد همان قرية الرّمل باشد كه به گفتهء مقدسى ص 148 از شوشتر يك‌روزه راه فاصله داشته است ( ؟ ) - اين كوچاندن اجبارى اعراب بدوى ممكن است حقيقت تاريخى داشته باشد ؛ مسئله اين است كه آيا اين كوچاندن در زمان‌هاى متأخّر صورت نگرفته است ؟\r\n( 5 ) - آنچه در ميان دو قلّاب آمده است براى پر كردن و تكميل آنچه از متن طبرى ساقط\r\n","page_name":" 88 ","page_number":96},
  {"content":"\r\n\r\nاهواز دو شهر بساخت يكى ايران - خرّه - شاپور است كه معنى آن « شاپور و مملكت او » است و به سريانى « كرخ » خوانده مىشود و ديگرى شوش است و اين شهر را در كنار دژى ، كه تابوت و جسد دانيال نبى در آن است ، بساخت « 1 » . پس از آنكه به روم\r\n\r\n\r\n","description":"","footnote":"\r\nشده است ، ضرورى است . انبار ( در فارسى به معنى مخزن ، رجوع شود به لاگارده ، مجموعهء مسائل ص 12 - در يوحنّا اپيفانيا ، به نقل  Dindorf  ج 1 ص 379 امبره كه در ثئوفيلاكتوس 10 / 3 ابره و در 10 / 4 همان موضع چاپ شده است ) شهر معروفى است در كنار فرات و قسمت بالاى حيره . يكى بودن آن با شهر پيروز - شاپور  Peroz - sapr  ( السّمعانى 459  II ,  و ابن العبرى در تاريخ روحانيّت ج 2 ص 123 و الياس نصيبينى در نسخهء خطّى و  Novaria  در ص 302 و آميان آن را پيرى سابورا  Pirisabora  گفته است ص 24 س 2 و ص 5 س 3 ؛ در زسيموس 17 / 3 بيرسابورا آمده است ) مسلّم است و از منابع سريانى و مآخذ ديگر ثابت شده است . بزرگ شاپور ( وزرگ شه‌پوهر ) چنان كه از حمزه ص 52 و ابن خرداذ به ص 28 و مواضع متعدّد در ياقوت برمىآيد ، همان شهرى است كه به سريانى عكبرا خوانده مىشد ( الياس نصيبينى نسخهء موزه بريتانى ، ورق  a  16 ؛ عكبرا به معنى موش است و در سرزمينى كه به آرامى تكلّم مىكرده‌اند مواضع ديگرى به همين نام موجود بوده است ) . اين شهر واقع بود در مشرق دجله و تقريبا به فاصلهء شش ميل آلمانى از بغداد ( مشاهدات تازه با گفته‌هاى جغرافىنويسان عرب مطابقت دارد ) .\r\n( 1 ) - اختلاف اقوال دربارهء اين دو شهر خوزستان نه تنها در اين متن و متون موازى با آن ديده مىشود بلكه در گفتار سعيد بن البطريق ( ج 1 ص 470 ) و ابن قتيبه و حمزه ( ص 52 ) نيز آشفتگى زياد مشاهده مىگردد . طبرى بعد نام ايران شهر شاپور را به دست مىدهد و ترجمهء « شاپور و مملكت او » با اين نام بيشتر مطابقت دارد تا با نام ايران خرّه شاپور ( شاپور شكوه ايران ) . از قرائن برمىآيد كه هريك از اين دو نام يك شهر جداگانه است . در جغرافياى موسىخورن ( سن مارتين ص 370 ؛ پاتكانيان ص 22 ) دو شهر در خوزستان ذكر مىشود : ارنستن - ايرانشهر ( شاپور ) و كركوت  Karkawat  ( - كرخابا كلمهء فارسى آپات ، آباذ ) . اسم كامل كرخ و كرخا ( السّمعانى ، كارنامهء شهدا ج 1 ورق  a  204 ، در آغاز قرن ششم م ) در نزد سريانىها كرخا دى لادن  Karcha de Ladan  است ( شهدا ج 1 ص 113 و 154 ؛ السّمعانى ج 1 ورق  b  3 و كوتاه‌شده آن در السّمعانى ج 1 ص 354 لادن است ) . اين كرخه از نظر تقسيمات كليسائى غير از ناحيهء كليسائى شوش بوده است ( رجوع شود به السّمعانى ج 2 ورق  b  458 ) . حال بايد متوجّه بود كه به فاصلهء كمى از خرابه‌هاى شوش رو به طرف قسمت بالاى رودخانه خرابه‌هائى از زمان ساسانيان واقع است كه ايوان كرخ خوانده مىشود ( راولين‌سن در مجلّهء انجمن جغرافيائى ج 9 ص 71 ) و مسلّما بايد همين شهر باشد . پس بايد دو مبناى ذيل را بپذيريم : 1 - شوشن و شوش كه خيلى قديمى است و به عربى سوس خوانده مىشود و يونانى آن زوسا است از طرف\r\n","page_name":" 89 ","page_number":97},
  {"content":"\r\n\r\nتاخت و گروه بسيارى از آنان را بگرفت ، همه را در شهر ايران - خرّه - شاپور بنشانيد « 1 » و عرب اين نام را كوتاه كرده شوش گفتند . و نيز به دستور او شهرى در باجرما بساختند كه آن را گيباشاپور ( ؟ ) ناميد « 2 » و آن را استان كرد و در خراسان شهرى بساخت كه آن را نيشاپور « 3 » ناميد و استان كرد .\r\n\r\n\r\n","description":"","footnote":"\r\nشاپور دوّم از نو ساخته شده و نام ايرانشهر شاپور به آن داده شده است . از كتاب كارنامهء شهدا ( ج 1 ص 70 ) معلوم مىشود كه اين پادشاه شهر شوشن را به جهت شورشى كه در آن رخ داده بود با 300 فيل با خاك يكسان كرده و ساكنان آن را كشته است ( سوزومنوس 12 / 2 از همين منبع استفاده كرده است ) . حمزه نيز درست همين خبر را گزارش مىدهد ولى مىگويد : « شهر نزديك سوس » ( حمزه ص 52 ) . نويسندگان مسيحى قديم از بناى مجدد شهر سخنى نمىگويند . اينكه مىگويند كلمهء « سوس » از اختصار نام رسمى فارسى به وجود آمده است ، مسلّما صحيح نيست و حدس‌هاى مانند آن نيز همچنين . 2 - كرخا دى لادن يا كرخا ( كه شاپور در سال 376 م يك‌بار در آنجا توقّف كرده است ، كارنامهء شهدا ج 1 ص 154 ) پس از بنا به نام ايران - خرّه - شاپور نامگذارى شده است . بودن قبر دانيال نبى در شوش عقيدهء قديمى است و از كتاب دانيال به سهولت معلوم مىشود .\r\n( 1 ) - اينكه شاپور ساكنان شهرهاى رومى را گروه‌گروه به داخل مملكت خود انتقال مىداده است از بهترين منابع موجود يعنى تاريخ آميان ( مثلا 7 / 6 / 20 ) و كارنامهء شهداى مسيحى ( ج 1 ص 134 به بعد ) معلوم مىشود . به موجب اين منابع ساكنان شهرهاى مذكور به خوزستان برده مىشدند ( حتّى كتاب كارنامهء شهدا گفتار آمّيان را بسيار خوب تكميل مىكند ، از جمله اسقف بيث زبدى  Beth Zabde  را كاملا از تهمت خيانت مبرّا مىسازد ) . خسرو اوّل نيز اين عادت وحشيانهء قديمى ، يعنى انتقال مردم از مساكن خود را اجرا كرده است . امّا مسلّما منظور شاپور و خسرو اين بوده است كه از مهارت روميان در صنعت و ساختمان استفاده كنند و ايشان را سرمشق مملكت خود سازند . دربارهء صنايعى كه بدين گونه از غرب به شرق انتقال داده شده است رجوع شود به مسعودى ج 2 ص 186 .\r\n( 2 ) - دربارهء باجرما به مطالب گذشته رجوع شود . نام شهر و محلّ آن به درستى معلوم نيست .\r\n( 3 ) - شايد نام اصلى اين شهر نوشه‌پهر  New - Sahpuhr  بوده است ( نو ، نيو كه نيوك و فارسى امروزى نيك و نيز نيوكوك  newakuk  و فارسى امروزى نيكو ، نكو از آن آمده است ؛ و شاپور ) به معنى نيك - شاپور . از اين روى ارمنىها آن را نيوشپه  Niv - Sapuh  خوانده‌اند ( مكرّر در كتاب لازار فرپى ) . فارسى امروزى آن نشاپور و نيشاپور و عربى آن نيسابور است . دربارهء اين شهر كه در قرون وسطى عمده‌ترين شهر خراسان بوده است لازم نمىدانم در اينجا چيزى بگويم . البته\r\n","page_name":" 90 ","page_number":98},
  {"content":"\r\n\r\nشاپور با قسطنطين ، قيصر روم ، پيمان ترك جنگ بست و او همان است كه شهر قسطنطنيّه را بساخت و نخستين كسى است از قياصرهء روم كه به دين ترسا در آمد « 1 » . پس از آنكه قسطنطين و سه پسرش ، كه مملكت را ميان ايشان قسمت كرده بود ، بمردند روميان مردى را از خاندان او به نام لليانوس « 2 » به سلطنت برداشتند و او به دينى بود كه روميان پيش از ترسايى داشتند و آن را پنهان همىداشت و خود را ترسا همىنمود . چون به سلطنت رسيد دين رومى را آشكار ساخت و آن را چنان كه از پيش بود برگرداند و بفرمود تا آن را زنده كنند و كليساها را ويران سازند و اسقف‌ها و كشيشان ترسا را بكشند . پس گروهى فراوان از مردم روم و خزر « 3 » و از عربى كه در\r\n\r\n\r\n","description":"","footnote":"\r\nواضح است كه چرا اخبار ديگر بناى آن را به شاپور اول نسبت داده‌اند و همين‌طور است دربارهء شهرهاى ديگر كه به موجب بعضى اخبار بناى آن از شاپور دوّم بوده است ( دربارهء بناهاى شاپور دوّم رجوع شود به مجمل التّواريخ چاپ طهران ص 67 دربارهء بنا و تأسيس يك آتشكده رجوع شود به حمزه ص 53 ) .\r\n( 1 ) - قطعهء بعدى از لحاظ سند بودن ارزش مستقلّ ندارد . تصادف خوبى نسخه‌اى از منبع اصلى اين گزارش را براى ما نگاهداشته است و آن داستان سريانى يوليان و يوويان است و من در مجلّهء جمعيّت مستشرقين آلمانى ( ج 28 ص 263 به بعد ) فهرست مفصّل مندرجات آن را با تعيين ارزش آن به دست داده‌ام . از مدّتها پيش معلوم بود كه گزارش‌هاى كتب عربى در اين موضوع از داستان سريانى مأخوذ شده است ( موضع مذكور ص 291 به بعد ) ؛ اين مطلب از خود متن عربى نيز واضح مىگردد ( چه خوب بود اگر شپيگل ، مانند كارهاى ديگر ، در كتاب سه جلدى خود « معارف ايران باستان » به اين مطلب اشاره مىكرد ) . حال معلوم مىگردد كه چرا سعيد بن البطريق و ابن قتيبه و فردوسى و روايات خالص ايرانى اين قصّه را ذكر نكرده‌اند . يعقوبى و مسعودى ( ج 2 ص 323 به بعد ) منتخباتى از آن ذكر كرده‌اند امّا در قسمت مربوط به تاريخ روميان نه در تاريخ ساسانيان . براى تفصيل به مقالهء مذكور من مراجعه شود . فردوسى گزارشهاى درهمى از گرفتارى قيصر و جنگ شاپور با برادر كوچكتر او « يانس » و عقد پيمان صلح با قيصر جديد به زانوش ( يوويان ) به دست داده است . در اينجا سرنوشت والرين با سرنوشت يوليان درهم آميخته است .\r\n( 2 ) - شكل سريانى يوليانوس  \" Julianus \"  است ( رجوع شود به مجلّهء جمعيّت مستشرقين آلمانى ج 28 ص 292 ) .\r\n( 3 ) - خزرها كه در قرون بعدى در جنوب روسيّه اهميّت بزرگى به دست آورده‌اند در اين داستان از طرف مورّخان عربى افزوده شده‌اند .\r\n","page_name":" 91 ","page_number":99},
  {"content":"\r\n\r\nمملكت او بودند گرد آورد تا با شاپور و سپاه ايران بجنگد و عرب اين را فرصتى شمردند تا از شاپور ، كه آن همه از عرب كشته بود ، « 1 » انتقام بگيرند . بدين گونه صد و هفتاد هزار جنگجوى عرب بر لليانوس گرد آمدند . لليانوس يكى از پاتريسيوس ( بطريق ) هاى رومى را به نام يووينيانوس « 2 » بر اين گروه فرمانده كرد و آن را در مقدّمهء سپاه بفرستاد . لليانوس خود را به راه افتاد تا به سرزمين ايران درآمد . چون شاپور از بسيارى سپاه روم و عرب و خزر آگاه شد ، بترسيد و جاسوسانى بفرستاد تا خبر و شماره و اندازهء دليرى و تباه‌كارى ايشان را به او برسانند . امّا گفته‌هاى جاسوسان دربارهء لليانوس و سپاه او با هم راست نيامد . از اين روى شاپور لباس دگرگون كرد و با عدّه‌اى از معتمدان خود بيرون رفت تا لشكر ايشان را از نزديك ببيند . چون به لشكر يووينيانوس كه فرماندهء طلايهء سپاه لليانوس بود نزديك شد برخى از همراهان خود را بفرستاد تا خبرها بجويند و آن را به درستى به وى برسانند .\r\nروميان از كار ايشان آگاه شدند و ايشان را بگرفتند و پيش يووينيانوس بردند . كسى از ايشان به كارى كه براى آن آمده بود اقرار نكرد بجز يك‌تن كه قصّه را چنان كه بود بگفت و جايى را كه شاپور در آن بود به وى بنمود و از او خواست كه سپاهى با او بفرستد تا شاپور را به دست ايشان بدهد . چون يووينيانوس اين بشنيد يكى از نزديكترين كسان خود را به سوى شاپور بفرستاد تا او را بياگاهاند و بيم دهد . پس شاپور زود از آنجا به سوى لشكر خود رفت . آن عدّه از عرب كه در سپاه لليانوس بودند از او خواستند كه دستورى دهد تا با شاپور بجنگند . چون لليانوس دستورى داد آنان بر شاپور بتاختند و با او بجنگيدند و سپاه او بشكستند و كشتار سختى\r\n\r\n\r\n","description":"","footnote":"\r\n( 1 ) - طبيعى است كه اين مطلب بعدها بر اصل داستان افزوده شده است . دينورى حتّى مىگويد كه يوليان اين جنگ را براى انتقام مرگ ضيزن بپاكرده بود ( به تاريخ شاپور اوّل رجوع شود ) .\r\n( 2 ) - شكل سريانى يوويانوس  Jovianus  است . ( به مجلّهء مذكور ص 263 مراجعه شود ) .\r\nشايد طبرى « بوسابوس » را كه بدون نقطه بوده است « يوسانوس » تلفّظ مىكرده است نه « بوبنيانوس » .\r\n","page_name":" 92 ","page_number":100},
  {"content":"\r\n\r\nبكردند « 1 » . شاپور با بازماندهء سپاه بگريخت چندانكه لليانوس توانست شهر تيسفون اقامتگاه شاپور را بگيرد و گنج‌خانه‌هاى او را به دست آورد . شاپور به سپاهيان خود كه در جاهاى دوردست بودند بنوشت و ايشان را از لليانوس و عربى كه با او بودند و آنچه از دست ايشان كشيده بود بياگاهانيد و به فرماندهان نوشت كه با سپاهيان خود به سوى او بيايند . چندى نگذشت كه سپاهيان از هر سوى بر او گرد آمدند و او برگشت و بر لليانوس تاخت و تيسفون را از دست او به درآورد . لليانوس با سپاه خود به شهر به - اردشير « 2 » و اطراف آن فرودآمد . در اين ميان رسولان ميان لليانوس و شاپور رفت و آمد همىكردند . روزى لليانوس در حجرهء خود نشسته بود كه به ناگاه تير تيزى بر دلش خورد و او را كشت . سپاهيان او بىآرام شدند و بترسيدند و از رهايى خود از سرزمين ايران نوميد گشتند . كار ايشان پس از آن به شور مىگذشت زيرا پيشوايى نداشتند . پس خواستند تايووينيانوس را به سلطنت بردارند امّا او نپذيرفت ، چون اصرار كردند به ايشان گفت كه او بر دين ترسا است و نمىخواهد بر مردمى كه دين ديگرى دارند سلطنت كند . روميان گفتند كه ايشان نيز بر دين ترسا هستند و آن را از ترس لليانوس پنهان داشته بودند . پس يووينيانوس درخواست ايشان بپذيرفت و روميان او را به سلطنت برداشتند و دين ترسا را آشكار ساختند .\r\nچون شاپور از مرگ لليانوس آگاه شد اين پيام را به ايشان بفرستاد : « اكنون خداوند شما را به دست ما داد و ما را بر شما مستولى گردانيد زيرا شما بر ما ستم كرديد و به سرزمين ما تاختيد . اكنون اميدواريم بىآنكه شمشيرى بكشيم و يا نيزه‌اى به كار بريم شما خود از گرسنگى بميريد . اكنون اگر پيشوايى داريد ( براى گفتگو ) پيش ما بفرستيد . » يووينيانوس خواست خود به سوى شاپور رود امّا هيچ‌كس از سران سپاه در اين رأى از او پيروى نكرد . امّا او رأى خود را پيش برد و با هشتاد تن از اشراف سپاه خود ، در حالى كه تاجى به سر داشت ، به سوى شاپور روى نهاد . چون شاپور از\r\n\r\n\r\n","description":"","footnote":"\r\n( 1 ) - اين مطلب را باز نويسندگان عربى افزوده‌اند تا همه چيز را به عرب‌ها نسبت دهند .\r\n( 2 ) - به - اردشير همان سلوكيّه  Seleucia  است .\r\n","page_name":" 93 ","page_number":101},
  {"content":"\r\n\r\nآمدن او خبر يافت به ديدن او رفت و هر دو در پيش هم به خاك افتادند . پس شاپور او را ، به سپاس آنچه از او ديده بود ، بغل گرفت . يووينيانوس با او غذا خورد و بياسود .\r\nشاپور به سران سپاه روم و رؤساى ايشان پيغام فرستاد كه اگر كسى را بجز يووينيانوس به شاهى بردارند هرآينه در ايران نابود خواهند شد و اگر او را به سلطنت بپذيرند از قهر او خواهند رهيد . كار يووينيانوس با كوشش شاپور نيرو گرفت . آنگاه شاپور گفت : « روميان به سرزمين ما تاختند و بسيارى از مردم را بكشتند ، خرمابنان و ديگر درختان سرزمين سواد را ببريدند و كشتزارها را نابود كردند . اكنون يا بايد همهء بهاى آنچه نابود كرده و تباه ساخته‌اند بدهند و يا شهر نصيبين را با ناحيهء آن در عوض آن ويران‌كارىها واگذارند . » اين شهر نخست به دست ايرانيان بود امّا روميان آن را گرفته بودند . يووينيانوس و سران سپاه او آنچه را شاپور خواسته بود بدادند و نصيبين را نيز به او واگذار كردند . چون اين خبر به مردم نصيبين رسيد از آن بيرون شدند و به شهرهاى ديگر روم رفتند ، زيرا بر جان خود از پادشاهى كه به دين ايشان نبود بيم داشتند . چون شاپور اين بشنيد دوازده هزار تن از خاندانهاى خوب استخر و اسپهان و ديگر نواحى مملكت خود به نصيبين برد و در آنجا بنشاند « 1 » . يووينيانوس\r\n\r\n\r\n","description":"","footnote":"\r\n( 1 ) - ظاهرا تذكار خوبى است كه در اين داستان گنجانده شده است . به هر حال رقم مذكور مبالغه‌آميز است ؛ امّا وضع مردم نصيبين در زمانهاى بعدى نشان مىدهد كه در آن زمان ميان ايشان عدّهء زيادى ايرانى خالص وجود داشته است . بىعلّت نيست كه ايرانيان تنها تصرّف مجدّد نصيبين را ( كه در كتاب يهودى سدر الام زطّا نيز نوشته شده است ) از ميان جنگهاى بيست و پنج‌ساله با روميان به خاطر داشته‌اند ( فردوسى نيز همين‌طور ) . خسارات و تلفات ديگر يوويان هرچه باشد در برابر از دست دادن اين شهر كه به خاطر آن جنگهاى درازى روى داد ، مهمّ به نظر نمىرسد . نصيبين ، كه ديگر به دست روميان نيفتاد ، در همهء جنگهاى بعدى براى ايرانيان پناهگاه محكمى براى حمله و عقب‌نشينى بود . هرچه به اهميّت اين شهر بيشتر پى برده شود ، ننگين بودن اين صلح يوويان براى روميان بيشتر معلوم مىشود . امّا چنين مردى در چنان موقعى نمىتوانست كارى بهتر از آن انجام دهد . امّا اگر بلافاصله پس از مرگ يوليان مرد مقتدرى اين عقب‌نشينى را اداره كرده بود ، كارها در اساس گونهء ديگرى مىگرفت . اگر ملاحظه شود كه چگونه هراكليوس ( هرقل ) در سال 628 م ، يعنى در وسط زمستان ، لشكر خود را از وسط كردستان از ميان مملكت دشمن بيرون كشانيد ، نجات لشكرى كه به دست يوليان ترتيب داده شده بود از\r\n","page_name":" 94 ","page_number":102},
  {"content":"\r\n\r\nو سپاهيان او به روم برگشتند و او در آنجا پس از اندكى سلطنت بمرد .\r\nشاپور تا دم مرگ در كشتار عرب مىكوشيد و استخوان كتف رؤساى ايشان را برمىكند و از اين روى او را ذو الاكتاف « 1 » خواندند . بعضى از خبرنويسان گفته‌اند كه چون شاپور بر عرب پيروز شد و آنان را از زمين‌هاى نزديك كه بدان روى آورده بودند ، يعنى از پارس و بحرين و يمامه ، بيرون كرد « 2 » روى به شام نهاد و به مرز روم رسيد . آنگاه به ياران خود گفت كه مىخواهد به روم رود تا از اسرار ايشان آگاه گردد و اخبار شهرها و شمارهء سپاهيان ايشان بداند « 3 » . پس داخل روم شد و زمانى در آن بگرديد . در آنجا شنيد كه قيصر روم وليمه‌اى نهاده است و امر كرد تا همهء مردم بر وليمهء او حاضر شوند . شاپور در لباس گدايان به آن وليمه رفت تا قيصر را ببيند كه\r\n\r\n\r\n","description":"","footnote":"\r\nزمينهائى كه به دست روميان و يا لا اقل دوست روميان بود و از مركز خود خيلى دور نبود ، بىآنكه به شرافت نظامى و احترام مملكتشان لطمه‌اى بخورد ، ناممكن به نظر نمىرسد ( آمّيان همچنين معتقد است ) .\r\n( 1 ) - رجوع شود به مطالب گذشته . فردوسى و ديگران نيز اين مطلب را ذكر كرده‌اند . حمزه ( ص 51 ) مىگويد او عرب‌هاى اسير را جفت‌جفت از شانه‌هايشان به هم مىبست .\r\n( 2 ) - تكرار نارسائى است از داستانهاى مذكور در پيش با انشاى نويسندهء ديگر . قسمت پسين داستان در حقيقت قسمت پيشين آن را نفى مىكند ؛ ولى اين تناقض ظاهرى است زيرا در اين قسمت دوّم با گزارش ايرانى خالص داستان شاپور اوّل روبرو هستيم نه شاپور دوّم و قيصر اسير هم والرين است . اين قصّه را مورّخان ديگر از جمله فردوسى و ابن قتيبه و مسعودى ( ج 2 ص 188 به بعد ) هم ذكر كرده‌اند و مسعودى حتّى ( ص 185 ) اشعار عربى يكى از شعراى ايرانى « قديم » را نقل كرده است . حمزه ( ص 52 ) آن را شرح كرده است . مفصّل‌ترين متن را سعيد بن البطريق ( ج 1 ص 415 به بعد ) به دست داده است با تغييراتى از خود ؛ نام قيصر را ( ماكسيميليانوس ) گفته و قضيه را با تعقيب و آزار مسيحيان پيوند داده است . فردوسى در جزئيات با ديگران اختلافات زياد دارد . صاحب الفهرست اين قصّه را به نحو عالمانه ولى بىثمرى تحرير كرده است ( ص 241 به بعد ) .\r\n( 3 ) - در آن قرن‌ها رفتن افسانه‌آميز پادشاهان با لباس مبدّل به اردوى دشمن زياد ديده مىشود . مثلا در افسانهء اسكندر  ( Pseudo - Callisthenes )  همين كار را به اسكندر نسبت مىدهد ( و فردوسى از روى آن نقل كرده است ) . سىنزيوس در كتاب  De regno  فصل 19 نظير اين مطلب را به يكى از قيصران روم ( شايد گالريوس ) نسبت مىدهد و از اين قبيل است قصّهء شاپور در داستان سريانى .\r\n","page_name":" 95 ","page_number":103},
  {"content":"\r\n\r\nچگونه مردى است و طعامش چگونه است . امّا او را بشناختند و بگرفتند و به دستور قيصر در پوست گاوى كردند . پس از آن قيصر با سپاهيان خود به ايران روى نهاد و شاپور را بدان گونه با خود ببرد . قيصر در ايران كشتار زيادى كرد و بسيارى از شهرها و ديه‌ها را ويران ساخت و خرمابنان و درختان را ببريد تا به گندىشاپور - برسيد « 1 » . مردم شهر را استوار كردند و قيصر منجنيق‌ها برپاكرد و قسمتى از شهر را ويران ساخت . در اين ميان ، يكى از شبها روميانى كه به پاسبانى شاپور بودند غفلت كردند و شاپور به اسيرانى از اهواز كه در آنجا بودند بفرمود تا از مشكهاى روغن كه در آن نزديكى بود بر آن پوست گاو كه بر او بود روغن بريزند . ايشان چنين كردند و آن پوست نرم شد و شاپور از آن بيرون آمد و همچنان مىخزيد تا به دروازهء شهر نزديك شد و نام خود را به پاسبانان بازگفت . پس بدين گونه به شهر درآمد و مردم آن سخت شادمان شدند و به آواز بلند چنان به ستايش خداوند پرداختند كه ياران قيصر از آوازشان بيدار شدند . شاپور همهء مردمى را كه در شهر بودند گرد آورد و از آنان سپاهى بساخت و بامداد همان شب بر روميان بتاخت « 2 » و ايشان را بكشت و خود قيصر را بگرفت و اموال و زنان او را به چنگ آورد . پس از آن قيصر را در آهن گران كشيد و او را وادار كرد تا آنچه ويران كرده بود بسازد . گويند قيصر را ناگزير ساخت كه از زمين روم به گندىشاپور - و مدائن خاك بركشد تا آنچه ويران كرده بود از نو بسازد\r\n\r\n\r\n","description":"","footnote":"\r\n( 1 ) - از قرائن چنين برمىآيد كه اين قصّه خاطره‌اى است از لشكركشى اذنات ( اذينه ) كه در آن حتّى خود شهر تيسفون به خطر افتاد و او اگرچه بر خود شاپور دست نيافت امّا گنج‌ها و حرم او را به دست آورد ( تربيلوس ، جباران سىگانه فصل پانزدهم ) . با قرار دادن اين تحقير شاپور پيش از اسارت قيصر ( والرين ) و با يكى دانستن او با فاتح رومى ( اذنات ) قضيّه را به نحو دلخوشى به سود ايرانيان برگردانده‌اند .\r\n( 2 ) - سعيد بن البطريق و ابن قتيبه و مسعودى مىگويند كه شاپور دستور داد تا حمله به هنگام به صدا درآمدن ناقوس‌ها صورت گيرد . مقصود از اين كار توهين به مسيحيّت بوده است .\r\nحتّى در شاهنامه هم در اين داستان خصومت شديدى با مسيحيّت ديده مىشود و نشانهء آن است كه انشاى داستان در قرونى اتّفاق افتاده است كه امپراطورى روم همه مسيحى شده بود .\r\n","page_name":" 96 ","page_number":104},
  {"content":"\r\n\r\nو به جاى خرمابنان و ديگر درختان كه بركنده بود درخت زيتون بنشاند . « 1 » پس از آن هر دو پاشنهء او را ببريد و آن را نعل زد و او را بر خرى نشانده به سوى روم بازگردانيد و گفت : « اين است سزاى سركشى تو بر ما » . از اين روى روميان ، ديگر بر اسبان خود كفش نپوشاندند و به جاى آن نعل زدند « 2 » .\r\nشاپور زمانى در مملكت خود ببود ، پس به جنگ روميان رفت و بسيار بكشت و اسير كرد و اسيران را در شهرى كه به نزديك شوش ساخته بود و ايران - شهر - شاپور « 3 » نام نهاده ، بنشاند . بعد با عرب آشتى كرد و بعضى از قبائل تغلب و عبد القيس و بكر بن وائل در كرمان و توّج و اهواز بنشاند « 4 » . شهر نيشابور را بساخت و\r\n\r\n\r\n","description":"","footnote":"\r\n( 1 ) - روايت ديگرى است از گزارش‌هاى پيشين مربوط به سلطنت شاپور اوّل . مسعودى حتّى بناى سدّ شوشتر را نيز در اين مقام ذكر مىكند . حمزه مىگويد او مجبور شد كه قسمتى از باروى خشت و گلى شهر گندىشاپور - را كه خراب كرده بود از نو با آجر و ساروج بنا كند و به همين جهت است كه قسمتى از باروى شهر خشتى و قسمت ديگر آجرى بوده است . ابن قتيبه نيز اين داستان را ذكر كرده است امّا كوتاه‌تر . به گفتهء او تا آن زمان در خاك ايران درخت زيتون نبود . درخت زيتون بعدها در ايران اهميّت پيدا كرده است و اين مطلب از ماليات‌بندى خسرو معلوم مىگردد ( رجوع شود به مطالب آينده ) . دربارهء بناى گندىشاپور - به دست شاپور دوّم به مطالب گذشته رجوع شود .\r\n( 2 ) - در زمانى كه اين روايت پيدا شده است ( رجوع شود نيز به مسعودى ج 2 ص 184 ) ايرانيان هم اسبهاى خود را نعل نمىكردند بلكه نوعى كفش به آن مىپوشاندند . امّا من نمىتوانم اين معنى را از شكل اسبهاى متعدّدى كه در نقوش ساسانى ديده مىشود دريابم . ابلهانه بودن اين داستان ، ابن خلدون را ( كه اين داستان را از طبرى نقل كرده است ) بر آن واداشته است كه اين توضيح مختصر را بيفزايد : « ولى اين داستان بىارزشى است » . فردوسى مىگويد : قيصر در بند شاپور هلاك شد .\r\n( 3 ) - رجوع شود به مطالب گذشته . معنى « نزديك شوش » در اينجا و نيز در قصّهء طبيب هندى نشان مىدهد كه كرخ شاپور شهرى بوده است نزديك شوش نه شهرى به همين نام واقع در موضعى شمالىتر كه رود كرخا ظاهرا نام خود را از آن گرفته است .\r\n( 4 ) - اينكه قصّهء صلح با عرب‌ها و كوچاندن ايشان دو بار ذكر شده است نشان مىدهد كه خود مطلب مستقلّى است و ارزش آن از حكايت جنگ با عرب‌ها بيشتر است . توّج يا توّز شهرى است در بيابانهاى گرم مغرب فارس كه مانند بيابان‌هاى كرمان براى عرب‌ها مناسب است .\r\n","page_name":" 97 ","page_number":105},
  {"content":"\r\n\r\nشهرهاى ديگرى در سند « 1 » و سگستان بنا كرد . از هند پزشكى آورد و او را در كرخ ، نزديك شوش ، جاى داد ، « 2 » مردم شوش پس از مرگ او پزشكى او را به ارث بردند و از اين روى مردم آنجا بهترين پزشكان ايرانند « 3 » . شاپور در وصيّت ، برادر خود اردشير را\r\n\r\n\r\n","description":"","footnote":"\r\n( 1 ) - سند در حقيقت همان نامى است كه خود مردم آنجا سندهو  Sindhu  مىگويند .\r\nسندهو به موجب قواعد لغت فارسى به هندو بدل شده است . ايرانيان و بعدها اقوام غربى اين كلمه را به تمام هند اطلاق كرده‌اند . امّا چون در زمان ساسانيان اين كلمه در قسمت پائين رودخانهء سند مستعمل بود ، سندهو ( در كتاب كسماس ملّاح هندى فصل يازدهم ) به شكل سند معنى محدودترى يافت كه امروز هم دارد . نويسندگان عربى گاهى معنى سند را به قسمت‌هاى غربىتر و شمالىتر هم بسط داده‌اند . امّا اينكه ساسانيان حقيقة بر زمين سند و زمينهاى مجاور آن تسلّط داشته باشند خيلى بعيد مىنمايد .\r\n( 2 ) - به گفتهء سعيد بن البطريق ( ج 1 ص 440 به بعد ) شاپور از پادشاه هند طبيبى خواست كه به او دوباره نيروى جوانى بخشيد . آنچه در اينجا مهمّ است اهميّتى است كه اطباى هند در زمان قديم داشته‌اند . به گفتهء حمزه ( ص 53 ) آذرباذ كه از اولياى مشهور و از اصحاب كرامات بوده است در زمان شاپور دوّم مىزيسته است . در دينكرت نيز چنين است ( هوگ ، تحقيقى در زبان پهلوى ص 152 ) .\r\n( 3 ) - گزارش‌هاى فارسى و عربى به هيچ وجه از اينكه شاپور مسيحيان را تعقيب مىكرده است سخنى نگفته‌اند . درست است كه در شاهنامهء فردوسى تمايل ضدّ مسيحى مآخذ ، كه محرّران اسلامى آن را پنهان مىدارند ، در تاريخ خود شاپور هم خيلى آشكار ديده مىشود ، امّا از كوشش فراوان او براى ريشه‌كن ساختن مسيحيان از مملكت ايران سخن نمىرود . هرچه گزارش كارنامه‌هاى سريانى شهداى مسيحى در اين باره دقيق‌تر باشد ( كه حتّى گاهى پرتوى بر اوضاع داخلى ايران و احوال خود پادشاه هم مىافگنند ) به همان اندازه عدم استفادهء شپيگل از اين منابع غير قابل بخشايش است . روشن است كه محرّك علماى زرتشتى در تعقيب مسيحيان همانا كينهء دينى بود امّا خود شاه اين كار را به علل سياسى مىكرد زيرا روحانيان مسيحى اهل اطاعت و انقياد نبودند و مسيحيان « دين قيصر » را داشتند ( ج 1 ص 136 ؛ مقايسه شود با ص 150 ) . عمل تعقيب مسيحيان به موازات جنگ با روم پيش مىرفت . به همين جهت مىتوان دريافت كه چرا اين پادشاه يهوديان را ، كه خطر سياسى نداشتند ، تعقيب نكرد . مادر شاه دوستدار يهوديان بود زيرا مثلا ( ربه ) را كه يكى را در زير كتك كشته بود از كيفر نجات داد و به ربّيّون گفت كه به جاى آن قربانى كنند و چون ربّيّون نه مىتوانستند قربانى را ردّ كنند و نه قانون را مهمل گذارند در تشويش و اضطراب افتادند ( رجوع شود به آن مواضع تلمود كه در صفحات پيشين به آن اشاره شد ) . ولى مسلّما خود شاه ازاين‌گونه تمايلات بر كنار بود . امّا خود او بايستى در آن زمان ، كه آن همه در باب دين بحث و مجادله مىشده ، در باب عادات و رسوم يهود مذاكره كرده باشد (  Sanh \r\n","page_name":" 98 ","page_number":106},
  {"content":"\r\n\r\nبه پادشاهى برگزيد . سلطنت او هفتاد و دو سال بود .\r\n\r\nتاريخ حيره\r\nدر زمان شاپور ، امرؤ القيس البدء بن عمرو بن عدىّ بن ربيعة بن نصر « 1 » ، كه كاردار\r\n\r\n\r\n","description":"","footnote":"\r\n b \r\n46 وسط صفحه ) . به همين جهت محتمل است اين ادّعا ، كه يهوديان بر ضدّ اسقف سيمون بر صبّاعى تحريك مىكرده‌اند ، درست باشد ( كارنامهء شهدا ج 1 ص 19 به بعد ) . البتّه ربّى از اين مطلب غافل نبود كه به هنگام شكايت از تهديد شاه و به هنگام ضرورت عنايت دربار را با تقديم پيشكش و هدايا بخرد ( بابا مصيا ورق  b  70 پائين صفحه ؛ هقّاى  b  بالاى صفحه ) . هيچ حكومت شرقى و يا لا اقل هيچ حكومت ايرانى ازاين‌گونه چيزها خالى نبود . حتّى قصّهء ربه كه به خاطر خيانت در ماليات فرار كرد و در حين فرار هلاك شد ( بابا مصيا ورق  a  86 ) دليل مخالفت دولت آن زمان با يهوديان نتواند بود . البتّه ديده مىشود كه در آن زمان ربّى يوسف بعضى اظهارات غير عمدى بر ضدّ ايرانيان كرده است ( عبود ازرا ورق  b  2 ؛ مگيلا ورق  a  11 قدّوشين  a  72 ؛ بركث ورق  b  8 ) . در آن زمان يهوديان در اين مطلب بحث داشتند كه آيا شاپور نيرومندتر است يا قيصر و ايران تواناتر است يا روم ( شبوعث  b  6 ) همچنان‌كه در زمان شاپور اوّل نيز همين بحث بود ( يوما  a  10 ) . پيش از زمان شاپور گاهى روحانيان متعصّب زردشتى حقيقة فشارهائى دينى بر يهوديان وارد مىساخته‌اند و يهوديان نيز ايشان را از روى تحقير « دسيسه‌گران » و « جادوگران » مىناميدند ( حبّارى ، اين كلمه را به رغم معنى آن و به رغم قوانين صوتى و تاريخ زبان با كلمهء جديد « گبر » يكى دانسته‌اند . امقوش در آن زمان به معنى خاصّ مجوس نبوده است بلكه به طور كلّى به معنى « جادوگر » بوده است ؛ رجوع شود به يبموث  b  63 ؛ شبث  a  45 ؛ قطين  a  17 در بالا ) . در آن زمان با چنين كينه و دشمنى بر ضدّ اين روحانيان اظهارات مىكرده‌اند ( رجوع شود به قدّوشين  a  72 ؛ شبث  a  11 ؛ پسهيم  b  113 ؛ و مقايسه شود با بسا ورق  a  6 ) . از قرار معلوم نمايندهء يهود در نزد دولت ساسانى « رأس الجالوت »  ( Res galutha )  يهوديان بوده است . مقام اين شخص خيلى محترم و مقتدر بوده است ( رجوع شود به بابا بثرا  b  172 س 1 ) . امّا اينكه رأس الجالوت از صاحب منصبان بزرگ دولتى بوده و حتّى پس از شاه در درجهء سوّم قرار داشته است نتيجهء غلطى است كه گرتز  Graetz  از يرميا شبوعث  b  32 / 1 ، و بابا شبوعث  b  6 گرفته است .\r\n( 1 ) - طبرى متن كامل را به دست نمىدهد ؛ زيرا او آنچه هشام از همزمانى امرؤ القيس با بهرام سوّم و جانشينان او تا شاپور دوّم گفته بوده از قلم انداخته است .\r\n","page_name":" 99 ","page_number":107},
  {"content":"\r\n\r\nاو بر عرب بيابان‌نشين مضر و ربيعه بود درگذشت و شاپور ، چنان كه گفته‌اند ، به جاى او پسرش عمرو بن امرى القيس را بنشاند . او بقيّهء عهد شاپور و همهء شاهى برادرش اردشير ، پسر هرمزد ، و قسمتى از شاهى شاپور ، پسر شاپور را در اين كار بماند .\r\nبه گفتهء ابن الكلبى مدّت كاردارى او بر عرب مذكور سى سال بود .\r\n\r\nپادشاهى اردشير\r\nپس از شاپور ذو الاكتاف برادرش اردشير « 1 » ، پسر هرمزد . . . به شاهى رسيد .\r\nچون تاج بر سر نهاد براى پذيرائى از بزرگان بنشست و چون ايشان پيش او رفتند به دعا پيروزى او را بخواستند و در پيش او از برادرش شاپور سپاسگزارى كردند . او پاسخ نيكى بديشان داد و بجا بودن آن سپاسگزارى از برادر خود را به ايشان بنمود .\r\nامّا چون او بر پادشاهى استوار شد روى بر بزرگان و مهتران آورد و بسيارى از ايشان بكشت « 2 » تا آنكه مردم او را پس از چهار سال پادشاهى برانداختند « 3 » .\r\n\r\n\r\n","description":"","footnote":"\r\n( 1 ) - ما در مطالب گذشته گفتيم كه شاپور دوّم برادران ديگرى هم داشته است . اشكال در اينجا است كه اگر اردشير در حقيقت برادر شاپور بوده است ( و در اين صورت ناگزير بايستى از او بزرگتر باشد ، زيرا شاپور چنان كه گفته شد پس از مرگ پدر متولّد شده است ) بايستى به هنگام جلوس خيلى پير بوده باشد ؛ اين امر البتّه محال نيست . وضع شاپور و برادرش هرمزد ، كه تقريبا در هفتاد سالگى در لشكركشى يوليان با او همراه بوده است ، نشان نيرومندى اين نسل در آن زمان است و همچنين ديده مىشود كه اردشير كه در سالهاى پيرى به تخت نشست چقدر براى بزرگان ايران پادشاهى ناراحت و ناآرام بوده است . وضع اسفناك سكّه پس از شاپور دوّم اجازه نمىدهد كه سنّ تقريبى اردشير را از روى نقش سكّه‌ها دريابيم . با اين همه ظاهرا سكّه‌ها اردشير را مردى پير نشان مىدهند . مورّخان عرب و ايران براى رفع اين تناقض كه گفته‌اند هرمزد به هنگام مرگ جز شاپور فرزندى نداشته است و اينكه پس از مرگ شاپور برادرش اردشير به تخت نشسته است تأويلهاى گوناگونى كرده‌اند ؛ از آن ميان ترجمهء فارسى طبرى ديده شود ( ميرخوند از روى آن نقل كرده است ) . ما اين تأويل‌ها را به حال خود مىگذاريم .\r\n( 2 ) - او به هنگام شاهزادگى « پادشاه حديب » بوده است و ما او را در سال 344 م در اين منصب مىبينيم ( كارنامهء شهدا ج 1 ص 99 ) و همچنين در سال 376 ( ايضا همان كتاب ص 150 ) . او براى فشار بر دين مسيح ، كه در آديابنه ( حديب ) سخت انتشار يافته بود ، فرصت خوبى به دست آورده بود تا قساوت و بىرحمى خود را نشان دهد .\r\n( 3 ) - اينكه پس از شاپور دوّم پسر او بلافاصله به تخت ننشسته است ، نشانهء اختلافات شديد داخلى است ؛ و اينكه مىگويند شاپور سوّم به هنگام مرگ پدرش خيلى خردسال بوده است ( فردوسى ) نمىتواند حدس كهنه‌اى بيش باشد . خردسالى نمىتوانست مانعى براى رسيدن به سلطنت باشد . عزل اردشير دوّم و قتل دو جانشين او ( كه فردوسى و ابن قتيبه و سعيد بن البطريق و مسعودى در آن باره سكوت گزيده‌اند و يا اشارهء جزئى بدان كرده‌اند ) نشان مىدهد كه در اين دوره وضع بسيار آشفته‌اى حكمفرما بوده است . خوشبختى بزرگ ايرانيان در اين بوده است كه دولت روم در آن زمان چنان گرفتار حملهء كلّى قبايل گث بوده است كه نمىتوانسته است بر رقباى خود به طور جدّى حمله آورد ( در زمان شاپور سوّم پس از مذاكرات زياد پيمان صلح قطعى بسته شد ) . در آغاز اين دوره ايرانيان حتّى در وضعى نبوده‌اند كه بتوانند طرفداران خود را در ارمنستان در برابر مسيحيان روم به خوبى حمايت كنند ( رجوع شود به تاريخ فاوستوس بيزانسى كه البتّه مبالغه را از حدّ گذرانده است ) .\r\n","page_name":" 100 ","page_number":108},
  {"content":"\r\n\r\n\r\nپادشاهى شاپور\r\nپس از او شاپور ، پسر شاپور ذو الاكتاف پسر هرمزد ، پادشاه شد . « 1 » زيردستان از پادشاهى او و بازگشتن پادشاهى پدرش به او سخت شادمان شدند . او نيز به بهترين راهى روى خوش بديشان بنمود و به كارداران نوشت تا منش نيكو كنند و با زيردستان بسازند و نيز همين دستور را به وزيران و دبيران و درباريان خود داد و برايشان خطبهء رسايى فروخواند . او پيوسته با زيردستان به دادگرى و مهربانى رفتار مىكرد زيرا از ايشان دوستى و اطاعت همىديد « 2 » . عمّ او اردشير ، كه از شاهى رانده شده بود ، نيز بر او سر فرودآورد و اطاعت كرد . امّا روزى بزرگان و نجبا « 3 » طناب‌هاى\r\n\r\n\r\n","description":"","footnote":"\r\n( 1 ) - سنگ‌نبشتهء طاق بستان اين مطلب را تأييد مىكند ( فلاندن ، لوح 6 ) .\r\n( 2 ) - مسيحيان پس از جلوس او جرأت كردند دوباره براى خود پيشوائى انتخاب كنند ( الياس نصيبينى ، منقول در تعليقات بر تاريخ روحانيت ابو الفرج ابن العبرى ج 2 ص 42 ) .\r\n( 3 ) - اصطلاح « اهل البيوتات » ، كه من آن را به نجبا ترجمه كرده‌ام ، ظاهرا فقط به معنى\r\n","page_name":" 101 ","page_number":109},
  {"content":"\r\n\r\nچادرى را كه در يكى از خانه‌ها براى او برافراشته بودند ببريدند و چادر بر سر او فرودآمد . مدّت پادشاهى او پنج سال بود .\r\n\r\nپادشاهى بهرام\r\nپس از او برادرش بهرام ، پسر شاپور ذو الاكتاف « 1 » ، به شاهى رسيد و لقب او كرمانشاه بود زيرا پدرش در زمان خود او را حكومت كرمان داده بود . بهرام به سران سپاه نامه‌اى نوشت كه در آن ايشان را به طاعت خود و ترس از خدا و وفادارى به شاه مىخواند . او شهرى در كرمان بساخت « 2 » . بهرام رعيّت را خوب راه مىبرد و\r\n\r\n\r\n","description":"","footnote":"\r\nكسانى است كه از خاندان نجباى خيلى والامقام بوده‌اند و شايد فقط هفت خاندان در اين پايه بوده‌اند ( به مطالب آينده رجوع شود ) . اين اصطلاح عربى منقول از ايدئوگرام بربيتان است كه تلفّظ فارسى آن متأسّفانه قطعى نيست . در سنگ‌نبشتهء حاجىآباد اين طبقه در رديف دوّم است و بلافاصله پس از شهرياران ( پادشاهان تابع شاهنشاه ) قرار دارد . در اين سنگ‌نبشته پس از « اهل البيوتات » طبقهء بزرگان مىآيد كه پهلوى آن وچركان  Wacarkan  ( از قرارى كه در سنگ نبشته خوانده مىشود ، در متن ديگر كلمهء سامى ربان آمده است ) ؛ پس از آن طبقهء الاشراف است كه پهلوى آن « آزاتان » است . سنگ‌نبشته خود دليل كافى است بر اينكه در اينجا نه با عناوين مبهم بلكه با درجات معين قدرت و مقام سر و كار داريم .\r\n( 1 ) - منبع مستقل ديگرى كه او را به همين صراحت « پسر شاپور دوّم » بگويد در دست نيست . سعيد بن البطريق و ابن قتيبه و مسعودى و الياس نصيبينى فقط گفته‌اند : « پسر شاپور » ولى نگفته‌اند كه آيا مقصود شاپور دوّم است يا شاپور سوّم . البتّه از قرائن شاپور سوّم به حقيقت نزديكتر مىنمايد . نقش مهرى كه ورهران كرمانشاه ( در اصل كرمان ملكا ) را پسر « شه‌پهر » مىخواند ( توماس ، سكّه‌هاى نخستين ساسانى ص 110 ) اطّلاع تازه‌اى به دست نمىدهد . امّا موافقت لازار فرپى ( لانگلوا ، ج 2 ص 268 ) و آگاثياس و ابن العبرى و حمزه ( ص 20 ) و فردوسى در اينكه او پسر شاپور سوّم است كفّه را سنگين‌تر مىسازد .\r\n( 2 ) - مقصود مسلّما كرمانشاهان واقع در جنوب شرقى يزد است . احتمال دارد كه نام شهر كرمانشاهان ( در عربى قرماسين يا قرمسين ) واقع در ماد غربى از نام اين شخص مشتق شده باشد .\r\n","page_name":" 102 ","page_number":110},
  {"content":"\r\n\r\nكارهايش ستوده بود « 1 » . پس از يازده سال پادشاهى روزى عدّه‌اى از تبه‌كاران بر او بشوريدند و يكى از ايشان او را تيرى بزد و بكشت « 2 » .\r\n\r\n\r\n","description":"","footnote":"\r\n( 1 ) - حمزه ، برعكس ، ( ص 53 ) مىگويد كه او به عرايض و شكايات رعاياى خود مطلقا توجّهى نداشت و پس از مرگ او گزارش اخبار ولايات را همچنان پيش او سربسته يافتند . در زمان او ( 395 م ) هجوم بزرگ هونها به شام و بين النّهرين روى داد كه حتّى تا حوالى تيسفون نيز آمدند و آنجا از ايرانيان شكست خورده عقب نشستند ( رجوع شود به لاند ، قصص سريانى ج 1 ص 8 و يوشع ستون‌نشين بند دهم ) .\r\n( 2 ) - كلوديان  Claudian  شاعر در كتاب ايترپيوس  Eutropius  ( ج 2 ص 474 به بعد ) در حوادث سال 399 م ) خبر مرگ « ساپور » را ذكر مىكند . ولى تيلمونت  Tillemont  و همچنين سن مارتين ( در  Lebeau  ج 5 ص 59 ) مرگ بهرام را در اين سال يافته‌اند و چون اين نام در شعر شاعر ناموزون بوده است او آن را به « ساپور » بدل كرده است ؛ البتّه اين در صورتى است كه شاعر اشتباه نكرده باشد . از اين موضع نيز درمىيابيم كه رفتار بهرام با روميان دوستانه بوده است . اين خبر با گزارش ديگرى كه بهرام دوست مسيحيان بوده است ، مطابقت مىكند ( موزينگر ، مونومانتا سيرياكا ج 2 ص 67 ) . اين خبر كه مبناى آن بر روايات محلّى است بيشتر مورد اعتماد است تا خبر مناقض آن در كتاب ابو الفرج ابن العبرى ( تاريخ روحانيت ج 2 ص 45 ) .\r\n","page_name":" 103 ","page_number":111},
  {"content":"\r\n\r\n\r\nفصل چهارم\r\n\r\nيزدگرد\r\nپس از او يزدگرد « 1 » ملقّب به « گناهكار « 2 » » ، پسر كرمانشاه پسر شاپور ذو الاكتاف ،\r\n\r\n\r\n","description":"","footnote":"\r\n( 1 ) - پهلوى آن « يزدكرت »  Jazdekert  ؛ سريانى آن يزدگرد ( رجوع شود مثلا به فهرست رايت در ذيل كلمهء مذكور و كارنامهء شهدا ج 1 ص 242 و بعد ) و يا « ايزدگرد » ( رايت در موضع مذكور ؛ لاند ، قصص سريانى ج 3 ص 258 و ابن العبرى ، تاريخ روحانيت ج 1 ص 122 ) و نيز به طور مرخّم « يزدگر » ( لاند ، ج 1 ص 83 ) و يا « ايزدگر » ( لاند ج 3 ص 253 س 10 و 259 س 12 ) . شكل « ايزدگر » به صورت‌هاى محرّف در تلمود آمده است : « ايزگدر در زباحيم 19 قسمت بالا ، « ازگر » در كثوبت 61 قسمت پائين . شريرا « يزدگر » نوشته است . در عربى « يزدجرد » ؛ ولى در نسب‌نامهء بشّار بن برد ( اغانى ج 3 ص 20 ) دو بار به صورت « ازدكرد » آمده است . در يونانى « ايسديگردس » ( در ثئوفانس « ايسدگردس » كه چندان مورد اعتماد نيست و در يوحنّاى انطاكى دارد ) . در ارمنى يزكرت  Jazkert  اين را هم بگويم كه موردتمان به نظر من اين نام را به خطا در سكّه‌هاى ايرانى پيش از ساسانى نيز خوانده است ( مجلّهء سكّه‌شناسى برلين ج 4 ، ص 176 به بعد ) .\r\n( 2 ) - حمزه ( ص 54 ) و كسانى كه از او نقل كرده‌اند ( مفاتيح و بيرونى و ديگران با تحريفات زياد ) فارسى اين لقب را « دفر » و « بزه‌گر » نوشته‌اند . « بزه‌گر » واضح است . بزه و بژه كلمهء متداول پارسيان است براى « گناه » ( در پهلوى بچك ) پس « بزه‌گر » يعنى گناهكار . امّا « دفر » را\r\n","page_name":" 104 ","page_number":112},
  {"content":"\r\n\r\nبه شاهى رسيد . برخى از دانايان به نسب‌نامه‌هاى ايرانى مىگويند كه يزدگرد گناهكار برادر بهرام كرمانشاه است نه پسر او و در نسب او مىگويند : يزدگرد پسر شاپور ذو الاكتاف ؛ و از كسانى كه نسب او را چنين گفته‌اند هشام بن محمّد است « 1 » . چنان كه گفته‌اند او مردى سخت و درشت‌خوى بود و عيب فراوان داشت . يكى از زشت‌ترين عيب‌هاى او ، چنان كه گفته‌اند ، اين بود كه هوش تند خويش و پرورش نيك و دانش‌هاى گوناگونى را كه فراگرفته بود به جاى خود به كار نبرد و بيشتر نگرش او در كارهاى زيان‌آور « 2 » بود و هرچه ازاين‌گونه داشت در مكر و حيله و فريب به كار مىبرد و در كارهاى زشت سخت بينا بود و بر اين صفات خويش بسيار مىنازيد و دانش و فرهنگ مردم را كم مىشمرد و آن را سبك مىداشت و در شمار نمىآورد ؛ امّا اگر خود از آن باب چيزى داشت آن را به رخ مردم مىكشيد . با اين همه ، سخت‌گير و بدخوى و زشت‌خوار بود . سخت‌گيرى او به جايى رسيده بود كه لغزش خرد در ديدهء او بزرگ بود و كمترين خطا را بالاترين گناه مىدانست . هيچ‌كس نمىتوانست پيش او كسى را كه لغزشى كوچك از او سر زده بود ، پايمردى كند هرچند نزد او گرامى بود . همواره بر مردم بدگمان بود و در هيچ‌چيز بر هيچ‌كس\r\n\r\n\r\n","description":"","footnote":"\r\nمىشود از « دب » به معنى فريفتن دانست ولى بايد « دبز » ( مقايسه شود با دفزك ) به معنى درشت و خشن باشد كه با صفت « غليظ » كه در متن براى يزدگرد ذكر شده است مناسبت دارد . به هر حال كاش براى اين لغات كه فقط در فرهنگ‌ها ديده مىشود شواهدى مىيافتم ؛ به علاوه نقطهء روى « ر » را نيز نمىتوانم ضمانت كنم .\r\n( 1 ) - او به گفتهء سعيد بن البطريق و ابن قتيبه و بلاذرى ( ص 287 ) و نيز سبئوس ( به نقل پاتكانيان در ژورنال آزياتيك سال 1866 ج 1 ص 160 ) پسر بهرام چهارم است . امّا بنا به زيرنويس كارنامهء مجمع اساقفهء سلوكيه ( چاپ  Lamy  ص 23 ) و بنا بر نوشتهء عرب‌هاى مسيحى ( در السّمعانى  III , I , 369 a  ) و بنا بر گفتهء لازار ( لانگلوا ج 2 ص 268 ) و آگاثياس و يعقوبى و مسعودى و حمزه و فردوسى ( نيز مقايسه شود با بيرونى ص 33 و 45 در يك روايت خاصّ ) پسر شاپور بوده است و بدون ترديد صحيح همين است ، امّا مقصود شاپور دوّم است يا سوّم معلوم نيست .\r\n( 2 ) - مانند زهر و غيره .\r\n","page_name":" 105 ","page_number":113},
  {"content":"\r\n\r\nاستوارى نداشت . فداكارى كسى را پاداش نمىداد و اگر خود او كمترين نيكويى مىكرد آن را سخت بزرگ مىشمرد . اگر كسى جرأت مىكرد كه با او سخنى به سود كس ديگر بگويد به او مىگفت : « آن مرد براى اين كار ، كه تو در آن باره با من سخن مىگويى ، براى تو چقدر مىپردازد و تا كنون چقدر گرفته‌اى ؟ « 1 » » . از اين روى كسى در اين گونه كارها با او سخنى نمىگفت مگر فرستادگانى كه از جانب پادشاهان ديگر به سوى او مىآمدند « 2 » . زيردستان او براى رهايى از تندى و آزار و خوىهاى زشت او به روش‌ها و دستورهاى نيكى كه پيش از پادشاهى او معمول بود دست مىزدند و مردم از بىپروائى او و از ترس تندخوئى او با هم يار و مددكار شده بودند . رأى او اين بود كه اگر كسى پيش او لغزش و گناهى بكند چنان كيفرى به او بدهد كه در سيصد سال ديگر مانند آن عقوبت روى ندهد ؛ و از اين روى او را تنبيه نمىكرد زيرا كه انتظار بود كه او را چنان كيفرى دهد كه سخت‌تر از آن نباشد . اگر مىشنيد كه يكى از درباريان او با يكتن از هم‌پيشگان و يا همپايگان خودش دوستى گرفته است او را از خدمت خود دور مىكرد « 3 » . هنگامى كه به پادشاهى رسيد نرسى را ، كه فرزانهء روزگار\r\n\r\n\r\n","description":"","footnote":"\r\n( 1 ) - او ايرانيان خود را مىشناخته است !\r\n( 2 ) - اشاره به واقعهء خاصّى است كه بعد ذكر خواهد شد .\r\n( 3 ) - اين توصيف در مآخذ موازى متن هم ذكر شده است ولى نه به اين كاملى . واضح است كه توصيف اين پادشاه به صفات زشت ، در روايتى كه همهء پادشاهان را عادل و شايستهء ستايش مىداند ، نبايد بىعلّت باشد . از اين توصيف اين نكته برمىآيد كه اين پادشاه ، با همهء استبداد و بدگمانى بىحدّى كه به او نسبت مىدهند ، يك گناه اصلى داشته است و آن اينكه عقايد و حقوق كسانى را كه اين روايت از ايشان منقول است ، يعنى نجبا و روحانيان ، رعايت نكرده است ؛ اين نكته ثابت است . روايتى كه هم‌زمان با اين پادشاه است ( لاند ، قصص سريانى ج 1 ص 8 ) اين « گناهكار » را چنين توصيف مىكند : « يزدگرد پادشاه نيك رحم‌دل ، كه از ميان شاهان به عنايت الهى مخصوص است ، يادش بخير و زندگى آينده‌اش بهتر از گذشته باد ، هر روز بر بيچارگان و بىچيزان نيكى مىكرد » . ارزش مهمّ اين گواهى از آن جهت است كه بر امر مثبتى متّكى است و آن رعايت محبت‌آميز پادشاه است از اسراى رومى كه از دست هونها گريخته و داخل مملكت ايران شده بودند . به گفتهء اين مآخذ همهء مسيحيان بر اين معنى متّفقند . امّا البتّه تمايل جدّى اين پادشاه به مسيحيّت مورد شكّ و ترديد است . او شايد با شكيبائى طبيعى خود\r\n","page_name":" 106 ","page_number":114},
  {"content":"\r\n\r\nخود بود ، وزارت داد . نرسى ادبى كامل داشت و در هر راهى كه پيش مىگرفت\r\n\r\n\r\n","description":"","footnote":"\r\nجانب مسيحيان را از آن روى نگاه مىداشته است كه وزنه‌اى در برابر روحانيان و نجبا كه بر ضدّ قدرت شاه متّحد شده بودند ، ايجاد كند . به همين جهت جاثليق يبهلّاها  Jabhallaha  اجازه يافت كليساى بزرگى در تيسفون بنا كند ( السّمعانى  III , I , 370 b  ) . مسيحيان كشور شاهنشاهى اجازه يافتند كه نخستين‌بار در مجمع روحانى سلوكيه ( فوريه 410 م ) متشكّل شوند . اين مجمع تحت ادارهء يكى از اساقفهء روم تشكيل شد . يزدگرد جاثليق مذكور را به روم فرستاد ( رجوع شود به موضوع مذكور ) ؛ و حتّى « احاى » جاثليق در داخل مملكت به يك مأموريت سياسى بزرگى فرستاده شد : او مىبايست اختلاف ميان شاه و برادرش بهور  Behwar  ( ؟ ) را كه حاكم پارس بود رفع كند ( السّمعانى  III , I , 369 a  ) . اين واقعه بايستى ميان سالهاى 411 و 416 م اتّفاق افتاده باشد . دوستى او با مسيحيّت به شكل مبالغه‌آميزى ، بر غربىها هم معلوم بوده است ( سقراط 8 / 7 ؛ در اينجا تأكيد شده است كه او به همين جهت مجوس را دشمن خود ساخت ) . امّا دليلى در دست نيست كه او از اين راه عقايد ايرانيان را زير فشار گذاشته بوده است . در سالهاى آخر سلطنتش ناشكيبائى مسيحيان ، مخصوصا اسقف عبداى اهوازى او را وادار كرد كه روش سختى بر ضدّ ايشان در پيش گيرد ( رجوع شود از جمله به السّمعانى  III , I , 370 b  و بعد ؛ ثئودورت ، تاريخ روحانيت 39 / 5 ) . از قرار معلوم شاپور نامى مسيحى در سال هيجدهم سلطنت يزدگرد شهيد شده است ( رجوع شود به  Rosen - Forshall , Catal . 93 b  ) ؛ مهر شاپور نامى به زندان انداخته شده است ( شهدا ج 1 ص 234 ) و يعقوب كه بعدها از راه شهادت به  Intercisus »  - فداكار » معروف گرديد از طرف شاه مجبور شد كه مسيحيّت را انكار كند ( همان موضع ، ص 242 به بعد ) .\r\nگويا در آن زمان قانون سختى وجود داشته است مبنى بر اينكه كيفر ارتداد از آئين مزديسنا بايد مرگ باشد ( رجوع شود به مطالب آينده در سلطنت خسرو اوّل ) . به هر حال ، اين پادشاه به طور كلى به مسيحيان عنايتى داشته است و اين معنى ( همچنان كه سن مارتين در  Lebeau  ج 5 ص 484 نيز معتقد است ) علّت كينهء مجوسان را به او كاملا روشن مىسازد . عنايت او به رؤساى يهود از تلمود ( كثوبت  a  61 و زباحيم  a  19 ) معلوم مىگردد . ظاهرا جدّيت او در كار صلح مورد پسند نجباى جنگجو نبوده است . در تابستان سال 48 م ، كمى پس از مرگ آركاديوس ، پيمان صلح پايدارى با روم بسته شد . گويا در اين سند عباراتى بوده است مبنى بر كيفيّت حمايت پدرانهء يزدگرد از ثئودوزيوس دوّم كه در آن زمان هنوز نابالغ بوده است . اين معنى نشان مىدهد كه شايد پيش از آن يزدگرد جانشينى ثئودوزيوس دوّم را ضمانت كرده بوده است همچنان كه كواذ ( قباد ) بعدها بيهوده مىخواسته است چنين ضمانتى براى خسرو اوّل از آناستازيوس بگيرد ( پركپ ، جنگ ايران 2 / 1 ) . داستان قيمومت يزدگرد بر ثئودوزيوس ، كه از آن خيلى گفتگو مىشود ، از همين‌جا پيدا شده است و حمزه نيز ( ص 18 ) آن را مىدانسته است . اگر روى هم حساب شود يزدگرد مرد عاقل بافكرى بوده است ، گرچه مانند ديگر پادشاهان ايران كمى هم جبّار و مستبدّ\r\n","page_name":" 107 ","page_number":115},
  {"content":"\r\n\r\nسرآمد و پيشرو مردم زمان خود بود . مردم او را مهرنرسى و يا مهرنرسه « 1 » مىناميدند و لقب او هزار بنده « 2 » بود .\r\nمردم اميدوار بودند كه يزدگرد با اين كار از تندخوئى بيرون آيد و نرسى او را بر سر صلاح آورد . امّا چون شاهى بر او استوار شد اشراف و بزرگان را خوار داشت و بر ناتوانان تاخت آورد و خونريزى فراوان كرد و چنان درشتى نمود كه زيردستان مانند آن را در روزگار او نديده بودند . چون بزرگان و اشراف ديدند كه\r\n\r\n\r\n","description":"","footnote":"\r\nبوده است .\r\n( 1 ) - لازار فرپى مهرنرسه را مكرّر هزارپت ( رئيس هزاره - خيليارخوس ) آتروپاتنه ( آذربايجان ) و دشمن بزرگ مسيحيان مىنامد . سقراط ( 18 / 7 ) او را نرسايوس مىخواند ( در ثئوفانس ص 132 چاپ بن « ارسئوس » آمده است كه تحريفى است از نرسئوس و يا نرسايوس ) . شخص ديگرى هم بوده است به نام ميهرنرسا ( در نسخهء خطى برسا ؛ رجوع شود به رايت در  Catal . II 33 b  ) . نام او در كارنامهء شهدا ( ج 1 ، ص 223 ) مهيرنرسه آمده است . امّا بعيد به نظر مىرسد كه يزدگرد او را بلافاصله پس از جلوس خويش وزير خود كرده باشد زيرا او چهل سال پس از آن به عنوان فرمانده سپاه ظاهر مىگردد ( رجوع شود به مطالب آينده ) .\r\n( 2 ) - با آنكه نقطه‌گذارى نيمهء دوّم كلمه قطعى نيست قرائت « هزار بنده » از كتاب تاريخ روحانيت ثئودورت ( 39 / 5 ) تا اندازه‌اى قطعى مىگردد . عبارت ثئودورت چنين است : سو ( ر ) نس خيليون ايكتون دسپوتن ( سورن خداوند هزار بنده ) . اين عبارت را سن مارتين ( در  Lebeau  ج 5 ص 493 ) هم ديده است . ( رجوع شود به ترجمه و تحرير فارسى طبرى ، ترجمهء زوتنبرگ ج 2 ص 122 ) . مسلّم است كه اين كلمه لقب و عنوانى براى مرد بزرگى بوده است . شايد كلمهء « مرابيده » مذكور در ابن خرداذبه ( ص 40 ) نيز « هزار بنده » باشد . امّا هزارپت مذكور در پيش ( رجوع شود به مجموعهء رسائل لاگارده ص 186 ) غير از اين كلمه است و باز غير از كلمهء هزرفثس مذكور در فصل هشتم مناندر است ( در كتاب جنگ ايران پركپ 17 و 1 و جاهاى ديگر آن ازرثس ، در مالالا ج 2 ص 119 اگزرث ) . اين كلمه در دينورى هرازفت ( هزارفت ) است و در كارنامهء شهدا ( ج 1 ص 135 ) هارپت و هراپت آمده است . پت و فارسى بذ ممكن است به صورت‌هاى ديگرى هم آمده باشد . شايد اين كلمهء اخير همان هزروخت  Hazarawucht  باشد كه در كتابهاى ارمنى قديم بارها ( فاوستوس بيزانسى در لانگلوا ج 1 ص 259 ؛ لازار فرپى در مواضع متعدد ) به عنوان نام ايرانى آمده است . فت  ft  فارسى به سختى مىتواند در ارمنى به صورتى غير از « خت » بيايد .\r\n","page_name":" 108 ","page_number":116},
  {"content":"\r\n\r\nستم او روز به روز بيشتر مىگردد گرد آمدند و از ستمى كه از او بر ايشان مىآمد شكوه كردند و به خدا بناليدند و بزاريدند تا ايشان را از او برهاند . مىگويند هنگامى كه در گرگان بود روزى از كاخ خود همىنگريست ، اسبى بىصاحب ديد كه به زيبائى و اندام آن اسبى نديده بود و به سوى كاخ او مىآمد تا آنكه به در كاخ رسيد و بايستاد . مردم از آن در شگفت ماندند زيرا كارى بود بيرون از عادت . يزدگرد بفرمود تا آن را زين نهند و لگام ببندند و پيش او بياورند . امّا اسب‌داران و اسب‌پروران او هرچه كوشيدند نتوانستند آن را زين كنند و لگام بندند . چون به يزدگرد گفتند كه اسب از زين و لگام شدن سربازمىزند خود او نزد اسب آمد و به دست خود آن را لگام كرد و نمدى بر پشت آن بينداخت و بر روى آن زين نهاد و تنگ آن را محكم ببست . اسب هيچ جنبشى نمىكرد تا آنكه يزدگرد دم او را بالا زد تا پاردم نهد . در اين حال اسب پشت بگردانيد و چنان لگدى بر دلش زد كه همان‌جا از آن لگد بمرد . پس از آن ديگر آن اسب را كسى نديد . بعضى مىگويند كه آن اسب چنان چهار نعل روى به دويدن گذاشت كه كسى نتوانست آن را بگيرد و از آن كار سردربياورد . بدين گونه مردم از دست او بياسودند و گفتند : « خداوند اين كار را از روى دلسوزى بر ما كرد « 1 » » . پادشاهى يزدگرد را بعضى بيست و دو سال و پنج ماه و شانزده\r\n\r\n\r\n","description":"","footnote":"\r\n( 1 ) - داستان مرگ شگفت‌آور اين پادشاه رابطهء بسيار نزديكى دارد با توصيفى كه از بدى او كرده‌اند . اين داستان را سعيد بن البطريق و ابن قتيبه و ديگران چنان ذكر كرده‌اند كه مبتنى بودن همهء آنها بر يك اصل ( ابن المقفّع ) معلوم مىگردد . فردوسى اين داستان را با كمى تفاوت و با بيانى شاعرانه ذكر كرده است . اينكه شاعر محلّ اين واقعه را نزديك شهر پدرى خود ( طوس ) مىداند بايد به حساب خودش گذاشته شود . امّا داستان پديد آمدن اسب سفيد از چشمهء آب و ناپديد شدن آن دوباره در آن چشمه بايد اصل قديم‌ترى داشته باشد كه ابن المقفّع آن را كوچك كرده است . با توجّه به اينكه روايت راجع به اين پادشاه چه اندازه آگاهانه و روشن تدوين شده است ، نمىتوان آن را از قبيل افسانه‌هائى كه از روى ساده‌لوحى به وجود آمده است دانست . من فكر مىكنم كه اين داستان به منظور معيّنى ساخته شده است . اين پادشاه را ، كه مبغوض بزرگان بوده است ، در هوركانياى ( گرگان ) دوردست پنهانى كشته‌اند و بعد اين داستان را منتشر ساخته‌اند . اينكه در كتاب سعيد بن البطريق ( ج 2 ص 78 ) مىگويد كسى نمىخواست به شاه\r\n","page_name":" 109 ","page_number":117},
  {"content":"\r\n\r\nروز و بعضى ديگر بيست و يك سال و پنج ماه و هيجده روز گفته‌اند .\r\n\r\nتاريخ حيره\r\nپس از آنكه عمرو بن امرئ القيس البدء بن عمرو بن عدىّ در زمان شاپور پسر شاپور بمرد ، شاپور ، به روايت هشام ، جاى او را به اوس بن قلّام داد . اين مرد از عمالقه « 1 » و از فرزندان عمرو بن عمليق بود . پس جحجبي بن عتيك بن لخم « 2 » بر او بشوريد و او را بكشت . مدّت كاردارى اوس پنج سال بود و كشته شدن او در زمان بهرام پسر شاپور ذو الاكتاف روى « 3 » داد . پس از او جانشين او امرؤ القيس البدء بن امرئ القيس البدء « 4 » بن عمرو گرديد و بيست و پنج سال بر اين كار بماند و مرگش\r\n\r\n\r\n","description":"","footnote":"\r\nدست‌درازى كند تا مبادا تجاوز و دست‌درازى به شاه سنّت گردد ، تقريبا خود گوينده را متّهم مىسازد . فتنه و كشمكشى كه درست پس از مرگ اين پادشاه بر سر جانشينى او روى داد اين عقيده را تأييد مىكند . به گفتهء بيرونى ( ص 33 و 45 ) يزدگرد آخرين كسى بود كه سال ايرانى را با دو ماه كبيسه دوباره بر سر جاى نخستين خود برگردانيد ؛ و اين كار به دست يزدگرد موبد از اهل هزار ، موضعى نزديك استخر ، انجام يافت .\r\n( 1 ) - آنچه عرب‌ها دربارهء عمالقه مىگويند يا از تورات گرفته‌اند و يا به آن بسته و ساخته‌اند . نام عمالقه در واقع سالها پيش از تولّد مسيح از ميان رفته بوده است . در اغانى ( ج 2 ، ص 18 ) اين اوس را از قبيلهء حارث بن كعب مىداند ( به غير از اين ، نسب‌نامه تقريبا به همان صورتى است كه در حمزه ص 101 ديده مىشود ) . خانوادهء اوس در حيره بماند . اسقفى كه در حدود سال 580 مبلغ لازم را براى به دست آوردن تاج و تخت به نعمان آخر داد از اين خانواده بوده است ( اغانى ج 2 ص 26 ) .\r\n( 2 ) - به گفتهء حمزه ( ص 101 ) اين شخص هم از عمالقه و از خانوادهء بنو فاران بود .\r\n( 3 ) - علّت انقطاع موقّت خاندان لخمى و چگونگى واقعى اين اوضاع معلوم نيست .\r\nچنين چيزها در زمان شاپور دوّم به سختى ممكن بود اتّفاق بيفتد . شايد سالهاى سلطنت امرؤ القيس و يا نعمان را بيش از حدّ بالا برده‌اند و اين فتنه‌ها در زمان فترت پس از مرگ شاپور دوّم اتّفاق افتاده است .\r\n( 4 ) - اينكه هر دو امرؤ القيس به لقب « البدء يا البدى - نخستين ملقّب بوده‌اند\r\n","page_name":" 110 ","page_number":118},
  {"content":"\r\n\r\nدر زمان يزدگرد گناهكار بود . يزدگرد به جاى او پسرش نعمان « 1 » بن امرئ القيس البدء بن امرئ القيس بن عمرو بن عدىّ را بگماشت . مادر او شقيقه دختر ابى ربيعة بن ذهل بن شيبان « 2 » است و خود او رانندهء اسب مشهور به حليمة و خداوند خورنق « 3 » است .\r\nگويند سبب ساختن خورنق چنين بوده است : يزدگرد گناهكار ، پسر بهرام كرمانشاه پسر شاپور ذو الاكتاف ، را پسرى زنده نمىماند . پس به جستجوى جائى برآمد كه درست و سازگار و از ناخوشيها دور باشد . چون در پشت حيره جائى بدين صفت به او بنمودند پسر خود بهرام گور را به اين نعمان داد و بفرمود تا خورنق را براى نشستن او بسازد . پس بهرام را در آن جاى داد و بفرمود تا او را به بيابانهاى عرب\r\n\r\n\r\n","description":"","footnote":"\r\nبعيد مىنمايد . ظاهرا تغيير كلمهء « البدى » در لقب امرؤ القيس دوّم به « البدن » كه در حمزه و مواضع ديگر ديده مىشود از روى اضطرار بوده است .\r\n( 1 ) - چنان كه كوسين  Caussin  هم معتقد است شايد اين شخص همان نعمان پادشاه حيره باشد كه در شرح حال سيمون راهب ستون‌نشين مذكور است ( كارنامهء شهدا ج 2 ص 327 به بعد ) . داستان مىگويد كه در زمانى كه اين قصّه روى داده است ، صلح برقرار بود ، امّا گمان مىبرد كه بعد جنگ درخواهد گرفت . اين همان جنگ سال 22 - 421 م بايد باشد . مذكور شدن منذر جانشين نعمان در اين جنگ با اين گفته مطابقت مىكند ( بر خلاف تطبيق‌هاى زمانى هشام ) . امّا چون صعود سيمون بر ستون و اقامت او در آن جلوتر از سال 413 م نمىتواند باشد ، براى ملاقات او با نعمان چندان امكانى باقى نمىماند . اگرچه در اين داستان نعمان را كافر مىدانند ، امّا او را محبّ مسيحيان مىشمارند زيرا كه به رعاياى مسيحى خود آزادى دينى كاملى داده بوده است . اين معنى باز با يزدگرد اوّل سازگار مىگردد .\r\n( 2 ) - با اينكه عرب‌ها همه بر اين معنى متّفقند ( اغانى ج 2 ص 38 ) باز درست نمىنمايد بلكه بايد شقيقه را تقريبا صدسال بعدتر جاى داد ( رجوع شود به مطالب آينده در شرح حال منذر دوّم ) .\r\n( 3 ) - كلمهء اكورنقا سه بار در تلمود بابلى و يك‌بار در تلمود اورشليمى ذكر شده است ولى به صورت اسم عامّ و شايد به معنى « آلاچيق » و يا « باغچه » . امّا شكل كلمهء فارسى ، كه من براى آن نه شاهدى مىتوانم پيدا كنم و نه وجه اشتقاق آن را مىتوانم بنمايم ، شايد خورنگ و به فارسى امروزى خورنه باشد . قصر معروفى در نزديكى حيره به اين نام ناميده مىشده است ؛ امّا بناى آن براى شاهزاده بهرام ( مقايسه شود با ابن خرداذبه ص 22 و بلاذرى ص 287 ) مسلّما حدسى است كه بعدها زده شده است .\r\n","page_name":" 111 ","page_number":119},
  {"content":"\r\n\r\nبيرون ببرند . مردى كه خورنق را بساخت سنمّار « 1 » نام داشت و چون از بناى آن بپرداخت مردم از زيبائى و استوارى آن در شگفت ماندند . سنمّار گفت : « اگر مىدانستم مزد مرا تمام خواهيد داد و با من ، چنان كه شايستهء آنم ، رفتار خواهيد كرد بنائى مىساختم كه از هر سوى كه آفتاب مىگردد بچرخد » . نعمان گفت : « پس تو مىتوانستى بنائى بهتر بسازى و نساختى ؟ » و بفرمود تا او را از بالاى خورنق به زير انداختند « 2 » .\r\nابو الطّمحان « 3 » القينىّ شاعر در اين‌باره مىگويد :\r\n جزاء سنمّار جزاها و ربّها * و باللّات و العزّى جزاء المكفّر \r\n« سوگند بلات و عزّى « 4 » ! او را و خداوندش را پاداشى داد همچون پاداش سنمّار و پاداش آنكه از زير بار سوگندى شانه تهى كند « 5 » . » ( و يا پاداش كسى كه نيكىهاى او را به بدى پاداش داده باشند ) .\r\n\r\n\r\n","description":"","footnote":"\r\n( 1 ) - سنمّار گويا رومى بوده است ( حمزه ص 105 و جواليقى ص 87 ) . اين معنى بنا بر عقيده‌اى است كه به موجب آن روميان در فنّ معمارى از شرقيان بسيار جلوتر بوده‌اند . حمزه ( ص 105 ) اين داستان را به قصر ديگرى كه در نزديكى حيره بوده و الصّنّين ( كلمهء محرّف ) نام داشته است نسبت مىدهد و آن در آينده ، در داستان عدىّ بن زيد ، ذكر خواهد شد . ديگران قصر سنمّار را در نزديكىهاى مدينه هم گفته‌اند ( جواليقى ص 88 ) . ارزش تاريخى اين داستان نظير داستان‌هاى ديگرى است دربارهء قصور و ساختمان‌هاى مانند آن .\r\n( 2 ) - به روايت ديگر ، سنمّار گفت كه در قصر موضعى را مىشناسد كه خرابى آن موجب از هم فروريختن تمام قصر خواهد گرديد . براى اينكه كسى از اين موضع آگاه نشود او را از بام قصر به زير انداختند ( اغانى ج 2 ص 38 و جواليقى در موضع مذكور ) .\r\n( 3 ) - نام اصلى او حنظلة بن شرقى است ( ديوان حماسه ص 55 ) و دزد شريرى بوده است . مىگويند اسلام را هم دريافت امّا من در آن كمى شكّ دارم ( دربارهء او رجوع شود به اغانى ج 11 ص 130 به بعد ) . ابيات بعدى مواضعى است كه كم‌وبيش از اشعار شعراى قديم عرب برداشته شده است تا براى مثل « كسى را مانند سنمّار پاداش دادن » شواهدى ذكر كرده باشند .\r\n( 4 ) - نام الاهه‌هاى عربى است كه در قرآن نيز ذكر شده‌اند .\r\n( 5 ) - كسى كه سوگند خورده بود بايستى براى شكستن آن و بيرون شدن از تعهّد حاصل از آن كفّاره‌اى مىداد . اين عمل را اسلام هم شناخته است ( المكفّر در بيت فوق به معنى « نيكوكارى كه نيكى او را نشناسند » مىباشد . به عبارت ديگر از « كفران » است نه از « كفّاره » . - مترجم ) .\r\n","page_name":" 112 ","page_number":120},
  {"content":"\r\n\r\nو سليط بن سعد « 1 » گويد :\r\n جزى بنوه أبا الغيلان عن كبر * و حسن فعل كما يجزى سنمّار \r\n« پسران ابو الغيلان بزرگسالى و نيكوكارى او را پاداشى دادند همچون پاداش سنمّار . » و يزيد بن اياس النّهشلىّ گويد :\r\n جزى اللّه كمّالا بأسوء فعله * جزاء سنمّار جزاء موقّرا \r\n« خداوند كمال را براى زشت‌ترين كارش پاداشى دهد همچون پاداش سنمّار و بالاتر از آن » . در اين باره اين داستان نيز آمده است : عبد العزّى بن امرئ القيس الكلبى پيش حارث بن مارية الغسّانى « 2 » آمد و چند اسبى پيشكش آورد .\r\nحارث آن اسبها را بپسنديد و عبد العزّى و گفتار او وى را خوش آمد . اين پادشاه را پسرى بود كه او را براى شير خوردن به بنى الحميم ( ؟ ) بن عوف از طايفهء بنى عبدودّ از قبيلهء كلب سپرده بود « 3 » . آن پسر را مارى بگزيد و پادشاه گمان برد كه بنى الحميم او را گزند رسانده‌اند . پس به عبد العزّى گفت : « اين گروه را پيش من بياور « 4 » » . عبد العزّى گفت : « ايشان گروهى آزاد هستند و من در كار و تبار برايشان برترى ندارم ( تا ايشان سخن مرا بىچون و چرا بپذيرند ) » . شاه گفت : « بايد كه ايشان را بياورى و گر نه چنين و چنان كنم ! » . عبد العزّى گفت : « ما از تو اميد پيشكش داشتيم و تو به جاى آن ما را كيفر مىدهى » . پس دو پسر خود شراحيل و عبد الحارث « 5 » را بخواند و اين شعار را با ايشان به مردم خود فرستاد :\r\n\r\n\r\n","description":"","footnote":"\r\n( 1 ) - رجوع شود به ووستنفلد ، جدول نسب 2 ؛ در آنجا در ميان اين دو نام « زيد » هم افزوده شده است .\r\n( 2 ) - نيز نام يكى از شيوخ قبائل مسيحى است كه زير رياست روميان بر قسمتى از عربستان و فلسطين حكومت داشته‌اند .\r\n( 3 ) - اين عادتى قديمى بود كه فرزندان خانواده‌هاى بزرگ را مىفرستادند تا در هواى آزاد بيابان بزرگ شوند .\r\n( 4 ) - زيرا ايشان خويشان نزديك او بودند . ( رجوع شود به ووستنفلد ، موضع مذكور ) .\r\n( 5 ) - در ووستنفلد ( موضع مذكور ) حارث را پسر عبد العزّى و شراحيل را پسر پسر ديگر او كه كعب نام داشته است ذكر كرده است .\r\n","page_name":" 113 ","page_number":121},
  {"content":"\r\n\r\n جزانى جزاه اللّه شرّ جزائه * جزاء سنمّار و ما كان ذا ذنب \r\n سوى رصّه البنيان عشرين حجّة * يعلّ عليه بالقراميد و السّكب \r\n فلمّا رأى البنيان تمّ سحوقه * و آض كمثل الطّودذى الباذخ الصّعب \r\n فاتهمه من بعد حرس و حقبة * و قد هرّه اهل المشارق و الغرب \r\n و ظنّ سنمّار به كلّ حبرة * و فاز لديه بالمودّة و القرب \r\n فقال اقذفوا بالعلج من فوق برجه * فهذا لعمر اللّه من اعجب الخطب \r\n و ما كان لى عند ابن جفنة فاعلموا * من الذّنب ما آلى يمينا على كلب \r\n ليلتمسن بالخيل عقر بلادهم * تحلّل - أبيت اللّعن - من قولك المزبى \r\n و دون الذى منّى ابن جفنة نفسه * رجال يردّون الظّلوم عن الشّعب \r\n و قد رامنا من قبلك المرء حارث * فغودر مسلولا لدى الاكم الصّهب \r\n« مرا پاداشى داد - خداوند بدترين پاداش‌ها را به او بدهاد ! - مانند پاداش سنمّار كه گناهى نداشت ؛ جز آنكه بيست سال آن بنا را بپاكرد و همه آجر و سرب در كار آن كرد ؛ چون ( پادشاه ) ديد كه بنا به پايان رسيد و مانند كوهى شد با ستيغى سخت ؛ پس از آن همه مدّت او را گناهكار دانست و مردم شرق و غرب او را به لرزه درآوردند ؛ ( امّا ) سنمّار از او پاداشى گران و دوستى و نزديكى چشم مىداشت « 1 » ؛ پس ( شاه ) گفت : « اين بيگانه « 2 » را از بالاى آن برج به زير اندازيد ! » به خدا كه اين از شگفت‌آورترين كارهاست ؛ بدانيد كه من گناهى ندارم در آن سوگندى كه پسر جفنه « 3 »\r\n\r\n\r\n","description":"","footnote":"\r\n( 1 ) - شايد معنى بيت چنين باشد : « پس از آنكه در اين ميان در شرق و غرب سرگردان مىگشته است » . علّت پاداش بد در اينجا غير از آن ذكر شده است كه در متن آمده است . ( ترجمهء شعر بايد چنين باشد : « پس از مدّتى او را گناهكار دانست و مردم شرق و غرب او را ناپسند داشتند . هرّه به جاى « هزّه » . - مترجم ) .\r\n( 2 ) - « علج » يعنى غير عربى . عرب نبودن سنمّار مسلّم است ولى رومى بودن از اين سخنان معلوم نمىگردد .\r\n( 3 ) - مقصود امير غسّانى است .\r\n","page_name":" 114 ","page_number":122},
  {"content":"\r\n\r\nبه زبان كلب ياد كرد ؛ كه با اسبان خود تا درون سرزمين‌هاى ايشان برود « 1 » ، خود را بازرهان - نفرين از تو « 2 » دور باد ! - از اين سخن زيان‌آورت ؛ براى بازداشتن پسر جفنه از آنچه به خود نويد داده است ، مردانى هستند كه ستمگار را از ( ستم به ) مردم بازمىدارند ؛ پيش از تو مردى به نام حارث آهنگ ما كرد امّا در نزديكى تپّه‌هاى سرخ با بيمارى مرگ‌آورى « 3 » بازماند « 4 » . »\r\nچنان كه هشام مىگويد اين نعمان چندين بار بر شام تاخته و گزند فراوانى به مردم آن رسانيده بود و اسير و غنيمت گرفته بود « 5 » . او از پادشاهانى بود كه به دشمنان خود سخت‌ترين آزار را مىرسانند و درون خاك دشمن تا دورترين جاها مىرانند . پادشاه ايران دو فوج به او داده بود يكى كه مردم آن از تنوخ بودند\r\n\r\n\r\n","description":"","footnote":"\r\n( 1 ) - او اين تهمت را ، كه شايد او امير را بر ضدّ خويشاوندان خود برانگيخته است ، ردّ مىكند .\r\n( 2 ) - نوعى مخاطبهء عادى است در محاوره با امراى كوچك عربى . شاعر پس از گفتگو با خويشاوندان خود ناگهان امير عرب را مخاطب مىسازد . كلام اگرچه به صورت خواهش است امّا در حقيقت تحقير است .\r\n( 3 ) - معنى « مسلول » يعنى دچار بيمارى سلّ . امّا در حقيقت مقصود زخم مهلكى است كه بر ريهء او وارد آمده است .\r\n( 4 ) - اشاره است به اينكه يكى از پيشينيان او چنين قصدى كرده امّا كامياب نشده است .\r\nنام حارث در ميان امراى غسّانى زياد ديده مىشود . در اين زمان در تاريخ اين خاندان بيشتر از تاريخ پادشاهان حيره شرارت و نابكارى ديده مىشود . به هر حال احوال اين شاعر غير از آن بوده است كه راوى متن مىگويد ؛ او در هنگام سرودن اين شعر مسلّما در دسترس امير غسّانى نبوده است .\r\n( 5 ) - البتّه ممكن است كه اين نعمان ، با همهء صلح ممتدّى كه در آن زمان ميان ايرانيان و روميان برقرار بوده است ، گاهى به چنين كارهائى دست زده باشد . امّا من احتمال مىدهم كه در اينجا نعمان اوّل را به جاى نعمان دوّم گرفته باشند ، زيرا از اين نعمان دوّم چنين حمله‌اى را نقل كرده‌اند ( ثئوفانس 218 ) . مؤيّد ديگر اين مطلب آنكه فوج دوسر مذكور در اينجا در تاريخ منذر دوّم پسر نعمان دوّم نيز مذكور است ( اغانى ج 15 ص 99 ) . به علاوه از اين فوج در شعرى ياد شده است كه قديم‌تر از عهد نعمان دوّم نمىتواند باشد ( در صحاح اللّغة ذيل اين كلمه ) . نعمان دوّم در جنگهاى كواذ با روم نيز به طور مؤثرى شركت كرده است .\r\n","page_name":" 115 ","page_number":123},
  {"content":"\r\n\r\nدوسر « 1 » نام داشت و ديگرى كه از ايرانيان بودند شهباء ناميده مىشد . اين دو فوج را دو قبيله مىگفتند و نعمان با آن به سرزمين شام و بلاد عرب كه او را گردن ننهاده بودند مىتاخت . هشام گويد كه به ما رسيده است - و خدا داناتر است ( به درستى اين داستان ) - كه او روزى در بهار در خورنق نشسته بود و از آنجا از سوى مغرب به نجف « 2 » و باغها و خرمابنان و بوستان‌ها و جوىهاى آن مىنگريست و از سوى مشرق به فرات نگاه مىكرد و او خود بر پشت زمين نجف بود . پس آن همه سبزى و گل و جويبار او را خوش آمد و به وزير و دوست خود گفت : « آيا هرگز چنين منظرى ديده‌اى ؟ » وزير گفت : « نديده‌ام ؛ كاش پايدار مىماند ! » نعمان گفت : « آنچه پايدار مىماند چيست ؟ » وزير گفت : « آنچه در جهان ديگر پيش خداوند است . » نعمان گفت : « آن را به چه مىتوان يافت ؟ » وزير گفت : « به اينكه از اين جهان روى بگردانى و خدا را پرستش كنى و آنچه پيش اوست بخواهى . » نعمان همان شب پادشاهى را ترك گفت و لباس درشت موئين بپوشيد و پنهانى بگريخت چنان كه كسى ندانست .\r\nصبح روز ديگر مردم كه از كار او آگاهى نداشتند به در خانهء او آمدند امّا به ايشان دستورى داده نشد تا به درون روند ، با آنكه همواره اين دستورى داده مىشد . چون دستورى دير شد به جستجو درآمدند امّا او را نيافتند . عدىّ بن زيد العبادى « 3 » در اين باره گويد :\r\n و تفكّر ربّ الخورنق اذ * اشرف يوما و للهدى تبصير \r\n سرّه حاله و كثرة ما يم * لك و البحر معرض و السّدير \r\n فار عوى قلبه فقال و ما * غبطة حىّ الى الممات يصير \r\n\r\n\r\n","description":"","footnote":"\r\n( 1 ) - دوسر به عقيدهء من كلمهء فارسى است . يعنى داراى دو سر امّا از وجه تسميهء آن نمىتوانم سخنى بگويم . شهباء ( سفيدتابان ) كه نام فوج ايرانى است به اين علّت گفته شده است كه اين فوج از سواران سنگين اسلحه‌اى كه داراى زره‌هاى درخشان بوده‌اند تشكيل يافته بوده است .\r\n( 2 ) - مرداب واقع در نزديكى حيره .\r\n( 3 ) - دربارهء عبادى رجوع شود به صفحهء 53 ، زيرنويس شمارهء 3 .\r\n","page_name":" 116 ","page_number":124},
  {"content":"\r\n\r\n ثمّ بعد الفلاح و الملك و الام * ة وارتهم هناك القبور \r\n ثمّ أضحوا كانّهم ورق جفّ * فألوت به الصّبا و الدّبور \r\n« و بينديش در كار خداوند خورنق كه روزى از آن بالا بنگريست - و رهنمونى ( خداوند ) بيناكنندهء دل است ؛ حال او و بسيارى خواسته‌اش او را شاد كرد دريا « 1 » و سدير « 2 » نيز نمايان بودند ؛ پس ناگهان دلش بترسيد و گفت : « زنده‌اى كه به سوى مرگ مىرود چه آرزوئى دارد « 3 » ؟ » ؛ « پس از آن همه كاميابى و پادشاهى و نعمت گورستان‌ها ايشان را در همان‌جا بنهفتند ؛ پس از آن همچون گياهى خشك گشتند كه باد خاورى و باخترى آن را از ميان برد « 4 » . »\r\nپادشاهى نعمان تا آنگاه كه از آن دست كشيد و به جهانگردى پرداخت 29 سال و چهار ماه بود . به گفتهء ابن الكلبى پانزده سال آن در زمان يزدگرد و چهارده سال آن در زمان بهرام گور پسر يزدگرد بود . امّا ايرانيان دانا به اخبار و كارهاى ايشان در اين باره آن‌چنان مىگويند كه من خواهم گفت « 5 » .\r\n\r\n\r\n","description":"","footnote":"\r\n( 1 ) - از اين كلمات كه مربوط به مرداب نجف و يا فرات است ، مكرّر چنين استنباط شده است كه دريا در آن زمان تا حيره مىرسيده است .\r\n( 2 ) - قصرى است كه بيشتر آن را با قصر خورنق يك جا ذكر مىكنند .\r\n( 3 ) - ميان اين شعر و اشعار بعدى بايد چند بيتى ساقط شده باشد .\r\n( 4 ) - اين قطعه از اشعار حزن‌انگيزى است كه عدىّ شاعر مسيحى ( پس از سال 600 م ) در زندان سروده است و قسمتى از آن در گذشته ( در داستان ويران شدن حضر ) نقل گرديد . در اغانى ( ج 2 ص 35 و بعد ؛ ص 39 ) غير از اين روايت روايت ديگرى هم هست ( رجوع شود به حمزه ص 103 ) . طرز تفكّرى كه داستان بر آن مبتنى است كاملا سامى است : ناگهانى بودن حادثه و بىاعتنائى به لذّات دنيوى و ارزش و اهميّت زياد به زهد و انقطاع از دنيا . امّا آيا در اين داستان چيزى از حقيقت وجود دارد يا نه مسألهء ديگرى است . علاقه‌مند بودن نعمان به يكى از اصحاب كرامات كه در داستان راهب ستون‌نشين ( رجوع شود به مطالب گذشته ) آمده است به كلّى غير از انقطاع او از دنيا است كه در اين داستان آمده است . به علاوه اشعار عدىّ ، كه گويا اين قصّه از روى آن ساخته شده است ، چيز مثبتى ندارد جز اينكه بانى خورنق ناگهان به اين فكر مىافتد كه او نيز خواهد مرد . اين امر ممكن است تخيّل محض شاعر باشد بىآنكه قطعيّتى به آن بدهد .\r\n( 5 ) - هشام مىگويد نيمى از حكمرانى اين امير عربى در زمان بهرام پنجم بوده است ؛ در\r\n","page_name":" 117 ","page_number":125},
  {"content":"\r\n\r\n\r\nبهرام گور\r\nپس از يزدگرد گناهكار پسر او بهرام گور « 1 » ، پسر يزدگرد درشت‌خوى پسر بهرام كرمانشاه پسر شاپور ذو الاكتاف ، پادشاه شد . گويند او در هرمزد روز فروردين ماه هفت ساعت از روز گذشته از مادر بزاد « 2 » . همين‌كه از مادر بزاد پدرش يزدگرد ستاره‌شمارانى را كه در دربار بودند بخواند و بفرمود تا زايجه‌نامهء او را درست كنند و چنان باز نمايند كه فرجام كار او را بنماياند . ستاره‌شماران آفتاب را اندازه گرفتند و در برآمدن ستاره‌ها نگاه كردند . پس به يزدگرد گفتند كه خداوند پادشاهى پدر را به بهرام خواهد داد و شيرخوارگاه او در زمينى باشد كه ايرانيان را در آن نشيمن نباشد و ما چنين مىبينيم كه او در جائى بجز سرزمين خود پرورش يابد . يزدگرد نيك بنگريست كه او را به چه كسى بسپارد : به روميان يا عرب يا مردم غير ايرانى ديگر كه در دربار او بودند . سرانجام عرب را براى پرورش دادن او برگزيد . پس منذر بن نعمان « 3 » را بخواند و بهرام را به او داد تا او را بپروراند . يزدگرد ، منذر را گرامى\r\n\r\n\r\n","description":"","footnote":"\r\nصورتى كه روايات ايرانى ، به حق ، در هنگام جلوس بهرام ، منذر را پادشاه حيره مىدانند ( رجوع شود به مطالب آينده ) .\r\n( 1 ) - گور ( كه با گور به معنى قبر در شعر فردوسى ص 1476 هم‌قافيه شده است ) به معنى نوعى خر وحشى است كه در بيابانهاى ايرانى زياد ديده مىشود . علّت حقيقى ملقّب بودن او به اين نام معلوم نيست .\r\n( 2 ) - يعنى در ظهر اوّلين روز سال ايرانى . فردوسى مىگويد كه تولّد او مصادف بوده است با سال هشتم سلطنت يزدگرد . در اين صورت بهرام بايستى به هنگام جلوس بر تخت 14 يا پانزده‌ساله بوده باشد . امّا من چندان باور ندارم كه اين پهلوان محبوب داستان‌سرايان ايرانى در روز سعيد نوروز متولّد شده باشد .\r\n( 3 ) - در حقيقت « المنداروس ( المنذر ) ، پادشاه ساراكن‌ها ( عرب‌ها ) ، مردى كاردان و جنگجو » در نخستين سالهاى سلطنت بهرام در جنگ با روميان نقش بزرگى داشته است ( سقراط 18 / 7 ) . در اين نيز شكى نيست كه منذر براى نشاندن او به تخت كمك كرده است ؛ نيز بعيد نيست كه بهرام به هنگام شاهزادگى مدّتى در حيره اقامت كرده باشد ولى كيفيّت اين كار چندان معلوم\r\n","page_name":" 118 ","page_number":126},
  {"content":"\r\n\r\nداشت و تشريف داد و او را بر عرب پادشاه كرد و به او دو پايگاه و الا بخشيد : يكى رام - ابزوذ - يزدگرد ، يعنى شادى يزدگرد افزود « 1 » ؛ و ديگرى مهشت « 2 » ، يعنى بزرگترين خدمتگزاران . نيز دستور داد كه او را جائزه و لباسى ( خلعتى ) در خور پايگاهش بدهند . پس به او فرمود تا بهرام را با خود به سرزمين عرب ببرد . منذر او را با خود به جايگاه خويش برد و سه تن از دختران اشراف كه تنى سالم و هوشى تند و ادبى پسنديده داشتند براى شير دادن به او برگزيد . از آن سه دختر دو تن از عرب و يكى از ايران بودند . و بفرمود تا هرچه ايشان را به كار است ، از فرش و پوشاك و خوراك و نوشيدنى ، و نيز نيازمندىهاى ديگر آماده كند . ايشان او را سه سال شير دادند و در\r\n\r\n\r\n","description":"","footnote":"\r\nنيست . روايتى كه در متن مذكور است با وجود جلائى كه به آن داده شده است بسيار مورد ترديد است و حتّى مىخواهم بگويم كه به جهت همين جلاى شاعرانه محلّ ترديد است . اين داستان با آنكه در سرزمين عربى رخ داده است از نظر خصوصيّات و سبك ايرانى است . ايرانيها در اينجا به نام منذر متوجّه شده‌اند ( چنان كه فردوسى هم متوجّه شده است ) . امّا محاسبهء تاريخ‌نويسان عربى كه در آن تاريخ بايستى نعمان حاكم بوده باشد چندان درست نيست و به خاطر همين محاسبهء نادرست نام او را چندين بار در داستان گنجانيده‌اند و يا خواسته‌اند وفقى دهند و به همين جهت نعمان را پادشاه و منذر را عامل حقيقى داستان گفته‌اند . امّا اگر بهرام حقيقة از دوران كودكى در حيره بوده است پس بايد گفت كه در زمان نعمان به آنجا رفته بوده است .\r\nمتأخّرين حتّى به بهرام اشعار عربى نسبت داده‌اند ( رجوع شود به مسعودى ج 2 ص 192 ) .\r\n( 1 ) - من اين لقب و ترجمهء آن را از روى نسخهء خطّى ليدن به زحمت تصحيح كردم و پس از آن نسخ خطّى ديگر قرائت و تصحيح مرا تأييد كردند . از روى قوانين زبان فارسى امروزى بايد در اين لقب پيش از كلمهء « يزدگرد » حرف « به » نيز بيايد ولى از روى قواعد زبان قديم چندان لازم نيست . من مىتوانم براى قرائت « ابزوذ » به جاى « اوزوذ » و « افزوذ » ادلّهء چندى بياورم ( مثلا در مفاتيح  b  22 كه در آنجا با خطّى جديدتر خواسته‌اند آن را به « فزود » تصحيح كنند ؛ و نيز جاحظ در المحاسن ، نسخهء ليدن ،  b  147 ) . در اينجا با هجاى خاصّى سروكار داريم كه در يك نسخهء خوب قديمى آن را با « واو » ى نشان داده‌اند كه بر روى آن سه نقطه گذاشته شده است ( رجوع شود به زليگمان ، نسخهء خطى وين ، ص 27 ) . امّا من در ميان القاب و عناوين شاهنشاهى ساسانى ، كه در كتب عربى و يونانى و ارمنى و سريانى و فارسى ذكر شده است ، نظير چنين لقبى را نمىيابم و شكى ندارم كه عقيدهء به لقب بودن اين جمله ناشى از اشتباه بوده است ( گرچه از قديم‌ترين محرّران عربى اين روايت هم باشد ) .\r\n( 2 ) - يعنى بزرگترين .\r\n","page_name":" 119 ","page_number":127},
  {"content":"\r\n\r\nسال چهارم او را از شير بازكردند . چون پنج‌ساله شد به منذر گفت : « براى من آموزگاران دانشمند ورزيدهء در آموزش بياور تا مرا نوشتن و تير انداختن و علوم فقه بياموزد . » منذر گفت : « تو هنوز خردسالى و تو را زمان آموختن فرا نرسيده است ؛ اكنون به آنچه كودكان خردسال بدان مىپردازند بپرداز تا به سالى برسى كه بتوانى دانش و ادب فراگيرى ؛ آنگاه من براى تو كسانى خواهم آورد كه تو را آنچه بخواهى بياموزند . » بهرام گفت : « درست است كه من خردسالم امّا خرد بزرگان دارم و تو هرچند بزرگسالى خرد خردسالان دارى . اى مرد ! مگر نمىدانى كه آنچه را پيش از وقت بجويند بيابند و آنچه را به هنگام بجويند پس از سپرى شدن هنگام آن بيابند و آنچه ديرتر از زمانش بجويند هرگز نيابند . وانگهى من از نژاد پادشاهانم و - اگر خداى بخواهد - پادشاهى روزى به من خواهد رسيد و برترين چيزى كه پادشاهان را بايد و بايد آن را بجويند دانشى است كه ايشان را به كار آيد ؛ زيرا اين دانش ايشان را زيور است و پشتيبانى است كه به آن نيرومند گردند . پس هم‌اكنون زود آموزگارانى را كه خواستم بياور . » منذر همين‌كه اين گفتار از بهرام بشنيد كس به دربار پادشاه فرستاد و گروهى از دانشمندان ايران و استادان در تيراندازى و اسب‌سوارى و نوشتن و خداوند ادب را بياورد و گروهى از حكيمان ايران و روم و حديث‌گويان عرب بر او گرد كرد . بهرام هريك را به كار خود واداشت و براى خداوند هر پيشه‌اى وقتى بنهاد تا در آن وقت پيش او بيايد و براى هر كدام اندازه‌اى از زمان معيّن فرمود كه دانش خود را در طىّ آن زمان به او ياد دهند . بهرام به ياد گرفتن آنچه مىخواست و شنيدن سخنان حكيمان و حديث‌گويان بپرداخت و هرچه را شنيد فراگرفت و همه را به اندك تعليمى ياد گرفت . در دوازده سالگى آموزگاران و خداوندان ادب ديدند كه هرچه او را ياد داده‌اند آموخته است و حتّى بر ايشان برترى يافته است چنان كه همگى به برترى او خستو شدند . بهرام به منذر و آموزگاران خود پاداش داد و بفرمود تا بازگردند . امّا به استادان تيراندازى و اسب‌سوارى گفت تا پيش او بمانند تا هرچه براى ورزيدگى و استوارى در آن باره به كار آيد فراگيرد . پس از آن ( كه بهرام\r\n\r\n","description":"","footnote":"","page_name":" 120 ","page_number":128},
  {"content":"\r\n\r\nبه اين خواستهء خويش رسيد ) نعمان بن منذر را بخواست و بفرمود تا به مردم عرب بگويد كه اسبان نر و مادهء خود را با نسب‌نامهء آن اسبان بياورند . نعمان عرب را از اين كار بياگاهانيد . چون منذر رأى بهرام را در گزين كردن اسبى براى سوارى خويش بدانست به او گفت : « عرب را بر دواندن اسب‌هايشان وا مدار ، بلكه بفرماى تا هركسى اسب خويش را بر تو بنمايد و تو آنچه پسنديدى برگزين و در آخور ببند . » بهرام گفت : « سخن نيكو گفتى ، امّا من از همهء مردان در بزرگى و گران‌مايگى برترم و اسب من نيز بايد برترين اسبان باشد و برترى اسبان بر يكديگر در آزمايش دانسته شود و اين آزمايش با اسب‌دوانى به دست آيد . » منذر گفتار او را بپسنديد و نعمان بفرمود تا عرب اسبان خويش را بياورند و بهرام و منذر سواره به ديدن اسب‌دوانى رفتند . اسب‌ها از جائى كه تا پايان اسب‌دوانى دو فرسنگ راه بود به تاختن آغاز كردند . پس اسب بورى كه از آن منذر بود بر همهء اسب‌ها پيشى گرفت و اسبان ديگر دو به دو و سه به سه پس از او و يا آخر از همه بيامدند . آنگاه منذر آن اسب بور را به دست خويش به بهرام داد و گفت : « خداوند اين اسب را بر تو ميمون گرداناد ! » بهرام بفرمود تا آن را گرفتند و از آن سخت شاد شد و منذر را سپاس گفت « 1 » . روزى بهرام بر اين بورى كه منذر به او داده بود بنشست و به شكار رفت . گله‌اى از گورخر بديد و بر آن تير انداخت . و به سوى آن بتاخت . ناگهان شيرى ديد كه خود را بر گورى افگنده است و مىخواهد پشتش را در دهان فروبرد و بشكند . بهرام تيرى بر پشت آن شير زد كه از شكم او بگذشت و به پشت گور رسيد و از آن نيز بگذشت و از زير شكم و ناف او سر برآورد و تا يك سوّم بر زمين فرورفت و ديرگاهى همچنان مىلرزيد - و اين در پيش روى گروهى از عرب و جانداران بهرام و مردم ديگر روى داد . بهرام بفرمود تا تصوير اين واقعهء شير و گور را بر ديوار يكى از مجالس او نقش\r\n\r\n\r\n","description":"","footnote":"\r\n( 1 ) - به جهت ارزش زيادى كه ايرانيان به هنر سوارى مىداده‌اند پسر پادشاه بايستى بهترين اسبها را هم داشته باشد ؛ امّا در آن زمان اسب عربى را بهترين اسبهاى دنيا مىدانسته‌اند و اين داستان هم از اينجا ناشى است . فردوسى هم اين قصّه را با اختلافات كمى نقل كرده است .\r\n","page_name":" 121 ","page_number":129},
  {"content":"\r\n\r\nكردند « 1 » . پس از آن بهرام ، منذر را گفت كه مىخواهد پدر را ببيند و روى به سوى پدر نهاد . امّا يزدگرد ، كه از روى بدخوئى به پسران خود توجّهى نداشت ، بهرام را به خدمت كردن واداشت و بهرام را از آن رنج فراوان رسيد « 2 » . در آن هنگام ثئودوزيوس « 3 » ، يكى از برادران قيصر ، از سوى او پيش يزدگرد آمد تا براى قيصر و روميان پيمان ترك جنگ و آشتى درخواست كند « 4 » و بهرام از او خواست تا از يزدگرد دستورى براى بازگشتن او به سوى منذر بگيرد « 5 » . بدين گونه او دوباره به زمين عرب\r\n\r\n\r\n","description":"","footnote":"\r\n( 1 ) - اين داستان بايد مبيّن وجه تسميهء او به « بهرام گور » باشد . ترجمهء فارسى طبرى در اينجا افزوده است كه اين لقب را همان روز به وى دادند . مقايسه شود با مسعودى ( ج 2 ص 191 ) . فردوسى پيش از آن داستان ديگرى از مهارت او در تيراندازى نقل كرده است و همان است كه در ياقوت ( ج 3 ص 733 ) نيز نقل شده است و من از راه محبت آقاى روزن همان داستان را از روى عيون الاخبار ابن قتيبه نيز در دست دارم كه آن را از سير العجم ( ابن المقفّع ) گرفته است . امّا اين داستان راجع به ايّام پادشاهى او بوده است . اگرچه ارتباط اين داستان با پس و پيش آن گسيخته است و ارزش تاريخى ندارد ، امّا حاكى از تصوّرى است كه ايرانيان از پادشاه پهلوان محبوب خود دارند كه معشوقهء خود را ، بىآنكه كوچك‌ترين ناراحتى وجدانى داشته باشد ، مىكشد . زيرا مهارت او را در تيراندازى ، چنان كه بايد ، تصويب نكرده بوده است . در كتاب فلاندن ( لوحه‌هاى 10 و 12 ) مجلس شكار حجّارىشده‌اى از زمان ساسانيان نشان داده شده است كه گرچه تا اندازه‌اى دقيق است امّا در ظرافت به پاى تصويرهاى مشابه آن كه از زمان آشوريان مانده است نمىرسد .\r\n( 2 ) - نسخهء سپرنگر كه اين داستان را مفصّل‌تر آورده است مىگويد كه يزدگرد براى اذيّت كردن بهرام او را از قراولان خاصّهء خود كرد . بهرام نامه‌اى به منذر نوشت و از اين كار شكايت كرد .\r\nمنذر نامه‌اى با 120000 درهم براى او فرستاد و او را به اطاعت از پدر توصيه كرد . اين داستان به هر حال با شور و سرورى كه يزدگرد به هنگام تولّد بهرام نشان داده بود جور درنمىآيد ! امّا اختلاف ميان يزدگرد و بهرام ممكن است حقيقت تاريخى داشته باشد و اقامت بهرام در حيره شايد صورت تبعيد داشته است .\r\n( 3 ) - اين نام خود قيصر بوده است و به سختى مىتوان گفت كه او را برادرى بوده است كه لياقت سفارت داشته باشد . كلمهء طينوش كه در فردوسى ذكر شده است نيز تحريفى است از ثئودوس  Theodos  .\r\n( 4 ) - ادّعائى است ايرانى خالص . در ادّعاهاى پرطمطراق روميان در قرن سوّم مسيحى نيز بارها از التماس صلح ايرانيان سخن رفته است كه البتّه فقط ادّعاست .\r\n( 5 ) - نظاير آن گاهى اتّفاق مىافتاد : ايرانيان از نظر افتاده مىترسند پيروز شاه را از وضع\r\n","page_name":" 122 ","page_number":130},
  {"content":"\r\n\r\nبازگشت و به خوشگذرانى و كام‌جوئى پرداخت « 1 » . يزدگرد هنگامى كه بهرام از او دور بود بمرد . برخى از بزرگان و نجبا هم پيمان شدند تا كسى را از فرزندان يزدگرد ، براى بدخوئى كه او را بود ، به پادشاهى نگذارند « 2 » و گفتند : « يزدگرد فرزندى كه سزاوار پادشاهى باشد به جاى نگذاشته است بجز بهرام ؛ امّا بهرام تا كنون بر سر ولايتى نبوده است تا شناخته شود ؛ وانگهى او به آئين ايرانيان پرورش نيافته است و فرهنگ او فرهنگ عربى است و خوى او مانند خوى ايشان است زيرا در ميان ايشان بزرگ شده است . » پس همهء ايشان و مردم « 3 » همداستان شدند كه پادشاهى را از بهرام بگردانند و به مردى بدهند كه از نژاد اردشير پسر پابك بود و خسرو « 4 » نام داشت . پس بىدرنگ او را پادشاه كردند . چون مرگ يزدگرد و برداشتن خسرو بر تخت به گوش بهرام ، كه در بيابانهاى عرب بود ، رسيد منذر و پسرش نعمان و گروهى از برگزيدگان عرب را بخواند و گفت : « گمان نمىكنم كه شما نيكى و انعامى را كه از پدرم يزدگرد به شما مردم عرب رسيده است نشناسيد ، با آنكه او بر ايرانيان درشتى و سخت‌گيرى مىكرد . » پس خبر مرگ پدر را به ايشان داد و گفت كه : « ايرانيان پس از\r\n\r\n\r\n","description":"","footnote":"\r\nخودآگاه كنند و براى اين كار به اوزبيوس سفير روم متوسّل مىشوند ( پركپ ، جنگ ايران ص 1 س 3 ) .\r\n( 1 ) - فردوسى مىگويد منذر درست پس از پايان اسب‌دوانى كنيزكانى بر او عرضه كرد .\r\nدينورى مىگويد : « او با دخترى چنگ‌زن ( صنّاجه ) به شكار رفت » .\r\n( 2 ) - پسر ديگر يزدگرد به نام شاپور كه از طرف او به پادشاهى ارمنستان منصوب شده بود ( و به يقين يزدگرد او را بر بهرام ترجيح مىداده است ) از آن پيش به تيسفون رفته بود ( گويا براى اينكه به شاهنشاهى برسد ) امّا بزرگان او را در آنجا كشته بودند ( موسىخورن ج 1 ص 56 ) . اين حادثه صورت اوضاع آن عصر را تكميل مىكند .\r\n( 3 ) - مقصود از مردم ( العامّة ) طبقات پائين نيست بلكه سربازان و دهقانان زمين‌دار است كه از طبقهء نجباى بالاتر و كارداران نبودند . امّا شايعهء خدانشناسى يزدگرد كه با كشته شدن او از لگد اسب نيز تقويت شده بود مىتوانست به آسانى روحانيان زردشتى را وادارد تا همهء مردم را بر ضدّ خانوادهء او بشورانند .\r\n( 4 ) - دربارهء اين نام در بحث از خسرو اوّل سخن خواهيم راند . فردوسى چند تن را به عنوان مدّعى سلطنت نام مىبرد ولى ما نمىتوانيم به آن ارزشى بدهيم .\r\n","page_name":" 123 ","page_number":131},
  {"content":"\r\n\r\nمشورت با هم كس ديگرى را به پادشاهى برداشته‌اند » . منذر گفت : « از اين كار انديشه مدار تا چارهء آن بازجويم » . پس ده هزار تن از سواران عرب را آماده كرد و با پسر خود نعمان به تيسفون و به اردشير ، دو شهر پادشاه‌نشين ، بفرستاد و بفرمود تا در نزديكى آن دو شهر فرودآيند و پيشروان لشكر را به آن بفرستند . اگر كسى به جنگ ايشان برخيزد با او بجنگند و بر اطراف شهر بتازند و برده و اسير گيرند امّا خون نريزند .\r\nنعمان برفت و به نزديكى آن دو شهر فرودآمد و پيشروان خود را به سوى آن بفرستاد و چنان نمود كه مىخواهد با ايرانيان بجنگد . بزرگان و نجباى دربار ، جوانوى « 1 » دبير يزدگرد را به سوى منذر فرستادند و در نامه‌اى كه به او نوشتند او را از آمدن نعمان خبر دادند . چون جوانوى پيش منذر برسيد ، منذر نامه‌اى را كه به او نوشته بودند بخواند و به جوانوى گفت : « برو پيش پادشاه بهرام » و با او كسى را همراه كرد كه او را پيش بهرام ببرد . چون جوانوى پيش بهرام آمد چنان از زيبائى و درخشندگى او خيره گشت كه نماز بردن را فراموش « 2 » كرد . بهرام دانست كه ديدار او وى را خيره كرده است و از اين روى فراموش كرده است كه نماز ببرد . پس با او سخن گفتن گرفت و بهترين نويدها را به او داد و او را دوباره پيش منذر فرستاد و فرمود تا نامه را پاسخ\r\n\r\n\r\n","description":"","footnote":"\r\n( 1 ) - اسامى مختوم به - ويه  o ? ie  و - وى  o ? e ?  و - وئى  o ? i  يا به صورت ويه نوشته مىشود ، كه در آن صورت لغويون موشكاف آن را ويّه مىخوانند ، و يا فقط به شكل ى نوشته مىشود .\r\nبه احتمال قوى اين جزء براى تصغير دالّ بر محبت و عطوفت اضافه مىشده است و در كلمات مركّب جانشين جزء ثانى كلمه مىشده است . جوانوى مثلا كلمهء محبت‌آميز براى جوانمرد و يا جوانشير و غيره بوده است . گويا كلمهء زوئاناب ( بايد زوئاناو خوانده شود ) مذكور در ثئوفيلاكتوس ( ص 4 س 3 ) همين جوانوى باشد .\r\n( 2 ) - با اين توصيف او را پادشاه حقيقى مسجّل كرده‌اند ؛ زيرا شكوه شاهنشاه ( خرّه و يا فرّ ) چشم تازه‌وارد را خيره مىسازد . مقصود از توصيف ثئوفيلاكتوس نيز همين بوده است ( ص 4 س 3 ) . اين نحو تفكّر دربارهء پادشاه تا زمان ما ( عصر مؤلّف - قرن نوزدهم ) نيز باقىمانده است .\r\nشاهزادهء جوانى كه نخستين بار پادشاه را ديده بود از ديدن شاه چنان خيره و مبهوت شده بود كه نتوانسته بود جلوتر برود و گفته بود اگر جلوتر بروم ( مىسوزم ) ؛ رجوع شود به سفر دوّم موريه ( ترجمهء آلمانى ص 101 ) .\r\n","page_name":" 124 ","page_number":132},
  {"content":"\r\n\r\nدهد . منذر به جوانوى گفت : « در نامه‌اى كه آورده‌اى نيك بينديشيدم . نعمان را پادشاه بهرام به سوى شما فرستاده است ، زيرا خداوند پس از پدرش او را شاهى داده است و بر شما مهتر كرده است » . چون جوانوى سخن منذر بشنيد و ديدار بهرام و شكوهى را كه از او در دلش پديد آمده بود به ياد آورد دانست كه همهء كسانى كه در بازداشتن او از شاهى سگالش كرده‌اند به راه خطا رفته‌اند . پس به منذر گفت :\r\n« من پاسخى نخواهم برد . اگر مىخواهى خودت به شهر پادشاهان برو تا بزرگان و نجبائى كه آنجا هستند پيش تو آيند و تو با ايشان سگالش كن و آنچه در خور است بگو ؛ زيرا ايشان از آنچه تو گوئى سرباز نپيچند » . منذر جوانوى را به سوى كسانى كه او را فرستاده بودند برگرداند و خود ساز پيگار برگرفت و يك روز پس از گسيل كردن جوانوى ، به همراهى بهرام با سى هزار تن از سواران دلاور و بزرگ‌منش عرب روى به آن دو شهر پادشاهان بنهاد . چون به آن دو شهر برسيد بفرمود تا مردم گرد آمدند و بهرام بر تختى زرّين آراسته به گوهر بنشست و منذر نيز بر دست راست او جاى گرفت . بزرگان و نجباى ايران به سخن درآمدند و سختى و درشتى يزدگرد پدر بهرام را به منذر بازنمودند و از خوى بد او سخن گفتند كه چگونه روى زمين را با بدسگالى ويران كرد و مردم را از روى ستم بكشت و حتّى مردم سرزمين‌هائى را كه در دست او بود بكشت و از اين گونه كارهاى زشت او بسيار بگفتند . پس گفتند براى همين كارهاست كه ايشان هم‌پيمان شده‌اند تا شاهى را از فرزندان يزدگرد بازدارند و از منذر خواستند كه ايشان را در كار پادشاهى به چيزى كه نمىخواهند ناگزير نسازد . منذر به سخنان ايشان گوش فراداشت و به بهرام گفت : « تو براى پاسخ دادن به اين مردم سزاوارتر از منى . » بهرام گفت : « اى كسانى كه در اينجا سخن گفتيد ! من گفته‌هاى شما را دربارهء يزدگرد به دروغ نمىدارم زيرا بر همه آگاهى دارم . من از بدرفتارى او به رنج بودم و از راه و دين او روگردان « 1 » بودم و همواره از خداوند\r\n\r\n\r\n","description":"","footnote":"\r\n( 1 ) - ( ! ) شايد مقصود از دين ، خلق و خوى او باشد . - مترجم .\r\n","page_name":" 125 ","page_number":133},
  {"content":"\r\n\r\nمىخواستم كه بر من سپاس نهد و پادشاهى مرا دهد تا هرچه را او تباه كرده است نيكو كنم و آنچه را شكسته است درست كنم « 1 » ؛ و اگر پس از يك سال پادشاهى كارهائى را كه برشمردم به جا نياورم به ميل خويش از آن كناره كنم و خدا و فرشتگان و موبذان موبذ را بر اين كار گواه مىگيرم و اين موبذان موبذ در اين كار ميان من و شما داور باشد . با اين همه كه گفتم باز تن مىدهم به اينكه پادشاهى از آن كسى باشد كه بتواند تاج و زيور شاهى را از ميان دو شير درندهء بچه‌دار بربايد . » چون مردم گفتار و نويد بهرام بشنيدند شاد شدند و بر اميدشان افزود و با همچنين گفتند : « ما نمىتوانيم از گفتهء بهرام سرباززنيم و اگر شاهى را از او بازداريم بيم آن مىرود كه همگى كشته شويم زيرا گروه فراوانى از عرب يار و ياور اوست . امّا ما او را به آنچه از روى اعتماد به نيرو و دليرى و بىباكى خويش گفته است مىآزمائيم . اگر بر همان گونه باشد كه خود گفته است ناچار ملك به او بسپاريم و به او گردن نهيم و اگر ضعف و ناتوانى كرد و در اين كار هلاك شد ما را در آن گناهى نباشد و نيز از شرّ و نابكارى او وامىرهيم . » همه اين رأى را بپسنديدند و بپراگندند . روز ديگر بهرام برگشت و به همان گونهء روز پيش بنشست و همان سخنان را بازگفت . كسانى كه بايستى با او سخن درافگنند نيز آمدند . بهرام گفت : « يا آنچه را ديروز گفتم به كار بنديد و يا خاموش باشيد و امر مرا گردن نهيد . » مردم گفتند : « ما خسرو را به پادشاهى برگزيده‌ايم و از او جز آنچه دوست مىداريم نديده‌ايم . با اين همه ما راضى هستيم به اينكه تاج و زيور شاهى را چنان كه گفتى ميان دو شير بگذاريم و تو و خسرو با آن دو شير بجنگيد و هر كدام كه آن را برداشت پادشاهى او را باشد . » بهرام گفتار ايشان را بپسنديد . پس موبذان موبذ كه تاج بر سر آنكه به پادشاهى مىرسيد مىنهاد « 2 » ، تاج\r\n\r\n\r\n","description":"","footnote":"\r\n( 1 ) - نسخهء سپرنگر در اينجا افزوده است كه بهرام نيز وعده داد تا از ماليات كم كند و بر مواجب سربازان بيفزايد و درجات بزرگان را بالاتر ببرد . اين وعده‌هاى مثبت يقينا در متن اصلى بوده است و سخنان بعدى مىرساند كه واقعا چنين وعده‌هائى در كار بوده است .\r\n( 2 ) - ملاحظهء مهمّى است . برعكس آن ، در دولت پارثى و در ارمنستان منصب تاج\r\n","page_name":" 126 ","page_number":134},
  {"content":"\r\n\r\nو زيور را بياورد و در جائى بگذاشت و سپهبذ « 1 » بستام « 2 » دو شير درندهء گرسنهء بچه‌دار را بياورد ؛ يكى بر يك‌سوى تاج و زيور و ديگرى بر ديگر سوى آن بايستاد . پس بستام بند شيران را باز كرد . آنگاه بهرام به خسرو گفت : « برو تاج و زيور را بردار . » خسرو گفت : « تو به آغاز كردن و برداشتن آن سزاوارترى ، زيرا تو پادشاهى را به ارث مىخواهى و من آن را غصب كرده‌ام . » بهرام را اين سخن ناخوش نيامد زيرا به دليرى و نيروى خود اعتماد داشت . پس گرزى « 3 » به دست گرفت و به سوى تاج و زيور رفت .\r\nموبذان موبذ گفت : « تو به رضاى خويش خود را در اين كار به هلاك مىافگنى و كسى\r\n\r\n\r\n","description":"","footnote":"\r\nگذاشتن بر سر شاهان در دست خانواده‌هاى نجباى درجهء اوّل بود و ارثى بود ( پلوتارخ ، كتاب كراسوس 21 ؛ تاسىتوس در وقايع سالانه 42 / 6 ) .\r\n( 1 ) - منصب سپهبذى از مناصب بسيار بلند بود . گاهى در مملكت چهار سپهبذ و گاهى فقط يك سپهبذ وجود داشت ( رجوع شود به مطالب آينده در سلطنت خسرو اوّل ) .\r\n( 2 ) - وستهمه  Wistahma  ( بر سكّه‌ها وستهم  Wistahm  ) در فارسى بستهم شده است .\r\nعرب‌ها آن را از همان زمانهاى قديم تحريف كرده بسطام گفته‌اند ( در يونانى بستام ) .\r\nصورت ديگر اين نام گستهم است چنان كه در فردوسى ديده مىشود و نسخهء خطّى طبرى فارسى در گوتا ( از روى فردوسى ) نيز چنين دارد ( در ارمنى  Wstam  ؛ مقايسه شود با  Ustam  در تاريخ گرجستان بروسه ج 1 ص 227 ) . دينورى از ميان بزرگانى كه مىخواستند فرزندان يزدگرد را از پادشاهى دور سازند اشخاص ذيل را نام مىبرد :\r\n« بسطام سپهذ سواد كه درجهء هزارفت داشت ( دربارهء هزارفت رجوع شود به زيرنويس شماره 1 همين فصل صفحهء 108 ) ؛ يزدگشنسپ حاكم ( پاتسپان ، رجوع شود به مطالب آينده در سلطنت خسرو اوّل ) ؛ الزفانى ؟ ( در نسخهء چاپى الزّوابى - مترجم . ) ؛ پيرك كه درجهء او مهران بود ( رجوع شود به سلطنت كواذ ) ؛ گودرز لشكرنويس ؛ گشنسپ‌آذر . . . دبير ماليات اراضى ؛ پناه خسرو رئيس صدقات ( اوقاف ؟ ) مملكتى . من در اين ترجمه متن مغلوط دينورى را تصحيح كرده‌ام . فردوسى نيز در اينجا بجز گستهم چند تن از بزرگان را نام مىبرد ؛ ولى گويا اين نام‌ها را از خود افزوده است .\r\n( 3 ) - گرز در شاهنامه سلاح خاصّ پهلوانان ايرانى است و امروز هم جزو علامات سلطنتى است ( سفرنامهء اوزلى ج 3 ص 134 ) . اصطلاح جرز ( در فارسى گرز ، قديم‌تر گزر كه از آنجا به زبان ماندائى رفته و « گزرا » شده است ،  ( S . R . I . 119 , 3  در متن عربى آمده است . در كتاب تصاوير كه حمزه از روى آن لباس و رفتار پادشاهان ايران را براى ما شرح مىدهد بهرام گور با گرز ( جرز ) است ( حمزه ص 55 ) .\r\n","page_name":" 127 ","page_number":135},
  {"content":"\r\n\r\nاز ايرانيان اين را نگفته است و ما پيش خدا در اين كارى كه تن به مرگ داده‌اى بىگناهيم . » بهرام گفت : « شما در اين كار بىگناهيد و در آن بارى بر دوش شما نيست . » پس رو به سوى شيران نهاد . چون موبذان موبذ كوشش او را در رفتن به سوى شيران بديد او را آواز در داد و گفت : « اگر ناگزير اين كار را مىخواهى بكنى نخست گناهانت را بازگو و پس از همهء آن بازآ . » بهرام گناهان خود را ياد كرد و از همه بازآمد « 1 » و روى به سوى شيران نهاد . يكى از شيران رو به بهرام آورد تا به نزديكى او رسيد . بهرام بر پشت او بجست و با دوران خود دو پهلوى او را چنان فشرد كه شير از پا درآمد ؛ پس با گرزى كه به دست داشت بر سر او كوفتن گرفت . آنگاه شير ديگر به او روى آورد . بهرام دو گوش او را بگرفت و با دو دست خود بماليد و سر او را بر سر آن شيرى كه سوار آن بود چندان بكوفت كه كلّهء هر دو بشكست و مغزشان پيدا شد .\r\nپس با همان گرز بر سر هر دو بكوفت و هر دو را بكشت و اين كار را در پيش چشم خسرو و ديگر كسانى كه آنجا بودند بكرد . پس از آن بهرام تاج و زيور شاهى را برداشت و نخستين كسى كه او را آواز داد خسرو بود كه گفت : « اى بهرام كه همهء آنان كه بر گرد تو هستند بر سخن تو گوش مىدارند و گردن مىنهند ، خداوند زندگانى ترا دراز كناد و هفت كشور « 2 » روى زمين ترا دهاد ! » پس از او همهء كسانى كه آنجا بودند آواز دردادند و گفتند : « ما بر پادشاه بهرام گردن نهاديم و پيش او سر فرودآورديم و به پادشاهى او خرسند شديم » و او را دعاى فراوان گفتند .\r\nروز ديگر بزرگان و نجبا و خداوندان ولايات و وزيران پيش منذر رفتند و از او خواستند تا با بهرام سخن گويد تا او از بديهائى كه در كار او كرده بودند چشم بپوشد و بر ايشان ببخشايد و از گناهانشان درگذرد . منذر با بهرام در آن خواستهء ايشان سخن گفت و از او خواهش كرد تا آنچه از ايشان در دل دارد بيرون كند . بهرام\r\n\r\n\r\n","description":"","footnote":"\r\n( 1 ) - در اينجا باز خصوصيّات عقايد گروهى كه اين روايت از ايشان است نمودار مىگردد .\r\n( 2 ) - به عقيدهء ايرانيان باستان زمين به هفت كشور ( در عربى اقليم ، در يونانى كليما ) تقسيم مىشده است .\r\n","page_name":" 128 ","page_number":136},
  {"content":"\r\n\r\nپايمردى او را بپذيرفت و بر اميد ايشان بيفزود « 1 » . بهرام روزى كه بر تخت نشست بيست‌ساله بود « 2 » و بفرمود تا همان روز را مردم بياسايند . پس از آن شش روز پى در پى به بار عام بنشست و ايشان را نويدهاى نيك داد و به ترس از خدا و پرستش او بخواند . چون به پادشاهى رسيد شادخوارى را بر همه چيز برگزيد چندانكه زيردستانش او را بر اين كار سرزنش كردند و پادشاهانى كه همسايهء او بودند در سرزمين‌هاى او و در بيرون كردن پادشاهى از دست او طمع بستند « 3 » . نخستين كسى\r\n\r\n\r\n","description":"","footnote":"\r\n( 1 ) - به اين حقيقت بايد اذعان شود كه بهرام به زور منذر و به رغم ميل بزرگان ايران به تخت نشسته است . البتّه او به هنگام جلوس خود را موظّف كرده بود كه بيشتر از پدرش به ميل بزرگان و روحانيان رفتار كند . اين وظيفه را با تعقيب مسيحيان ، يا به دست خود و يا لا اقل با اجازه دادن به آن ، ( رجوع شود به كارنامهء شهداى سريانى كه بر خلاف قدمايشان چندان مورد اعتماد نيستند و به ثئودورت ، تاريخ روحانيت 39 / 5 و به سقراط 18 / 7 و به السّمعانى 373  III , I ,  در حاشيه ، و به مارسلينوس در حوادث سال 420 و ايندوكسيون 9 ؛ و انعكاس آن در زندگى سيمون راهب ستون‌نشين در كارنامهء شهدا ج 2 ص 329 ) و با جنگ با روميان ( رجوع شود به مطالب آينده ) انجام داد .\r\n( 2 ) - اين مطلب بايد حقيقت تاريخى داشته باشد .\r\n( 3 ) - مطالب بعدى نشان مىدهد كه او ، در عقيدهء راوى داستان ، كاملا حق داشته است به خوشگذرانى بپردازد زيرا به هنگام ضرورت توانسته است بر سخت‌ترين دشمنانش غالب آيد .\r\nدر شاهنامه و كتاب‌هاى ديگر ( مسعودى در ج 2 ص 491 به داستان‌هاى او اشاره مىكند و به علت درازى آن از ذكر آن خوددارى مىنمايد ) آن‌قدر داستانهاى شكار و زن‌دوستى از او نقل شده است كه از هيچ‌يك از ديگر پادشاهان ساسانى به آن اندازه نقل نشده است ؛ حتّى داستان‌هاى منقول در طبرى و ديگر كتب مبتنى بر مآخذ قديم‌تر نيز كم‌وبيش پر از حادثه‌جوئيهاى اوست . با اين همه ، خصال او در همه جا يكسان است و من اساس آن را تاريخى مىدانم . از روى قرائن برمىآيد كه بهرام مردى بوده است حادثه‌جو و عيّاش و با همهء دليرى و شجاعت اساسا آدم ضعيفى بوده است . او چندان عاشق شكار و زن بوده است كه كار حكومت را به بزرگان و روحانيان سپرده بوده است . اين نيز مربوط به خصال روحى اوست كه به موسيقىدانان رتبه‌اى بالاتر از آنچه نظم دربارى قديم اجازه مىداده است بخشيده و اين ترتيب او را خسرو اوّل دوباره به هم زده است ( مسعودى ج 2 ص 157 ) . مىگويند به رعاياى خود دستور داده بوده است كه فقط نيمى از روز را به كار پردازند و نيم ديگر را با موسيقى و خوشىهاى ديگر به سر برند . حقّ تقدّم مشكوك آوردن كوليان ( لوريان ) از سرزمين هند به عنوان رامشگران به ايران با او بوده است و اين مطلب تا اندازه‌اى درست به نظر مىآيد ( رجوع شود به حمزه ص 54 و داستان دلكش فردوسى\r\n","page_name":" 129 ","page_number":137},
  {"content":"\r\n\r\nكه بر ملك او دست يازيد خاقان پادشاه ترك « 1 » بود كه با دويست و پنجاه هزار تن از مردم ترك به جنگ او آمد . چون خبر روى آوردن سپاه بزرگ خاقان به شهرهاى ايران به گوش ايرانيان رسيد آن را بزرگ گرفتند و بترسيدند . گروهى از بزرگان ايشان كه رأى نيكو داشتند و در كار مردم مىنگريستند پيش او رفتند و گفتند : « اى پادشاه : نابكارى دشمن نزديك است كه تو را از خوشگذرانى و كام‌جوئيت بازدارد . خود را براى پيكار با او آماده كن تا مبادا از ايشان بر ما چيزى رسد كه تو را ناسزائى و ننگ آورد . » بهرام گفت : « پروردگار ما نيرومند است و ما دوستان او هستيم » امّا كارى جز افزودن بر خوشى و شادكامى و شكار نكرد . پس خود را آماده ساخت و به آذربايگان رفت تا در آتشكدهء « 2 » آن پرستش كند و از آنجا به ارمنستان رود تا در نيزارهاى آن به شكار\r\n\r\n\r\n","description":"","footnote":"\r\nدر پادشاهى بهرام از شعر 1585 به بعد ) .\r\n( 1 ) - نمىتوان گفت كه در آن زمان ترك‌ها با ايران همسايه بوده‌اند ( رجوع شود به صفحهء 85 ، زيرنويس شمارهء 1 ) . عنوان مرزبان كوشان كه نمايندهء بهرام در آن سرزمين داشت ( رجوع شود به مطالب آينده ) و وابستگى اين داستان با قصّهء پيروز ( بهرام علامت مرزى را كه فيروز بعدها به آن تجاوز كرد برقرار كرده بود ) همه نشان مىدهد كه اين دشمنان بهرام هياطلهء ( هفتاليان ، رجوع شود به صفحهء 47 ، زيرنويس شمارهء 1 و به مطالبى كه بعد از اين خواهد آمد ) باكتريا و سغد بوده‌اند كه براى جانشينان بهرام گرفتارى بزرگى ايجاد كرده بودند . شايد راويان در اينجا اشتباه كرده‌اند و مقصود جنگهائى بوده است كه با اقوام وحشى قفقاز شمالى درگرفته بود . چون ماهيّت اين داستان حادثه‌جوئى و پهلوانى است تفاصيل و جزئيات آن طبعا مورد اعتماد نتواند بود . مقايسه اين داستان با روايت طبرى دربارهء جنگ او با روميان ، كه ما از جاهاى ديگر نيز در آن باره اطّلاع داريم ، جائى براى قبول اين گزارش‌ها ، كه تحقيق دربارهء آن ميسّر نيست ، نمىگذارد .\r\n( 2 ) - مقصود آتشكدهء معروف به آذرگشسپ است واقع در شيز ( فارسى آن شايد چيز يا چيس باشد ، رجوع شود به ياقوت ج 3 ص 354 س 1 ) و يا در گنجك ، گنجه . اين محلّ را نويسندگان جديدتر اشتباها با تبريز ( يا تبريز با ياى مجهول كه در كتاب ثئوفانس ص 747 به ثبارمائيس تحريف شده است ) و شهرهاى ديگر يكى دانسته‌اند . آقاى ه .\r\nراولين‌سن محلّ آن را در تخت سليمان ( مجلّهء انجمن جغرافيائى ج 10 ) تقريبا در جنوب شرقى مراغه بازشناخته است ( موقعيّتى كه دربارهء آن در ابن خرداذبه ص 97 س 12 ذكر شده است غلط است ؛ متن آن تحريف شده است . برعكس موقعيّت مذكور در همان‌جا در سطر 17 دربارهء وضع راه‌ها درست است ) . يكى بودن « كزنا » و شيز از ياقوت معلوم مىگردد ولى ابن خرداذبه ( ص 96 به بعد ) جنزه را غير از شيز مىداند . شايد شيز در حقيقت نام ناحيه باشد . در تلمود ( بركوت 33 ؛\r\n","page_name":" 130 ","page_number":138},
  {"content":"\r\n\r\nپردازد و در راه خوش بگذراند . همراه او هفت تن از بزرگان و نجبا و 300 تن از جانداران دلير و دلاور او بودند « 1 » . بهرام برادر خود را ، كه نرسى نام داشت ، بر جاى خويش بگذاشت تا در كارهاى مملكت بنگرد « 2 » . مردم چون رفتن بهرام و جانشين ساختن برادرش بدانستند يقين كردند كه او از دشمن گريخته و دست از مملكت بازداشته است . پس سگالش كردند تا فرستادگانى به سوى خاقان بفرستند و به باج‌گزارى گردن نهند ؛ زيرا بيم آن داشتند كه اگر گردن نهند خاقان روى\r\n\r\n\r\n","description":"","footnote":"\r\nتعانيث  b  11 ؛ عبود از را  a  34 ؛ قدّوشين  a  72 سماخوث فصل 12 ) گينزق و گنزق آمده است ؛ در سترابن ( ص 523 ) وستفانوس بيزانسى ( آريان ) گزكا و همان مؤلف ( در  ( Quadratus  گزكس و ثئوفانس ص 747 گزكو و در كرونيكون پاسكاله ص 729 به بعد كنزكن و در پلينوس ( 13 / 6 بند 42 گزه  Gaza  و در آمّيان  Gazaca  و در عربى جزنق هم آمده است ( ياقوت ) و در ارمنى گندزك  Gandzag  . اين شهر نه تنها غير از شهر گنجهء معروف واقع در البانيا ( ارّان ) است كه لانگلوا ( در فاوستوس ؛ ج 1 ص 215 ) آن دو را با هم اشتباه كرده است ( رجوع شود به سن مارتين  ( Mem . I , 129  بلكه نيز غير از شهر ديگرى است به همين نام كه در نزديكى دجله بوده است و نام آن دو بار در تاريخ آمده است ( ثئوفيلاكتوس 10 / 5 و ثئوفانس ص 488 ) ، و راولين‌سن نبايستى اين را با آن شهر واقع در آذربايجان يكى مىدانست ( در مجلّهء مذكور ) . به طور كلّى اين مقالهء راولين‌سن با همهء امتيازاتى كه دارد متضمّن اشتباهاتى هم هست . دربارهء اين محلّ و معبد از ميان منابع مذكور در فوق مخصوصا به كرونيكون پاسكاله ( موضع مذكور ) و ثئوفانس ( ص 747 - 721  ( Cedron  رجوع شود كه در آن گنجهاى عظيم اين معبد را مانند گنجهاى كروزوس ليديائى دانسته است . ابن خرداذبه مىگويد كه پادشاهان ايران پس از جلوس بر تخت پياده به زيارت اين آتشكده مىرفته‌اند ( و نيز رجوع شود به ياقوت ج 3 ص 353 به بعد ؛ و علاوه بر آن نيز رجوع شود به پركپ ، جنگ ايران ج 2 ص 24 و مسعودى ج 4 ص 79 به بعد و بلاذرى ص 326 و فردوسى در مواضع متعدد مخصوصا 1949 به بعد كه مىگويد خسرو دوّم پس از جلوس مجدّد به زيارت آن رفت ) . دربارهء آتش آذرگشسپ سخن زياد گفته شده است .\r\n( 1 ) - دينورى مىگويد او هفت هزار تن با خود برد و دستور داد هر كدام بازى و سگى شكارى با خود به همراه ببرند . فردوسى نيز مانند اين را آورده است ولى عدّه را 12000 گفته است .\r\n( 2 ) - سعيد بن البطريق ( ج 2 ص 85 ) با نرسى قاضى ازدنار ( صحيح آن بايد آذرباذ باشد ) را نيز ذكر مىكند .\r\n","page_name":" 131 ","page_number":139},
  {"content":"\r\n\r\nبه مملكت ايشان آورد و جنگجويان ايشان را از بيخ و بن بركند . چون به خاقان آگاهى رسيد كه ايرانيان آمادهء اطاعت هستند ايشان را زنهار داد و سپاهيان خود را به خوددارى و پرهيز واداشت . بهرام كارآگاهى به سوى خاقان فرستاده بود تا خبر او را به بهرام بازرساند . اين كارآگاه بهرام را از خاقان و عزم او بياگاهانيد . بهرام با گروهى كه با او بودند روى به خاقان نهاد و بر او شبيخون « 1 » زد و او را به دست خود بكشت و در سپاهيان او كشتار كرد . آنان كه از كشتار بازجسته بودند بگريختند و پشت بدادند و لشكرگاه و زن و فرزند و بنهء خود را به جاى گذاشتند . بهرام در پى ايشان برفت و بكشت و غنيمت گرفت و زن و فرزندشان را برده كرد و خود او و سپاهيانش سالم بازگشتند . بهرام تاج و افسر « 2 » خاقان را بگرفت و بر سرزمين‌هائى كه در تركستان داشت دست يافت و بر آن مرزبانى « 3 » بگماشت و تختى سيمين به او داد . همسايگان\r\n\r\n\r\n","description":"","footnote":"\r\n( 1 ) - فردوسى و دينورى مىگويند او از طبرستان ( از روى رى و طهران و از راه گردنهء پيروزكوه به ناحيهء آمل ) تا ساحل درياى خزر و از آنجا به گرگان و از آنجا از راه نسا به مرو رفت و در محلّى نزديك آن به نام كشميهن ( چنين است در ياقوت ، و در جغرافياى يعقوبى ص 57 و در ابن خرداذبه ص 47 كشماهن ؛ به مسافت يك‌روزه راه تا مرو ) جنگ درگرفت . دينورى از حيلهء خاصّى سخن مىگويد كه بهرام با آن ترك‌ها را ترسانيد و ايشان را به هزيمت واداشت : او هفت هزار كره اسب را كه بر گردن هريك انبانى از پوست گاو كه در آن ريگ ريخته بودند آويخته بود ، به سوى دشمن رها كرد تا سر و صداى عظيمى راه انداختند . مجمل التواريخ حيله‌اى احمقانه‌تر از اين ذكر كرده است ( چاپ طهران ص 70 ) . جا داشت كه پولين  Polyan  در كتاب حيله‌هاى جنگى خود آن دو را نيز مىنوشت . محلّ جنگ ممكن است صحيح باشد و خبر مسعودى كه مىگويد خاقان تا رى پيشامد اشتباه خود او بايد باشد .\r\n( 2 ) - در نسخهء سپرنگر كمربند و شمشير او نيز اضافه شده است . از شمشير كمى بعد نيز ذكرى خواهد آمد .\r\n( 3 ) - گرچه معنى مرزبان « سرحددار » است امّا تقريبا همان است كه در عهد هخامنشيان ساتراپ خوانده مىشد . به گفتهء نسخهء سپرنگر عنوان او « مرزبان كوشان » بوده است و اين به طور واضح مىرساند كه سرزمين تسخيرشده از آن كوشان « هياطله » بوده است ( رجوع شود به زيرنويس شمارهء 1 صفحهء 130 ) . فردوسى ( صفحهء 1546 ) مىگويد بهرام مردى را به نام شهره « پادشاه تركان ساخت ؛ شايد اين كلمه همان عنوان يا لقب « شهريك ، شهريگ » باشد ( در عربى « شهريج » كه يعقوبى معنى آن را « رئيس ناحيه » مىداند ) .\r\n","page_name":" 132 ","page_number":140},
  {"content":"\r\n\r\nزمين‌هائى كه او از تركستان گرفته بود سرافگنده پيش او آمدند و سر تسليم فرودآوردند و از او بخواستند كه ميان خود و ايشان مرزى نهد كه از آن نگذرند . بهرام مرزى بنهاد و بر آن ميلى بساخت و اين همان ميل است كه پس از او پيروز شاه پسر يزدگرد بفرمود تا آن را در سرزمين ترك جلوتر برند « 1 » . بهرام يكى از سران سپاه را به سوى تركانى كه در آن سوى رود ( جيحون ) بودند بفرستاد تا با ايشان بجنگد . اين سردار با ايشان بجنگيد و ايشان را بماليد تا آنكه به بندگى بهرام و به باج‌گزارى به او تن در دادند . پس از آن بهرام از راه آذربايگان به سوى جايگاه خود در سواد راه افتاد .\r\nدر آذربايگان بفرمود تا هرچه در افسر خاقان از ياقوت سرخ و گوهرهاى ديگر بود از آتشكدهء آذربايگان بياويزند . پس از آنجا راه افتاد و به تيسفون آمد و در سراى پادشاهى فرودآمد . آنگاه به سپاهيان و كارداران خود نامه نوشت و ايشان را از كشته شدن خاقان و كار او و سپاهيانش آگاهى داد . پس برادر خود نرسى را حاكم خراسان كرد و او را بفرمود كه آنجا رود و در بلخ فرودآيد و نيز كارهاى ديگر كه مىخواست به او بفرمود « 2 » . بهرام در پايان پادشاهيش براى شكار به ماه « 3 » رفت . روزى براى شكار سوار شد و به دنبال گورى بتاخت و در طلب آن سخت بكوشيد . امّا در آن ميان\r\n\r\n\r\n","description":"","footnote":"\r\n( 1 ) - در داستانى كه بعدا خواهد آمد محلّ اين ميل در مرز زمين هياطله ذكر شده است . امّا نمىتوان گفت كه سرزمين هياطله در حقيقت فتح شده بود و نيز نمىتوان گفت كه صلح پايدارى ميان ايران و هياطله بسته شد و اين معنى از جنگهائى كه جانشينان بهرام با ايشان كرده‌اند پيداست . فتح ماوراءالنّهر را بايد افسانه دانست .\r\n( 2 ) - حكومت خراسان ممكن است درست باشد امّا به سختى مىتوان گفت كه محلّ اقامت حاكم در بلخ بوده است ، زيرا در اين صورت او همان مرزبان كوشان مىشود در صورتى كه پادشاه كوشان به اغلب احتمالات خود در بلخ مىنشسته است . اگر هم بلخ در آن زمان موقّتا به دست ايرانيان افتاده باشد شهرى مورد خطر و مورد اختلافى مانند آن به ندرت مىتواند حاكم‌نشين خراسان باشد زيرا قسمت‌هاى عمدهء خراسان از بلخ دور است و بيابانها آن دو را از هم جدا مىسازد .\r\n( 3 ) - چنان كه لاگارده و السهاوزن نشان داده‌اند « ماه » همان « ماد » يا ماد قديمى است ؛ امّا به معنى محدودترى فقط به بعضى از نواحى ماد غربى استعمال شده است . من براى شكل قديم‌تر ماديكان ( مادها ) از زبان پهلوى شاهد پيدا كرده‌ام ( كارنامك ص 48 ) .\r\n","page_name":" 133 ","page_number":141},
  {"content":"\r\n\r\nبه چاهى افتاد و در آن غرق شد . مادرش چون اين بشنيد با مال فراوان بر سر آن چاه رفت و در آن نزديكى فرودآمد و گفت كه : « آن مال از آن كسى خواهد بود كه تن او را از چاه بدر آورد » . مردم از چاه گل و لاى بسيار بيرون آوردند چندانكه از آن تپّه‌ها پديد آمد ؛ امّا بر جسد بهرام دست نيافتند « 1 » . گويند چون بهرام از جنگ با تركان بپرداخت و به مملكت خود بازگشت چند روز پى در پى با ايشان سخن گفت و ايشان را به طاعت خود بخواند و گفت انديشهء او چنان است كه بر ايشان آسان گيرد و نيكوئى برساند ؛ امّا اگر ايشان از راه راست برگردند او سخت‌گيرتر از پدرش خواهد بود و همانا پدر او نيز در آغاز به نرمى و داد رفتار مىكرد و چون مردم ، يا برخى از ايشان ، آن را نشناختند و آن‌چنان كه خدمتگزاران و بندگان بايد پادشاهان را سر فرودآورند « 2 » ، نكردند او به درشتى و شكنجه و خونريزى گرائيد . بازگشت بهرام از اين جنگ از راه آذربايگان بود و در آنجا آنچه در افسر خاقان از گوهر و ياقوت بود با شمشير او ، كه نيز آژده به درّ و گوهر بود ، با زيور بسيار به آتشكدهء شيزداد و خاتون « 3 » ،\r\n\r\n\r\n","description":"","footnote":"\r\n( 1 ) - جاى تعجّب است كه اين قصّه را ميان جنگ بهرام با تركان و وقايع ديگرى كه پس از آن آمده است گنجانده‌اند . سعيد بن البطريق و فردوسى آن را ذكر نكرده‌اند ؛ امّا يعقوبى و دينورى و مسعودى ( ج 2 ص 190 ) آن را نقل كرده‌اند . به نظر من اين داستان براى توضيح نام اوست :\r\nبهرام گورى را دنبال مىكرد و در گورى « قبرى » افتاد . دينورى اطّلاعات بيشترى به دست داده و نام محلّ را « دايمرج - مرغزار مادر » گفته است ( دينورى دايه را به معنى مادر گرفته است ) . به گفتهء او در آنجا شكافهائى است كه به آب مىرسد و قعر آن ناپيداست . دينورى همچنين موقعيّت آن را در مملكت « ماه » قرار مىدهد و در حقيقت داىمرگ - محلى است كه چندان از همدان دور نيست ( رجوع شود به ابن الاثير ج 12 ص 15 ؛ ج 10 ص 198 و 476 كه در آنجا « دادمرج » آمده است ؛ جلد 11 ص 15 ) . امّا اين محلّ نمىتواند « درّه‌گردان » اوجان باشد چنان كه كرپرتر ( در ج 2 ص 19 به بعد ، ترجمهء آلمانى آن ؛ مقايسه شود با تاريخ ايران ملكم ج 1 ص 96 ترجمهء آلمانى ) مىگويد ؛ زيرا اين يكى در فارس است و اگر اين نكته نبود موقعيّت آن ( رجوع شود به فريزر ج 1 ص 177 .\r\nترجمهء آن فصل 1 ) با داستان سازگار مىآمد . مجمل التّواريخ مرگ او را در شيراز مىداند امّا روايات مجمل دربارهء محلّ مرگ پادشاهان چندان مورد اعتماد نيست .\r\n( 2 ) - اينجا اثرى عجيب از عقيدهء يزدگرد ، كه غير از عقيدهء معمولى است ، ديده مىشود .\r\n( 3 ) - در نزد تركان و ديگر اقوام آسياى مركزى « خاتون » ، و اشكال ديگر آن در لهجه‌هاى\r\n","page_name":" 134 ","page_number":142},
  {"content":"\r\n\r\nزن خاقان ، را به خدمت آتشكده بگماشت « 1 » و به سپاس اين پيروزى خراج سه سال را از مردم برگرفت و به درويشان و بينوايان مال فراوان بداد و به نجبا و بزرگزادگان بيست هزار هزار درهم « 2 » ببخشيد و به هر سوى نامه‌هائى بنوشت در اين معنى كه او چون از آمدن خاقان به مملكت ايران خبر يافت خداوند بزرگ توانا را به يارى خواست و به استوارى او با هفت تن از نجبا و سيصد سوار از جانداران برگزيده‌اش از راه آذربايجان و كوه قفقاز برفت تا به دشت‌ها و بيابان‌هاى خوارزم رسيد « 3 » و خداوند او را در آن كار به بهترين راهى بيازمود ؛ و نيز در آن نامه ايشان را از برداشتن خراج آگاهى داد . اين نامه نغز و رسا نوشته شده بود « 4 » . بهرام پس از رسيدن به شاهى فرموده بود تا بازمانده‌هاى خراج را كه بر گردن مردم مانده بود بازنگيرند و چون به او گفتند كه اين بازمانده‌ها هفتاد هزار هزار درهم « 5 » مىشود بازنگرفت و يك سوم خراج سالى را كه در آن به شاهى نشسته بود از مردم برداشت « 6 » . گويند چون بهرام گور از\r\n\r\n\r\n","description":"","footnote":"\r\nمختلف ( در لهجهء عثمانى : قادين ) ، به ملكه هم گفته مىشود همچنان‌كه خاكان ، با اشكال ديگر آن در لهجه‌هاى مختلف ( خاگان ، كاآن ، خان و غيره ) به پادشاه گفته مىشود . اصل واقعى اين دو نام بر من معلوم نيست .\r\n( 1 ) - نكتهء مهمّ در اين گزارش‌ها بيشتر روى اين مطلب است كه شاه چگونه به امكنهء مقدّس احترام مىگذاشته است . به همين جهت ملكهء يك قوم نيرومند كافر بايستى به خدمت آتشكده گماشته شود . نفرت روحانيان ايرانى از بودائيها و كفّار اقوام شرقى به همان اندازهء نفرت ايشان از مسيحيان بوده است و نشانه‌هاى آن در شاهنامهء فردوسى به وضوح ديده مىشود .\r\n( 2 ) - در حدود چهارده ميليون مارك ( هفده ميليون و نيم فرانك ) مىشود ! ( البتّه به حساب سال 1879 م ) . فردوسى مىگويد ماليات اراضى هفت سال بخشوده شد و دينورى مىگويد ماليات يك سال را از مردم برداشت .\r\n( 3 ) - اين تصوّر غير عادى لشكركشى از دور درياى خزر مبنى بر سوء فهم حقايقى است كه در گزارش ديگر گفته شده است ( رجوع شود به صفحهء 132 ، زيرنويس شمارهء 1 ) .\r\n( 4 ) - پس يكى از منشآت خطابى بوده است كه در خداينامه فراوان ديده مىشود .\r\n( 5 ) - در حدود پنجاه ميليون مارك ( بيش از 60 ميليون فرانك ) مىشود ! ( ايضا به حساب سال 1879 م ) . در نسخهء سپرنگر هفتاد و چهار ميليون درهم آمده است .\r\n( 6 ) - مقصود در اينجا انجام دادن تعهّداتى است كه او در هنگام جلوس كرده بود . امّا برداشتن ماليات پس از جنگ با ترك‌ها فقط انعكاسى است كه از تصوّر افسانه‌آميز غنائم جنگى\r\n","page_name":" 135 ","page_number":143},
  {"content":"\r\n\r\n« 1 » جنگ خاقان ترك برگشت برادر خود نرسى را حاكم خراسان كرد و او را در بلخ بنشانيد و مهرنرسى پسر برازه « 2 » را وزير كرد و او را از نزديكان خود ساخت و بزرگ‌فرمذار كرد . پس به او گفت كه مىخواهد به هندوستان برود تا آن مملكت را بشناسد و چاره‌اى بينديشد تا بخشى از خاك آن مملكت را به مملكت خود بيفزايد تا كمى از بار ماليات مردم مملكت خود را سبكتر سازد « 3 » . پس در آنچه به او سپرده بود دستورهائى كه بايد بداد تا آنكه خود بازگردد . پس روى به راه نهاد و ناشناس به هندوستان رسيد و زمانى در آن ببود . مردم آنجا از كار او چيزى نپرسيدند جز آنكه چون سواركارى و شكار او درندگان را و زيبائى و نيك‌خوئى او را مىديدند در شگفت مىماندند . پس زمانى بر اين حال ببود تا آنكه شنيد در ناحيه‌اى از سرزمين ايشان پيلى است كه راه‌ها را بريده است و مردم بسيارى را كشته است .\r\nبهرام از يكى از ايشان بخواست كه او را به آن پيل راهنمونى كند تا او را بكشد .\r\nپادشاه اين بشنيد و او را بخواست و فرستاده‌اى با او گسيل كرد تا خبر او را به شاه ببرد . چون بهرام با آن فرستاده به بيشه‌اى كه پيل در آن بود برسيدند فرستاده به بالاى درختى رفت تا كار بهرام را بنگرد . بهرام به راه افتاد و بانگ همىزد تا پيل را بيرون آورد . پيل با دهان كف‌آلوده با بانگ بلند و ديدار ترس‌آور بيرون آمد تا نزديك بهرام رسيد . بهرام تيرى بر او زد كه به ميان دو چشمش خورد و چندان فرورفت كه نزديك\r\n\r\n\r\n","description":"","footnote":"\r\nحاصل شده است .\r\n( 1 ) - رجوع شود به مطالب گذشته .\r\n( 2 ) - نام پدر مهرنرسى گويا به همان گونه كه من نوشته‌ام تلفّظ مىشده است و از اين جهت ارتباط آن با شهر برازگون ( شكل قديم‌تر آن بايد برازگان باشد ) ، كه ايستگاه تلگرافى ميان ابو شهر و شيراز است ، و نيز ارتباط آن با رود « براره ، بزازه ( برازه ) ، كه در پيروزآباذ واقع است ، معلوم مىشود .\r\n( 3 ) - اين داستان خارق‌العاده از روى همان متن اصلى آن با مختصر كم‌وبيشى در سعيد بن البطريق ( ج 2 ص 86 به بعد ) و ابن قتيبه و مسعودى ديده مىشود و حمزه آن را شرح كرده است . فردوسى هم آن را با كمى تغيير نقل كرده است . مسلّم است كه اين داستان ارزش تاريخى ندارد .\r\n","page_name":" 136 ","page_number":144},
  {"content":"\r\n\r\nبود ناپديد شود . پس چندان تير بر او بزد كه از پاى درآمد ؛ آنگاه به روى او جست و خرطومش را بگرفت و چندان بكشيد كه پيل به زانو درآمد و او را همىزد تا از نيرو بيفتاد . پس سرش را ببريد و بر پشت گرفت تا به راه برسانيد . فرستادهء شاه اين همه را مىديد و چون پيش شاه رفت آن داستان را بازگفت . شاه از نيرو و دليرى او در شگفت ماند و به او مال فراوان بخشيد و از كارش پرسيد . بهرام گفت : « من مردى از بزرگان ايران زمين هستم . پادشاه ايران در كارى بر من خشم گرفت و من از او به سايهء تو بگريختم . » اين پادشاه را دشمنى بود كه مىخواست پادشاهى را از او بگيرد و با سپاهيان بسيار روى به او نهاده بود . پادشاه سخت مىترسيد زيرا نيروى او را مىدانست و اين دشمن از شاه خواسته بود كه به او سر فرودآورد و خراج بفرستد و شاه مىخواست به اين كار تن دردهد ، امّا بهرام او را از اين كار بازداشت و پايندان شد كه اين كار را بسنده شود . پادشاه از سخن بهرام بياراميد و بهرام خود را براى پيكار آماده ساخت و به سوى او روى نهاد . چون هر دو به هم رسيدند بهرام به اسواران هندو گفت : « شما پشت مرا نگاه داريد . » آنگاه بر دشمن بتاخت . اگر بر سر مردى مىزد تا دهانش مىشكافت و اگر بر ميانش مىزد او را به دو نيم مىكرد و اگر پيلى مىديد خرطومش را با شمشير پاره مىكرد و سوار را از پشت زين برمىداشت . هندوان تيراندازى نيكو ندانند و چارپاى ندارند و بيشتر پياده جنگ كنند و از اين روى چون بهرام تير مىانداخت كارگر مىافتاد . هندوان چون اين بديدند پشت بدادند و بگريختند و بازنايستادند . پس پادشاه هرچه در لشكرگاه دشمن بود برگرفت و شادان و خوشحال با بهرام بازگشت و به پاداش اين كار دختر خود را به بهرام داد و ديبل « 1 » و مكران و زمين‌هائى را كه از سرزمين سند بدان پيوسته\r\n\r\n\r\n","description":"","footnote":"\r\n( 1 ) - شهر ساحلى است واقع در دو فرسخى مغرب مصبّ رود سند ( رجوع شود از جمله به ابن خرداذبه ص 61 در ذيل صفحه و اصطخرى ص 175 و مقدسى ص 479 و بلاذرى ص 435 به بعد و جواليقى ص 67 در يك شعر منقول از جرير شاعر قرن 7 م ) . اينجا مقصود ناحيهء شهر است . ضميمه شدن اين شهرها به ايران مانند علل و اسباب آن افسانه‌ايست . اين ناحيه همان\r\n","page_name":" 137 ","page_number":145},
  {"content":"\r\n\r\nبود به بهرام بخشيد و سندى براى آن بنوشت و گواهانى بگرفت و فرمود تا آن زمين‌ها به ايران زمين پيوسته شود و خراج آن به بهرام برده شود . بهرام شادان به ايران بازگشت . پس از آن مهرنرسى پسر برازه را با چهل هزار جنگجو به سرزمين روميان فرستاد و او را بفرمود تا پيش مهتر ايشان رود و با او دربارهء باج و ديگر امور گفتگو كند ؛ زيرا چنين كارهائى جز از دست كسى مانند مهرنرسى برنمىآمد . مهرنرسى با آن گروه به راه افتاد تا به قسطنطينيه رسيد و آنجا كارى بس نام‌بردار كرد . مهتر روميان با او پيمان آشتى بست و او هرچه بهرام مىخواست به دست آورد و بازگشت « 1 » .\r\n\r\n\r\n","description":"","footnote":"\r\nاست كه كوليان از آن آمده‌اند . به مطالب گذشته رجوع شود .\r\n( 1 ) - از قرار معلوم جنگ بزرگ با روميان درست پس از جلوس بهرام به سلطنت درگرفته است و پيمان صلح در سال 422 م بسته شده است ( رجوع شود مخصوصا به سقراط 20 / 7 با تصحيح والريوس و مارسلّينوس . بجز سقراط 20 - 18 / 7 نيز رجوع شود به مالخوس در ديندورف ص 385 و ثئودورت در تاريخ روحانيّت 37 / 5 و كرونيكون پاسكاله ص 579 و گزارش مالالا ج 2 ص 66 به بعد كه تا اندازه‌اى ابلهانه است . در اين گزارش پادشاه ايرانيان بلاسّس ناميده شده است كه قطعا تحريفى است از بررنس - سدرن 599 ) . تاريخ‌گذارى غلط مالالا ( 434 م ) مبنى بر اين است كه پركپ مذكور در آن ، كه پيمان صلح را بسته است ( سيدونيوس اپوليناريس در گالاندى ج 10 ص 556 به بعد ) ، در سال 434 م كنسول گرديد . در اين باره ثئوفانس مأخذ مستقلّى نيست . خبر نادرى كه در سعيد بن البطريق ( ج 2 ص 86 ) ديده مىشود مسلما از يك مأخذ غربى گرفته شده است . اين جنگ كه نرسايوس ( مهرنرسى ) در آن نقش مهمّى داشته است مانند جنگ‌هاى ديگر چندان به ضرر روميان نبوده است : روميان شرط كردند كه مسيحيان در ايران آزادى دينى داشته باشند و البتّه در برابر آن متعهّد شدند كه پيروان مزديسنا نيز بتوانند در بلاد روم به آزادى زندگى كنند ( رجوع شود به پريسكوس فصل 31 ) . چيزى كه براى روميان بد بود اين بود كه قبول كردند همه‌ساله مبلغى به عنوان كمك به مراقبت تنگهء قفقاز ( داريل  Dariel  ) بپردازند ؛ زيرا اگرچه پرداخت اين مبلغ معنى ديگرى نداشت و به جاى پرداختن مبلغ مىتوانستند عدّه‌اى براى مراقبت آن تنگه بدهند ( رجوع شود به پتروس پاتريسيوس فصل 31 ؛ يوشع ستون‌نشين بند 9 ؛ دربارهء اين شرط نيز مقايسه شود با پريسكوس در موضع مذكور و مخصوصا يوحنّاى ليديائى در  De magistratis  « دربارهء مناصب » 52 / 3 و نيز لاند در قصص سريانى ج 3 ص 246 ) امّا ايرانيان آن را باج مىدانستند و روميان نيز همين‌طور . با اينكه روميان باستان عادت داشتند كه دشمن را با پول بخرند امّا دربارهء ايرانيان مىبايستى هميشه ننگ و وهن اين كار را حسّ كنند زيرا ايرانيان كفو و هم پايهء ايشان بودند و\r\n","page_name":" 138 ","page_number":146},
  {"content":"\r\n\r\nبهرام ، مهرنرسى را پيوسته گرامى داشتى . گاهى نام او را كوتاه‌تر كنند و نرسى گويند و گاهى نيز او را مهرنرسه خوانند . نسب‌نامهء او چنين است : مهرنرسى ؛ برازه ؛ فرّخ‌زاذ خرباذ ؛ سيس‌پاذ ؛ ( ؟ ) سيسن ابروه ( ؟ ) ؛ كىاشك ؛ دارا ؛ دارا ؛ بهمن ؛ اسپنديار ؛ بشتاسپ « 1 » . همهء پادشاهان ايران اين مهرنرسى را براى فرهنگ نيك و رأى پسنديدهء او و نيز براى اعتمادى كه مردم را به او بود بزرگ داشتندى . او را نيز پسرانى بود كه در ارزش به او نزديك بودند و پادشاهان ايشان را به كارهائى گماشتند كه نزديك بود در پايه به او برسند . سه تن از پسران او برترى يافتند : پسر نخست زروان‌داذ « 2 » نام داشت كه پدر او را به كار دين و دستورهاى دينى واداشته بود و او در اين كار به جائى رسيد كه بهرام گور او را هيربذان هيربذ « 3 » ، كه پايه‌ايست همانند موبذان موبذ ، كرد . پسر دوّم ماه‌گشنسپ « 4 » نام داشت و او در روزگار بهرام گور\r\n\r\n\r\n","description":"","footnote":"\r\nاعطاى مبلغ به ايشان غير از اعطاى آن به هونها و يا امراى گث بود . اگر روميان ، چنان كه بارها اتّفاق مىافتاد ، از اداى مبلغ سرباز مىزدند بهانه خوبى بدست ايرانيان براى جنگ مىدادند با اين همه توصيفى كه ايرانيان از اين جنگ كرده‌اند نمونه‌اى از مبالغه و گزاف‌گوئى ايشان است و امروز هم نظاير آن ديده مىشود . مثلا موريه در سفر دوّم ( فصل يازدهم ) گزارش دلكشى از جنگ تن به تن ايرانيان با روسيان نقل مىكند كه گويا در آن ايرانيان 500 روس را اسير كرده بودند . چقدر فرق دارد اين گونه مبالغه‌ها با بيان خشك بىطرفانهء عرب‌ها كه در فتوحات خود شكست خود را نيز شرح مىدهند !\r\n( 1 ) - اين گزارش نادر دربارهء مهرنرسى و نسب‌نامه و اعقاب و املاك او فقط در طبرى و نسخهء سپرنگر ديده مىشود . در اين نسب‌نامه او از اولاد اشكانيان است امّا اشك خود از اولاد داريوش است ؛ البتّه اين مطلب در جاهاى ديگر نيز ديده مىشود . نامها همه تقريبا قطعى است جز آنچه با علامت استفهام مشخّص شده است . شايد سيس‌پاذ همان سروش‌پاذ ( سروش‌پات ) باشد كه در يك مهر زيباى پهلوى ديده مىشود . دربارهء دارا به مطالب قبلى رجوع شود .\r\n( 2 ) - نام زروان ( زمان ) داذ همچنين نام دوّمين شخص از حكماى دوازده‌گانهء مشرق زمين است ؛ ( رجوع شود به سليمان بصرى در  Liber apis  - زنبورنامه ، نسخهء خطّى مونيخ ) . من دربارهء اين نام و نامها و القاب آينده قرائات صحيح را از طبرى و نسخهء سپرنگر به دست آورده‌ام .\r\n( 3 ) - هيربذ از قرار معلوم همان  Aethrapaiti  اوستا است و اهرپت  Ehrpat  كتيبه‌ها و هيرپت  Herpat  ( مثل هرمزد از اهرمزد  Ohra - Mazd  ) كتب پهلوى از آن آمده است . هيربذان هيربذ با موبذان موبذ چه نسبتى داشته است ؟ در اين باره چيزى نمىتوانم بگويم .\r\n( 4 ) - در زمان ساسانيان نامهاى زيادى با گشنسپ ( گشن‌اسپ - اسب فحل ) تركيب شده\r\n","page_name":" 139 ","page_number":147},
  {"content":"\r\n\r\nپيوسته صاحب ديوان خراج بود و نام پايهء او به پارسى و استريوشان « 1 » سالار است .\r\nپسر سوّم كاردار نام داشت و فرمانده سپاه بود و نام پايهء او به پارسى ارتشتاران « 2 » سالار است كه از سپهبد بزرگتر است و نزديك به پايهء ارگبذ « 3 » است . نام پايهء مهر نرسى به پارسى بزرگ فرمذار است كه معنى آن بزرگ وزيران و يا رئيس رئيسان است .\r\nگويند او از دهى بود به نام ابروان « 4 » از روستاگ دشتبارين كه از ناحيهء اردشيرخرّه\r\n\r\n\r\n","description":"","footnote":"\r\nاست ولى خود آن هم بدون تركيب به عنوان علم و اسم خاصّ استعمال شده است . در كتب سريانى همه جا گشنسپ به صورت كامل آن نوشته شده است . عربها هميشه حسس نوشته‌اند امّا با نقطه‌گذاريهاى مختلف ؛ با اين همه بهترين نسخه‌ها ( مثل نسخهء تاريخ اصبهان ابو نعيم در ليدن ) جشنس دارد . حرف پ كه واقعا در تلفّظ بيشتر اوقات مىافتد در اضافه به « ان » در جشنسفان ( رجوع شود به حمزه ص 138 و مواضع ديگر ) دوباره برمىگردد . در كتاب سعيد بن البطريق ( ج 1 ص 274 ) خسنسف ( صحيح آن جشنسف ) است . توضيح كلمهء گشنسپ ( اسب فحل ؛ كه من در اين باره ممنون گ . هوفمان هستم ) از آنجا تأييد مىشود كه ارمنىها كه همه جا  W  قديم را در آغاز كلمات ايرانى نگاهداشته‌اند ( مثل وركان - گرگان و غيره ) اين كلمه را وشنسپ  Wsnasp  نوشته‌اند . در يونانى گوسنف و گوسنس و غيره .\r\n( 1 ) - صاحب اين لقب و لقب بعدى كه متضمّن نام طبقات قديم است ( واستريوشان - كشاورزان و ارتشتاران - جنگيان ) يكديگر را حمايت مىكردند ( در اين باب رجوع شود به كارنامك ص 38 حاشيهء 1 و ص 67 حاشيهء 3 ) . رئيس كشاورزان آنها را براى خدمت دولت به همان اندازه قابل استفاده مىكرده است كه رئيس جنگجويان زيردستان خود را ؛ آن يكى با گرفتن ماليات بيشتر به اندازه‌اى كه مىتوانست و اين ديگرى با به كار بردن افراد در جنگ . عنوان ارتشتاران سالار درست در كارنامك آمده است ، همچنان‌كه  Marc . Jos . Muller  آن را در كلمه‌اى كه به آسانى محرّف شده بود ( ادرستداران سالانس ) بازشناخته است ؛ اين كلمه در كتاب جنگ ايران پركپ ( 11 / 7 / 1 ) عنوان كسى است كه به جهت استحقاق فوق‌العاده فرماندهى كلّ قوا را به دست آورده بود .\r\n( 2 ) - رجوع به زيرنويس قبل .\r\n( 3 ) - سپهبذ عنوان معمولى فرماندهان سپاه بود . بالاتر بودن درجهء ارتشتاران سالار از موضوع مذكور در پركپ نيز معلوم مىشود . امّا ارگبذ عنوانى بود كه به خانوادهء سلطنتى محدود بود ( رجوع شود به حاشيهء 3 فصل اول ، صفحه 36 ) .\r\n( 4 ) - ابروان ( در يونانى مىشود ) را نمىتوانم ثابت و معيّن كنم . تلفّظ آن معلوم نيست .\r\n","page_name":" 140 ","page_number":148},
  {"content":"\r\n\r\nاست . او در آنجا و در گره از ناحيهء شاپور « 1 » ، كه با دشتبارين « 2 » پيوسته است ، بناهاى بلند بساخت و در آن آتشكده‌اى برپاكرد كه گويند تا امروز پابرجاى است « 3 » و آتش آن روشن است و آن را مهرنرسيان خوانند . و نيز به نزديكى ابروان چهار ديه بساخت و در هر يكى آتشكده‌اى برپاىكرد : يكى را براى خود كرد و نام آن را « فراز - مرا - آور - خذايا » « 4 » نام نهاد يعنى « اى سرور من به سوى من آى » كه براى بزرگداشت آتش است ؛ و ديگرى را براى زروان‌داذ كرد و نام آن را زروان‌داذان نهاد ؛ سوّمى را براى كاردار كرد و آن را كارداران نام نهاد ؛ چهارمى را براى ماه گشنسپ كرد و آن را ماه گشنسپان « 5 » نام نهاد . و نيز در آن سه باغ بنهاد : در يكى دوازده هزار خرمابن بنشاند و در ديگرى دوازده هزار نهال زيتون بكاشت و در باغ ديگر دوازده هزار درخت سرو بنشاند ؛ اين ديه‌ها و باغ‌ها و آتشكده‌ها هنوز در دست گروهى از فرزندان اوست كه معروف هستند و چنان كه مىگويند هنوز در بهترين حال است « 6 » . مىگويند پس از\r\n\r\n\r\n","description":"","footnote":"\r\n( 1 ) - در بعضى از نقشه‌ها محلّ شهر قديمى شاپور نشان داده شده است . ابن خرداذبه ( ص 54 ) دشت بارين را از ناحيهء شاپور مىداند در صورتى كه اصطخرى ( ص 106 س 2 ) و ابن حوقل ( ص 183 س 3 ) آن را با همين موضع از ناحيهء اردشيرخرّه مىشمارند . دشت بارين گويا همان دشت بر باشد كه در سفرنامهء لرستان ( ج 1 ص 197 و 218 ) آمده است و آن را ميان شيراز و كازرون گفته است . اين نام به طور يقين از نام آتشكدهء بارين كه در نزديكى پيروزآباذ ( اصطخرى ص 118 ) بوده است گرفته شده است ( دربارهء گره رجوع شود به صفحهء 34 ، زيرنويس شمارهء 4 ) .\r\n( 2 ) - نسخهء سپرنگر مىافزايد كه هر دو محلّ متعلّق به او و پدران او بود .\r\n( 3 ) - كاش معلوم مىشد كه اين روايت از چه زمانى است ! نسخهء سپرنگر اين جمله را ندارد ولى ما بعد آن را دارد . مؤلّف اين نسخه و طبرى هر دو بىآنكه آن را بيازمايند از روى نسخهء قديمىترى استنساخ كرده‌اند .\r\n( 4 ) - اين نام به درستى معلوم نيست و با معنى كه به آن داده شده است مطابقت نمىكند .\r\nدر متن عربى « اقبلى و سيّدتى » به صيغهء مؤنث است براى آنكه « نار » در عربى مؤنّث است .\r\n( 5 ) - تمام اين كلمات به « ان » ختم مىشود كه در ابتدا جمع اضافى را مىرسانده است و بعد مخصوصا براى اشاره به تعلّق به نام پدر استعمال شده است . امّا در قرن هفتم و هشتم ، مثلا ، اين پسوند براى تسميهء نهرهاى بيشمار بصره به نام اعلام عربى و فارسى نيز به كار رفته است ( رجوع شود به بلاذرى ص 359 به بعد ) .\r\n( 6 ) - در اينجا آنچه در زيرنويس شمارهء 3 همين صفحه گفته شد نيز صادق است .\r\n","page_name":" 141 ","page_number":149},
  {"content":"\r\n\r\nآنكه بهرام از كار خاقان و قيصر روم بپرداخت به سرزمين سياهان رفت كه به ناحيهء يمن پيوسته است . پس برايشان بتاخت و كشتارى بزرگ كرد و گروهى را برده گرفت و به مملكت خود بازگشت « 1 » . پس از آن مرگ او چنان كه گذشت ، روى داد . مدّت پادشاهى او را به چند گونه گفته‌اند : بعضى گفته‌اند هيجده سال و دو ماه و بيست روز و برخى گفته‌اند بيست و سه سال و دو ماه و بيست روز .\r\n\r\n\r\n","description":"","footnote":"\r\n( 1 ) - بهرام شخصيّت كاملا افسانه‌اى شده است . فردوسى او را پادشاه جهان مىداند و همين معنى از اشعار عربى كه مسعودى ( ج 2 ص 192 به بعد ) به او نسبت مىدهد نيز برمىآيد .\r\nدر مجمل التواريخ ( چاپ طهران ص 71 - 70 ) به نقل از پيروزنامه مىگويد كه ديلم بر او بشوريدند امّا بهرام پادشاه ايشان را اسير كرد و بعد او را خلعت داد و به ولايت خود بازگردانيد . امّا افسوس كه پيروزنامه ، چنان كه از ديگر مطالب منقول از آن برمىآيد ، كتاب افسانه است . اين معنى مسلّم است كه مردم ديلم ( گيلان ) در حقيقت مطيع پادشاهان ايران نبوده‌اند .\r\n","page_name":" 142 ","page_number":150},
  {"content":"\r\n\r\n\r\nفصل پنجم\r\n\r\nپادشاهى يزدگرد\r\nپس از بهرام يزدگرد ، پسر بهرام گور « 1 » ، به پادشاهى رسيد . چون تاج بر سر او نهادند بزرگان و اشراف پيش او رفتند و او را دعا كردند و به پادشاهى شادباش گفتند . يزدگرد پاسخ نيكى داد و از پدر خود و صفات نيك او و كارهاى او دربارهء زيردستانش و از نشستهاى طولانيش با مردم ياد كرد و گفت كه : « اگر از او در اين باره رفتارى بجز رفتار پدرش ببينند ناخوش نشمارند زيرا خلوت گزيدن او براى مصلحت مملكت و فريب دشمنان خواهد بود » « 2 » و گفت كه « مهرنرسى پسر برازه و دوست پدرش را وزير كرده است « 3 » و با ايشان بهترين رفتار را\r\n\r\n\r\n","description":"","footnote":"\r\n( 1 ) - اين پيوند را ثئودورت ( در تاريخ روحانيّت 39 / 5 ) نيز تأييد مىكند .\r\n( 2 ) - اين مطلب در منبع سريانى ( موزينگر ، مونومانتا سيرياكا 13 - 10 / 68 ) بهتر ذكر شده است . به گفتهء منبع مذكور پادشاه ، پس از آنكه مدّت درازى از سلطنت او گذشت ، رسمى را كه به موجب آن هريك از بزرگان دولت مىتوانست در هفتهء اوّل هر ماه پادشاه را شخصا از رسوم و قواعد نادرست و غير عادلانه آگاه سازد ، برانداخت .\r\n( 3 ) - نويسندگان ارمنى ، اليزئوس و لازار فرپى ، تأييد مىكنند كه مهرنرسى در سنّ پيرى\r\n","page_name":" 143 ","page_number":151},
  {"content":"\r\n\r\nخواهد كرد و براى ايشان بهترين سنّت‌ها را خواهد نهاد . » يزدگرد پيوسته دشمنان « 1 » را سركوب داشتى و بر زيردستان و سپاه نرمى و نيكى كردى « 2 » . او را دو پسر بود يكى\r\n\r\n\r\n","description":"","footnote":"\r\nدوباره از جانب يزدگرد دوّم بر سر كارهاى دولتى قرار گرفت و كوشش فراوان كرد تا ارمنيان را از مسيحيّت برگرداند . گزارش ترجمهء فارسى طبرى كه مهرنرسى در زمان بهرام براى عبادت گوشه‌نشينى گزيد از سياق كلام و مطلب استنتاج شده است .\r\n( 1 ) - او از اين دشمنان مسلّما زياد داشته است . دربارهء جنگ با روميان رجوع شود به مطالب آينده . ارمنيان دوباره در حدود 450 م شورش كردند و فقط پس از كوشش‌هاى فراوان و گرفتن امتيازاتى مطيع گشتند ( رجوع شود به اليزئوس و لازار فرپى ) . جنگ با اقوام قفقاز شمالى نيز بر آن افزوده شد . گروهى از هونها ، كه از ايرانيان شكست خورده بودند ، به هنگام عقب‌نشينى از باكو گذشتند ( رجوع شود به پريسكوس ص 313 در ديندرف ؛ مسعودى بناى استحكاماتى را در قفقاز به اين پادشاه و اسلاف او نسبت مىدهد ) . مهم‌تر از همه جنگ با كوشان ، ساكنان باكترا ، و ممالك شرقى و شمالى مجاور آن بود ( رجوع شود به مطالب آينده ) كه منابع عربى از آن چيزى نمىگويند ولى اليزئوس و لازار فرپى در آن باره اطّلاعات بهترى به ما مىدهند . اين پادشاه چندين بار از ايشان شكست خورد . يكى از جنگ‌ها در مروروذ ، واقع در جنوب مرو ( لازار فرپى در لانگلوا ج 2 ص 300 ) روى داد . گويا منبع سريانى مذكور ( موزينگر ج 2 ص 68 ) نيز از اين جنگ خبر مىدهد آنجا كه مىگويد يزدگرد ابتدا پادشاه كوچك طشل ( رجوع شود به مطالب آينده ) را مطيع كرد و در مملكت او شهرى به نام « شهرستان يزدگرد » بنا كرد ولى جنگى كه پس از آن درگرفت نتيجهء مساعدى نداد . محلّ اين شهر را به درستى نمىتوان تعيين كرد .\r\n( 2 ) - در نظر ايرانيان اين ستايش با خصومت زياد او با مسيحيان منافات دارد . منبع سريانى مذكور ( موزينگر ج 2 ص 68 به بعد ) تفصيلاتى دربارهء اينكه او پس از سال هشتم سلطنتش به تعقيب و آزار و مسيحيان پرداخت ، نقل مىكند . در سال نهم سلطنت او فتيون  Phetion  به شهادت رسيد ( فهرست رايت  b  1134 ؛ مقايسه شود با السّمعانى  ( III , I , 397 a  به گفتهء معاصر او ثئودورت ( تاريخ روحانيّت 39 / 5 ) در حدود سال 450 م ( پس از آنكه تقريبا ده سال از سلطنت او مىگذشت ) اين تعقيب و آزار هنوز هم ادامه داشت . ارمنىها دربارهء خصومت او با مسيحيان زياد تأكيد مىكنند و با همهء مبالغه‌هاى ايشان ( مثلا : وضع ماليات بر روحانيان و راهبان چه اندازه موجب ريختن خونهاى ناحق گرديد : اليزئوس ص 190 ) مطالب درست زياد نيز در گفتهء ايشان ديده مىشود . اگر گفته شود كه آزار و تعقيب مسيحيان ، مخصوصا در ارمنستان ، و حبس بزرگان ارمنى و طرد مسيحيان از سپاه ( موزينگر ص 68 س 6 ) علل سياسى داشته است ، بدرفتارى با سريانيان بىآزار ، كه مكاتبات ايشان با روحانيان رومى ( موزينگر ص 68 س 26 ) به سختى مىتوانست براى دولت ايران خطرى داشته باشد ، نشانهء عداوت و كينهء دينى\r\n","page_name":" 144 ","page_number":152},
  {"content":"\r\n\r\nبه نام هرمزد كه پادشاه سگستان بود و ديگرى به نام پيروز هرمزد پس از مرگ پدر ملك او را به دست گرفت و پيروز از او بگريخت « 1 » و به سرزمين هيتال « 2 » رفت و پادشاه\r\n\r\n\r\n","description":"","footnote":"\r\nخالص است و بالاتر از آن فشار بر يهوديان است كه در سال 5 - 454 م ايشان را از تعطيل روز سبت منع كردند ( شريرا ص 18 ( والرشتين ) و سدرتنئيم در كرم‌خمد ج 4 ص 187 ) . باز در كتاب موزينگر ( ص 68 س 4 ) مىبينيم كه او در سال هشتم سلطنتش دختر خود را ، كه به زنى گرفته بود ، و « بزرگان مملكتش » را كشته است . با در نظر گرفتن اينكه پدر اين پادشاه به هنگام جلوسش خيلى جوان بوده است و خود او نيز در اين وقت بيش از سى سال نداشته است ، بايد گفت كه دختر او در وقت ازدواج با او و كشته شدنش خيلى جوان بوده است . اين امر گرچه ممكن است امّا بعيد مىنمايد كه چنين اخبارى از درون قصر به بيرون راه يافته باشد . ولى به هر حال از اين اخبار به طرز داورى مردم دربارهء او مىتوان پى برد .\r\n( 1 ) - نخستين روايت جنگ ميان برادران ، كه يعقوبى نيز آن را ذكر مىكند ، در ميان روايت سلطنت پدر گنجانده شده است . ما در قطعات بعدى اخبارى موازى با آن مىبينيم كه از لحاظ ماهيّت چندان فرقى با هم ندارند . دربارهء اين جنگ ، كه بر سر تاج و تخت درگرفته است ، گزارش‌هاى خوبى در اليزئوس ( لانگلوا ج 2 ص 248 ) ديده مىشود . به گفتهء او پيروز برادر جوان‌تر بود ولى فردوسى و دينورى او را بزرگسال‌تر گفته‌اند . پيروز پس از دو سال به كوشش رهام ( رهّام نامى است كه مكرّر در شاهنامه آمده است مثلا در ص 1542 ) ، كه از خانوادهء مهران بود ( به مطالب آينده مراجعه شود ) ، غالب آمد و هرمزد بىدرنگ كشته شد .\r\n( 2 ) - هيتال شكل فارسى نامى است كه نخستين بار در طبرى ديده مىشود ، عربى آن هياطله ( به شكل جمع ) است . چنان كه معلوم است اين كلمه با كلمهء يونانى هفثاليتاى ( كه گاهى به نفثاليتاى تحريف شده است ) يكى است و ثئوفيلاكتوس ( ص 7 س 7 ) آن را با ابدلاى يكى مىداند ؛ و همچنين نويسندهء سريانى در قصص سريانى لاند ( ج 3 ص 337 ) از زمان يوستىنين ابدل  Abdel  آورده است ولى از روى اشتباه آن را غير از افثاليت  Ephthalit  مىداند . كلمهء ثتال  Thetal  ارمنى نيز ظاهرا همان است .\r\nغربىها ايشان را مانند ديگر اقوام وحشى شمالى هون مىنامند . پركپ ( جنگ ايران ص 1 س 3 ) ، كه اطّلاعات خوبى دربارهء ايشان دارد ، آنان را « هونهاى سفيد » مىنامد و مىگويد كه آنها قوم متمدّن شهرنشين هستند . اين معنى را فرستادهء ترك ( مناندر پروتكتور فصل 18 ) نيز تأييد كرده است . ارمنىها ايشان را معمولا قوشن  Qusan  مىنامند . اين كلمه را به شكل كوشان على حده در كتب عربى و فارسى مىبينيم ( رجوع شود به صفحهء 47 ، زيرنويس شمارهء 2 ؛ و نيز جملهء يوشع ستون‌نشين ( بند دهم ) را مسلما بايد چنين خواند :  kusanage d , hinnon Hunnaje  ولى يكى بودن هر دو نام از آن دانسته نمىشود . با اين همه ، ممكن است كه در اينجا به دنبال قومى به نام هيتال ( يا صورت اصلى آن هرچه مىتواند باشد ) قومى ديگر به نام كوشان آمده بوده است\r\n","page_name":" 145 ","page_number":153},
  {"content":"\r\n\r\nآن را از قصّهء خود و برادرش هرمزد خبر داد و گفت كه او از برادرش به پادشاهى سزاوارتر است و از او خواست كه وى را به سپاهى يارى دهد تا با هرمزد بجنگد و ملك پدر را به دست آورد .\r\nپادشاه هيتال درخواست او را نپذيرفت تا آنكه به او گفتند كه هرمزد پادشاهى ستمگار بيدادگر است . پس گفت : « خداوند بيدادگرى را نپسندد و كار بيدادگران سامان نيابد و در ملك پادشاه بيدادگر دادخواهى و پيشه‌ورى جز از راه بيداد و ستم روى نبندد . » آنگاه ، پس از آنكه پيروز طالقان « 1 » را به او داده بود ، او را به سپاهى يارى كرد و پيروز با ايشان روى به راه آورد و با برادرش هرمزد بجنگيد و او را كشت و سپاه او را بپراگند و بر پادشاهى دست يافت .\r\nروميان خراجى را كه به بهرام مىدادند به يزدگرد نپرداخته بودند و در آن كار درنگ كرده بودند . يزدگرد مهر نرسى پسر برازه را با سپاهى ، به شمار سپاهى كه بهرام به سوى روميان فرستاده\r\n\r\n\r\n","description":"","footnote":"\r\nو خارجيان فقط اين دو نام را جزأ نگاهداشته و استعمال كرده‌اند . به هر حال هيتاليان در قرن پنجم براى ايرانيان دشمنى بودند بدتر از روميان ، كه خود با رنج و كوشش از خويش در برابر بدترين وحشيان دفاع مىكردند . ارمنىها محلّ سكونت اصلى اين قوم را باكترا ( بهل ، بلخ ) ناميده‌اند و گزارش‌هاى فارسى و عربى محلّ ايشان را در تخارستان و چغانيان ( در ماوراءالنّهر ) و غيره مىدانند و اخبار مناندر پروتكتور نيز با آن موافق است . بازماندهء اين قوم در حدود سال 700 م در جنوب و شمال جيحون ديده مىشوند ( بلاذرى ص 433 و 418 ) . نام ديگر هيتاليان كيدار بوده است ( پريسكوس ) .\r\n( 1 ) - شهريست كه در بيست و سه فرسنگى مروروذ ، در راهى كه از آن به سوى شبرگان ( در جهت مشرق ) قرار داشت ( ابن خرداذبه ص 51 ) و غير از شهرى ديگر است به همين نام كه در مشرق بلخ قرار داشت . در اين نواحى بيابانى شهرهاى جدا از هم اهميّتى خاصّ ، غير از اهميّت دفاعى و تجارتى و جنگى ، داشت و به همين جهت معنى جدا كردن طالقان ضعيف ساختن مرزهاى خراسان است . طالقان را ( با تحريف جزئى ) ارمنىها نيز نام برده‌اند و مواضع آن را در كتاب پاتكانيان ( در جغرافياى موسىخورن ص 76 ) ببينيد . فردوسى و دينورى مىگويند كه ترمذ مرز شناخته شد و معنى اين چنين مىشود كه رود جيحون دوباره مرز ميان دو مملكت شده است كه در حقيقت ساسانيان هرگز به آنجا نرسيده بودند .\r\n","page_name":" 146 ","page_number":154},
  {"content":"\r\n\r\nبود ، به سوى ايشان بفرستاد و او آنچه پادشاه مىخواست به دست آورد « 1 » . پادشاهى يزدگرد هيجده سال و چهار ماه بود و برخى گويند هفده سال بود « 2 » .\r\n\r\n\r\n","description":"","footnote":"\r\n( 1 ) - نسخهء سپرنگر راوى اين خبر را موبذ ابو جعفر مىگويد . به گفتهء اليزئوس ( لانگلوا ج 2 ص 184 ؛ مقايسه شود با موسىخورن 67 / 3 ) ، كه معمولا چندان دقيق نيست ، يزدگرد در آغاز پادشاهى خود بىدرنگ به روميان حمله برد . ثئودوزيوس دوّم آناتوليوس فرمانده قواى مشرق را به دفع او فرستاد و صلح را دوباره برقرار ساخت . اين صلح مسلّما همان است كه پركپ مىگويد ( جنگ ايران 2 / 1 ) كه آناتوليوس فرمانده مشرق ، با پادشاه ايران ، پيش از آنكه دوباره جنگ ديگرى درگيرد ، بسته بود . امّا پركپ به اشتباه اين صلح را در زمان بهرام گور مىداند ( ثئوفانس خبر اناتوليوس را از پركپ گرفته و در ميان گزارش سقراط از جنگهاى 2 - 420 گنجانده است ؛ آگاثياس از پركپ پيروى كرده است 27 / 4 ) . در كتاب اليزئوس و لازار فرپى مىبينيم كه اين آناتوليوس در سال 450 م نيز مهم‌ترين مقامات را داشته است . تيلمونت گزارش ثئودورت را ( در تاريخ روحانيّت 37 / 5 ) از وقايع اين جنگ مىداند و اين جنگ را ، با تكيه به مارسلّينوس ، كه او هم از اناتوليوس نام مىبرد در سال 441 م مىداند  ( Ind . IX )  . حملهء ايرانيان و ساراسن‌ها ( عرب‌ها ) و ديگران به سرزمين روميان ، كه در آنجا مذكور است ، شايد با حادثه‌اى مربوط باشد كه اسحاق انطاكى ، يكى از نويسندگان دينى سريانى ، نقل كرده است ( چاپ بيكل ج 1 ص 206 به بعد ) .\r\nبه موجب اين خبر عرب‌ها كه در طرف ايرانيان بودند . به شهر مرزى بيث حور ، واقع در نزديكى نصيبين حمله كردند و آن را ويران ساختند . امّا من نمىتوانم اين گزارش اسحاق ( ص 224 و ص 400 به بعد ) را توضيح دهم كه مىگويد ايرانيان سى و چهار سال است كه در سختى و بدبختى افتاده‌اند . آيا هفتاليان از سال 406 م به قدرت رسيده بودند ؟ از طبرى و پركپ چنين برمىآيد كه جنگ ، بىآنكه شمشيرى از نيام كشيده شود ، خاتمه يافت . اين مطلب اگرچه كاملا درست نيست ولى تا اندازه‌اى حقّ با ايشان است . شرايط مصالحه‌هاى پيشين در اساس پذيرفته شد . پركپ مىگويد كه يكى از شرايط صلح اين بود كه هيچ‌يك از دو طرف در مرزهاى خود استحكامات نسازد ( نيز مقايسه شود با پركپ 1 / 2 ) و اين باز يك مقاولهء شفاهى بود كه از هيچ‌يك از دو طرف انتظار اجراى آن نمىرفت . براى روميان ، كه در اين موقع گرفتار آتيلا بودند ، جاى خوشبختى بود كه يزدگرد را ، كه نقشه‌هاى بدى به او نسبت مىدادند ، گرفتار هيتالان ببينند ( رجوع شود به پريسكوس ) .\r\n( 2 ) - بنا به يك روايت يهودى ، بر اثر دعاى يهوديان ، اژدهائى او را در اطاقش به كام خود فروبرد ( شريرا در موضع مذكور ) .\r\n","page_name":" 147 ","page_number":155},
  {"content":"\r\n\r\n\r\nپيروز\r\nپس از يزدگرد پيروز « 1 » پسر يزدگرد و نبيرهء بهرام گور به پادشاهى رسيد ، پس از آنكه نخست برادر خود و سه تن از نزديكترين كسان خانوادهء خود را كشته بود . « 2 » هشام بن محمّد چنين گويد : پيروز از خراسان آمادهء جنگ شد و از مردم تخارستان و سرزمين‌هاى « 3 » نزديك آن يارى خواست و به سوى برادر خود ، هرمزد پسر يزدگرد ، كه در رى بود به راه افتاد . اين دو برادر از يك مادر بودند كه نامش دينك « 4 » بود و در مدائن نشسته بود و به تدبير كار مملكت مىپرداخت . پيروز بر برادرش غالب آمد و او را بند فرمود « 5 » . پس از آن به داد و نيكوئى رفتار كرد و ديندارى پيشه ساخت . « 6 » در\r\n\r\n\r\n","description":"","footnote":"\r\n( 1 ) - پهلوى آن « پيروج » ( با ياء و واو مجهول ) و فارسى آن پيروز  Peroz  ( با يا و واو مجهول ) . اين شكل اخير را سريانيان ( از زمانهاى خيلى قديم ، رجوع شود به آئين ادّاى ص 34 كورتن در اسناد قديمه 18 / 14 ) و تلمود ( هلين  b  62 ) و ارمنىها ( به صورت  ( Peroz  نيز به كار مىبرند . شكل يونانى و ( و غالبا به جاى حرف ) بايد به معنى همين كلمه باشد كه پريسكوس ( ص 33 ) ( پيروكسس ) دارد . در عربى فيروز است .\r\n( 2 ) - گزارش دوم از جنگ برادران كه شايد از ابن المقفّع گرفته شده است ( رجوع شود به سعيد بن البطريق ج 2 ص 101 و ابن قتيبه ) . در ابن قتيبه از كمك ديگران سخن نمىرود و اليزئوس نيز از آن چيزى نمىگويد . متون ديگر و همچنين نسخهء سپرنگر به صيغهء مجهول مىگويند كه برادر او و سه تن ديگر كشته شدند و از كشنده ذكرى به ميان نمىآيد . پس از آن گزارش سوم مىآيد كه هشام آن را از منابع ايرانى گرفته است ؛ اين گزارش فورا به وقايع زمانهاى بعد مىپردازد .\r\n( 3 ) - همان هيتال است . تخارستان سرزمين واقع در مشرق بلخ است . ديونيزيوس (  Per . )  752 ) و بطليموس ( 11 / 6 ) توخاروى دارند و بهترين قرائت در يوستين ( 2 / 2 / 42 ، به قرارى كه رول  Ruhl  لطفا به من اطلاع داده است )  Tochariis  است ؛ مقايسه شود با پلينوس ( 17 / 6 بند 55 ) كه در آنجا  Focari  نقل شده است . امّا سترابن برعكس ( در ص 511 ) و بطليموس ( 12 / 6 ) دارند و در بناى سينگان‌فو طخوريستى نوشته شده است .\r\nياقوت ( ج 3 ص 518 ) تخارستان ضبط كرده است و تخيرستان هم ذكر شده است ( در همان ياقوت ) . بنا بر اين تلفّظ صحيح نام اين قوم هنوز قطعى نيست .\r\n( 4 ) - موردتمان دريافته است كه يك مهر پهلوى با نوشتهء « دينك ، ملكهء ملكه‌ها » از اين بانو است ( مجلّهء مستشرقين آلمانى ج 28 ص 201 به بعد و ج 31 ص 582 ) .\r\n( 5 ) - دينورى و فردوسى تصريح مىكنند كه دو برادر آشتى كردند ؛ امّا اين روايت ، حتّى اگر روايات مخالف آن و بخصوص روايت اليزئوس هم نمىبود ، باز باورنكردنى مىنمود .\r\n( 6 ) - امّا نسخهء سپرنگر مىگويد كه هرمزد ( كه باز به روايت همين نسخه سنّش بيشتر بود ) شجاع‌تر و نيك‌خوىتر بود ( افضلهما خلقا ) ولى پيروز در دين داناتر بود ( اعلمهما بدينه ، همچنان كه طبرى مىگويد : كان يتديّن ) ؛ پس روحانيان نيز هواخواه پيروز بوده‌اند و به همين جهت است كه او دشمن مسيحيان بوده است ( السّمعانى  ( III , I , 398  . او در سال بيست و يكم سلطنت خود جاثليق را به طرز بىرحمانه‌اى كشت ( الياس نصيبينى در تاريخ روحانيت ابن العبرى ج 2 ص 60 - ابن العبرى در همان موضع ص 65 ) . گويا رفتار او با يهوديان بدتر بوده است . علّت تعقيب يهوديان اين بوده است كه ايشان متهم بوده‌اند كه دو تن از روحانيان ايرانى را زنده پوست كنده‌اند .\r\nاز اينجا معلوم مىشود كه مسيحيان در بستن چنين تهمت‌هائى به يهوديان تنها نبوده‌اند ! ( رجوع شود به حمزه ص 56 كه گرتز ج 4 ص 404 به بعد مضمون آن را با گزارش‌هاى منابع يهود تركيب كرده است ) . امّا از طرف ديگر در اواخر سلطنت او مسيحيان شاهنشاهى ايران ( به استثناى ارمنيان و عده‌اى از سريانيان ) با قبول آئين نسطورى متشكّل شدند . اين امر هم موجب جدائى ايشان از دولت روم گرديد و هم ضمانتى شد كه مناسبات خطرناكى با دولت روم بر ضدّ ايران نداشته باشند . در آخرين سال سلطنت پيروز مجمع روحانى با تصميمات قاطع در بيث لاپت ( گندىشاپور ) تشكيل شد . متأسّفانه گزارش مفصّلى كه دربارهء اين مجمع داريم فقط از يكى از دشمنان سرسخت نسطوريان است ، يعنى سيمون بيث ارشامى يعقوبى كه آن را تقريبا نيم قرن بعد نوشته است ( السّمعانى ج 1 ص 354 به بعد ) . امّا اين عقيده ( كه سن مارتين در  Lebeau  ج 1 ص 334 آن را مىپذيرد ) كه ايرانيان از يعقوبيان نيز طرفدارى كرده‌اند ، اشتباه است ؛ زيرا يعقوبيان در امپراطورى روم ريشه داشتند و گاهى هم به قدرت مىرسيدند و هنوز اميد غلبه بر قسطنطينيّه را از دست نداده بودند . ايرانيان ، بر خلاف ميل خود ، مجبور بودند كه يعقوبيان را در ارمنستان تحمّل كنند .\r\n","page_name":" 148 ","page_number":156},
  {"content":"\r\n\r\nروزگار او مردم دچار هفت سال قحطى شدند و او در آن تدبيرهاى نيكو كرد تا آنجا كه اموال گنج‌خانه‌ها را به مردم بخشيد و ماليات از ايشان بازگرفت ، چنان كه در آن سالها جز يك‌تن كسى از تنگدستى نمرد . پس روى به سوى مردمى كه بر تخارستان دست يافته بودند و هيتال نام داشتند بنهاد « 1 » . پيروز در آغاز پادشاهيش اين مردم را\r\n\r\n\r\n","description":"","footnote":"\r\n( 1 ) - اين سه گزارش طبرى دربارهء جنگ پيروز با هيتالان و سرانجام كار او در رئوس مطالب با هم موافقت دارد و نظر رسمى بعدى ايرانيان است دربارهء اين جنگ‌ها . ولى گزارش‌هاى مختلف قديم‌تر ديگرى در دست داريم كه لا اقل بعضى از وقايع را به نحو ديگر بيان مىكند .\r\nبهترين گزارش‌ها بجز قطعات پريسكوس ، كه تا پيش از مرگ پيروز است ، از لازار فرپى و مخصوصا از يوشع ستون‌نشين سريانى است در بند يازدهم ( او آن را تقريبا چهل سال پس از واقعه نوشته است ) . گزارش نويسندهء سريانى در لاند ( ج 3 ص 203 به بعد ) در تفاصيل شايان\r\n","page_name":" 149 ","page_number":157},
  {"content":"\r\n\r\nنيرو داده بود زيرا ايشان او را در جنگ با برادرش يارى كرده بودند . گويند اين مردم عمل قوم لوط داشتند و پيروز روا نمىداشت كه آن سرزمين‌ها در دست ايشان باشد « 1 » . پس به جنگ ايشان رفت ولى خود او با چهار پسر و چهار برادرش « 2 » ، كه همه\r\n\r\n\r\n","description":"","footnote":"\r\nدقّت و توجّه است ( مثلا در وصف رسوم عجيبى كه به هنگام شكستن سوگند اجرا مىشده است ) ولى از نظر تاريخ‌گذارى و جغرافيائى درهم و مشوّش است . ابن العبرى ( در تاريخ سريانى خود ص 79 به بعد ) از او پيروى كرده است ( پيش از او يوحنّاى افسوسى آن گزارش را در دست داشته است ) . گزارش پركپ در جنگ ايران ( 3 / 1 ) كه نويسندگان بيزانسى از او پيروى كرده‌اند در جزئيّات چندان مورد اعتماد نيست ؛ بايد متوجّه بود كه انزبيوس فرستادهء قيصر زنو در گزارش پركپ همان نقشى را دارد كه اويستاثيوس  Eustathius  تاجر مكّار اهل آپامئا در نوشتهء سريانى مذكور در لاند . به طور كلّى مىتوان گفت كه جريان واقعه از اين قرار بوده است : پيروز با هيتالان مدّت درازى جنگيده است ؛ در آغاز موفقيّتى داشته ولى اين موفقيّت چندان نبوده كه مىخواسته است روميان را به باور كردن به آن وادار كند ( شهر بلاآم مذكور در پريسكوس كه ايرانيان گرفته بودند مسلّم همان بهل يا بلخ است ) . امّا بعد بخت روى برگرداند . ظاهرا پيروز مجبور شده است كه دو بار صلحى ناسازگار منعقد كند و يك‌بار و يا به گفتهء يوشع دو بار به دست دشمن افتاده است . پسرش كواذ ( قباد ) مجبور شده است كه دو سال به عنوان گروگان پيش ايشان بماند و پس از پرداخت فديهء سنگينى آزاد شده است . ممكن است كه تالكان در يكى از اين جنگها از دست او خارج شده باشد زيرا بسيار محلّ ترديد است كه پيروز به يارى هيتالان به پادشاهى رسيده باشد . يارى روميان به ايرانيان در اين واقعه ، چنان كه يوشع مىگويد ، چندان محتمل به نظر نمىرسد بلكه برعكس ، چنان كه نويسندهء سريانى در لاند مىگويد : روميان حتّى هونها را بر ضدّ ايرانيان تحريك كردند و اين بيشتر باوركردنى است . پيروز معاهده را شكست و از مرزهائى كه براى محترم داشتن آن سوگند ياد كرده بود گذشت ، امّا در اين جنگ با قسمت بيشتر سپاهيان خود كشته شد و جسد او ناپديد شد . بر اين واقعهء هولناك كه در بيابانهاى دوردست اتّفاق افتاد شاخ و برگ‌هائى خيالى بستند كه ما آن را در پركپ و نيز در روايات ايرانى مىبينيم . منابع قديمى از نجات يافتن مملكت و برگرداندن حيثيّت آن به دست سوخرا سخنى نمىگويند ؛ بلكه برعكس يك فرمانده ايرانى در زمان پادشاهى بلاش ، پادشاه بعدى ، از اسارت و بندگى وحشتناك مملكت ايران در زير حكم هيتالان سخن مىگويد ( لازار فرپى ج 2 ص 357 ) و پركپ از باج‌گزارى دوساله ذكر مىكند كه البتّه ممكن است با گروگانى دوساله كواذ اشتباه كرده باشد .\r\n( 1 ) - اين مطلب در بلاذرى ( ص 403 ) هم آمده است و يك تهمت رياكارانه است . خود ايرانيان از زمانهاى قديم دچار اين معصيت بوده‌اند . اوستا از شيوع لواط در مشرق ايران خبر مىدهد و اين كار در زمان ما لااقل در ماوراءالنّهر سخت رواج دارد . كورتن  ( Spic . Syr . 16 )  از بىعفّتى زنان كوشان ( در آغاز قرن سوّم م ) خبر مىدهد . منابع چينى مىگويند كه در ميان زنان اين اقوام تعدّد شوهر رائج بوده است .\r\n( 2 ) - پركپ حتّى مىگويد « سى پسر او » ؛ لازار مىگويد « پسران او » و شماره را ذكر نمىكند .\r\n","page_name":" 150 ","page_number":158},
  {"content":"\r\n\r\nپادشاه خوانده مىشدند ، در اين جنگ كشته شدند و آن قوم بر همهء خراسان دست يافتند . سرانجام مردى از بزرگان ايران به نام سوخرا « 1 » كه از مردم شيراز بود با پيروان خود ، مانند آزمايشگر داوخواه ، روى به ايشان نهاد تا به بزرگ هيتالان برخورد و او را از سرزمين خراسان بيرون راند . سرانجام هر دو با آشتى از هم جدا شدند و آنچه هيتالان اسير و برده از لشكرگاه پيروز گرفته بودند و تباه نشده بود بازگرداندند .\r\nپادشاهى پيروز بيست و هفت سال بود . بجز هشام يكى از اهل خبر « 2 » چنين گويد :\r\n\r\n\r\n","description":"","footnote":"\r\n( 1 ) - دربارهء نام اين شخص همه‌گونه تاريكى حكمفرماست . املاى خط عربى سوخرا از لحاظ حروف صامت تا اندازه‌اى قطعى به نظر مىرسد ولى فردوسى و ايرانيان متأخّر سوفرا و سوفراى آورده‌اند اين امر ممكن است از اشتباه  h  پهلوى با  f  يا اصلا از تصحيف در املاى عربى ناشى شده باشد . به جاى سو  Su , So  ممكن است « سر  « Sar  بوده است زيرا در پهلوى هر دو يكسان نوشته مىشود . از يكى از مواضع مذكور در قسمتهاى آينده چنين برمىآيد كه سوخرا ( و يا به تلفّظ ديگر ) نام خانوادگى بوده است نه نام شخص و در آن صورت باز مسلما به خانوادهء بسيار مقتدر كارن متعلّق مىشود ( رجوع شود به مطالب آينده ) . شايد او با زرمهر ، كه مىگويند پسر او بوده است ، شخص واحدى باشد زيرا وقايعى كه به هر دو نسبت مىدهند يكى است ( از قبيل همراهى با كواذ در هنگام فرار و كشته شدنش به دست او ) . علاوه بر اين آنچه لازار مىگويد كه شپه از خانوادهء مهران ، با زرمهر دو مرد نيرومند زمان بلاش بوده‌اند با رقابت ميان شاپور مهران و سوخرا كه به مرگ اين يكى منتهى گرديد ، جور درمىآيد ( به مطالب آينده رجوع شود ) .\r\nبه گفتهء لازار زرمهر به هنگام مرگ پيروز در ارمنستان ، كه در آن وقت در حال شورش بود ، اقامت داشت و او پس از مطيع ساختن آن ( زيرا قضايا از آنجا شروع شده بود ) به پايتخت شتافت تا ترتيب كار جانشينى پيروز را بدهد . گويا او به عنوان نيرومندترين مرد ايران صلحى با هيتالان بست كه به هر حال سنگين بوده است و شايد اين تنها حقيقتى است كه در ميان ادّعاى اعادهء حيثيّت وجود داشته باشد . شيراز محلّ اقامت اين خاندان بوده است . مقام شخصى او در گزارش‌هاى ديگر كامل‌تر ذكر خواهد شد .\r\n( 2 ) - اين گزارش دوّم از ابن المقفّع است و من قسمت دوّم آن را ( يعنى قسمت مصيبت‌بار را ) از عيون الاخبار ابن قتيبه ( به وسيلهء فن روزن ) در دست دارم . امّا ابن قتيبه مطالب را گاهى كمى كوتاه‌تر كرده است . سعيد بن البطريق اين قسمت را مفصّل‌تر از طبرى آورده است .\r\n","page_name":" 151 ","page_number":159},
  {"content":"\r\n\r\nپيروز پادشاهى بود كه در تنگى و سختى بزيست و پادشاهى او بر مردم شوم افتاد و همهء كردار و گفتارش بر او و مردم مملكتش زيان و و بال آمد « 1 » . مملكت در روزگار پادشاهى او هفت سال پىدرپى در تنگى افتاد و رودخانه‌ها و كاريزها « 2 » و چشمه‌ها بخوشيد و درختان و بيشه‌ها بخشكيد و هرچه در كوه و دشت از كشت و مرداب بود خشك گرديد و پرندگان و جانوران بمردند و چارپايان چنان گرسنه شدند كه از بردن بار ناتوان آمدند ؛ آب دجله كم شد و تنگى و گرسنگى و سختى بر همهء مردم مملكت او روى آورد . پس پيروز به همهء زيردستان خود نوشت كه او ماليات زمين و سرانه را از ايشان برگرفته است و ناگزير نيستند كه كار همگانى يا بىمزد كنند و خود خداوند خويش هستند ، و نيز بفرمود تا مردم در پى زاد و توشه سخت بكوشند . پس دوباره نامه‌اى به ايشان نوشت تا هرچه در زير زمين و انبارها از خواربار و ديگر توشه‌ها دارند بيرون آورند و به ديگران بدهند و براى خود نگاه ندارند و درويش و توانگر و بلند و پست همه در يارى به هم يكى باشند ؛ و اگر بداند كه كسى از گرسنگى مرده است كيفر خواهد داد و به سخت‌ترين راهى مجازات خواهد كرد .\r\nپيروز زيردستان را در آن تنگى و گرسنگى چنان تدبير كرد كه كسى از گرسنگى نمرد بجز مردى از روستاگ ديه از ناحيهء اردشيرخرّه و آن بر بزرگان ايران و همهء مردم اردشيرخرّه و بر خود پيروز بسيار گران آمد . پيروز به درگاه خدا ناليد تا رحمت خود را بر او و بر زيردستانش بفرستد و باران ببارد . خداوند او را يارى كرد تا فراوانى آب در مملكت به همان حال نخستين بازگشت « 3 » و درختان به بار آمدند . پيروز بفرمود تا\r\n\r\n\r\n","description":"","footnote":"\r\n( 1 ) - اين داورى در حدّ خود ممكن است درست باشد ؛ امّا در مآخذ اصلى نبوده است و از سياق مطالب استنتاج شده است . به‌علاوه اگر دقّت شود ، اين قسمت با مطالب بعدى به هيچ وجه سازگار نيست .\r\n( 2 ) - قنى ( به فارسى كهريز يا كاريز ) جويهاى زيرزمينى است براى آبيارى مزارع و در سرزمين خشك ايران شرط اصلى زندگانى كشاورزى است ( مقايسه شود با پوتينجر ، مسافرت در بلوچستان ، 2 مه ، ترجمهء آلمانى ص 309 به بعد و پليبيوس 28 / 10 ) .\r\n( 3 ) - مجمل التواريخ ( چاپ طهران ص 71 ) رسم آب‌پاشى را در جشن آب‌ريزان به اين\r\n","page_name":" 152 ","page_number":160},
  {"content":"\r\n\r\nشهرى در رى بساختند و نام او را رام‌پيروز « 1 » كرد و شهر ديگرى ميان گرگان « 2 » و در صول بساخت و آن را روشن‌پيروز نام نهاد و در آذربايگان شهرى بساخت و آن را شهرام « 3 » پيروز ناميد . چون مملكت پيروز از نو جانى گرفت و پادشاهى او استوار گشت و دشمنانش را بماليد و پست گردانيد و از بناى اين سه شهر بپرداخت ، با سپاهيان خود رهسپار خراسان شد تا با اخشنوار « 4 » پادشاه هيتالان بجنگد . چون اين\r\n\r\n\r\n","description":"","footnote":"\r\nواقعه نسبت مىدهد و ياقوت ( ج 1 ص 669 به بعد ) توضيحى نظير آن مىدهد ( ولى آن را از زمان ديگرى مىداند ) . به هر حال اين رسم مسلّما خيلى قديمى است .\r\n( 1 ) - پيروز رام ( به شكل معكوس ؛ در شاهنامه نيز چنين است ) به گفتهء ياقوت موضعى است در نزديكى رى و به گفتهء مقدسى ( ص 386 س 3 ) از توابع رى است . دينورى از روى بىدقّتى آن را خود شهر رى دانسته است .\r\n( 2 ) - ذكر گرگان در اينجا مسلّم مىدارد كه مقصود باب در بند ( به نام چول ياتسور و غيره ) نيست بلكه مقصود موضعى است كه درن ( در  Caspia  ص 269 ) مىگويد ، يعنى صول واقع در گوشهء جنوب شرقى بحر خزر ، و همان است كه ابن خلّكان ( نشر و وستنفلد شماره 10 - ج 1 ص 18 ) آورده است كه صول ( چول ) محلّى است در گرگان . بلاذرى مىگويد ( ص 335 و مقايسه شود با ابن خرداذبه ص 41 ) پادشاه اين سرزمين صول ناميده مىشود ؛ شايد صول نام خاندان يا قومى باشد ( رجوع شود به مطالب آينده در ذيل سلطنت خسرو اوّل ) . اين سرزمين همان است كه نويسندهء سريانى ( رجوع شود به موزينگر جلد 2 ص 68 س 5 و 13 ) نام آن را طشل مىنويسد ( در شرح حال يزدگرد دوّم ) . نه تنها سعيد بن البطريق ( ج 2 ص 110 كه متضمّن ابن قتيبه هم هست ) بلكه نسخهء سپرنگر نيز محلّ رام‌پيروز و روشن پيروز را در كشكر ، ناحيه‌اى در دجلهء سفلى ، مىدانند ؛ حمزه ( ص 55 ) حتّى جاى هر دو را در هند مىنويسد . به هر حال در اين روايات مطالب بسيارى تحريف شده است . رجوع شود به زيرنويس شماره 3 صفحه 49 .\r\n( 3 ) - در شرح حال خسرو اوّل نيز چنين آمده است ( در مطالب آينده ) . اين نام را بجز آن در جائى ديگر نيافتم . فردوسى باذان‌پيروز را نام مىبرد كه همان اردبيل باشد و ياقوت و دينورى نيز چنين آورده‌اند جز اينكه در دينورى باذپيروز است . پيروزآباذ كه در ترجمهء فارسى طبرى آمده است به يقين تصحيح از روى سليقهء شخصى است . و نيز من قول يكى از نويسندگان ارمنى متأخّر را ( در كتاب  Caspia  از درن ص 45 ) كه پيروزآباذ را با بردعه يكى مىداند باور ندارم . در جغرافياى موسى خورنى جائى در خراسان به نام زم‌پيروز ذكر شده است . حمزه شهرها و آباديهاى ديگرى نيز به پيروز نسبت مىدهد .\r\n( 4 ) - « احسوار » مسلّم است امّا بىضبط و نقطه . شايد در گزارش ديگرى كه بعد از اين گزارش آمده است اسوار بوده است . شكل  Chwasnuwaz  خوش‌نواز يا خشنواز مذكور در\r\n","page_name":" 153 ","page_number":161},
  {"content":"\r\n\r\nخبر به اخشنوار رسيد سخت بيمناك گرديد . گويند مردى از ياران اخشنوار خواست تا جان خود را در راه او ببازد و به او گفت : « دست‌ها و پاهاى مرا ببر و آنگاه مرا بر سر راه پيروز بيفگن و بر فرزندان عيال من نيكوئى كن . » گويند مقصود او از اين كار فريب دادن پيروز بود . اخشنوار چنان كرد كه آن مرد گفته بود و او را بر سر راه پيروز بيفگند . چون پيروز بر او بگذشت از حال او آزرده شد و از كارش پرسيد . آن مرد گفت كه اخشنوار با او چنان كرده است زيرا او به اخشنوار گفته بود كه تو با پيروز و سپاهيان ايران برنيائى . دل پيروز بر او نرم شد و بر او رحم آورد و بفرمود تا او را همراه بياورند . گويند آن مرد چنان نمود كه نيك‌خواه پيروز است و به او گفت كه او و ياران او را راهى كوتاه خواهد نمود كه كسى از آن به مملكت هيتالان نرفته است .\r\nپيروز گول او را خورد و مردم خود را به راهى كه آن مرد بريده اندام گفته بود انداخت . پس بيابان پشت بيابان مىرفتند و هرگاه كه از تشنگى مىناليدند آن مرد مىگفت كه به آب نزديك شده‌اند و بيابان به پايان مىرسد ، تا ايشان را به جائى رسانيد كه دانست ديگر راه پيشرفت و بازگشت ندارند آنگاه ايشان را از كار خود آگاه كرد « 1 » . ياران پيروز به پيروز گفتند : « اى پادشاه ! ما تو را از اين مرد برحذر داشتيم « 2 » امّا تو نشنيدى . اكنون ما بايد ناچار پيش برويم تا به هر حال كه باشد به دشمن برخوريم » .\r\n\r\n\r\n","description":"","footnote":"\r\nشاهنامه و كتب فارسى ديگر تصحيح مصنوعى و از روى سليقهء شخصى است . تقريبا جاى شك نيست كه كنخاس مذكور در پريسكوس ( در ديندرف ص 344 دو بار ) تحريف ديگرى از همين نام است . ممكن است تصوّر كرد كه هجاى اخير كلمه در حقيقت خوار بوده است كه به جاى آن « وار » مىتواند بيايد ( نظير دشخوار و دشوار ) . مسلما كلمهء  Ephthalanus  كه ثئوفانس بيزانسى آن را نام اين پادشاه مىداند ( ديندرف ص 447 ) نام قوم است نه نام شخص ( يعنى قوم هفتالان ) . ابن المقفع مىافزايد : « در بلخ » ( و بنا بر اين در سعيد بن البطريق و ابن قتيبه نيز چنين است ) .\r\n( 1 ) - اين داستان به صورت همان داستان زپيروس  Zopirus  است كه در همان ناحيه به داريوش و گله‌دار اسبان سكائى نسبت داده شده است ( 8 / 10 / 7  Polyan  ) .\r\n( 2 ) - اين برحذر داشتن در گزارش طبرى و در نسخهء سپرنگر نيست ولى در ابن المقفّع هست و در سعيد بن البطريق .\r\n","page_name":" 154 ","page_number":162},
  {"content":"\r\n\r\nپس به راه افتادند و تشنگى بيشتر ايشان را بكشت و پيروز با كسانى كه رسته بودند به سوى دشمن رفتند و چون بر آن حال نزديك دشمن رسيدند از اخشنوار آشتى خواستند تا راه دهد كه ايشان به مملكت خود بازگردند و پيروز سوگند ياد كند و پيمان ببندد كه ديگر با ايشان نجنگد و آهنگ سرزمين ايشان نكند و سپاهى براى جنگ به سوى ايشان نفرستد و ميان هر دو مملكت مرزى ببندد كه از آن نگذرد .\r\nاخشنوار به اين آشتى تن در داد و پيروز بر اين شرط پيمان‌نامه‌اى نوشت و آن را مهر كرد و كسانى را بر آن گواه گرفت . اخشنوار پيروز را راه داد و او به مملكت خود بازگشت . چون به مملكت خود رسيد حسّ ننگ و خودخواهى او را بر آن داشت كه دوباره به جنگ اخشنوار برود . وزيران و نزديكانش او را از اين كار نهى كردند زيرا آن پيمان‌شكنى بود ؛ امّا او نپذيرفت و رأى خود را دنبال كرد « 1 » . از كسانى كه او را نهى كرده بودند مردى بود كه پيروز او را نزديك خود مىداشت و رأى او را مىپسنديد و نام او مزدبوذ ( ؟ ) بود . چون مزدبوذ سرسختى او را در آن كار بديد آنچه ميان ايشان رفته بود در صحيفه‌اى بنوشت و از او بخواست كه آن را مهر كند « 2 » . پيروز روى به مملكت اخشنوار نهاد « 3 » . اخشنوار ميان مملكت خود و مملكت پيروز خندق بزرگى كنده بود . چون پيروز به آن خندق رسيد پلها بر آن بست و براى آنكه در بازگشت براى او و يارانش نشانى باشد علم‌هائى در آن بنشاند . چون از خندق\r\n\r\n\r\n","description":"","footnote":"\r\n( 1 ) - اين وصف و نيز سخنان درازى كه در روايت ابن المقفّع به پيروز و اخشنوار نسبت داده شده است براى اين منظور بوده است كه تقصير را به گردن شخص پيروز بيندازند و ملّت را در آن شكست برى و بىگناه قلمداد كنند . همچنين است گزارش‌هاى مفصّل ديگر و گزارش‌هاى منابع غير ايرانى منقول از منابع ايرانى . از اينجا بزرگى اين مصيبت معلوم مىگردد . اگر پيروز پيروز مىشد پيمان‌شكنى او را به سهولت ناديده مىگرفتند .\r\n( 2 ) - براى آنكه مسئوليّت عواقب اين كار را از خود دور كرده باشد . اين جمله در سعيد بن البطريق و عيون الاخبار نيست .\r\n( 3 ) - در متون كامل‌تر در اينجا ذكر شده است كه پيروز اين سنگ مرزى را ، كه سوگند ياد كرده بود از آن نگذرد ، بر گردونه‌اى نهاد و جلوتر براند . گزارش بعدى در اساس چنين است جز آنكه در آن به جاى سنگ مرزى مناره آمده است .\r\n","page_name":" 155 ","page_number":163},
  {"content":"\r\n\r\nگذشت و به لشكرگاه دشمن رسيد اخشنوار پيمان‌نامه‌اى را كه پيروز نوشته بود يادآور شد و او را پند داد تا پيمان و عهد خود را نگاه دارد . امّا پيروز چيزى جز سرسختى و خودكامى نپذيرفت و هر دو در برابر هم بايستادند و هريك با ديگرى سخن درازى راند « 1 » . پس از آن جنگ درگرفت . ياران پيروز براى آن پيمان كه ميان ايشان و هيتالان ، بود ، در كار خود سست بودند . اخشنوار صحيفه‌اى را كه پيروز نوشته بود بيرون آورد و بر بالاى نيزه كرد « 2 » و گفت : « خدايا ! چنان كن كه در اين نامه نوشته شده است . » « 3 » پيروز بگريخت و نشان علم‌هايى را كه نشانده بود گم كرد و در خندق افتاد و بمرد « 4 » . اخشنوار بنهء پيروز و زنان و اموال و ديوان‌هاى او را بگرفت .\r\nسپاه ايران را چنان شكستى افتاد كه مانند آن روى نداده بود . در سگستان مردى بود از ايرانيان كه از مردم ناحيهء اردشيرخرّه « 5 » بود و دانايى و نيرو و دليرى داشت و نامش سوخرا بود و گروهى از اسواران با او بودند . چون از كار پيروز آگاهى يافت همان شب سوار شد و تيز بشتافت تا به اخشنوار رسيد و كس به او فرستاد و او را به جنگ بيم داد و از نابودى و نيستى بترسانيد . اخشنوار سپاه بزرگى به سوى او فرستاد . چون هر دو سپاه به هم رسيدند سوخرا سوار شد و ايشان را در كار خود استوار و پابرجاى ديد . گويند او تيرى به يكى از ايشان بينداخت و آن تير به ميان دو چشم اسب بيفتاد و سوخرا سوار آن را بگرفت ؛ امّا او را نكشت و فرمود تا پيش بزرگ خود رود و آنچه ديده بود با وى بگويد . پس آن مردم به سوى اخشنوار بازگشتند و اسب را با خود بردند . چون اخشنوار اثر تير بديد خيره بماند و كس به سوخرا فرستاد و از حاجتش پرسيد . سوخرا گفت : « حاجت من آن است كه ديوان به من بازگردانى و اسيران را رها\r\n\r\n\r\n","description":"","footnote":"\r\n( 1 ) - اين سخنان را ما در ابن المقفّع و ، با كمى اختصار ، در سعيد بن البطريق مىبينيم .\r\n( 2 ) - پركپ نيز شبيه اين مطلب را دارد .\r\n( 3 ) - يعنى « آن لعن‌ها و نفرين‌ها را كه پيروز در صورت شكستن پيمان براى خود متوجّه ساخته است در عمل آر . »\r\n( 4 ) - قطعهء ابن المقفّع كه در عيون الاخبار مذكور است اينجاست .\r\n( 5 ) - شيراز مذكور در قبل از اعمال اين ناحيه بوده است .\r\n","page_name":" 156 ","page_number":164},
  {"content":"\r\n\r\nكنى . » اخشنوار چنين كرد و ديوان به دست سوخرا آمد و اسيران رها شدند . سوخرا از روى ديوان از همهء اموالى كه پيروز با خود داشت آگاه شد و به اخشنوار نوشت كه بازنخواهدگشت تا آنگاه كه اموال را بازگيرد . چون اخشنوار او را در قصد خود پاى برجاى ديد جان خود را با پس دادن اموال بازخريد . سوخرا پس از رهائى يافتن اسيران و بازگرفتن ديوان و اموال و گنجينه‌هاى پيروز به ايران بازگشت . چون پيش ايرانيان رفت او را بزرگ و گرامى داشتند و به پايه‌اى رساندند كه بالاتر از آن چيزى جز پادشاهى نبود . نسب او چنين است : سوخرا ، ويشاپور « 1 » ، زهان ( ؟ ) ، نرسى ، ويشاپور ، كارن « 2 » ، توس « 3 » ، نوذر ، منوچهر « 4 » . يكى ديگر از آگاهان به تاريخ ايران دربارهء داستان\r\n\r\n\r\n","description":"","footnote":"\r\n( 1 ) - و شايد - وه‌شاپور . اين نام در ارداويراف‌نامه ( 35 / 1 ) آمده است و در آنجا تلفّظ آن چنين است . از اين قبيل است ويدينك مذكور در بيرونى ( ص 104 ) كه در نسخهء سپرنگر وهكرت - ويكرت است .\r\n( 2 ) - كارن علم يكى از نيرومندترين خاندان‌هاى نجبا در ايران و ارمنستان است . موسىخورن اين خاندان را از اشكانيان مىداند و اين معنى در يكى از قسمت‌هاى عجيب طبرى تأييد شده است ولى پدر اين خاندان را در آنجا تا بشتاسپ بالا برده است . در سال‌نامهء تاسيت ( 14 / 12 / 12 ) در وقايع سال پنجاهم مسيحى نام يكى از بزرگان پارثى به نام  Carenes  ديده مىشود . گاهى در شاهنامه به كسانى كه اين نام را داشته‌اند برمىخوريم . در دورهء اسلامى امراى طبرستان ( و به عبارت بهتر اسپهبذان ) از اين خاندان بوده‌اند . در اين باره رجوع شود مثلا به جغرافياى يعقوبى ( ص 53 س 17 و ص 86 س 9 ) و بيرونى ( ص 39 ) كه در آنجا و در مجمل التواريخ ( چاپ طهران ص 36 ) اين خاندان را به غلط به يكى از برادران خسرو اوّل نسبت داده است . نام كوه قارن در طبرستان نيز از نام همين خاندان است و در شاهنامه ( ص 1122 ) نيز آمده است و نبايد آن را با  Carana  كه همان ثئودوزيوپوليس يا ارزروم است اشتباه كرد چنان كه شپيگل در معارف ايران قديم ( ج 3 ص 347 ) اين اشتباه را كرده است ( و نيز مقايسه شود با سن مارتين در « خاطراتى دربارهء ارمنستان » ج 1 ص 17 ) .\r\n( 3 ) - در اينجا پنج نام ذكر شده است كه من به هيچ وجه نمىتوانم حقيقت آن را به دست بياورم . توس را معمولا پسر نوذر گفته‌اند . اين هر دو نام در نسب‌نامه‌هايى كه در طبرى و جاهاى ديگر ذكر شده است غالبا ميان نامهاى قبلى و بعدى آن ديده مىشود ولى با چندان نسخه‌بدلها كه تعيين صحيح آن مشكل مىنمايد .\r\n( 4 ) - نوذر و منوچهر اسامى اساطيرى معروف هستند . نسب‌نامه‌ها را تا منوچهر از روى ميل و رغبت بالا مىبرند از قبيل نسب‌نامهء موبذان پارس ( بندهشن 14 / 79 ) و شجرة النسب\r\n","page_name":" 157 ","page_number":165},
  {"content":"\r\n\r\nپيروز و اخشنوار سخنى مانند آنكه من آورده‌ام گفته است ، با كمى دگرگونيها ، و آن چنين است « 1 » : چون پيروز روى به اخشنوار نهاد سوخرا را در تيسفون و به اردشير ، كه پايتخت شاهان ايران بود ، به جاى خود بنشاند . اين سوخرا پايهء كارن « 2 » داشت و نيز فرمانرواى سگستان بود . چون پيروز به مناره‌اى رسيد كه بهرام گور ميان خراسان و تركستان ساخته بود تا هيچ‌كدام از آن نگذرند ، و نيز پيروز با اخشنوار پيمان بسته بود كه از آن به سوى زمين هيتالان نگذرد « 3 » ، بفرمود تا آن را به پنجاه پيل و سيصد مرد بستند و پيش او كشيدند ؛ آنگاه خود به دنبال آن راه افتاد . قصد او از اين كار آن بود كه گويا مىخواهد پيمانى را كه با اخشنوار بسته است نگاه دارد . چون اخشنوار از كار پيروز و مناره آگاهى يافت كس به سوى او فرستاد و گفت : « اى پيروز ! خود را از آنچه پيشينيان تو خود را از آن بازداشته بودند بازدار و آنچه ايشان نكرده‌اند مكن . » پيروز گفتار او را نشنيد و به بيان او اعتنايى نكرد بلكه خواست تا او را به جنگ بياغالد و به آن فرا خواند . اخشنوار خود را از جنگ با او بازمىداشت و از آن دورى مىجست ؛ زيرا جنگ تركان بيشتر نيرنگ زدن به دشمن و فريب دادن اوست « 4 » .\r\n\r\n\r\n","description":"","footnote":"\r\nمجعول مذكور در بيرونى ( ص 38 ) . امّا بايد متوجّه بود كه در متن ، كارن را به هيچ وجه به اشكانيان منسوب نمىدارد .\r\n( 1 ) - اين گزارش در نسخهء سپرنگر نيست امّا يعقوبى خلاصهء آن را نقل كرده است . در اينجا مىبينيم كه يعقوبى نيز با ذكر قحطى شروع مىكند ولى مدّت آن را سه سال مىداند . اين گزارش همان است كه در شاهنامه نيز آمده است ولى در آنجا نيز مانند ابن المقفّع قحطى هفت ساله‌اى را پيش از آن ذكر مىكند . خصوصيّت ممتاز اين روايت در اين است كه دشمنان پيروز را « ترك‌ها » مىداند و نيز مىگويد پيروز « مناره » اى را كه بهرام گور نشان مرزى تعيين كرده بود ( رجوع شود به مطالب فوق ) قبول نكرده است و هر دو مطلب نادرست است .\r\n( 2 ) - نام خاندان‌هائى كه قدرت و منصب را به ارث مىبرند در منابع يونانى نيز بارها به طور ساده « رتبه » ناميده شده است .\r\n( 3 ) - اين مطلب در اينجا و نيز در شاهنامه از گزارش ديگرى در ميان روايت گنجانده شده است ( شايد خود طبرى اين كار را كرده است ) ؛ زيرا اين روايت از شكست سابق پيروز و تعهد « شخصى » او خبر ندارد .\r\n( 4 ) - اين گونه اعمال هيتالان در برابر ايرانيان ، كه از نظر قواى جنگى مسلّما بر هيتالان\r\n","page_name":" 158 ","page_number":166},
  {"content":"\r\n\r\nاخشنوار بفرمود تا پشت لشكرگاهش خندقى به پهناى ده گز و ژرفاى بيست گز بكندند و روى آن را با چوبهاى سست بپوشاندند و بر روى آن خاك ريختند « 1 » . پس با سپاه خود از آن راه افتاد و به جائى كه چندان دور نبود برفت . چون پيروز شنيد كه اخشنوار و سپاهيان او از لشكرگاه برفتند شكى نكرد كه آن از روى بازپس‌نشينى و گريز است و فرمود تا كوس‌ها بزدند و خود با سپاهيانش سوار شده به جستجوى اخشنوار و ياران او بپرداختند و به شتاب برفتند . امّا گذار ايشان بر روى آن خندق بود و چون به آن رسيدند پا بر روى آن پوشش‌ها نهادند و پيروز و سپاهيان او همه در آن خندق افتادند و همگى هلاك شدند . اخشنوار روى به لشكرگاه پيروز نهاد و هرچه در آن بود برداشت و موبذان موبذ را بگرفت . از زنانى كه به دست او افتادند يكى هم پيروزدخت « 2 » دختر پيروز بود . اخشنوار فرمود تا تن پيروز و همهء كسانى را كه در آن خندق افتاده بودند بيرون آوردند و در گورخانه‌ها « 3 » نهادند . اخشنوار پيروزدخت را به خود خواند امّا او نپذيرفت . چون خبر مرگ پيروز به ايران رسيد مردم ايران به هم آمدند و بترسيدند . چون سوخرا از كار پيروز آگاه شد خود را آماده ساخت و با بيشتر\r\n\r\n\r\n","description":"","footnote":"\r\nبرترى داشتند ، از اليزئوس و لازار فرپى نيز معلوم مىشود ؛ اين اعمال عبارت بوده است از حملهء ناگهانى و عقب‌نشينى سريع و فريب دادن و غيره .\r\n( 1 ) - خندق كندن دشمنان پيروز بدين سان كه در اين روايت آمده است خيلى طبيعىتر از داستانى است كه در روايت جلوتر به ايرانيان نسبت داده شده است . پركپ نيز چنين آورده است .\r\nاين هنر ، كه در مواقع بسيار محدودى مىتوانست اثر داشته باشد ( پولين 2 / 18 / 6 ) طبعا تاريخى نيست .\r\n( 2 ) - پيروزدخت يعنى « دختر پيروز » . در حقيقت در يكى از مهرها نام زنى به نام پيروج‌دخت ديده مىشود  ZDMG )  ج 18 لوحهء 2 ص 104 ) ؛ امّا من مىخواهم در اينجا اين نام را يك عنوان ضرورى براى اين شاهزاده خانم بدانم كه به جهت نامعلوم بودن نام حقيقيش در خارج از حرم ، او را چنين ناميده‌اند . از اين قبيل است دختر هرمزد دوّم كه فاوستوس بيزانسى ( لانگلوا ج 1 ص 267 و 277 ) و موسىخورن او را ارمزددخت  Ormizdducht  ناميده‌اند و نيز خسروىدخت دختر خسرو پادشاه ارمنستان مذكور در موسىخورن ( 77 / 2 ) .\r\n( 3 ) - گورخانه نه گور ؛ يعنى اگر مقصود دخمهء آئين مزديسنا نباشد بايد گفت بنائى بوده است كه بر روى اجساد مردگان بنا شده است ( حمزه ص 46 ) .\r\n","page_name":" 159 ","page_number":167},
  {"content":"\r\n\r\nسپاهيانى كه با او بودند روى به سرزمين هيتالان نهاد . چون به گرگان « 1 » رسيد اخشنوار از آمدن او به جنگ آگاه شد و خود را آمادهء پيكار كرده روى به سوى او نهاد و كس پيش او فرستاد و پرسيد كه به چه كار مىآيد و نامش چيست و پايه‌اش كدامست . او در پاسخ گفت كه نامش سوخرا است و پايه‌اش كارن است و آمده است تا خون پيروز را بگيرد . اخشنوار كس پيش او فرستاد و گفت : « تو بر همان راه مىروى كه پيروز رفت ؛ زيرا با همهء سپاهيانش از جنگ من جز مرگ و نابودى چيزى نبرد . » اما سخنان اخشنوار سوخرا را از قصدش بازنداشت و به آن سخنان اعتنايى نكرد و فرمود تا سپاهيانش آمادهء كارزار شدند و سلاح پوشيدند و از روى دليرى و دلاورى روى به اخشنوار نهادند « 2 » . اخشنوار از او خواست كه جنگ يكسو نهاده شود و آشتى\r\n\r\n\r\n","description":"","footnote":"\r\n( 1 ) - لازار نيز مىگويد گرگان (  Wrkan  ) محلّ خروج پيروز بوده است و نيز مىگويد كه دررفتگان از آنجا مىگريختند . پريسكوس آن را گرگا و پركپ گرگو ناميده است .\r\nفاصلهء دورى كه اين محلّ ( واقع در گوشهء جنوب شرقى درياى خزر ) از محلّ هيتالان دارد جالب توجّه است امّا بايد متوجّه بود كه امراى نيمه وحشى اراضى جيحون همواره قبايل وحشى بيابان‌هاى وسيع تركمنستان را وامىداشتند تا به ايرانيان صدمه و آزار برسانند . مرزهاى غربى خراسان در اين قسمت بايد از لحاظ طبيعى در برابر حملات وحشيان موقعيّت ناسازگارى داشته باشد . حتّى در زمان شاه عباس بزرگ كه بعضى از سيّاحان با اطمينان تمام در نواحى كوهستانى غربى و جنوبى ايران و در ميان طوايف راهزن كوه‌نشين سفر مىكردند جرأت نداشتند كه از مازندران به خراسان بروند مگر آنكه با سپاهى بزرگ همراه باشند ( دلاواله ج 2 ، 10 / 12 : نيز مقايسه شود با جلد 2 ، 2 / 18 ؛ دلاواله كه در خراسان نبوده است نمىتوانست اين معنى را درك كند ) . اين حملات را از گرگان پاسخ مىدادند . گويا چند تن از پادشاهان ساسانى در گرگان ديوارهاى بزرگى در برابر حملات وحشيان بنا كرده بوده‌اند . رجوع شود به تاريخ زمان خسرو اوّل كه در آنجا به بناهاى پيروز اشاره شده است ( و نيز رجوع شود به مطالب گذشته ) و به ابن رسته ( درن در  Caspia  ص 128 ) و فريزر ( مسافرت در خراسان ، ترجمهء آلمانى ج 2 ص 415 و بعد ) و وامبرى ( مسافرت در آسياى مركزى ، چاپ دوّم ص 43 به بعد ) . به هر حال روس‌ها در اين منطقه بايد تكليف بزرگ موفقيّت‌آميزى داشته باشند !\r\n( 2 ) - فردوسى و يعقوبى مىگويند كه پيش از آن جنگ سختى روى داد ؛ فردوسى محلّ جنگ را در ناحيهء مرو مىداند و مسعودى ( ج 2 ص 195 ) كشته شدن پيروز را در مروروذ ذكر مىكند ؛ شايد خاطره‌اى باشد از جنگ بهرام گور .\r\n","page_name":" 160 ","page_number":168},
  {"content":"\r\n\r\nبه ميان آيد . سوخرا نپذيرفت جز اينكه هرچه در لشكرگاه پيروز بود برگردانده شود .\r\nاخشنوار هرچه از خواسته و گنج و چارپا گرفته بود با زنانى كه به دست او افتاده بودند بازپس گردانيد و پيروزدخت نيز در ميان اين زنان بود « 1 » ؛ و نيز موبذان موبذ و هركه از بزرگان ايران پيش او بود به سوخرا برگردانيد و سوخرا با آن همه به ايران بازگشت . در مدّت پادشاهى پيروز خلاف است ، بعضى بيست و شش سال و بعضى ديگر بيست و يك سال گفته‌اند « 2 » .\r\n\r\nتاريخ حيره\r\nهشام گويد « 3 » : پس از نعمان ( پادشاه حيره ) پسرش منذر بن نعمان پادشاه شد .\r\nمادر او هند دختر زيد مناة پسر زيد اللّه پسر عمرو غسّانى بود . پادشاهى او چهل و چهار سال بود كه هشت سال و نه ماه « 4 » آن در زمان بهرام گور پسر يزدگرد و هيجده\r\n\r\n\r\n","description":"","footnote":"\r\n( 1 ) - باز تحريف ديگرى است از حقيقت مطلب كه حسّ غرور ايرانى موجب آن شده است . ما از كتاب يوشع ستون‌نشين ( بند 25 ) مىدانيم كه پادشاه غالب هيتالان دختر اسير پيروز را به حرم خود برد و از او دخترى پيدا كرد كه بعدها با دائى خودش كواذ ازدواج كرد . بنا بر اين او را بازنگردانده‌اند .\r\n( 2 ) - گزارش ديگر قول هشام ( مذكور در صفحات پيش ) است كه مدّت سلطنت پيروز را بيست و هفت سال مىداند .\r\n( 3 ) - طبرى پيش از اين قسمت افسانه‌هائى از تاريخ حمير آورده است . موضعى از آن را كه به تاريخ حيره مربوط است من بعدا ذكر خواهم كرد .\r\n( 4 ) - تصحيح 9 ماه به هشت با ذكر هشام ( در چهاردهمين سال و چهارمين ماه سلطنت بهرام گور ) كمتر محلّ تأمّل است تا قرائت متن كه فقط متّكى به يك نسخه است ؛ زيرا فقط دو نسخهء خطّى اين قسمت را دارند و يكى از آن دو در اينجا كمى افتادگى دارد . علاوه بر اين يزدگرد دوّم در حقيقت به جاى هيجده سال ، هيجده سال و چهار ماه سلطنت كرده است ( به صفحات قبل مراجعه شود ) . امّا جاى تأمّل در اينجاست كه حمزه نيز در اينجا هشت سال و 9 ماه گفته است ( و در عوض مدّت سلطنت يزدگرد دوّم را هيجده سال و سه ماه گفته است ) . ما در مطالب قبلى\r\n","page_name":" 161 ","page_number":169},
  {"content":"\r\n\r\nسال آن در زمان يزدگرد پسر بهرام و هفده سال آن در زمان پيروز پسر يزدگرد بود .\r\nپس از او پسرش اسود بن منذر پادشاه شد . مادر او هرّ دختر نعمان از نسل هيجمانة « 1 » دختر عمرو بن ابى ربيعة بن ذهل بن شيبان « 2 » است . او كسى است كه ايرانيان او را اسير كرده بودند « 3 » . پادشاهى اسود بيست سال بود كه ده سال آن در زمان پيروز پسر يزدگرد و چهار سال آن در زمان بلاش پسر يزدگرد و شش سال آن در زمان كواذ پسر پيروز بود .\r\n\r\nبلاش\r\nپس از پيروز پسر « 4 » يزدگرد ، پسرش بلاش به شاهى رسيد . برادر او كواذ « 5 » براى گرفتن شاهى از دست او با او به نزاع برخاست امّا بلاش غالب آمد و كواذ پيش خاقان پادشاه ترك بگريخت تا از او يارى و مدد بخواهد « 6 » . چون تاج بر سر بلاش\r\n\r\n\r\n","description":"","footnote":"\r\nگفته‌ايم كه منذر در حقيقت خيلى زودتر از آنچه در اينجا گفته شده است به سلطنت رسيده بود .\r\n( 1 ) - اين يا همان كلمهء يونانى هگومنه است و يا كلمهء هگمن است كه بر آن علامت تأنيث عربى افزوده‌اند و در نسخهء سپرنگر به صورت هيجمان استعمال شده است ( از  Pilatus  ) . در نامهاى عربى قديم هر دو شكل مذكّر و مؤنّث ديده مىشود .\r\n( 2 ) - رجوع شود به ووستنفلد نسب‌نامه .\r\n( 3 ) - متأسفانه ما از اين واقعه در منابع ديگر چيزى نمىبينيم .\r\n( 4 ) - اين اشتباه است . معاصران او : لازار فرپى ( لانگلوا ج 2 ص 352 ) و يوشع ستون‌نشين ( بند 19 ) و بجز ايشان پركپ ( جنگ ايران 5 / 1 ) و آگاثياس ( 27 / 4 ) و نيز چنان كه چند سطر پيش هشام گفته است ، همه او را برادر پيروز گفته‌اند . پس كواذ برادرزادهء بلاش است نه برادر او .\r\n( 5 ) - دربارهء اين نام رجوع شود به صفحهء 164 ، زيرنويس شمارهء 2 . اين پادشاه در كتاب ماندائى سيدراربّا ( جلد اوّل ص 384 س 6 ) به نحو غير عادى بهذاذ ناميده شده است . آيا اين تحريفى است از كلمهء اسرارآميز ولدا ( و يا وردا ) كه به عنوان نام اين پادشاه در سكّه‌ها آمده است ؟\r\n( 6 ) - به قرار گفتهء جمع‌آورندگان اخبار از قبيل طبرى ، كواذ دو بار از پيش برادرش به سوى\r\n","page_name":" 162 ","page_number":170},
  {"content":"\r\n\r\nنهادند بزرگان و اشراف بر او گرد آمدند و او را شادباش گفتند و دعا كردند و از او خواستند كه سوخرا را ، براى كارهائى كه كرده است ، پاداش دهد . بلاش او را از نزديكان خود كرد و گرامى داشت و به او خواسته بخشيد « 1 » . بلاش پيوسته رفتار نيكو داشت « 2 » و در آبادانى سخت مىكوشيد . نگرش نيك او در كارها تا بدان پايه بود كه اگر مىشنيد خانه‌اى ويران شده و مردم آن از آنجا رفته‌اند خداوند دهى « 3 » را كه اين خانه در آن بوده است كيفر مىداد كه چرا ايشان را يارى نكرده است و بر تنگدستى ايشان چاره‌اى نينديشيده است تا ناچار نشوند كه خانهء خود را باز گذارند . او در سواد شهرى بساخت به نام بلاشاباد « 4 » كه همان شهر ساباط در نزديكى مدائن است .\r\n\r\n\r\n","description":"","footnote":"\r\nوحشيان شمالى گريخت ولى نويسندگانى كه از ابن المقفّع گرفته‌اند ( سعيد بن البطريق ج 2 ص 126 ؛ ابن قتيبه ) مىگويند كه او فقط در اين موقع به سوى « ترك‌ها » فرار كرده است ؛ و يعقوبى و ديگران مىگويند كه او تنها يك‌بار گريخته است آن هم بعدها از برادرش جاماسپ به سوى هيتالان . در اين فرار اخير او دو سال به عنوان گروگان پيش هيتالان مانده است و همين فرار اخير تأييد شده است ، مقايسه شود با يوشع ستون‌نشين بند 24 به بعد . حوادثى كه در هر دو فرار ذكر شده است يكى است و اين خود دليل بر آن است كه فرار فقط يك‌بار بوده است . امّا در حقيقت خود بلاش نيز با يكى از مدّعيان سلطنت كه برادرش « زره » بوده است جنگيده است ولى زره بىدرنگ مغلوب گشته و كشته شده است ( لازار ص 361 ) .\r\n( 1 ) - اين معنى از سياق مطالب استنباط شده است و در روايات تاريخى نبوده است .\r\nبه هر حال گويا زرمهر كه بايستى همان سوخرا باشد ( رجوع شود به زيرنويس شمارهء 1 ص 151 ) در رسيدن او به سلطنت نقش عمده‌اى داشته است . بايد گفت كه اوضاع آن زمان ( بنا به گفتهء لازار و يوشع ) خيلى درهم بوده است و پادشاه هم تا اندازه‌اى ناتوان بوده است .\r\n( 2 ) - لازار و يوشع و آگاثياس ( 27 / 4 و يا مؤيّد سريانى او ) اخلاق او را نرم و آرام گفته‌اند .\r\n( 3 ) - مقصود از خداوند ده‌ها و شهرهاى كوچك بايد نجباى كوچك زمين‌دار باشد كه كم‌وبيش با دهقان يكى است . در كارنامهء شهدا ( ج 1 ، 76 و 138 و 166 و 199 ) اين صاحبان ده‌ها و شهرها ديده مىشوند .\r\n( 4 ) - اين وجه تسميه و اشتقاق كه بسيار ذكر شده است درست نيست و ابن قتيبه ( ص 296 ) آن را از لغوى معروف عرب اصمعى ( در حدود 800 م ) نيز نقل كرده است . ساباط واقع در نزديكى تيسفون ( و به عبارت بهتر نزديك مغرب سلوكيه ) در سال 363 م به همين نام موجود بوده است ( زسيموس 23 / 3 ) شهر بلاشفر ( چنين است در مجمل التواريخ ، چاپ طهران ص\r\n","page_name":" 163 ","page_number":171},
  {"content":"\r\n\r\nپادشاهى او چهار سال بود . « 1 »\r\n\r\nكواذ\r\nپس از بلاش ، كواذ « 2 » پسر پيروز به شاهى رسيد . او پيش از آنكه به شاهى رسد\r\n\r\n\r\n","description":"","footnote":"\r\n72 ، و در نسخهء خطى حمزه موجود در ليدن بدون نقطه ولى در چاپ گوتوالد ص 56 با نقطه ) از بناهاى ساسانيان نيست بلكه بناى يكى از اشكانيان است به نام بلاش  Vologesus  . اين معنى نه تنها از اينكه نام اين شهر در زمان يزدگرد دوّم نيز ذكر شده است  ZDMG )  جلد 28 ص 100 ) استنباط مىگردد بلكه نيز همچنان‌كه هوفمان به من گفته است از ذكر آن به عنوان بلگسى فرا در كتاب استفان بيزانسى نيز معلوم مىگردد ؛ و نيز ممكن است مواضع مذكور در مجمل التواريخ و كتب ديگر ( از قبيل دون‌ولاش - دون نزديك دينور است ، رجوع شود به  ZDMG  سال مذكور ص 102 - و ولاشگرد از جملهء ولاشگردهاى مختلف  Vologesocerta  ) همه از بناهاى دورهء اشكانى باشد . نام بلاش در يكى از داستانهاى دلكش مربوط به زنان و حسادت ايشان آمده است ( داستان شاهزاده خانم هندى و دختر ستوربان ) ، امّا در اينجا نام بلاش نمايندهء يك شخصيّت است و به جاى آن هر نام ديگر را كه بخواهند مىتوان گذاشت . اين داستان را جاحظ از قول كسروى نقل مىكند ( نسخهء ليدن شمارهء 1012 ص 37 به بعد ) . مجمل التواريخ ( ص 72 ) آن را به كتاب سير الملوك نسبت مىدهد .\r\n( 1 ) - يوشع ستون‌نشين ( بند 20 ) مىگويد كه چون گنجينهء بلاش تمام شد سپاه او ديگر او را يارى نكرد و روحانيان كه با او بودند فرصت يافتند و او را خلع و كور كردند و كواذ را به پادشاهى برداشتند . پركپ ( جنگ ايران 6 / 1 ) نيز با او موافق است ولى بلاش را با جاماسپ اشتباه مىكند . شايد گفتهء فردوسى كه سوفراى بلاش را واداشت تا به نفع كواذ از سلطنت كناره‌گيرى كند انعكاسى از اين واقعه باشد . به گفتهء يوشع علّت خشم مجوسان اين بوده است كه او مىخواسته است ( از روى رسم روميان ) حمّامهاى عمومى بسازد . رفتن به اين حمّامها مستلزم آلوده ساختن عناصر مقدّس بود ( امّا كواذ نيز آن را اجازه داده بود و مىخواست معمول كند ؛ رجوع شود به قصص سريانى لاند ج 3 ص 210 و يوسوئه بند 76 ) . رضايت او با برانداختن رسم آتش‌پرستى از ارمنستان ( لازار ص 354 و 360 ) نمىتواند گناهى براى او باشد . كينهء مغان با او با ستايش مسيحيان از او سازگار مىآيد ( رجوع شود به زيرنويس شماره 2 صفحهء 163 ) .\r\n( 2 ) - نام باستانى كوات  Kawata  در پهلوى كوات است ، ارمنى آن كوت است و در نوشتهء سال 628 م در آخر كرونيكن پاسكاله نام او كباتس آمده است و گاهى هم كبادس\r\n","page_name":" 164 ","page_number":172},
  {"content":"\r\n\r\nپيش خاقان رفته بود « 1 » تا از او در ستيزه با برادرش بلاش يارى بخواهد . هنگام رفتن گذارش بر سر راه به نيشاپور افتاد ؛ او و گروه كوچكى از ياران همراه او همه ناشناس‌وار بودند . زرمهر پسر سوخرا نيز در ميان اين گروه بود « 2 » . در آنجا كواذ را آرزوى زن بخاست و آن را با زرمهر بگفت و از او خواست كه براى او زنى از خاندان خوب بخواهد « 3 » . زرمهر چنين كرد و پيش زن خداوند خانه ، كه از اسواران بود برفت .\r\nاين مرد دختر دوشيزهء بسيار زيبا داشت . زرمهر با آن زن دربارهء دخترش سخن گفت و به او اندرز داد كه او را به كواذ بدهد . زن اين سخن با شوهرش بگفت و زرمهر زن و شوهر را پيوسته به آن وادار همىكرد و به آنچه آرزويشان بود نويد همىداد تا تن در دادند و دختر را كه نيواندخت « 4 » نام داشت به كواذ دادند . كواذ همان شب با آن دختر بخفت و او انوشروان « 5 » را از او بار گرفت . كواذ جايزهء خوبى به او داد و خواستهء\r\n\r\n\r\n","description":"","footnote":"\r\nو به ندرت كوادس و كوادس ذكر شده است ؛ در سريانى قواذ است . گويا كواذ مذكور در حمزه و كتب ديگر تلفّظ فارسى اين نام باشد امّا بعدها در فارسى كلمهء معرّب قباذ استعمال شده است . لقبى را كه حمزه در ص 56 براى اين پادشاه ذكر مىكند به علّت قطعى نبودن ضبط و قرائت آن ( قرائت نسخهء خطّى ليدن غير از قرائت چاپ گوتوالد است ) به درستى نمىتوان خواند .\r\n( 1 ) - دنبالهء داستان فرار كواذ است كه قبلا شروع شده بود و از ابن المقفّع است . مقايسه شود با سعيد بن البطريق و ابن قتيبه .\r\n( 2 ) - در روايت ديگر كه اين فرار را درست در جاى خود قرار داده است نيز زرمهر همراه كواذ است . رجوع شود به مطالب آينده . دربارهء زرمهر رجوع شود به زيرنويس شمارهء 1 ص 151 ) .\r\nاين نام در طبرى ( چاپ  Kosegarten  ج 2 ص 68 و 72 ) نيز آمده است . يكى از نويسندگان گرجىنام او را زرميل نوشته است ( بروسه ، تاريخ گرجستان ص 227 ) .\r\n( 3 ) - لازم بود كه او از خاندان خوبى باشد ؛ زيرا خسرو را خواهد زائيد .\r\n( 4 ) - نيمهء اوّل اين نام به درستى معلوم نيست .\r\n( 5 ) - شكل حقيقى اين نام انوشك‌روان است يعنى روح جاويدان يا مرگ‌ناپذير . اين كلمه لا اقل در ميان پارسيان متأخّر به جاى مرحوم پس از نام مرده ذكر مىشود . چون براى اين لقب خسرو اوّل شواهدى از عصر او نداريم نمىتوانيم به طور قطع بگوئيم كه آيا همين شكل اصلى را دربارهء او به كار مىبردند و يا صورت كوتاه‌تر آن را استعمال مىكردند . سبئوس ارمنى  Anus eruan  انش‌اروان نوشته است . چون به جاى انوشك ( در فارسى - انوشه كه فردوسى\r\n","page_name":" 165 ","page_number":173},
  {"content":"\r\n\r\nفراوانى به او بخشيد . گويند مادر اين دختر از او پرسيده بود كه كواذ چگونه است و او پاسخ داده بود كه چيزى از او نمىداند جز آنكه ازارش زربفت بود . مادر از آن دانسته بود كه او شاهزاده است و شادان گشته بود « 1 » . كواذ به سوى خاقان روى نهاد و چون پيش او برسيد او را بياگاهانيد كه پسر پادشاه ايران است و برادرش بر سر تاج و تخت با او ستيزيده و بر او پيروز شده است و او آمده است كه از خاقان يارى بجويد .\r\nخاقان او را نويد خوب داد ؛ امّا كواذ چهار سال پيش او بماند و خاقان در نويد خود درنگ همىكرد . چون اين كار بر كواذ دراز گشت كس پيش زن خاقان فرستاد و از او خواست كه ويرا به فرزندى بگيرد و در كار او با خاقان سخن گويد و از او بخواهد تا نويدى كه داده است به جاى آورد . آن زن چنين كرد و پيوسته خاقان را بر آن همىداشت تا آنكه سپاهى به كواذ داد « 2 » . چون كواذ با آن سپاه برگشت و به ناحيهء نيشاپور\r\n\r\n\r\n","description":"","footnote":"\r\nمكرّر استعمال كرده است ) صفت انوش استعمال نشده است از نوشتهء ارمنى مذكور نمىتوان استنباط كرد كه لقب اين پادشاه انوشيروان بوده است . ما همان شكل نخستين را ترجيح مىدهيم و بهمن‌يشت كه خيلى متأخّر است ( شپيگل  Trad . Lit  جلد 2 ص 128 و بعد ) نيز همين شكل را ذكر مىكند . اين شكل مىتواند در فارسى به صورت انوشه‌روان بيايد و انوشروان به فتح شين ضبط شده است . اين شكل را عدىّ بن زيد ( در حدود سال 600 م ) در شعرى به كار برده است كه مسعودى ( ج 2 ص 205 ) و ديگران آن را بارها نقل كرده‌اند ؛ ولى بايد گفت كه در بعضى نسخ به جاى انوشروان ابو ساسان آمده است . از همين كلمهء انوشك نام ديگرى مشتق شده است و آن انوشگان ( به فتح شين ) است كه عرب‌ها آن را انوشجان ( طبرى چاپ  Kosegarten  ج 2 ص 12 و جاهاى ديگر ) و يا با حرف تعريف النّوشجان ( ابو نعيم ، نسخهء ليدن ورق 21 ؛ بلاذرى ص 340 ؛ ياقوت ج 4 ص 814 و غيره ) مىنويسند . شكل نوشيروان -  u  - مذكور در شاهنامه از روى ضرورت شعرى است .\r\n( 1 ) - ثئوفيلاكتوس ( 3 / 4 ) شلوارهاى مطرّز به طلا ( ) ى پادشاهان ايران را تأييد مىكند . حمزه از روى كتاب تصاوير ، رنگ شلوار هر پادشاه را ذكر مىكند . شلوار از زمانهاى قديم از جملهء كسوت‌هاى خاصّ ايرانيان بوده است . ( رجوع شود مثلا به هرودت 71 / 1 ؛ تلمود ، قدوشين  a  72 - عبودازار  b  2 -  Meg . 11 a  ؛ و نيز مقايسه شود با نقوش ) .\r\n( 2 ) - بنا به گفتهء يوشع ستون‌نشين ( بند 25 ) كه پركپ ( جنگ ايران 6 / 1 ) نيز او را تأييد مىكند كواذ پس از خلع شدن از سلطنت پيش پادشاه هونها گريخت و با دخترى كه آن پادشاه از\r\n","page_name":" 166 ","page_number":174},
  {"content":"\r\n\r\nرسيد از مردى كه آن دختر را پيش او آورده بود از كار دختر بازپرسيد . آن مرد از مادر دختر جويا شد و او گفت كه دخترش پسرى زاده است . كواذ فرمود تا او را پيش او بياورند و او دست انوشروان را گرفته با خود پيش كواذ برد . كواذ پرسيد كه اين پسر كيست و او گفت كه پسر كواذ است و راستى را هم در رخسار و زيبائى به كواذ همىمانست . گويند در همان‌جا خبر مرگ بلاش رسيد و كواذ آن پسر را به فال نيك گرفت و فرمود تا او و مادرش را بر گردونهء زنان شاهى بنشانند « 1 » . چون به مدائن رسيد و عنان پادشاهى به دست گرفت سوخرا را به خود نزديك كرد و همهء كارهاى خود را به او واگذاشت و او را به كارهائى كه پسرش كرده بود سپاس گفت . كواذ به هر سو سپاهيان بفرستاد و ايشان دشمنان را سركوب كردند و اسير بسيار گرفتند . « 2 » كواذ شهر ارگان را ميان اهواز و پارس بساخت و نيز شهر حلوان را بنا كرد و در ناحيهء كارزين از اردشيرخرّه شهرى بساخت كه آن را كواذخرّه گويند « 3 » . بجز آن ، شهرها و ديه‌هاى\r\n\r\n\r\n","description":"","footnote":"\r\nخواهر كواذ ( پيروزدخت ، رجوع شود به زيرنويس شماره 2 ص 159 همين فصل ) پيدا كرده بود ازدواج كرد و بدين گونه سرانجام پدر زن خود را وادار كرد كه سپاهى به او بدهد . اين اساس همان داستان مذكور در متن است و نشانه‌اى است بر اينكه اين واقعه در زمان بلاش اوّل رخ نداده بود بلكه در زمانى ديرتر از آن يعنى در وقتى كه اين دختر به سنّ ازدواج رسيده بود ، روى داده بود .\r\n( 1 ) - در زمان هخامنشيان نيز زنان پادشاهان سوار گردونه مىشده‌اند ( پلوتارخ ، خشايارشا 27 ) . امروز ديگر چنين نيست .\r\n( 2 ) - خبر موازى اين خبر كه بعد ذكر خواهد شد لااقل از اين جنگها قدرى بيشتر گزارش مىدهد .\r\n( 3 ) - مقايسه شود با سعيد بن البطريق ( ج 2 ص 130 ) و ابن قتيبه كه هر دو از متن واحدى نقل كرده‌اند . دربارهء ارگان رجوع شود به خبر موازى بعدى . حلوان از زمان اسكندر به اين طرف ( 110 / 17 .  Diod  ) بارها ذكر شده است ؛ كواذ به اين موضع نام تازه‌اى داده بوده است كه باز به زودى فراموش شده است . گزارش سعيد بن البطريق و ياقوت ( ج 1 ص 90 ) كه به موجب آن اسراى همذان در آنجا ساكن شده‌اند ، مهمّ است ؛ امّا مسلّما همذان را به جاى آمد گرفته‌اند زيرا در خطّ پهلوى هر دو زياد شبيه هم هستند . كارزين ، كه نبايد آن را با كازرون اشتباه كرد ، بزرگترين شهر ناحيهء كواذخرّه معرّفى شده است كه آن را نيز جزو ناحيهء اردشيرخرّه مىشمارند ( رجوع شود به اصطخرى ص 97 س 10 و ص 125 س 7 ) . دربارهء بناهاى ديگر كواذ رجوع شود به حمزه ( ص 56 به بعد ) ولى بسيارى از آن باز محلّ شكّ و ترديد است . آنچه ترجمهء فارسى طبرى\r\n","page_name":" 167 ","page_number":175},
  {"content":"\r\n\r\nديگرى نيز بساخت و جوىها كند و پل‌ها ببست . چون بيشتر روزگار او سپرى شد « 1 » و سوخرا تدبير ملك او همىكرد و كارهاى او را راه مىبرد ، مردم به سوخرا گرائيدند و در كارها روى به او آوردند و كواذ را سبك داشتند و در فرمان او سستى كردند .\r\nچون سال كواذ بيفزود « 2 » و در كارها آزموده گشت ديگر آن را برنتافت و به آن خرسند نشد . پس به شاپور رازى كه سپهبذ « 3 » مملكت او و از خاندان مهران « 4 » بود نوشت تا با\r\n\r\n\r\n","description":"","footnote":"\r\nدر اينجا افزوده است ارزشى ندارد . در عراق و جاهاى ديگر نواحى مختلفى به نام كواذ ناميده شده است . بلاذرى ( ص 194 ) مطالب جالب توجّهى دربارهء بناها و استحكامات او در ناحيهء قفقاز دارد .\r\n( 1 ) - اشتباه است ! اگر مطلب اينجا را باور كنيم دليل محكمى مىشود بر اينكه سقوط اين مرد مقتدر پس از بازگشت او از تبعيد بوده است . امّا سياق مطلب مقتضى تصحيحى در متن است .\r\n( 2 ) - اشتباه است !\r\n( 3 ) - در عربى اصبهبذ البلاد است . در فارسى بايستى ايران سپهبذ ( ايران - سپهپت ) ناميده شده باشد .\r\n( 4 ) - پاتكانيان ( ژورنال آزياتيك سال 1866 ج 1 ص 132 ) نام اعضاى اين خاندان را در يك‌جا آورده است ولى اشتباه او در اينجا است كه او بيشتر كسانى را كه نامشان با مهر تركيب مىشده است نيز جزو اعضاى خاندان به شمار آورده است و اين معنى را شپيگل نيز متوجّه شده است . چون من مىتوانم بر صورت نامهاى او بيفزايم مىخواهم در اينجا آنچه در اين باره مىدانم بياورم . مهران‌ها به گفتهء ثئوفيلاكتوس ( 18 / 3 ) از جمله هفت خاندان ممتاز مشهور بوده‌اند ( طبرى چاپ  Kosegarten  ج 2 ص 14 ؛ مقايسه شود با ابن الاثير ج 2 ص 423 ) و در حقيقت خون و نسب ايشان به اشكانيان مىرسد چنان كه فردوسى نيز ( ص 1879 ) بهرام چوبين را كه از مهران‌ها بود از خاندان اشكانيان مىداند ( طبرى همچنين مىگويد كه چگونه بشتاسپ هفت خاندان را معيّن كرد ، او امّا چهار خاندان را نام مىبرد كه نام مهران در ميان آن نيست . شايد او همان سپنديار پهلوى بوده است كه در رى مىنشسته است يعنى جائى كه بعدها مهران‌ها در آن ساكن بوده‌اند ؟ ) ؛ در زمان شاپور دوّم مرنس  Merenes  نامى بوده است ( آمّيان 11 / 1 / 25 و 13 / 3 ) . پيرك مهران در زمان سلطنت بهرام گور ( دينورى ، رجوع شود به زيرنويس شمارهء 2 صفحهء 127 ) ؛ رهم مهران كه به خاطر تاج و تخت پيروز جنگيد ( اليزئوس ، لانگلوا ج 2 ص 249 ) و برادر رضاعى اين پادشاه به نام ايزت - وشنسپ مهران ( اليزئوس ص 249 و لازار فرپى ص 323 ؛ به نظر مىرسد كه اين خاندان به توسط پيروز مخصوصا اقتدار بيشترى به دست آورده باشد ) ؛ شاپور رازى از خاندان مهران در زمان پيروز و بلاش و كواذ ( رجوع شود به متن و مطالب آينده ) ؛\r\n","page_name":" 168 ","page_number":176},
  {"content":"\r\n\r\nسپاهيانى كه با خود دارد به سوى او برود . شاپور با آن سپاه پيش او برفت و كواذ حال سوخرا با او بگفت و دستور آنچه با سوخرا بايد كرد بداد . روز ديگر شاپور\r\n\r\n\r\n","description":"","footnote":"\r\nپيروز مهران ( مرانس مذكور در پركپ ؛ و ديگران مران ، و مران ، و مرام گفته‌اند ؛ در قصص سريانى لاند ج 3 ص 257 س 15 « مرن » ) كه در اواخر سلطنت كواذ بوده است . مرانس مذكور در پركپ ( جنگ ايران 30 / 2 ) در سال‌هاى 55 - 549 م . زاپورس هومايرانو و يا مئايرانو ( شاپور مهران ) مذكور در مناندر پروتكتور ( فصل 52 و 50 ) در حدود سال 578 م و كمى پيش از آن بارامائانس مذكور در كتاب ثئوفانس بيزانسى ( 3 و بعد ) - بارامانس يوحنّا اپيفانس ( فصل 3 به بعد ) كه همان بهرامان « پسر بهرام » است ، نيز مهران خوانده شده است ؛ بهرام چوبين غاصب سلطنت از مردم رى و پسر بهرام‌گشنسپ ( كه به گفتهء ثئوفيلاكتوس 18 / 3 و سبئوس در پاتكانيان ، موضع مذكور در قبل ، نيز مهران بوده است ) و برادر او گردويه ؛ پسر او مهران ( طبرى چاپ  Kosegarten  ج 2 ص 62 ) ؛ پسر او سياوخش « پادشاه رى » در حدود سال 643 م با عرب‌ها جنگيده است ( ابن الاثير ج 3 ص 18 ) ؛ ده سال پيش از آن مهران پسر مهربنداذ همذانى با عرب‌ها جنگيده بود ( بلاذرى ص 253 و مواضع ديگر ) ؛ خبر واحدى داريم كه پدر باذان ، آخرين حاكم يمن ، مهران نام داشته است ، حمزه  Paen  ؛ امّا در ص 139 س 8 نام پدر او چيز ديگرى است ( به علاوه نسخهء خطى ليدن كاملا با نسخهء چاپى متفاوت است ) ؛ مهران بودن و هرز فاتح يمن نادرست است ( رجوع شود به مطالب آينده ) ؛ پسر خواهرى از خسرو دوّم مهران نام داشت كه گويا در سال 604 م كشته شده است ( يوحنّاى ماميكنى ، لانگلوا ج 2 ص 364 و بعد ) ولى اين چندان مسلّم نيست زيرا تمام داستان پر است از مبالغه‌ها و گزاف‌گوئيها براى تمجيد خاندان ما مىكنى . معلوم نيست كه مقصود عدىّ بن زيد شاعر ( در حدود سال 600 م ) از « مهران خداوند كاخ » ، كه مانند مردان مقتدر ديگر مرده است ، كه بوده است ( رجوع شود به مطالب آينده ) . شايد مهران‌روذ واقع در آذربايجان ( رجوع شود به كاترمر در تاريخ رشيد الدّين ص 319 ) نامش را از نام اين خاندان گرفته باشد . شايد بتوان جرأت كرد و با تحقيق در نامهاى شخصى بعضى از كسان مذكور نسب ايشان را به هم مربوط كرد و حتّى كسان ديگرى را پيدا كرد كه از افراد اين خاندان باشند . مىبينيم كه يكى از افراد معتمد نزديك به بهرام چوبين ايزدگشنسپ - ايزت وشنسپ نام داشت و اين نام را يكى از مهران‌هاى پيش از او نيز داشته بود و از اينجا اين حدس پيش مىآيد كه شايد او هم يكى از خويشان بهرام چوبين بوده است ؛ زيرا نامى را داشته است كه خيلى از اعضاى اين خانواده داشته‌اند . امّا اين حدسى است كه به سهولت مىتواند گمراه‌كننده باشد . مرد ديگرى به نام ايزدگشنسپ ( در كتاب مناندر پروتكتور : ايسدى گوسنف ) پايهء زيخ داشت كه نيز علم براى خاندانى است و ممكن است با عنوان مهران يكى باشد .\r\n","page_name":" 169 ","page_number":177},
  {"content":"\r\n\r\nپيش كواذ رفت و سوخرا را با او نشسته ديد « 1 » . پس به سوى كواذ رفت و سوخرا را ناديده گرفت . سوخرا قصد شاپور را ندانست تا آنكه شاپور كمندى كه با خود داشت به گردن سوخرا انداخت و او را بكشيد و بيرون برد و بند كرد و به زندان انداخت ؛ پس مردم گفتند : « باد سوخرا فرونشست و باد مهران وزيدن گرفت » و اين سخن مثل گشت « 2 » . كواذ فرمود تا سوخرا را بكشتند . چون از پادشاهى كواذ ده سال بگذشت موبذان موبذ و بزرگان بر آن شدند كه او را از پادشاهى دور كنند و اين كار را كردند و او را به زندان انداختند زيرا او از مزدك « 3 » و ياران او پيروى كرده بود . اين گروه مىگفتند كه خداوند روزى را در زمين آفريده است تا مردم آن را با هم برابر قسمت كنند ، اما مردم در آن به يكديگر ستم كردند . و نيز مىگفتند كه مىخواهند از توانگران\r\n\r\n\r\n","description":"","footnote":"\r\n( 1 ) - نويرى مىگويد كه سوخرا دائى ( خال ) كواذ بوده است . امّا گفتهء او ، كه مستقيما منقول از طبرى است ، مبنى است بر غلط خواندن متن طبرى ( خواندن خاله به جاى حاله ، حالة ) .\r\n( 2 ) - درست به جهت تقابلى كه در اين مثل ميان « سوخرا » و « مهران » آمده است مىخواهم كلمهء سوخرا را نام خاندان بدانم . با اين ترتيب در عين حال مشكل كاملا طبيعى به نظر مىرسد كه اين دو تن كه به گفتهء لازار در زمان مرگ پيروز نقش مهمّى در اوضاع مملكت داشته‌اند ، يعنى شپه رازى ( شاپور در ارمنى شپه است ) و زرمهر با هم رقيب شده و يكى ديگرى را از ميان برداشته باشد . رقابت ميان خاندان كارن و خاندان مهران از اينجا ممكن است به مرحلهء عمل درآمده باشد . امّا بسيار بعيد به نظر مىرسد كه پسر سوخرا ( يا زرمهر ) كه نيز زرمهر خوانده مىشد كواذ را بعدها در هنگام گرفتارى و سختيش جانبازانه حمايت كرده باشد . اين مطلب بيشتر قابل قبول به نظر مىرسد كه زرمهرى كه در تبعيد همراه كواذ بوده است و در حقيقت سلطنت او را برگردانده است همان خود سوخرا ( زرمهر ) باشد . و مصيبت وارد بر او پس از اعادهء سلطنت كواذ صورت گرفته باشد . با قبول اين فرض ديگر لازم نيست گفته شود كه كواذ اوّل پدر را و پس از مدّت درازى پسر را كشته و يا طرد كرده است . دربارهء وحدت احتمالى زرمهر با سئوسس  Seoses  كه در پركپ ذكر شده است رجوع شود به مطالب آينده . بايد از داورى دربارهء اخلاقى بودن اين عمل كواذ خوددارى كرد زيرا از حقيقت اوضاع و از علّت واقعى اين عمل آگاه نيستيم . شايد بتوان آن را ناسپاسى و كفران حق دانست و شايد هم بتوان گفت كه شاه از روى حق خواسته بوده است يكى از امراى متكبر مغرور را از ميان بردارد . اين ميل را فقط يك‌بار از روى رسوم معمول در مملكت مىتوان عملى ساخت .\r\n( 3 ) - دربارهء مزدك و مزدكيان به ضميمهء كتاب رجوع كنيد .\r\n","page_name":" 170 ","page_number":178},
  {"content":"\r\n\r\nبگيرند و به درويشان بدهند و از دارايان بازگيرند و به ناداران بازپس دهند . و اگر كسى خواسته و زن و كالاى بيشترى داشته باشد در آن زيادتى حقّى بيش از ديگران ندارد . مردمى كه از طبقهء پائين بودند اين فرصت را غنيمت شمردند و بر مزدك و ياران او گرد آمدند و از او پيروى كردند . مردم گرفتار ايشان شدند و كار ايشان بالا گرفت چنان كه نزديك بود « 1 » به خانهء كسان بروند و خانه و زن و خواستهء او را بگيرند بىآنكه ايشان بتوانند از خود دفاع كنند . مزدكيان كواذ را بر آن داشتند كه كار ايشان را نيك بشمرد و او را بيم دادند ( كه اگر تن درندهد ) او را از پادشاهى بيندازند . چيزى نگذشت كه چنان شد كه كسى از ايشان فرزند خود را بازنشناخت و فرزند پدر خود را ندانست و كسى چيزى نداشت كه او را فراخى دهد « 2 » . پس ايشان ( مزدكيان ) كواذ را به جايى بردند كه كسى جز ايشان بر او دسترسى نداشت و برادرش جاماسپ « 3 » را به جاى او نشاندند و به كواذ گفتند : « تو در گذشته در كارهاى خود گناه كرده‌اى و چيزى تو را از اين گناهان پاك نمىكند مگر آنكه زنان خود را به ديگران بدهى » ؛ و از او خواستند كه خود را به دست ايشان بدهد تا سرش را ببرند و او را قربان آتش سازند . چون زرمهر پسر سوخرا اين بديد با اشرافى كه به دنبال او بودند بيرون آمد و جان بر كف نهاد و مردم بسيارى از مزدكيان بكشت و كواذ را به شاهى برگرداند و\r\n\r\n\r\n","description":"","footnote":"\r\n( 1 ) - طبرى در اينجا قرائت نادرستى را آورده است ( كادوا به جاى كانوا ، يعنى نزديك بود كه آن را بكنند ) .\r\n( 2 ) - تا اينجا مطالب منظّم و مرتّب است ولى پس از آن قضيّه درست معكوس مىشود ؛ يعنى مزدكيان - كه به موجب مطالب قبلى و به موجب تاريخ ، كواذ به علّت پيروى از ايشان تبعيد شده بود - او را از تخت بر كنار كرده‌اند . اين روايت كه از التقاط و تركيب نابجا حاصل شده است از ابن المقفّع است ( رجوع شود به سعيد بن البطريق ج 2 ص 176 و ابن قتيبه ) . مسعودى همچنين دارد .\r\n( 3 ) - چنين است در پهلوى ( كه ياماسپ نوشته شده است ) ؛ در سريانى زاماسپ ( الياس نصيبينى و ديگران ) ولى به طور نادر در كتاب يوشع ستون‌نشين زاماشب آمده است ؛ در عربى جاماسب و جاماسف ( عربهاى مسيحى از روى سريانى زاماسف گفته‌اند ) ؛ در يونانى زاماسفس و زاماسپس ( در سينسلّوس  Syncellus  ) .\r\n","page_name":" 171 ","page_number":179},
  {"content":"\r\n\r\nبرادرش جاماسپ را بيرون كرد . پس از آن مزدكيان پيوسته كواذ را بر زرمهر برمىانگيختند تا سرانجام او را كشت . كواذ همواره يكى از پادشاهان برگزيدهء ايران بود « 1 » تا آنكه مزدك او را بر آن كار واداشت و اطراف مملكت از هم بگسيخت و مرزها به هم برآمد . بعضى از دانايان به اخبار ايران گويند « 2 » كه بزرگان ايران كواذ را ، پس از\r\n\r\n\r\n","description":"","footnote":"\r\n( 1 ) - پى بردن به شخصيّت كواذ چندان ممكن نمىنمايد . اينكه بلاذرى ( ص 292 ) او را مردى ضعيف مىپندارد ( مقايسه شود با مطالب آينده دربارهء داستان ملاقات او با حارث كندى ) مسلّما بيشتر بر پايهء استنباط اوست از اين وقايع نه بر پايهء خبر صحيح . اگر در داورى متن ، كه بر پايهء نفرت متديّنان از مزدكيان است ، درست تأمّل شود مىرساند كه كواذ در ابتداى سلطنت خود با مزدكيان رابطه‌اى نداشته است . امّا اين حقيقت كه او دو بار در سخت‌ترين اوضاع كمر راست كرده و ثبات قدم نشان داده و امپراطورى روم را به وحشت انداخته است به طور صريح معلوم مىدارد كه او مردى ضعيف بىاهميّت نبوده است . و نيز مؤيّد اين مطلب است بعضى از كارهاى او در زمان سلطنت از قبيل سركوبى بزرگان مقتدر و قلع و قمع نهائى مزدكيان . داورى پركپ كه او چنان كه بايد خردمند و توانا بوده است ( جنگ ايران 6 / 1 در آخر ) ظاهرا بايد درست باشد . امّا بايد گفت كه پركپ ، كه چندان مقيّد به طرفدارى از حقيقت نبوده است ، عمدا او را در مقابله با پسر نام‌آورش بالا مىبرد . امّا در رابطهء او با مزدكيان جاى تعجّب همچنان باقى مىماند و به هر حال ( چنان كه گوت‌شميد به من گفته است ) معنى ديگرى نداشته است بجز اينكه او مىخواسته است نجبا را از ميان بردارد . نفرت اعتقادى مزدكيان از خونريزى مانعى براى كشتار ايشان از طرف او نبود و اين معنى از اعمال او و مخصوصا كشتار بىرحمانهء مردم آمد كه به تصرّف او درآمده بود ( قصص سريانى لاند ج 3 ص 210 ؛ يوشع ستون‌نشين بند 54 در آخر ) معلوم مىگردد . گويا او بر رعاياى نسطورى خود فشار نياورده است . امّا بر عكس آن ، او به تحريك نسطوريان اسقف‌هاى يعقوبى را ( البتّه به جهت تمايل ايشان به روميان ؛ مقايسه شود با قصص سريانى لاند ج 2 ص 79 و 82 به بعد ) هفت سال در نصيبين به زندان انداخت « چنان كه رسم ايرانيان است بىرحمانه به زندان انداخت . » پادشاه يعقوبى مذهب حبشه ( لاند ج 2 ص 85 ) از ايشان شفاعت كرد . پيش از آن هم قيصر آناستازيوس يعقوبى به نفع هم‌كيشان خود بر ضدّ نسطوريان نزد او اقدام كرده بود ( لاند ج 2 ص 79 ) . گويا دو تن از رؤساى يهود در زمان او اعدام شده‌اند ( سدر اولام زطّا ) امّا از موجبات آن اطّلاعى نداريم .\r\n( 2 ) - اين گزارش ديگر كه يعقوبى و ديگران نيز آن را آورده‌اند و قسمت عمدهء آن را در شاهنامه نيز مىبينيم ، در اينجا به طور ناقص ذكر شده است . در صورت كامل اين روايت سقوط سوخرا نيز ذكر شده است امّا از فرار كواذ در زمان بلاش سخنى نيست بلكه ، و درست هم همين است ، آن را در زمانى ديرتر از آن آورده است . در قطعات ديگر نيز اين گزارش بهتر است .\r\n","page_name":" 172 ","page_number":180},
  {"content":"\r\n\r\nآنكه به راه مزدك رفت و از گفتهء او پيروى كرد ، به زندان انداختند و به جاى او برادرش جاماسپ پسر پيروز را به شاهى برداشتند . يكى از خواهران كواذ به زندانى كه او را در آن انداخته بودند « 1 » رفت و خواست پيش كواذ برود . اما مردى كه بر زندان و زندانيان گماشته شده بود او را راه نداد . اين مرد خواست با خواهر كواذ رسوايى كند و در او طمع كرد . خواهر كواذ گفت كه با آنچه او مىخواهد مخالفتى ندارد . پس آن مرد خواهر كواذ را راه داد و او پيش كواذ رفت و يك روز پيش او ماند . آنگاه كواذ را در يكى از فرش‌ها كه در زندان بود بپيچيد و او را بر پشت يكى از غلامان زورمند تناور خود بنهاد و از زندان بيرون برد . چون غلام خواست از پيش گماشتهء زندان بگذرد گماشته پرسيد كه بارش چيست . غلام درماند اما خواهر كواذ رسيد و گفت كه آن جامهء خوابى است كه بر روى آن خوابيده و حائض شده است و مىخواهد بيرون ببرد تا بشويد و برگرداند . آن مرد سخن او را استوار داشت و براى ناپاكى آن دست به آن نزد و غلامى را كه او را مىبرد راه داد تا برود . غلام كواذ را برد و خواهر نيز به دنبال او برفت « 2 » . كواذ بگريخت و به زمين هيتالان\r\n\r\n\r\n","description":"","footnote":"\r\nبه موجب اين روايت ( كه در دينورى نيز آمده است ) كواذ به هنگام جلوس بر تخت خيلى جوان بوده است ولى همين مطلب نادرست است زيرا او پس از چهل و سه سال سلطنت در 82 سالگى مرده است ( مالالا ، ج 2 ص 211 ) و فردوسى نيز مىگويد ( 1617 ) كه او هشتاد سال عمر كرده است .\r\n( 1 ) - پركپ مىگويد او در « دژ فراموشى » انداخته شد . ارمنىها نيز از اين دژ زياد ياد كرده‌اند و محلّ آن را در خوزستان مىدانند . ثئوفيلاكتوس نيز چنين مىگويد ( 5 / 3 ؛ امّا آنچه او « خرابيساخو » مىنامد تحريفى است از  Be - Huzaje  سريانى ) . به گفتهء او اين دژ چندان از گندىشاپور دور نبوده است و نام آن بوده است . راولين‌سن از روى اين نشانى محلّ آن را در گلگرد ( 10 ميل آلمانى - 75 كيلومتر از مشرق شوشتر در كوهستان ) بازيافته است ( مجلّهء انجمن جغرافيائى ج 9 ص 87 ) .\r\n( 2 ) - پركپ ( جنگ ايران 6 / 1 ) به صورت ديگر آورده است امّا در اساس مطلب با اين روايت موافق است و آن اينكه كواذ را زنى رهائى داد كه زندان‌بان شهوت‌پرست را مجذوب خود ساخته بود . امّا فردوسى برعكس آن ، رهائى كواذ را نتيجهء جوانمردى زرمهر ، كه كواذ را به او تسليم كرده بودند ، مىداند .\r\n","page_name":" 173 ","page_number":181},
  {"content":"\r\n\r\nرفت « 1 » تا از پادشاه آن يارى بخواهد و از او سپاه گيرد تا با كسانى كه مخالف او بودند و او را از شاهى برداشته بودند بجنگد . گويند كواذ در سر راه خود در ابرشهر « 2 » بر يكى از بزرگان « 3 » آن شهر فرودآمد و او دخترى نورسيده داشت . گويند در اين سفر بود كه او مادر انوشروان را به زنى گرفت و هنگام برگشتن از اين سفر انوشروان و مادر او را با خود همراه آورد « 4 » و برادر خود جاماسپ را ، پس از آنكه شش سال پادشاهى كرده بود ، از تخت براند « 5 » . كواذ پس از آن با روميان بجنگيد و يكى از شهرهاى ايشان را كه\r\n\r\n\r\n","description":"","footnote":"\r\n( 1 ) - طبرى و يعقوبى ( كه درست مطابق طبرى است ) از همراه كواذ سخنى نمىگويد ؛ امّا دينورى و فردوسى مىگويند در اينجا زرمهر همراه او بوده است همچنان كه روايت ديگر طبرى نيز چنين دارد . پركپ نام اين همراه را سئوسس ( كه از اين پيش ديگران آن را با سياوش يكى دانسته‌اند ) گفته است كه بعدها فرماندهء تمام سپاه ايران گرديد و تقريبا در حدود سال 519 م از مقام خود افتاد و اعدام شد ( 11 / 1 ) . امّا يكى دانستن سئوسس با زرمهر محلّ تأمّل بسيار است .\r\n( 2 ) - رجوع شود به زيرنويس 4 صفحهء 46 . يعقوبى و فردوسى محلّ داستان را در اهواز مىدانند و دينورى آن را درست دهى واقع در مرز اهواز و ناحيهء اصفهان مىداند . اين محلّ مىتواند تا اندازه‌اى با موقعيّت « دژ فراموشى » واقع در اهواز سازگار باشد . به گفتهء جغرافياى يعقوبى ( ص 52 ) و ياقوت ( ج 1 ، ص 199 ) اردستان ، كه مسكن اين دهقان محترم بوده است ( 18 فرسنگ دور از اصفهان ؛ در نقشه‌اى كه در دست ماست  Ardesun  نوشته شده است ) ، افتخار مىكرده است كه محلّ تولّد انوشروان بوده است .\r\n( 3 ) - دينورى و فردوسى مىگويند كه او دهقانى بوده است از نژاد فريدون . در مسعودى ( ج 2 ص 240 ) نيز مىبينيم كه اين دهقان شجرهء نسب خود را خيلى بالا مىبرده است .\r\n( 4 ) - اين قصّه را در اينجا كوتاه‌تر آورده است زيرا در روايت موازى گذشته ذكر شده است .\r\nدينورى و فردوسى آن را مفصّل‌تر آورده‌اند . اين گونه داستانهاى خيال‌پرور اعتماد انسان را چندان جلب نمىكند . حكايت پركپ ( جنگ ايران 11023 ) نيز نمىتواند مؤيّد آن باشد . به موجب اين گفتهء پركپ ، مادر انوشروان خواهر سپهبدى  ( Aspebedes )  بوده است كه در جنگهاى 506 - 502 م و تا آغاز سلطنت خسرو نقش مهمّى داشته است . بايد گفت كه چنين مقام بزرگى در آن زمان ، و لا اقل در زمانهاى نزديك به آن ، هميشه در دست يكى از نجباى درجهء اوّل بايستى بوده باشد . به مادر انوشروان داستانى را نسبت مىدهند كه ذكر آن بسيار مىرود ( لاند ج 3 ص 261 ) و به موجب آن او به دست يكى از پارسايان مسيحى شفا يافته است . اين داستان ظاهرا در سال 528 م بايد روى داده باشد .\r\n( 5 ) - بهترين منابع دربارهء سرنوشت جاماسپ خاموش هستند . دينورى و فردوسى مىگويند كه كواذ او را عفو كرد و اين از همهء احتمالات بعيدتر است . به گفتهء الياس نصيبينى ( در\r\n","page_name":" 174 ","page_number":182},
  {"content":"\r\n\r\nآمد خوانده مىشود و از بين‌النّهرين است بگرفت و مردم آن را اسير كرد « 1 » . كواذ در مرز ميان پارس و اهواز شهرى بساخت و آن را رام‌كواذ ناميد و اين همان است كه رم قباذ ( ؟ ) خوانده مىشود و آن را ارگان نيز مىنامند ، و آن را ناحيه‌اى بكرد و روستاكى چند از ناحيهء سرّك و رام‌هرمزد بر آن بيفزود « 2 » . پس از آن كواذ پسر\r\n\r\n\r\n","description":"","footnote":"\r\nابن العبرى تاريخ روحانيت ج 2 ص 80 ) كواذ برادر خود را كشته است .\r\n( 1 ) - اين ( با قطع نظر از اشارهء كوتاهى در گزارش نخستين در صفحهء 79 ) تنها خبرى است دربارهء جنگ بزرگى كه از تابستان سال 502 م تا پاييز سال 506 م طول كشيد . ما در اين باره اخبار كاملترى در دست داريم و بهترين آنها گزارش يوشع ستون‌نشين است ؛ پس از آن روايت مذكور در لاند ( قصص سريانى ج 3 ص 204 به بعد ) قابل توجّه است . اين روايت مستند به قول يكى از ساكنان آمد است و وقايع داخل و نزديك اين شهر را به نحوى زنده ولى با زبانى ناهموار بيان مىكند . ابن العبرى در تاريخ سريانى ( ص 79 به بعد ) اين گزارش را كلمه به كلمه نقل كرده است و همين‌طور ميخائيل سيروس ( چنان كه من از گزارش‌هاى پاتكانيان ، كه به هر حال از روى ترجمه‌هاى غير قابل اعتماد ارمنى است ، استنباط مىكنم ) . شايد گويندهء خبر يوحنّاى افسوسى بوده باشد كه خود از اهل آمد بوده است . قطعات مربوط به اين واقعه مدّتها پيش تقريبا به نحو كامل در مجموعهء نوين ماى ( ج 10 ) با ترجمهء لاتينى چاپ شده است و بنا بر اين بايستى به ارزش آن پى مىبردند . لاند در قصص سريانى ( ج 3 ص 210 ) از طرد و اخراج ساكنان شهر آمد خبر مىدهد ( به مطالب قبلى رجوع شود ) . عدىّ بن زيد شاعر عرب تصرف آمد را به دست كواذ ، صدسال پس از آن ، در شعر خود آورده است ( جواليقى چاپ زاخااو ص 121 ) . خبر مربوط به اين واقعه كه در كتاب سعيد بن البطريق آمده است ( ج 2 ص 133 ) از روى منابع مسيحى است .\r\nدينورى و ياقوت ( ج 1 ص 194 ) در اينجا از تصرّف ميّافارقين ( ميفرقط ،  ( Martyropolis  نيز سخن مىگويند و پركپ ( 2 / 3  Aedificiis  نيز آن خبر را نقل مىكند و همين‌طور فردوسى كه طبعا نامها را خيلى تحريف كرده است . از جنگهاى ديگر او با روم يك كلمه هم ذكرى به ميان نيامده است .\r\n( 2 ) - رجوع شود به مطالب گذشته . اين دو نام ديگر شهر ارگان را من در جاى ديگر نيافتم .\r\nبه گفتهء دينورى و ياقوت ( ج 1 ص 90 و 194 ) نام آن ابزقباذ بوده است ولى خود ياقوت در صحّت آن ترديد دارد و آن را نام محلّى مىداند در سرحدّات غربى اهواز و بلاذرى آن را درست آورده است ( ص 344 ) . تلفّظ صحيح نيمهء اوّل اين نام به رغم نقل راويان ياقوت بايد ابر باشد ( ابركواذ ) . حمزه نام مخصوصى براى ارگان تراشيده است .\r\n","page_name":" 175 ","page_number":183},
  {"content":"\r\n\r\nانوشروان را جانشين خود ساخت و بر اين سندى بنوشت و آن را مهر كرد « 1 » . پس از آنكه كواذ - با سال‌هاى برادرش جاماسب - چهل و سه سال پادشاهى كرد از اين جهان برفت و خسرو آنچه را كه كواذ فرموده بود به كار بست .\r\n\r\nتاريخ حيره\r\nهشام گويد : « 2 » « تبّع پسر خواهر خود حارث بن عمرو بن حجر الكندى را با\r\n\r\n\r\n","description":"","footnote":"\r\n( 1 ) - تعيين شدن خسرو به سلطنت از جانب پدرش از اينجا نيز تأييد مىشود كه گويا يوستين نيز آن را ضمانت كرده بوده است ( پركپ ، جنگ ايران ، 11 / 1 ؛ دربارهء ضمانت امپراطوران روم جانشينان سلطنت ايران را نيز رجوع كنيد به شرح حال يزدگرد اوّل ) . وصيّت‌نامه‌اى كه براى سلطنت خسرو نوشته شده بود در كتاب پركپ ( جنگ ايران 21 / 1 ) ذكر شده است ؛ امّا مالالا ( ج 2 ص 211 ) آن را كامل‌تر آورده است . بنا به گفتهء لاند ( ج 3 ص 261 ) فرستادهء روم گويا به كواذ توصيه كرده بوده است كه خسرو را جانشين خود سازد . دينورى مىگويد كواذ او را بر پسران ديگر خود برترى مىداد امّا يك‌بار به او بدگمان شده بود . پركپ ( جنگ ايران 11 / 1 ) از برادران خسرو ، كاووس ( ) و جم ( زامس ) را نام مىبرد . او و مالالا ( در موضع مذكور در فوق ) مىگويند كه خسرو پسر بزرگتر نبوده است ( و مالالا مىگويد كه پسر دوّم او بوده است ) .\r\nاز اينكه بعدها اسپبدس  , ( Aspebe - des )  برادر مادر خسرو ، در توطئه‌اى به نفع جم پسر كواذ ، كه به جهت يك‌چشم بودنش لايق مقام سلطنت نبوده است ، شركت كرد و به همين جهت محكوم به مرگ شد ( پركپ ، جنگ ايران 23 / 1 ) بايد نتيجه گرفت كه اسپبدس دائى اين جم نيز بوده است و جم و خسرو از يك مادر بوده‌اند ( در اين ميان متوجّه شدم كه تمام اين داستان مذكور در پركپ بايستى از گفتهء يكى از مدّعيان سلطنت ايران ، كه احتمالا دروغى هم بوده است ، و به قسطنطنيّه گريخته بود ، گرفته شده باشد ؛ بنا بر اين داورىهاى او ما را به احتياط وامىدارد ) . بايد متوجّه بود كه چگونه در اين زمان نامهاى اساطيرى در خانوادهء شاهى محبوب بوده است ؛ در حالى كه پيش از آن بجز خسرو رقيب بهرام گور ( نام خسرو در ميان اشكانيان و ارمنيان نيز معمول بوده است ) هيچ‌كس ازاين‌گونه نامهاى پهلوانى نداشته است . ما در اينجا نامهاى كواذ و جاماسپ و خسرو و كاووس و جم را مىبينيم . دربارهء پسران كواذ به نام خشايارشا  ( Xerxes )  و پيروز  ( Perozes )  مذكور در مالالا ( ج 2 ص 174 ) كمى جاى تأمّل هست .\r\n( 2 ) - مطالب ميان دو قلّاب را طبرى پيشتر از اين آورده است ( رجوع شود به زيرنويس\r\n","page_name":" 176 ","page_number":184},
  {"content":"\r\n\r\nسپاهى بزرگ به سرزمين معدّ « 1 » ، در حيره و اطراف آن ، بفرستاد و او آهنگ نعمان بن امرئ القيس بن شقيقه « 2 » كرد و با او بجنگيد و او را با عدّه‌اى از خويشاوندانش بكشت و ياران او را بگريزانيد . اما منذر پسر نعمان بزرگ كه مادرش ماء السّماء زنى از قبيلهء نمير ، بود از دست او بگريخت . بدين گونه پادشاهى از دست خاندان نعمان بيرون شد و هرچه داشتند به دست حارث بن عمرو الكندى افتاد . « 3 » » از هشام بن محمد به من چنين رسيده است : چون حارث بن عمرو بن حجر بن عدىّ الكندى به نعمان بن منذر بن امرئ القيس « 4 » برخورد و او را بكشت و منذر پسر نعمان بزرگ از دست او بگريخت و حارث بن عمرو الكندىّ بر آنچه او داشت دست يافت . كواذ پسر پيروز پادشاه ايران كس پيش او فرستاد و گفت : « ميان ما و پادشاهى كه پيش از\r\n\r\n\r\n","description":"","footnote":"\r\nشماره 3 صفحه 161 ) . پيش از آن داستانى كوتاه و غير تاريخى از تبّع ( پادشاه حميرى يمن - عربستان جنوب غربى ) آمده است كه هيچ ارتباط حقيقى با تاريخ حيره ندارد . داستان فرستادن حارث نيز از جملهء افسانه‌هاى زيادى است كه يمنىهاى متأخّر جعل كرده‌اند تا چيزى در برابر فتوحات عظيم عرب‌هاى عربستان مركزى داشته باشند . البتّه امراى كنده ، كه حارث نيز يكى از ايشان است ، گاهى به نوعى تبعيّت از امراى محلّى يمن و نيز بعدها از فاتحان حبشى ، تن در داده‌اند ، امّا اين معنى نمىتواند دربارهء آن افراد اين خاندان ، منقسم به شعبات زياد ، كه محلّ كرّ و فرّ ايشان عربستان شمالى بوده است ، صادق آيد .\r\n( 1 ) - يكى از نامهائى است كه عدهء زيادى از طوائف و قبائل عرب را در برمىگيرد .\r\n( 2 ) - بنا بر اين اين شخص همان نعمانى است كه پيش از منذر اوّل در زمان يزدگرد اوّل سلطنت كرده است و منذر فرارى همان كسى مىشود كه بهرام گور را به تخت سلطنت نشانده بود ولى اين قصّه او را منذر دوّم معرّفى كرده است و از اين راه لا اقلّ صدسال تفاوت تاريخى ميان حارث كندى و دشمن او بر طرف شده است .\r\n( 3 ) - اين قصّه با گزارش نارسائى كه هشام داده است بسيار متناقض مىنمايد ( رجوع شود به مطالب گذشته و آينده ) . خود هشام نيز به سختى مىتواند آن را تصويب كند . امّا من نمىخواهم از او زياد انتقاد كنم زيرا او خيال مىكرده است كه خبر خود را از منابع خوب گرفته است . ابن قتيبه ( ص 318 ) همين داستان را با همين نامها آورده است امّا آن را به نحو ديگرى تعديل كرده است . حارث از غسّانيان است . شخص بعدى را درست پس از شخص قبلى آورده‌اند و از اين روى صدسال اختلاف را ناديده گرفته‌اند . وضع حقيقى تاريخى را ما در آينده ضمن بحث از فهرست هشام مورد مذاكره قرار خواهيم داد .\r\n( 4 ) - اشتباه است .\r\n","page_name":" 177 ","page_number":185},
  {"content":"\r\n\r\nتو بود پيمانى بوده است ؛ از اين روى مىخواهم تو را ببينم . » اما كواذ زنديك بود و همه نيكى نشان مىداد و از خون‌ريزى پرهيز مىكرد و چون نمىخواست خونى ريخته شود با دشمنانش به نرمى رفتار مىكرد . « 1 » از اين روى در زمان او هوا و هوس فزونى گرفت و مردم او را ناتوان شمردند . حارث بن عمرو الكندى با سپاه و ساز جنگ به سوى او رفت و هر دو بر روى پل فيّوم « 2 » به يكديگر رسيدند . كواذ بفرمود تا طبقى از خرما كه هستهء آن بيرون آورده بودند و طبقى ديگر از خرماى با هسته بياورند و هر دو طبق را چنان پيش ايشان بنهادند كه خرماى با هسته نزد حارث بن عمرو و خرماى بىهسته نزد كواذ گذاشته شد . حارث خرما همىخورد و هستهء آن بيرون مىانداخت و كواذ از طبق خرماى بىهسته ، كه پيش او بود همىخورد . پس كواذ به حارث گفت : « چرا همچون من نمىخورى ؟ » حارث گفت : « هستهء خرما را شتران و گوسفندان ما مىخورند » و دانست كه كواذ او را ريشخند همىكند « 3 » . پس چنان نهادند كه حارث بن عمرو و هريك از ياران او كه بخواهد اسبان خود را تا سينه « 4 » در فرات پيش ببرند و از آن فراتر نگذرند . چون حارث ناتوانى كواذ را ديد در مملكت سواد طمع كرد و به كسانى كه در دژهاى مرزى او بودند « 5 » فرمان داد تا از\r\n\r\n\r\n","description":"","footnote":"\r\n( 1 ) - رجوع شود به زيرنويس شماره 2 صفحهء 70 . دربارهء نفرت ايشان از خونريزى و غيره همچنين رجوع شود به ضميمهء كتاب درباره مزدكيان .\r\n( 2 ) - واقع در ناحيهء هيت ( رجوع شود به ياقوت در همين كلمه ) . پل روى فرات منطقهء بىطرف بوده است و به همين جهت ملاقات بر روى آن صورت گرفته است ( مقايسه شود مثلا با يوسفوس در كتاب . « عتايق يهود » 5 / 4 / 18 ) .\r\n( 3 ) - رفتن پادشاه ايران تا مرز براى ملاقات با او خود كارى باورنكردنى است تا چه رسد به اينكه چنين شوخيهائى هم با او كرده باشد .\r\n( 4 ) - در حقوق شخصى هم ازاين‌گونه تعيين‌ها ديده مىشود . در تلمود ( بابا مصيا 108 در وسط ) آمده است : « امروز آنجا كه ايرانيان ( در بيع‌نامه ) مىنويسند : « تو آب ( رودخانه يا جوى ) را تا آنجا مالك مىشوى كه تا گردن اسب بالا برود » .\r\n( 5 ) - حقيقت امر ظاهرا چنين است كه در اين دژها بايستى سپاهيان ايران جا داشته باشند ؛ رجوع شود به مطالب آينده در جنگ ذوقار .\r\n","page_name":" 178 ","page_number":186},
  {"content":"\r\n\r\nفرات بگذرند و به سواد تاخت آورند . كواذ در مدائن بود كه فرياد دادخواهى مردم به گوش او رسيد و دانست كه اين كار با پشتيبانى پادشاه ايشان روى داده است و كس پيش او فرستاد و گفت كه گروهى از راهزنان عرب تاخت آورده‌اند و او مىخواهد به همين جهت با او ديدار كند . چون حارث به ديدن او رفت كواذ گفت :\r\nكارى كردى كه كس پيش از تو نكرده بود . » حارث گفت : « من آن نكرده‌ام و چيزى از آن نمىدانم ؛ اين كار راهزنان عرب است و من نمىتوانم ايشان را جز با خواسته و سپاه ضبط كنم . » كواذ پرسيد كه او چه مىخواهد ؟ حارث گفت : « مىخواهم آن اندازه از سرزمين سواد به من بدهى كه بتوانم با آن ساز جنگ فراهم آورم » . پس بفرمود تا آنچه در كنار غربى پايين رودخانهء فرات بود ، و همگى آن شش تسوگ مىشد ، به او بدهند « 1 » . حارث بن عمرو كندى كس پيش تبّع در يمن فرستاد و گفت :\r\n« من در پادشاهى ايرانيان طمع بسته‌ام و شش تسوگ از ايشان گرفته‌ام ؛ تو سپاهيان خود را گرد آر و پيش آى كه كسى از مملكت ايشان دفاع نمىكند زيرا پادشاه ايشان گوشت نمىخورد و خونريزى روا نمىدارد زيرا زنديك است . » پس تبّع سپاه خود را گرد كرد و روى به راه نهاد تا در حيره فرودآمد . چون به نزديك فرات رسيد پشه‌ها او را آزار رساندند و از اين روى حارث بفرمود تا براى او نهرى از فرات تا نجف بكندند و اين همان نهر حيره است . تبّع در آنجا فرودآمد و پسر برادر خود شمر بالدار ( ذو الجناح ) را به مقابل كواذ فرستاد . شمر با كواذ جنگيد و او را ناگزير ساخت كه تا رى بگريزد ؛ پس از آن او را در آنجا گرفت و بكشت . « 2 »\r\n\r\n\r\n","description":"","footnote":"\r\n( 1 ) - اين قصّه تا اينجا لا اقلّ چند واقعهء تاريخى را در بر دارد از قبيل ورود حارث كندى به ناحيهء فرات پائين و غيره ( رجوع شود به مطالب آينده ) . تجاوز عربها از مرزها براى غارت ، در هنگام آشوب ، معروف است و لازم نيست براى وقوع چنين حادثه‌اى كه بلافاصله پس از بازگشت كواذ به سلطنت ( يوشع ستون‌نشين بند 23 ) اتفاق افتاد از مؤلّف ( طبرى ) روايتى تاريخى انتظار داشت .\r\n( 2 ) - كشته شدن يكى از پادشاهان ايران در قلب مملكت خود به دست حميرىها چنان دروغ گستاخانه‌ايست كه ديگر لازم نيست پرسيد كه چرا كواذ را از اين ميان نام برده‌اند . ابن الاثير\r\n","page_name":" 179 ","page_number":187},
  {"content":"\r\n\r\n\r\n\r\n","description":"","footnote":"\r\nاين نكته را دريافته است و بىمعنى بودن داستان را از نظر مضمون و از نظر تاريخ گوشزد كرده است و به همين جهت طبرى را سخت سرزنش مىكند كه چرا چنين مطالبى را بىهيچ تذكّرى نقل مىكند . اين افسانه‌ها عبارت است از لشكركشى ادّعائى حميريها به چين و روم . حميريها قسطنطنيّه را ( كه عرب‌هاى مسلمان نتوانسته بودند فتح كنند ) نيز فتح كرده‌اند ، امّا بر روم نتوانسته‌اند دست يابند زيرا گرسنگى و طاعون ايشان را ضعيف ساخته بود . اين‌ها همه دروغ‌پردازى عمدى است منتهى از روى ناشيگرى .\r\n","page_name":" 180 ","page_number":188},
  {"content":"\r\n\r\n\r\nفصل ششم\r\n\r\nخسرو انوشروان\r\nپس از آن خسرو « 1 » انوشروان پسر كواذ . . . به پادشاهى رسيد . پس از رسيدن\r\n\r\n\r\n","description":"","footnote":"\r\n( 1 ) - خسرو را ما  Chosrau  نوشته‌ايم و اين نه تنها نمايندهء تلفّظ فارسى آن است بلكه كتابت پهلوى خسروك و خسروى را نيز نمىتوان به نحو ديگرى بيان كرد ( دربارهء شكل ادّعائى خسرو رجوع شود به  ZDMG  جلد 31 ص 150 ) . در كنار اين تلفّظ مسلّما از همان زمانهاى قديم شكل كوتاه‌شده ديگرى به صورت  Chosro  ذكر شده است كه آن را با صورت ارمنى كلمه يعنى  Chosro  نمىتوان توضيح داد بلكه با شكل خسروئس يا خسدروئس كه تنها صورت يونانى آن است قابل توضيح مىباشد ( كوتاه ساختن  O  در  Georg . Pisida  در زمان هراكليوس كه آن را در شعر به اين صورت : -  U  - موزون ساخته است فاقد اهميّت است ) .\r\nهمچنين شكل سريانى عجيب يونانىشدهء آن ( در زير حرف اوّل سريانى نقطه‌اى گذاشته‌اند و بنا بر اين آن را بايد خسرون  Chesron  تلفّظ كرد ) نيز از همان راه قابل توضيح است و اين شكل را ظاهرا فقط سريانيان امپراطورى روم ( از قبيل يوحنّاى افسوسى و نويسندهء تاريخ رها ) استعمال كرده‌اند در صورتى كه سريانيهاى شاهنشاهى ايران ( مثلا بولس ايرانى  Paulus Persa  در تقديم نامهء خود به خسرو اوّل ، لاند در قصص سريانى ج 4 صفحات 1 و 2 و 3 ؛ معاصران خسرو دوّم ، رايت در فهرست ص  a  53 و  b  53 و غيره ) و متأخّرين ( يعقوب رهاوى ؛ ثوماس‌مرگائى  v . Marga Thomas  ؛ الياس نصيبينى و ابن العبرى ) همه « خسرو » يا « خوسرو » مىنويسند و\r\n","page_name":" 181 ","page_number":189},
  {"content":"\r\n\r\nبه پادشاهى به چهار پاذوسپان « 1 » كه هريك بر ناحيه‌اى از ايران گماشته شده بود ، و\r\n\r\n\r\n","description":"","footnote":"\r\nيكى از شهداى قرن چهارم مسيحى نيز چنين ناميده مىشده است .  Martyr . 11 Wright )  ص 11 ) . تلفّظ صحيح آن معلوم نيست ولى ظاهرا بايد هر دو صورت فقط  Chosrau  خوانده شود ؛ مقايسه شود با خانوادهء خسرون ( در موزينگر ، مونومانتا سيرياكا ج 2 ص 67 س 5 ، تقريبا همان خسروان است ) . عربها در اين كلمه تغيير فاحشى داده آن را با نحوهء تلفّظ خود سازگار ساخته‌اند و كسرى -  Kisra  يا  Kesra  گفته‌اند . سلطنت طولانى دو تن از پادشاهان ساسانى به نام خسرو اين نام را نزد ايشان مخصوصا معروف ساخته است و از اينجا اين عقيدهء غلط و شايع پيدا شده است كه كسرى عنوان همهء پادشاهان ايران بوده است . دربارهء كلمهء انوشروان رجوع شود به زيرنويس شمارهء 5 صفحهء 165 .\r\n( 1 ) - اين عنوان بارها در نسخه‌هاى خطى و چاپى تحريف شده است . صورت صحيح آن را در بعضى نسخه‌ها از جمله نسخهء خطّى عالى تاريخ اصفهان ابو نعيم ( در نسخهء ليدن ) مىتوان ديد كه هميشه فادوسفان يا فادوسبان مىنويسد . در يكى از اشعار شعراى زمان فتوحات عرب اين كلمه با حرف تعريف ، الفادوسفان آمده است و وزن آن در آن شعر  u - u - - -  است ( مقايسه شود با بلاذرى ص 312 قسمت بالا ) . البتّه صحيح‌تر آن است كه با ذال نوشته شود ( چنان كه در ابن الاثير ج 3 ص 14 چنين است ) . من در توضيح درست اين نام مديون دكتر اندره آس هستم . اين كلمه مركّب است از پاتكوس  Patkos  به معنى سرزمين ، ولايت ( مينوخرد 35 / 1 ) و پان يا بان .\r\nبودن پادوس از آنجا تأييد مىگردد كه سبئوس ارمنى « شاهين ، فادوسبان مغرب » را  Patgosapan  آورده است ( پاتكانيان ، ژورنال آزياتيك سال 1866 م ، ج 1 ص 198 ؛ رجوع شود به مطالب آينده در شرح حال خسرو دوم ) . براى افتادن « ك » يا « گ » مىتوان نظايرى پيدا كرد ( مثلا داراورد - داراوگرد و كلمهء پهلوى پيتام - پتگام - فارسى پيغام ) . ترجمهء يونانى آن ظاهرا باشد ( ثئوفيلاكتوس ، 7 / 4 ) . دربارهء تقسيم سرتاسر مملكت به چهار قسمت از روى جهات چهارگانه رجوع شود به مطالب آينده . ظاهرا نظارت يا رهبرى عالى ادارهء مدنى و عرفى با پاذوسپان بوده است در صورتى كه چهار سپهبذ فرماندهان عالى بوده‌اند . امّا بايد در حقيقت در يك مملكت شرقى حدود اختيارات قواى مدنى و نظامى بيشتر اوقات نامعيّن و مبهم باشد . اگر به قرائت كلمه در ابن خرداذبه ( ص 18 ) تا اندازه‌اى اعتماد كنيم پاذوسپان خراسان سپهبذ آنجا نيز بوده است . يعقوبى ( در آخر فصل مربوط به ساسانيان ) گويا پاذوسپان را پائين‌تر از سپهبذ مىداند ؛ البتّه لحن كلام چنان است كه مىتوان شكّ كرد كه آيا مقصود همان عنوان است يا نه .\r\nاندره آس همچنين دريافته است كه كوه قادوسيان ( اصطخرى ص 205 ؛ ياقوت ) با قوم كادوسى ارتباطى ندارد ( زيرا اين قوم هرگز در آن ناحيه ساكن نبوده‌اند ) بلكه صحيح بايد جبال فاذوسبان باشد كه مطابق است با كوه‌هاى همسايه‌اش « جبال كارن - قارن » ( رجوع شود به زيرنويس ش 2 صفحه 157 ) . شايد يكى از خاندان‌هاى اشراف ، كه رتبهء پاذوسپانى ميان ايشان ارثى بوده است ،\r\n","page_name":" 182 ","page_number":190},
  {"content":"\r\n\r\nبه كسانى كه پيش ايشان بودند ( كارداران پائين‌تر ) نامه‌اى بنوشت . نامه‌اى كه به پاذوسپان آذربايگان نوشته بود چنين است : « به نام خداوند بخشايندهء مهربان « 1 » ! از پادشاه خسرو به زاذويهء ( ؟ ) نخورگان « 2 » ، پاذوسپان آذربايگان و ارمنستان ( و آنچه\r\n\r\n\r\n","description":"","footnote":"\r\nپس از سقوط شاهنشاهى ساسانى در اين كوهستان‌ها مسكن گزيده باشند .\r\n( 1 ) - اين عبارت اسلامى است . ما نمىدانيم كه در زمان ساسانيان همان عبارتى را كه بعدها استعمال شده است به كار مىبرده‌اند يا نه : « به نام آفرينندهء ( جهان ) اهرمزد باشكوه » .\r\n( 2 ) - عنوان و يا نام خاندانى است كه بسيار ذكر آن به ميان مىآيد و در يونانى نخرگان ( آگاثياس 2 / 3 ) و ديگران - ( مناذر پروتكتور فصل 11 ) نوشته مىشود ؛ و نيز مبدس  Mebodes  ( مهبذ ) « سناخوئروگان » ( مناندر فصل 42 ) - « سرنخرگانس » ( ثئوفيلاكتوس 15 / 3 ) كه كلمهء « سر » به معنى رئيس بر سر كلمه اضافه شده است . عرب‌ها النّخير جان مىنويسند ( بلاذرى ص 262 ؛ ابن الاثير ج 2 ص 394 ؛ حمزه ص 112 ( نسخهء ليدن ) و غيره ) ؛ دينورى النّخار جان آورده است . از اين كلمه است ده نخير جان ( ياقوت ج 2 ص 425 س 1 ؛ در المشترك ده خرّقان ؛ داخرقان مذكور در اصطخرى ( ص 181 ) و ديگر كتب جغرافيائى . خرّقان فقط در اصطخرى ( ص 194 س 7 ) و كتب جغرافيائى ديگر و در ياقوت و ابن الاثير ( ج 10 ص 195 و ج 12 ص 72 ) . ده خوارقان مذكور در كاترمر در جامع التواريخ ( ص 416 ) ؛ دهخواركان مذكور در خود متن جامع التواريخ ( در همان صفحه ) كه هنوز هم  Dehkherkan  و  Dehkherkan  ناميده مىشود ( نزديك درياچهء ارميه ) . و نيز گويا  « Nihoragan »  مذكور در فاوستوس ( لانگلوا ج 1 ص 266 ) و نخر  Nikhor  هاى متعدّد نويسندگان ارمنى به همين عنوان مربوط باشند . از ملاحظهء اين همه صورت‌هاى مختلف اين حدس پيش مىآيد كه هجاى دوّم كلمه گويا «  chw  خو با واو معدوله » تلفّظ مىشده است . بناى كلمه بايد از قبيل نسبت به آباء باشد ( يعنى « آن » به « اك - در فارسى امروز فتحهء آخر كلمه كه با هاى غير ملفوظ نشان داده مىشود » افزوده شده است ) . مؤيّد اين معنى آن است كه فردوسى در شرح حال خسرو دوّم چندين بار نخواره ( به وزن  - - U  و يا نخوار ( در قافيه به وزن  - U  ص 2020 ) آورده است ( و چنين است نام يكى از پهلوانان زمان كيخسرو ) و خزانه‌دار خسرو دوّم « پسر نخواره » نام دارد ( فردوسى ص 1950 ) و همين نام را ياقوت ( ج 2 ص 425 س 2 ) نخيرجان ناميده است . وجه اشتقاق آن به درستى معلوم نيست ؛ شايد نخوار ( در جمع نخاوره ) مذكور در ابن هشام ( ص 45 س 15 ؛ رجوع شود به حاشيهء آن ) به معنى « امير » يا « حاكم » نيز همين كلمهء ما نحن فيه باشد كه شاعرى آن را از پارسى به عربى آورده است . شعراى عرب اشعار خود را با چنين القاب پرطمطراق خارجى زينت مىداده‌اند .\r\n","page_name":" 183 ","page_number":191},
  {"content":"\r\n\r\nوابسته بدان است « 1 » ) و دنباوند و طبرستان ( و آنچه وابسته بدان است ) ، و به كسانى كه پيش او هستند : درود من بر شما ! چيزى كه بايد مردم از آن بيشتر بترسند از دست دادن كسى است كه در فقدان او بيم زوال نعمت و پيدا آمدن آشوب و فرودآمدن انواع زيان و آفت بر جان و خواسته و خدمتگزاران بهترين مردمان ، يكى پس از ديگرى ، باشد و ما فقدانى ، كه مردم آن را بزرگترين اندوه بشمارند و زيان آن به همهء مردم برسد ، ترسناك‌تر از فقدان پادشاه نيكوكار نمىشناسيم « 2 » . » چون پادشاهى بر خسرو استوار شد آئين مردى دو روى را ، كه از مردم پسا « 3 » بود و زراذشت پسر خرگان نام داشت ، از ميان برداشت . اين آئين بدعتى بود در كيش مجوس و مردم در اين بدعت از او پيروى كردند و كار او بالا گرفت « 4 » . از كسانى كه مردم را به اين آئين همىخواندند يكى بود از مردم مذريّه « 5 » ( ؟ ) به نام مزدك پسر بامداذ . از كارهائى كه او مردم را به آن وامىداشت و در ديدهء ايشان مىآراست و بر آن مىانگيخت اين بود كه خواسته و خانوادهء مردم بايد در دست همگان باشد و مىگفت اين از پارسائى و نيكوكارى است و خداوند آن را مىپسندد و بهترين پاداش‌ها را به آن مىدهد ؛ و\r\n\r\n\r\n","description":"","footnote":"\r\n( 1 ) - ناحيهء ادارى ؛ در نامه دقيق‌تر از خود روايت ذكر شده است ؛ البتّه بايد تمام ماد را بر آن افزود ( رجوع شود به مطالب آينده ) مقصود از « حيّز » در متن زمين‌هاى مجاور وابسته به سرزمين اصلى است ، مثلا حيّز ارمنستان ، البانى ( ارّان ) و غيره است و حيّز طبرستان ( مازندران ) نواحى ماد مجاور آن .\r\n( 2 ) - از بعضى نشانيهاى معيّن مىتوان دلايلى براى اصالت اين نامه پيدا كرد . در اين صورت بايد گفت كه سبك استطرادى و خطابى و اخلاقى منابع پهلوى ، كه محرّران و اقتباس‌كنندگان عربى نيز آن را به طور صريح نشان مىدهند ، در سال 531 م نيز در ديوان شاهنشاهى معمول بوده است . البتّه ما در اينجا به هر حال فقط سرآغاز نامه را در دست داريم . اين نامه را فقط طبرى ذكر كرده است . يعقوبى از اين نامه به طور عام سخن مىگويد مثلا اعلام مرگ پدر و وعده‌هاى خوب و غيره .\r\n( 3 ) - پسا يا فسا واقع است در مشرق پارس .\r\n( 4 ) - در اين باب و مطالب بعدى رجوع شود به ضميمهء كتاب دربارهء مزدك .\r\n( 5 ) - قرائت كلمه به درستى معلوم نيست و خود محلّ نيز شناخته نيست ؛ شايد مقصود مناذر ( كه خود ممكن است جمع عربى باشد ) واقع در خوزستان باشد ؟\r\n","page_name":" 184 ","page_number":192},
  {"content":"\r\n\r\nمىگفت اگر هم آنچه او ايشان را بدان وامىدارد و برمىانگيزد در دين نباشد خود از كارهاى نيك است و در همكارى و انبازى خرسندى از هر دوسوى است . با اين روش او مردم طبقات پائين را بر ضّد طبقات بالا برانگيخت و از اين روى گوهر پست با گوهر بالا بياميخت و راه غاصبان و ستمگاران باز شد تا غصب كنند و ستم رانند و زناكاران توانستند به دنبال شهوت خود بروند و بر زنان پاك‌خوئى كه پيش از آن‌كس در ايشان طمع نمىبست دست يابند . بدبختى همه را چنان فراگرفت كه كس مانند آن نشنيده بود . خسرو مردم را از پيروى به نوآورىهائى كه زراذشت پسر خرّگان و مزدك پسر بامداذ آورده بود بازداشت و بدعتشان را برانداخت و مردم بسيارى از ايشان را كه بر آن بدعت ثابت ماندند و از آن بازنيامدند بكشت و نيز گروهى از مانويان را بكشت و كيش مجوسى را بر آن‌گونه كه مردم از پيش مىداشتند بداشت « 1 » . پيش از پادشاهى او پايهء سپهبدى ، يعنى فرماندهى سپاه ، را يك‌تن داشت و او سپهبذ سرتاسر مملكت بود . خسرو اين شغل و پايه را به چهار قسمت كرد : 1 - سپهبذ مشرق يعنى خراسان و زمين‌هاى همسايهء آن 2 - سپهبذ مغرب 3 - سپهبذ نيمروز ( جنوب ) يعنى يمن 4 - سپهبذ آذربايگان و زمين‌هاى همسايهء آن يعنى سرزمين خزرها « 2 » . او در اين كار نظم مملكت خود را همىجست . خسرو\r\n\r\n\r\n","description":"","footnote":"\r\n( 1 ) - گويا نويسندهء سريانى ( مذكور در موزينگر ، مونومانتا سيرياكا ج 2 ص 67 س 12 به بعد ) نيز قلع و قمع مزدكيان و مانويان را به دست خسرو در نظر داشته است .\r\n( 2 ) - ما در مطالب گذشته ديده‌ايم كه تمام قلمرو شاهنشاهى يك سپهبذ داشته است .\r\nتقسيم مملكت به چهار منطقه عامل مهمّى بوده است . چنين منطقه ( ناحيه ) اى گويا كستك  Kustak  ناميده مىشده است ( رجوع شود به جغرافياى موسىخورن چاپ پاتكانيان ص 22 و 23 ) . هر منطقه گويا به نام يكى از جهات چهارگانه ناميده مىشده است : خراسان ( مشرق ) ؛ اپاختر ( باختر - شمال ) ؛ نيمروج ( نيمروز - جنوب ) ؛ خوروران ( خوربران ، خاوران - مغرب ) .\r\nامّا گاهى براى تعيين يكى از مناطق اصلى نام سرزمين عمده و مهمّ آن منطقه را به كار مىبردند .\r\nمثلا پارس را براى منطقهء جنوب و مخصوصا سرزمين مرزى مهمّ آذربايگان را بيشتر براى منطقهء شمال ، چنان كه در نامهء مذكور پاذوسپان آذربايگان آمده است ( و از اينجا اين اشتباه حاصل شده است كه معنى آن « باد شمال » است . مفاتيح العلوم ورق  a  36 ) . در كتب نويسندگان ديگر\r\n","page_name":" 185 ","page_number":193},
  {"content":"\r\n\r\n\r\n\r\n","description":"","footnote":"\r\nگزارش‌هاى دقيق‌ترى دربارهء تحديد اين مناطق مىبينيم . بنا به گفتهء دينورى اين مناطق به قرار ذيل بوده است : 1 - خراسان ، سگستان ، كرمان . 2 - اصفهان ، قم ، جبل ( قسمت كوهستانى سرزمين ماد بزرگ ) 3 - پارس ، اهواز ، 4 - عراق تا حدود روم . فردوسى نيز در اساس با آن موافق است ولى اشتباه عجيبى كرده است و « مرز خزرها » ( كه در شمال قفقاز سكونت داشته‌اند ) را از منطقهء سوّم شمرده است . يعقوبى اين مناطق را چنين ذكر كرده است : 1 - خراسان و زمين‌هاى مجاور آن ( بعضى را نام برده است ) 2 - طبرستان و تمام ماد ( بعضى از سرزمين‌ها را نام برده است ) با آذربايگان 3 - كرمان ، پارس ، اهواز . 4 - عراق . اين ترتيب بايد درست باشد ؛ امّا بايد آشور و قسمت ايرانى بين النّهرين ( نصيبين و غيره ) را نيز از منطقهء چهارم محسوب داشت . آيا سگستان ( سيستان ) ، مانند دورهء خلافت ، تابع خراسان بوده است و يا از جنوب شمرده مىشده است ؟\r\nمتأسّفانه او در اين باب چيزى نمىگويد . جغرافياى موسىخورن مؤيّد عقيدهء اخير است زيرا « منطقهء جنوب » را تا قسمتى از مشرق بسط داده است . امّا به هر حال در تقسيماتى كه در اين اثر ارمنى آمده است و به طور شگفت‌انگيزى دنياى قديم بطليموس را با وضع ايرانى و ارمنى معاصر خود و يا گذشتهء نزديك به آن ، به هم مىآميزد جاى تأمّل است . اين را هم بايد گفت كه لازم نيست كه اين چهار منطقه در تمام اعصار مرز واحدى داشته باشند . بعضى از جغرافيانويسان متأخر عرب نيز مملكت ايران را به همين‌گونه تقسيم مىكنند و سرزمين‌هائى را كه در آن سوى مرزهاى ايران قديم بوده است جزو منطقهء مجاور ايرانى آن درمىآورند . يعقوبى در جغرافياى خود چنين كرده است و ابن خرداذبه در ابتداى هر منطقه عنوان سپهبذ آن را نيز به دست مىدهد . در بندهشن ستارگان نيز به چهار سپهپت تقسيم مىشود كه هر قسمت به نام يكى از جهات چهارگانه ناميده شده است . يمن ( جنوب ) را طبرى به معنى كلمه يعنى جنوب گرفته است . امّا اين ترجمه موجب گمراهى مىگردد زيرا در زبان عربى مقصود از كلمه يمن بيشتر عربستان جنوبى است و حتّى پس از آنكه قسمتى از آن به تصرف ايرانيان درآمد جزو مناطق چهارگانه محسوب نمىشد . مسلّم است كه در اين تقسيم مقصود از نيمروز ، سگستان ، كه آن را ( به اعتبار خراسان ) در زمانهاى بعد نيمروز ( جنوب ) مىناميدند ، نمىباشد . اينكه طبرى « خزر » را از منطقهء سپهبذ آذربايگان مىداند فقط به اين معنى است كه سپهبذ آذربايگان مراقب حملات خزرها بوده است ( مقايسه شود با  Litus Saxonicum  در امپراطورى روم . ) پس از سقوط شاهنشاهى ساسانى سپهبذان موروثى مشرق ( خراسان ) در كوههاى طبرستان ساكن شدند و در آنجا دين قديم خود را تا مدّت درازى نگاه داشتند ؛ رجوع شود مخصوصا به جغرافياى يعقوبى ص 53 و گزارش رسمى چينى در  ( Nouv . mel . as . I , 254 ) Abel - Remusat  . از اينجاست كه اين امرا عنوان « سپهبذ » داشته‌اند و ( در زمان اسلام ) چنين عنوانى غريب مىنمايد . از ميان جهات چهارگانه ، خراسان در زمان حكومت عربى بر اراضى وسيعترى اطلاق مىشد و به عنوان\r\n","page_name":" 186 ","page_number":194},
  {"content":"\r\n\r\nبه جنگجويان ساز جنگ و چارپايانى كه در جنگ به كار آيند بداد و مملكت‌هائى را كه در گذشته از ايران بود و به علل گوناگون از دست كواذ بيرون رفته بود دوباره به ايران بازگردانيد . از آن جمله بود سند و بست و ارخوز و زابلستان و تخارستان و دهستان ( ؟ ) و كابلستان « 1 » . و نيز از قومى كه پاريز « 2 » خوانده مىشدند بسيار بكشت و بازمانده‌هاى ايشان را از زمينشان بيرون كرد و در ديگر جاهاى مملكت خود بنشاند .\r\nايشان سر بندگى فرودآوردند و او را در جنگها يارى كردند . قومى ديگر را ، به نام صول ، بگرفت و بفرمود تا همه را بكشتند و تنها هشتاد تن از گردان ايشان را زنده گذاشتند و فرمود تا ايشان را در شهرام پيروز جاى دهند ؛ اين گروه نيز مىبايست او را در جنگها يارى دهند « 3 » . اقوام ديگرى به نام ابخاز و بنجر ( ؟ ) و بلنجر و آلان « 4 » همه با\r\n\r\n\r\n","description":"","footnote":"\r\nنام ايالت ، كه هستهء آن اراضى است ، هنوز هم متداول است .\r\n( 1 ) - اگر اين ممالك واقعا وقتى جزو شاهنشاهى ايران بوده است ، گناه از دست رفتن آن به هر حال به گردن كواذ كه زمام مملكت را در حال گسيختگى به دست گرفت ، نمىباشد . و اين خود جاى سؤال است كه خسرو اين ممالك را ، و لو به نحو غير مستقيم ، به تصرّف آورده باشد .\r\nمهمّ و اساسى اين است كه او پس از نابود ساختن دولت هيتال ( به مطالب آينده مراجعه شود ) مملكت را به مرزهاى جيحون رسانيد . دربارهء سند رجوع شود به زيرنويس شماره 1 صفحه 98 .\r\nبست شهر معروفى است بر كنار رودخانهء هيذمند كه به درياچهء سگستان مىريزد . الرّخّج معرّب  Arachwadh  است ( كه به شكل رخود در جغرافياى مقدسى ص 297 س 5 و به شكل رخد در بكرى ص 405 آمده است ؛ مقايسه شود در ايزيدور خاراكسى ص 19 كه از هرخوتى  ( , Harachwaiti )  آمده است ) . رخّج با زابلستان ( ناحيهء غزنه ) قسمتى از افغانستان امروزى بوده است كه آبهاى آن به سوى غرب سرازير مىشود و از خاك ايران محسوب مىشده است ؛ در صورتى كه كابل ، كه دين ديگرى هم داشته است ، جزو هند محسوب مىشده است ( رجوع شود به كارنامك ص 58 ) . مقصود از سرزمين ما قبل آخر نامعلوم است ؛ دهستان تصحيح اضطرارى است كه من از ابن خلدون گرفته‌ام . دربارهء تخارستان رجوع شود به زيرنويس شمارهء 3 صفحهء 148 فصل پنجم .\r\n( 2 ) - نام قوم راهزن سركشى در كرمان كه در زمان عباسيان قبول اسلام كرده‌اند ( رجوع شود به اصطخرى ص 163 و بعد و به كتب جغرافىنويسان متأخرتر از او ) . نام سرزمين كوهستانى ايشان در نقشه‌اى كه در دست من است  \" Pariskuh \"  آمده است ( در جنوب غربى شهر كرمان ) .\r\n( 3 ) - رجوع شود به زيرنويس شمارهء 2 صفحهء 153 و مطالبى كه عن قريب خواهد بود .\r\n( 4 ) - قوم ابخاز را به مناسبت جنگ اخير ( پيش از سال 1897 تاريخ تأليف و چاپ كتاب ) هر روزنامه‌خوانى مىشناسد . دربارهء بنجر من چيزى نمىدانم و قرائت آن نيز بر من نامعلوم است . بلنجر گويا شهرى بوده است در زمين خزرها كه چندان از شمال دربند دور نبوده است ، ولى در اينجا جزو نام اقوام ذكر شده است . در تمام قرون وسطى آلان‌ها را ساكنان اصلى داخل و اطراف قفقاز مىدانستند . هجوم اقوام خزر و ديگر قبايل دشت‌هاى شمال و نيز اقوام خود قفقاز از بليّات وحشتناك بوده است و ضعف حكومت‌هاى ايران و روم و قطعى نبودن دائمى سرحدّات هر دو طرف واقع در جنوب قفقاز كمك مهمّى به آن مىكرده است . بيهوده نيست كه ارمنىها اين همه فهرست‌هاى مفصّل از نامهاى قبايل قفقاز و ديگر قبايل وحشى به دست مىدهند ( رجوع شود به جغرافياى موسىخورن در  Saint - Martin  ج 2 ص 354 و بعد - پاتكانيان ص 16 ؛ مقايسه شود با ترجمهء روسى آن ص 36 ؛ نيز به نويسندهء سريانى مذكور در قصص سريانى لاند ج 3 ص 337 ) . فردوسى به جاى بلنجر كه براى او ناشناس بوده است بلوچ آورده است ؛ زيرا اين قوم در زمان او ( رجوع شود به مقدسى ص 489 ) بر اقوام اطراف خود خيلى فشار وارد مىآورده‌اند .\r\n","page_name":" 187 ","page_number":195},
  {"content":"\r\n\r\nهم يكى شدند تا بر مملكت او تاخت آورند و براى غارت ارمنستان روى بدانجاى نهادند و از راهى هموار و آسان به آنجا رفتند . خسرو نخست ايشان را ناديده گرفت ، امّا پس از آنكه در آن بلاد متمكّن شدند سپاهى به سوى ايشان فرستاد تا با ايشان بجنگيدند و همه را نابود كردند بجز ده هزار تن كه گرفتار آمدند و به ايشان در آذربايگان و زمين‌هاى نزديك آن جاى داده شد . پيروز در ناحيهء صول والان بنائى از سنگ ساخته بود تا نگذارد كه آن اقوام بر بلاد او دست يابند . پسر او كواذ در آن نواحى بناهاى بسيار ديگرى ساخته بود . چون خسرو به پادشاهى رسيد بفرمود تا در ناحيهء صول از سنگ‌هاى تراشيده‌شده در گرگان شهرها و قلعه‌ها و باروها و بناهاى بسيار بساختند تا براى مردم مملكت او پناهگاهى باشد و اگر دشمنى ناگهانى بر ايشان بتاخت بتوانند به آن بگريزند « 1 » . سنجبو « 2 » خاقان از همهء تركان دليرتر و\r\n\r\n\r\n","description":"","footnote":"\r\n( 1 ) - رجوع شود به زيرنويس شمارهء 2 ص 153 و مخصوصا به زيرنويس شمارهء 1 صفحهء 160 . از آن روى قلاع و استحكامات گرگان ، كه در اينجا نيز از آن نامى برده است ، با قلاع و استحكامات قفقاز ( رجوع شود به مطالب بعدى ) در اساس با هم اشتباه شده‌اند - كسى سنگ را در گرگان نمىتراشد تا آن را در قفقاز در ساختمان به كار برد ! در گزارش بعدى نيز چنين است .\r\nدست سنجبو خاقان تا جاهاى دور دراز مىشده است امّا نه تا قفقاز . هدف حملات او قسمتى از خراسان بوده است كه براى دفاع از آن حتّى استحكاماتى در گرگان نيز بنا مىشده است .\r\n( 2 ) - نام خاقان ترك است كه مناندر پروتكتور او را از روى گفتهء زمارخ ( ) سيلزيبولس مىنامد و از اينجا است كه اين املاء بر ديزابولس ترجيح داده شده است ؛ امّا جدا پنداشتن اين دو نام ، چنان كه سن مارتين ( در  Lebeau  ج 10 ص 178 ) كرده است ، مورد تأييد نتواند بود . شايد كلمهء  Scaldoe  يا  Scultor  كه كريپوس  Corippus  به كار برده است ( يوستين 390 / 3 ) تغيير شكلى از همين نام باشد ( در متن به جاى آن به نحو مضحكى كلمهء سلطان را گذاشته‌اند ! ) . برخورد تركان و ايرانيان پس از اضمحلال دولت هيتال امكان‌پذير گشت ( رجوع شود به زيرنويس بعدى ) . سيلزيبول ( سنجبو ) در سال 569 و 570 م نيز به چنين لشكركشى دست زد و زمارخ ( فرستادهء رومى ) در آنجا بوده است . روميان پيوسته تركان را بر ضدّ ايرانيان تحريك مىكرده‌اند و اين يكى از اسباب جنگهاى بيست سالهء ميان ايران و روم گرديد .\r\n","page_name":" 188 ","page_number":196},
  {"content":"\r\n\r\nنيرومندتر بود و سپاه فراوان داشت و او همان است كه با ورز ( ؟ ) پادشاه بجنگيد .\r\nسنجبو ، بىآنكه از فزونى و توانائى هيتالان بيمى به خود راه دهد ، پادشاه ايشان را كشته و همهء خواستهء ايشان را گرفته بود و بر سر تا سر بلاد ايشان ، بجز قسمتى كه به دست خسرو افتاده بود دست يافته بود « 1 » . خاقان ابخاز و بنجر ( ؟ ) و بلنجر را به طاعت خود خواند و ايشان تن در دادند و گفتند كه پادشاهان ايران پيوسته مالى\r\n\r\n\r\n","description":"","footnote":"\r\n( 1 ) - ما از روى گفتهء مناندر پروتكتور اطّلاعات نسبة بهترى دربارهء سقوط دولت هيتال به دست سيلزيبول ( سنجبو ) و قوم ترك در دست داريم ؛ نيز مقايسه شود با ثئوفانس بيزانسى  ( Photius )  و ثئوفيلاكتوس 7 / 7 ( كه در نتيجهء اشتباهى اين واقعه را در تاريخى ديرتر مىداند ) .\r\nدينورى مىگويد كه خسرو تخارستان و زابلستان و كابلستان ( رجوع شود به زيرنويس شماره 1 صفحه 187 ) و چغانيان ( واقع در آن سوى رود جيحون ) را از هيتالان گرفت و سنجبو شاش و فرغانه و سمرقند و كاش و نسف ( نخشب ) را تا بخارا ( و بدين ترتيب قسمت عمدهء ماوراءالنّهر را ) تصرّف كرد ، ولى خسرو پسر خود هرمزد را به سوى خاقان فرستاد و خاقان از آن پس نواحى مزبور را تخليه كرد . در گزارش‌هاى موازى آينده نيز آمده است كه خسرو ماوراءالنّهر را تصرّف كرده بود ولى اين مطلب چنان كه از گفتهء مناندر پروتكتور برمىآيد درست نيست . به گفتهء او « سغدىهاى ساكن سغد » قلب ماوراءالنّهر ، پس از سقوط هيتالان زيردست تركان رفته‌اند . نه تنها وضع دورهء فتوحات اسلامى مؤيّد اين مطلب است ، بلكه در زمانى پيش از آن نيز هيوئن ثسانگ  Hiouen - Thsang  در سرتاسر اين منطقه به دولت‌هاى ترك و اقوام وحشى ديگر برخورده است ؛ در هيچ جاى ماوراءالنّهر اثرى از حكومت ايرانيان نبوده است . گويا خسرو ، هنگامى كه سلزبول ( سنجبو ) از شمال به هيتالان مىتاخته است ، تا بلخ و تخارستان پيش رفته بوده است . پس از آن اين دو فاتح چنان به هم نزديك شده‌اند كه به ناچار به جنگ برخاسته‌اند .\r\n","page_name":" 189 ","page_number":197},
  {"content":"\r\n\r\nبه ايشان مىپرداختند تا از تاخت ايشان به مملكت خود جلوگيرى كنند . خاقان با صد و ده هزار جنگى روى به راه نهاد تا به نزديك بلاد صول رسيد و كس پيش خسرو فرستاد و او را بيم داد و از روى كبر از او خواست كه اموالى براى او بفرستد و نيز مال فدا را كه پادشاهان پيش از خسرو به ابخاز و بنجر و بلنجر مىدادند بازبدهد « 1 » و اگر اين همه را به زودى نفرستد او پا به سرزمين خسرو خواهد نهاد و با او خواهد جنگيد . خسرو به اين بيم دادن گوش نداد و چيزى از آنچه خاقان خواسته بود نپذيرفت زيرا دروازهء صول را استوار داشت و راه‌ها و گردنه‌هائى كه سنجبو خاقان بايستى از آن بگذرد همه بر او بسته بود ؛ و نيز خسرو مىدانست كه مىتواند مرز ارمنستان را با پنج هزار سوار و پيادهء جنگى نگاه دارد . چون سنجبو خاقان بدانست كه خسرو مرز صول را استوار كرده است ، بىآنكه به مقصود برسد با مردم خويش به بلاد خود بازگشت . نيز دشمنانى كه در برابر گرگان بودند ، براى همين دژهائى كه خسرو در اطراف آن ساخته بود ، نتوانستند به مملكت او بتازند و بر آن دست يابند « 2 » .\r\nمردم « 3 » خسرو انوشروان را به برترى رأى و دانش و خرد و دليرى و دورانديشى و نيز به نرمى و مهربانى او به ايشان ، مىشناختند « 4 » . چون تاج بر سر او نهادند بزرگان و\r\n\r\n\r\n","description":"","footnote":"\r\n( 1 ) - يادآورى بسيار به جائى بود ؛ امّا براى تكميل آن گفته بايد افزود كه خسرو هم ديگر نمىخواهد اين مبلغ را بدهد .\r\n( 2 ) - و نيز استحكاماتى را كه از خاك عراق در برابر هجوم عرب محافظت مىكرد دوباره برقرار ساخت و يا لااقلّ از نو مرمّت كرد ( رجوع شود به ياقوت ج 2 ص 476 و بكرى ص 641 ) .\r\n( 3 ) - از اينجا گزارش تازه‌اى دربارهء خسرو شروع مىشود و از مطابق بودن آن با سعيد بن البطريق و ابن قتيبه و نيز به دلايل ديگر معلوم مىگردد كه از ابن المقفّع است . حتّى نسخهء سپرنگر هم كه خبر پيشين را ندارد از اينجا شروع مىكند .\r\n( 4 ) - از قرائن چنين برمىآيد كه اعتبار و حيثيت خسرو در درجه اوّل براى آن بوده است كه او با قدرت تمام ( هرچند با خونريزى بىرحمانهء شرقى ) مزدكيان را برانداخت . اين امر در حقيقت در زمان حيات پدر او صورت گرفته بود ولى رهبر حقيقى خسرو بوده است ( رجوع شود به ضميمهء كتاب دربارهء مزدكيان ) . عمليّات جنگى او بر ضدّ روميان و دشمنان ديگر نيز نام او را مشهور ساخت ( رجوع شود به آگاثياس 29 / 4 ) . دليل ديگر شهرت و اعتبار او ترتيبات عاقلانه‌اى بود كه براى اداره و حمايت مرزها برقرار كرد ؛ بعضى از اين ترتيبات را جلوتر ديديم و\r\n","page_name":" 190 ","page_number":198},
  {"content":"\r\n\r\nاشراف پيش او رفتند و در دعاى به او كوشش تمام به كار بردند . پس از آنكه سخنان\r\n\r\n\r\n","description":"","footnote":"\r\nبقيّه را نيز خواهيم ديد ( بعضى از آن‌ها پس از نقل وقايع يمن ذكر خواهد شد ) . اشتهار او به خردمندى و حكمت مسلّما به دلايل عملى مبتنى است . در نظر شرقيان متأخّر خسرو نمونهء عدالت بوده است و عنوان « الملك العادل » را دربارهء خسرو به پيغمبر اسلام نسبت مىدهند . اين اعتقاد بىدليل نيست منتهى عدالت يك پادشاه ايرانى در آن زمان عدالت مخصوص تغييرشكل‌يافته‌اى بوده است . در مغرب زمين خسرو را بيشتر به جهت علاقهء او به فلسفه‌ها و اديان خارجى تحسين مىكردند ؛ شايد اين علاقه بيشتر از روى تظاهر و خودنمايى باشد امّا به هر حال از پادشاهى كه دين ملّى مملكت او از اغماض و تسامح بسيار دور بوده است مستحسن مىباشد ( مقايسه شود با گواهى يوحنّاى افسوسى ( 20 / 6 ) كه هرچند از حكم و داورى خالى است امّا از روى صداقت است ) . گفته‌هاى آگاثياس ( 28 / 2 به بعد ) دربارهء اين پادشاه بر شأن و اعتبار او مىافزايد زيرا آگاثياس عقيدهء تعصّب‌آميزى بر ضدّ او نداشته است . آگاثياس نخست براى ما بيان مىكند كه چگونه خسرو به عنوان رئيس مملكت در نظر روميان مورد احترام بوده است . اگر خسرو ، حتّى در زمان حيات خود ، در نظر مردم مشرق زمين به عنوان يك پادشاه نمونه مورد تقدير و احترام نمىبود فلاسفهء غير مسيحى نمىتوانستند به اين اشتباه عجيب دچار شوند كه حكومت او را مانند حكومت جمهورى افلاطون و يا لااقل كوروش از نظر گزنفون بدانند . اين اعتبار و حيثيّت او در نظر شرقيان مبنى بر اصول عملى مشرق زمينى است نه يك عقيدهء ايده‌آلى در حقيقت وضع امپراطورى روم در تمام احوال از جهات بسيارى خيلى بهتر از وضع ايران ، حتّى در اوج رونق و شكوه آن ، بوده است و اين در سايهء آن فرهنگ يونانى و طرز ادارهء دولتى رومى بوده است كه از بقاياى عصر پيش از مسيحيّت بوده است . اينكه خسرو كتاب منطقى را كه پاولوس براى او به زبان سريانى نوشته بود به سختى مىفهميد و يا هرگز افلاطون و ارسطو را از روى جدّ مطالعه نكرده بود ، در نظر ما مايهء كسر شأن او نمىشود ، امّا اين معنى را تأييد مىكند كه او فلاسفهء غير مسيحى را ، كه نوميدانه او را ترك گفتند ، در پيمان صلح در برابر آزاردهندگان مسيحى ايشان به شدّت مورد عنايت قرار داده بود ( اين وضع بسيار رقّت‌انگيز است : پادشاهى بيگانه نمايندگان بدبخت عقيدهء جهانى كهنه‌اى را كه به نحو مصنوعى از نو احيا شده بود ، ولى به هر حال از همهء عقايد ديگر بهتر بود ، در برابر وارثان دنياى متمدّن يونان و روم كه از صورت اصلى تمدّن خود خارج شده و رنگ توحّش گرفته بودند حمايت مىكند ! آگاثياس اين وضع رقّت‌انگيز را حسّ مىكند ) . خسرو به عنوان يك پادشاه ايرانى به دين رسمى مملكت خود معترف بود و به آن احترام مىگذاشت ( رجوع شود مثلا به مسعودى ج 4 ص 74 و 76 ) . امّا ايمان قلبى او به اين دين تا اندازه‌اى مورد شكّ است زيرا اگر چنين ايمانى داشت نبايستى به حكمت خود اديان مغرب زمين توجّهى كرده باشد . شاه عبّاس بزرگ نيز ، كه در بسيارى از قسمت‌ها شبيه خسرو بود ، به زيارت ائمّه مىرفت و اعمال دينى ديگر را به جا مىآورد امّا با همهء اين احوال\r\n","page_name":" 191 ","page_number":199},
  {"content":"\r\n\r\nايشان تمام شد خسرو براى خطبه بپاىخاست . نخست از نعمت‌هائى كه خداوند بر آفريدگان خود ، به هنگام آفريدن ايشان عطا فرموده است سخن گفت و نيز گفت\r\n\r\n\r\n","description":"","footnote":"\r\nبىاعتقاد بوده است . بولس در مدخل كتاب منطق ( لاند ، قصص سريانى ج 4 ص 1 به بعد ) ، كه لابدّ مىدانست چه چيزى بايد تقديم آقاى خود بكند ، موافق است كه فلسفه ما فوق عقيده است و آيات كتاب مقدّس را به عنوان تعاليم « حكما » نقل مىكند . ظاهرا اين پادشاه عقيدهء عقلانى خاصّى پذيرفته بود كه در مقايسه با اديان سخت‌گير معاصر خود جنبه‌هاى خوبى داشته است .\r\nقسمتى از توجّه و علاقهء او به مباحثات ميان مذاهب گوناگون ( رجوع شود به يوحنّاى افسوسى در موضع مذكور ) ممكن است از روى عشق به حقيقت باشد ، امّا ممكن هم هست كه قسمتى از آن براى ريشخند و تفريح باشد ؛ چنان كه شاه عباس بزرگ چنين مىكرد ( البتّه دست شاه عباس بازتر بود و كمتر از خسرو به روحانيان توجّه داشت ) . خسرو نيز مانند شاه عباس مسيحيان بيگانه را براى مقاصد فرهنگى جلب مىكرد ( رجوع شود به بناى انطاكيّهء نو ) . او به يعاقبه ، كه هميشه به داشتن روابط با روميان مورد سوء ظن بودند ( ثئودورا ، ملكهء باتقوا ، حامى و پشتيبان ايشان بود ) اجازه داده بود كه متشكّل شوند و براى خود جاثليقى انتخاب كنند ( يوحنّاى افسوسى 20 / 6 ) . به همين جهت مسيحيان ايرانى هم صدسال پس از او هنگامى كه يزدگرد سوّم را كه يكى از اعقاب او بود ، به خاك مىسپردند به نحوى تأثرانگيز از عنايتى كه خسرو دربارهء ايشان مبذول داشته بود تقدير و تحسين مىكردند ( ابن الاثير ج 3 ص 96 ) . افسانه‌اى كه به موجب آن خسرو پيش از مرگش به مسيحيّت گرويد و غسل تعميد كرد ( اياگريوس ، 28 / 4 ؛ سبئوس در پاتكانيان ، ژورنال آزياتيك سال 1866 ج 1 ص 182 و 184 ) نشانه‌اى از علاقهء خسرو به مسيحيان است ( مقايسه شود در مطالب آينده با اخبارى كه از جانشين او نقل كرده‌اند ) . امّا خسرو به هر حال حكم قديمى را كه به موجب آن سزاى ارتداد از دين ايرانى مرگ است ، اجرا مىكرد چنان كه از سرگذشت يزدبوزذ ( مناندر پروتكتور 35 ) و نظاير آن برمىآيد ( رجوع شود به مطالب آينده در شرح حال خسرو دوّم ) . امّا آنچه يوحنّاى افسوسى ( 19 / 2 ) دربارهء قتل روحانيان مسيحى گفته است بسيار مورد ترديد است . اين داستان شايد از ارامنه گرفته شده باشد كه در تحمّل نكردن اديان ديگر تندتر از ايرانيان بودند زيرا اجازه نمىدادند كه هيچ آتشكده‌اى در سرزمين ايشان بنا شود . اين را هم نبايد فراموش كرد كه روحانيان مسيحى هميشه قابل اعتماد نبوده‌اند ( رجوع شود به اياگريوس ( 9 / 5 ) كه مىگويد اسقف نصيبين با روميان ( بر ضدّ ايرانيان ) توطئه مىكرده است ) .\r\nداورىهاى پركپ دربارهء خسرو مبالغه‌آميز و غير عادلانه است ؛ به اين‌گونه داورىها كه دربارهء خسرو مىكردند ، در محافل دولتى رومى باكمال ميل گوش مىدادند زيرا اين پادشاه بارها ايشان را خفيف ساخته و تحقير كرده بود . به طور كلّى خسرو يكى از باكفايت‌ترين و بهترين پادشاهان ايران بوده است و اين معنى مباينت ندارد با اينكه او گاهى هم بىرحم و خونخوار بوده است و اعتنائى به حقيقت نمىكرده است ، چنان كه گاهى بهترين ايرانيان هم دچار اين خصلت بوده‌اند .\r\n","page_name":" 192 ","page_number":200},
  {"content":"\r\n\r\nكه او در برآوردن كار مردم و معيّن داشتن روزى و معيشت ايشان به خداوند توكّل دارد . پس از آن از گرفتارى مردم ( به جهت تعليم مزدك ) به تباهى در كارها و از ميان رفتن دين و فساد حال فرزندان و خواستهء ايشان سخن گفت و از هيچ‌چيز ( كه بايسته بود ) در گفتار خود فروگذار نكرد ، و ايشان را آگاه كرد كه مىخواهد آن همه را اصلاح كند و فساد را براندازد و از ايشان خواست كه او را در اين كار يارى دهند . پس بفرمود تا رؤساى مزدكيان « 1 » را گردن زدند و خواستهء ايشان را ميان نيازمندان قسمت كردند و بسيارى از كسانى را كه خواستهء مردم بگرفته بودند بكشت و آن خواسته را به صاحبانش بازگردانيد ؛ و فرمود تا هر كودكى كه در اصل او اختلافست و پدرش شناخته نيست به خانواده‌اى كه در ميان ايشان است الحاق شود و اگر مردى او را به فرزندى پذيرفت از خواستهء او به آن كودك نصيبى داده شود ؛ و اگر كسى زنى را به زور گرفته بود بايد كابين او را بدهد و خانواده‌اش را راضى سازد و پس از آن زن را اختيار بدهند تا اگر بخواهد همان‌جا بباشد و يا به مردى ديگر شوهر كند ، مگر آنكه از آن پيش شوهرى داشته باشد كه در آن حال بايد پيش شوهر نخستين برود .\r\nو نيز فرمود اگر كسى به مال ديگرى زيانى رسانده و يا بر او ستمى كرده است ، نخست تاوان آن زيان و ستم را بدهد و بعد به اندازهء جرمش كيفر ببيند « 2 » ؛ و فرمود تا فرزندان خاندانهاى اصيل را كه بىسرپرست بودند از آن او بنويسند ؛ آنگاه دختران ايشان را\r\n\r\n\r\n","description":"","footnote":"\r\n( 1 ) - سعيد بن البطريق و ابن قتيبه در اينجا آورده‌اند : « و او رؤساى مزدكيان را از مملكت خود بيرون كرد » . اين مطلب با آنكه در بادى نظر غير عادى جلوه مىكند بايد صحيح باشد . خسرو بايد به دلائلى امور مربوط به رهبران مذاهب را شخصا تصفيه كرده باشد . مطالب بعدى را بايد از روى كتاب سعيد بن البطريق تكميل كرد . در آنجا اين نكتهء مهم آمده است كه خسرو از اموالى كه از مزدكيان گرفته بود و صاحبان واقعى آن ناشناخته بود ، بنيادى براى استفادهء عموم برپا كرده است .\r\n( 2 ) - آن پادشاه ايرانى كه چنين قانونى را حقيقة اجرا كند بزرگترين مرد خيّر و نيكوكار آن مملكت خواهد بود ؛ امّا چنين امرى در آنجا هميشه به نحو تقريبى صورت مىگيرد . خسرو نمىتوانست زنگى را با شستن سفيد كند ( رجوع شود به آگاثياس 30 / 2 در اواخر ) .\r\n","page_name":" 193 ","page_number":201},
  {"content":"\r\n\r\nبه هم‌پايگان‌شان شوهر داد و جهاز ايشان را از بيت المال بپرداخت و به جوانان آن خاندانها از خانوادهء اشراف زن داد و خرج آن را بداد و ايشان را بىنياز ساخت و دستور داد كه در دربار بمانند تا از ايشان در مناصب و كارهاى دولتى يارى جويد « 1 » .\r\nنيز به زنان پدرش اختيار داد كه اگر بخواهند با زنان او به يك جاى باشند و با ايشان برابر زندگى كنند و درآمدشان همانند ايشان باشد و يا آنكه از همپايگان خود شوهرى برگزينند « 2 » . نيز بفرمود تا جويها و كاريزها بكندند « 3 » و به هركه مىخواست آبادانى كند مالى از پيش بداد و او را تقويت كرد . نيز بفرمود تا پلهاى چوبى گسسته و پلهاى سنگى شكسته و ديه‌هاى ويران‌شده چنان بازساخته شود كه مانند بهترين وضع نخستين باشد « 4 » . در كار اسواران بنگريست و به هركه خواسته نداشت اسب و ساز جنگى داد و وظيفه‌اى بر ايشان مقرّر فرمود تا مايهء قوّت ايشان باشد « 5 » .\r\n\r\n\r\n","description":"","footnote":"\r\n( 1 ) - خسرو با اين ترتيب مىخواسته است نوعى از نجبا و اشراف دربارى به وجود آورد و يا گروهى درست كند ( ظاهرا مىخواسته است در مملكت خود اساس حكومت اشرافى را مستقرّ سازد ) كه تحت ادارهء پادشاهى با كفايت شرّ آن كمتر از حكومت پادشاهى جبّار باشد كه تمام رعاياى او در اسارت و بندگى به يكسان باشند .\r\n( 2 ) - از اينجا برمىآيد كه وضع زنان بيوه در ايران آن زمان چنان بد بوده است كه حتى زنان پادشاه هم مىخواسته‌اند خود را از چنان وضعى رها سازند .\r\n( 3 ) - خسرو در اراضى بابل پائين سدّهائى ساخت تا زمين‌هاى زير مرداب رفته را دوباره قابل كشت سازد ( رجوع شود به بلاذرى ص 292 ) . شايد خبر دينورى مربوط به ايجاد مراكز ادارى تازه در اين نواحى با اين عمليّات مربوط باشد .\r\n( 4 ) - يكى از بدترين آفات مشرق زمين اين است كه حتّى بناهائى كه براى خير و نفع عامّه ساخته شده است ديگر مرمّت نمىگردد .\r\n( 5 ) - فوج سواران يا اسواران به هر حال فوج نجبا بود ( رجوع شود به مطالب آينده در سلطنت هرمزد چهارم ) . مردان اين فوج و اسبان ايشان همه سنگين زره بوده‌اند . اين سواران زره‌پوش گويا « تنوريك » خوانده مىشدند . تنور در آرامى به معنى « زره » است ولى بيشتر به معنى « اجاق » كليبانوس استعمال مىشود ( لاگارده ، مجموعهء رسائل ص 51 ؛ افرائيم سريانى اين كلمهء دخيل فارسى را بارها استعمال كرده است ) و چون يونانىها از تنور معنى اجاق را فهميده‌اند نه « زره » كلمه تنوريك را به كلمه غريب  Clibanarill  ترجمه كرده‌اند و « سواران زره‌پوش ايرانى » كليبانارى ناميده شده است . تصوير حجارى يك سوار زره‌پوش ايرانى با تمام\r\n","page_name":" 194 ","page_number":202},
  {"content":"\r\n\r\nبر آتشكده‌ها گماشتگانى بگذاشت و راههاى مملكت را هموار ساخت . در راه‌ها ( براى محافظت از راهزنان ) قلعه‌ها و دژها بساخت . حكّام و كارداران و واليان با كفايت برگزيد و به هريك از ايشان دستورهاى كاملى بداد . در رفتار اردشير و نامه‌ها و داورىهاى او بنگريست و از آن پيروى كرد و مردم را نيز به پيروى از آن وادار ساخت « 1 » . پس از آنكه چند سالى « 2 » از پادشاهى او گذشت و تمام مملكت بر او سر فرودآورد روى به سوى انطاكيه نهاد و آن شهر را كه سران سپاه قيصر در آن بودند بگشاد . پس بفرمود تا از شهر انطاكيه نقشه‌اى ، به مساحت درست آن « 3 » با شمارهء خانه‌ها و راه‌ها و هرچه در آن بود ، بردارند و از روى آن در نزديك مدائن شهرى بسازند ؛ بدين گونه شهر معروف به روميّه از روى انطاكيه ساخته شد . آنگاه مردم انطاكيه را به آن شهر برد و ايشان را در آنجا بنشاند . چون مردم از در شهر به درون آن رفتند هركسى به نظير خانه‌اى كه در انطاكيه داشت برفت چنان كه گوئى از انطاكيه بيرون نرفته‌اند « 4 » . پس از آن روى به شهر هركلئا ( هرقل ) نهاد و آن را\r\n\r\n\r\n","description":"","footnote":"\r\nسلاح در كتاب فلاندن ديده مىشود ( فلاندن لوحه 8 ) .\r\n( 1 ) - شايد احتياج به مرد نمونه و ايده‌آلى از زمان‌هاى گذشته موجب شده است كه ابتدا اردشير را به عنوان نمونهء حكمت و تدبير سياست مدن معرفى كنند و بعد در آن باره كتب و ادبيّاتى به وجود آورند .\r\n( 2 ) - سعيد بن البطريق مىگويد « نه سال » و همين درست است . خسرو در 13 سپتامبر سال 531 به پادشاهى رسيد و سال اوّل سلطنت او از نوروز ( 12 ژوئيه ) سال 531 حساب مىشود . در سال 540 م كه او به انطاكيه تاخت تقريبا در دهمين سال سلطنت خود بوده است .\r\nانطاكيه در ژوئن سال 540 م به تصرّف خسرو درآمد ( مالالا ج 2 ص 222 ؛ لاند ، قصص سريانى ج 3 ص 216 س 17 و غيره ) .\r\n( 3 ) - در متن : « على ذرعها » .\r\n( 4 ) - اين شهر ظاهرا به عربى « روميّه » و به فارسى « رومگان » ناميده مىشده است و گويا كلمهء  Onki  يعنى  Jonki  ( به معنى يونانى ) در ارمنى همين است ( پاتكانيان در ژورنال آزياتيك سال 1866 ج 1 ص 182 ) . نام رسمى آن گويا چنين بوده است : وه انتيوخ ، خسرو . سبئوس ارمنى ( تعليق بر جغرافياى موسىخورن چاپ پاتكانيان ص 66 ) آن را  Weh - Andz ( at ) oq - Chosro  و نويسندهء سريانى ( قصص سريانى لاند ، ج 1 ص 15 ) آن را ( با حذف وه )\r\n","page_name":" 195 ","page_number":203},
  {"content":"\r\n\r\nبگرفت « 1 » . سپس اسكندريّه « 2 » را با آنچه وابسته بدان است بگرفت . خسرو ، پس از آنكه قيصر به او سر فرودآورد و مال فديه را بفرستاد « 3 » ، عدّه‌اى از سپاهيان خود را در سرزمين روم بگذاشت . پس از بازگشت از روم روى به خزر نهاد و انتقام خود و ستمى را كه با رعيّت او كرده بودند از ايشان بگرفت . آنگاه به عدن رفت و در آنجا قسمتى از دريا را ، كه در نزديك حبشه ميان دو كوه است ، با كشتىهاى بزرگ و تخته‌سنگها و ستونهاى آهن و زنجيرها ببست و بزرگان آن مملكت را بكشت « 4 » . پس از آنكه زمين‌هاى روم ، از هركلئا به اين طرف ، و ارمنستان و ناحيهء عدن ، كه ميان مملكت او و درياهاست ، او را شد به شهر مدائن بازگشت و منذر بن نعمان را بر عرب پادشاه كرد و او را گرامى داشت « 5 » . خسرو در مدائن بماند و به آنچه نيازمند به رسيدگى بود بپرداخت . آنگاه روى به هيتالان نهاد تا خون پدربزرگ خود پيروز را از ايشان بگيرد . انوشروان پيش از آن دختر خاقان را گرفته بود « 6 » و از اين روى پيش از آنكه روى\r\n\r\n\r\n","description":"","footnote":"\r\n Antioch - chesron \r\nنوشته است . نويسندگان عربى با تصحيح كم‌وبيش « به از انديوخسرو » و يا « ( وه ) جنديوخسرو » مىنويسند ( ياقوت ج 2 ص 130 . ج 4 ص 447 ) . پركپ ( جنگ ايران 14 / 2 ) آن را درست انتيوخيان خسروئو » ترجمه كرده است . اين شهر را به طور ساده  \" Antiochia \"  هم مىگفته‌اند ( ثئوفيلاكتوس 6 / 5 ؛ يوحناى افسوسى 19 / 6 ) . دربارهء اين شهر به روايت موازى بعدى نيز رجوع شود كه اساسا مطالب بيشترى دارد . در اينجا از توصيف درهم و دو پهلوى فردوسى سخن نمىگوئيم .\r\n( 1 ) - هراكلئا  \" Heraklea \"  در جنگ آخر كه در زمان يوستين دوّم روى داد به تصرّف خسرو درآمد . ( اوياگريوس 10 / 5 ) .\r\n( 2 ) - در اينجا فتوحات خسرو دوّم را با خسرو اوّل عوضى گرفته‌اند .\r\n( 3 ) - روميان در حقيقت هم در صلح سال 533 م ( لاند ، قصص سريانى ج 3 ص 262 ) و هم در صلح سال 562 متعهّد شدند كه مبلغى گزاف به طور منظّم بپردازند .\r\n( 4 ) - نخستين گزارش از فتح عربستان جنوب غربى ، كه به جهت مبالغاتى كه دارد بيشتر آن از منابع ايرانى گرفته شده است .\r\n( 5 ) - رجوع شود به مطالب آينده .\r\n( 6 ) - فردوسى و بعضى از نسخ خطّى طبرى فارسى دربارهء انتخاب دختر خاقان كه مىبايست زن خسرو بشود ، داستان‌هائى آورده‌اند .\r\n","page_name":" 196 ","page_number":204},
  {"content":"\r\n\r\nبه هيتالان نهد نامه‌اى به خاقان نوشت و او را از قصد خود بياگاهانيد و بفرمود تا او نيز روى به هيتالان نهد . پس بر ايشان بتاخت و پادشاه ايشان را بكشت و خانواده‌اش را از بيخ و بن برانداخت و از بلخ و زمين‌هاى پيوسته بدان بگذشت و سپاهيان خود را در فرغانه فرودآورد « 1 » . چون از خراسان بازگشت و به مدائن رسيد گروهى پيش او رفتند « 2 » و از او بر ضدّ حبشيان يارى خواستند . خسرو يكى از سران سپاه خود را با سپاهيانى از مردم ديلم « 3 » و زمين‌هاى نزديك به آن با ايشان بفرستاد و ايشان مسروق حبشى را در يمن كشتند و در آنجا اقامت كردند . خسرو هميشه بر دشمنان خود غالب و پيروز بود و همهء اقوام از او مىترسيدند . در دربار او هميشه عدّهء بسيارى از فرستادگان ترك و چين و روم و خزر و مانند ايشان ( از مردم زمين‌هاى دوردست ) بودند « 4 » . خسرو دانشمندان را دوست داشتى . پادشاهى او چهل و هشت سال بود .\r\nتولّد پيغمبر اسلام ( ص ) در پايان پادشاهى انوشروان بود . به گفتهء هشام او چهل و هفت سال پادشاهى كرد و نيز گويد كه عبد اللّه بن عبد المطّلب پدر پيغمبر در سال\r\n\r\n\r\n","description":"","footnote":"\r\n( 1 ) - بناى فرغانه را به او نسبت مىدهند ( ابن خرداذبه ص 30 كه وجه اشتقاق احمقانه‌اى هم آورده است ) . دربارهء اين وقايع رجوع شود به مطالب گذشته . امّا آنچه در اينجا مهم است اين است كه مىگويد دشمنان هيتالان هر دو پيش از جنگ به طور رسمى با هم متّحد شده‌اند . معروف است كه خسرو دختر خاقان را به زنى گرفت و پسر خود هرمزد را كه از اين زن به وجود آمده بود جانشين خود ساخت . در شاهنامه ( ص 1678 به بعد ) در اين باب بجز مطالب وارونه و مبالغه‌آميز مطالب خوبى هم دارد . ارزش گفته‌هاى مسعودى در اين باب ( ج 2 ص 200 به بعد ) كمتر است .\r\n( 2 ) - نسخهء سپرنگر افزوده است : « از يمن » . سعيد بن البطريق و ابن قتيبه نام ( سيف ) بن ذى يزن را نيز ذكر مىكنند . هيچ‌يك از اين دو نويسنده گزارش نخستين مربوط به فتح يمن را ذكر نكرده است .\r\n( 3 ) - يعنى تقريبا گيلان ( به ياى مجهول و معروف ) . وهرز فاتح يمن از آنجا بوده است .\r\nرجوع شود به گزارش مفصّل بعدى كه اين گزارش خلاصهء كوتاه ولى صحيحى از آن است .\r\n( 4 ) - نويرى ( نسخهء خطّى ليدن ) از مأخذ اساسى خود ( ابن مسكويه ) يكى از مطالبى را كه گويا از شرح حال ادّعائى خسرو به قلم خود او است نقل مىكند و آن اينكه روزى فرستادگان پادشاهان روم و كابل و سرنديب ( سيلان ) و غيره و 24 پادشاه پيش او گرد آمده بودند !\r\n","page_name":" 197 ","page_number":205},
  {"content":"\r\n\r\nبيست و چهارم پادشاهى او از مادر بزاد و در سال چهل و دوّم پادشاهى او وفات يافت « 1 » .\r\nهشام گويد : چون كار انوشروان نيرو گرفت كس به سوى منذر بن نعمان اكبر ، كه مادرش ماء السّماء از قبيلهء نمر بود ، فرستاد و او را بر حيره و بر ناحيه‌اى كه آل حارث بن عمرو آكل المرار « 2 » بر آن حكومت مىكردند ، پادشاه كرد و او تا دم مرگ پادشاه آنجا بود « 3 » . نيز هشام گويد : انوشروان با قوم بر جان « 4 » جنگيد ؛ پس بازگشت و دروازه‌هاى بزرگ ( قفقاز ) را بساخت « 5 » .\r\n\r\nتاريخ حيره\r\nهشام گويد « 6 » : پادشاه عرب از طرف پادشاهان ايران ، پس از اسود بن المنذر ، برادر او منذر بن منذر بن نعمان بود ، كه مادرش هرّ دختر نعمان بود ، و او هفت سال\r\n\r\n\r\n","description":"","footnote":"\r\n( 1 ) - اين قسمت در طبرى خيلى درهم و آشفته است .\r\n( 2 ) - مرار گياه تلخى است . علّت اينكه به اين پادشاه كندى « خورندهء مرار » لقب داده‌اند به درستى معلوم نيست .\r\n( 3 ) - رجوع شود به مطالب آينده .\r\n( 4 ) - مقصود بلغارهاى ساكن اطراف رودخانهء ولگا است . طبيعى است كه اين مطلب افسانه است .\r\n( 5 ) - يعنى دربند . بلاذرى ( ص 194 ) اخبار بسيار خوبى دربارهء بناها و استحكامات قفقاز دارد ( نيز رجوع شود به حمزه ص 57 ؛ مسعودى ج 2 ص 2 و 196 به بعد ؛ ياقوت ج 1 ص 439 ؛ اين خرداذبه ص 123 ) . دربارهء آن مبالغه و بىدقّتى زياد است . داستان شاهزاده خانم دروغى و ريشخند كردن پادشاه خزر را كه در اينجا ذكر مىشود پريسكوس ( فصل 33 ؛ ديندروف ص 344 ) به پيروز پادشاه كيداريان ( هيتالان ) نسبت مىدهد . اين داستان بدين جهت به خسرو نسبت داده شده است كه خسرو در حقيقت دختر خاقان را گرفته بود و پادشاه خزر را بارها به عنوان پادشاه تركان ذكر كرده‌اند ( حتّى بلاذرى ) .\r\n( 6 ) - دنبالهء فهرست خود هشام ( رجوع شود به مطالب گذشته در شرح سلطنت پيروز ) .\r\n","page_name":" 198 ","page_number":206},
  {"content":"\r\n\r\nپادشاهى كرد . پس از او نعمان بن اسود بن منذر « 1 » به پادشاهى رسيد . مادر او امّ الملك دختر عمرو بن حجر و خواهر حارث بن عمرو الكندى بود ؛ پادشاهى او چهار سال بود . جانشين او ابو يعفر بن علقمة بن مالك بن عدىّ بن ذميل بن ثور بن أسس بن اربى ( ؟ ) بن نمارة بن لخم سه سال پادشاهى كرد « 2 » .\r\nپس از او منذر بن امرئ القيس البدء معروف به ذو القرنين به پادشاهى رسيد .\r\nاو را براى آن ذو القرنين مىگفتند كه دو گيسوى تابيده داشت « 3 » . مادر او ماء السّماء بود كه همان مارية دختر عوف بن جشم بن هلال بن ربيعة بن زيد مناة بن عامر ضحيان بن سعد بن خزرج بن تيم اللّه بن نمر بن قاسط « 4 » است ؛ تمام پادشاهى او\r\n\r\n\r\n","description":"","footnote":"\r\n( 1 ) - اين همان نعمان است كه در سپتامبر 503 م از زخمى كه در جنگ با روميان برداشته بود مرد ( يوشع ستون‌نشين بند 59 ) . نام همين شخص در ثئوفانس ( ص 218 ) در وقايع سال 498 م نامانس آمده است . ثئوفانس براى هر واقعهء جداگانه‌اى ، بدون رعايت دقّت ، سال معيّنى ذكر مىكند و به همين جهت از آنچه او گفته است نبايد استنباط كرد كه چهار سال سلطنت ( مذكور در متن ) براى او كم است . نعمان به گفتهء يوشع ( موضع مذكور ) كافر سختى بود امّا يكى از فرماندهان زيردستش به دين مسيح بود .\r\n( 2 ) - در اينجا در سلسلهء نسب اين خاندان دوباره فترتى ديده مىشود . نسب‌نامه ( كه تقريبا محقّق است ؛ ابن دريد ص 266 ) نشان مىدهد كه گرچه او از همان قبيله بوده است امّا از خاندانى ديگر بوده است و از « آل نصر » نبوده است .\r\n( 3 ) - ذو القرنين « دو شاخ » لقب معروف اسكندر بزرگ است . افسانه‌نويسان يمن اين لقب را به يكى از پادشاهان قديم خود نسبت مىدهند . من نمىدانم كه چه صفتى موجب شده است كه او را ذو القرنين ناميده‌اند . تفسير « دو شاخ » به « دو گيسوى تابيده » نوعى تعديل عقلانى است .\r\n( 4 ) - حمزه ( ص 105 ) نيز چنين دارد و به جاى « ماريه » ، « ماويه » آورده است . هر دو نام در ميان عرب‌ها ديده مىشود . ماريه به معنى مريم نيست بلكه به معنى « خانم » است ( دستور زبان ماندائى ص 112 ) . ماء السماء لقبى است كه گويا براى نماياندن صفا و پاكى كامل است . اين فهرست طولانى نامها مسلّما جعلى نيست . امّا در اينكه اين ماريه حقيقة مادر منذر بوده است جاى ترديد هست ؛ زيرا همين شخص در كتيبهء شهادت حارث  Arethas )  ؛ رجوع شود به  Boissonade  در  Anecd  ج 5 ص 38 و 42 ) المندارس هوسكيكس و در پركپ ( جنگ ايران 7 / 1 ) المندارس هوسكّينس ( بايد خوانده شود ) و در ثئوفانس ( ص 273 ) هوزكيكس ( بايد خوانده شود ) آمده است ؛ و نيز در  Acta Sanct .  ( 19 فوريه ص 133 - 13 مه ص 235 )  Alamundarus \r\n","page_name":" 199 ","page_number":207},
  {"content":"\r\n\r\nچهل و نه سال بود « 1 » . پس از او پسرش عمرو بن منذر پادشاه شد ؛ مادر او هند دختر\r\n\r\n\r\n","description":"","footnote":"\r\n Sicices \r\nآمده است ؛ و اين صريحا همان « پسر شقيقه » است ؛ و چنان كه از اين پيش ديده‌ايم اين شقيقه مادر يكى از پادشاهان قديم‌تر حيره بوده است . به نظر مىرسد كه مادران و خويشاوندان اين پادشاهان مكرّر با هم خلط شده است . پس ممكن است اين نعمان پسر امرؤ القيس البدء كه ما او را در دو موضع از اين كتاب ديده‌ايم ، نباشد . نسبت پادشاهان به مادرانشان در جاهاى ديگر نيز ديده مىشود : جانشين منذر را شعراى عرب معاصر او عمرو بن هند خوانده‌اند ( و نيز مقايسه شود با حارث ثعلبه مذكور در ثئوفانس ، ص 218 ) .\r\n( 1 ) - اين همان منذر است كه در جنگ حيار يا عين اباغ در نزديكى قنّسرين  ( Chalcis )  در نبرد با حارث بن جبله غسّانى كشته شد و اين واقعه در ژوئن سال 554 م و يا سال بيست و هفتم سلطنت يوستىنين بوده است ( رجوع شود به قصص سريانى لاند ج 1 ص 13 و تاريخ سريانى ابن العبرى ص 85 به بعد ؛ نيز مقايسه شود با ابن الاثير ج 1 ص 398 سطر ما قبل آخر و ياقوت ج 2 ص 373 و بكرى ص 411 و بعد ) . اين تاريخ مهم‌ترين نقطهء ثابتى است كه ما از روى آن مىتوانيم تاريخ سالهاى اين خاندان را در قرن ششم مسيحى منظّم سازيم ( و بدين ترتيب در استنتاج كوسّين تغييرات اساسى داده مىشود ) . پركپ ( جنگ ايران 17 / 1 ) مىگويد كه منذر پنجاه سال به روميان بدترين صدمات را وارد ساخت ؛ اين گفته با 49 سال سلطنت كه هشام براى او ذكر كرده است و متن صحيح حمزه ( نسخهء ليدن ) نيز با آن مطابق است ، به خوبى مطابق درمىآيد . زيرا چنان كه ديده‌ايم نعمان در سپتامبر سال 503 م درگذشته است ؛ بنا بر اين تقريبا فاصلهء سه سال ( ناقص ) براى سلطنت ابو يعفر باقى مىماند و جلوس منذر در سال 505 م مىشود و شايد هم بتوان گفت سال 506 : زيرا ما درست نمىدانيم كه اين پادشاهان مبدأ سال‌هاى عرفى و سلطنتى خود را از چه روز و چه ماهى مىگرفته‌اند ( در حقيقت چنين حدس زده مىشود كه سال ايشان سال سلوكى يوليانى بوده است كه آغاز آن اوّل اكتبر است ) . حال اين سؤال پيش مىآيد كه وقوع فترت در سلطنت او و يا پايان يافتن آن به دست حارث بن عمرو چگونه درست مىشود . ما در گذشته اين داستان را در صورت افسانه‌اى ديده‌ايم و وقوع آن در زمان كواذ نشان مىدهد كه بايد مقصود همين نعمان مذكور در اينجا باشد . ابن الاثير ( ج 1 ص 314 به بعد ) و ياقوت ( ج 4 ص 294 ) و ديگران مىگويند كواذ ، نعمان را براى آنكه نمىخواست مزدكى بشود تبعيد كرد و حارث كندى را به جاى او بنشاند . چنان كه در پيش ديديم طبرى مىگويد كه خسرو ، منذر را بازخواند و به تخت نشانيد و اين مىرساند كه كندىها مدّت زمانى در رديف پادشاهان حيره داخل شده‌اند . حمزه ( ص 106 به بعد ) در حقيقت مىگويد كه حارث كندى ، منذر را رانده بود و خسرو منذر را دوباره برگردانيد . امّا اين نقل حمزه مىرساند كه او روايات مختلف را به طور ساختگى با هم تعديل و تلفيق كرده است . آنچه مهم است اين است كه به گفتهء حمزه ، هشام گواهى مىدهد كه پدر او حارث را به عنوان پادشاه در كتاب ( به صورت مفرد\r\n","page_name":" 200 ","page_number":208},
  {"content":"\r\n\r\n\r\n\r\n","description":"","footnote":"\r\nنه جمع ، چنان كه در ترجمه آمده است ) تاريخ حيره نيافته است . چون در اين فهرست نام پادشاهانى از قبايل ديگر نيز آمده است ذكر نشدن حارث در آن نمىتواند به علّت غاصب بودن او باشد ؛ بلكه بايد چنين استنباط كرد كه حارث در شهر حيره حدّ اكثر به طور موقّت حكومت كرده است و شايد گفتهء ابن الاثير كه مقرّ حارث را انبار مىداند در اين باب مهمّ باشد . از اشعار امرؤ القيس كندى نيز برمىآيد كه ميان پادشاهان حيره و كنده عداوت خونى موروثى وجود داشته است ؛ و نيز معلوم است كه منذر ، حارث كندى مذكور را در سال 529 م كشته ( مالالا ج 2 ص 165 ؛ ثئوفانس ص 275 ؛ اين توضيح مهمّ اين قسمت را مديون گوت‌شميد هستم ) و بسيارى از افراد خانوادهء او را در حيره به قتل رسانيده است . امّا منذر در سال 19 - 518 م نخستين حمله را به نواحى روم برده است ( لاند ، قصص سريانى ج 1 ص 13 ؛ مقايسه شود با جلد 3 ص 247 ) . او در آغاز سال 524 م چنان در حيره مستقر بوده است كه فرستادگان روم و ممالك ديگر در آنجا به ديدن او رفتند ( شهادت‌نامهء حارث و نامهء سيمون بيث ارشامى ؛ رجوع شود به مطالب آينده ) .\r\nدر مارس سال 529 م منذر در رأس سپاه بزرگى به سوريه تاخت ( ثئوفانس ص 273 پركپ ، جنگ ايران 17 / 1 ) . بنا بر اين مدت فترت در سلطنت او چندان زياد نبوده است . به هر حال قبول اينكه چنين پادشاه جنگى مقتدرى از سلطنت بر كنار شده باشد توليد اشكال مىكند . شايد او مايهء ناراحتى پادشاه متبوع خود بوده و يا - با توجّه به رفتن سفراى روم پيش او - مورد سوء ظنّ پادشاه ايران شده است و پادشاه ايران ، به طور مؤثر يا غير مؤثر ، دشمن او حارث را مورد عنايت قرار داده است . البتّه ممكن هم هست كه اين واقعه با فتنهء مزدكيان مربوط باشد ؛ سقوط حارث لا اقل ، درست پس از قلع و قمع مزدكيان در سال 528 م ( رجوع شود به ضميمهء كتاب ) روى داده است . بنا بر اين ممكن است مقصود اصلى از برگرداندن منذر به تخت سلطنت اين بوده است كه از اين مرد كارآزموده در جنگهائى كه با روم در پيش بوده است استفاده شود . بايد متوجّه بود كه عرب‌ها بارها حارث غسّانى را ، كه حقيقة منذر را كشته است ، با حارث كندى اشتباه كرده‌اند . اين منذر سخت دشمن مسيحيان بود . پادشاه يمن نيز كه مسيحيان را آزار مىداد به او به عنوان دوست هم عقيده خوشامد مىگويد ( سيمون بيث ارشامى ) . علاوه بر اين وحشى كاملى بود : او پسر حارث غسّانى را براى الاههء عزّى ( افروديت ) قربانى كرد ( پركپ جنگ ايران 28 / 2 ) و براى همين الاهه چهارصد راهبهء اسير را سر بريد ( لاند ، قصص سريانى ج 3 ص 247 ) . از قتل و غارت‌هاى وحشيانهء او در سوريه هم به زبان سريانى و هم به زبان يونانى شكايت شده است . امّا وجود چنين پادشاه دست‌نشانده‌اى براى شاهنشاهى ساسانى ، لا اقل در زمان جنگ ، بىاندازه گرانبها بوده است . بيشتر داستانهاى گوناگونى كه عرب‌ها به مناسبت اشعار قديم جاهلى از او نقل مىكنند قابل اعتنا نتواند بود ، زيرا به درستى معلوم نيست كه اين داستانها در حقيقت مربوط به اوست يا به يكى ديگر از پادشاهان حيره . صفت زورگوئى گويا خاصّ همهء افراد اين خاندان\r\n","page_name":" 201 ","page_number":209},
  {"content":"\r\n\r\nحارث بن عمرو بن حجر آكل المرار بود ؛ او شانزده سال پادشاهى كرد « 1 » و هشت سال و هشت ماه از پادشاهى او گذشته پيغمبر خدا ( ص ) از مادر بزاد و اين در زمان انوشروان « 2 » و در سالى بود كه اشرم ابو يكسوم با پيلان روى به مكّه نهاد « 3 » .\r\n\r\n\r\n","description":"","footnote":"\r\nبوده است . روايات عربى نكته‌اى را كه ما از منابع سريانى و يونانى مىدانيم متذكّر نشده‌اند و آن اينكه خاندان مسيحى غسّانى تابع روم ، از خاندان حيره خيلى بافرهنگ‌تر و متمدّن‌تر بوده‌اند .\r\n( 1 ) - مناندر پروتكتور ( فصل 11 ) گويد كه امبروس هوالموندارو ( عمرو بن المنذر ) در سال 562 م پادشاه ساراسن ( عرب ) هاى ايرانى بود ؛ از سياق كلام برمىآيد كه او جانشين بلا فصل الموندارس ( المنذر ) بوده است . او در سال 566 يا 567 م برادر خود كابوسس ( قابوس ) را به نواحى روم فرستاد و در نوامبر سال 566 م ( اينديكسيون 12 ) غسّانى شخصا از تاخت‌وتازهاى امروس پسر المندارس  Alamundaros  ( عمرو بن المنذر ) خبر مىدهد ( ثئوفانس ص 371 ) . اين گزارش‌ها با خبر متن ما دربارهء ايّام سلطنت اين پادشاهان مطابق است . پادشاهى عمرو بايد تا سال 568 يا 569 م باشد .\r\nچنان كه گفته‌ايم شعراى معاصر او وى را عمرو بن هند ناميده‌اند . داستانهاى عربى هم او را پادشاه نيرومند و جبّارى توصيف مىكنند ( از جمله مقايسه شود با اغانى ج 9 ص 178 و ج 19 ص 129 به بعد ) . مادر او ظاهرا در يكى از جنگها به دست پدرش منذر افتاده است ؛ زيرا او دختر دشمن خونى منذر بوده است . اين زن مسيحى بود و در حيره ديرى بنا كرد كه كتيبهء صحيح درست آن را ياقوت ( ج 2 ص 709 ) براى ما نگاهداشته است : « بنا كرد اين كليسا را هند ، دختر حارث بن عمرو بن حجر ، ملكه ، دختر پادشاهان و مادر پادشاه عمرو بن منذر ، كنيز عيسى ، مادر بندهء او و دختر بندهء او ، در زمان سلطنت خسرو انوشروان شاهنشاه و در زمان اسقف افرائيم » پس از آن دعائى چند براى خود و پسرش ) . از اينجا ممكن است گفته شود كه پسرش عمرو هم شايد مسيحى بوده است ؛ امّا شايد مادر متديّن او به مسيحيّت پسرش تظاهر كرده است . افرائيم بايد اسقف نسطورى حيره باشد در آن زمان . عمرو بن هند به دست رئيس مغرور قبيلهء تغلب ، عمرو بن كلثوم شاعر ، كشته شده است ( اغانى ، ج 9 ص 182 و ديگران ) .\r\n( 2 ) - دربارهء اين هم زمانى و محاسبهء ساختگى آن به مطالب آينده مراجعه شود .\r\n( 3 ) - دربارهء اين لشكركشى رجوع شود به مطالب آينده .\r\n","page_name":" 202 ","page_number":210},
  {"content":"\r\n\r\n\r\nتاريخ يمن « 1 »\r\nابن اسحاق گويد : « چون كار قوم حمير آشفته شد و از هم بپراگندند ، مردى از حمير كه از خاندان شاهى نبود برخاست و خود را بر ايشان پادشاه ساخت ؛ نام او لخيعثه ينوف ذوشناتر بود « 2 » . او مردان برگزيدهء ايشان را بكشت و خاندان‌هاى\r\n\r\n\r\n","description":"","footnote":"\r\n( 1 ) - از اينجا در طبرى قطعه‌اى طولانى در تاريخ يمن شروع مىشود كه از منابع غير ايرانى است . در آغاز اين قطعه اخبارى افسانه‌ايست دربارهء تبابعهء قديم و نظير آن را در گذشته ديده‌ايم . من اين قسمت را ذكر نكردم . امّا اين نكته را از آنجا مىتوانم گوشزد كنم كه در آن دربارهء فتوحاتى كه يمنىها بايستى بكنند پيشگوئى شده است . در آنجا زمان تسلّط حبشيان به غلط ( رجوع شود به مطالب آينده ) « هفتاد و اندى سال » ذكر شده است . قسمتهاى اول كه در اينجا ذكر شده است نيز تاريخى نيست ولى چون علاقهء نزديكى با خبر تعقيب مسيحيان و فتح يمن به دست حبشيان دارد ذكر آن را در اينجا مفيد دانستم . بيشتر اين گزارشها از راه دو روايت به دست ما رسيده است كه از لحاظ مضمون چندان اختلافى با يكديگر ندارند : يكى روايت هشام كلبى است و ديگرى روايت ابن اسحاق ( متوفى در حدود 770 م ) . روايت ابن اسحاق را ( با تغييرات جزئى ) در سيرهء ابن اسحاق كه تحرير ابن هشام است ( متوفى در 830 م ) و ووستنفلد آن را منتشر ساخته است نيز مىبينيم . اين داستان را از آن جهت در اينجا گنجانيده‌اند كه در ذيل آن قصهء فتح يمن به دست ايرانيان ذكر شده است و نظرى اجمالى به تاريخ يمن در زمان تسلّط ايرانيان بدان پيوسته است .\r\n( 2 ) - نام نخستين را به چند گونه مىتوان قرائت كرد . كتاب لغت نشوان ( نسخهء خطّى برلين ) ، كه نامهاى يمنى را از منابع نسبة خوب نقل مىكند ، و مؤلفان ديگر آن را لخيعه نوشته‌اند . امّا چون اين نام در كتيبه‌ها « لخيعث » آمده است ، مىتوان همان را انتخاب كرد چنان كه موردتمان ( پسر ) پيشنهاد مىكند  ZDMG )  ج 31 ص 90 ) . ينوف نيز از كتيبه‌ها تأييد شده است ( به همان موضع مراجعه شود ) . شناتر گويا در حميرى به معنى انگشت است ( نشوان ؛ تعليق بر ابن هشام ج 2 ص 7 ) . امّا در نامهاى يمنى كه با ذو آغاز مىگردد بايد نام محلّى را در نظر آورد كه خاندان‌هاى نجبا را با آن مىناميده‌اند ، مثلا در اينجا بايد گفت « مردى از شناتر » . ارتباط اين نامها به يكديگر به جهت وضع غريب اين داستانها به هيچ وجه قطعى و مسلّم نيست . چنين برمىآيد كه يمنىها در قرون نخستين اسلامى خطّ قديمى خود را به طور جزئى تا اندازه‌اى مىتوانستند بفهمند كه بتوانند اعلام كتيبه‌ها را بخوانند بىآنكه ربط آنها را با يكديگر به درستى دريابند .\r\nبدين ترتيب يك رشته اسامى نقل كرده‌اند كه ارتباط بعضى از آنها با يكديگر كاملا ساختگى\r\n","page_name":" 203 ","page_number":211},
  {"content":"\r\n\r\nپادشاهى را به بازيچه گرفت . يكى از شعراى حمير دربارهء خرابى كار حمير و پراكندگى مردم آن و رانده شدن برگزيدگانشان گويد :\r\n تقتّل ابناها و تنفى سراتها * و تبنى بأيديهم لها الذّلّ حمير \r\n تدمّر دنياها بطيش حلومها * و ما ضيّعت من دينها فهو اكثر \r\n كذاك القرون قبل ذاك بظلمها * و اسرافها تأتى الشّرور فتخسر « 1 » \r\n« مردم حمير فرزندان خود را مىكشند و سران خود را مىرانند و براى خويش به دست خود خوارى مىسازند . ايشان دنياى خود را با سبك‌سرى و بىخردى ويران مىكنند ؛ امّا تباهى كه در دين خود مىكنند بيشتر است . چنين است حال مردم گذشته كه با ستم و زياده‌روى به كارهاى زشت مىپرداختند و پس زيان آن را مىديدند . » لخيعثه ينوف ذوشناتر با ايشان چنين مىكرد و او مردى تبه‌كار بود و گويند عمل قوم لوط مىكرد . بجز كشتار و ستمگارى كار زشت ديگر نيز مىكرد : اگر مىشنيد كه پسرى از خاندان شاهى نوخاسته است او را مىخواند و با او در غرفه‌اى كه براى همين كار ساخته بود فساد مىكرد تا نتواند پس از آن به پادشاهى برسد . پس از انجام دادن كار زشت خود از غرفه سر برمىآورد و مسواكى به دهن مىگرفت تا به سپاهيان و جاندارانى كه در پائين بود بنماياند كه كارش تمام شده است « 2 » ؛ آنگاه پسر را رها مىكرد كه برود و او با رسوائى از پيش مردم و جانداران مىگذشت . سرانجام از شاهزادگان آن خاندان يك‌تن ماند به نام زرعه ذونواس بن تبان اسعد ابى كرب بن ملكيكرب بن زيد بن عمرو ذى الأذعار برادر حسّان « 3 » . زرعة به هنگام كشته شدن برادرش حسّان پسر كوچكى بود . چون\r\n\r\n\r\n","description":"","footnote":"\r\nاست ( رجوع شود به  D . H . Muller  مطالعات عربى جنوبى ص 15 به بعد ) . به روايت ديگر نام پادشاه آخر پيش از ذونواس ذو معاهر بوده است  Kremer , D . )  ، افسانهء عربى جنوبى ص 126 ) ؛ بنا به گفتهء ياقوت معاهر نام محلّى است .\r\n( 1 ) - شعربندى يك مسلمان معمولى از تعبيرات قرآنى .\r\n( 2 ) - معنى مسواك پس از غذا نشانهء گوارا بودن آن بوده است .\r\n( 3 ) - من نامها را از روى تلفّظى كه نشوان و ديگران به دست داده‌اند آورده‌ام . به جاى تبان\r\n","page_name":" 204 ","page_number":212},
  {"content":"\r\n\r\n( بزرگ شد ) و جوانى خردمند زيباروى گرديد لخيعثه ينوف ذوشناتر او را بخواست تا با او همان كارى كه با ديگر شاهزادگان كرده بود بكند . چون فرستاده پيش زرعه رفت او بدانست كه با او چه مىخواهند بكنند . پس كاردى خرد تيز برداشت و آن را\r\n\r\n\r\n","description":"","footnote":"\r\n( به كسر ) ، تبان ( به ضمّ ) هم گفته‌اند . من نمىتوانم بگويم كه آنجا كه اين نسب‌نامه با نسب‌نامهء مذكور در افسانهء عربى جنوبى كرمر ( ص 90 ) متفاوت است ، صحيح و درست باشد . كافى است گفته شود كه اين آخرين پادشاه مستقل حمير را از خاندان قديم پادشاهى دانسته‌اند . حسّان پادشاهى بوده است كه به دست برادرش عمرو بن تبان كشته شده است . زرعه نام حقيقى است :\r\nزرعة ذويزن بن مرّة ( ابن هشام ص 955 ) معاصر با محمّد ( ص ) مسلّما يكى از خويشان ذويزن است كه نامش بعد از اين خواهد آمد . عفير بن زرعة نامى در سال 70 م ( ابن دريد ص 310 ) از همين خاندان بوده است . آخرين پادشاه اين خاندان را از روى اين نامها با نام ذويزن كه مدّعى سلطنت بود مربوط ساخته‌اند ؛ امّا بايستى تأمّل كرده باشند كه چنان كه از قرائن برمىآيد ، نام خاندان اين پادشاه ذونواس بوده است نه ذويزن . كرمر ( در موضع مذكور ) به اين نكته اشاره مىكند كه نواش ( با شين ) نام قصرى يا كوهى است در يمن و بنا بر اين نام اين پادشاه بايد ذونواش ( با شين ) باشد . ولى عمرو بن معدى كرب كه خود از اهل يمن و معاصر با خليفه عمر بود شعرى دارد كه در آن ذونواس با سين قافيه شده است و لا اقل تأييد مىكند كه نواس با سين است ( اغانى ج 14 ص 137 ) . شعرى به امرؤ القيس معروف كه معاصر اين پادشاه جوان بوده است نسبت مىدهند كه نام ذونواس در آن آمده است ولى اين شعر مسلما از او نيست . اين نام در كتيبهء شهادت حارث ( بواسوناد  Anecd  ج 5 ) دونائان ( در حالت مفعولى ) آمده است و از روى آن در « قوانين حمرى » غير اصيل ( موضع مذكور ص 70 ) و در ص 74 همان كتاب دونائاس ( در حالت رفع و فاعلى ) آمده است . كلمهء ذونواس را به غلط با كلمهء يونانى  Damianus  و غيره يكى دانسته‌اند . خبرهاى مربوط به آن در كتاب يوحنّاى افسوسى ( السّمعانى ج 1 ص 359 به بعد ) و ثئوفانس ( ص 346 ) و مالالا ( ج 2 ص 163 ) به جاى آنكه اين نام ( داميانوس ) را نام پادشاه حبشه بدانند نام پادشاه يمن دانسته‌اند . اين معنى ( كه گوت‌شميد مرا بدان متوجّه ساخته است ) از سكّه‌ها كاملا روشن مىشود ( مثلا مجلّهء سكّه‌شناسى سال 1868 جدول 2 شمارهء 1 و 2 ؛ گزارش جلسات وين ،  h . ph . classe  سال 1862 ج 39 ص 554 ) . در روى اين سكّه‌ها ديمئان به عنوان پادشاه ( هنوز غير مسيحى ) « اكسومىها » ( حبشىها ) ديده مىشود ، در صورتى كه بر پشت همين سكّه افيداس ( ؟ ) ( نيز غير مسيحى ) پادشاه تابع يمن است . بايد دانست كه اين داستان ، تا آنجا كه رعايت قرآن و اسلام اجازه داده است ، از ذونواس آزاردهندهء مسيحيان طرفدارى كرده است . مسلّما ما در اينجا طرز تفكّر ملّى را ، كه از حبشىها نفرت داشتند ، مىبينيم .\r\n","page_name":" 205 ","page_number":213},
  {"content":"\r\n\r\nزير پاى خود در موزه پنهان كرد و با فرستاده به راه افتاد . چون چشم پادشاه در غرفه به او افتاد در را بست و خود را بر وى افگند . امّا ذونواس با وى درافتاد و او را با كارد بزد و بكشت ؛ پس سرش را ببريد و آن را در پنجره‌اى كه پادشاه از آن به جانداران و سپاه خود فرومىنگريست بگذاشت و مسواك را در دهان او فروكرد ؛ آنگاه از غرفه بيرون رفت و از پيش مردم بگذشت . مردم گفتند : « ذونواس ، تر است يا خشك « 1 » ؟ » او به زبان حميرى در پاسخ گفت « 2 » : « از سر او بپرسيد ! ذونواس را گزندى نرسيده است . » مردم چون اين بشنيدند برفتند تا بنگرند كه چيست : ناگاه سر بريدهء لخيعثه ينوف ذوشناتر را ، مسواك به دهن ، در پنجره ديدند . مردم حمير و جانداران به دنبال ذونواس بشتافتند و او را دريافتند و گفتند : « ما را كسى به پادشاهى سزاوارتر از تو نيست ؛ زيرا ما را از دست اين پليد رها ساختى . » پس او را پادشاه كردند و مردم حمير و همهء قبايل يمن « 3 » بر او گرد آمدند . او آخرين پادشاه حمير است و به دين يهود درآمد و همهء حميريان نيز به دين يهود گرائيدند « 4 » . او نام خود را يوسف كرد . در\r\n\r\n\r\n","description":"","footnote":"\r\n( 1 ) - عبارت اصلى متن مقفّى است ( و از روى آن بودن ذونواس با سين دوباره تأييد مىگردد ) .\r\n( 2 ) - اين كلمات را به قرار ادّعا به زبان حميرى آورده‌اند . من آن را از روى توضيحى كه در حواشى ابن هشام داده‌اند ، ترجمه كرده‌ام ، بىآنكه كمترين ضمانتى براى صحّت آن بكنم . زبان حميرى در عين خويشاوندى نزديك با زبان عربى ، اختلاف زيادى با اين زبان دارد . كتيبه‌هاى بيشمارى به اين زبان در ابنيه و آثار عربستان جنوبى موجود است . اين زبان در زمان محمّد ( ص ) تا اندازه‌اى فراموش شده بود و معرفت به آن در روزگار ما از راه تحقيقات علمى دوباره به دست آمده است .\r\n( 3 ) - هرجا در پهلوى حمير ( قوم قديمى با فرهنگ و زبان خاصّ ) يمنى ذكر شود مقصود عرب حقيقى قسمتهاى جنوبى عربستان است و مخصوصا بدويان .\r\n( 4 ) - يهودى بودن پادشاه بنا به گواهىهائى كه بعد خواهيم آورد مسلّم است ؛ امّا يهودى شدن عدّهء زيادى از حميريان را به سختى مىتوان باور كرد . همچنان كه ذونواس ، منذر پادشاه غير مسيحى حيره را وادار به آزار مسيحيان كرد ، حميريان غير مسيحى هم بايستى در احساس پادشاه خود در ضدّيت با مسيحيان شريك باشند ؛ امّا نه به علل اعتقادى بلكه به خاطر كينه‌اى كه نسبت به حبشيان داشتند . اين حبشيان مدّتى از آن پيش مسيحى شده بودند و حميريها نيز از آن\r\n","page_name":" 206 ","page_number":214},
  {"content":"\r\n\r\nهنگام پادشاهى او در نجران هنوز بازماندگانى از پيروان عيسى بودند كه انجيل را كار مىبستند و مردمى با فضيلت و درستكار بودند . رئيس ايشان مردى بود به نام عبد اللّه بن الثامر كه نيز به دين عيسى بود . در آن زمان دين عيسى در نجران ، كه در ميانهء عربستان است و مردمش مانند ديگر عرب بت‌پرست بودند ، راه يافته بود « 1 » .\r\nمردى از بازماندگان پيروان ( حقيقى ) « 2 » اين دين به نام فميون « 3 » پيش ايشان رفت و ايشان را بر آن داشت كه اين دين را بپذيرند . هشام گويد « 4 » : نام پادشاه زرعه ذونواس بود و پس از آنكه به دين يهود درآمد يوسف ناميده شد و او همان است كه گودالها ( مذكور در قرآن ) بكند و ترسايان را بكشت .\r\n\r\n\r\n","description":"","footnote":"\r\nپيش تسلّط ايشان ( از اين تسلّط قبلى حبشيان ، روايات عربى اطّلاعى ندارد ) را آزموده بودند .\r\nبه همين جهت اخراج سياه‌پوستان مسيحى به وسيلهء امراى محلّى غير مسيحى و مزديسنائيان ايرانى با خوشحالى استقبال شد .\r\n( 1 ) - نجران واقع است در يمن شمالى در درون مملكت . هنوز هم از ويرانه‌هائى كه مانده است مىتوان آن را شناخت و هالوى  Halevy  نخستين كسى بود كه در اين ويرانه‌ها به تفحّص پرداخت . ما دربارهء منشأ مسيحيّت در اين سرزمين اطّلاعات بيشترى نداريم . در زمان محمّد ( ص ) مسيحيّت در آنجا در رونق و رواج بود ؛ امّا نشانه‌ها و آثارى كه هست نشان مىدهد كه مسيحيّت از شمال ( سوريّه و بين النّهرين و احتمالا عراق ) بدانجا رفته است . زبان دينى ( زبان كليسائى ) مسيحيان آنجا بايستى سريانى بوده باشد .\r\n( 2 ) - اين بنا بر اعتقاد مسلمين است كه مىگويند مسيحيّت در زمان محمّد ( ص ) از اصل خود بسيار منحرف شده بود . عبارت « بازماندگانى از پيروان عيسى » را كه قبلا مذكور شد نيز بايد چنين توضيح داد .\r\n( 3 ) - به احتمال بسيار قوى همچنان كه زوتنبرگ ( در ترجمهء طبرى فارسى ) گفته است بايد اين كلمه را كوتاه‌شده  Euphemion  دانست . ممكن هم هست كه  Poimen  باشد ( كه رايت در فهرست خود ص 635 آن را پيومن نوشته است ) . حكايتى كه بعد خواهد آمد درست به لحن داستانهاى دينى خواب‌آور مسيحى - اسلامى است . اين حكايت در اينجا با اصل مطلب رابطه‌اى ندارد و همين‌طور است داستانهاى ديگر دربارهء اصل مسيحيّت در نجران كه در آن نجرانيان را به موافقت قرآن شهيد دانسته‌اند ( دربارهء اصل شهادت ايشان رجوع شود به مطالب آينده ) .\r\n( 4 ) - روايت موازى هشام است كه كمى مختصر شده است ( رجوع شود در متن به چند سطر بالاتر ) .\r\n","page_name":" 207 ","page_number":215},
  {"content":"\r\n\r\nابن حميد ما را گفت « 1 » : سلمه ما را گفت : محمد بن اسحاق ما را از مغيرة بن ابى لبيد ، آزاد كردهء اخنس ، خبر داد كه وهب بن منبّه ايشان را گفت : آمدن اين دين به نجران چنين بوده است : از بازماندگان بدين ( حقيقى ) عيسى بن مريم مردى بود به نام فميون كه نيكوكار و كوشا در دين و كم گير در دنيا بود و دعاى او هميشه برآورده مىشد . اين مرد جهانگرد بود و در ديه‌ها فرودمىآمد . چون در دهى ( به پرهيزگارى و كرامت ) شناخته مىشد از آن بيرون مىرفت و به ديهى ديگر كه در آن شناخته نبود فرودمىآمد « 2 » . او از دسترنج خود مىزيست و بنّا بود و گل‌كارى مىكرد . روزهاى يكشنبه را بزرگ مىداشت و در آن روز دست به كار نمىزد و به بيابان آن سرزمين مىرفت و تا شام نماز مىكرد . روزى در يكى از ديه‌هاى شام پنهانى سرگرم اين كار بود . يك‌تن از مردم آن ديه به نام صالح « 3 » كار او را ديد و او را چنان دوست داشت كه كسى را پيش از آن چنان دوست نداشته بود . فميون هرجا مىرفت صالح او را دنبال مىكرد بىآنكه او آگاه بشود . هنگامى به روز يكشنبه فميون چنان كه عادت او بود به بيابانى رفت و صالح نيز او را دنبال كرد چنان كه فميون ندانست و در جائى نشست كه فميون را مىديد ؛ امّا خود را پنهان داشته بود زيرا نمىخواست ديده شود . چون به نماز برخاست اژدهائى هفت سر روى به او نهاد . چون فميون آن بديد دعا كرد و آن اژدها هلاك شد « 4 » . صالح اژدها را ديد امّا\r\n\r\n\r\n","description":"","footnote":"\r\n( 1 ) - طرز روايت مطالبى دربارهء محمّد ( ص ) و يا مطالبى كه كم‌وبيش با دين ارتباط دارد چنين است . به موجب علم درايه ، روايت بايد كلمه به كلمه از دهن نخستين راوى اصلى شنيده شده باشد . محرّر حقيقى روايت بايد در اينجا محمّد بن اسحاق باشد ولى لازم نيست گفته شود كه او مضمون روايت را تغيير داده است . مقصود از « ما » در « حدّثنا » طبرى است . بسيارى از اين قبيل افسانه‌ها به وهب بن منبّه يمنى ( متوفّى در 731 يا 732 م ) منتهى مىگردد .\r\n( 2 ) - مسلّما يك عمل مسيحى است نه اسلامى !\r\n( 3 ) - نام عربى است و به معنى « درستكار » است . محمّد ( ص ) در قرآن يكى از پيغمبران باستانى عرب را به اين نام مىنامد و شايد از خود او باشد .\r\n( 4 ) - اژدهاى هفت‌سر ( يا چنان كه در متن عربى آمده است تنّين ) در ماندائى هم آمده است (  S . R .  ج 2 ص 85 س 2 و 3 ، به عنوان وصف ) و در تلمود هم ذكر شده است ( قدوشين\r\n","page_name":" 208 ","page_number":216},
  {"content":"\r\n\r\nندانست كه چه بر سر او آمد ؛ پس بر جان فميون بترسيد و فرياد زد : « اى فميون ، اژدهائى به سوى تو مىآيد ! » فميون روى به او برنگردانيد و همچنان به نماز مشغول شد تا شامگاه دررسيد و او نماز تمام كرد و بازگشت . فميون دانست كه او را شناخته‌اند و صالح نيز دانست كه فميون او را ديده است ؛ پس به فميون گفت :\r\n« فميون ، خدا آگاه است كه من چيزى را بيشتر از تو دوست نداشته‌ام و مىخواهم دوست تو باشم و همه جا همراه تو بيايم . » فميون در پاسخ گفت : « چه مىخواهى ؟\r\nكار من همان است كه ديدى ؛ اگر مىپندارى كه مىتوانى ، چنان كن . » صالح به او پيوست . نزديك بود كه مردم آن ديه نيز به كار او پى ببرند : اگر يكى از بندگان خدا را آسيبى مىرسيد او دعا مىكرد تا آن بنده بهبود مىيافت ؛ امّا اگر او را نزد كسى كه آسيبى ديده بود مىخواندند نمىرفت . يكى از مردم ده پسرى داشت كه سخت رنجور بود « 1 » . او ( براى بهبود پسرش ) از فميون پرسيد . گفتند اگر او را بخوانند پيش كسى نمىرود امّا او براى ديگران به مزد كار بنّائى مىكند . آن مرد پسر خود را در حجره بگذاشت و پوششى بر وى افگند و پيش فميون رفت و گفت : « اى فميون ، من مىخواهم در خانهء خود بنّائى كنم با من بيا و كارى را كه بايد انجام شود ببين تا با تو قرار آن كار را بگذارم . » فميون با آن مرد به راه افتاد تا به درون حجره رفت و پرسيد :\r\n« چه مىخواهى در خانه‌ات بسازى ؟ » آن مرد گفت : « چنين و چنان » پس ناگهان پوشش را از روى پسرش بركشيد و گفت : « اى فميون ، يكى از بندگان خدا را چنين آسيبى رسيده است كه مىبينى از خدا بهبود او را بخواه . » چون فميون كودك را بديد گفت : « خدايا ، يكى از بندگان تو در اينجاست كه يكى از دشمنان تو ( شيطان ) در او رفته است تا نعمتى را كه به او بخشيده‌اى تباه سازد ؛ به او بهبود ده و او را\r\n\r\n\r\n","description":"","footnote":"\r\n b \r\n، 2 ) . داستان مذكور در تلمود ( موضع مذكور ) شباهتى با داستان مذكور در متن دارد ولى شباهت داستان مذكور در كتاب شهدا ( ج 1 ص 71 ) با آن بيشتر است . در آنجا مىگويد كه ميلس مقدّس مارى را كه به بلندى 32 ذراع بود به دعا هلاك كرد .\r\n( 1 ) - معنى « ضرير » در متن عربى در اين داستان به معنى « كور » نمىتواند باشد .\r\n","page_name":" 209 ","page_number":217},
  {"content":"\r\n\r\nتندرست گردان و دشمنت را از او بازدار . » كودك برپاىخاست چنان كه او را ديگر آسيبى نبود . چون فميون دانست كه او در ده شناخته شده است بيرون رفت و صالح نيز به دنبال او راه افتاد . هنگامى كه در يكى از نواحى شام راه مىرفت از كنار درخت بزرگى بگذشت كه مردى او را از آن بخواند و گفت : « فميون ! » او گفت : « هان ! » آن مرد گفت : « من هميشه در انتظار تو بودم و مىگفتم : « او كى خواهد آمد ؟ تا آنكه آواز تو را بشنيدم و بشناختم كه تو همانى ، بازنايست و پيش من آى ، زيرا همين لحظه من خواهم مرد . » پس بمرد و فميون به كار او پرداخت و او را در خاك كرد ؛ آنگاه با صالح بازگشت . چون به زمين عرب برسيدند ( گروهى ) بر آن دو بتاختند و يكى از كاروانهاى عرب هر دو را بگرفت و با خود برد و در نجران بفروخت « 1 » . در آن روزگار مردم نجران به دين عرب بودند و خرما بن بزرگى را كه در آنجا بود مىپرستيدند و هر سال براى آن جشنى برپامىكردند . در آن جشن هر جامهء نيكو كه مىيافتند با زيورهاى زنان بر آن مىآويختند ؛ آنگاه به سوى آن مىرفتند و يك روز آن را پرستش مىكردند « 2 » . يكى از اشراف نجران فميون را خريد و ديگرى صالح را . چون فميون شبها در خانه‌اى كه خداوندش او را نشانده بود به نماز برمىخاست خانه براى او تا بامداد روشن مىگشت بىآنكه به چراغى نياز افتد . چون خداوند او آن كار بديد در شگفت شد و از دين او پرسيد . فميون او را از دين خود خبر داد و گفت : « شما همه بر گمراهى هستيد ؛ زيرا اين خرما بن نه سودى مىرساند و نه گزندى ؛ و اگر من\r\n\r\n\r\n","description":"","footnote":"\r\n( 1 ) - اين افسانه مىخواهد اين واقعه را با اتّفاق آن در ناحيهء دوردستى توضيح دهد ؛ به اين معنى كه فميون رو به عربستان مىنهد تا ناشناس باشد ولى بىآنكه خود بخواهد او را مىگيرند و در يكى از شهرهاى دوردست به فروش مىرسانند . ممكن است حقيقة مسيحيّت از همين راه به نجران رفته باشد ولى نبايد پنداشت كه پس از حذف كرامات و معجزات درست است . در اين داستان حدّ اكثر شايد نام فميون ، كه اشاره‌اى به ورود مسيحيّت از راه امپراطورى روم است ، درست باشد .\r\n( 2 ) - مسلّما روايت خوبى است دربارهء يكى از آداب دينى محلّى . كلمهء نخل ( خرما بن ) در زبان عربى مؤنّث است و از اين جهت است كه آن را با لباس و زيور زنانه مىپوشاندند .\r\n","page_name":" 210 ","page_number":218},
  {"content":"\r\n\r\nخدائى را كه مىپرستم بخوانم اين درخت را نابود مىكند ، و آن خداى يگانه‌ايست كه انبازى ندارد « 1 » » . خداوند او گفت : « اين كار را بكن و اگر چنين كنى ما همه بر دين تو مىآئيم و دين خود را رها مىكنيم . » فميون برخاست و طهارت كرد و دو ركعت « 2 » نماز بگزارد و خدا را بخواند . خدا بادى بفرستاد كه درخت را از ريشه خشك كرد و بينداخت . نجرانيان چون اين بديدند به دين او گرويدند و او ايشان را به دستور دين عيسى بن مريم بداشت . پس از آن تازه‌هائى كه در هرجا در آن دين پديد آمده بود در ميان ايشان نيز پديد آمد « 3 » . اين بود خبر ترسا شدن مردم نجران در عربستان و آن از وهب بن منبّه است . » خبر داد ما را ابن حميد و او از سلمه و او از محمّد بن اسحاق و او از يزيد بن زياد ، يكى از آزادكردگان بنى هاشم ، و او از محمّد بن كعب قرظى « 4 » روايت كرد و نيز محمّد بن اسحاق از يكى از نجرانيان روايت كرد : نجرانيان اهل شرك بودند و بت مىپرستيدند . در يكى از ديه‌هاى نجران - و اين نجران ديه بزرگ آن سرزمين است و همهء مردم آن سرزمين در آنجا گرد مىآيند - جادوگرى مىزيست كه به جوانان نجران جادوگرى مىآموخت . چون فميون در آن ديه فرودآمد - در اين روايت او را به نامى كه در روايت وهب بن منبّه است نگفته‌اند و گفته‌اند : « مردى در آن ديه فرودآمد « 5 » » - ميان نجران و ديهى كه جادوگر در آن بود چادرى بزد . مردم نجران جوانان خود را مىفرستادند تا آن جادوگر به ايشان جادوئى بياموزد . پس ثامر نيز پسر خود عبد اللّه بن ثامر را با جوانان نجران براى ياد گرفتن جادوئى بفرستاد .\r\n\r\n\r\n","description":"","footnote":"\r\n( 1 ) - تعبيراتى است مستعار از قرآن .\r\n( 2 ) - هر نمازى در اسلام از چند عمل متساوى تشكيل مىيابد و هريك از اين اعمال به مناسبت حركت عمدهء اصلى آن ( سر فرودآوردن و خم شدن ) « ركعت » خوانده مىشود .\r\n( 3 ) - رجوع شود به مطالب گذشته . شايد در اينجا مقصود از احداث « تازه‌كارى ، بدعت » تثليث باشد . نجرانيان در مقابلهء با محمّد ( ص ) عقيدهء تثليث و ديگر عقايدى را ، كه بيشتر از همه به مسلمانان برمىخورد ، محكم نگاه داشتند .\r\n( 4 ) - قرظى منسوب است به قريظه يكى از قبايل عربى يهودى . محمّد بن كعب قرظى از افسانه‌گويان عمده بوده است ( متوفى در حدود 730 م ) .\r\n( 5 ) - پس ربط ظاهرى دو افسانهء مستقلّ از هم است به يكديگر .\r\n","page_name":" 211 ","page_number":219},
  {"content":"\r\n\r\nاين پسر چون از نزد خداوند چادر مىگذشت نماز و پرستش او وى را خوش مىآمد و در كنار او مىنشست و به او گوش مىداد تا آنكه به دين او گرويد و خداى يكتا را شناخت و او را پرستش كرد . عبد اللّه بن ثامر پيوسته از استاد خود مىخواست كه اسم اعظم « 1 » خدا را به او بياموزد زيرا او اين اسم را مىشناخت . امّا استاد آن را پوشيده داشت و گفت : « اى پسر برادر من ، تو تاب آن را ندارى زيرا مىترسم از تحمّل آن ناتوان باشى » و آن اسم را به او نگفت . ثامر پدر عبد اللّه گمان مىبرد كه پسرش مانند ديگر جوانان پيش جادوگر مىرود . چون عبد اللّه ديد كه استاد از ناتوانى او ترسيد و اسم اعظم را به وى نگفت تيرهائى « 2 » گرد آورد و بر روى هريك نامى از نامهاى خداوند را بنوشت و پس از شمردن « 3 » همهء آنها آتشى برافروخت .\r\nآنگاه تيرها را يك‌به‌يك در آتش مىانداخت تا تيرى را كه بر آن اسم اعظم خدا بود نيز بينداخت ؛ امّا اين تير از آتش بيرون جست بىآنكه گزندى به آن رسيده باشد .\r\nپس آن تير را برداشت و به نزد استاد خود رفت و گفت كه اسمى را كه از او پوشانده بود مىداند . استاد از اسم پرسيد و او بازگفت و در پاسخ سؤال استاد كه اين نام را چگونه به دست آورده است ، شرح آن را بگفت . استاد گفت : « اى پسر برادر من ، آن را درست يافته‌اى ، امّا خود را نگاه دار ؛ گرچه پندارم كه نتوانى خود را نگاهدارى . » هرگاه عبد اللّه بن ثامر به نجران مىآمد و گزنديافته‌اى را مىديد مىگفت : « اى بندهء خدا ، اگر خداى يكتا را بشناسى و به دين من آئى من خدا را مىخوانم تا تو را از اين\r\n\r\n\r\n","description":"","footnote":"\r\n( 1 ) - آنچه يهوديان شمأهمئفراش  Sem'ham'foras  مىنامند ( و از روى تلفّظ حقيقى نام خداوند « يهوه » نوشته مىشود و فقط ربّيّون عالىمقام سالى يك‌بار مىتوانند آن را بر زبان بياورند ) در ميان مسلمانان « اسم اعظم خدا » ناميده مىشود كه خوشبختانه كسى آن را نمىداند و اگر بداند مىتواند اعمال خارق‌العاده‌اى انجام دهد .\r\n( 2 ) - عرب‌هاى قديم تير را براى تعيين سهم و سرنوشت و به عبارت ديگر براى پى بردن به الهام خداوندى به كار مىبردند ( مقايسه شود در تورات با حزقيال 26 / 21 و نيز با عقايد سريانيان غير مسيحى اخير در حرّان  ( Carrae )  در الفهرست ص 322 و ص 24 به بعد ) .\r\n( 3 ) - براى آن شمرده است تا نامهاى خداوند ، كه مسلمانان عدد معيّنى از آن را مىپذيرند ، كامل باشد .\r\n","page_name":" 212 ","page_number":220},
  {"content":"\r\n\r\nگزند رهائى دهد » ؛ آن گزند ديده مىپذيرفت و خداى يكتا را مىشناخت و ايمان مىآورد ؛ عبد اللّه دعا مىكرد و او بهبود مىيافت تا آنكه همهء بيماران نجران پيش او رفتند و ايمان آوردند و به دعاى او بهبود يافتند . چون پادشاه نجران از كار او خبر يافت او را بخواند و گفت : « تو مردم ده مرا بر من تباه ساختى و با دين من و پدران من مخالفت كردى ؛ من تو را شكنجه خواهم كرد . » عبد اللّه گفت : « تو اين نتوانى . » پادشاه مىفرستاد تا او را از سر كوه بلند پائين مىانداختند ولى او را آسيبى نمىرسيد ؛ و به آب‌هاى نجران ، درياهائى كه هر كه در آن مىافتاد هلاك مىشد ، مىانداختند امّا او بىهيچ گزندى بيرون مىآمد . چون عبد اللّه بر پادشاه غالب شد او را گفت : « به خدا كه تو نتوانى مرا كشت مگر آنكه خداى يكتا را بشناسى و به آنچه من ايمان آورده‌ام بگروى ؛ اگر چنين كردى بر من مسلّط مىشوى و مرا مىكشى . » پس پادشاه خداى يكتا را شناخت و ايمان او را بپذيرفت و با عصائى كه در دست داشت او را بزد چنان كه زخم كوچكى برداشت و كشته شد و پادشاه نجران نيز همان‌جا بمرد « 1 » . مردم نجران همه بر دين عبد اللّه بن ثامر ، دين انجيل فرودآمده بر عيسى بن مريم و دستورهاى آن ، گردن نهادند . پس از آن ، نوآورىهايى كه بر پيروان اين دين همه جا پيش آمده بود براى ايشان نيز پيش آمد « 2 » . به گفتهء محمّد بن كعب قرظى و يكى از نجرانيان اصل دين ترسا در نجران از اينجا بود و خدا داناتر است ( كه حقيقت چيست ) . ( ابن اسحاق ) گويد « 3 » : ذونواس با سپاهيان خود ، كه از مردم\r\n\r\n\r\n","description":"","footnote":"\r\n( 1 ) - بزرگترين بدعت‌گذاران هم مىتوانند از راه عقيدهء ظاهرى كرامت‌هاى بدعتى از خود ظاهر سازند ؛ ولى البتّه كيفر آن را خواهند ديد .\r\n( 2 ) - هنوز هم در نجران مسجدى را كه به قرار ادّعا منسوب به عبد اللّه بن ثامر است نشان مىدهند ( رجوع شود به هالوى ، مأموريّت در يمن ص 40 ) .\r\n( 3 ) - دربارهء روابط حبشه با حمير در زمان ما مطالب زيادى نوشته شده است ( رجوع شود به  ZDMG  ج 23 ص 560 ؛  Blau  ج 24 ص 624 ؛  Prae - torius  ج 25 ص 260 به بعد ؛  Blau  جلد 31 ص 66 به بعد ؛ موردتمان پسر ) . چنان كه بلاو دريافته است بايد از نامهء سيمون بيث ارشامى شروع كرد . يوحنّاى افسوسى كه خود اين نامه را مىشناخته است آن را در كتاب تاريخ خود گنجانده است و همان در السّمعانى ( ج 1 ص 364 به بعد ) چاپ شده است ( و از آنجا\r\n","page_name":" 213 ","page_number":221},
  {"content":"\r\n\r\nحمير و قبايل يمن بودند ، رو به سوى نجرانيان نهاد و ايشان را گرد آورد و به دين\r\n\r\n\r\n","description":"","footnote":"\r\nدر قطعات منتخبهء ميخائلى ) و نيز در قصص سريانى لاند ( ج 3 ص 235 به بعد ) . اين نامه به طور مثبت اصيل است ؛ منتهى بايد متوجّه شد كه سيمون ، كه ما او را اصلا شخص متعصّبى مىدانيم ، به حقايق چندان توجّهى ندارد و نوشته‌هاى او براى مقاصد تحريك‌آميز است ولى خيلى اهل مبالغه هم نيست . سيمون خود اين نامه را ، كه پادشاه حميرى به منذر نوشته بود ، نخوانده است و آن را از روى اخبارى كه به طور غير مستقيم از آن و از جاهاى ديگر به دست آورده بود تلفيق كرده است و هرچه را كه به نظر او صلاح بوده است در آن گنجانده است تا مسيحيان را تحريك كند . تحرير و اصلاح اين نامه كه در قطعات منتخبهء  Knos  چاپ شده است ارزش مستقلّى ندارد . نامهء سيمون مسلّما بلافاصله از سريانى به يونانى ترجمه شده است . شايد از اين نامه در قطعهء كوچكى از يوحنّاى پسالت استفاده شده است . اين قطعه را بولس رهاوى ( متوفّى در 527 م ) معاصر او به سريانى ترجمه كرده است  ZDMG )  ج 31 ص 402 و بعد ؛ عنوان آن كه به طور عجيبى مسروق حبشى را به جاى ذونواس گذاشته است بايد متأخّر باشد ) . همچنين نويسندهء شهادت‌نامهء حارث ( بواسوناد ، قصص يونانى ج 5 ) نامهء سيمون را براى قسمتهاى مربوط در دست داشته است ، و همچنين از خود سيمون نيز نام مىبرد ( ص 37 ) ؛ امّا بعضى ملاحظات كوچك خوبى هم از جائى نقل كرده است ( شايد از آبراميوس سفير روم كه بواسوناد او را پدر  Nonnosus  دانسته است ) . گزارش وقايع‌نگاران در برابر منابع اصلى وزنى ندارد .\r\nسيمون مىگويد كه خبر وقايع نجران در آغاز سال 524 م به ناحيهء حيره رسيد ، پس بايد وقايع مزبور در اواخر سال 523 م اتّفاق افتاده باشد . در شهادتنامهء حارث تاريخ آن را اكتبر اينديكسيون دوّم مطابق با سال پنجم سلطنت يوستىنين مطابق با سال 835 انطاكى ( يعنى سلوكى ) گفته است و اين مطابق است با اكتبر سال 523 م . پادشاه يهود با سپاهى بزرگ به نجران حمله كرد و آن را گرفت و 340 تن از بزرگان نجران را كه حاضر نشدند از مسيحيّت به يهوديّت درآيند كشت . از جملهء اين بزرگان حارث بن كلاب و زن او رهومى  Rhome  بود . دربارهء نقض عهد پادشاه نمىتوانيم سخنى بگوئيم زيرا شواهد آن خيلى يك طرفى است . او پيش از حمله‌اش 280 تن روحانى مسيحى را ( شايد گفتهء پسالت « بيش از 200 تن » از اينجا باشد ) و بسيارى از حبشيان ( كوشى ) را كشته بود او از آن رو توانست بر سرتاسر مملكت دست يابد كه پادشاه حبشى مسيحى يمن در زمستان مرده بود و حبشيان هم‌وطنان او نتوانسته بودند مانند هميشه جانشينى براى او تهيّه كنند و بفرستند . شهادتنامهء حارث ( ص 4 ) كه در بعضى مواضع درست‌تر و دقيق‌تر است ، نيز نظير آن است . از اينجا مطلبى كه بر نويسندگان عربى مجهول بوده است نيز معلوم مىگردد و آن اينكه پيش از آن در يمن پادشاهان مسيحى حبشى تابع حبشه بوده‌اند و لا اقل بر قسمتى از يمن حكومت داشته‌اند و از اينجا علّت بغض يمنىها نسبت به مسيحيان تا اندازهء كافى معلوم مىگردد . امّا اين فتح پيشين يمن از زمانى است كه پادشاه حبشه هنوز كافر بوده است .\r\n","page_name":" 214 ","page_number":222},
  {"content":"\r\n\r\nيهود خواند و گفت يا دين يهود را بپذيرند و يا بكشتن تن دردهند . ايشان كشته شدن را برگزيدند . ذونواس گودالهائى بكند و ايشان را به آتش بسوخت و به شمشير بكشت و هرگونه شكنجه به ايشان داد تا آنكه نزديك بيست هزار تن از ايشان بكشت . مردى از ايشان به نام دوس ذو ثعلبان با اسب خود از راه ريگزار از دست ايشان بگريخت چنان كه بر او دست نيافتند . امّا ( ابن اسحاق ) گويد : از يكى از يمنىها شنيدم كه آنكه گريخت مردى بود از نجران به نام حيّان ( ؟ ) بن فيض ؛ امّا به نزديك من درست‌تر آن است كه او دوس ذو ثعلبان « 1 » بوده است . پس از آن ذونواس با سپاهيان خود به صنعاى يمن « 2 » بازگشت .\r\nابن حميد ما را از سلمة بن الفضل و او از محمّد بن اسحاق خبر داد كه خداوند دربارهء ذونواس و سپاهيانش ( اين آيات ) را به پيغمبر خود فرستاد : «   قُتِلَ أَصْحابُ الْأُخْدُودِ النَّارِ ذاتِ الْوَقُودِ . . .   تا :  بِاللَّهِ الْعَزِيزِ \r\n\r\n\r\n","description":"","footnote":"\r\nخبرى كه ما در اين باره داريم تا اندازه‌اى آشفته است و بهترين متن آن راى يوحنّاى افسوسى در ترجمهء سريانى به دست مىدهد ( السّمعانى ج 1 ص 359 و بعد ) . روايت ثئوفانس ( ج 2 ص 346 ) به آن خوبى نيست ( و از روى آن سدرنيوس ) ؛ مالالا ( ج 2 ص 163 و بعد ) ؛ اين هر دو در زمان واقعه اشتباه كرده‌اند ؛ ما قبلا ديده‌ايم كه او ديمئان پادشاه حبشه راى با پادشاه تابع آن عوضى گرفته است . گوت‌شميد « اكسوندون » را با يكى دانسته است . شهادت نجرانيان در سورهء 85 قرآن به طور كوتاه ذكر شده است و نامى از ايشان برده نشده است ، امّا كاملا معلوم است كه مقصود نجرانيان است . قرآن در اينجا طبعا عقايد اسلامى راى كمى به آن مربوط مىسازد . مبالغه در اعداد امرى طبيعى است .\r\n( 1 ) - ذو ثعلبان ( چنين است تلفّظ آن به گفتهء نشوان ) نام يكى از هشت تن از امراى خاندان يمن است ( رجوع شود به قصيدهء حميرى شعر 96 و به فن كرمر در آن باره ) . فرار اين مرد كه طرفدار حبشيان بود عدّهء امرا راى به هفت تن تقليل داد و از اينجاست كه پادشاه حمير در جنگ با حبشه فقط هفت تن « از خويشاوندان » خود راى با خود داشت ( شهادتنامهء حارث ص 57 به بعد ) .\r\nدو روايت مختلف دربارهء فراريان يكديگر راى نفى نمىكنند .\r\n( 2 ) - صنعا هنوز هم پايتخت يمن است ؛ امّا پايتخت بودن آن در آن زمان محلّ تأمّل است . در شهادتنامهء حارث پايتخت يمن را  \" Taphar \"  ( ظفار ) نوشته است ( رجوع شود به مطالب آينده ) . ظاهرا تفوّق صنعا در دورهء تسلّط حبشيان روى داده است .\r\n","page_name":" 215 ","page_number":223},
  {"content":"\r\n\r\n الْحَمِيدِ  « 1 » » يعنى كشته باد كسانى كه گودالهاى پر از آتش سوزان بكندند . . . تا آيهء :\r\nبه خداى تواناى ستوده . گويند يكى از كسانى كه به دست ذونواس كشته شد رئيس و پيشواى ايشان عبد اللّه بن ثامر بود « 2 » . ديگران گويند عبد اللّه را پيش از آن يكى از پادشاهان سابق كشته بود و اصل آن دين ( در نجران ) از او « 3 » بود و ذونواس كسانى را كشت كه پس از عبد اللّه بن ثامر به دين او درآمده بودند .\r\nامّا هشام بن محمّد چنين گويد : پادشاهى يمن هميشه به هم پيوسته بود و هيچ‌كس در آن طمع نمىبست تا آنكه حبشيان در زمان انوشروان بر آن دست يافتند و سبب آن چنين بود :\r\nذونواس كه در آن زمان بر يمن پادشاهى مىكرد به دين يهود بود . يكى از يهوديان نجران به نام « دوس » پيش او رفت و گفت كه مردم نجران ، كه بر دين ترسا بودند ، دو پسر او را به ستم كشته‌اند « 4 » و از او در برابر ايشان يارى خواست . ذونواس از غيرت يهوديّت برافروخت و روى به جنگ مردم نجران نهاد و بسيارى از ايشان بكشت . يكى از مردم نجران بيرون شد و پيش پادشاه حبشه رفت و آنچه بر ايشان رفته بود با پادشاه حبشه بگفت و انجيلى را كه قسمتى از آن به آتش سوخته بود به او نشان داد . پادشاه گفت : « من مردم فراوان دارم امّا كشتى ندارم ؛ به قيصر مىنويسم تا كشتى بفرستد و سپاهيان را با آن از دريا بگذرانيم . » پس نامه‌اى به قيصر نوشت و انجيل سوخته را با آن بفرستاد . قيصر كشتىهاى بسيار براى او بفرستاد « 5 » .\r\n\r\n\r\n","description":"","footnote":"\r\n( 1 ) - سورهء 85 آيهء 4 به بعد .\r\n( 2 ) - نشوان همچنين دارد و حتّى شعرى آورده است كه در آن ذونواس از قتل عبد اللّه بن ثامر اظهار پشيمانى كرده است . كتاب نشوان ازاين‌گونه اشعار بىفايده پر است و بايد بگويم كه من پس از آنكه اين كتاب لغت بزرگ نشوان را از نزديك ديدم تا اندازه‌اى نوميد گشتم .\r\n( 3 ) - رجوع شود به مطالب گذشته .\r\n( 4 ) - اين خبر كه در اينجا به طور عرضى و اتّفاقى آمده است و براى جعل آن از طرف مسلمانان هيچ علّتى وجود ندارد ، محتمل به نظر مىرسد . كسى نمىتواند ادّعا كند كه مسيحيان مشرق زمين بر يهوديان ستم نمىكرده‌اند .\r\n( 5 ) - ما مىخواهيم در اينجا نقاط اساسى اين فتح را به درستى معيّن كنيم . در اين باره\r\n","page_name":" 216 ","page_number":224},
  {"content":"\r\n\r\nدنبالهء خبر ابن اسحاق : ابن حميد ما را از سلمة و او از محمّد بن اسحاق و او از عبد اللّه بن ابى بكر بن محمّد بن عمرو بن حزم خبر داد كه به او گفتند : يكى از نجرانيان در زمان عمر بن خطّاب ويرانه‌اى را در نجران براى مقصودى مىكند ؛ ناگاه جسد عبد اللّه بن ثامر را در گورى پيدا كرد كه نشسته بود و دستش را بر روى زخمى كه بر سرش بود نهاده بود . چون دست او را از روى آن زخم برمىداشتند خون از آن بيرون مىجست و اگر دست را رها مىكردند دوباره بر روى زخم برمىگشت و خون\r\n\r\n\r\n","description":"","footnote":"\r\nمهم‌ترين مآخذ ما گزارش بسيار مفصّلى است كه در شهادتنامهء حارث آمده است و همهء وقايع را تا وقوع جنگ قطعى و نتايج بلافاصلهء آن در بردارد ؛ امّا آنچه پس از آن آورده است تا اندازه‌اى بىارزش است . گويا اين گزارش از تاجرى رومى است كه مقيم يكى از بنادر حبشه بوده است و اطّلاع بسيار درست و دقيقى از اين واقعه داشته است و مىدانسته است كه وقايع را چگونه بايد مجسّم سازد . علّت علاقهء پادشاه حبشه به نابود ساختن ذونواس درست بر خلاف آن است كه در اخبار نويسندگان عرب آمده است ؛ زيرا پادشاه حبشه در آن زمان فرمانرواى يمن بوده و اين ذونواس بوده است كه بر ضدّ او اقدام كرده بوده است . پس احتياجى نبوده كه سيمون بيث ارشامى و روحانيان ديگر مسيحى به طور مستقيم و غير مستقيم قيصر يوستين و بطريق اسكندريه را ( كه نامهء مذكور از او در شهادتنامهء حارث اصيل نيست ) تحريك كنند تا پادشاه حبشه الّاتزبائائو  Ellatzbaao  ( به گفتهء كسماس اينديكوپلويستس در گالاندى ج 11 ص 421 ؛ السباس  Elesbas  به گفتهء شهادتنامهء حارث ؛ السبائاس  Elesbaas  به گفتهء نونوسوس ؛ السبوئاس به گفتهء مالالا ج 2 ص 196 ، كه لودولف آن را با نام حبشى الااتزبحا  Ela Atzbeha  يكى مىداند ) را به لشكركشى بزرگى وادار كنند . امّا غلبه بر دشمن تواناى مقتدرى مانند ذونواس كار آسانى نبود و مخصوصا حبشيان در دريانوردى ضعيف بودند . به همين جهت تجهيزات جنگى طول كشيد ( كسماس در اين زمان كه زمان يوستين ( 527 - 517 م ) بود در آنجا بود ) . براى انتقال سپاهيان راه ساده‌اى انتخاب كردند و شصت كشتى تجارتى رومى و غير رومى را كه در آنجا بود ( شهادتنامهء حارث به دقّت اصل و مبدأ هريك از كشتىها را ذكر مىكند و معلوم است كه اين معلومات از تاجر رومى مذكور است . از اينجا است كه در طبرى از ارسال كشتىها سخن رفته است ) ضبط كردند . تجهيزات كه در سال 525 م آغاز شده بود ( اينديكسيون سوّم ) در عيد خمسين سال 526 به اتمام رسيد . محلّ حركت كشتىها ناحيهء آدوليس بود ( نه جزيرهء دهلك كه ازرقى در ص 89 از قول ابن اسحاق نقل مىكند ) . اينجا از تفصيلات عبور از دريا و وصول به خشكى ، كه وصف چندان خوبى از مهارت ملّاحان پادشاهى نمىكند ، صرف نظر مىكنم هرچند جالب توجّه است .\r\nكافى است بگوئيم كه السباس سرانجام پياده شد و سپاه يمن را در هم شكست و تفر ( ظفار ) پايتخت يمن را گرفت و پادشاه حمير را مغلوب ساخت و او را گرفت و به دست خود كشت .\r\n","page_name":" 217 ","page_number":225},
  {"content":"\r\n\r\nرا بازمىداشت . بر دست او انگشترى بود كه بر روى آن چنين نوشته بود : « ربّى اللّه » .\r\nاين خبر به عمر نوشتند و او در پاسخ نوشت كه او را چنان كه هست بگذارند و آن گور را دوباره بپوشانند . پس چنان كردند كه عمر نوشته بود . چون دوس ذو ثعلبان بگريخت « 1 » ، روى به راه آورد و پيش قيصر روم رفت و از او خواست كه او را در برابر ذونواس و سپاهيانش يارى دهد و قيصر را از آنچه بر سر او آمده بود خبر داد . قيصر گفت : « سرزمين تو از آن ما دور است و سپاهيان ما نمىتوانند به آنجا برسند ؛ امّا من مىخواهم دربارهء تو به پادشاه حبشه بنويسم ؛ زيرا او به دين ما است و مملكت او به شما نزديكتر است ؛ او تو را يارى خواهد داد و از تو پشتيبانى خواهد كرد و كين تو را از آنان كه بر تو ستم كردند و اين همه بر تو و بر همدينان تو روا داشتند بازخواهدخواست . » قيصر نامه‌اى به پادشاه حبشه نوشت و به او داد . او در اين نامه درخواست‌هاى بحقّ ( دوس ) را بازگفت و آنچه بر سر او و هم‌كيشان او رفته بود بنوشت و به او امر كرد كه دوس را يارى دهد و كين او را از كسانى كه بر او و بر همدينان او ستم كرده بودند بجويد « 2 » . دوس ثعلبان با نامهء قيصر پيش نجاشى « 3 » پادشاه حبشه رفت . اين پادشاه هفتاد هزار تن از حبشيان با او بفرستاد و مردى را از حبشه ، به نام ارياط « 4 » ، بر ايشان امير كرد و به او چنين دستور داد : « اگر بر ايشان غالب\r\n\r\n\r\n","description":"","footnote":"\r\n( 1 ) - دنبالهء خبر خود ابن اسحاق است كه پيش از اين قطع شده بود . اين گزارش در اساس با آنچه در اغانى ( ج 16 ص 71 ) آمده است يكى است امّا در عبارات با آن اختلاف زياد دارد .\r\n( 2 ) - معلوم مىشود كه راوى روايت از وضع جهان آن روز اطّلاع صحيحى داشته است زيرا قيصر را فرماندهء عالى براى سركوبى دشمنان مسيحيّت معرّفى مىكند .\r\n( 3 ) - عرب‌ها پادشاه حبشه را نجاشى مىنامند كه از روى صورت تا اندازه‌اى قديمى نگاسى  Nagasi  ( و يا در حقيقت  Nagasi  ) است و معمولا نگوس  Negus  ناميده مىشود ( رجوع شود به لغت‌نامهء  Dilmann  در ذيل اين كلمه ) .\r\n( 4 ) - از نسخ خطّى طبرى و مؤلّفان ديگر نمىتوان دريافت كه آيا صحيح ارياط ( با ياء ) است و يا ارباط ( با باء ) و يا بايد آن را به طور ديگرى تلفّظ كرد . شايد كلمهء ارثاس كه در ثئوفانس ( ص 377 ) آمده است مؤيّد قرائت « ارياط » باشد و كوسّين هم آن را با ارياط يكى مىداند . زيرا سفارتى كه ثئوفانس آن را در موضع غير حقيقيش آورده است همان است كه مالالا\r\n","page_name":" 218 ","page_number":226},
  {"content":"\r\n\r\nآمدى يك سوّم از مردان ايشان را بكش و يك‌سوّم از زمين ايشان را ويران كن و يك سوّم از زنان و فرزندان ايشان را برده گير . » ارياط با سپاهيان خود ، كه ابرهة « 1 » بن الاشرم نيز در ميان ايشان بود بيرون شد و با دوس ذو ثعلبان از راه دريا رو به يمن نهاد و در كرانهء يمن پياده شد . چون ذونواس اين بشنيد مردم حمير و قبايل يمن را كه پيرو او بودند بخواست ؛ ايشان گرد آمدند امّا ميانهء ايشان جدائى و پراكندگى بود ؛ زيرا زمان ايشان ( كه خداوند نهاده بود ) سرآمده بود و بلا و كيفر ( خداوند ) بر ايشان فرودآمده بود ؛ از اين روى جنگى درنگرفت و تنها ذونواس زدوخوردى كوتاه با\r\n\r\n\r\n","description":"","footnote":"\r\n( ج 2 ص 193 به بعد ؛ و پركپ در جنگ ايران 20 / 1 در يوليانس ) در سال 530 م ذكر مىكند .\r\nچون مىدانيم كه السبائاس ( مذكور در آنجا ) پادشاه حبشه است ، شخص ديگر بايد پادشاه حمير دست‌نشاندهء حبشه باشد . امّا متأسّفانه مالالا ، كه به طور كلّى دقيق‌تر است ، اين يكى را از خويشاوندان اكسوم مىداند و نام او را به جاى ارثاس ( ارياط ) ، انگانس  Anganes  مىنويسد و بدين ترتيب يكى بودن ارثاس و ارياط دوباره مورد ترديد قرار مىگيرد همچنان كه اصلا مورد ترديد است كه آيا ارياط در حقيقت پادشاه زيردست حبشه بوده است و يا فقط فرماندهء سپاه ( رجوع شود به مطالب آينده ) . جاى تأسّف است كه ما در اين گونه امور به وقايع‌نگارانى بايد مراجعه كنيم كه غالبا دقيق نيستند و مطالب را ناقص ذكر مىكنند و با اطّلاعات مبهم خود دربارهء اين « هنديان » ما را گمراه مىسازند . اگر كتاب نونّوسوس كامل مىبود خيلى از مطالب براى ما روشن‌تر مىشد . روايت عربى مىگويد كه نخستين پادشاه يمن دست‌نشاندهء حبشه همان است كه اين لشكركشى را رهبرى كرده است ؛ در صورتى كه چنان‌كه ديديم اين شخص خود اتزبحا بوده است . جاى تعجّب است كه در اينجا عدّهء سپاهيان خيلى كمتر از عدد مبالغه‌آميز شهادتنامهء حارث ( 310000 نفر ، ص 48 ) است . به هر حال ما پيش از ابرهه ، كه همهء روايات دربارهء او متّفق‌اند ، نام عدّهء زيادى از كسانى را كه پادشاهان زيردست حبشه بوده‌اند در دست داريم : ارياط ؛ انگانس  Arethas - Anganes  ؛ اسمفايوس  Esimphaios  و يا اسيميفايوس  Esimiphaios  ( پركپ ، جنگ ايران 20 / 1 ) . نام اين شخص اخير را سكّه‌ها به عنوان پادشاه زيردست يمن تأييد كرده‌اند زيرا گوت‌شميد سكّهء مجلّهء سكّه‌شناسى ( سال 1868 جدول 2 شماره 2 ) را درست با سيلئوس آسيّن باخاسابايون ( ) خوانده است .\r\n( 1 ) - ابرهه شكل حبشى ابراهام يا ابراهيم است . دربارهء اشرم به مطالب آينده رجوع شود .\r\nاغانى در اينجا به ابرهه لقب ابن صباح داده است ( در يكى از كتيبه‌هاى حميرى بن صبح آمده است ؛  ZDMG  ج 26 ص 425 ؛ مشتقات از ريشهء صبح در نامه‌هاى حبشى و حميرى كم نيست . )\r\n","page_name":" 219 ","page_number":227},
  {"content":"\r\n\r\nدشمن كرد و مردم او رو به گريز نهادند . ارياط با دسته‌هاى خود به زمين ايشان درآمد .\r\nچون ذونواس آنچه بر او و بر مردم او رسيده بود بديد اسب خود را به دريا راند و او را چندان بزد كه به پاياب دريا رسيد و پس به ژرفاى دريا فروشد : ديگر كسى از حال او آگاه نشد « 1 » . ارياط با حبشيان به يمن درآمد و يك سوّم مردان را بكشت و يك سوّم آن سرزمين را ويران كرد و يك سوّم زنان و فرزندان را برده كرد و پيش نجاشى فرستاد و خود در يمن بماند و آن را به ضبط خود درآورد و زيردست خود ساخت . يكى از مردم يمن دربارهء آنچه دوس ذو ثعلبان از دست حبشيان بر سر يمنىها آورد ، گفت :\r\n« لا كدوس و لا كأعلاق رحله » يعنى نه مانند دوس و نه مانند بار بستن او ( به سوى حبشه و خواندن او ايشان را ) ( يعنى نبايد چنان كرد ) ؛ و اين سخن تا امروز در يمن مثل « 2 » است . ذوجدن حميرى « 3 » دربارهء حمير و خوارى ايشان پس از قدرتى كه داشتند و دربارهء ويران شدن دژهاى يمن - زيرا از جملهء بناهائى كه ارياط ويران ساخت\r\n\r\n\r\n","description":"","footnote":"\r\n( 1 ) - اين تأويل ملّى خالصى است از سرانجام اين پادشاه كه با بدبختى به دست دشمن غالب كشته شد . اغانى و حمزه ( ص 134 ) مىگويند كه پس از اين واقعه ذوجدن ( يكى از خاندانهاى بسيار محترم ) قبيلهء خود همدان را بر ضدّ حبشيان برانگيخت و در جنگ شكست خورد و خود را به همان ترتيب كشت . معلوم است كه هر دو روايت مربوط به يك واقعه است منتهى نام پهلوان هريك جداست . امّا مقصود علقمة بن ذى جدن ( رجوع شود به مطالب آينده ) در شعر مذكور در « سرودهاى عربى قديم » تأليف فن كرمر ( ص 21 شماره 17 ) نمىتواند اين واقعه باشد آنجا كه گويد : « نشنيدى كه چگونه حميريان يوسف را كشتند و چگونه شغالان جسد دفن نشدهء او را پاره‌پاره كردند ) » زيرا به هيچ حال ممكن نيست كه حميريان خود را قاتل يوسف ( ذونواس ) معرّفى كنند . من باور نمىكنم كه ذونواس خود را ، چنان كه طبرى پيش از اين گفته است ، يوسف ناميده باشد .\r\n( 2 ) - يمن پيش از فتح قطعى آن به دست حبشيان مسلّما به شكوه و رونق زمانى نبوده است كه در آن بناهاى عظيمى كه خرابه‌هاى آن هنوز هم مايهء حيرت است ، بنا شده بود ، امّا خرابى كامل اين سرزمين مسلّما به دست سياهان زمخت صورت گرفته است .\r\n( 3 ) - ذوجدن خاندان كهنى است كه اين شاعر اسلامى درست يا نادرست از اعقاب آن است . اسم شخص او ( به گفتهء نشوان ) علقمه بوده است . در اغانى ( ج 4 ص 37 به بعد ) نام او علس ذوجدن آمده است امّا با يك پادشاه كهن افسانه‌اى به همين نام اشتباه شده است .\r\n","page_name":" 220 ","page_number":228},
  {"content":"\r\n\r\nدژهاى سلحين و بينون و غمدان « 1 » است كه مانند آن در جاى ديگر نبود - چنين گويد :\r\n هونك « 2 » ليس يردّ الدّمع ما فاتا * لا تهلكى أسفا فى ذكر من ماتا \r\n ابعد بينون لا عين و لا اثر * و بعد سلحين يبنى النّاس ابياتا \r\n« آرام باش ! اشك چيز از دست رفته را بازنمىآورد با ياد كردن مردگان خود را از دريغ هلاك مكن ! آيا پس از بينون - كه از آن نه چيزى و نه نشانه‌اى برجاى هست - و پس از سلحين مردم ديگر خانه مىسازند ؟ »\r\nذوجدن حميرى در اين باره گويد :\r\n دعينى « 3 » لا أبا لك لن تطيقى * لحاك اللّه قد انزفت ريقى \r\n لدى عزف القيان اذ انتشينا * و اذ نسقى من الخمر الرّحيق \r\n و شرب الخمر ليس علىّ عارا * اذا لم يشكنى فيها رفيقى \r\n فانّ الموت لا ينهاه ناه * و لو شرب الشّفاء مع النشوق \r\n و لا مترهّب فى اسطوان * يناطح جدره بيض « 4 » الانوق \r\n و غمدان الّذى حدّثت عنه * بنوه ممسّكا فى رأس نيق \r\n بمنهمة و اسفله جروب * و حرّ الموحل اللثق الزّليق \r\n مصابيح السّليط تلوح فيه * اذا يمسى كتوماض البروق \r\n و نخلته الّتى غرست اليه * يكاد البسر يهزر بالعذوق \r\n فاصبح بعد جدّته رمادا * و غيّر حسنه لهب الحريق \r\n و اسلم ذونواس مستميتا * و حذّر قومه ضنك المضيق \r\n« رها كن مرا - پدرت مماناد ! كارى از دست تو برنمىآيد ، نفرين باد بر تو كه\r\n\r\n\r\n","description":"","footnote":"\r\n( 1 ) - قلاع مشهورى است كه از آن ميان غمدان بيش از همه ذكر مىشود .\r\n( 2 ) - چنان كه از افعال مؤنّث برمىآيد مورد خطاب ، زنى بوده است . شاعر از راه محبت او را تسلّى مىدهد و به شكوه از دست رفتهء زمانهاى پيش اشاره مىكند .\r\n( 3 ) - باز مخاطب ، زنى است . شاعر او را نهى مىكند از اينكه او را دائما به جهت شراب‌خواريش سرزنش كند .\r\n( 4 ) - معنى « بيض » در واقع « تخمها » است ، جمع بيضه .\r\n","page_name":" 221 ","page_number":229},
  {"content":"\r\n\r\nآب در دهان من بخشكانيدى ؛ ( روزگارى بود كه ) به زخمهء دختران رامشگر سرمست مىشديم و از مى ناب سيراب مىبوديم ؛ اگر دوست من شكوه نكند من از مىخوارگى ننگى ندارم ؛ زيرا ( برگشت به شعر نخستين ) چيزى مرگ را بازنمىدارد ، گرچه داروهاى درمان‌بخش بخورى و يا بدماغ بركشى ؛ راهب نشسته ( در ايوان ) ديرى كه ديوارهاى آن سر به آشيان عقاب بالا كشيده است ( نيز نمىتواند از مرگ بازدارد ) ؛ غم‌دانى ، كه شنيده‌اى ، آن را با بامهاى بلند بر بالاى كوهى ساخته‌اند ؛ ( بالاى آن ) با درودگرى ( چوب ) « 1 » و پائين آن با سنگهاى بريده « 2 » و گل خالص سخت چسبناك ( ساخته شده بود ) ؛ چراغهاى برافروخته از روغن زيتون به هنگام شب از آن مانند برق مىتابد ( مىتابيد ) ؛ و خرمابنانى كه در آن كاشته بودند و ( چنان پربار بود كه نزديك ) بود غوره‌هاى آن به خوشه‌ها سنگينى كند ( و بيفتد ) ؛ ( چنين كاخى ) پس از آنكه نو بود خاكستر شد و زبانهء آتش زيبائى آن را ببرد ؛ و ذونواس تن درداد و در پى مرگ رفت ( پيش از آن ) او مردم خود را از چنين تنگناى سختى بيم داده بود . » « 3 »\r\nابن الذئبة الثقفيّ « 4 » درآمدن سپاهيان به زمين حمير و آنچه از ايشان بر مردم حمير رسيد گويد :\r\n لعمرك ما للفتى من مفرّ * مع الموت يلحقه و الكبر \r\n لعمرك ما للفتى صحرة * لعمرك ما ان له من وزر \r\n ابعد قبائل من حمير * اتوا ذا صباح بذات العبر \r\n\r\n\r\n","description":"","footnote":"\r\n( 1 ) - مقصود اين است كه سقف و قسمت بالاى آن از چوب بوده است .\r\n( 2 ) - نشوان « جروب » را « حجارة مقطوعة » معنى كرده است .\r\n( 3 ) - گويا شاعر نيز به روايت متن معتقد است : اطرافيان ذونواس او را چنان‌كه بايد كمك نكرده‌اند با آنكه او ايشان را پيش از آن از نتايج جبن و ترسشان ترسانده بوده است ( رجوع شود مخصوصا به روايت آيندهء هشام ) ؛ به همين جهت ذونواس خود را كشته است .\r\n( 4 ) - نام اين شاعر مشكوك است . ثقيف نام ساكنان شهر طائف است كه واقع است در مشرق مكّه .\r\n","page_name":" 222 ","page_number":230},
  {"content":"\r\n\r\n بالف الوف و حرّابة * كمثل السّماء قبيل المطر \r\n يصمّ صياحهم المقربات * ينفون من قاتلوا بالزّمر « 1 » \r\n سعالى كمثل عديد الترا * ب ييبس منهم رطاب الشّجر \r\n« به جان تو كه مرد را از مرگ گريزى نيست ، پيرى و مرگ او را درخواهند يافت ؛ به جان تو كه مرد را گريزگاهى نيست ، به جان تو كه او را پناهگاهى نيست ؛ آيا پس از آنكه بر سر قبايل حمير بامدادگاهى چنان رسيد كه ايشان را عبرت روزگار كرد ؛ هزاران هزار مرد جنگى سلحشور كه به تاريكى ابر پيش از باران بودند ؛ فرياد ايشان گوش اسبان تازى را كر مىساخت و باد ايشان دشمنان ايشان را مىگريزاند ؛ دوال پايانى كه به شمارهء ذرّات خاك بودند و درختان تر از ايشان خشك مىشد . »\r\nهشام بن محمّد آورده است : چون كشتىهاى قيصر به نجاشى رسيد ، سپاهيان خود را بر آن سوار كرد و ايشان در كرانهء مندب پياده شدند « 2 » . چون ذونواس اين بشنيد به امراى يمن « 3 » نامه نوشت و از ايشان يارى خواست و نيز از ايشان بخواست كه در جنگ با حبشيان و دفاع از مملكت خود با هم يكى شوند . اميران يمن نپذيرفتند و گفتند هر اميرى از اميرنشين خود دفاع خواهد كرد . چون ذونواس اين بشنيد كليدهاى بسيارى بساخت و آن را بر شتران بار كرد و به راه افتاد تا به سپاهيان دشمن رسيد و گفت : « اين كليد گنجهاى يمن است كه براى شما آورده‌ام ؛ خواسته و زمين از شما باشد امّا از مردان و زنان و كودكان دست بداريد . » بزرگ حبشيان گفت : « من مىخواهم اين سخن به پادشاه خود بنويسم » و چنين كرد .\r\nنجاشى در پاسخ دستور داد كه آن پيشنهاد را بپذيرند . ذونواس ايشان را برد تا به شهر\r\n\r\n\r\n","description":"","footnote":"\r\n( 1 ) - قرائت صحيح در ابن هشام « دفر » است كه به معنى باد است و مقصود در اينجا بوى معروف سياهان است .\r\n( 2 ) - گويا محلّ پياده شدن خيلى شمالىتر بوده است . در اين روايت از دو لشكركشى سخن مىرود و شايد اوّلى خاطره‌اى از اقدامات نخستين حبشيان باشد .\r\n( 3 ) - پادشاهان حمير را « قيل » مىگفتند .\r\n","page_name":" 223 ","page_number":231},
  {"content":"\r\n\r\nصنعا رسيدند و در آنجا به بزرگ ايشان چنين گفت : « ياران معتمد خود را بفرست تا اين گنجها را برگيرند . » آن بزرگ ياران خود را براى گرفتن گنجها به هر سوى بپراگند و كليدها را به ايشان داد . ذونواس پيش از آن به هر ناحيه‌اى چنين نوشته بود : « هر گاو سياهى كه در شهر شما هست بكشيد . » بدين گونه حبشيان كشته شدند و تنها چند تن كه گريخته بودند زنده ماندند . چون نجاشى از كردهء ذونواس آگاهى يافت هفتاد هزار تن را سلاح بداد و بر ايشان دو تن سالار كرد كه يكى ابرهة الاشرم بود . چون ذونواس ديد كه او را ياراى ايستادگى نيست بر اسب سوار شد و روى به دريا نهاد و در آن فرورفت و ديگر كسى او را نديد . ابرهه پادشاه صنعاء و توابع « 1 » آن گرديد و چيزى ( از غنيمت و درآمد ) به نجاشى نفرستاد . پس به نجاشى گفتند : « او از اطاعت تو بيرون رفته است و چنان مىبيند كه خود را از تو بىنياز كند . » نجاشى سپاهى به فرماندهى يكى از ياران خود به نام ارياط بر سر او بفرستاد . چون ارياط به نزديك او رسيد ابرهه كس به سوى او فرستاد و گفت : « دين ما و مملكت ما يكى است . ما بايد به كار همدينان و همشهريان كه با من و تو هستند بنگريم . اگر بخواهى هر دو تن به تن با هم بجنگيم و هر كدام از ما پيروز شد پادشاهى از او باشد و كسى از حبشيان در اين جنگ كشته نشود . » ارياط اين سخن بپسنديد ؛ امّا قصد ابرهه فريب دادن او بود .\r\nآنگاه آن دو قرار نهادند كه در جائى به يكديگر برسند . ابرهه بنده‌اى را به نام ارنجده « 2 » ( ؟ ) در گودالى كه به نزديك ميعادگاه بود به كمين بنشاند . چون به هم رسيدند ارياط پيشدستى كرد و نيزه‌اى به ابرهه بينداخت . نيزه از كنار سر او درگذشت امّا بينى او را ببريد و از آن روى ابرهه را اشرم « 3 » گفتند . پس ارنجده از سوراخ برجست و نيزه‌اى به ارياط بينداخت كه در بدن او فرورفت و او را بكشت . ابرهه به ارنجده گفت : « پاداش خود را بگو . » ارنجده گفت : « هر زنى در يمن بايد پيش از شوهر رفتن\r\n\r\n\r\n","description":"","footnote":"\r\n( 1 ) - هر بخش و دايره‌اى را در يمن مخلاف گويند .\r\n( 2 ) - اين نام مشكوك است . اين شخص در روايت آينده نام ديگرى دارد .\r\n( 3 ) - اشرم يعنى مردى كه بينى او بريده باشد .\r\n","page_name":" 224 ","page_number":232},
  {"content":"\r\n\r\nپيش من بيايد . » ابرهه پذيرفت و زمانى چنين بود تا آنكه يمنىها بر سر ارنجده ريختند و او را بكشتند . ابرهه گفت : « اكنون زمان آن فرارسيده كه آزاد گرديد « 1 » . » چون نجاشى از كشته شدن ارياط آگاه شد سوگند خورد كه چيزى او را از ريختن خون ابرهه و پاى نهادن بر زمين او بازنخواهدداشت . چون ابرهه سوگند پادشاه بدانست به او چنين نوشت : « اى پادشاه ، ارياط و من هر دو بندگان توايم . او روى به سرزمين من نهاد تا از قدرت تو بكاهد و سپاهيان تو را بكشد . من از او درخواستم كه دست از جنگ من بردارد تا من فرستاده‌اى پيش تو بفرستم كه او را از من بازدارى و گر نه هرچه دارم به او بدهم ؛ امّا او جز جنگ با من چيزى نپذيرفت . من با او جنگيدم و بر او پيروز شدم . اكنون پادشاهى من همه از تو است ؛ امّا چون شنيده‌ام كه سوگند ياد كرده‌اى تا خون من نريزى و تا پا بر سرزمين من ننهى نياسائى ، شيشه‌اى از خون خود با كيسه‌اى از خاك زمين خود مىفرستم تا بتوانى از سوگند خود بيرون آئى . اى پادشاه نعمت خود بر من تمام كن ؛ من بندهء تو هستم و عزّت من عزّت تو است . » پس نجاشى از او خشنود شد و او را در عملش همچنان نگاهداشت .\r\nدنبالهء خبر ابن اسحاق « 2 » : ارياط چند سالى « 3 » بر سر قدرت بماند تا آنكه ابرههء حبشى كه در سپاه او بود بر سر رهبرى حبشيان در يمن با او به ستيزه برخاست و حبشيان دو دسته شدند و هر دسته‌اى جانب يكى از آن دو را بگرفت « 4 » ؛ پس هر دو روى به يكديگر نهادند . چون هر دو دسته به نزديك يكديگر رسيدند ابرهه كس پيش\r\n\r\n\r\n","description":"","footnote":"\r\n( 1 ) - او اعتراف مىكند كه كشتن ارنجده شرافتمندانه بوده است زيرا يمنيان ديگر نخواسته‌اند بىناموسىهاى او را تحمّل كنند .\r\n( 2 ) - مربوط است به روايت قبلى . اين گزارش را با بعضى اضافات كوچك مهمّ ، ازرقى نيز آورده است . بغوى در تفسير قرآن ( سورهء 105 ) خلاصهء آن را آورده است .\r\n( 3 ) - در نسخهء ديگر سنتين آمده است يعنى دو سال .\r\n( 4 ) - ازرقى مىگويد ارياط در صنعا و نواحى آن بود و ابرهه در جند ( خيلى جنوبىتر ، به مسافت سه روزه راه از مخا به درون مملكت ) . قابل توجّه است كه ظفار پايتخت قديم يمن چندان از جند دور نبوده است ( سپرنگر ، عربستان قديم بند 298 ) .\r\n","page_name":" 225 ","page_number":233},
  {"content":"\r\n\r\nارياط فرستاد و گفت : « تو با انداختن حبشيان به جان هم تا يكديگر را نابود كنند نخواهى توانست كارى انجام دهى ؛ بهتر آن است كه ما هر دو تنها با يكديگر بجنگيم و هركه پيروز شد سپاه آن ديگرى از آن او باشد . » ارياط در پاسخ گفت : « تو از روى انصاف سخن گفتى ؛ پس بيرون بيا . » ابرهه بيرون آمد و او مردى كوتاه نيمه بالا و گوشتناك بود و به دين ترسائى سخت پابند بود ؛ امّا ارياط مردى تنومند بلندبالا و خوب‌روى بود . ارياط نيزه‌اى به دست گرفت و بيرون آمد . پشت سر ابرهه زمين بلندى بود كه او را حمايت مىكرد و در آن غلامى از ابرهه به نام عتوده « 1 » نشسته بود .\r\nچون به نزديك يكديگر رسيدند ارياط نيزه بلند كرد و بر سر ابرهه زد . او مىخواست كلّهء او را بشكند ، امّا نيزه به صورت ابرهه خورد و ابرو و چشم و بينى و لب او را بشكافت ؛ از اين روى او را ابرهة الاشرم خواندند . آنگاه عتوده غلام ابرهه از پشت سر ابرهه به ارياط حمله كرد و او را كشت . پس از آن سپاه ارياط به ابرهه پيوست و حبشيان يمن همه با ابرهه يكى شدند . عتوده درباره كشتن ارياط چنين گفت : « من عتوده هستم ، از گروهى پست ، نه پدرى و نه مادرى سترگ » يعنى تو را بندهء ابرهه كشته است . ابرهه گفت : « اى عتوده پاداشى كه مىخواهى بازگو . اگرچه او را كشته‌اى امّا در اين كار چيزى جز پرداختن خونبهاى او نبايد » . عتوده گفت :\r\n« پاداش من آن باشد كه با هر عروس يمنى پيش از رفتنش به خانهء شوهر ، بخوابم . » ابرهه پذيرفت و خونبهاى ارياط بداد . امّا آنچه ابرهه كرده بود بىآگاهى نجاشى پادشاه حبشه « 2 » بود . چون نجاشى از آن آگاه گرديد سخت در خشم شد و گفت : « او بر\r\n\r\n\r\n","description":"","footnote":"\r\n( 1 ) - عتوده و يا عتوده بر طبق شواهد خوب ( رجوع شود به تعليق ابن هشام مربوط به اين نام ؛ مقايسه شود با روايت قبل كه در آن نام اين شخص ارنجده آمده است ) .\r\n( 2 ) - ازرقى در اينجا افزوده است : « در ناحيهء اكسوم در زمين حبشيان » ذكر اين نام كه بر ديگر نويسندگان عربى مجهول است دليل خوبى ملاحظات ديگر ازرقى است دربارهء يمن . بجز اين من در كتب ديگر عربى تنها يك موضع مىشناسم كه در آن از اين پايتخت نام برده است و آن شعرى است دربارهء نابودى سيادت حبشيان در يمن به دست ايرانيان و منسوب است به عدىّ بن زيد يا يكى ديگر از شعراى قديم ( ابن هشام ص 45 س 12 ؛ جواليقى ص 156 ) : « يوم ينادون آل\r\n","page_name":" 226 ","page_number":234},
  {"content":"\r\n\r\nكسى كه من امير كرده بودم سر برآورده و او را بىدستورى من كشته است ! » و سوگند خورد كه تا پاى بر سرزمين ابرهه ننهد و موى پيش سرش را نكند او را رها نسازد .\r\nچون ابرهه اين بشنيد سر خود بتراشيد و كيسه‌اى از خاك يمن پر كرد و به نجاشى فرستاد و به او چنين نوشت : « ارياط و من هر دو بندگان توايم ؛ ما دربارهء روا ساختن امر تو با هم به ستيزه برخاستيم امّا هر دو بر طاعت تو بوديم . من در كار تدبير حبشيان و ضبط آن از او تواناتر بودم . چون سوگند پادشاه بشنيدم سر خود بتراشيدم و كيسه‌اى از خاك يمن براى او بفرستادم تا او پاى خود بر آن نهد و به سوگند خود وفا كند . » چون اين نامه به نجاشى رسيد از او خشنود شد و به او چنين نوشت : « در حكومت يمن بمان تا دستور من به تو برسد . » چون ابرهه خشنودى نجاشى بديد و ديد كه او را بر زمين يمن و حبشيان پادشاه كرده است كس پيش ابو مرّة بن ذى يزن فرستاد و زن او ريحانه دختر علقمة بن مالك بن زيد بن كهلان را از دست او بيرون آورد . ابو مرّه ذوجدن « 1 » است و از اين زن پسرى داشت به نام معدى كرب بن ابى مرّه .\r\nاين زن ، پس از ابو مرّة ، از ابرهه پسرى آورد به نام مسروق بن ابرهه و دخترى آورد به نام بسباسه ؛ و ابو مرّة از دست ابرهه بگريخت « 2 » . ابرهه در يمن بماند و غلام او عتوده مدّتى حكمى را كه ابرهه به او داده بود همچنان جارى مىساخت تا اينكه مردى از حمير يا خثعم « 3 » بر او بتاخت و او را بكشت . چون ابرهه ، كه مردى نرم و\r\n\r\n\r\n","description":"","footnote":"\r\nبربر و ال - يكسوم لا يفلحنّ هاربها « روزى كه ندا دردادند : شما كه از بربر و يكسوم هستيد ! فراريان شما نبايد جان به در برند » ( اين ترجمه از روى متن جواليقى است ) . به عقيدهء من مقصود از بربر در اينجا بربرا به معنى وسيع آن است كه بر سواحل واقع در روبروى عدن اطلاق مىگرديد ( رجوع شود به ياقوت ) و مقصود از يكسوم همان اكسوم است .\r\n( 1 ) - اين مسلّما نادرست است . عرب‌هاى حقيقى از وضع يمن قديم كه به كلّى غير از وضع ايشان بود تصوّر درستى نداشتند ؛ زيرا يمنىها كشاورز بودند و ملّاكين ايشان كه نجبا بودند همگى نام خانوادگى داشتند . منشأ بسيارى از اشتباهات از همين‌جاست .\r\n( 2 ) - اين مطالب پس از اين نيز ذكر خواهد شد ؛ امّا ظاهرا كلمهء بسباسه فقط در اينجا ذكر شده است .\r\n( 3 ) - قبيلهء بدوى در يمن شمالى . رجوع شود به مطالب آينده .\r\n","page_name":" 227 ","page_number":235},
  {"content":"\r\n\r\nبزرگمنش و در دين ترسا پارسا « 1 » بود ، از كشته شدن عتوده آگاه شد گفت : « اى مردم يمن ، اكنون زمان آن رسيد كه شما مردى دورانديش داشته باشيد كه خود را از آنچه مردان دورى جويند دور كند . به خدا ، آنگاه كه من اختيار پاداش را به دست او نهادم ، اگر مىدانستم كه چنين چيزى از من خواهد خواست ، اين اختيار به او نمىدادم و او را شادكام نمىساختم . به خدا كه خونبهاى او را از شما نخواهم گرفت و شما را به جهت كشتن او آزارى نخواهم رساند « 2 » . » پس از آن ابرهه در صنعاء قليس را\r\n\r\n\r\n","description":"","footnote":"\r\n( 1 ) - اين وصف را يكى از مسلمين از سياق مطالب استنتاج كرده و در اينجا افزوده است .\r\nاين وصف با تجاوز به زنان شوهردار ، كه در روايت اصلى آمده است ، سازگار نيست .\r\n( 2 ) - مضمون هر دو روايت دربارهء طغيان ابرهه در اساس مطالب يكى است ( بجز ذكر ابو مرّه و غير آن ) . تنها فرق عمده آن است كه روايت نخستين ، ابرهه را از همان آغاز فرماندهء سپاه مىداند در صورتى كه روايت دوّم ارياط را مطلقا فرماندهء سپاه گفته است . ابرهه در هر دو روايت طاغى و غاصب است ( در واقع او دست‌كم فرماندهء مقتدرى بوده است و شايد هم حاكم ناحيهء بزرگى بوده است ؛ رجوع شود به اشارهء ازرقى به اينكه او حاكم جند بوده است ) . هر دو روايت و مخصوصا روايت دوّمى نظر نسبة خوبى به او دارند امّا هر دو صريحا گفته‌اند كه از چه راه خيانت‌آميزى به حكومت رسيده است و به افعال ناشايست ديگر او اشاره كرده‌اند . روايت سوّمى هم هست كه ابرهه را به صورت نامطلوبى وصف مىكند و متن كامل آن در اغانى ( ج 16 ص 72 ) آمده است و دينورى به صورت كوتاهترى آورده است و طبرى پس از اين خلاصهء خيلى كوتاهى از آن به دست داده است . به موجب اين روايت ارياط با غرور و سختگيرى خود به طبقات پائين حبشيان توهين مىكرد و فقط اشراف را در غنايم سهيم مىنمود . مردى سركش از خانواده‌اى پست به نام ابرهه از اين قضيّه استفاده كرد . او طبقات پائين‌تر را به شورش وامىداشت امّا ارياط را با حيله و چاپلوسى اغفال مىكرد تا آنكه موفّق شد او را با خنجرى زهرآلود به نابكارى بكشد ( از مشخّصات اين روايت يكى هم اين است كه مىگويد حبشيان به تبر و بيل و كلنگ مجهّز بودند تا شهرهاى يمن را ويران سازند ! ) . در اينجا بيان پركپ ( جنگ ايران 20 / 1 ) در همهء تمايلات به طور نمايانى با اين روايت موافق است و از آن فورا برمىآيد كه بيان او انعكاس عقيدهء مردم خود حبشه و يا بازرگانان مقيم آن است . به گفتهء او ابراموس  Abramos )  - ابرهه ) از اصل و خاندان بنده بوده است ( اين گفته طبعا مبالغه‌آميز است ) و با كمك طبقات پائين حبشيان اسيمفايوس  - Esimphaios  رجوع شود به صفحهء 218 ، زيرنويس 4 ) هومرى ( حميرى ) پادشاه دست‌نشاندهء حبشه را خلع كرد و به حبس انداخت و سپاهى را كه پادشاه به مقابلهء او فرستاده بود به سوى خود جلب كرد . چنان كه فرماندهء آن كه از خويشان پادشاه بود كشته شد و او بر سپاه سوّمى غالب آمد و با اين ترتيب در مقام خود باقى ماند و جانشين پادشاه حبشه او را پادشاه\r\n","page_name":" 228 ","page_number":236},
  {"content":"\r\n\r\nبساخت و آن كليسائى بود كه كسى مانند آن را در آن روزگار به روى زمين نديده بود « 1 » . آنگاه به نجاشى پادشاه حبشه ، چنين نوشت : « اى پادشاه ، من براى تو كليسائى ساخته‌ام كه مانند آن براى هيچ پادشاهى پيش از تو ساخته نشده است ؛ و من تا حج‌ّگزاران عرب را به سوى آن نگردانم از پاى نخواهم نشست « 2 » . » اين نامهء ابرهه به نجاشى در زبان مردم عرب افتاد . يكى از نسىءكنندگان عرب از قوم بنى فقيم ، كه\r\n\r\n\r\n","description":"","footnote":"\r\nدست‌نشاندهء حبشه در يمن شناخت . از اينجا اين حدس پيش مىآيد كه ارياط ، اسيمفايوس نيست بلكه او همان فرماندهء مقتول بوده است . اين واقعه را در يمن به عنوان حادثهء اصلى و قطعى به ياد سپرده‌اند و به ارياط مقامى بالاتر از آنچه داشته است داده‌اند . امّا شهادت روايات ديگر در برابر توافق اين دو روايت كه كاملا از هم مستقلّ مىباشند اعتبارى ندارد . روايت‌هاى مذكور مىگويند كه ابرهه پس از فتح يمن بىهيچ حادثه‌اى به عنوان يك مسيحى متّقى از طرف پادشاه حبشه به فرماندهى يمن تعيين شد . يكى از اين روايت‌ها خاتمهء شهادتنامهء حارث است كه بر خلاف اصل آن ، كه تاريخى است ، افسانه‌اى مىباشد ؛ ديگرى « قوانين حمرىها ( حميرىها ) » است كه بر اساس خاتمهء مذكور متّكى است و ديگر گزارش يوحنّاى افسوسى است ( السّمعانى ج 1 ص 382 ) . اين حوادث ظاهرا در سال 530 م اتّفاق افتاده است .\r\n( 1 ) - قليس و يا به گفتهء بعضى قليس ( و يا  ( q , les  مسلّما همان اكليسيا است .\r\nبه هر حال اين ادّعا كه اين بناى حبشى بىنظير بوده است گستاخانه است ! در اينجا لازم نيست كه بناهاى بازيليك ايتاليا و يا كليساى اياصوفيا را كه در همان ايّام ساخته شده است در نظر آوريم ؛ بلكه خيلى از كليساهاى سوريّهء آن زمان را نيز نبايد با بناى ابرهه قياس كرد . ازرقى ( ص 89 به بعد ) از روى مآخذ يمنى ملاحظات جالب توجهى دربارهء اين بنا آورده است . ازرقى اين كليسا را به تفصيل توصيف مىكند و به نحو قابل اطمينانى مىگويد كه چگونه اين كليسا در عهد اوّل عباسى ( در حدود 200 سال پس از بناى آن ) خراب شد . به گفتهء او مصالح ساختمان را از « قصر بلقيس » واقع در مأرب ، كه از بناهاى قديم حمير بوده است ، آورده بودند . امّا آنچه در كتاب نشوان قابل توجّه است اين است كه او اساسا قليس را يكى از قصور پادشاهى يمن مىداند و بدين ترتيب دورهء ننگ‌آميز تسلّط حبشيان را ناديده مىانگارد . به نظر مىرسد كه مسيحيّت در يمن در عهد تسلّط حبشيان چندان ريشه ندوانيده بود و با ظهور اسلام ديگر اثرى از آن در آنجا نمانده است . » قوانين حمرىها » ( حميرىها ) ( بواساناد ، قصص 5 ) كه من چند بار ذكرى از آن به ميان آورده‌ام ارزش تاريخى ندارد و فقط آرزوها و آمال غم‌انگيز كشيشى را كه ( با استفاده از شهادتنامهء حارث ) آن را جعل كرده است نشان مىدهد .\r\n( 2 ) - يعنى ديگر به زيارت كعبه واقع در مكّه نروند ؛ بلكه به زيارت كليساى مزبور بروند .\r\n","page_name":" 229 ","page_number":237},
  {"content":"\r\n\r\nاز بنى مالك هستند « 1 » ، اين بشنيد و در خشم شد و روى به آن كليسا نهاد و در آن حدث كرد ؛ پس بيرون شد و به مردم خود پيوست . چون ابرهه اين بشنيد پرسيد كه اينكه كرده است ؟ گفتند : « اين كار مردى است از مردم پرستشگاهى كه در مكّه است و عربها به آن حجّ مىكنند . چون گفتهء تو را ، كه حج‌ّگزاران عرب را به سوى اين كليسا برخواهى گرداند بشنيد در خشم شد و اين پليدى را در كليسا كرد و با اين كار خواسته است بگويد كه اين كليسا سزاوار آن نيست كه عرب به زيارت آن روند . » ابرهه از شنيدن اين سخن در خشم شد و سوگند ياد كرد كه به خانهء مكّه رود و آن را ويران سازد . در نزد ابرهه مردانى از عرب بودند كه پيش او رفته بودند تا از احسان او بهره‌مند شوند . يكى از ايشان محمّد بن خزاعىّ بن حزابة الذّكوانى ، كه از سليم است « 2 » ، بود و با او چند تن از مردم قبيلهء او بودند كه از آن جمله برادر او قيس بن خزاعىّ بود . هنگامى كه ايشان در آنجا بودند ناگهان ابرهه را عيدى فرا رسيد و او در آن روز از غذاى خود ( به عنوان هديه ) پيش ايشان فرستاد و ابرهه غذاى خصيه خوردى . چون ايشان آن غذا بديدند گفتند : « به خدا ، اگر ما از اين طعام بخوريم تا زنده هستيم عرب ما را سرزنش خواهد كرد « 3 » . » محمّد بن خزاعى از جاى برخاست و\r\n\r\n\r\n","description":"","footnote":"\r\n( 1 ) - فقيم عشيره‌ايست از مالك و آن از شعب قبيلهء كنانه است كه قبيلهء قريش ساكن مكّه نيز از شعب آن است . عمل نسىء ( به گفتهء ابن هشام ص 30 و ازرقى ص 125 ) به عهدهء قبيلهء فقيم بود و آن چنين بود كه در مراسم حجّ اعلام مىكردند كه سال آينده يك ماه كبيسه به سال افزوده خواهد شد يا نه ؛ اين عمل براى اين بود كه سال قمرى تا اندازه‌اى با سال شمسى منطبق گردد .\r\nاين عمل تا ظهور اسلام ادامه داشت . ارتباط اين وظيفه با مراسم حجّ در كعبه موجب شد كه آن مرد فقيمى مخالف متعصّب هر عملى بشود كه مايهء رقابت با مكّه و مراسم حجّ گردد .\r\n( 2 ) - اين مرد را از جملهء كسانى شمرده‌اند كه پيش از پيغمبر اسلام به نام محمّد بوده‌اند ( رجوع شود به تعليق ابن هشام ص 30 ) .\r\n( 3 ) - غذاهاى حبشيان و آداب ايشان منفور عرب‌ها بوده است . يكى از شعراى آن زمان كه به ابرهه خدمت بزرگى كرده بود و به پاس آن مىبايست با زنى حبشى ازدواج كند با تحقير و توهين آن را ردّ كرد . او از اينكه « با كسانى وصلت كند كه زنان ( دختران نوزاد ) ايشان ختنه شده باشند و خوردن ملخ را بد ندانند » شكر مىكند ( ديوان هذيل ص 116 س 1 ؛ من در اين شعر به جاى « لا » كه معنى نمىدهد « ماء نكره » را صواب مىبينم ) .\r\n","page_name":" 230 ","page_number":238},
  {"content":"\r\n\r\nپيش ابرهه رفت و گفت : « اى پادشاه امروز روز عيد ماست و ما در اين عيد جز پهلو و دست چيزى نخوريم » . ابرهه گفت : « ما براى شما آن خواهيم فرستاد كه دوست بداريد ؛ من مىخواستم با فرستادن طعام خود شما را اكرام كنم و اين براى پايگاهى است كه پيش من داريد . » ابرهه پس از آن تاجى بر سر محمّد بن خزاعى نهاد و او را امير مضر گردانيد « 1 » و بفرمود تا به ميان مردم رود و ايشان را به حجّ قليس ، كليسائى كه ساخته بود ، بخواند . محمّد بن خزاعى روى به راه نهاد تا در يكى از زمين‌هاى بنى كنانه فرودآمد . مردم تهامه « 2 » كه خبر او را شنيده بودند و مىدانستند به چه كارى آمده است مردى را از قبيلهء هذيل « 3 » به نام عروة بن حيّاض ( ؟ ) الملاصىّ بفرستادند كه تيرى بر او بينداخت و او را بكشت . قيس ، برادر محمّد خزاعى ، كه با او بود پس از كشته شدن برادرش بگريخت و به ابرهه پيوست و او را از كشته شدن برادرش خبر داد . اين خبر بر خشم و كينهء ابرهه بيفزود و سوگند خورد كه بر بنى كنانه بتازد و پرستشگاه مكّه را ويران سازد « 4 » .\r\n\r\n\r\n","description":"","footnote":"\r\n( 1 ) - رجوع شود به زيرنويس شماره 1 صفحهء 77 فصل سوّم . مقصود در اينجا قبايل اصلى ساكن حجاز و نجد ( قسمت مرتفع عربستان داخلى ) است . سليم كه اين شخص از ايشان است ظاهرا به طور عمده در حجاز شمالى مسكن داشته‌اند .\r\n( 2 ) - تهامه زمين پست كرانهء عربستان است ( در بحر احمر ) . حجاز كه سرزمين كوهستانى است به آن پيوسته است و زمين مرتفع نجد هم به حجاز پيوسته است . اين معنى قابل درك است كه چرا مرز اين قسمتهاى عربستان به طور مشخّصى معلوم نيست .\r\n( 3 ) - قبيلهء هذيل در كوههاى نزديك مكّه سكونت داشتند و هنوز هم قسمتى از ايشان در آنجا سكونت دارند .\r\n( 4 ) - ويران ساختن اين معبد كه در يمن چندان مورد احترام نبوده است ولى مركز اجتماع بسيار مهمّى براى مردم عربستان شمالى و مركزى بوده است ، شايد براى يك نفر حبشى مقصد شايسته‌اى براى لشكركشى باشد . امّا در اين داستان مكّى اسلامى خيلى مبالغه شده است . اين لشكركشى در اساس براى فتح و تصرّف بوده است ( نه ويران كردن كعبه ) . پادشاهان قديم يمن يقينا مىخواسته‌اند ( چيزى كه براى تأمين كاروانهاى تجارتى لازم بوده است ) به وسيلهء امراى محلّى در قبايل مجاور خود همان نفوذى را داشته باشند كه روميان و ايرانيان در شمال داشته‌اند .\r\nظاهرا براى اين مقصود خانوادهء امراى كنده را كه شعب زياد و وسعت فراوانى داشته‌اند\r\n","page_name":" 231 ","page_number":239},
  {"content":"\r\n\r\nهشام بن محمّد گويد : چون نجاشى از ابرهه خشنود شد و او را در آن حكومت نگاهداشت ، ابرهه كليساى صنعاء را بساخت و آن بناى شگفت‌آورى بود از زر و رنگهاى خوش كه كس مانند آن نديده بود . او نامه‌اى به قيصر نوشته بود و\r\n\r\n\r\n","description":"","footnote":"\r\nمورد استفاده قرار داده بودند . ابرهه نيز به همين طريق عمل كرده است . تعيين مردى از قبيلهء سليم كه طبرى در اينجا نقل كرده است از اين قبيل است ؛ خانوادهء كنده هم در اينجا نقشى داشته است .\r\nاميّهء بن ابى الصّلت شاعر معاصر و مخالف محمّد ( ص ) مىگويد كه در اين لشكركشى در دور ابرهه « پادشاهان دلير و جنگ آزمودهء كنده » بوده‌اند ( ابن هشام ص 40 ) ؛ و روايت هذيل كه كاملا از روايت مكّه مستقلّ است مىگويد كه قبيلهء هذيل از فراريان سپاه حبشه « بسيارى از كنديان و حميريان و حبشيان » اسير گرفته بود ( ديوان هذيل ص 112 ) . خبرى را كه در پركپ ( جنگ ايران 20 / 1 ) آمده است بايد با اين نكته مقايسه كرد . به موجب اين خبر روميان مىخواستند قيس را ( كه به گفتهء نونّوسوس « پادشاه كنده و معدّ » بوده است ) با پادشاه دست‌نشاندهء يمن آشتى دهند تا بتوانند تمام اقوام شرقى را بر ضدّ ايرانيان متحد سازند . چون روميان از وسعت فوق‌العادهء عربستان و نبودن راه در آن تصوّر حقيقى نداشته‌اند ، لشكركشى حبشيان را بر ضدّ ايرانيان امرى عملى مىدانسته‌اند و با سفارت‌هاى مكرّر مىخواسته‌اند آن را به عمل درآورند . در خود يمن بايستى مشكلات را بهتر درك كرده باشند امّا جاذبهء بسط قدرت به شمال اثر خود را كرده بود . امّا ابراموس ( ابرهه ) نيز بعدها ، پس از آنكه در سلطنت خود كاملا مستقرّ شده بود ، بارها به يوستىنين قول داده بود كه به سرزمين ايران حمله ببرد . او در واقع چند بار براى اين مقصود به راه افتاد امّا دوباره فورا بازگشت » . اين لشكركشى ابرهه به حجاز از نظر روميان است و ظاهرا كسى تاكنون متوجّه آن نشده است . روايات اسلامى تاريخ اين لشكركشى را تقريبا متفق القول در سال تولّد محمّد دانسته‌اند و اين تقريبا در سال 570 م است ( اين براى آن است كه خبر چهل‌ساله بودن محمّد ( ص ) در هنگام بعثت كه سال 610 م بوده است صحيح باشد ؛ هرگونه تعيين دقيق سال ولادت او مبنى بر محاسبات مصنوعى است ) . در واقع سال 882 سلوكى - 71 / 570 م را براى تاريخ اين لشكركشى به حساب آورده‌اند ( حواشى ابن هشام ج 2 ص 12 ) ، ولى اين تاريخ خيلى دير است زيرا فتح يمن به دست ايرانيان كمى پس از تاريخ مذكور روى داده است و به همين جهت براى بقيّهء سلطنت ابرهه ، كه دست‌كم مدّتى پس از بازگشت از اين لشكركشى پادشاهى كرده است ( رجوع شود به مطالب آينده ) و براى سلطنت دو پسر او هيچ مدّتى باقى نمىماند . پيش از همه گزارش پركپ وادار مىكند كه تاريخ اين واقعه را بايد جلوتر از سال مذكور دانست ؛ ولى اطّلاعات بيشترى از آن به دست نمىآيد . گزارش محمّد كلبى ( پدر هشام ) مبنى بر اينكه اين لشكركشى 23 سال پيش از تولّد محمّد بوده است ( تفسير بغوى بر سورهء 105 ) مىتواند درست باشد ولى شاهدى براى آن در دست نيست . ادّعاى مقاتل ( در همان تفسير ) كه اين لشكركشى 40 سال پيش از تولّد محمّد بوده است مسلّما نادرست است .\r\n","page_name":" 232 ","page_number":240},
  {"content":"\r\n\r\nبه او گفته بود كه مىخواهد كليسائى در صنعاء بسازد كه نام و نشانش پايدار بماند و از قيصر براى اين كار يارى خواسته بود . قيصر او را با صنعتگران و كاشى و مرمر يارى كرد « 1 » . ابرهه پس از پايان يافتن بنا به نجاشى نوشت : « من مىخواهم حج‌ّگزاران عرب را به سوى اين كليسا بگردانم . » مردم عرب چون اين بشنيدند بر ايشان سخت گران آمد . پس مردى از مالك بن كنانه به سوى يمن رهسپار شد و چون به آنجا رسيد به درون كليسا رفت و در آن حدث كرد . ابرهه چون اين بشنيد بر آن شد كه بر مكّه بتازد و آن خانه را ويران كند . پس با سپاه حبشه و پيلان روى به آن خانه نهاد « 2 » . در راه ذو نفر حميرى « 3 » با او برخورد و ابرهه با او بجنگيد و او را اسير كرد . ذو نفر گفت : « اى پادشاه ، من بندهء تو هستم ؛ مرا نگاه دار كه زندگى من براى تو از مرگ من بهتر است . » ابرهه او را نگاه داشت و روى به راه نهاد . در راه نفيل بن حبيب بن خثعمى « 4 » با او برخورد . ابرهه با او نيز بجنگيد و ياران او را بشكست و خود او را اسير كرد ؛ او نيز به جان زنهار خواست و ابرهه او را نگاهداشت و او را در سرزمين عرب راهنماى خود كرد .\r\nدنبالهء خبر ابن اسحاق : چون ابرهه آهنگ خانهء مكّه كرد بفرمود تا حبشيان آماده شدند و سلاح برگرفتند و با پيلان روى به راه نهاد . اين خبر بر عرب گران آمد و سخت بترسيدند و چون شنيدند كه ابرهه مىخواهد كعبه ، خانهء مقدّس ، را ويران كند جنگ با او را بر خود واجب دانستند . يكى از اشراف و پادشاهان يمن به نام ذو نفر بر او بيرون آمد و مردم خود و ديگر مردمان عرب را كه امر او را گوش داشتند ،\r\n\r\n\r\n","description":"","footnote":"\r\n( 1 ) - احتمال مىرود كه پيش از آن هم حبشيان دست‌كم از بنّايان رومى استفاده كرده باشند .\r\n( 2 ) - گويا خود ابرهه سوار فيل بوده است ؛ مانند آن پادشاه حبشه كه بر گردونه‌اى نشسته بود كه چهار فيل به آن بسته بودند ( مالالا ج 2 ص 195 - ثئوفانس ص 377 ) . فيل گويا بر روى عربهاى ساكن آن نواحى تأثير عميقى كرده بوده است ؛ شاهد آن قرآن است .\r\n( 3 ) - گويا يكى از رؤساى قبايل يمن شمالى .\r\n( 4 ) - قبيلهء خثعم در كوههاى جنوب شرقى طائف سكونت داشته‌اند . ابرهه گويا كوهستان عسير را دور زده است و تقريبا از راه حج كنونى پيش رفته است .\r\n","page_name":" 233 ","page_number":241},
  {"content":"\r\n\r\nبخواند تا با ابرهه بجنگند و از خانهء خدا ، كه مىخواستند آن را ويران سازند ، دفاع كنند . كسانى به اين مقصود از او پيروى كردند و او با ساز و سلاح به مقابلهء ابرهه شتافت . امّا با ياران خود شكست خورد و خود او گرفتار شد . او را پيش ابرهه بردند و ابرهه خواست او را بكشد . ذو نفر گفت : « اى پادشاه ، مرا مكش ، زيرا ممكن است همراهى من با تو براى تو بهتر از مرگ من باشد . » ابرهه او را نكشت و او را در بند پيش خود نگاه داشت ؛ ابرهه مردى نرم بود . پس ابرهه روى به مقصد نهاد تا به زمين خثعم رسيد . در آنجا نفيل بن حبيب خثعمى با دو شاخهء قبيله خثعم ، يعنى شهران و ناهس « 1 » ، و با ديگر قبايل عرب كه از او پيروى مىكردند با ابرهه به جنگ برخاست .\r\nابرهه او را شكست داد و او اسير شد . او را پيش ابرهه بردند و او خواست كه وى را بكشد . نفيل گفت : « اى پادشاه ، مرا مكش ، من در سرزمين عرب راهنماى تو خواهم بود و با اين دو دست خود پايندان مىشوم كه دو شاخهء خثعم يعنى شهران و ناهس از تو اطاعت كنند . » ابرهه او را بخشيد و رها كرد و براى راهنمائى همراه خود كرد .\r\nهنگامى كه از نزديك طائف مىگذشت مسعود بن معتّب « 2 » با مردانى از ثقيف پيش او رفت و گفت : « اى پادشاه ، ما همه بندگان توايم ؛ سخن تو را مىپذيريم و از تو اطاعت مىكنيم و هرگز با تو خلاف نخواهيم كرد . اين پرستشگاه ما - يعنى اللّات - آن نيست كه تو مىخواهى ، بلكه آنچه تو مىخواهى خانهء مكّه است . ما مىخواهيم يكى را با تو همراه كنيم تا تو را به آنجا راهنمائى كند . » ابرهه از ايشان درگذشت و ايشان ابو رغال را همراه او كردند . ابرهه با ابو رغال روى به راه نهاد و او ابرهه را در مغمّس فرودآورد تا آنجا را لشكرگاه سازد . پس از آن ابو رغال در همان‌جا بمرد .\r\nعربها قبر او را سنگ‌باران كردند و هنوز هم مردم آن قبر را در مغمّس ( به هنگام حجّ )\r\n\r\n\r\n","description":"","footnote":"\r\n( 1 ) - به گفتهء ابن دريد ( ص 306 ) اين دو شاخه همهء قبيلهء خثعم را تشكيل نمىدادند بلكه فقط از شعبات عمدهء آن بوده‌اند .\r\n( 2 ) - پسر او به نام عروه در زمان محمّد ( ص ) از مردان محترم طائف بوده است .\r\n","page_name":" 234 ","page_number":242},
  {"content":"\r\n\r\nسنگباران مىكنند « 1 » .\r\nچون ابرهه در مغمّس لشكرگاه ساخت يكى از حبشيان را به نام اسود بن مقصود با چند تن از سواران او بفرستاد تا به مكّه رسيدند و چارپايان مردم مكّه را ، از\r\n\r\n\r\n","description":"","footnote":"\r\n( 1 ) - ما نمىتوانيم بگوئيم كه اين مطالب تا چه اندازه حقيقت دارد . زيرا در اين داستان روح عداوتى كه مكّيان با شهر همسايهء خود داشته‌اند مؤثر افتاده است . اين كينه و عداوت بعدها با بغض محافل دينى به رجل سياسى بزرگ متولّد در طائف يعنى حجّاج ( در حدود سال 700 م ) دوباره زنده شد . اللّات از زمان‌هاى قديم از الاهه‌هاى عرب بوده است و در طائف نيز معبدى داشته است . محمّد ( ص ) كه معبد مكّه وطن خود را محترم و معظّم داشت معبد طائف را ويران كرد :\r\nاين معنى اشارهء نامساعدى بود به عمل ثقيف كه هنگام لشكركشى ابرهه با اطاعت تحقيرآميز خود مىخواستند بتخانهء خود را به دست كسى ( ابرهه ) كه مىخواست خانهء حقيقى خدا ( كعبه ) را ويران سازد حفظ كنند . در مغمّس كه در مرز زمين مقدّس مكّه واقع است مردم در مراسم حجّ به محلّى كه گويا قبر ابو رغال است سنگ مىانداختند و هنوز هم اين كار را مىكنند . اين معنى از شعر جرير ( در حدود سال 700 م ) كه در كتاب ازرقى ( ص 93 ) آمده است معلوم مىگردد . از شعر حسّان كه معاصر محمّد ( ص ) بوده است ( ديوان حسّان چاپ تونس ص 81 - اغانى ج 4 ص 76 ؛ نيز مقايسه شود با اغانى ج 4 ص 74 ) معلوم مىشود كه ابو رغال مردى است كه مايهء ننگ ثقيف بوده است . سنگ زدن به قبر مردى كه منفور بوده است و يا عمل زشتى انجام داده است نظاير ديگرى هم دارد ( رجوع شود به مشنا ، ادويوث 6 و 5 و تلمود ، براخوث  19 a  و مسعودى ج 3 ص 161 و السّمعانى ج 2 ص 315 ( قبر مرتدّ بزرگ نسطوريوس ) و ابن بطوطه چاپ بولاق ج 1 ص 103 و حتّى  Anthol . graeca  ج 7 ص 403 ) و با اين ترتيب تلفيق مذكور ممكن است درست باشد ، به امكان نه بالضّروره . يكى از تيزبين‌ترين شرق‌شناسان ما ( هالوى ) شفاها به من گفت كه درآمدن ابرهه تا نزديكىهاى مكّه شكّ دارد . اين شك را مبالغه‌ها و خيال‌بافىهاى گستاخانه‌اى كه ( به زودى آن را خواهيم ديد ) مسلمانان متديّن براى تعظيم كعبه و مكّه در داستان اين لشكركشى گنجانده‌اند تا اندازه‌اى نزديكتر مىسازد امّا نبايد خيلى جلوتر رفت . تأكيد مهمّى كه قرآن دربارهء نابود شدن اصحاب الفيل ( سورهء 104 ) كرده است به نظر من دليل آن است كه مكّه مورد تهديد بوده است . مذكور شدن قبيلهء خثعم ، كه چندان از مكّه دور نبوده‌اند ، مورد ترديد نمىتواند باشد و ديوان هذيل كه از روايت مكّى كاملا مستقل است مؤيّد آن است كه حبشىها به ناحيهء هذيل و كنانه رسيده بوده‌اند . تعجّب در اينجاست كه گاهى ديده مىشود هذيل نيز متّهم شده است كه حبشىها را به سوى مكّه راهنمائى كرده‌اند ( كامل مبرّد ص 289 س 2 ) . شايد روايتى كه در طبرى هم آمده است انعكاسى از آن باشد . به موجب اين روايت ، وقتى ، بعضى از هذلىها يكى از تبابعه ( پادشاهان قديم حمير ) را بر ضدّ كعبه برانگيخته بودند .\r\n","page_name":" 235 ","page_number":243},
  {"content":"\r\n\r\nقريش و ديگران ، براندند و از آن ميان دويست شتر از عبد المطلّب « 1 » بن هاشم بود كه در آن روزگار بزرگ و پيشواى قريش بود . مردم قريش و كنانه و هذيل و ديگر ساكنان حرم بر آن شدند كه با ابرهه بجنگند ، امّا چون دريافتند كه تاب او را ندارند دست بازداشتند . ابرهه ، حناطهء حميرى را به مكّه فرستاد و به او چنين دستور داد : « بپرس كه بزرگ و شريف اين شهر كيست و به او از جانب من بگو : « من به جنگ شما نيامده‌ام ، بلكه آمده‌ام تا پرستش‌گاه مكّه را ويران سازم . اگر شما نخواهيد به زور جلو آن را بگيريد من نيازى به ريختن خون شما نخواهم داشت اگر او هم جنگ نخواست ، او را پيش من بياور . » چون حناطه به مكّه رفت از رئيس و شريف قبيلهء قريش جويا شد . مردم ، عبد المطّلب بن هاشم بن عبد مناف بن قصّى را نشان دادند .\r\nحناطه پيش او رفت و پيغام ابرهه را رسانيد . عبد المطّلب در پاسخ گفت : « به خدا كه ما نمىخواهيم با او بجنگيم و تاب آن را هم نداريم . اين خانهء مقدّس خدا و خانهء دوست او ابراهيم است » - و يا سخنى گفت مانند آن - « اگر خداوند از خانهء خود دفاع كند خود داند كه خانه و حرم اوست ، و اگر نكند ، به خدا كه ما نتوانيم از آن دفاع كنيم . » - و يا سخنى گفت مانند آن . حناطه گفت : « پس پيش پادشاه بيا ، زيرا امر كرده است كه تو را پيش او ببرم . » عبد المطّلب با بعضى از پسران خود روى به راه نهاد تا به لشكرگاه رسيد « 2 » . در آنجا از ذو نفر ، كه دوست او بود ، جويا شد . ذو نفر دربند بود و عبد المطّلب را پيش او بردند . عبد المطّلب گفت : « اى ذو نفر ، مىتوانى ما را در آنچه بر سر ما آمده است يارى دهى ؟ » ذو نفر در پاسخ گفت : « مردى كه دربند پادشاه\r\n\r\n\r\n","description":"","footnote":"\r\n( 1 ) - او جدّ پيغمبر اسلام است . آنچه دربارهء رابطهء او با داستان ابرهه و رفتار او در آن زمان گفته شده است طبعا جعل ناشيانه‌ايست از روى دواعى دينى براى تعظيم شهر مقدّس و مخصوصا خاندان پيغمبر ( ص ) . اين خاندان كه در قرن نخستين اسلام بيهوده براى رسيدن به قدرت تلاش مىكرده است بايستى لا اقلّ پيش از اسلام اقتدارى داشته باشد .\r\n( 2 ) - راوى ناشيانه مردى را كه به فرمان پادشاه و با فرستادهء او به لشكرگاه رفته است در آنجا سرگردان قلمداد مىكند كه سرگشته به دنبال فرصتى مىگردد تا خود را به پادشاه برساند آن هم براى مقاصد شخصى و خصوصى .\r\n","page_name":" 236 ","page_number":244},
  {"content":"\r\n\r\nاست و بامداد و شام در انتظار كشته شدن است چه مىتواند بكند ؟ من نمىتوانم كارى براى تو بكنم ؛ امّا انيس پيلبان دوست من است ؛ من كس پيش او مىفرستم و تو را به او مىسپارم و حقّ تو را پيش او بزرگ مىدارم و از او مىخواهم كه از پادشاه بخواهد كه تو را بار دهد تا آنچه بخواهى بگوئى و اگر بتواند براى تو در نزد شاه پايمردى كند . » عبد المطّلب گفت : « همين مرا بس باشد . » ذو نفر انيس را بخواند و گفت : « اين عبد المطّلب بزرگ قريش و خداوند كاروان مكّه است . او كسى است كه مردم را در دشت و جانوران را بر كوه طعام دهد . پادشاه دويست شتر او را گرفته است . از پادشاه براى او بار بخواه و هرچه توانى او را در نزد پادشاه يارى كن . » انيس گفت : « چنين كنم » و پيش ابرهه رفت و گفت : « اى پادشاه ، اين بزرگ قريش است كه بر در تو آمده است و از تو بار مىخواهد . او صاحب كاروان مكّه است و مردم را در دشت و جانوران را بر سر كوه طعام دهد . او را بار ده تا حاجت خود با تو بگويد و به او نيكوئى كن . » عبد المطّلب مردى بزرگ و نيكوروى و تنومند بود ؛ چون ابرهه او را بديد او را بزرگتر از آن يافت كه زيردست خود بنشاند و هم نخواست كه او را در تخت بر پهلوى خود بنشاند زيرا دوست نداشت كه حبشيان آن را ببينند . پس از تخت فرودآمد و بر روى بساط خود بنشست و او را بر آن بساط پهلوى خود بنشاند و به ترجمان گفت : « به او بگو كه از پادشاه چه مىخواهد . » عبد المطّلب گفت :\r\n« مىخواهم كه پادشاه آن دويست شتر كه از من گرفته است به من بازپس گرداند . » ابرهه به ترجمان خود فرمود كه به او بگويد : « من هنگامى كه تو را ديدم از تو خوشم آمد ؛ امّا چون اين سخن گفتى در ديدهء من خرد شدى . تو سخن از دويست شترى كه از تو گرفته‌ام مىرانى امّا از پرستشگاهى كه دين تو و پدران تو است و من براى ويرانى آن آمده‌ام سخن نمىگوئى ؟ » عبد المطّلب گفت : « من تنها خداوند شترم ، و آن خانه را خداوندى هست كه تو را از آن بازخواهدداشت . » ابرهه گفت : « او نمىتواند مرا از ويرانى آن خانه بازدارد . » عبد المطّلب پاسخ داد : « تو دانى و او ؛ شتران مرا به من بازگردان . » يكى از دانايان ( به اخبار ) گفته است : چون ابرهه ، حناطه\r\n\r\n","description":"","footnote":"","page_name":" 237 ","page_number":245},
  {"content":"\r\n\r\nرا پيش عبد المطّلب فرستاد او يعمر بن « 1 » نفاثة بن عدىّ بن دئل بن بكر بن عبد مناة بن كنانه را كه در آن روز بزرگ بنى كنانه بود و خويلد بن واثلهء هذلى « 2 » را كه در آن روز بزرگتر هذيل بود با خود ببرد . ايشان گفتند كه اگر ابرهه برگردد و خانهء كعبه را ويران نكند يك سوم اموال مردم تهامه را به وى بدهند ؛ امّا ابرهه آن را نپذيرفت ، و خدا ( به درستى اين سخن ) داناتر است . ابرهه شترانى را كه از عبد المطّلب گرفته بود پس داده بود . چون ايشان از نزد ابرهه برگشتند ، عبد المطّلب پيش قريش رفت و آنچه روى داده بود با ايشان بگفت و بفرمود تا از مكّه بيرون روند و در سر كوهها و در شكفت‌ها جاى گيرند ؛ زيرا از آسيب سپاه حبشه بر ايشان مىترسيد . پس عبد المطّلب برخاست و حلقهء در كعبه را بگرفت و تنى از چند از قريش نيز برخاستند و خدا را بخواندند و از او خواستند تا ايشان را در برابر ابرهه يارى دهد .\r\nعبد المطّلب حلقهء در كعبه را گرفته بود و مىگفت :\r\n يا ربّ لا ارجو لهم سواكا * يا ربّ فامنع منهم حماكا \r\n انّ عدوّ البيت من عاداكا * امنعهم ان يخربوا قراكا \r\n« خداوندا ، من در برابر ايشان به كسى جز تو اميد ندارم ، خداوندا ، اين زمين را كه خاصّ تست از دست ايشان نگاه دار ؛ همانا دشمن اين خانه دشمن تو است ، مگذار كه ايشان ميهمان‌گاه تو را ويران سازند . » و باز چنين گفت :\r\n لا همّ انّ العبد يمنع رحله فامنع حلالك * لا يغلبنّ صليبهم و محالهم عدوا محالك \r\n فلئن فعلت فربّما اولى فامر بدا لك * و لئن فعلت فانّه امر تتمّ به فعالك \r\n\r\n\r\n","description":"","footnote":"\r\n( 1 ) - چنين است در ابن هشام و ازرقى و درست همين است . در طبرى به جاى يعمر ، عمرو است .\r\n( 2 ) - دربارهء اين شخص اخير به مطالب آينده مراجعه شود .\r\n","page_name":" 238 ","page_number":246},
  {"content":"\r\n\r\n و كنت اذا اتى باغ بسلم * نرجّى ان تكون لنا كذلك \r\n فولّوا لم ينالوا غير خزى * و كان الحين يهلكهم هنالك \r\n و لم اسمع بارجس من رجال * ارادوا العزّ فانتهكوا حرامك « 1 » \r\n جرّوا جموع بلادهم * و الفيل كى يسبوا عيالك \r\n عمدوا حماك بكيدهم * جهلا و ما رقبوا جلالك \r\n« خداوندا ، هر بنده‌اى از خانهء خود دفاع مىكند ، تو ( نيز ) از خانه‌هاى خود دفاع كن ، نبايد صليب ايشان و تدبير ايشان بر تدبير تو غالب آيد ؛ اگر چنين كنى چه بسا كه بهتر باشد و كارى باشد كه تو برگزيده باشى ، اگر چنين كنى با آن كرده‌هاى خود را كامل خواهى ساخت ؛ اگر سركشى از تو آرامش مىبيند ما نيز اميدواريم كه براى ما چنين باشى ؛ آنها روى برگرداندند و جز خوارى چيزى نديدند و مرگ ايشان را همان‌جا نابود ساخت ؛ من نشنيدم كسى بدتر از آن مردانى باشد كه براى رسيدن به عزّت ، حرمت تو را پرده‌درى كند ؛ آنها دسته‌هاى مردم خود را با پيل ( به اينجا ) كشاندند تا عيال تو را اسير كنند ؛ ايشان از روى نيرنگ و نادانى آهنگ زمين مقدّس تو كردند و بزرگى تو را پاس نداشتند . » پس عبد المطّلب حلقهء در كعبه را رها كرد و با كسانى از قريش كه با او بودند روى به بالاى كوهها نهاد تا در آن پناه گزينند و ببينند كه ابرهه پس از رفتن به درون مكّه چه خواهد كرد . بامداد روز ديگر ابرهه آمادهء رفتن\r\n\r\n\r\n","description":"","footnote":"\r\n( 1 ) - اين سه شعر كه در ميانه آمده است . بيشتر به وقايع پس از نابودى دشمن مربوط مىشود و چنان كه ديده مىشود با اشعار قبلى و بعدى خود در وزن مخالف است . تمام اين قافيه‌بندىها لا اقل كمى پس از وقوع حادثه ساخته شده است .\r\n","page_name":" 239 ","page_number":247},
  {"content":"\r\n\r\nبه درون مكّه شد و پيل خود را كه محمود نام داشت نيز آماده كرد و سپاه خود را بياراست . او مىخواست كعبه را ويران سازد و پس به يمن بازگردد . چون پيل را پيش راندند نفيل بن حبيب خثعمى بيامد و در كنار پيل بايستاد و گوش او را بگرفت و گفت : « اى محمود ! به زانو بنشين و درست از آن راه كه آمده‌اى برگرد ؛ زيرا تو در خانهء مقدّس خدا هستى . » پس گوش او را رها كرد . پيل به زانو نشست « 1 » و نفيل بن حبيب بيرون شد و شتابان به بالاى كوه رفت . حبشيان پيل را بزدند تا برخيزد امّا پيل سرباززد . پس با چوبهاى سركج كه داشتند به تهيگاه او زدند چندانكه خون آمد امّا پيل باز برنخاست . آنگاه روى او را به جنوب برگرداندند ، پيل بىدرنگ برخاست و به شتاب روى به راه نهاد ؛ پس روى او را به شمال و مشرق برگرداندند و پيل همچنان كرد امّا تا روى او را باز به مكّه برگرداندند پيل به زانو نشست . آنگاه خداوند پرندگانى از دريا همانند پرستوك بر ايشان بفرستاد . هريك از اين پرندگان سه سنگ با خود داشتند يكى به منقار گرفته بودند و دو ديگر به دو چنگال و هر سنگى به بزرگى نخود و يا عدس بود و بر هركه خورد بمرد « 2 » ، امّا اين سنگها بر همهء حبشيان نخورد . پس حبشيان گريزان و شتابان راهى را كه آمده بودند دوباره در پيش گرفتند و از نفيل بن حبيب خواستند كه ايشان را به يمن راهنمائى كند . حبيب چون بديد كه خداوند چه كيفرى بر ايشان فرستاده است گفت :\r\n اين المفرّ و الاله الطّالب * و الاشرم المغلوب غير الغالب \r\n« ( گناهكارى ) كه خداوند در پى اوست ، كجا مىتواند بگريزد ، و اشرم شكست‌خورده پيروز نشده است . »\r\n\r\n\r\n","description":"","footnote":"\r\n( 1 ) - راوى داستان چنين پنداشته است كه پيل هم مانند شتر به زانو مىنشيند ؛ امّا مؤلّف شرح ابن هشام مىداند كه اين پندار نادرست است ( ج 2 ص 12 ) .\r\n( 2 ) - اين بر اساس آيهء معروف قرآن است . در شرح ابن هشام و تفسير بغوى بر سورهء 104 انواع شاخ و برگهاى ناشيانه بر آن بسته شده است . دربارهء حقيقت واقعه رجوع شود به روايت ديگر طبرى كه پس از اين خواهد آمد .\r\n","page_name":" 240 ","page_number":248},
  {"content":"\r\n\r\nو باز نفيل گفت « 1 » :\r\n الاحيّيت عنّا يا ردينا * نعمناكم مع الاصباح عينا \r\n اتانا قابس منكم عشاء * فلم يقدر لقابسكم لدينا \r\n ردينة لو رأيت و لم تريه * لدى جنب المحصّب ما رأينا \r\n اذا لعذرتنى و حمدت رأيى * و لم تأسى على ما فات بينا \r\n حمدت اللّه اذ عاينت طيرا * و خفت حجارة تلقى علينا \r\n فكلّ القوم يسئل عن نفيل * كأن علىّ للحبشان دينا \r\n« اى ردينه از ما بر تو درود باد ! بامداد پگاه به تو شادمان گشتيم ؛ يكى از شما شب براى گرفتن آتش پيش ما آمد امّا چيزى پيش ما نيافت ؛ ردينه ، اگر آنچه ما در محصّب « 2 » ديديم مىديدى - امّا آن را نديدى - اگر مىديدى مرا معذور مىداشتى و رأى مرا مىستودى و بر آنچه از دست رفته است دريغ نمىخوردى ؛ هنگامى كه پرندگان را ديدم خدا را ستايش كردم ، امّا ترسيدم كه سنگى بر ما فرودآيد ؛ و همهء مردم از نفيل جويا مىشوند ، گويا من بدهكار حبشيان هستم . » حبشيان بيرون جستند و در راه‌ها از پا درمىآمدند و در آبشخورها مىمردند . تن ابرهه نيز سخت آسيب ديد و چون او را به در مىبردند بندهاى او از هم مىگسيخت و هر بندى كه مىريخت از جاى آن خون و چرك بيرون مىآمد و تا به صنعاء رسيد چون جوجه پرندگان شده بود و گويند كه پيش از مرگ سينهء او بشكافت و دلش بيرون آمد .\r\nخبر داد مرا حارث از محمّد بن سعد و او از محمّد بن عمر و او از عبد اللّه بن عثمان بن ابى سليمان . . . تا آخر . . . « 3 » ما در اينجا چند گزارش را به هم مىپيونديم :\r\n\r\n\r\n","description":"","footnote":"\r\n( 1 ) - اين اشعار ظاهرا قطعه‌ايست از قصيده‌اى بزرگ و به همين جهت مطالبى در آن هست كه ارتباطى با داستان ما ندارد ؛ امّا وزن و قافيه و تا اندازه‌اى تعبيرات آن تقليدى است از اشعار قديمى مذكور در حماسه ( ص 218 به بعد ) ؛ امّا ما هميشه اين سعادت را نداريم كه بتوانيم منشأ تقليد اين قبيل مصنوعات را اين‌طور نشان دهيم .\r\n( 2 ) - نام معشوقهء شاعر .\r\n( 3 ) - در اينجا سلسلهء روايت ديگرى نيز ذكر مىكند ؛ راوى اصلى محمّد بن عمر واقدى\r\n","page_name":" 241 ","page_number":249},
  {"content":"\r\n\r\nنجاشى ، ارياط ابو ضخم « 1 » را با چهار تن به يمن فرستاد و او آن ولايت را بگرفت و در زير فرمان خود درآورد . ارياط به اميران مال مىبخشيد ولى درويشان را خوار مىداشت . مردى از حبشيان به نام ابرهه اشرم ابو يكسوم برخاست و مردم را به طاعت خود خواند و ايشان بپذيرفتند و او ارياط را كشت و يمن را زير فرمان خود درآورد « 2 » . ابرهه به هنگام حجّ ديد كه مردم خود را براى رفتن به خانهء خدا آماده مىكنند و پرسيد كه « اين مردم به كجا مىروند ؟ » در پاسخ گفتند : « به خانهء خدا كه در مكّه است . » ابرهه پرسيد : « آن خانه را از چه ساخته‌اند ؟ » گفتند : « از سنگ . » پرسيد كه : « پوشش آن از چيست ؟ » گفتند : « از پارچه‌هاى راه‌راه اينجا . » « 3 » ابرهه گفت :\r\n« به مسيح سوگند ، كه من براى شما خانه‌اى بهتر از آن خواهم ساخت » . پس براى ايشان خانه‌اى از مرمر سفيد و سرخ و زرد و سياه بساخت و آن را با زر و سيم بياراست و در آن گوهرها بنشاند . درهائى ساخت و روى آن را با ورق‌هاى زرّين بپوشاند و ميخ‌هاى زرّين در آن بكوفت و ميان آن ورق‌ها گوهرها بنشاند و ياقوت دانه‌اى بزرگ در آن بگذاشت . در آن كليسا نهان‌خانه‌اى بساخت كه در آن صندل مىسوختند و ديوارهاى آن را با مشك بيندود چندان كه سياهى آن گوهرها را بپوشاند « 4 » . پس بفرمود تا مردم به زيارت آن رفتند و بسيارى از قبايل عرب سالها آن خانه را زيارت كردند و مردانى براى پرستش خدا و گزاردن مراسم دين در آن خانه\r\n\r\n\r\n","description":"","footnote":"\r\nاست ( متوفى در 822 م ) .\r\n( 1 ) - صحيح يا ضحم است و يا صحم نه ابن اضحم چنان كه در  ZDMG  ج 31 ص 68 آمده است و نه ابو اصحم چنان كه در اغانى ج 16 ص 72 مذكور است . موردتمان ( پسر ) آن را تركيبى از الاصحم ، نام پادشاه حبشه ، مىداند . ارياط ظاهرا از خانوادهء پادشاهى اكسوم بوده است ( رجوع شود به حاشيهء شماره 4 صفحهء 218 . از همين فصل ) .\r\n( 2 ) - خلاصه‌ايست از روايتى كه در زيرنويس شماره 2 صفحهء 228 همين فصل از آن بحث كرده‌ايم .\r\n( 3 ) - يمن كالاهاى دستى بهترى براى مردم عربستان تهيّه مىكرده است .\r\n( 4 ) - ظاهرا اين توصيف خيالى است . به هر حال بنائى با اين وصف حاكى از ذوق وحشيانهء حبشىها است .\r\n","page_name":" 242 ","page_number":250},
  {"content":"\r\n\r\nمقيم شدند . امّا نفيل خثعمى « 1 » انديشهء بدى را براى آن خانه در سر مىپرورانيد . شبى از شبها چون كسى را بيدار نيافت پليدى با خود برد و بر قبلهء آن كليسا « 2 » بماليد و مردارها گرد كرد و در آن بينداخت . چون ابرهه اين بشنيد سخت در خشم شد و گفت : « اين كار را عرب‌ها از سر غيرت پرستشگاه خود كرده‌اند ؛ من اكنون آن پرستشگاه ايشان را چنان سازم كه سنگى از آن بر روى سنگى نباشد . » پس نامه‌اى به نجاشى نوشت و از او خواست كه پيل خود محمود را ، كه كس به بزرگى و تنومندى و نيرومندى آن در روى زمين نديده بود ، بفرستد . نجاشى آن پيل را بفرستاد و ابرهه با مردم خود روى به راه نهاد . پادشاه حمير « 3 » و نفيل بن حبيب خثعمى نيز همراه او بودند . چون به نزديك حرم رسيدند ياران خود را فرمود تا چارپايان مردم را غارت كنند ؛ از جمله شترانى از عبد المطّلب نيز به غارت رفت .\r\nنفيل دوست عبد المطّلب بود و عبد المطّلب قصّهء شتران خود با او بگفت و او به ابرهه چنين گفت : « اى پادشاه بزرگ عرب و بهترين ايشان در پايگاه و قديم‌ترين ايشان در شرف پيش تو آمده است . او كسى است كه اسبان سوارى و خواسته مىبخشد و طعام او بر هرچه باد بوزد مىرسد . » آنگاه عبد المطّلب را پيش ابرهه برد و ابرهه از حاجت او پرسيد . عبد المطّلب گفت : « حاجت من آنكه شتران مرا به من بازگردانى . » ابرهه گفت : « گويا آنچه دربارهء تو به من گفته‌اند نادرست بوده است ، زيرا من چنان پنداشتم كه تو دربارهء پرستشگاهتان كه مايهء شرف شما است سخن خواهى گفت . » عبد المطّلب گفت : « شتران مرا به من بازگردان ، تو دانى و پرستشگاه ؛ زيرا آن را خداوندى است كه از آن حمايت خواهد كرد . » ابرهه فرمود تا شتران او را به او بازپس گردانيدند . چون عبد المطّلب آن شتران بگرفت نعلها از آن بياويخت « 4 » و\r\n\r\n\r\n","description":"","footnote":"\r\n( 1 ) - دو شخص مختلف كه در دو روايت ديگر مربوط به همين داستان مذكور است در اينجا به هم مشتبه شده است .\r\n( 2 ) - قبله اصطلاحى اسلامى است ؛ در اينجا بايد مقصود محراب كليسا باشد .\r\n( 3 ) - مسلّما اين شخص بايد همان ذو نفر باشد .\r\n( 4 ) - آويختن نعال و قطعات پوست درخت بر حيوانات ، علامت مختصّ بودن آنها\r\n","page_name":" 243 ","page_number":251},
  {"content":"\r\n\r\nپوستشان بشكافت تا قربانى شوند . پس همه را به راه خدا داد و در حرم بپراگند تا ( حبشيان ) چندى از آن بربايند و خداوند حرم به خشم آيد « 1 » . عبد المطّلب با عمرو بن عائذ بن عمران بن مخزوم و مطعم بن عدىّ و ابو مسعود ثقفى به كوه حرى رفت و گفت :\r\n لا همّ انّ المرء يمنع رحله فامنع حلالك * لا يغلبنّ صليبهم و محالهم عدّوا محالك \r\n ان كنت تاركهم و قبلتنا فامر ما بدا لك \r\n« خداوندا ، مرد از خانهء خود دفاع مىكند ، تو نيز از خانه‌هاى مهمانى خود دفاع كن ، نبايد صليب ايشان و تدبيرهاى ايشان بر تدبير تو غالب آيد ؛ امّا اگر قبلهء ما را به دست ايشان بدهى كاريست كه تو خود خواسته‌اى . » پس از آن پرندگانى دسته دسته از دريا درآمدند و با هريك سه سنگ بود ، دو سنگ در چنگال و يك سنگ در منقار ، و آنها را بر حبشيان انداختند . بر هرجا كه از اين سنگ‌ها خورد بشكست و در جاى آن زخم و ورم پديد آمد . از اينجا بود كه نخست آبله و حصبه « 2 » و درختان تلخ « 3 » پديد آمد . اين سنگ‌ها همهء ايشان را نابود ساخت و پس از آن خداوند سيلى « 4 » بفرستاد كه همه را با خود ببرد و به دريا ريخت . خود ابرهه و كسانى كه از سنگ جان به در برده بودند بگريختند و اندام ابرهه يكايك بريخت « 5 » . محمود پيل نجاشى كه\r\n\r\n\r\n","description":"","footnote":"\r\nبه قربانى بوده است ( رجوع شود به شروع آيهء 2 از سورهء 5 ) .\r\n( 1 ) - اگر به شتران قربانى كه در حرم بوده‌اند تجاوز مىشد مايهء غضب خداوند مىگرديد .\r\n( 2 ) - تنها در اين گزارش است كه علل طبيعى شكست را با امور خارق‌العادهء افسانه‌اى در جنب هم ذكر كرده‌اند . شايد علّت اين باشد كه راوى روايت خبر مستقلّ اصيلى را كه علّت شكست ابرهه را ظهور مرض آبله دانسته است با اخبار افسانه‌اى ديگر درهم آميخته است . اين روايت چنان كه در مقدّمهء آن گفته شده است خود تلفيقى است از روايات مختلف .\r\n( 3 ) - رجوع شود به مطالب آينده .\r\n( 4 ) - براى تطبيق داستان با طبيعت عربستان است . در آنجا اگر رگبارى اتّفاق افتد مىتواند سيلهاى تندى برانگيزد .\r\n( 5 ) - اين مطلب در روايت قبلى هم آمده است . ما به موجب اخبارى كه صحّت بعضى اشعار مؤيّد آن است نمىتوانيم باور كنيم كه ابرهه در اين لشكركشى كشته شده بوده است .\r\n","page_name":" 244 ","page_number":252},
  {"content":"\r\n\r\nبه زمين چسبيد و به حرم گستاخى نكرد ، به در جست امّا پيل ديگر كه جرأت كرد روى به حرم نهد از آن سنگ‌ها خورد و زخمى شد . گويند با ايشان سيزده پيل بود .\r\nعبد المطّلب از حرى پائين آمد ؛ دو تن از حبشيان پيش او رفتند و سر او ببوسيدند و گفتند : « تو بهتر از همه مىدانستى « 1 » . »\r\nخبر داد ما را ابن حميد و او از سلمه و او از ابن اسحاق و او از يعقوب بن عتبة بن مغيرة بن اخنس و او گفت : « نخستين بار كه حصبه و آبله در زمين عرب پيدا شد در آن سال بود و نيز نخستين بار بود كه درختان تلخ حرمل و حنظل و عشر « 2 » در آن سال ديده شد .\r\n\r\n\r\n","description":"","footnote":"\r\nبه گفتهء پركپ ( جنگ ايران 20 / 1 ) ابرهه مسلّما به يمن بازگشته است . در ديوان هذليّين ( ص 112 به بعد ) شاهد باارزشى براى اين گفتهء پركپ در دست داريم . به موجب آن مردم قبيلهء هذيل از سپاهيان فرارى حبشه اسراى زيادى گرفتند ؛ امّا ابرهه در بازگشت خود از تمام قبايل كنانه گروگانهائى گرفته بود . خويلد بن واثلهء هذلى كه نام او پيش از اين در اين متن آمده است ، پيش ابرهه رفت تا گروگان‌ها را پس بگيرد و زمانى با پادشاه معامله مىكرده است . شواهد شعرى كه اصالتش مسلّم است اين مطلب را تأييد مىكند . از اينجا معلوم مىشود كه 1 - ابرهه به هنگام بازگشت به قدر كافى نيرومند بوده است كه بتواند خود را با گرفتن گروگان تا اندازه‌اى از حملات اعراب بدوى حفظ كند ؛ 2 - ابرهه پس از اين لشكركشى به يمن بازگشته و زمانى در آنجا سلطنت كرده است . در اشعار مربوط به اين لشكركشى كه در كتاب ابن هشام و ازرقى آمده است مطلب قابل استفادهء زيادى نيست ؛ امّا جالب توجّه است كه در تأييد شعر اميّة بن ابى الصّلت كه از اين پيش مذكور افتاد شعر ديگرى از ابن الزّبعرى كه از مخالفين محمّد ( ص ) بوده است در دست است ( ابن هشام ص 39 س 3 ) : « شصت هزار تن از شما ( حبشيان ) به وطن خود بازنگشتند و بيماران شما پس از بازگشت روى زندگى را نديدند » . اين شعر را مىتوان اشاره‌اى به بيمارى حصبه و آبله دانست .\r\n( 1 ) - ازرقى ( ص 97 ) گويد كه بسيارى از فراريان سپاه حبشه و همراهان ايشان در مكّه ماندند و به كارگرى و شترچرانى مشغول شدند . اين معنى را مىتوان باور كرد . امّا خبر ديگرى كه مىگويد عايشه ( متولّد در 610 م ) دو تن از پيل‌بانان را ، كه كور شده بودند و گدائى مىكردند ، بازشناخته بود صحيح نيست ( ازرقى ص 98 و 103 ) .\r\n( 2 ) - اين قسمت اخير روايت ساده‌لوحانه است زيرا رستنىهاى تلخ مذكور از نباتات اصيل بيابان است . خبر ديگرى هست كه در سستى كمتر از آن نيست و آن اينكه به گفتهء بعضى از مكّيان كبوتران مكّه از تخم « ابابيل » هستند ، يعنى دسته مرغانى كه سپاهيان حبشه را نابود كردند ( ازرقى ص 98 ) .\r\n","page_name":" 245 ","page_number":253},
  {"content":"\r\n\r\n\r\nفصل هفتم\r\n\r\n[ دنباله پادشاهى خسرو انوشروان 
  ]\r\nابن اسحاق گويد : پس از مرگ ابرهه پسر او يكسوم « 1 » از حبشيان بر يمن پادشاه شد و ابرهه را به نام همين پسر ابو يكسوم مىخواندند . حميريان و قبايل يمن در خوارى افتادند و پايمال حبشيان گشتند . حبشيان زنان ايشان بگرفتند و مردان ايشان بكشتند و پسران ايشان را ميان خود و مردم عرب ترجمان كردند « 2 » . چون خداوند حبشيان را از مكّه برگردانيد و ايشان سزاى خود بديدند مردم عرب قبيلهء قريش را بزرگ داشتند و گفتند : « اينان مردان خدايند ، خداوند از ايشان دفاع كرد و از\r\n\r\n\r\n","description":"","footnote":"\r\n( 1 ) - از اين شخص سكّه‌اى در دست است كه تا كنون شناخته نشده بود . ( سفرنامهء  Ruppell  در حبشه ، تابلوى 8 ؛ مقايسه شود با مجلّهء سكّه‌شناسى سال 1868 تابلوى 2 ) .\r\nگوت‌شميد نام مذكور در اين سكّه را « بازيلئوس يكسومى - پادشاه يكسوم » خوانده است . بر روى ديگر سكّه نام پادشاه اصلى حبشه « گرسم » ديده مىشود .\r\n( 2 ) - دينورى گويد كه او از پدرش بدتر و پليدتر « اخبث » بوده است و برادرش از او هم بدتر بوده است .\r\n","page_name":" 246 ","page_number":254},
  {"content":"\r\n\r\nشرّ دشمنانشان نگاهداشت . » پس از مرگ يكسوم بن ابرهه برادرش مسروق « 1 » بن ابرهه از ميان حبشيان پادشاه يمن گرديد . تسلّط حبشيان بر يمن از هنگام آمدن ارياط تا زمانى كه ايرانيان مسروق را كشتند و حبشيان را از يمن بيرون كردند هفتاد و دو سال « 2 » بود و در اين مدّت چهار تن يكى پس از ديگرى به پادشاهى رسيدند :\r\nارياط ، ابرهه ، يكسوم بن ابرهه ، مسروق بن ابرهه . چون رنج و درد يمنىها به درازا كشيد سيف بن ذى يزن حميرى ، كه كنيه‌اش ابو مرّة « 3 » بود ، بيرون شد و پيش قيصر\r\n\r\n\r\n","description":"","footnote":"\r\n( 1 ) - نام او در كتاب ثئوفانس بيزانسى و يا بهتر بگوئيم در فوثيوس ( ديندورف ص 447 ) ساناتوركس آمده است ؛ در اصل بايد « ماستروكس » نوشته شده باشد .\r\n( 2 ) - اين مدّت كه ديگران نيز از قبيل حمزه و ابن خرداذبه ( ص 145 ) . آن را ذكر كرده‌اند و در پيشگوئى كه در زيرنويس شماره 1 صفحهء 203 ، فصل ششم نيز به آن اشاره شده است ، خيلى زياد است ؛ زيرا تسلط بر يمن فقط از سال 526 تا حدود سال 570 م بوده است . در اغانى ( ج 16 ص 75 ) مدّت سلطنت هريك از حبشيان را چنين ذكر كرده است : ارياط 20 + ابرهه 23 + يكسوم 19 + مسروق 12 - 74 ؛ ولى هيچ شاهدى به صحّت آن در دست نيست . قابل تصوّر است كه چرا وقايع سالانهء اين دورهء نكبت‌بار يمن ثبت نشده است . دينورى نيز مدّت سلطنت يكسوم را 19 سال مىداند .\r\n( 3 ) - دربارهء نام و شخص او اندكى جاى تأمّل و ترديد موجود است ( رجوع شود به مطالب آينده ) . امّا ظاهرا چنين مىنمايد كه ابتدا مردى از يكى از خاندانهاى قديمى يمن به نام ابو مرّة ذويزن در برانداختن تسلّط حبشيان كوشيده است و پس از او پسرش سيف دنبالهء كوشش‌هاى پدر را گرفته است . به هر حال نام ذويزن كه پدر و پسر هر دو داشته‌اند نام خاندان بوده است . دينورى سيف را از اعقاب ذونواس مىداند . آنچه در متن پس از اين ذكر خواهد شد دو روايت است كه اساس مطلب هر دو يكى است ( مقايسه شود با حمزه ص 58 به بعد ؛ اغانى ج 16 ص 73 به بعد ) . هر دو روايت تقريبا حماسى است و قهرمانان آن يكى ذويزن و ديگرى ( مخصوصا ) وهرز پيشواى ايرانى است كه اخبار قهرمانى ديگرى نيز دربارهء او خواهيم ديد . لحن گزارش نسبت به حبشيان دشمنانه است امّا نسبت به يمنيان و ايرانيان هر دو مساعد است و دنبالهء آن نيز تا فتوحات اسلامى چنين است . ما مىتوانيم تا اندازه‌اى از روى اطمينان بگوئيم كه در اين دو روايت نظر اولاد فاتحان ايرانى كه عرب شده بودند ولى يك طبقهء اشرافى در يمن تشكيل داده بودند ( بلاذرى ص 105 به بعد ) و به نام « ابناء » خوانده مىشدند دخيل است . با اينكه لحن داستان حماسى است ولى اساس تاريخى آن را مىتوان به وضوح معلوم كرد .\r\n","page_name":" 247 ","page_number":255},
  {"content":"\r\n\r\nروم رفت و از رنجى كه بر مردم او مىرسيد شكايت كرد و از او خواست كه حبشيان را از يمن بيرون كند و خود آن را بگيرد و هركه از روميان بخواهد بر ايشان فرمانروا كند . قيصر به شكايت او گوش نداد و سيف بن ذى يزن چيزى از آنچه مىخواست به دست نياورد . پس بيرون آمد و به حيره پيش نعمان « 1 » بن منذر رفت و او از طرف خسرو كاردار حيره و آنچه از زمينهاى عراق عرب بدان پيوسته است ، بود . سيف نزد نعمان از رنج و خوارى يمنيان شكايت كرد . نعمان گفت : « من هر سال يك‌بار بايد پيش خسرو بروم ؛ تو تا آن هنگام در اينجا بمان تا من تو را با خود پيش او ببرم » .\r\nسيف در نزد نعمان بماند تا آنگاه كه نعمان به ديدن خسرو شد و او را نيز با خود ببرد . چون نعمان پيش خسرو برفت و از كارهاى خود بپرداخت ، با او از سيف بن ذى يزن و سبب آمدن او سخن گفت و از او خواست كه سيف را بار دهد و خسرو او را بار داد . خسرو در ايوان بارگاه خويش كه تاج او در آن بود مىنشست . اين تاج به اندازهء قفيزى « 2 » بزرگ بود كه در آن ياقوت و زبرجد و لؤلؤ و زر و سيم نشانده بودند و با زنجيرى زرين بر سر طاق آن بارگاه آويخته بودند . گردن خسرو تاب اين تاج نداشت ، از اين روى نخست او را با پوششى از ديدهء مردم مىپوشاندند تا خسرو در جاى خود بنشيند و سر خود به درون تاج فروبرد ؛ چون در جاى خود استوار مىشد آن پوشش را برمىگرفتند . اگر كسى او را بار نخست بدانسان مىديد از هيبت به زانو درمىآمد « 3 » . چون سيف بن ذى يزن به آن بارگاه رفت به زانو درآمد و گفت : « اى پادشاه ، كلاغان بر ما غلبه كرده‌اند . » خسرو گفت : « كدام كلاغان ، حبشيان\r\n\r\n\r\n","description":"","footnote":"\r\n( 1 ) - اين نام درست نيست . اين پادشاه كه نام او بايد منذر و يا عمرو باشد در اينجا با آخرين پادشاه حيره اشتباه شده است . مقايسه شود با روايات ديگرى كه از اين پس خواهد آمد .\r\n( 2 ) - در متن كلمهء قنقل ذكر شده است كه به معنى پيمانهء بزرگى است . مفاتيح العلوم ( نسخهء ليدن ورق  a  22 ) آن را شش هزار رطل گفته است . در حواشى سيرهء ابن هشام ( ج 2 ص 14 ) آن را 66 رطل گفته است .\r\n( 3 ) - رجوع شود به نظير اين واقعه در زمان بهرام گور . ملاحظه مىشود كه اين داستان با آنكه ايرانى نيست امّا با اوضاع ايران آشنا است .\r\n","page_name":" 248 ","page_number":256},
  {"content":"\r\n\r\nيا سنديان « 1 » ؟ » سيف گفت : « حبشيان ، و من به سوى تو آمده‌ام تا مرا يارى دهى و ايشان را از خاك من بيرون كنى و تو خود مالك آن سرزمين شوى ؛ زيرا تو بر ما پسنديده‌تر از ايشانى . » خسرو گفت : « سرزمين تو از ما خيلى دور است و خير آن كم است و چيزى جز شتر و گوسفند در آن يافت نشود و ما را به آن نيازى نيست . من نمىتوانم هيچ سپاه ايرانى را در آنجا به خطر بيندازم ؛ مرا به آن حاجتى نيست . » پس بفرمود تا ده هزار درهم پر به او دادند و لباس خوبى به او پوشاندند . سيف آن مال برگرفت و بيرون شد و آن را در ميان مردم بپراگند چنان كه بندگان و كنيزان و كودكان آن را از هم مىربودند ؛ اين خبر بىدرنگ پيش خسرو بردند و گفتند : « اين مرد عرب مالى را كه به او بخشيده‌اى ميان مردم مىپراگند و بندگان و كنيزان و كودكان آن را از هم مىربايند . » خسرو گفت : « اين مرد را كارى هست ، او را پيش من بياوريد . » او را پيش خسرو بردند و خسرو روى به او كرد و گفت : « تو بخشش پادشاه را ميان مردم مىپراگنى ؟ » سيف گفت : « من با بخشش پادشاه جز آن چه مىتوانستم كرد ؟\r\nكوههاى مملكت من همه زر و سيم است . » او مىخواست پادشاه را با اين سخن سر رغبت آورد ؛ زيرا پادشاه در سرزمين او به چشم خردى نگريسته « 2 » بود . پس گفت :\r\n« من براى آن پيش پادشاه آمده‌ام كه ستم از من بگرداند و اين خوارى از ما بازگيرد . » خسرو گفت : « اينجا بمان تا در كار تو بنگرم » و سيف آنجا بماند . خسرو مرزبانان و خردمندان را كه در كارها با ايشان مشورت كردى پيش خود خواند و گفت : « در كار\r\n\r\n\r\n","description":"","footnote":"\r\n( 1 ) - يعنى آيا مقصود سياهان آفريقا است يا سياهان هند ( دربارهء سند رجوع شود به زيرنويس شمارهء 1 صفحهء 98 ، فصل سوّم و زيرنويس شمارهء 1 صفحهء 137 ، فصل چهارم ) . از حبشيان و مردم زمين‌هاى مجاور آن به غلط به « هندى » تعبير مىشد كه مايهء خلط و اشتباه زياد شده است . اين اشتباه از آنجا ناشى شده است كه ايرانيان سياهان را به نام قوم تيره رنگ هند كه از مدّتها پيش با ايشان آشنا بودند « هندى » مىخواندند . » اين استعمال از راه زبان سريانى به مغرب زمين نيز رسيده است .\r\n( 2 ) - براى جلوه‌گر ساختن ثروت يمن در نظر پادشاه نيازمند به پول مملكت فقير ايران .\r\nدربارهء ثروت يمن چه در ايران و چه در اروپا تصوّرات مبالغه‌آميزى داشته‌اند ؛ بنا بر اين ، توصيف سيف ذى يزن براى پادشاه ايران بايستى خيلى جالب و فريبنده باشد .\r\n","page_name":" 249 ","page_number":257},
  {"content":"\r\n\r\nاين مرد و مقصود او چه مىبينيد ؟ » يكى از ايشان گفت : « اى پادشاه ، در زندان تو كسانى هستند كه تو ايشان را در بند كرده‌اى تا بكشى ؛ نمىخواهى ايشان را با او بفرستى ؟ زيرا اگر كشته شوند همانا ارادهء تو همين بوده است و اگر غالب شوند ملكى بر مملكت خود افزوده‌اى . » پادشاه گفت : « اين رأى درست است ، زندانيان ما را بشماريد . » چون زندانيان را شمردند همگى هشتصد مرد بودند . خسرو گفت :\r\n« مردى از ايشان را كه در حسب و خاندان از همهء ايشان برتر باشد برگزينيد و بر ايشان پيشوا سازيد . » اين صفت را در وهرز « 1 » يافتند كه مردى سالخورده بود .\r\n\r\n\r\n","description":"","footnote":"\r\n( 1 ) - وهرز در ارمنى وهرج است ( رجوع شود به موسىخورن 53 / 3 و ديگران ) . شايد بهريز نام پدر حبيب بن بهريز مطران موصل مذكور در حمزه ( ص 81 س 1 ) نيز با كلمهء وهرز يكى باشد . ولى اين كلمه غير از وراز و براز اوئارازس ( رجوع شود به مطالب آينده ) است و نيز غير از كلمهء و خرج ارمنى ( تاريخ بروسه ج 1 ص 70 ) - اوئافريزس ( آگاثياس 3 در آخر ) - گفريز  Gofriz  ( كتاب شهدا ج 1 ص 68 به بعد ) است ( و نيز فبريزوس مذكور در پركپ ، گث‌ها 10 / 4 ) . دينورى قهرمان ما را وهرز پسر كامگار مىداند كه به علّت راهزنى به حبس افتاده بوده است . حمزه ( ص 138 بالا ) مىگويد نام او خرزاذ پسر نرسى است و عنوانش وهرز است ( يعنى نام موروثى اشرافى او ) . پركپ ( جنگ ايران 12 / 1 ) گفتهء او را تأييد مىكند زيرا مىگويد مردى به نام بوئس ( بويه - در سريانى « باوى » ، يوشع ستون‌نشين بند 60 ) و باارزش و مقام - وهرز . حمزه ( ص 59 ) مىگويد كه او از اولاد ساسان جدّ اردشير بوده است و همراهان او نيز همه از اولاد ساسان و يا پدر او بهمن بوده‌اند ( مقايسه شود با شعر نسبتا قديمى كه مسعودى ، ج 3 ص 164 ذكر كرده است و در آن ايرانيانى را كه در يمن پياده شده‌اند از آل ساسان و مهرسن مىداند ) . ولى اين شهادتنامهء اشرافى است كه خودشان به خودشان داده‌اند و اين وقتى بوده است كه اين اشخاص در يمن به حرمت و عزّت زيادى نايل شده‌اند . امّا بودن پيشواى ايشان از يك خانوادهء اشرافى مسلّم است . بعضى از روايات او را ديلمى گفته‌اند . امّا مهران ( ميرانس ) بودن او كه ثئوفانس بيزانسى گفته است مسلّما نادرست است ، زيرا مبنى بر اشتباهى است از فوثيوس كه در همان قطعه نام ميرانس را ديده بوده است . اگر به گفتهء متن كه ايشان را از زندانيان مىداند باور نكنيم لا اقل اين معنى محتمل است كه در چنين اقدامات مشكوكى كسانى را به خطر مىانداخته‌اند كه از دست رفتنشان چندان مهمّ نباشد . انوشروان چندان دوستدار اقدامات تهوّرآميز نبوده است و علّت اين لشكركشى بجز طمع او در ثروت واقعى و موهومى يمن اساسا اين بوده است كه قدرت روميان را كه در آن سرزمين كمى نفوذ داشته‌اند محدودتر سازد و تجارت ايشان را به هم بزند . اختلاف\r\n","page_name":" 250 ","page_number":258},
  {"content":"\r\n\r\nخسرو او را با سيف بفرستاد و بر مردم او امير گردانيد . او همه را در هشت كشتى كرد و در هر كشتى صد تن بنشانيد « 1 » و هرچه در دريا به كار آيد در كشتىها نهاد . آنگاه كشتىها در دريا رفتند تا به گردابى رسيدند ؛ دو كشتى با همهء سرنشينان آن به آب فرورفت و شش كشتى با ششصد تن كه وهرز و سيف از آن جمله بودند در ساحل يمن به ناحيهء عدن پياده شدند « 2 » . چون در خشكى جاى گرفتند وهرز به سيف گفت : « چه دارى ؟ » سيف گفت : « مردان عرب و اسبان عربى هرچه بخواهى ؛ آنگاه پاى جاى پاى تو مىنهم تا همه با هم بميريم يا همه با هم غالب آئيم . » وهرز گفت : « نيك گفتى و درست گفتى . » پس سيف هرچه توانست از مردم خود گرد آورد . چون مسروق بن ابرهه اين خبر بشنيد سپاهيان حبشى خود را گرد كرد و روى به ايشان نهاد . چون هر دو سپاه به يكديگر نزديك شدند و مردم ( گاه‌به‌گاه ) در يكديگر مىآويختند وهرز پسر خود را كه نوزاذ نام داشت با گروهى اندك بفرستاد و گفت : « با ايشان درآويزيد تا ببينيم كه جنگشان چگونه است . » نوزاذ سوار شد و اندكى با ايشان درآويخت ؛ امّا ناگهان در گودالى فرورفت و نتوانست از آن بيرون آيد و به دست حبشيان كشته شد .\r\nاز اين روى كينهء وهرز برايشان بيشتر شد و در جنگ با ايشان استوارتر گشت . چون\r\n\r\n\r\n","description":"","footnote":"\r\nميان اين دو قدرت بزرگ در نواحى خيلى دوردست از قبيل ايتاليا و يمن و سواحل درياى آرال نيز ظاهر مىشده است . تاريخ فتح يمن در فاصلهء ميان آخرين صلح با يوستىنين ( 562 م ) و شروع مجدّد جنگ در زمان يوستين دوم ( سال 572 م ) بوده است ؛ زيرا يكى از شكايات روميان پيش از شروع اين جنگ اخير همين فتح يمن به دست ايرانيان بوده است ( رجوع شود به يوحنا اپيفانس : ديندورف ص 37 ؛ ثئوفيلاكتوس 9 / 3 ثئوفانس بيزانسى ) . مورّخين اسلامى ( ازرقى ص 99 ؛ اغانى ج 16 ص 74 و بعد ) تاريخ آن را سال دوّم تولّد پيغمبر ( ص ) دانسته‌اند و تقريبا بايد صحيح باشد گرچه تصادفى هم مىتواند باشد .\r\n( 1 ) - در حاشيهء سيرهء ابن هشام ( ج 2 ص 15 ) به نقل از ابن قتيبه عدّهء افراد 500 / 7 ذكر شده است ؛ امّا عدد كمتر بايد درست باشد . فرستادن سپاهى بزرگ از چنان راه دريائى دور براى ايرانيان زياد گران تمام مىشد ؛ در اين لشكركشى بايستى قبلا معاونت قوى مردم بومى يمن را به حساب آورده باشند .\r\n( 2 ) - روايت دوّم در اين باره دقيق‌تر است و به طور كلّى مفصّل‌تر هم هست .\r\n","page_name":" 251 ","page_number":259},
  {"content":"\r\n\r\nجنگيان به صف بايستادند وهرز گفت : « پادشاه ايشان را به من بنمائيد » . گفتند : « آن مرد را كه سوار پيل است و تاجى بر سر دارد و ياقوت دانه‌اى سرخ بر پيشانى اوست مىبينى ؟ » وهرز گفت : « آرى » گفتند : « او پادشاه ايشان است . » وهرز گفت :\r\n« دست نگاه داريد . » چون مدّتى بگذشت گفت : « اكنون بر چيست ؟ » گفتند : « سوار اسب شد . » گفت : « دست نگاه داريد . » چون مدّتى دراز بايستادند گفت : « اكنون بر چيست ؟ » گفتند : « سوار استرى شد . » وهرز گفت : « بر دختر خر ! پست بادا او و پادشاهيش ! سخن مرا خوب مىشنويد ؟ من تيرى بر او خواهم انداخت : اگر مردم او از جاى نجنبيدند شما نيز از جاى نجنبيد تا من دستورى دهم ، زيرا تير من بر خطا رفته است . امّا اگر ديديد كه مردم به دور او گرد شدند و او را در ميان گرفتند بدانيد كه تير من به هدف خورده است ، آنگاه حمله كنيد ! ! » پس كمان خود به زه كرد و گويند از بس سخت بود كس ديگر آن را به زه نتوانستى كرد . پس بفرمود تا ابروان او را بر بالا بستند « 1 » . آنگاه تير در كمان نهاد و كمان را چندان كه توانست كشيد و پس رها كرد . تير به ياقوت دانه‌اى كه در پيشانى او بود بخورد و پس در سر او فروشد و از پشت سر او برآمد « 2 » . پادشاه سرنگون از اسب افتاد و حبشيان او را در ميان گرفتند . ايرانيان بر ايشان حمله بردند و حبشيان بشكستند و كشته شدند و آنان كه جان به در بردند به هر سوئى بگريختند . وهرز روى به صنعاء نهاد « 3 » و چون به دروازهء آن رسيد گفت :\r\n\r\n\r\n","description":"","footnote":"\r\n( 1 ) - اين داستان از يك سردار ايرانى ديگر نيز نقل شده است ( بلاذرى ص 251 ؛ در آنجا بايد يعصب خواند ) كه به علّت پيرى ابروانش بر روى چشمانش افتاده بود و براى تيراندازى آن را بالا زد و به همين جهت لقب ذو الحاجبين داشت . امّا در اينجا ظاهرا معنى يك لقب فارسى را درست درنيافته‌اند .\r\n( 2 ) - در عيون الاخبار ابن قتيبه ( نسخهء خطّى پترسبورگ ) داستانى از « كتب الفرس » نقل شده است كه به موجب آن وهرز تيرى طلب كرد و آن را به نام « زنان » برداشت و به فال نيك گرفت ( زن - آن - آن را بزن ) ؛ پس از آن داستان را با الفاظى كه تركيبى از دو روايت مذكور در متن است ادامه مىدهد .\r\n( 3 ) - اغانى و ديگران مىگويند كه حبشيان اين شهر را مستحكم ساخته بودند و نام آن را صنعاء نهاده بودند .\r\n","page_name":" 252 ","page_number":260},
  {"content":"\r\n\r\n« علم من هرگز خم نشود ! دروازه را خراب كنيد ! » پس دروازه را خراب كردند و وهرز داخل شهر شد و علم افراشته را پيش روى همىبردند . وهرز پس از آنكه يمن را فروگرفت و حبشيان را از آن براند به خسرو چنين نوشت : « من يمن را به تصرّف تو درآوردم و حبشيان را از آن بيرون راندم » و اموالى « 1 » را كه گرفته بود براى خسرو فرستاد . خسرو به او نوشت تا سيف بن ذىيزن را بر زمين يمن و مردم آن پادشاه كند . پس از آن خسرو ماليات سرانه و ماليات زمين براى هر سال بر يمنيان بنهاد و فرمود تا سيف آن را هر سال بفرستد . آنگاه نامه‌اى به وهرز نوشت و او را بازخواند و وهرز بازگشت . بدين گونه سيف بن ذىيزن ، كه پدر او ذويزن خود از پادشاهان يمن بود ، بر يمن پادشاه شد . اين بود آنچه ابن حميد ما را از سلمه و او از ابن اسحاق دربارهء حمير و حبشه و لشكر فرستادن خسرو به يمن براى جنگ با حبشيان خبر داد .\r\nامّا هشام بن محمّد چنين گفته است : پس از ابرهه ، يكسوم به پادشاهى رسيد و پس از او مسروق پادشاه شد و او همان است كه وهرز او را در زمان پادشاهى خسرو پسر كواذ بكشت و حبشيان را از يمن بيرون كرد . اين واقعه چنين روى داد :\r\nابو مرّة فيّاض ذو يزن از اشراف يمن بود و زن او ريحانه دختر ذو جدن بود . اين زن براى او پسرى بزاد كه او را معدى كرب نام كرد . اين زن زيبا بود و اشرم او را از ابو مرّة بگرفت و به زور زن خود كرد . ابو مرّة از يمن بيرون رفت و پيش يكى از پادشاهان خاندان منذر - كه گمان كنم عمرو « 2 » بن هند باشد - رفت و از او خواست كه نامه‌اى دربارهء او به خسرو بنويسد و پايه و شرف او را به وى بنمايد و او را از قصد وى كه يارى خواستن بود ، آگاه سازد . عمرو گفت : « شتاب مكن ، من بايد هر سال يك‌بار پيش خسرو بروم و امسال در فلان وقت خواهم رفت . » ابو مرّة نزد او بماند تا آنكه او به سوى خسرو راه افتاد . عمرو بن هند نزد خسرو رفت و بزرگى ذو يزن و حال او\r\n\r\n\r\n","description":"","footnote":"\r\n( 1 ) - اغانى ( ص 75 ) گويد : « جواهر و عنبر و طلا و عود و زباد » .\r\n( 2 ) - به هر حال يا خود او بوده است و يا پدرش منذر . هشام از روى حقّ نام نعمان ( رجوع به روايت قبلى ) را انداخته است .\r\n","page_name":" 253 ","page_number":261},
  {"content":"\r\n\r\nبه خسرو بازنمود و از او براى وى بار خواست . هنگام بار يافتن عمرو او را بر خود مقدّم داشت . چون خسرو آن بديد دانست كه عمرو آن را براى شرف و بزرگى ابو مرّة كرده است . پادشاه روى به او كرد و با مهر و نيكوئى از او پرسيد : « چه چيزى تو را به اينجا آورده است ؟ » ابو مرّة گفت : « اى پادشاه ! سياهان سرزمين‌هاى ما را گرفته‌اند و چنان كارهاى زشتى كرده‌اند كه نتوان آن را در پيش پادشاه بازگفت . اگر پادشاه ، بىآنكه ما از او يارى بخواهيم ، ما را يارى مىكرد از او شايسته بود زيرا پادشاهى بزرگ‌منش و نيكوكار است و بر ديگر پادشاهان برترى دارد چه رسد به اينكه ما خود پيش او آمده‌ايم و اميدواريم كه خداوند به يارى او دشمن ما را بكشد و ما را بر ايشان پيروز گرداند و كينهء ما را از ايشان بازخواهد . اگر رأى پادشاه باشد اين گمان ما را به يقين بدل كند و اميد ما را برآورد و سپاهى با من بفرستد كه اين دشمن را از بلاد ما براند و آن را كه از ممالك آباد و پرسود است ، و مانند ديگر بلاد عرب كه به زمين پادشاه پيوسته است ، نيست ، بر مملكت خود بيفزايد . » پادشاه گفت : « مىدانم كه مملكت شما همچنان است كه مىگوئى ؛ امّا كدام سياهان مملكت تو را گرفته‌اند ، حبشيان يا سنديان ؟ » ابو مرّة گفت : « حبشيان . » انوشروان گفت : « دوست مىداشتم كه گمان تو را به يقين آورم و تو با حاجت برآورده برگردى ؛ امّا راه لشكركشى به ولايت تو دشوار است و من نمىخواهم سپاه خود را به خطر بيندازم ؛ امّا مىخواهم در كار تو بهتر بنگرم و تو آنچه بخواهى به دست خواهى آورد . » پس بفرمود تا او را منزل دادند و گرامى داشتند و او همان‌جا بماند تا مرگش فرا رسيد . ابو مرّة قصيده‌اى نيز به زبان حميرى در ستايش خسرو ساخته بود كه چون آن را بر خسرو ترجمه كردند سخت بپسنديد . ريحانه دختر ذوجدن از ابرهه اشرم پسرى آورد كه او را مسروق نام نهاد و معدى كرب پسر ذويزن با مادر خود ريحانه در خانهء ابرهه بزرگ شد . روزى يكى از پسران ابرهه او را چنين دشنام داد : « نفرين خدا بر تو و بر پدر تو ! » معدى كرب تا آن وقت چنين مىپنداشت كه پدر او اشرم است .\r\nپس پيش مادر رفت و گفت : « پدر من كيست ؟ » مادرش گفت : « اشرم . » معدى كرب\r\n\r\n","description":"","footnote":"","page_name":" 254 ","page_number":262},
  {"content":"\r\n\r\nگفت : « به خدا كه چنين نيست ، اگر او پدر من بود فلان پسر او مرا چنان دشنامى نمىداد . » پس مادرش گفت كه پدر او ابو مرّة فيّاض است و آنگاه داستان او را بازگفت . اين امر در نفس آن كودك اثر گذاشت « 1 » امّا مدّتى همچنان ماند تا اشرم و پسرش يكسوم هر دو بمردند . پس پسر ذويزن بيرون شد و به سوى قيصر روم رفت و نخواست خسرو را ببيند زيرا او در يارى به پدرش كندى كرده بود . امّا او آنچه مىخواست پيش قيصر نيافت زيرا قيصر با حبشيان هم كيش بود و از ايشان پشتيبانى مىكرد . پس پيش خسرو برگشت و روزى كه سوار بود خود را به او بنمايانيد « 2 » و فرياد زد : « اى پادشاه ، من ميراثى پيش تو دارم . » پس از آنكه از اسب فرودآمد خسرو او را بخواند و گفت : « تو كيستى و ميراث تو چيست ؟ » او در پاسخ گفت : « من پسر ذويزن آن پيرمرد يمنى هستم كه وعده داده بودى او را يارى دهى ، امّا به درگاه تو و به بارگاه تو مرد ؛ اينك آن وعده به من ارث رسيده است و تو بايد آن را به جا بياورى . » خسرو را بر او رقّت آمد و فرمود تا او را مالى دهند . آن جوان بيرون شد و آن درهم‌ها مىپراگند و مردم آن را مىربودند . خسرو كس پيش او فرستاد و گفت : « چرا چنين كردى ؟ » آن جوان گفت : « من براى مال نيامده‌ام بلكه آمده‌ام از تو مرد بخواهم تا مرا از اين خوارى رهائى دهى . » خسرو را اين سخن خوش آمد و كس پيش او فرستاد كه همين‌جا بمان تا در كار تو بنگرم . پس خسرو دربارهء فرستادن سپاهى با او از وزيران خود رأى خواست . موبذان موبذ گفت : « اين جوان را بر پادشاه حقّى است زيرا پيش پادشاه آمده است و پدرش به بارگاه پادشاه و در دربار او مرده است و پادشاه پدر او را از اين پيش وعده داده بوده است . در زندان‌هاى پادشاه مردان دلير و بىباك هستند ، اگر پادشاه رأى بيند كه ايشان را با اين جوان\r\n\r\n\r\n","description":"","footnote":"\r\n( 1 ) - اگر شخصى كه بر مسروق غلبه كرد از آن راه نابرادرى او شده بوده است تأثر او از نظر روانشناسى قابل قبول است ؛ امّا چون سياق كلام بيشتر به داستان شبيه است نمىتوان به آن جزئيّات زياد اهميّت داد .\r\n( 2 ) - پادشاه در قصر نشسته بيرون را تماشا مىكرده است .\r\n","page_name":" 255 ","page_number":263},
  {"content":"\r\n\r\nبفرستد از صواب دور نباشد . زيرا اگر پيروز شوند پادشاه پيروز شده است و اگر كشته شوند پادشاه از ايشان آسوده‌خاطر مىشود و مردم مملكت از دست ايشان رهائى مىيابند . » خسرو گفت : « اين رأى درست است » و بفرمود تا باز بينند كه ازاين‌گونه مردان در زندانهاى او چند تن هستند . چون بشمردند شمارهء ايشان به هشتصد رسيد . خسرو يكى از اسواران خود را به نام وهرز بر ايشان پيشوا كرد و شاه او را به هزار « 1 » سوار برابر مىداشت . پس آنچه مىبايست به ايشان بداد و بفرمود تا ايشان را در هشت كشتى ، در هر كشتى صد تن ، بنشاندند . از اين هشت كشتى دو كشتى در آب فروشد و آن شش ديگر سالم در ساحل حضرموت « 2 » پياده شدند .\r\nمسروق با صدهزار حبشى و حميرى و اعرابى روى به سوى ايشان نهاد و بر پسر ذويزن نيز مردم زيادى گرد آمدند . وهرز در كنار دريا لشكرگاه ساخت و پشت به دريا كرد . چون مسروق كمى ايشان بديد طمع كرد ( كه ايشان را بىجنگ به دست آورد ) و كس به سوى وهرز فرستاد و گفت : « چه چيز تو را به اينجا آورده است ؟ مىبينى كه همراهان تو كم‌اند و همراهان من فراوان . تو خود و ياران خويش را به خطر انداخته‌اى ، اگر بخواهى اذن دهم كه به سرزمين خود بازگردى و من دست بر تو دراز نكنم و تو را و ياران تو را از من گزندى نرسد ، و اگر نخواهى همين ساعت بر تو روى آورم . اگر هم بخواهى ترا مهلت دهم تا در كار خود بينديشى و با ياران خود مشورت كنى . » نيروى ايشان در ديدهء وهرز بزرگ آمد و ديد كه با ايشان تاب برابرى ندارد .\r\nپس كس پيش مسروق فرستاد و گفت : « ميان ما مهلتى بنه و پيمانى باشد كه\r\n\r\n\r\n","description":"","footnote":"\r\n( 1 ) - او « هزار مرد » بوده است ( رجوع شود به مطالب آينده در سلطنت خسرو دوّم ) .\r\n( 2 ) - شايد همين درست باشد . شاعر ( رجوع شود به مسعودى ج 3 ص 165 ) مىگويد در منوب ( چنين بايد خواند نه مثوب ) پياده شدند كه موضعى است در شحر ( ساحل حضرموت ) ؛ رجوع شود به بكرى ( ص 204 س 6 و 544 و 546 ) كه در آنجا نيز بايد منوب خواند . انتقادى كه بكرى كرده است ( ص 546 ) درست نيست . ايرانيان به جهت طوفان دريا ( كه دو كشتى نيز گويا به همان جهت غرق شده بوده است ) مجبور شده بودند زودتر پياده شوند و در طول ساحل حركت كنند .\r\n","page_name":" 256 ","page_number":264},
  {"content":"\r\n\r\nهيچ‌كس از ما با ديگرى نجنگد تا آن مهلت به پايان رسد ، آنگاه آنچه را انديشيده‌ايم كار بنديم . » مسروق اين سخن بپذيرفت و هر دو در لشكرگاه خود بماندند . چون از مهلت ده روز گذشت پسر وهرز سوار اسب شد و همىراند تا به نزديك لشكرگاه حبشيان رسيد و اسب او را برداشت و به ميان لشكرگاه ايشان برد و ايشان او را بكشتند . وهرز از اين امر خبر نداشت و چون بشنيد كس پيش مسروق فرستاد و گفت : « شما از پيمانى كه ميان ما و شما است آگاه هستيد ، پس چرا پسر مرا كشتيد ؟ » مسروق پاسخ داد : « پسر تو به سوى ما تاخت و به ميان لشكرگاه ما آمد ، بعضى از نابخردان بر او روى آوردند و او را بكشتند و من نمىخواستم او كشته شود . » وهرز به فرستاده گفت : « او پسر من نبود و پسر زناكارى بود ؛ اگر پسر من بود صبر مىكرد و پيمان نمىشكست تا مدّت پيمانى كه ميان ما و توست سرآيد « 1 » . » پس بفرمود تا تن پسرش را در جائى نهادند كه بتواند به آن بنگرد . آنگاه سوگند ياد كرد كه تا پايان مدّت پيمانى كه ميان ايشان است مى نخورد و سر را روغن نمالد . چون يك روز به پايان مهلت ماند بفرمود تا كشتىهائى را كه ايشان را آورده بود بسوختند و نيز هر جامهء زيادى كه داشتند بسوختند ، چنان كه جامه‌اى جز آنچه بر تن داشتند نماند .\r\nآنگاه بفرمود تا هر توشه‌اى كه داشتند بياوردند و به ياران خود گفت تا همه را بخوردند . چون بخوردند بفرمود تا بازمانده را به دريا ريختند . پس بپاخاست و چنين گفت : « كشتىها را از بهر آن سوزاندم كه بدانيد ديگر راه برگشت به خاك خود نداريد ؛ و جامه‌ها را از بهر آن سوزاندم كه نخواستم اگر حبشيان پيروز شوند آن را برگيرند ؛ و توشه‌ها را براى آن به دريا ريختم كه هركه توشه‌اى دارد هوس يك روز زنده ماندن نكند . اكنون به من بازنمائيد كه آيا مردانى هستيد كه خواهيد جنگيد و\r\n\r\n\r\n","description":"","footnote":"\r\n( 1 ) - او مىخواسته است به حبشيان چنان وانمود كند كه با آن كشته نسبتى ندارد تا مجبور نشود كه از ايشان ديه بپذيرد ؛ زيرا اين ديه بايستى خون خود حبشيان باشد . به علاوه ، قتل او اگرچه نيمه عمدى بوده است امّا چون موجب شكستن پيمان رسمى گشته بود بايستى انتقام الهى را در پس داشته باشد .\r\n","page_name":" 257 ","page_number":265},
  {"content":"\r\n\r\nپاى خواهيد فشرد ؟ اگر نخواهيد بازگوئيد تا من خود را بر روى اين شمشير بيفگنم كه از پشت من بيرون آيد ؛ زيرا من خود را زنده به دست ايشان نخواهم داد . اكنون بنگريد كه حال شما پس از من كه رئيس شما بودم و با خود چنين كردم چگونه خواهد بود » . همگى در پاسخ گفتند : « ما همگى به همراه تو چندان خواهيم جنگيد كه آخرين كس از ما كشته شود و يا پيروز گرديم ! » بامداد روزى كه مدّت پيمان به سر رسيده بود وهرز ياران خود را آمادهء جنگ كرد و چنان كرد كه دريا پشت سر ايشان باشد . پس روى به ايشان كرد و همه را به پايدارى بخواند و ميان دو كار مخيّر كرد :\r\nپيروزى بر دشمن و يا مرگ به عزّت . و بفرمود كه كمانها به زه كنند و چون او امر به تيراندازى كند همه تير پنجگان « 1 » بيندازند . يمنيان از آن پيش تير جنگى نديده بودند . مسروق در ميان گروهى كه دوسوى آن پيدا نبود روى آورد و او بر پيلى نشسته بود و تاجى بر سر نهاده و ياقوت دانه‌اى سرخ به درشتى تخم مرغ بر پيشانى بسته و چيزى جز پيروزى نمىديد . وهرز كه نيروى بينائيش كم شده بود گفت :\r\n« بزرگ ايشان را به من بنمايانيد . » گفتند : « آنكه بر پيل سوار است » . امّا چندى نگذشت كه مسروق بر اسب نشست و وهرز گفت : « ابروان مرا بالا بزنيد » زيرا ابروان او از پيرى بر روى دو چشمش افتاده بود . ابروان او را بالا زدند و با نوارى بستند .\r\nپس تيرى كشيد و در چلّهء كمان نهاد و گفت كه مسروق را به او نشان دهند . مسروق را نشان دادند و او وى را نيك دريافت . آنگاه فرمان تيراندازى داد و همه تيرها بينداختند و او خود كمان خويش را تا آنجا كه تاب داشت بكشيد و پس رها كرد . آن تير همچون ريسمان كشيده‌اى به دررفت تا بر پيشانى مسروق خورد و مسروق از اسب بيفتاد . در اين تيراندازى گروه بسيارى از ايشان كشته شدند و چون خداوند خود را كشته ديدند صفشان بشكست و چيزى نبود كه ايشان را از گريز بازدارد .\r\nوهرز فرمود تا همان ساعت تن پسرش را خاك كردند و تن مسروق را به جاى آن\r\n\r\n\r\n","description":"","footnote":"\r\n( 1 ) - در متن پنجكان است . فارسى آن : پنجگان . ( رجوع شود به جواليقى ص 30 ذيل كلمهء بنجكيّه ) .\r\n","page_name":" 258 ","page_number":266},
  {"content":"\r\n\r\nانداختند . از لشكرگاه حبشيان چندان غنيمت گرفته شد كه از فراوانى به شمار نيايد .\r\nهر اسوارى پنجاه يا شصت تن از حبشيان و حميريان و اعراب مىگرفت و دست بسته پيش خود همىراند بىآنكه از خود دفاع كنند . وهرز گفت : « حميريان و اعراب را رها سازيد و آهنگ سياهان كنيد و كس از ايشان زنده مگذاريد . » آن روز چندان از حبشيان بكشتند كه هيچ بزرگسالى از ايشان زنده نماند . يكى از اعرابيان يك شبانروز بر پشت شتر خود همىگريخت ، ناگاه رو برگرداند و بر بار خود تيرى نشسته ديد و گفت : « اى بر مادرت ! تير تا اينجا رسيد ، يا در طول راه با من بوده است ؟ » او مىپنداشت كه آن تير همان‌جا از آن راه دور به او خورده است . وهرز روى به راه نهاد تا به صنعاء رسيد و بلاد يمن را فروگرفت و كارداران خود را در مخاليف يمن بنشاند . ابو الصّلت ، پدر أميّة بن ابى الصّلت ثقفى ، دربارهء پسر ذويزن و سرگذشت او و وهرز و ايرانيان چنين گويد « 1 » :\r\n ليطلب الوتر امثال ابن ذى يزن * ريّم فى البحر للاعداء احوالا \r\n أتى هرقل و قد شالت نعامتهم * فلم يجد عنده بعض الّذى قالا \r\n ثمّ انتحى نحو كسرى بعد سابعة * من السنّين لقد ابعدت ايغالا \r\n حتّى اتى ببنى الاحرار يحملهم * انك لعمرى لقد اطولت قلقالا \r\n من مثل كسرى شهنشاه الملوك له * او مثل وهرز يوم الجيش اذ مالا \r\n للّه درّهم من عصبة خرجوا * ما ان ترى لهم فى النّاس امثالا \r\n غرّ جحاجحة بيض مرازبة * اسد تربّب فى الغيضات اشبالا \r\n يرمون عن شدف كانّها غبط * فى زمخر يعجل المرمىّ اعجالا \r\n\r\n\r\n","description":"","footnote":"\r\n( 1 ) - اين قطعه را و يا چند شعر از آن را ( و گاهى يك يا دو بيت از آن را كه در اينجا ذكر نشده است ) غالبا ذكر كرده‌اند . گويندهء اشعار را گاهى اميّه ، رقيب پيغمبر ( ص ) ، گفته‌اند و گاهى هم پدر او ؛ امّا فقط پدر او از جهت زمان با اين واقعه سازگار تواند بود . اين اشعار يا اصيل است و يا لا اقل از همان زمانهاى قديم به معاصر ذويزن نسبت داده شده است . اگر كلمهء هرقل در اصل شعر بوده باشد اصيل نبودن آن قطعى مىگردد زيرا هرقل سى سال پس از فتح يمن به سلطنت رسيده بود . براى تفسير هريك از اين اشعار به حواشى سيرهء ابن هشام رجوع شود .\r\n","page_name":" 259 ","page_number":267},
  {"content":"\r\n\r\n ارسلت اسدا على سور الكلاب فقد * اضحى شريدهم فى الارض فلّالا \r\n فاشرب هنيئا عليك التّاج متّكئا * فى رأس غمدان دارا منك محلالا \r\n و اطل بالمسك اذ شالت نعامتهم * و اسبل اليوم فى برديك اسبالا \r\n تلك المكارم لا قعبان من لبن * شيبا بماء فعادا بعد ابوالا \r\n« خونخواهى را بايد كسانى مانند پسر ذويزن بكنند كه سالها براى دشمنان در دريا به سر برد ؛ چون ( ميان دشمنان ) پراكندگى افتاد او پيش هرقل « 1 » رفت ولى آنچه مىگفت ( مىخواست ) پيش او نيافت ؛ آنگاه پس از هفت سال « 2 » پيش خسرو رفت ، همانا كه خيلى دور رفتى ! تا آنكه خسرو آزادمردان « 3 » را سوار ( كشتى ) كرد ، به جان خودم سوگند كه سخت در كوشش بودى ! او در روزى كه سپاهيان تاخت آوردند چه كسى مانند خسرو ، شاهنشاه پادشاهان ، يا مانند وهرز مىتوانست داشته باشد ؟\r\nخداوند خير دهاد گروهى را كه براى جنگ بيرون آمدند ، و مانند ايشان را ميان مردم نخواهى ديد ؛ بزرگان شكوهمند رخشان سفيدروى و مرزبانان شيرمانندى كه بچه شيران خود را در بيشه‌ها مىپرورانند ؛ از كج كمانهاى ايرانى ناوكهائى مانند كجاوه مىاندازند كه بر هدف پيشى مىگيرد « 4 » ؛ بر آن سگان سياه شيرانى فرستادى كه گريختگان ايشان را در روى زمين بپراگندند ؛ پس بر سر كاخ غمدان « 5 » كه در آن فرود\r\n\r\n\r\n","description":"","footnote":"\r\n( 1 ) - رجوع شود به حاشيهء قبل . هرقل به جهت جنگ با مسلمانان در آن دوره نام معروفى براى يك قيصر رومى بوده است . يك روايت قديمى به جاى هرقل « قيصر » دارد .\r\n( 2 ) - روايت ديگر به جاى « هفت » ، « ده » دارد .\r\n( 3 ) - بنو الاحرار ( در آرامى  b'nai here  ) « آزادان » به ايرانيان گفته مىشد . در اينجا نبايد به معنى حقيقى آن گرفته شود بلكه بايد بيشتر به معنى « نجيب » و « شريف » باشد . مقايسه شود با كلمهء ( يوسفوس  Ant  13 / 14 / 15 ؛  b . Jud  3 / 13 / 1 ) كلمهء « آزاد » فارسى غالبا به معنى « پاكزاد - » هم آمده است .\r\n( 4 ) - در اينجا ازرقى اين شعر را افزوده است : « مردمى كه اگر كلاه خودشان گرم شود ناراحت نمىگردند و در ميان ايشان كسى نمىبينى كه از ضربت بترسد » .\r\n( 5 ) - دربارهء غمدان نيز رجوع شود به مطالب گذشته . نشوان در اينجا يك شعر بيشتر دارد :\r\n« پرندگان ضعيف‌تر از آنند كه خود را به بالاى آن برسانند هرچند بيشتر بالا و پائين بپرند » .\r\n","page_name":" 260 ","page_number":268},
  {"content":"\r\n\r\nآمده‌اى تكيه ده و تاج بر سر نه و به فراغ دل شراب بنوش ؛ اكنون كه ( دشمنان تو ) بپراگنده‌اند بر خود مشك بينداى و آن دو جامهء بردى را از خود فروآويز ؛ اين است بزرگوارى ، نه دو كوزهء شير به آب آميخته كه پس از چندى كميز گردد . » « 1 »\r\n\r\nدنبالهء خبر ابن اسحاق :\r\nچون وهرز پيش خسرو بازگشت سيف كه بر يمن پادشاه شده بود روى بر حبشيان آورد و دست به كشتار ايشان زد و شكم زنان باردار را بدريد تا از ايشان كس نماند مگر اندكى خوار و پست كه به خدمت خود گماشت و بعضى را بر آن داشت كه با نيزه‌ها پيش او بدوند ، و چندى بر اين بگذشت . روزى بيرون شده بود و حبشيان با نيزه‌هاى خود پيش او مىدويدند . در اين ميان به وسط ايشان افتاد و ايشان نيزه‌هاى خود را در او فروبردند و او را كشتند « 2 » . يكى از حبشيان با ايشان سر برآورد و در يمن دست به كشتار و تبه‌كارى زد . چون خسرو اين بشنيد وهرز را با چهار هزار تن از ايرانيان بفرستاد و بفرمود تا هيچ سياهى و يا فرزند سياهى در يمن زنده نگذارد و همه را از خرد و بزرگ بكشد و نيز هر مردى را كه از جانب مادر يا پدر\r\n\r\n\r\n","description":"","footnote":"\r\n( 1 ) - اين شعر كه تنبلى قناعت را به طريق خالص عربى توصيف مىكند به گفتهء ابن هشام ( ص 45 س 1 ) از نابغهء جعدى شاعر دورهء اموى است . امّا مؤلف اغانى ( ج 16 ص 17 ) مىگويد كه شاعر شعر مزبور را به عنوان قول مشهورى تضمين كرده است . ابن هشام ( ص 45 ) در زوال دولت حبشيان شعرى ديگر ذكر مىكند كه گويندهء آن ظاهرا به جهت مسيحى بودنش با مغلوبين همدردى كرده است . نشوان ذيل كلمهء يزن اشعار مجعولى آورده است كه به اين امير غالب يمن نسبت داده شده است . ازرقى ( ص 98 به بعد ) و اغانى ( ج 16 ص 76 ) مىگويند مكّيان و مردم ديگر عرب نمايندگانى پيش سيف بن ذى يزن فرستادند . اين امر گرچه در حدّ خود محتمل است امّا جزئيات آن براى بالا بردن مقام پيغمبر اسلام [ ص 
  ] و ديگران ساخته شده است .\r\n( 2 ) - به موجب روايت مذكور در ازرقى ( ص 102 ) كه بيشتر مطالب آن افسانه‌اى است تمتّع سيف از پيروزى خود يك سال هم طول نكشيد .\r\n","page_name":" 261 ","page_number":269},
  {"content":"\r\n\r\nسياه باشد و موى پيچيده و درهم داشته باشد بكشد . وهرز به يمن رفت و دستور خسرو را به كار بست و هيچ حبشى را در آنجا زنده نگذاشت و آنگاه آنچه كرده بود به خسرو بازنوشت و خسرو او را بر يمن امير كرد . وهرز آنجا بماند و ماليات آنجا را به خسرو مىفرستاد تا مرگ او فرارسيد . خسرو پس از او پسرش مرزبان « 1 » را امير كرد و پس از او پسرش بينگان « 2 » را و پس از او پسرش خرّه‌خسرو را . خرّه‌خسرو در يمن بود تا آنكه خسرو « 3 » بر او خشم گرفت و سوگند خورد كه يمنيان بايد او را بر گردن خود سوار كرده پيش او ببرند . چون او را بر آن حال پيش خسرو بردند يكى از بزرگان ايران پيش رفت و شمشيرى را كه از آن پدر خسرو بود بر روى او بيفگند .\r\nخسرو به اين جهت او را امان داد و از اميرى يمن بينداخت و باذان « 4 » را به يمن فرستاد و او در آنجا بود تا خداوند محمّد ( ص ) را به رسالت برانگيخت « 5 » .\r\n\r\n\r\n","description":"","footnote":"\r\n( 1 ) - روايت ديگر ( كه چندى پس از اين خواهد آمد ) نام او را مروزان نوشته است و ظاهرا صحيح‌تر است .\r\n( 2 ) - اين نام مشكوك است . من صورت بينگان را پذيرفته‌ام براى آنكه در كتاب مناندر پروتكتور ( فصل 57 ) شخصى به نام  Binganes  ذكر شده است ( نام سردارى از همان عصر ) .\r\n( 3 ) - مسلّما همچنان كه ابن الاثير به درستى دريافته است مقصود خسرو دوّم « پرويز » است ( 628 - 590 م ) . وهرز بايستى به هنگام فتح يمن سالخورده باشد ؛ بنا بر اين ممكن است كه نوهء پسر او كاردار يمن بوده باشد . امّا چنان كه معلوم است در چنين فهرست‌هايى غالبا نام كارداران پشت سر هم به عنوان توارث پسر از پدر ذكر مىشود كه در واقع چنان چيزى به ندرت اتّفاق مىافتد .\r\n( 4 ) - باذان ظاهرا معرّب باذام است . نام او و كسانى كه پس از او اين نام را داشته‌اند همه به يك نحو تلفّظ مىشده‌اند ( بلاذرى ص 105 به بعد و ص 406 ؛ يعقوبى ، جغرافيا ص 82 ؛ ابن قتيبه ص 242 س 5 ؛ ابن دريد ص 139 ؛ ياقوت ج 2 ص 401 ) .\r\n( 5 ) - در اينجا داستان حوادث طولانى يمن به پايان مىرسد امّا پس از اين باز تكمله‌هائى براى آن ذكر خواهد شد . روايت بعدى دوباره از منابع ايرانى است . در نسخهء خطّى سپرنگر هيچيك از مطالب آينده راجع به خسرو ذكر نشده است .\r\n","page_name":" 262 ","page_number":270},
  {"content":"\r\n\r\n\r\n[ خسرو و روميان 
  ]\r\nگويند « 1 » ميان خسرو انوشروان و يختيانوس « 2 » قيصر روم آشتى و ترك جنگ بود . ميان يكى از مردم عرب به نام خالد « 3 » بن جبله كه يختيانوس او را بر عرب شام پادشاه كرده بود با مردى از لخم به نام منذر بن نعمان كه خسرو او را بر بلاد عمان و بحرين و يمامه تا طائف و ديگر قسمتهاى « 4 » حجاز و مردم آن امير كرده بود كينه و دشمنى بود . خالد بن جبله بر زمين منذر تاخت آورد و بسيارى از ياران او را بكشت و بسيارى از خواستهء او در ربود . منذر شكايت پيش خسرو برد و از او خواست كه نامه‌اى به قيصر روم بنويسد تا داد او را از خالد بگيرد . خسرو نامه‌اى به يختيانوس نوشت و پيمان آشتى و ترك جنگ را كه ميان ايشان بود يادآور شد و او را از آنچه به منذر ، كاردار او بر زمين عرب ، از خالد بن جبله ، كاردار قيصر بر عرب مملكت او ، رسيده بود بياگاهانيد و از او خواست كه به خالد دستور دهد تا هرچه از سرزمين منذر گرفته است به او بازگرداند و خونبهاى كسانى را كه از عرب كشته است بپردازد و داد منذر را از خالد بگيرد و اين كار را سبك نشمرد تا مبادا پيمان و آشتى كه ميان ايشان است شكسته شود . خسرو نامه‌هائى پياپى دربارهء دادخواهى منذر به يختيانوس نوشت ولى او اعتنائى بدان نكرد « 5 » . خسرو خود را آمادهء پيكار كرد و به مملكت يختيانوس حمله برد و شهرهاى دارا و رها ( ادسا ) و منبج و قنّسرين و\r\n\r\n\r\n","description":"","footnote":"\r\n( 1 ) - اين روايت موازى روايتى است كه در آغاز سلطنت انوشروان دربارهء جنگ او با روميان از اين پيش مذكور شد . خلاصهء آن را يعقوبى و دينورى نيز ذكر كرده‌اند ( مقايسه شود با مسعودى ج 2 ص 198 به بعد و فردوسى ص 1634 ) .\r\n( 2 ) - يختيانوس تحريفى است از يوستينيانوس و ناشى است از اشتباه « س » با « خ » در كتابت پهلوى .\r\n( 3 ) - واضح است كه اين نام از تلفّظ غلط كلمهء پهلوى ناشى شده است ؛ زيرا اين كلمه در پهلوى هم خالد خوانده مىشود و هم حارث . اين شخص ( پركپ ، جنگ ايران 1 / 2 ؛ 19 ؛ 28 و گث‌ها 11 / 4 و غيره ) همان است كه در روم از او به همان اندازه مىترسيدند كه از رقيب او منذر و همان است كه يوستين دوّم ساده‌لوح در خواب از او مىترسيد ( يوحنّاى افسوسى 2 / 3 ) .\r\n( 4 ) - در اينجا باز نواحى را كه به طور غير مستقيم به اطاعت خسرو درآمده بودند بيش از حدّ بسط داده‌اند ( رجوع شود به زيرنويس 1 صفحهء 77 ، فصل سوّم ) .\r\n( 5 ) - اين شرح مذاكرات پيش از شروع جنگ مجدد ميان دو دولت در سال 540 م دور از حقيقت نيست ، امّا خيلى يك‌طرفانه است .\r\n","page_name":" 263 ","page_number":271},
  {"content":"\r\n\r\nحلب و انطاكيه ، كه بهترين شهر شام بود ، و فاميه و حمص و بسيارى از شهرهاى پيوسته بدان را به زور بگرفت و هرچه مال و خواسته در آن شهر بود به دست آورد « 1 » .\r\nمردم شهر انطاكيه را اسير كرد و به زمين سواد برد و چنان كه از اين پيش گفته‌ام « 2 » بفرمود تا براى ايشان پهلوى شهر تيسفون شهرى بمانند انطاكيه بساختند و ايشان را در آنجا بنشاند و نام آن را روميّه « 3 » نهاد و آن را ناحيه‌اى كرد با پنج تسوگ : نهروان بالا ، نهروان ميانه ، نهروان پائين ، بادرايا ، باكسايا « 4 » . خسرو بر اسيرانى كه از انطاكيه به روميّه آورده بود وظيفه‌اى مقرّر داشت و كار ايشان را به دست مردى از ترسايان اهواز به نام براز « 5 » كه او را بر هم‌پيشگانش رئيس كرده بود بسپرد و اين كار را از روى دقّت بر ايشان\r\n\r\n\r\n","description":"","footnote":"\r\n( 1 ) - اين همان لشكركشى مشهور سال 540 م است كه در آن شهرهاى حلب  ( Beroea )  و انطاكيه و فاميه  ( Apamea )  و غيره به تصرّف خسرو درآمد و شهرهاى دارا و ادسا ( رها ) و  Mabbog  ( در عربى منبج ، در يونانى  Hiera Polis  ) و قنّشيرين ( به عربى قنّسرين و به يونانى  Chalkis  ) خود را از خسرو بازخريدند . امّا شهر حمص  ( Hmesa )  از جنگ بر كنار ماند . فردوسى جزو فتوحات خسرو شهر « شوراب » را نام مىبرد . اين كلمه فارسى شورا  Sura )  ، به يونانى  Sura  ) است و حقيقة هم به تصرّف خسرو درآمد ؛ و نيز شهر كالينيكوس ( به عربى رقّه ) را نام مىبرد . ظاهرا خسرو نخست به اين شهر دست نزد امّا بعد آن را گرفت ( پركپ جنگ ايران 21 / 2 ) .\r\nمسعودى ( ج 2 ص 198 به بعد ) كه تنها كسى است كه اين جنگ را ناشى از غدر خسرو مىداند ( و مسلّما او را با خسرو دوّم اشتباه كرده است ) مىگويد كه خسرو تا سلوقيه واقع در نزديكى انطاكيّه رفته است و اين كاملا درست است . دربارهء اين جنگ رجوع شود به پركپ ( جنگ ايران ، 2 ) و تاريخ رها ( ادسا ) . قسمت مربوط به اين واقعه در اين كتاب اخير ( و مذكور در قصص سريانى لاند ج 3 ) متأسّفانه از نسخهء خطّى آن افتاده است .\r\n( 2 ) - مسلّما از جملهء ملاحظات نادرى است كه خود طبرى افزوده است .\r\n( 3 ) - رجوع شود به روايت ديگر راجع به اين داستان در اوايل فصل مربوط به انوشروان .\r\nبسيارى از قواى مدافع حلب داوطلبانه به مردم اسير انطاكيّه پيوستند ( پركپ ، جنگ ايران 8 / 2 ) .\r\n( 4 ) - نهروان از نهرهاى فرعى دجله است كه در آن زمان و تا مدّت درازى پس از آن منبعى براى آبادانى نواحى مجاور بوده است . ولى اكنون زمينهاى قسمت‌هائى كه آب‌بندىهاى آن ويران شده است همه باير افتاده است ( در اين باب رجوع شود به گزارش‌هاى مفصّل منتخباتى از پرونده‌هاى حكومت بمبئى شماره 43 ، دورهء جديد ، بمبئى سال 1875 ) . تقسيمات ادارى و حكومتى واقع در آنجا به نام خود اين نهر « نهروان » ناميده مىشود . ( دربارهء بادرايا و باكسايا كه معمولا با هم ذكر مىشوند رجوع شود به  ZDMG  سال 28 ص 101 ) .\r\n( 5 ) - نام وراز ( به فارسى براز ) « گراز » ، حيوانى كه در نظر ايرانيان باستان مقدّس بود ، با\r\n","page_name":" 264 ","page_number":272},
  {"content":"\r\n\r\nكرد تا به براز كه هم‌كيش ايشان بود انس گيرند و بر او اعتماد كنند « 1 » . قيصر شهرهاى ديگر شام و مصر « 2 » را با دادن اموال بسيار بازپس خريد و نيز به گردن گرفت كه هرساله باجى براى خسرو بفرستد تا به شهرهاى ايشان نتازد و در اين باره نامه‌اى به خسرو نوشت و بزرگان روم بر آن مهر نهادند . قيصر آن مال را هر سال مىفرستاد « 3 » .\r\n\r\n\r\n","description":"","footnote":"\r\nاضافه و يا بىاضافه در ميان ايرانيان و ارمنيان آن زمان زياد ديده مىشود ؛ از قبيل برازس مذكور در آگاثياس ( 13 / 4 ) و اوئارازس  Ouarazes  مذكور در پركپ ( گث‌ها 13 / 4 ) كه هر دو ارمنى بودند ؛ و از قبيل برازس مذكور در افرائيم انطاكى ( در فوثيوس  407 H  از همان زمان ) و وراز سردار ايرانى مذكور در فاوستوس بيزانسى ( لانگلوا ج 1 ص 302 ) و ورز - شپه كه بارها اليزئوس و لازاروس آن را ذكر كرده‌اند و از قبيل عكس آن « شاپور - براز » مسيحى مذكور در موزينگر ( مونومانتا سيرياكا ج 2 ، 67 ، 21 ) و براز مذكور در ابن الاثير ( ج 3 ص 97 به بعد ) و وراز بن وراز اصفهانى ( ابو نعيم ، نسخهء خطّى ليدن ورق  a  18 ) و غير آن . دينورى نام شخص مذكور در متن را يزدپناه ( يزدفنا - يزدفنو ) ذكر كرده است ( رجوع شود به  ZDMG  ج 30 ص 757 ) .\r\n( 1 ) - گرچه نقل مردم از اوطان خود به جاهاى ديگر مانند كارهاى وحشيانهء آشوريان قديم است امّا خسرو دست‌كم تا حدّ امكان خواسته است از بدبختى ايشان بكاهد . او اين عمل انتقال را مسلّما براى مقاصد فرهنگى اجرا كرده است ( رجوع شود به زيرنويس شماره 1 صفحهء 90 فصل سوّم ) .\r\n( 2 ) - باز در اينجا با حوادث عصر خسرو دوّم اشتباه شده است .\r\n( 3 ) - اين شرح از روايات ايرانى با در نظر گرفتن مبلغ گزافى كه خسرو از يكايك آن شهرها گرفت و نيز با در نظر گرفتن مبلغ پرداختى روميان در معاهدات موقّت متعدّد و در معاهدهء قطعى سال 562 م چندان مبالغه‌آميز نمىنمايد . دينورى مىگويد كه شروين دستبائى در روم ماند تا باج را به طور منظّم تحصيل كند . امّا اين مرد شخصيّت افسانه‌ايست و ديگران گفته‌اند كه او نمايندهء يزدگرد اوّل براى قيمومت بر ثئودوزيوس دوّم بوده است . ( حمزه ص 18 ؛ و رجوع شود به زيرنويس شمارهء 3 ص 106 ، فصل چهارم ) . شايد نام اين شخص شيروى بهرام بوده است كه فردوسى او را ( ص 1734 ) سردار خسرو در جنگ با قيصر مىداند ( دينورى در اين قسمت در همهء گزارش‌هاى صحيح و سقيم با فردوسى مطابق است ) . فردوسى ( ص 1774 به بعد ) از جنگ ديگرى نيز كه با روميان پس از مرگ قيصر پير اتّفاق افتاده است سخن مىگويد و اين همان جنگ 591 - 572 م است كه در عهد جانشينى يوستىنين درگرفت . فردوسى و دينورى پس از ذكر پيمان صلح با روميان ( مذكور در متن طبرى ) داستان شورش انوشزاذ را ذكر مىكنند ( در اين باره رجوع شود به ضمائم كتاب ) .\r\n","page_name":" 265 ","page_number":273},
  {"content":"\r\n\r\nپيش از فرمانروائى خسرو انوشروان پادشاهان ايران از هر كوره‌اى به اندازهء آبيارى و آبادانى آن سه يك يا چهار يك يا پنج يك يا شش يك برداشت آن خراج مىگرفتند و سرگزيت هركس مالى معيّن « 1 » بود . كواذ پسر پيروز در پايان پادشاهى خود بفرمود تا دشت و كوه زمينها را بپيمايند و خراج را درست از روى اندازهء آن بگيرند « 2 » . اين دستور به كار بسته شد امّا كواذ پيش از پايان آن از اين جهان برفت و پسرش خسرو بفرمود تا آن را به پايان برسانند و بفرمود تا خرمابنان و درختان زيتون را بشمارند و نيز مردم « 3 » را سرشمارى كنند . پس به دبيران خود فرمود تا جملهء آن را معيّن كنند . آنگاه بار عام داد و به دبير خراج فرمود تا حاصل جمع انواع غلّات زمينى و شمارهء خرمابنان و درختان زيتون و شمارهء مردمان را بر مردم بخواند . چون\r\n\r\n\r\n","description":"","footnote":"\r\n( 1 ) - فردوسى ( ص 1621 ) نيز اين قسمت اصلاح ماليات را آورده است امّا بسيار مختصر و با اعداد غير دقيق . يعقوبى و مسعودى ( ج 2 ص 204 به بعد ) آن را فقط به اختصار ذكر كرده‌اند و همچنين دينورى . به گفتهء دينورى ماليات از يكسوم تا يكدهم به نسبت دورى و نزديكى اراضى از شهرها فرق مىكرده است . ماليات اراضى را به عربى خراج ناميده‌اند كه فارسى آن بايد خراگ باشد زيرا در تلمود « خرگه » است ولى آنچه جالب توجّه است اين است كه كلمهء مزبور در تلمود به ماليات سرانه اطلاق شده است ( بابا بثرا 54 به بعد و بابامصيا  b  73 و بابا بثرا  a  55 به طور قطعى آمده است : « خراگها بر سرهاى مردان وضع شده است » ) . امّا در تلمود ، ماليات اراضى را « طسقا » ( به عربى « طسق » ) ناميده است ( از جمله در بابامصيا  b  73 و بابا بثرا  b  54 ) . در متن طبرى ماليات سرانهء ايرانى را « جزيه » ناميده است و اين همان كلمهء آرامى « گزيث ، گزيثا » است كه در فارسى گزيت شده است ( مثلا در شاهنامه ص 1590 ، شعر ششم از آخر صفحه « خراج و گزيت » ؛ و همچنين در همين قسمت مربوط به اينجا ) . كلمات جزيه و خراج هر دو در اصطلاحات فقه اسلامى داخل شده است .\r\n( 2 ) - مقصود آن بود كه مالياتى را كه به ظاهر عادلانه مىنمود امّا دروازه‌ها را براى هرگونه خودسرى و سوء استفاده باز مىكرد و با اين همه بسيار طاقت‌فرسا بود بر طبق درآمدهاى آن زمان تعديل كنند ، چنان كه هر درآمدى به طور متوسّط ماليات ثابتى داشته باشد . ابن حوقل ( ص 218 ) و ترجمهء فارسى طبرى دربارهء علّت اين اصلاح حكايتى نقل مىكنند : كواذ چون ديد كه زمين‌داران نمىتوانند پيش از پرداخت سهم مالياتى ميوه‌هاى رسيده را از درخت بچينند دلش سوخت و . . . تا آخر . به علاوه ماليات ثابت همچنان كه در متن نيز به آن اشاره شده است به سود خزانهء دولت نيز بوده است .\r\n( 3 ) - البتّه فقط كسانى كه بايد ماليات بپردازند .\r\n","page_name":" 266 ","page_number":274},
  {"content":"\r\n\r\nدبير خراج آن جمله را بخواند ، خسرو روى به ايشان كرد و گفت : « ما چنان ديديم كه بر هر گريب « 1 » زمين از آنچه اندازه گرفته شده است و بر خرمابنان و درختان زيتون و بر هر سرى از مردم ماليات بنهيم و چنان كنيم كه اين ماليات را در يك سال به سه بهر بپردازند تا در انبارهاى مال چندان خواسته گرد آيد كه اگر در يكى از مرزهاى ما يا در گوشه‌اى از اطراف مملكت ما سستى راه يابد يا چيزى روى دهد كه ما را ناپسند آيد و در دريافت آن سستى و در برانداختن آن ناپسندى ما را به مالى نياز افتد ، آن را آماده داشته باشيم و ديگر در چنين حالى نيازى به گرفتن خراج و گزيت نو نباشد . آيا در آنچه ما ديده‌ايم و بر آن عزم كرده‌ايم چه مىبينيد ؟ » كسى در اين باره رايى نداد و همه خاموش ماندند . خسرو اين سخن را سه بار بر ايشان بازگفت . پس مردى از ميان ايشان برخاست و به خسرو چنين گفت : « پادشاها ! زندگانيت دراز باد ! آيا مىخواهى بر چيزهاى ناپايدار خراج پايدار بنهى : بر رزى كه خواهد پوسيد و بر كشتى كه خواهد خشكيد و بر جويى كه آبش بريده خواهد شد و چشمه يا كاريزى كه آبش فرو خواهد نشست ؟ » خسرو گفت : « اى گران‌جان نافرجام ! تو از كدام طبقه مردمانى ؟ » آن مرد گفت : « من از دبيرانم . » خسرو فرمود تا دوات‌ها « 2 » را چندان بر او بكوبند كه بميرد . پس دبيران بخصوص دواتها چندان بر او كوفتند كه كشته شد تا به خسرونشان دهند كه از گفتهء او بيزارند . آنگاه مردم همه گفتند : « پادشاها ! ما به خراجى كه بر ما نهاده‌اى خرسنديم « 3 » . » خسرو مردانى نيك‌رأى نيك‌خواه برگزيد و\r\n\r\n\r\n","description":"","footnote":"\r\n( 1 ) - به گفتهء اصطخرى ( ص 157 س 13 ) و مفاتيح العلوم ( نسخهء ليدن ورق  a  22 ) گريب ( جريب ) معادل بوده است با سه هزار و ششصد ذراع مربّع ( دربارهء اين كلمه رجوع شود به مجموعهء رسائل لاگارده ص 29 و مطالعات ارمنى ص 39 شمارهء 536 -  gareba  « قطعه » در اوستا ؟ - امّا لاگارده به ناحقّ كلمه فارسى وريب واريب ( ويرب ، و رب ) ( كج ) را به اينجا مربوط مىداند ) . اين كلمه نخست به معنى نوعى پيمانه بوده است و بعد به معنى زمينى استعمال شده است كه تخم‌افكن آن به اندازهء پيمانهء مزبور باشد .\r\n( 2 ) - دواتهاى شرقيان دسته‌دار بوده است ؛ از اين روى به هنگام ضرورت مىتوانستند آن را بر كسى بكوبند .\r\n( 3 ) - به نظر يك اروپائى اين داستان طعنه و ريشخندى است به هرگونه مذاكرات جدّى ( تا\r\n","page_name":" 267 ","page_number":275},
  {"content":"\r\n\r\nبفرمود تا در انواع محصول زمين‌هاى مساحت‌شده كه به او گزارش داده‌اند و در شمارهء خرمابنان و درختان زيتون و در شمارهء كسانى كه بايد سرگزيت بپردازند بنگرند و به اندازه‌اى كه صلاح زيردستان و فراخى زندگى ايشان باشد بر ايشان ماليات نهند و به او گزارش دهند . پس هركسى در اين باره به اندازهء خرد خود سخن گفت و همگى رأى خود در ميان نهادند و بر آن شدند كه بر هرچه مردم و چارپايان را توشه باشد ، از گندم و جو و برنج و رز و اسپست و خرما بن و زيتون « 1 » ، خراج بنهند و\r\n\r\n\r\n","description":"","footnote":"\r\nچه رسد به مذاكرات پارلمانى ) . امّا اين داستان چه از روى سياق كلام و چه با مقايسه با گفتهء مؤلفين ايرانى دربارهء خسرو بىمعنى و پوچ مىنمايد . ظاهرا خود راوى داستان اين دبير را مستحقّ مرگ دانسته است زيرا اين دبير اين پادشاه عادل را چنان بىانصاف پنداشته بود كه مىخواهد چنان مالياتى ثابت و آهنين وضع كند كه حتّى پس از نابود شدن منبع عايدات نيز وصول شود و البتّه چنين پندارى در حكم توهين به پادشاه بوده است . حاضر خدمتى غلامانهء همكاران اين دبير پرمدّعا در نظر راوى ايرانى كاملا بجا بوده است و چنين حاضر خدمتى متأسّفانه در ميان ما ( اروپائيان ) نيز ممكن است با اندكى تغيير و تبديل اتّفاق افتد . بعضى از نسخه‌هاى طبرى فارسى در اينجا جوابى هم به خسرو نسبت داده‌اند كه گويا گفته است من قبلا شرح دادم كه هر زمينى را بايد در هر سال از نو مساحت كنند ؛ و اين نشانهء آن است كه از همان زمانهاى قديم نيز مقصود راوى داستان را درك نكرده بودند .\r\n( 1 ) - مسعودى اين ماليات را فقط براى عراق گفته است . با همهء اهميتى كه سرزمين عراق براى خزانهء دولت ايران داشته است محدود دانستن اين ماليات به عراق درست نيست و شايد استنباط غلطى است از عمل خلفاى نخستين كه پس از فتح عراق ماليات مزبور را نخست در آنجا تأييد كردند . امّا بعيد نمىنمايد كه در ولايات فقير كه پول نقد خيلى كم به دست مىآمد به جاى ماليات نقدى مىتوانستند معادل آن مقدار معيّنى جنس بپردازند . چنان كه معروف است در شرق از انواع غلّات فقط گندم و جو نقش مهمّى دارند و گندم سياه و جو دو سر تقريبا ناشناس است .\r\nجو براى خوراك اسب نيز به كار مىرود . امّا در مملكت ايران از همان زمانهاى قديم خوراك اصلى اسب يونجه بوده است و ارزش و اهميّت آن را از نرخ مالياتى سنگين آن مىتوان دريافت .\r\nكلمهء رطبهء ( يونجه ) عربى را معادل فصفصه دانسته‌اند كه در سريانى پسپستا است ( فلاحت‌نامهء سريانى ص 102 در قسمت بالاى صفحه - فلاحت‌نامهء يونانى 1 / 8 / 17 ؛ و ايضا ص 110 س 4 از فلاحت‌نامهء سريانى - فلاحت‌نامهء يونانى 4 / 9 / 16 ) و اين همان كلمهء فارسى اسپست است كه ما صورت ابتدائى آن را در  aspesta  سريانى ( رجوع شود به  Novaria  ، 131 ) و در تلمود ( قطين  a  69 ) مىبينيم . هايد تمام مطلب اساسى اين تطبيق را در ( تاريخ دينى ايران ص 527 به بعد از چاپ دوّم ) آورده است . مقصود در اينجا فىالواقع همان « گياه مادى »  ( Medicago Sativa Lin ) \r\n","page_name":" 268 ","page_number":276},
  {"content":"\r\n\r\nچنين نهادند : بر هر گريب زمين گندم و جو يك درهم « 1 » ؛ بر هر گريب زمين رز هشت درهم ؛ بر هر گريب زمين اسپست هفت درهم ؛ بر هر چهار خرمابن پارسى يك درهم ؛ بر هر شش خرمابن پست « 2 » يك درهم ؛ بر هر شش درخت زيتون يك درهم « 3 » . اين\r\n\r\n\r\n","description":"","footnote":"\r\nاست ( رجوع شود به كتاب نباتات زراعتى و حيوانات اهلى تأليف هن ، چاپ سوّم ص 353 به بعد و مقايسه شود با فلاحت‌نامه 1 / 8 / 17 ) و اين نكته علاوه بر مواضع مذكور در فلاحت‌نامهء سريانى از كتاب ابن البيطار ( ج 3 ص 163 ) نيز معلوم مىگردد و نيز مقايسه شود با ترجمهء قسمت مربوط به اين گياه از كتاب ديسقوريدس كه در همان‌جا آمده است و نيز مقايسه شود با كتب لغت ذيل كلمات رطبه و فصفصه و نسخهء خطّى وين چاپ زليگمان ( ص 133 ) و نيز با لاگارده در  Semitica  ( ص 46 به بعد ؛ ولى من از آنجا چيزى به دست نياورده‌ام ) و كارنامك ( ص 54 تعليق 1 ) و  ZDMG  ( ج 32 ص 408 كه من در آنجا معنى كلمهء فارسى اسپست را « خوراك اسب » گفته‌ام ) . من دربارهء اين علف كمى زحمت كشيدم زيرا در ابتدا نمىتوانستم قانع شوم كه مقصود از آن علف و گياه سبز است . امّا شبدر ( حندقوقى ، به آلمانى  ( Klee  كه غير از آن ولى نزديك به آن است ( پلينوس 16 / 18 بند 144 ؛ لكلرك دربارهء كشف الرّموز چاپ پارسى 1874 شمارهء 710 ) ظاهرا در زمانهاى قديم در شرق زراعت نمىشده است ولى يونجه هنوز هم در نواحى مرتفع آسياى مقدّم ديده مىشود . امّا اين علف در عراق اهميّتى نداشته است . از توجّهى كه در نرخ‌بندى مالياتى به يونجه داده‌اند اهميّت فوق‌العادهء تربيت اسب را در خود خاك ايران مىتوان دريافت .\r\n( 1 ) - يك درهم ساسانى از روى ارزش نقرهء آن تقريبا مساوى است با 70 فنيك آلمانى و 88 سانتيم فرانك فرانسوى ( در سال 1879 م ) .\r\n( 2 ) - تقابل نخل فارسى به عنوان بهترين نخل با نخل آرامى ( كه در بيث ارامايه ، بابل ( رجوع شود به زيرنويس شماره 2 صفحهء 45 ، فصل اوّل ) مىرود ) از تلمود نيز معلوم مىگردد ( شبث  a  29 ؛ و باباقمّه  a  59 در بالا ) . ريگزارهاى داغ سواحل پارس براى نخل مناسب‌تر از قسمت پائين دجله است .\r\n( 3 ) - در اينجا برنج فراموش شده است . مسعودى ( ج 2 ص 204 ) كه همين نرخهاى مالياتى را نقل مىكند نرخ مالياتى برنج را درهم گفته است . ابن خرداذبه ( ص 14 ) و بلاذرى ( ص 269 به بعد ) نرخ مالياتى عمر را كه گويا بر اساس نرخ مالياتى خسرو بوده است با ارقام ديگرى نقل مىكند . قسمتى از اين اختلاف ممكن است ناشى از آن باشد كه دستور كامل ماليات شعبه‌هاى فرعى بيشترى داشته است و نيز شايد بعدها تغييرات خودسرانه يا دولتى در آن داده شده است ؛ و قسمتى از اين اختلاف ممكن است از تحريف متون قديم حاصل شده باشد . من با وجود توافق طبرى و مسعودى در ارقام نرخهاى مالياتى ، در بعضى از ارقام آن ترديد دارم . ماليات ايالت فارس در زمان اصطخرى ( قرن دهم مسيحى ) بنا به گفتهء او فوق‌العاده بالاتر بوده است ( اصطخرى ص 157 ) .\r\n","page_name":" 269 ","page_number":277},
  {"content":"\r\n\r\nخراج بر خرمابنانى بود كه در باغى يا نخلستان باشند نه بر خرمابنان پراگنده « 1 » ؛ و نيز هرچه جز اين غلّات هفت‌گانه بود از خراج معاف داشتند تا معيشت مردم قوّت گيرد « 2 » . اما سرگزيت را بايستى همه بپردازند بجز اشراف و بزرگان و جنگيان و هيربذان و دبيران و هركه ( جز ايشان ) در خدمت پادشاه « 3 » بود ؛ و مردم را به اندازهء كمى و بيشى خواسته‌شان طبقه‌بندى « 4 » كردند و بر هر سرى از دوازده و هشت و شش تا چهار درهم گزيت نهادند ؛ و هركه سالش به بيست نرسيده بود و يا از پنجاه گذشته بود از دادن گزيت معاف داشتند . پس صورت آنچه نهاده بودند به خسرو دادند و او آن را بپسنديد و بفرمود كه بر آن عمل كنند و آن را در سال به سه بهر بپردازند « 5 » ، هر بهرى چهار ماه ، و آن را ابراستار ( ؟ ) نام نهادند يعنى « امرى كه همگان آن را بپسندند » ؛ و اين همان است كه عمر بن الخطّاب پس از گشودن شهرهاى ايران\r\n\r\n\r\n","description":"","footnote":"\r\n( 1 ) - على ( خليفهء چهارم ) در برداشتن ماليات از نخل‌هاى منفرد در دستور خود چنين استدلال مىكند كه مردم در حين عبور از آن مىخورده‌اند ( و بنا بر اين ارزش ملكى آن چندان مهمّ نبوده است ؛ بلاذرى ، ص 271 ) .\r\n( 2 ) - على صريحا سبزيجات و خيار و كنجد و پنبه را از ماليات معاف داشته بود . به نظر مىرسد كه زراعت اين محصولات به علل وضع خاك و مردم خيلى محدود بوده است و يا در بازار كم عرضه مىشده است ، چنان كه چيز مهمّى از آن به خزانهء دولت عايد نمىشده است . ذكر كنجد ، كه در سرزمين بابل از زمان‌هاى قديم اهميّت زيادى داشته است به هر حال جالب توجّه است . نيز بايد متوجّه بود كه در يك دولت شرقى با دستگاه دولتى محدود و غير قابل اعتماد ، مصلحت اقتضا مىكرده است كه ميزان‌ها حتّى الامكان ساده باشد .\r\n( 3 ) - بنا بر اين ماليات سرانه از لحاظ نظرى معادل خدمتى بوده است كه طبقات ممتازه به شاه و دين خود انجام مىداده‌اند و به همين جهت است كه مردم خيلى جوان و خيلى پير از اين ماليات معاف بوده‌اند زيرا به طور كلّى نمىتوانسته‌اند خدمتى انجام دهند .\r\n( 4 ) - طبعا نرخ مالياتى پائين‌تر ، عام‌تر نيز بوده است . از اينجا است كه هيوئن ثسانگ چينى ( يادداشتهائى دربارهء ممالك غرب ، ج 2 ص 179 ) مىگويد كه در مملكت ايران هر خانواده‌اى براى هر سرى 4 قطعه نقره ماليات مىپردازد .\r\n( 5 ) - دينورى مىگويد كه اين اقساط را به فارسى سمرّك ( به فارسى امروزى سه مرّه ) مىگفتند .\r\n","page_name":" 270 ","page_number":278},
  {"content":"\r\n\r\nآن را كار بست و از اهل ذمّه نيز به همان اندازه گزيت « 1 » گرفت . امّا عمر به زمين ناكاشته نيز به اندازهء احتمال حاصلش مانند زمين كاشته خراج « 2 » نهاد و بجز آن بر هر گريب زمين غلّه‌خيز از گندم و جو يك تا دو قفيز « 3 » گندم بنهاد تا رزق سپاهيان باشد . عمر ، به خاصّه در عراق ، بر هر گريب زمين يا خرمابن يا درخت زيتون و يا سرگزيت چيزى بر آنچه خسرو نهاده بود نيفزود و از معيشت‌هاى ديگر خراج برگرفت ؛ چنان كه خسرو برگرفته بود . خسرو بفرمود تا از آنچه بنهاده بودند نسخه‌ها برداشتند و نسخه‌اى از آن را در ديوان خود نگاهداشت و نسخه‌اى را به كارداران خراج فرستاد تا خراج از روى آن گيرند و نسخه‌اى به قضات « 4 » استان فرستاد و ايشان را فرمود كه نگذارند كارداران بيش از آنچه در نسخهء ديوان است از مردم بگيرند و اگر به زراعت كسى و يا به يكى از غلّات او آسيبى رسيده باشد به اندازهء آن آسيب خراج از او برگيرند و فرمود تا از هركه در آن سال مرده است و از هركه سالش از پنجاه گذشته است سرگزيت نگيرند ؛ و نيز ( قضات را ) فرمود تا ( صورت معاف‌شدگان ) را به او گزارش دهند تا او از روى آن به كارداران خود دستور دهد ؛ و نيز ( قضات را ) فرمود تا نگذارند كارداران از كسى كه سالشان به بيست نرسيده است گزيت « 5 » بگيرند .\r\n\r\n\r\n","description":"","footnote":"\r\n( 1 ) - بر خلاف مسلمانان كه ماليات ديگرى داشته‌اند .\r\n( 2 ) - اگر زمين نكاشته قابل كشت و زرع بود بايستى ماليات مىپرداخت . اين معنى بعدها به زيان مردم ده‌نشين تمام شد مخصوصا كه هيئت‌ها مسئول پرداخت تمام ماليات آن ناحيه بوده‌اند .\r\n( 3 ) - قفيز ( دربارهء اين كلمه رجوع شود به مجموعهء رسائل لاگارده صفحات 81 و 198 به بعد ؛ مطالعات ارمنى ص 74 شمارهء 1108 شكل ماندائى قبيصه را نيز بايد افزود .  S . R . I  ج 1 ص 387 س 2 ) مساوى است با گريب هم در پيمانه و هم در زمين تخم‌افكن . بنا بر اين اضافهء مزبور فقط يك‌دهم گريب پيمانهء محصول يك گريب زمين تخم‌افكن بوده است .\r\n( 4 ) - قضات استان‌ها از روحانيان بوده‌اند ( رجوع شود به مسعودى ج 2 ص 156 ) .\r\nبه همين جهت فردوسى در اينجا ( ص 1622 س 1 ) موبذ گفته است .\r\n( 5 ) - بنا بر اين قضات روحانى بر كار محصلين ماليات نظارت داشته‌اند ؛ اين نظارت به هر حال كشاورزان را از جور و ستم مأمورين تا اندازه‌اى حفظ مىكرده است امّا البتّه بستگى به اين داشته است كه بازرسان و بازرسىشوندگان تا چه اندازه با هم كنار بيايند ! هرچه تنظيم\r\n","page_name":" 271 ","page_number":279},
  {"content":"\r\n\r\nخسرو ديوان « 1 » سپاه را به يكى از دبيران خود داده بود كه در خاندان و مردى و توانگرى و كارآمدى سرآمد بود و نام او پابك پسر بيروان ( ؟ ) بود . پابك به خسرو گفت : « كار من تمام نگيرد مگر آنكه هرچه مرا در صلاح كار پادشاه كه مربوط به سپاه باشد ناخوش آيد دور كرده آيد » . خسرو چنان كرد . پابك فرمود تا در جائى كه سپاه را عرض كنند مصطبه‌اى بسازند و بر آن فرشى سوسنگردى بيفگنند و روى آن نمطى پشمين بيندازند و بالش‌ها نهند تا او تكيه دهد . پس بر روى آن فرشها بنشست و منادى او در ميان سپاهيانى كه در لشكرگاه خسرو بودند ندا درداد تا سواران با چارپايان و سلاحهاى خود و پيادگان با سلاحهائى كه بايستى داشته باشند پيش او حاضر آيند . پس سپاهيان با آنچه او فرموده بود پيش او حاضر آمدند ؛ امّا چون او خسرو را ميان ايشان نديد فرمود تا بازگردند . روز دوّم منادى او همچنان ندا كرد و سپاهيان حاضر آمدند و چون باز خسرو را ميان ايشان نديد فرمود تا بازگردند و فرداى آن روز حاضر آيند . روز سوّم منادى او ندا درداد كه بايد همه كسانى كه در لشكرگاه هستند حاضر آيند و كسى سرباز نزد حتّى آنكه به تاج و تخت ارزانى شده است ؛ زيرا كارى است بجدّ و در آن هيچ رخصتى نيست و نبايد آن را خوار داشت . چون خسرو اين بشنيد تاج بر سر نهاد و مانند سپاهيان سلاح پوشيد و پيش پابك رفت تا خود را بر او عرض كند . سلاحى كه سواران را مىبايست چنين بود : برگستوان و زره و سينه‌پوش « 2 » و دو ساق‌پوش آهنى و شمشير و نيزه و سپر و\r\n\r\n\r\n","description":"","footnote":"\r\nقوانين مالياتى مهم بود دقّت در اجراى منظّم اين قوانين و مجازات سخت هرگونه ظلم و تعدّى در اين باب از آن مهم‌تر بود . در عراق كه نسبت جمعيّت كشاورزان در ده‌ها بيشتر بود و ساكنانش ايرانى نبودند و نيز به جهت نزديكى به شاه از حمايت او برخوردار بودند ، تحصيل ماليات ظاهرا به نسبت اوضاع مشرق زمين خيلى عادلانه صورت مىگرفته است .\r\n( 1 ) - اين فصل مربوط به امور سپاهيگرى متأسّفانه افسانه‌اىتر از آن است كه چيزى به ما ياد دهد . فردوسى نيز آن را بلافاصله پس از نقل اصلاحات مالياتى ذكر كرده است .\r\n( 2 ) - من فرق ميان درع و جوشن را نمىدانم . دينورى خود ( بيضه ؟ ) و زره سرپوش سلسله‌آويز ( مغفر ) و ساعدپوش آهنى را نيز افزوده است . فردوسى كمند را نيز افزوده است . اين كمند در ميان پهلوانان فردوسى اهميّت زيادى دارد و در ميان چوپانان اسب‌سوار بلندىهاى\r\n","page_name":" 272 ","page_number":280},
  {"content":"\r\n\r\nگرزى از كمربند آويخته و طبرزين يا عمود و كيشى با دو كمان به زه كشيده و سى تير و دو زه تابيده كه سوار آن را از پشت سلسله آويز مىآويخت . خسرو همهء اين سلاح‌ها را داشت بجز آن دو زه تابيدهء از پشت آويخته . پابك نام او را در جريده نياورده و گفت : « پادشاها ! تو در جايگاه داد ايستاده‌اى و من در آن هيچ تساهل و نرمى نخواهم كرد : آنچه سلاح بايد بنماى ! » خسرو را آن دو زه ياد آمد و بر خود بست . پس نداگر پابك به آواز بلند بانگ برآورد : « به گرد همهء گردان چهار هزار و يك درهم « 1 » » و بدين گونه پابك نام او را در جريده بياورد و خسرو بازگشت . پابك روزى پادشاه را از بالاترين روزى سپاهيان كه چهار هزار درهم بود يك درهم بيشتر كرد .\r\nچون پابك از جاى خود برخاست ، پيش خسرو رفت و گفت : « پادشاها ! آن درشتى كه امروز به تو كردم براى آن بود كه كارى كه مرا به آن گماشته‌اى اثر نيك بخشد ؛ زيرا استوارترين راهى براى اينكه پادشاه كار مرا در آنچه مىخواهد محكم كند همين است . » خسرو گفت : « كارى كه در آن صلاح زيردستان است و كجى را از ايشان راست مىكند بر ما درشت نيايد . » پس از آن با مردى از يمن به نام سيفان بن معدى كرب - و به گفتهء بعضى سيف بن ذىيزن « 2 » - سپاهى به يمن فرستاد تا سياهانى را كه در آنجا بودند بكشتند و بر آن مملكت دست يافتند « 3 » . خسرو پس از غلبه بر يمن يكى از سرداران سپاه را با سپاهى فراوان به سرنديب كه از زمين هند است و زمين گوهر است ، بفرستاد « 4 » . اين سردار با پادشاه سرنديب جنگ كرد و او را بكشت و بر\r\n\r\n\r\n","description":"","footnote":"\r\nايران نيز سلاحى طبيعى است ( رجوع شود به هرودت ، 85 / 7 ) .\r\n( 1 ) - چنين است در شاهنامه و دينورى . طبرى . . . 4 درهم دارد و بنا بر اين فاقد نكتهء اصلى است .\r\n( 2 ) - اين اصلاح از روى آگاهى بهترى است از منابع عربى . سيفان بايد به معنى « پسر سيف » باشد ( صيغهء نسبت به پدر در فارسى ) .\r\n( 3 ) - باز گزارش ايرانى ديگرى دربارهء فتح يمن . ظاهرا طبرى به جهت تكرار و تناقض اين گزارش را خلاصه كرده است . يعقوبى كمى مفصّل‌تر آورده است . در گزارش او پادشاه مقتول ابرهه است .\r\n( 4 ) - حمزه ( ص 58 ) در جنب فتح سرنديب ( سيلان ) ، ( رجوع شود به زيرنويس شمارهء 4\r\n","page_name":" 273 ","page_number":281},
  {"content":"\r\n\r\nسرنديب دست يافت و مال و گوهر فراوان از آنجا براى خسرو فرستاد . در زمانهاى پيش در ايران زمين شكال نبود ؛ در عهد انوشروان شكالان از زمين ترك به ايران روى آوردند « 1 » . چون خسرو اين بشنيد به رنج اندر شد و موبذان موبذ را بخواند و گفت :\r\n« شنيده‌ايم كه اين جانوران به سرزمين ما روى آورده‌اند و اين بر مردم سخت گران آمده است . در شگفتم كه چرا كارى به اين خردى بر مردم گران مىآيد ؛ آنچه در اين باره مىبينى به ما بازگو . » موبذ موبذان در پاسخ گفت : « پادشاها ! زندگانى تو دراز باد ! از دانشمندان ما چنان شنيديم كه اگر در سرزمينى داد مر ستم را فرانگيرد و آن را از ميان نبرد مردم آن گرفتار جنگ دشمنان مىگردند و بر ايشان چيزهاى ناپسند روى آورد ؛ و من مىترسم كه روى آوردن اين جانوران به سرزمين ما به همين سبب باشد كه گفتم . » چندى نگذشت كه به خسرو خبر رسيد كه گروهى از جوانان ترك به دورترين نقاط مملكت او تاخت آورده‌اند . پس به وزيران و كارداران خود گفت كه در آنچه در دست دارند از راه داد نگذرند و در هر چيزى داد را به كار بندند . چون داد گسترده شد خداوند آن دشمن را از مملكت او برگردانيد بىآنكه با ايشان بجنگد و يا در آن رنجى بر خود بنهد « 2 » .\r\n\r\n\r\n","description":"","footnote":"\r\nصفحهء 197 ، فصل ششم ) براى تعادل ، فتح قسطنطنيّه را نيز افزوده است . ارزش هر دو خبر به يك اندازه است .\r\n( 1 ) - مسلّما بىمعنى است . شغال در ايران هميشه از حيوانات معمولى بوده است ؛ امّا ظاهرا در تركستان نيز زندگى مىكند ( رجوع شود مثلا به كتاب  Burnes  به نام « سفر به بخارا » ، ترجمهء آلمانى ج 2 ص 34 ) .\r\n( 2 ) - دينورى اين داستان را كه تقريبا لحن بودائى دارد به نحو ديگرى نقل كرده است : آمدن شوم‌انگيز شغالان خسرو را متوجّه ساخت كه شايد عمّال او بر رعايا ظلم مىكنند و به همين جهت سيزده تن از معتمدان خود را براى بازرسى فرستاد و ايشان اين سوء ظنّ را تأييد كردند و به همين سبب او دستور داد تا 90 تن از ايشان را بكشتند و اين سبب شد كه ديگران بر سر عدل و داد آيند ؛ امّا دينورى سخنى از تركان به ميان نمىآورد . بلعمى تغييراتى در آن داده است كه مايهء اصلاح آن نشده است . مسعودى ( ج 2 ص 198 ) داستان پيرزنى را نقل مىكند كه كلبهء خود را نفروخت و چون خسرو نمىخواست زور بگويد گوشه‌اى از بناى عظيمش را ناقص گذاشت .\r\nياقوت ( ج 1 ص 426 ) اين داستان را به خسرو دوّم نسبت مىدهد . شايد مناسب باشد كه\r\n","page_name":" 274 ","page_number":282},
  {"content":"\r\n\r\nخسرو فرزندانى ادب آموخته داشت « 1 » امّا پادشاهى را پس از خود به هرمزد كه از او و از خاتون دختر خاقان بود بسپرد « 2 » زيرا مىدانست كه او ميانه‌رو است و كارها را بىهيچ سستى بگرداند و اميدوار بود كه هرمزد با اين خصال بتواند مملكت\r\n\r\n\r\n","description":"","footnote":"\r\nدر اينجا از شخصى ياد كنيم كه در روايات تاريخى در حقيقت ذكرى از او نيست امّا در كتب مواعظ و بلاغى از او بيشتر ياد شده است و او بزرگمهر پسر بختگان از مردم مرو است كه در نظر شرقيان وزير نمونه و كامل است . دينورى از او مختصرى ذكر مىكند . مسعودى دربارهء او مطالب نسبة بيشترى آورده است ؛ امّا فردوسى مخصوصا مطالب زيادى از او آورده است . اساسا فردوسى از داستان خسرو براى نقل مطالب تعليمى و افسانه‌اى زيادى استفاده كرده است .\r\nمسعودى ( ج 2 ص 206 به بعد ) مىگويد بزرگمهر براى خسرو 12 اصل در حكومت پيشنهاد كرد و او دستور داد كه آن را به آب‌طلا نوشتند . اين دوازده اصل شاخص است و خلاصهء آن از اين قرار است : 1 - ترس از خدا 2 - راستگوئى و وفاى به عهد 3 - مشورت با علما ( روحانيان ) 4 - اكرام دانشمندان و اشراف و فرماندهان سپاه و دبيران و درباريان به اندازهء پايگاهشان 5 - رسيدگى به كار قضات و كارداران و پاداش نيكوكاران ايشان و كيفر بدكاران ايشان 6 - رسيدگى به زندان تا شخصا از تقصير و يا بىگناهى زندانيان آگاه شود . 7 - بازرسى بازرگانان و نرخ‌ها در بازار ( تا از گران‌فروشى و رباخوارى و غيره جلوگيرى شود ) 8 - به انتظام آوردن كار رعيّت با اجراى مجازات 9 - خوب نگاه داشتن سلاح و آلات جنگى 10 - رعايت حال خانواده 11 - مواظبت از مرزها ( در زمان صلح ) به دقّت 12 - بازجوئى وزرا و درباريان و به كنار گذاشتن خيانتكاران و مردم بىكفايت .\r\nهر فرمانرواى شرقى به هر حال اين اندرزها را كه بعضى از آن بسيار شاخص است بايد در نظر آورد . اصل چهارم از مميّزات ، مخصوص دستگاهى اشرافى و ديوانى ساسانى است .\r\nمجمل التّواريخ ( ص 96 چاپ طهران ) از حكماى ديگر آن زمان نيز نام مىبرد . داستانى كه فردوسى ( ص 1679 به بعد ) از زوران ( با دو هجا ) نابكار و كشته شدن آنى مهبود به تحريك او نقل مىكند بيشتر جنبهء تاريخى دارد و كمتر ايده‌آلى است . يكى بودن اين داستان را از اين پيش با داستان مذكور در پركپ ( جنگ ايران 23 / 1 ) دربارهء مبدوس زبرگانس دريافته‌اند ( نامهاى اشخاص هم حتّى الامكان يكى است - زبرگان مرزبان ( السّمعانى ج 1 ص 183 ) كه معرّب آن زبرقان است . زبرقان رئيس مشهور يكى از قبايل بدوى عرب و معاصر با محمّد ( ص ) بود ) . جزئيّات اين داستان چه در شاهنامه و چه در كتاب پركپ قابل اعتماد نيست .\r\nامّا معلوم مىشود كه حتّى در دربار خسرو نيز توطئه‌ها و دسيسه‌ها به همان اندازه رواج داشت كه دستورهاى حكيمانهء پادشاهى .\r\n( 1 ) - فردوسى ( ص 1787 ) مىگويد كه خسرو شش پسر داشت .\r\n( 2 ) - رجوع شود به زيرنويس شماره 3 ص 134 ، فصل چهارم و زيرنويس شمارهء 1 صفحهء 197 ، فصل ششم .\r\n","page_name":" 275 ","page_number":283},
  {"content":"\r\n\r\nرا به دست گيرد و در تدبير كار مملكت و رعيّت و در رفتار با ايشان توانا « 1 » باشد .\r\nدر زمان خسرو پيغمبر خدا از مادر بزاد و آن سالى بود كه ابرهه اشرم ابو يكسوم با حبشيان به مكّه آمد و پيلان با خود بياورد تا خانهء گرامى خدا را ويران سازد و آن به سال چهل و دوّم از پادشاهى خسرو انوشروان « 2 » بود و در همين سال روز جنگى جبله « 3 » بود كه از روزهاى جنگى نامدار عرب « 4 » است .\r\n\r\nدنبالهء خبر خسرو انوشروان و پايان كار او\r\nعلىّ بن حرب موصلى مرا از ابو ايّوب يعلى بن عمران بجلى و او از مخزوم بن هانى مخزومى و او از پدرش ، كه سالش به صد و پنجاه رسيده بود خبر « 5 » داد : در\r\n\r\n\r\n","description":"","footnote":"\r\n( 1 ) - سعيد بن البطريق ( ج 2 ص 189 ) و دينورى و يعقوبى و فردوسى نيز مىگويند كه خسرو ، هرمزد را جانشين خود ساخته بود . بعضى مىگويند كه خسرو فرمود نخست او را بيازمايند و پس از آن او را سزاوار پادشاهى يافت ( ظاهرا متن طبرى نيز چنين مىخواهد بگويد ) . بعد وصيّت اخلاقى اين پادشاه را به فرزندش نقل مىكنند ( مقايسه شود با الفهرست ص 315 و 316 و بوستان سعدى ) . علّت ديگر ترجيح هرمزد بر پسران ديگر مسلّما مقام بلند مادر او بوده است .\r\n( 2 ) - دربارهء اين تطبيق نيز مقايسه شود با مطالب گذشته . چهل و دومين سال سلطنت خسرو مطابق مىشود با سال 3 - 572 م و به هر حال تقريبا درست مىنمايد .\r\n( 3 ) - يكى از جنگهاى معروفى كه در وسط عربستان ميان قبايل مختلف اعراب بدوى روى داده است .\r\n( 4 ) - به دنبال اين قسمت ، شرح نسبة مفصّلى دربارهء تولّد محمّد ( ص ) و نخستين سالهاى زندگى او مىآيد و من آن را در اينجا نياوردم .\r\n( 5 ) - از داستانهائى است كه دربارهء علائم ظهور محمّد ( ص ) و سقوط دولت شاهنشاهى ايران گفته‌اند . حتّى فردوسى نيز مانند يك مسلمان جدّى اين داستان را ذكر كرده است ( ص 1789 و بعد ) . مسعودى ( ج 1 ص 217 و ج 2 ص 228 ) به اين داستان اشاره مىكند امّا آن را به زمان خسرو دوّم نسبت مىدهد ( شايد به جهت مذكور شدن نعمان حيرى در اين داستان ) .\r\n","page_name":" 276 ","page_number":284},
  {"content":"\r\n\r\nشبى كه پيغمبر خدا از مادر بزاد لرزه در ايوان خسرو بيفتاد و چهارده كنگرهء آن برافتاد و آتش آتشكدهء فارس كه هزار سال روشن بود بمرد و درياچهء ساوه « 1 » بخشكيد و موبذ موبذان ( در خواب ) شتران ناهموارى ديد كه اسبان تازى به دنبال داشتند و از دجله گذشتند و در زمين‌هاى آن بپراگندند . چون بامداد شد خسرو از آنچه ديده بود « 2 » بترسيد امّا شكيبائى كرد و دليرى نمود ؛ ولى نخواست كه آن را از وزيران و مرزبانان خود بپوشاند « 3 » . پس تاج بر سر نهاد و بر تخت بنشست و ايشان را پيش خود خواند . چون همه پيش او گرد آمدند خسرو ايشان را از سبب خواندنشان آگاه كرد .\r\nدر اين حال نامه‌اى رسيد كه از خاموش شدن آتشكده خبر مىداد و اين بر اندوه او افزود . موبذ موبذان گفت : « خداوند پادشاه را بهبود دهاد ! من در اين شب خوابى ديده‌ام . » آنگاه خوابى را كه دربارهء شتران ديده بود بازگفت . خسرو كه خود از همه بهتر مىدانست گفت : « اى موبذ موبذان ! اين چه باشد ؟ » موبذ گفت : « از قوم عرب حادثه‌اى سر خواهد زد . » پس اين نامه را بنوشت : « از خسرو شاهنشاه به نعمان بن منذر « 4 » ، مردى پيش من بفرست كه آنچه را مىخواهم بپرسم بداند . » نعمان ، عبد المسيح « 5 » بن عمرو بن حيّان بن بقيلة الغسّانى را پيش او فرستاد و چون او به پيشگاه خسرو رسيد خسرو گفت : « آيا آنچه مىخواهم از تو بپرسم مىدانى ؟ »\r\n\r\n\r\n","description":"","footnote":"\r\n( 1 ) - از شهرهاى ماد واقع ميان همدان و طهران .\r\n( 2 ) - يعنى خود كاخ لرزيده بود .\r\n( 3 ) - اين داستان بر پايهء عقايد دينى اسلامى است و نبايد از آن نتيجه گرفت كه مرزبان عنوان واقعى مستخدمين عالى دولتى نزديك به پادشاه بوده است . راوى داستان با اوضاع ديگر دربار و دولت شاهنشاهى نيز آشنائى چندانى نداشته است .\r\n( 4 ) - اين شخص پس از مرگ خسرو پادشاه حيره شد ؛ امّا چنان كه ديده‌ايم نام او براى آيندگان بيشتر از ديگر پادشاهان حيره آشنا بوده است .\r\n( 5 ) - اين عبد المسيح ( كه مسيحى بودن او از نامش پيداست ) شخصيّت تاريخى است ( رجوع شود به بلاذرى ص 243 و 276 ) و از او انواع داستانها و شوخيها نقل مىكنند ( رجوع شود به مسعودى ج 1 ص 217 به بعد و غيره ) . بقيله نام خاندانى بود در حيره ( رجوع شود به مطالب آينده ) .\r\n","page_name":" 277 ","page_number":285},
  {"content":"\r\n\r\nعبد المسيح گفت : « پادشاه آنچه مىخواهد بگويد ، اگر بدانم كه خوب است و گر نه كسى را كه آن را بداند به پادشاه مىنمايم . » خسرو آنچه ديده بود بازگفت .\r\nعبد المسيح گفت : « اين را دائى من كه در مرزهاى ميان شام و بيابان مىنشيند مىداند و نام او سطيح « 1 » است . » خسرو او را فرمود تا پيش او برود و آنچه را خسرو پرسيده است از او بازپرسد و پاسخ آن را بياورد . عبد المسيح سوار شد و پيش سطيح كه نزديك به مرگ بود رفت و سلام كرد و درود گفت امّا جوابى نشنيد .\r\nعبد المسيح اين اشعار بخواند « 2 » :\r\n اضمّ ام يسمع غطريف اليمن * ام فاز فازلم به شأو العنن \r\n يا فاصل الخطّة اعيت من و من * اتاك شيخ الحىّ من آل سنن \r\n و امّه من آل ذئب بن حجن * ازرق ممهى النّاب صرّار الاذن \r\n ابيض فضفاض الرداء و البدن * رسول قيل العجم يسرى للوسن \r\n يجوب بالارض علنداة شجن * يرفعنى وجنا و يهوى بى و جن \r\n لا يرهب الرّعد و لا ريب الزمن * حتّى اتى عارى الجآجى و القطن \r\n تلفّه فى الرّيح بوغاء الدّمن * كانّما حثحث من حضنى ثكن \r\n\r\n\r\n","description":"","footnote":"\r\n( 1 ) - از اين شخص چيزهاى عجيبى نقل مىكنند ، مانند اينكه اصلا در بدن او استخوانى نبوده است ( مسعودى ج 3 ص 364 ) . او پيش از تأسيس سلطنت حيره در يمن به عنوان غيب‌گو و كاهن ظاهر مىگردد . بنا بر اين بايستى در اين هنگام چندين صدسال مىداشت .\r\n( 2 ) - اين اشعار با اختلافات زياد در يك نسخهء خطّى مونيخ ديده مىشود ( كاترمر 3 ) و آومر مواضع مربوط به آن را به خواهش من براى من نوشته است . در يك نسخهء خطّى پاريس نيز اشعار مذكور با اختلاف فراوان موجود است و توربكه اطّلاعات لازم را از آن نسخه براى من داده است . در جاهاى ديگر نيز گاهى اشعارى از اين قطعه نقل شده است . در ترجمهء اين اشعار ، من به طور كلّى پايبند متن طبرى بوده‌ام و فقط در يك نقطهء مهمّ از آن دورى جسته‌ام : در طبرى شعر سوم پيش از شعر دوم آمده است و من نيز قبلا اين حدس را زده بودم و بعد نسخه‌هاى پاريس و مونيخ حدس مرا تأييد كردند . براى تحقيق متن و معنى اشعار كمك توربكه براى من خيلى مفيد افتاد . با اينكه در اين اشعار بيش از آنچه بايد و شايد زحمت كشيديم باز بعضى از آن مشكوك و غير قطعى مانده است .\r\n","page_name":" 278 ","page_number":286},
  {"content":"\r\n\r\n« آيا بزرگ « 1 » يمن گوشش كر است و يا مىشنود ، و يا به پايان رسيده است و مرگ او را درربوده است ؟ ؛ اى گشايندهء سختىهائى كه اين و آن را عاجز ساخته است پيرمردى از خاندان سنن « 2 » پيش تو آمده است ؛ كه مادرش از خاندان ذئب بن حجن است ، كبود چشمى كه دندان و گوش تيز كرده است ؛ سفيدروئى كه سينه فراخ و بازوانى پر دارد ، فرستادهء پادشاه ايران است كه به دنبال حاجتى مىرود ؛ و شترى قوى چابك زمين‌پيما مرا از تپّه‌ها بالا و پائين مىبرد ؛ از تندر و دگرگونىهاى روزگار نمىهراسد ، چنان كه ( از سختىهاى سفر ) سينه و ران‌هايش از گوشت تهى شده است ؛ و خاك زمين‌هاى خالى مانده با وزش باد او را فرومىپوشاند ، گويا از ميان دو دامنهء كوه ثكن بيرون شتافته است . » چون سطيح شعر او بشنيد سر برآورد و گفت :\r\n« عبد المسيح بر شترى سوار است و به سوى سطيح كه بر لب گور است رهسپار « 3 » . تو را پادشاه ساسانيان فرستاد زيرا آتشكده‌اش خاموش شد و لرزه بر ايوانش افتاد ، و موبذ موبذان در خواب چنان ديد كه شتران ناهموار در پيش اسبان تازى همىروند و از دجله همىگذرند و در شهرهاى آن مىپراگنند . اى عبد المسيح ، چون خواندن فزونى گيرد و خداوند چوبدستى « 4 » بيرون آيد و درّهء سماوه « 5 » ( از دشمنان ) پر شود و درياچهء ساوه فرورود و آتش فارس بميرد ديگر شام براى سطيح ، شام نيست . از ايشان زنان و مردانى به شمارهء آن كنگره‌ها « 6 » پادشاهى\r\n\r\n\r\n","description":"","footnote":"\r\n( 1 ) - همهء نامهاى مذكور در اينجا از قبايل يمنى ( عربستان جنوبى ) هستند .\r\n( 2 ) - هيچ‌يك از اين دو با نسب‌نامه‌هاى مذكور در جاهاى ديگر مطابقت نمىكند ( ابن هشام و ووستنفلد ، نسب‌نامهء 11 ) .\r\n( 3 ) - اين عبارات به نثر مسجّع است و كاهنان عرب به اين شكل سخن مىگفتند . بعضى از آيات قرآنى نيز چنين است .\r\n( 4 ) - يعنى عمر خليفهء دوّم .\r\n( 5 ) - واقع در نزديكى حيره ؛ نخستين غلبهء قطعى مسلمانان بر ايرانيان در نزديكى آن اتّفاق افتاده است ( جنگ قادسيّه ) .\r\n( 6 ) - پيشگوئى مثبتى است : 14 كنگرهء درهم شكسته به 14 پادشاه و ملكه تفسير شده است .\r\n","page_name":" 279 ","page_number":287},
  {"content":"\r\n\r\nكنند و آنچه آمدنى است مىآيد . » پس سطيح بر جاى بمرد و عبد المسيح روى به ستور خود آورد و همىگفت :\r\n شمر فانّك ماضى الهمّ شميّر * لا يفزعنّك تفريق و تغيير \r\n ان يك ملك بنى ساسان افرطهم * فانّ ذا الدّهر اطوار دهارير \r\n فربّما ربّما اضحوا بمنزلة * تهاب صولهم الاسد المهاصير \r\n منهم اخو الصّرح مهران و اخوته * و الهرمزان و سابور و سابور \r\n و النّاس اولاد علّات فمن علموا * ان قد اقلّ فمهجور و محقور \r\n و هم بنو الامّ لمّا ان رأوا نشبا * فذاك بالغيب محفوظ و منصور \r\n و الخير و الشّرّ مقرونان فى قرن * فالخير متّبع و الشّرّ محذور \r\n« چست و چالاك پيش برو ! زيرا كه تو مردى تيزعزم و آزمودهء در كارها هستى هيچ پراگندگى و دگرگونى نبايد ترا بترساند ؛ اگر پادشاهى از بنى ساسان بگردد همانا كه اين جهان همه دگرگونىهاى دور و درازى است ، چه بسا و چه بارها كه ايشان ( ساسانيان ) به پايگاهى رسيدند كه شيران درنده از نيروى ايشان مىهراسيدند ؛ مهران « 1 » صاحب كاخ و برادران او از ايشان بودند و هرمزد و دو شاپور ؛ مردم مانند برادرانى هستند از يك پدر امّا از مادر جدا و اگر بدانند كه برادرى به تنگى افتاد او را ترك مىكنند و خوار مىدارند ؛ و امّا اگر مال و خواسته‌اى ديدند با او برادرى مىشوند از يك مادر و او را در پشت سر او حفظ مىكنند و يارى مىدهند ؛ خوشى و ناخوشى به هم پيوسته است خوشى را دنبال مىكنند و از ناخوشى مىپرهيزند . »\r\nچون عبد المسيح پيش خسرو رفت و او را از گفتار سطيح آگاه كرد ، خسرو گفت : « تا چهارده تن از ما به پادشاهى رسند بسيار چيزها روى دهد . » امّا از ايشان ده تن تنها در چهار سال به شاهى رسيدند و پادشاهى ديگران تا زمان خلافت عثمان بن عفّان « 2 » بود .\r\n\r\n\r\n","description":"","footnote":"\r\n( 1 ) - دربارهء مهران رجوع شود به صفحهء 168 ، زيرنويس شمارهء 4 .\r\n( 2 ) - اين چهار تن عبارتند از : هرمزد چهارم و خسرو دوّم و شيرويه و يزدگرد سوّم . حزقيا\r\n","page_name":" 280 ","page_number":288},
  {"content":"\r\n\r\n\r\nخبرى كه از هشام بن محمّد به من رسيده « 1 » است :\r\nوهرز از يمن خواسته و نفايس به خسرو فرستاد . چون اين كاروان به سرزمين بنى تميم رسيد صعصعة بن ناجية بن عقال مجاشعى « 2 » از بنى تميم خواست كه بر آن بتازند امّا ايشان سرباززدند . چون كاروان به سرزمين بنى يربوع « 3 » رسيد باز ايشان را به تاختن خواند امّا ايشان از اين كار بهراسيدند . پس او به ايشان گفت : اى فرزندان يربوع چنان مىبينم كه اين كاروان از زمين بكر بن وائل مىگذرد و ايشان بر آن مىتازند و اموال آن را در جنگ با شما به كار مىبرند « 4 » . » چون ايشان اين بشنيدند آن\r\n\r\n\r\n","description":"","footnote":"\r\nپادشاه يودا نيز خود را كمتر از خسرو تسلّى نداده بود ( اشعيا 8 / 39 ) .\r\n( 1 ) - اين داستان زدوخورد ايرانيان با قبيلهء تميم به انحاء مختلف روايت شده است ( مقايسه شود با حمزه ص 143 و بكرى ص 732 و ابن دريد ص 139 و ياقوت ج 3 ص 401 و بيش از همه اغانى ج 16 ص 78 و بعد ) . در اغانى دو روايت است كه يكى تا اندازه‌اى با روايت متن ما مطابق است و ديگرى با آن تفاوت زيادى دارد . در اينجا مانند منابع ديگر نام حاكم يمن را باذان گفته است و واقعه را به زمان خسرو دوّم نسبت داده است و اين روايت به جهت اشخاص مذكور در واقعه ( هوذه و مكعبر ) كه در زمان فوت محمّد ( ص ) و پس از او نيز اعمال مهمّى انجام داده‌اند بايد صحيح باشد . به موجب اين روايت دوّم كاروان ايرانى درست در جهت عكس راه مىپيموده است ، يعنى از جانب پادشاه ايران به سوى حاكم يمن مىرفته است . در اينجا من فقط مختصرى از موارد اختلاف اين دو روايت را مىتوانم ذكر كنم . اين از آن داستانهاى عربى است كه به طرز زنده‌اى نقل شده است و گرچه به جزئيّات آن نمىتوان اعتماد كرد امّا به طور كلّى تصوير بسيار درستى از زندگى و اعمال قوم عرب به دست مىدهد . اين حادثه همچنين مىتواند بىارزش بودن و ناپايدارى متصرّفات ايران را در عربستان نشان دهد .\r\n( 2 ) - پدربزرگ فرزدق شاعر مشهور ، متوفّى در حدود 730 م ( رجوع شود به اغانى ج 19 ص 2 و غيره ) . او اسلام را نيز درك كرده بود ( رجوع شود به ابن دريد ص 146 ) .\r\n( 3 ) - يربوع مانند مجاشع از شاخه‌هاى بزرگ تميم است .\r\n( 4 ) - ميان بكر و تميم دشمنى خونى برقرار بود ( رجوع شود به مطالب آينده در اين داستان و به داستان جنگ ذوقار ) ؛ براى آنكه فائده‌اى به دشمن نرسد بايستى خود آن را بربايند .\r\nمرسوم هر سرزمين جزو اخلاق مردم آن است ! .\r\n","page_name":" 281 ","page_number":289},
  {"content":"\r\n\r\nاموال را درربودند و مردى از سليط ( بن يربوع ) به نام نطف ، خرجينى كه در آن گوهر بود برگرفت و از اينجاست كه گفتند : « فلانى گنج نطف را يافته است » و اين سخن مثل شد « 1 » . صعصعه زنبيلى كه در آن شمش‌هاى سيم بود بگرفت . كاروانيان پيش هوذة بن علىّ الحنفىّ در يمامه « 2 » رفتند و او ايشان را جامه و زاد و ستوران بداد و خود با ايشان پيش خسرو رفت . خسرو را از هوذه كه مردى زيبا و نيكوسخن بود خوش آمد و او را بر آنچه كرده بود سپاس گفت و فرمود تا رشته‌اى مرواريد بياوردند و آن را بر سر او ببست و قبائى ديبا بر او بپوشانيد و جامهء بسيار به او داد و از اين روى او را هوذهء تاجدار مىگفتند . خسرو به او گفت : « آيا اين مردمى را كه اين كارها كردند از قوم خود مىدانى ؟ » گفت : « نه . » خسرو گفت : « ميان تو و ايشان آشتى است ؟ » هوذه گفت : « ميان ما و ايشان مرگ « 3 » است . » خسرو گفت : « يكى از حاجات تو برآورده شد . » پس بر آن شد كه سپاهى بر سر بنى تميم بفرستد . امّا به او گفتند : « سرزمين ايشان سرزمين بدى است ، سر تا سر همه بيابان است و راههاى آن ناپيدا و آب ايشان از چاههاست و باشد كه آن را بينبارند و سپاهيان تو از پاى درآيند « 4 » . » پس رأى چنان ديدند كه خسرو به كاردار خود در بحرين آزاذافروز پسر گشنسپ كه عرب او را مكعبر « 5 » مىخواندند - زيرا دست و پاى مردم را مىبريد - بنويسد و او را سوگند دهد\r\n\r\n\r\n","description":"","footnote":"\r\n( 1 ) - رجوع شود مثلا به ابن دريد ص 138 .\r\n( 2 ) - حنيفه از شاخه‌هاى بكر است . دربارهء يمامه رجوع شود به سلطنت شاپور ذو الاكتاف . از هوذه در زمان پيغمبر و در حقيقت در اواخر زندگى او نيز ذكرى به ميان مىآيد . او در آن عصر يكى از مشهورترين مردان يمامه بوده است ( رجوع شود به ابن دريد ص 209 و ابن هشام ص 971 و بلاذرى ص 87 ) . به موجب گزارشهاى ديگر در آن زمان جنگهاى متعدّدى ميان تميم و سپاهيان ايرانى ( در بحرين ) و عربهاى طرفدار ايران روى داده بوده است . در يكى از اين جنگها هوذه به دست تميم گرفتار شده است و اين گرفتارى به جهت دو بيت شعر سخت‌تر گشته است .\r\n( 3 ) - به موجب روايت اغانى او گفت كه ايشان پدر او را كشته‌اند .\r\n( 4 ) - راوى از روى آگاهى دقيق به اوضاع عربستان سخن گفته است .\r\n( 5 ) - مكعبر يعنى « پاره‌كننده به شمشير . » نام ايرانى او خيلى تحريف شده است . او بعدها\r\n","page_name":" 282 ","page_number":290},
  {"content":"\r\n\r\nكه نگذارد چشمى از بنى تميم بر هم گذاشته شود . خسرو چنين كرد و فرستاده‌اى پيش او بفرستاد و هوذه را بخواند و او را از نو گرامى داشت و صله بخشيد و گفت :\r\n« با اين فرستادهء من برو و مرا و خود را از ( كينه ) رهائىبخش . » هوذه و فرستاده به راه افتادند تا پيش مكعبر رفتند و اين نزديك به روزهاى خوشه‌چينى بود و در آن‌وقت بنى تميم براى به دست آوردن زاد و براى خوشه‌چينى به هجر « 1 » مىرفتند . منادى مكعبر آواز درداد كه هركس از بنى تميم در آنجاست بيايد زيرا پادشاه فرموده است كه ميان ايشان زاد و خورش قسمت شود . چون بيامدند همه را به درون مشقّر « 2 » برد .\r\nاين مشقّر دژى است در برابر دژى ديگر به نام صفا و ميان آن دو نهرى است به نام محلّم . بناكنندهء مشقّر مردى بود از اسواران خسرو به نام بسك « 3 » ( ؟ ) پسر ماهبوذ « 4 » كه\r\n\r\n\r\n","description":"","footnote":"\r\nبا مسلمانان جنگيد امّا سرانجام اسلام آورد ( بلاذرى ص 86 ) .\r\n( 1 ) - رجوع شود به زيرنويس 1 صفحهء 87 ، فصل سوّم . اعراب بيابان مجبور بودند براى تأمين نيازمنديهاى خود گاهگاهى به زمين‌هاى آباد بروند . حكومتى كه تا اندازه‌اى استوار و عاقل باشد مىتواند ، حتّى بىاين‌گونه بىسياستىها و خدعه‌ها ، آنان را با استفادهء درست از اوضاع هميشه در حال اطاعت و تبعيّت نگاه دارد و يا دست‌كم از صدمه و زيانشان جلوگيرى كند . در امثال عرب هجر موضعى دانسته شده است كه تا حدّ امكان خواربار فراوان داشته است ( حماسه ص 811 س 1 ) .\r\n( 2 ) - دژ بسيار مستحكم مشقّر ( بلاذرى ص 84 ) در آن زمان از اركان قدرت جنگى ايرانيان بوده است ؛ به همين جهت يكى از شعرا ( گويا طرفه ؛ رجوع شود به اهلواردت ص 188 شعر 7 ، كه بارها به آن استشهاد شده است ) ساكنان آن ناحيه را « بندگان‌اسبذ » ( به فارسى - اسپهبذ ، سپهبذ ) خوانده و تحقير كرده است . اين دژ سابقا متعلّق به امراى كنده بوده ( رجوع شود به كتاب من « مباحثى در شعر عربى قديم » ص 102 شعر 32 با نامهاى كندى حجر و جون ) و در نزديكى هجر و جنوب بحرين واقع بوده است ( رجوع شود به ياقوت و سپرنگر « عربستان قديم » شماره‌هاى 169 و 178 و 351 ؛ جواليقى ص 10 و بعد و تعليقات زاخااو بر آن ) .\r\n( 3 ) - اين شخص ظاهرا بانى دژ نبوده است بلكه او اين قلعهء سادهء عربى را به يك دژ واقعى مبدّل ساخته بوده است .\r\n( 4 ) - نام ماهبوذ يا مهبوذ ( چنين است در شاهنامه ) - ( در سريانى مبوديس كه در كتاب يوحناى افسوسى 12 / 6 نيز ديده مىشود ) در آن دوره زياد بوده است .\r\nبسك ممكن است شكل فارسى  Vasaces  ( سالنامهء تاسىتوس 14 / 15 ) و اوئاساكس ( آريان ، فصل مربوط به آلان‌ها ، 12 و بعد ) و وسك  Wasak  ارمنىها باشد ؛ با اين\r\n","page_name":" 283 ","page_number":291},
  {"content":"\r\n\r\nخسرو او را براى ساختن آن دژ فرستاد بود . چون آغاز بنا كرد به او گفتند : « اين كارگران اينجا نمىمانند مگر آنگاه كه زن داشته باشند ، اگر چنين كنى بناى تو به پايان مىرسد و كارگران تا پايان آن در اينجا مىمانند . » پس او بفرمود تا از سواد و اهواز روسپيان « 1 » بياوردند و از پارس از راه دريا خيكهاى شراب بياوردند . كارگران با آن روسپيان زناشوئى كردند و از ايشان فرزندان پيدا كردند كه بيشتر مردم شهر هجر از ايشان بودند و همه به عربى سخن مىگفتند و خود را از قبيلهء عبد القيس « 2 » مىخواندند . پس از اسلام ايشان به عبد القيس گفتند : « شما از شمارهء ما و سلاح و توانگرى ما آگاهيد ، ما را در ميان خود بپذيريد و با ما زناشوئى كنيد . » بنو عبد القيس گفتند : « نه ، بر همين‌كه هستيد بمانيد ، شما برادران و هم‌پيمانان ما هستيد . » يكى از بنو عبد القيس گفت : « اى مردم عبد القيس ، از من بشنويد و ايشان را به خود بپيونديد ، زيرا نبايد از چنين كسانى سرباززد . » يكى از آن قوم گفت : « آيا شرم ندارى از اينكه ما را وادار مىكنى تا كسانى را كه همه از ريشه و آغازشان آگاهى دارند به خود بپيونديم ؟ » آن مرد گفت : « اگر شما نكنيد قبيلهء ديگرى از عرب خواهد كرد . » آن ديگرى در پاسخ گفت : « در آن حال ما نيز از ايشان دورى نخواهيم جست . » پس ايشان در ميان عرب بپراگندند و بعضى از ايشان در ميان عبد القيس بماندند و خود را به ايشان پيوستند و عبد القيس نيز ايشان را از اين كار بازنداشتند . چون مكعبر ، بنى تميم را به مشقّر برد مردان ايشان را بكشت و پسرانشان را نگاه داشت . در آن روز سوار بنى يربوع ، قعنب رياحى « 3 » ، به دست دو تن از قبيلهء\r\n\r\n\r\n","description":"","footnote":"\r\nهمه صورت مزبور كلمه چندان قطعى نيست .\r\n( 1 ) - يعنى فواحش خالص بابلى . اين مطلب مانند حكايتى است كه از بناى شهر زارلوئيس ( واقع در ناحيهء « زار » آلمان ) و از مستعمرات نظامى روس نقل مىكنند .\r\n( 2 ) - قبيلهء بزرگى است در آن ناحيه ( رجوع شود به صفحهء 85 ، زيرنويس شمارهء 2 ) .\r\nبيشتر اين كارگران عرب بوده‌اند ؛ ايرانيان به سختى مىتوانستند در اين آب‌وهوا به كارهاى سخت بپردازند .\r\n( 3 ) - رجوع شود به ابن دريد ص 136 . به گفتهء اغانى اين شخص از سران راهزنان بوده است .\r\n","page_name":" 284 ","page_number":292},
  {"content":"\r\n\r\nشنّ « 1 » كه نيابت پادشاهان مىكردند ، كشته شد . مكعبر پسران را در كشتىها به پارس فرستاد و در آنجا جمعى از ايشان را اخته كردند . هبيرة بن حدير عدوّى گويد :\r\n« پس از فتح استخر عدّه‌اى از ايشان به سوى ما بازگشتند و در ميان ايشان يك‌تن اخته و يك‌تن درزى « 2 » بود . يكى از بنى تميم به نام عبيد بن وهب خود را بر زنجير دروازهء مشقّر انداخت و آن را پاره كرد و بيرون شد و گفت :\r\n تذكّرت هندا لات حين تذكّر * تذكّرتها و دونها سير اشهر \r\n حجازيّة علويّة حلّ اهلها * هضاب الخريف بين زور و منور \r\n الا هل اتى قومى على النّأى انّنى * حميت ذمارى يوم باب المشقّر \r\n ضربت رتاج الباب بالسّيف ضربة * تفرّج منها كلّ باب مضبر \r\n« هند را ياد كردم و زمان ياد كردن او نبود . او را ياد كردم امّا ميان من و او فاصلهء ماه‌ها راه بود ؛ آن زن حجازى از زمينهاى بلند كه مردم او بر تپّه‌هاى خريف ميان زور و منور « 3 » فرودآمده بودند ؛ آيا اين خبر ، با همهء دورى قوم من ، به گوش ايشان رسيده است كه من روز جنگ بر دروازهء مشقّر از آنچه داشتم دفاع كردم ؟ در كوچك آن دروازه را چنان به شمشير زدم كه هر دروازهء استوارى از آن شكافته مىشد . »\r\nهوذة بن على در آن روز صد تن از اسيران بنى تميم را پيش ايشان پايمردى كرد و او ايشان را روز عيد فصح ببخشيد و آزاد كرد . اعشى « 4 » در اين باره چنين گويد :\r\n سائل تميما به ايّام صفقتهم * لمّا اتوه اسارى كلّهم ضرعا \r\n\r\n\r\n","description":"","footnote":"\r\n( 1 ) - از شاخه‌هاى قبيلهء عبد القيس ( ووستنفلد ، نسب‌نامه ) .\r\n( 2 ) - باز نشانه‌ايست از اينكه اين حادثه در زمان خسرو اوّل ( متوفى در آغاز سال 579 م ) روى نداده بوده است . استخر را مسلمانان نخستين بار در سال 9 - 648 م فتح كردند .\r\n( 3 ) - اين مقطوعه شامل قسمت اوّل قصيده ، كه معمولا تغزل است ، مىباشد ؛ امّا پس از آن قسمتى افتاده است . مواضع زور و منور را ياقوت ذكر كرده است .\r\n( 4 ) - اشعار ديگر از اين قصيدهء اين شاعر مشهور در اغانى ( ج 16 صفحات 19 و 79 ) و حماسه ( صفحات 5 و 515 و غيره ) ديده مىشود . از اغانى ( ج 16 ص 79 ) معلوم مىگردد كه قصيده اصلا به افتخار هوذهء ( تاجدار ) سروده شده است .\r\n","page_name":" 285 ","page_number":293},
  {"content":"\r\n\r\n وسط المشقّر فى غبراء مظلمة * لا يستطيعون بعد الضّرّ منتفعا \r\n فقال للملك اطلق منهم مائة * رسلا من القول مخفوضا و ما رفعا \r\n ففكّ عن مائة منهم اسارهم * و أصبحوا كلّهم من غلّه خلعا \r\n بهم تقرّب يوم الفصح ضاحية * يرجو الاله بما اسدى و ما صنعا \r\n فلا يرون بذاكم نعمة سبقت * ان قال قائلها حقا بها و سعا \r\n« او را از تميم بپرس كه در روزى كه ايشان را مىخريدند همه گرفتار و زار پيش او آمدند ؛ و آن در وسط دژ مشقّر در ميان گرد و خاك تيره و تارى بود كه نمىتوانستند پس از زيانى ( كه به كاروان رسانده بودند ) به سودى برسند ؛ پس ( هوذه ) به پادشاه گفت : صد تن از ايشان را رها كن و اين سخن را به نرمى و با آوازى پست ، نه بلند ، گفت ؛ پس او صد تن از ايشان را از بند بيرون آورد و همه از زنجير او رها شدند او با اين كار در روز فصح « 1 » آشكارا به خدا تقرّب جست و در اين نيكوكارى اميد ( خشنودى ) خداوند را داشت ؛ اما ايشان اين كار او را نعمت و نيكى ندانستند ؛ اگر گويندهء آن را مقصود از آن سخن حقى باشد كه به آن كار بندد . »\r\nاعشى در اين شعر مىگويد كه بنى تميم به نعمت او ( هوذة ) ناسپاسى كردند « 2 » .\r\nهشام گويد « 3 » : چون مرگ وهرز - در آخر پادشاهى انوشروان - فرا رسيد\r\n\r\n\r\n","description":"","footnote":"\r\n( 1 ) - معلوم مىشود كه هوذه مسيحى بوده است ؛ امّا با استيلاى ايرانيان آتش‌پرستى نيز به اين ناحيه آمده است . محمّد ( ص ) با اخذ جزيه از « مجوسان هجر » به ايشان اجازه داد كه در آنجا بمانند ( بلاذرى ص 78 به بعد ) . امّا عدّهء ايشان مسلما كم بوده است .\r\n( 2 ) - نام آخرين حاكم ايرانى بحرين مرزبان سيبخت ( با ياى مجهول ) بوده است ( بلاذرى ص 78 ) و از قوم عرب منذر بن ساوه كه بعد اسلام آورد با او همكارى مىكرده است . منذر اندكى پس از رحلت پيغمبر ( ص ) مرد ( بلاذرى ص 78 به بعد ، اين هشام صفحات 945 و 971 و غيره ) . حمزه ( ص 138 ) پيشتر از آن تاريخ ( عصر خسرو اوّل و هرمزد چهارم ) حاكم ايرانى ديگرى براى عربستان به نام انوشازاذ ( چنين است در نسخهء ليدن ) پسر گشنسب‌ده ( ؟ ) ذكر مىكند . امّا نمىدانيم كه محلّ اقامت او كجا بوده است .\r\n( 3 ) - اين داستان دنبالهء قصّهء وهرز مذكور در گذشته است و به دورهء درخشان ابناء مربوط\r\n","page_name":" 286 ","page_number":294},
  {"content":"\r\n\r\nتير و كمان بخواست و بفرمود كه او را بنشانند . چون او را بنشاندند تيرى بينداخت و گفت : « ببينيد كه تير من به كجا رسيد ، گور مرا آنجا كنيد . » تير در آن سوى دير به خاك افتاد و آن كليسايى است در نعم « 1 » و امروز هم آن را گور وهرز خوانند . چون خبر مرگ وهرز به خسرو رسيد سوارى به نام زين ( ؟ ) آنجا فرستاد و او مردى زورگوى تندرو بود . هرمزد پسر خسرو او را از كار بازگرفت و به جاى او مروزان « 2 » را بنشاند . مروزان در يمن بماند و او را در آنجا فرزندان پيدا شدند و دررسيدند . خسرو پس از چهل و هشت سال پادشاهى از اين جهان رفت « 3 » .\r\n\r\nهرمزد\r\nپس از خسرو انوشروان پسر او هرمزد به پادشاهى رسيد « 4 » ؛ مادر او دختر خاقان بزرگ « 5 » بود . به گفتهء هشام بن محمّد هرمزد مردى بود با فرهنگ بسيار . نيّت او\r\n\r\n\r\n","description":"","footnote":"\r\nاست . تعيين زمان واقعه بايد درست باشد .\r\n( 1 ) - ياقوت موضعى به نام دير نعم و يا نعم در يمن ذكر مىكند امّا تفصيل بيشترى به دست نمىدهد ؛ ظاهرا بايد در نزديكى صنعا باشد .\r\n( 2 ) - اين شخص همان است كه در روايت گذشته ( رجوع شود به زيرنويس 1 ص 262 ، اين فصل ) نام او مرزبان آمده است ( رجوع شود به مطالب آينده ) . ثئوفيلاكتوس ( 4 / 3 به بعد ) نام او را مروزاس آورده است و در ارمنى مرژن  Meruzan  است ( فاوستوس در مواضع متعدّد ) .\r\n( 3 ) - در اينجا بايد اشاره كرده شود كه خسرو ( مسعودى ج 2 ص 203 و فردوسى ) بازى شطرنج و كتاب كرتكا و دمنكا ( كليلگ و دمنگ ) را از هندوستان به ايران آورد . فردوسى حكايات بسيار ديگرى نيز از او نقل مىكند .\r\n( 4 ) - نسخهء سپرنگر از اينجا به بعد دوباره بيشتر قسمت‌ها را دارد .\r\n( 5 ) - رجوع شود به مطالب گذشته . خاقان بزرگ در اينجا در برابر امرا و شاهان اقوام دور از فرهنگ ديگرى است كه هرمزد خود ناگزير شد با آنان بجنگد ، مسعودى ( ج 2 ص 211 ) نام اين مادر هرمزد را ذكر مىكند امّا آن را به وجوه مختلفى مىتوان خواند و شايد بتوان از ميان اين\r\n","page_name":" 287 ","page_number":295},
  {"content":"\r\n\r\nنيكى به ناتوانان و تنگ گرفتن بر اشراف بود ؛ از اين روى اشراف او را دشمن داشتند و كينهء او را به دل « 1 » گرفتند . او نيز در دل خويش ايشان را دشمن مىداشت و به ايشان كينه مىورزيد . چون تاج بر سر او نهادند اشراف مملكت او بر وى گرد آمدند و او را\r\n\r\n\r\n","description":"","footnote":"\r\nوجوه مختلف « قاقين » را برگزيد زيرا يكى از نويسندگان ارمنى نام او را ظاهرا  Kaie  گفته است ( پاتكانيان ، ژورنال آزياتيك سال 1866 ، ج 1 ص 189 ) .\r\n( 1 ) - اين چند كلمه كه قسمتى از آن به وسيلهء مطالب آينده روشن خواهد شد به قدر كافى داورىهاى گوناگونى را كه دربارهء هرمزد شده است توضيح مىدهد . پدر او بر بزرگان تكيه داشت امّا مسلما با برترى معنوى و روحى خود بر ايشان مسلّط بود . هرمزد مىخواست بر بزرگان و روحانيان ( رجوع شود به مطالب آينده ) فشار آورد و قدرت سلطنت را بالا ببرد و به همين جهت متوجّه طبقات پائين‌تر گرديد كه البتّه نبايد آن را به معنى مردم پست فرومايه گرفت . اين شكاف و تفرقه وضع نامطلوبى به وجود آورد . پادشاه كه ظاهرا سخت‌گير بود و مانند حكومت‌هاى ايرانى ميل به فشار و زورگوئى داشت به هر وسيلهء ممكن دست زد و از اين روى كينهء اطرافيان را چنان برانگيخت كه مايهء سقوط او گرديد . به طور كلّى جهد و كوشش او عادلانه بود امّا او مردى نبود كه به مقاصد عالى خود با سكون و اطمينان دست يابد و اين معنى از پايان غم‌انگيز كار او معلوم مىگردد . داورىهائى كه دربارهء او شده است گاهى از كينهء او به بزرگان صاحب قدرت و گاهى از توجّه و عنايت او به تودهء مردم سخن مىگويد . فردوسى داورىهاى مختلفى را كه دربارهء او كرده‌اند به طور مكانيكى با هم هم‌آهنگ مىسازد بدين گونه كه از او بدگوئى مىكند امّا گاهى لحن خود را بسيار بهتر مىكند . داورى يوحنّاى افسوسى ( 22 / 6 ) و نويسندگان بيزانسى ( مناندر پروتكتور فصل 55 ؛ ثئوفيلاكتوس 16 / 3 به بعد ؛ اياگريوس 16 / 6 ) دربارهء او بسيار غير عادلانه است . آنها نمىتوانند ساكت بمانند و ببينند كه او رسم نيك هر دو دربار ايران و روم را - كه حتّى در زمان جنگ نيز به خوبى رعايت مىشد - از روى جهل جوانى بر هم مىزند و مخصوصا جنگى را آغاز مىكند كه روميان مايل به پايان يافتن آن بودند . اين جنگ طولانى كه نتيجهء چندان خوبى هم نداد گويا در خود ايران هم استقبال نشده بود . بالاخره بايد گفت كه در داورىهاى ثئوفيلاكتوس و اياگريوس انعكاسى از اظهارات خود ايرانيان هم ديده مىشود . اين اظهارات در روم هم از فرار خسرو دوّم به آنجا شايع شده بود و ايرانيانى كه در آنجا بودند مىخواستند با هر دليلى ، پادشاهى را كه خود كشته بودند زشت نشان دهند . به گفتهء يوحنّاى افسوسى ( 29 / 6 ) هرمزد پس از جلوس برادران خود را يا كشته و يا كور كرده بود . يوحنّا اين عمل را رسم زشت و شرم‌آور ايرانيان مىداند . اين روايت ممكن است درست باشد گرچه راوى دست اوّل آن ايرانى مدّعى سلطنت ( به راست يا دروغ ) باشد كه به دربار تيبريوس دوّم قيصر روم فرار كرده بود ( همان مأخذ ) .\r\n","page_name":" 288 ","page_number":296},
  {"content":"\r\n\r\nفراوان دعا كردند و پدرش را سپاس گفتند . هرمزد به ايشان نويدهاى نيك داد .\r\nكوشش او اين بود كه با زيردستان خود به داد رفتار كند و بر بزرگان سخت گيرد ، زيرا ايشان بر مردم طبقات پايين‌تر زور مىگفتند . اندازهء دادگسترى او را از اين داستان مىتوان دريافت : هرمزد براى گذراندن تابستان مىخواست به كشور ماه « 1 » ( ماد ) برود . پس فرمود تا در ميان سپاهيان و ديگر كسان كه در لشكرگاه او بودند ندا در دادند كه به هنگام رفتن از كشتزارها دورى جويند و به هيچ دهقانى « 2 » زيانى نرسانند و چارپايان خود را از پايمال كردن كشت‌ها بازدارند ؛ و يكى را بداشت تا اين كار را در لشكرگاه او به عهده گيرد و هركه را از اين امر سر بپيچد كيفر دهد . خسرو پسر هرمزد نيز در اين لشكرگاه بود . يكى از ستوران او بگريخت و به يكى از كشتزارهاى سر راه رفت و در آن چريدن گرفت و بهرى از آن تباه كرد . آن ستور را بگرفتند و پيش آن مرد بردند كه هرمزد او را براى غرامت گرفتن و يا كيفر دادن كسى كه خود يا ستورش كشتزارى را پايمال كند گماشته بود . آن مرد نتوانست فرمان هرمزد را دربارهء خسرو و همراهان او به كار بندد . پس خبر آن ستور و آن تباهى كه كرده بود به هرمزد داد .\r\nهرمزد بفرمود تا دو گوش و دم آن ستور ببرند و از خسرو غرامت ستانند . آن مرد از پيش هرمزد بيرون آمد تا فرمان او را دربارهء خسرو و ستور او به كار بندد . خسرو چند تن از بزرگان را پيش او بفرستاد تا از او بخواهند كه فرمان چنان كه بايد به كار نبندد .\r\nبزرگان آن مرد را بديدند و خواهش خسرو را به او رساندند ولى او نپذيرفت . پس از او خواستند كه دست‌كم در به كار بستن فرمان هرمزد دربارهء ستور كمى درنگ كند تا ايشان از خود هرمزد بخواهند كه از اين كار دست بردارد . آن مرد بپذيرفت و آن بزرگان پيش هرمزد برفتند و گفتند كه آن ستور آن تباهى از روى كج‌خوئى نكرد بلكه همانا راه گم كرده بود و در كشتزار افتاده كه مردم او را بىدرنگ بگرفتند . پس از هرمزد خواستند كه بفرمايد تا گوش و دم را نبرند كه اين كار براى خسرو به فال نيك\r\n\r\n\r\n","description":"","footnote":"\r\n( 1 ) - رجوع شود به صفحهء 133 ، زيرنويس شمارهء 3 .\r\n( 2 ) - دهقان يعنى مالك زمين زراعتى . در دينورى نيز دهقان آمده است .\r\n","page_name":" 289 ","page_number":297},
  {"content":"\r\n\r\nنباشد . هرمزد درخواست ايشان نپذيرفت و فرمود تا دو گوش و دم او ببريدند و بر خسرو همان غرامت نهاد كه بر ديگران در آن كار نهاده بود . پس از آن از آن لشكرگاه به راه « 1 » افتاد . روزى هرمزد به هنگام رسيدن انگور به ساباط « 2 » مدائن رفت . راه او از ميان باغ‌ها و رزها بود . يكى از اسواران همراه او بر درخت تاكى غوره بديد و چند خوشه از آن بچيد و به غلامى كه با او بود داد و گفت : اين را بگير و به خانه ببر و با گوشت بپز و آب آن بگير كه در اين فصل سودمند باشد . » رزبان بيامد و او را بگرفت و فرياد برآورد . آن مرد چنان از كيفر هرمزد براى چيدن آن غوره بترسيد كه كمربند زرنگار خود را در عوض آن غوره كه چيده بود به وى داد و جان خود بازخريد و چون رزبان بپذيرفت آن را منّتى بزرگ بر خود دانست و نيكى دربارهء خود شمرد .\r\nگويند هرمزد همواره پيروزمند بود و به هرچه دست دراز مىكرد به دست مىآورد و با همهء اين بافرهنگ و كاردان و تيزهوش و بدانديش بود و به تركان كه دائىهاى او بودند همىمانست . اشراف را از خود مىراند و از دانشمندان و نجبا و اشراف سيزده هزار و ششصد تن بكشت . همهء انديشهء او اين بود كه مردم عادى را به خود نزديك سازد و با خود دوست كند . بسيارى از بزرگان را به زندان انداخت و از پايه و درجه‌شان بكاست . سپاهيان معمولى را نيرو داد امّا از قدرت اسواران بكاست . از اين روى بسيارى از كسانى كه با او بودند دل از وى بگرداندند ؛ زيرا\r\n\r\n\r\n","description":"","footnote":"\r\n( 1 ) - ممكن است اين داستان و داستان بعدى ( كه فردوسى نيز آن را آورده است ) جزء به جزء راست يا دروغ باشد ، امّا از هر دو داستان طرز داورى طبقات پائين ماليات بده دربارهء او معلوم مىگردد . وقوع چنين اتّفاقاتى در مشرق زمين از آنجا مسلّم مىگردد كه پيتر ودلّاوالّه كه كاملا موثق و مورد اعتماد است خود شاهد عينى چنين واقعه‌اى بوده است ( ج 2 ص 5 س 22 ) :\r\nشاه عباس سربازان و ارباب مناصب عاليه‌اى را كه به مزارع كشاورزان از راه چراندن آن و يا اعمال ديگر كوچك‌ترين صدمه‌اى وارد مىساختند به طرز توهين‌آورى كيفر مىداد . به شهادت دلّاوالّه شاه عباس با اين روش خود چنان نظمى برقرار كرده بود كه در ميان سپاهيان اروپائى آن زمان به طور قطع ديده نمىشد و ايرانى بدبخت امروز ( در اواخر قرن نوزدهم ) تصوّر آن را هم نمىتواند بكند .\r\n( 2 ) - رجوع شود به زيرنويس شمارهء 4 صفحهء 163 ، فصل پنجم .\r\n","page_name":" 290 ","page_number":298},
  {"content":"\r\n\r\nخداوند همىخواست كه امر از ايشان بگرداند « 1 » و هر چيزى را سببى است .\r\nهيربذان « 2 » نامه‌اى به او نوشتند و از او درخواستند كه به ترسايان بتازد . هرمزد در زير آن نامه چنين نوشت : « همچنان كه تحت پادشاهى ما تنها به دو پايهء پيشين و بىدو پايهء پسين بازنايستد پادشاهى ما نيز با تباه ساختن ترسايان و پيروان كيش‌هاى ديگر بجز كيش ما استوار و پايدار نباشد . پس دست از ترسايان كوتاه كنيد و به كارهاى نيك روى آوريد تا ترسايان و پيروان كيش‌هاى ديگر آن را ببينند و شما را بر آن بستايند و از جان هواخواه كيش شما باشند « 3 » .\r\n\r\n\r\n","description":"","footnote":"\r\n( 1 ) - طبرى اين قسمت را از همه مفصّل‌تر آورده است . مخصوصا بدرفتارى او را با دانشمندان « روحانيان » بايد در نظر گرفت و آن را با مطالب بعدى مقايسه كرد و همچنين بايد متوجّه كم كردن قدرت اسواران زره‌پوش در برابر سپاهيان ديگر نيز بايد بود . ثئوفيلاكتوس ( 16 / 3 ) هم از كشتار جمعى كثير خبر مىدهد امّا مرتكب اشتباهى هم مىشود و آن اينكه كشتارشوندگان را تودهء مردم مىداند . البتّه تودهء مردم در مملكت روم شرقى گاهى قدرت سياسى محسوب مىشد امّا در مملكت ايران چنين نبود . سعيد بن البطريق ( ج 2 ص 201 ) و ابن قتيبه و مسعودى و ديگران ظاهرا از روى تقرير و گزارش واحدى نقل مىكنند .\r\nشاهنامهء فردوسى ( و مجمل التواريخ ، چاپ طهران ص 96 ، از روى آن ) نام بزرگان و موبذان مقتول را ذكر مىكند .\r\n( 2 ) - يعنى روحانيان ( رجوع شود به صفحهء 139 ، زيرنويس شمارهء 3 ) .\r\n( 3 ) - اين جواب عالى امروز هم مىتواند سرمشق بسيارى از اولياى فرق مختلف مسيحى باشد . شكى نيست كه مستمعان او در آن روز به غضب درآمدند و آن را از جملهء اسباب سقوط اين پادشاه « خدانشناس » قرار دادند ولى اين جواب سندى ماند براى اثبات طرز تفكّر او .\r\nدنيا در آن زمان هنوز آمادهء فهم فكر روشنى كه خسرو اوّل در كليّه مساعى خود در نظر مىداشت نبوده است . از شواهد اينكه چگونه شخصى كه هواخواه اديان مثبت بوده است ممكن بوده است كه دستخوش اشتباه و گمراهى گردد مقدّمهء برزويه است بر ترجمهء او از كتاب كليله و دمنه ، مخصوصا قسمتهائى كه گويدى  ( Studij Pg . VI sq . )  معرّفى كرده است . ولى البتّه بيشتر اين احتمال موجود است كه ابن المقفّع اين ملاحظات را به مردى كه دويست سال پيش از او بوده است نسبت داده باشد . اين قسمتها مخصوصا با وضع ابن المقفّع سازگار است ؛ زيرا بىآنكه به درستى اقناع شود از مجوسيّت به اسلام روى آورده بود . ما از روايات نسطورى مىدانيم كه هرمزد به مسيحيان ( نسطورى ) عنايت خاصّى داشته است و از اين راه روحانيان زردشتى را رنجانده است ( السّمعانى  ( III , I , 109 a  .\r\n","page_name":" 291 ","page_number":299},
  {"content":"\r\n\r\nهشام بن محمّد گويد كه تركان بر هرمزد بيرون آمدند ؛ و ديگرى گويد كه شابه « 1 » پادشاه بزرگ ترك در سال يازدهم « 2 » پادشاهى هرمزد با سيصد هزار مرد جنگى روى به او نهاد و تا باذغيس و هرى براند « 3 » . قيصر روم نيز با هشتاد هزار مرد جنگى روى به بيابان سوريّه نهاد تا با هرمزد بجنگد « 4 » . پادشاه خزر نيز با گروه انبوهى روى به دربند آورد و تباهى و ويرانى كرد . دو تن از عرب نيز كه يكى را نام عباس لوچ و ديگرى را نام عمرو ازرق ( كبود چشم ) بود ، با مردمى بسيار در كنار فرات فرودآمدند و بر مردم سواد تاخت آوردند . دشمنان او بر او گستاخ شدند و بر شهرهاى او دست انداختند\r\n\r\n\r\n","description":"","footnote":"\r\n( 1 ) - حروف اين كلمه با نقطه‌ها و اعجام مختلفى نوشته شده است و بايد آن را در متون عربى شابه و در متون فارسى شاوه خواند ؛ زيرا همچنان كه ابل رموسات دريافته است اين نام همان « شائو - وو  Chao - Wou  » است كه در گزارش‌هاى رسمى چين آن عصر عنوان نام بسيارى از پادشاهان دولت‌هاى كوچك منطقهء جيحون بوده است ( نام خانوادهء پادشاه شائو - وو بوده است الخ ) ؛ رجوع شود به مقالات آسيائى جديد ابل رموسات ( ج 1 ص 219 به بعد و ص 227 ) .\r\nاين دولتها كم‌وبيش تابع خاقان ترك بوده‌اند ولى نمىتوان خاقان را با شابهء مذكور در اين متن يكى دانست . اينكه شابهء مذكور در متن واقعا ترك بوده است محلّ تأمّل و نظر است . گفته‌هاى سبئوس ( پاتكانيان در ژورنال آزياتيك سال 1866 ج 1 ص 187 ؛ بروسه ، مجموعهء مورّخان ارمنى ج 1 ص 78 ) در اين مورد ارزش خاصّى ندارد زيرا ارمنيان دربارهء اقوام غير متمدّن شرقى دقّتى نداشته‌اند . ثئوفيلاكتوس نيز ( 18 ؛ 6 / 3 ) در اينجا از تركان نام مىبرد .\r\n( 2 ) - سال يازدهم بايد درست باشد . نخستين سال ( ناقص ) سلطنت او از سىام ژوئن 578 آغاز مىشود .\r\n( 3 ) - باذغيس ( با ياى مجهول ) كه ذكر آن در اوستا نيز آمده است  ( Waiti - gaesa )  و نويسندگان ارمنى آن را  Watages  ناميده‌اند ( پاتكانيان در جغرافياى موسىخورن ص 76 ) ، ناحيه است در نزديكى هرى ( هريو بياى مجهول ، هرات ؛ رجوع شود به زيرنويس 4 صفحهء 70 ، فصل دوّم ) .\r\n( 4 ) - در سرتاسر مدّت سلطنت او جنگ با روم تسكين نيافت ولى از اين لشكركشى خاصّ خطرناك چيزى نمىدانيم . در قسمتهاى بعدى نيز مبالغه شده است . در جنوب قفقاز جنگ برپابود امّا با روميان ( نه با خزر ) . دو عرب مذكور در متن كاملا ناشناس هستند و ظاهرا اشخاص مجعولى باشند . به القاب « لوچ » و « كبود چشم » توجّه كنيد : « كبود چشم » در تحقير و توهين كمتر از لوچ نيست زيرا كبود چشمان زشت محسوب مىشدند ( در آيهء 102 از سورهء طه آمده است كه  « وَ نَحْشُرُ الْمُجْرِمِينَ يَوْمَئِذٍ زُرْقاً »  يعنى گناهكاران را در روز رستاخيز كبود چشم برمىانگيزيم ) .\r\n","page_name":" 292 ","page_number":300},
  {"content":"\r\n\r\nو مملكت او را چنان در ميان گرفتند كه مردم آن را غربال پرسوراخ ناميدند . گويند دشمنان ايران آن را از هر سوى چنان فروگرفتند كه زه هر دو سر كمان را فروگيرد .\r\nشابه پادشاه ترك پيش هرمزد و بزرگان ايران فرستاد و ايشان را از آمدن خود و سپاهيانش بياگاهانيد و گفت : « پلهائى را كه بر روى جويها و آب‌ها است مرمّت كنيد تا از روى آن پاى بر مملكت شما نهم ؛ بر هر آبى كه پل ندارد پل ببنديد و بر هر جوى و آبى كه در مملكت شما بر سر راه من به روم خواهد بود نيز چنين كنيد ؛ زيرا من بر آنم كه از مملكت شما به روم بروم « 1 » . » هرمزد از شنيدن اين اخبار بيمناك شد و در آن باره مشورت خواست . همگان را رأى بر آن شد كه روى به پادشاه ترك « 2 » نهند .\r\nهرمزد مردى را از رى به نام بهرام « 3 » ، پسر گشنسپ ، معروف به چوبين ، با دوازده هزار تن به سوى او فرستاد . بهرام اين مردان را خود از ميان كلان‌سالان برگزيد نه\r\n\r\n\r\n","description":"","footnote":"\r\n( 1 ) - در زمان بهرام گور نيز خاقان چنين ظاهر مىشود ( رجوع شود به شرح حال بهرام گور ) .\r\n( 2 ) - مسعودى و دينورى و فردوسى و طبرى دربارهء اين مشورت اطّلاعات بيشترى به دست مىدهند : روميان با بيرون رفتن ايرانيان از زمين‌هائى كه خسرو اوّل فتح كرده بود راضى مىشوند و خزرها شكست مىخورند و به همين جهت عرب‌ها نمىتوانند كارى از پيش ببرند .\r\nذكر تحقيرآميز عرب‌هاى مبغوض پس از اقدام مزبور مىآيد . در اينجا وارد داستان بهرام چوبين شده‌ايم .\r\n( 3 ) - در سند ثئوفيلاكتوس ( 13 / 5 ) ( برام پسر برام گوسنس ) آمده است . بنا به روايات يونانى و ارمنى وى از خانوادهء مهران بوده است ؛ پسر او نيز مهران نام داشته است ( رجوع شود به زيرنويس 4 صفحهء 168 ، فصل پنجم ) . منشأ لقب چوبين نامعلوم است . سرگذشت عجيب اين مرد كه كارىترين زخمها را به دولت ايران وارد آورده بود قوّهء خيال داستان‌پردازان را تحريك كرد و او را قهرمان داستانى كردند كه مخلوطى از حقيقت و خيال‌بافى بود . ما مىتوانيم مضمون اين داستان را از روى شاهنامهء فردوسى و ديگر منابع از نو احياء كنيم ( در اين باره رجوع شود به ضمائم كتاب ) . گزارش‌هاى طبرى نيز از گفتهء داستان‌نويسان متأثر شده است . من در اينجا فقط در بعضى از مواضع به منقولات مفصّل‌تر اشاره خواهم كرد . از كتاب سعيد بن البطريق و ابن قتيبه برمىآيد كه ابن المقفّع از اين داستان نقل نكرده است و آنچه ذكر كرده بوده است تا اندازه‌اى به طور خلاصه بوده است . اصطخرى ( ص 143 سطر 9 ) بهرام را در حقيقت از اهل پارس مىداند .\r\n","page_name":" 293 ","page_number":301},
  {"content":"\r\n\r\nنوجوانان . گويند هرمزد در آن وقت همهء كسانى را كه نامشان در ديوان ثبت بود و حضور داشتند سان ديد و شمارهء آن هفتاد هزار مرد جنگى شد . بهرام با سپاهيان خود شتابان روى به راه نهاد تا آنكه از هرى و باذغيس گذشت . شابه از آمدن بهرام آگاه نشد تا آنكه بهرام سپاه خود را در نزديكى او فرودآورد . پس از رسالت‌ها « 1 » و جنگها كه ميانشان در پيوست بهرام شابه را با تيرى بكشت . گويند در ايران سه تن به تيراندازى نامور شدند . يكى تيراندازى ارشساتين « 2 » در جنگ ميان منوچهر و فراسيّات و ديگرى تيراندازى سوخرا در جنگ با تركان « 3 » و سوّمى تيراندازى بهرام در اين جنگ « 4 » . بهرام سپاه او را نابود ساخت و خود در جاى آن مقام كرد . پرموذه « 5 » پسر شابه كه همتاى پدرش بود بر سر او آمد . بهرام با او بجنگيد و او را بگريزانيد و در يكى از قلاع در حصار گرفت و چندان بر او تنگ گرفت كه ناچار سر فرودآورد و بهرام\r\n\r\n\r\n","description":"","footnote":"\r\n( 1 ) - اين رسالت‌ها را هرمزد جزابزين عهده‌دار بوده است و شرح آن را به تفصيل آورده است .\r\n( 2 ) - ارش يا كىارش يا كوى ارشن مذكور در اوستا ( يشت 32 / 13 و 71 / 19 ) يكى است ( رجوع شود به  ZDMG  ج 32 ص 570 به بعد ) . كلمهء الحاقى ساتين ( و هرچه بتوان تلفّظ كرد ) در موضع جلوتر از اين در نسخهء سپرنگر نيز آمده است ؛ من نمىتوانم در آن باب توضيحى بدهم . ارش به عنوان كسى شناخته شده است كه فراسيات ( چنين است در بهترين نسخ عربى ، در پهلوى فراسياك و در اوستا  Franrasjan  ؛ فردوسى به جاى فراسياب ، « افراسياب » آورده است ) را به ضرب تيرى كه از روى همهء سرزمين‌ها گذشته بود كشته است . در اين داستان بهرام چوبين به بسيارى از افسانه‌هاى پهلوانى اشاره شده است . اين افسانه‌ها در آن عصر همان شكلى را كه ما در شاهنامهء فردوسى مىبينيم يافته بود . جالب توجّه است كه كلمهء كىارش در موضعى از نسخهء سپرنگر به صورت كيرش درآمده و كورش  ( Kyros )  شده است ؛ اين نام را مؤلّف از يكى از نوشته‌هاى يهودى مىشناخته است .\r\n( 3 ) - رجوع شود به شرح حال فيروز پسر يزدگرد .\r\n( 4 ) - كتابى در فنّ تيراندازى به بهرام نسبت داده‌اند ( رجوع شود به الفهرست ص 314 س 2 ) .\r\n( 5 ) - اين نام ظاهرا بايد قطعى باشد ( در شاهنامهء فردوسى نيز چنين است ) . امّا دينورى نام او را يرتگين و يا يلتگين آورده است ؛ گويا او اين نام را از روى نامهاى تركى زمان خودش كه به تگين ختم مىشده است از پيش خود تصحيح كرده است .\r\n","page_name":" 294 ","page_number":302},
  {"content":"\r\n\r\nاو را اسير كرد و پيش هرمزد فرستاد و پنجاه هزار شتر بار از مال و گوهر و ظروف و سلاح و ديگر كالاها كه به دست آورده بود به هرمزد فرستاد . هرمزد بهرام را بر غنايمى كه پيش او فرستاده بود سپاس گفت . بهرام و سپاهيان او از قدرت‌طلبى هرمزد بترسيدند « 1 » و او را خلع كردند و روى به مدائن نهادند و از رفتار هرمزد خشم و ناخشنودى نشان دادند و پسر او پرويز را سزاوار شاهى دانستند . بعضى از كسانى كه در دربار هرمزد بودند او را يارى كردند . پرويز به اين سبب از ترس هرمزد به آذربايگان بگريخت و در آنجا گروهى از مرزبانان و سپهبذان بر او گرد آمدند و او را بيعت كردند . بزرگان و اشراف مدائن ، از جمله بندويه و بستام دائيان پرويز سر برآوردند و هرمزد را خلع كردند و چشمان او را ميل كشيدند امّا از كشتن او پرهيز جستند « 2 » . چون خبر به پرويز رسيد با همراهان خود از آذربايگان روى به دار الملك\r\n\r\n\r\n","description":"","footnote":"\r\n( 1 ) - در كتاب سعيد بن البطريق كه ذكرى از غنايم فراوان و غيره نيست اين خبر مختصر ، كه بهرام از شدّت و صولت شاه ترسيد ، نيز ديده نمىشود . ولى در اينجا علّت تغيير ناگهانى معلوم نيست . برعكس آن ، در داستان آمده است كه در پيش پادشاه سعايت كردند كه بهرام بيشتر غنايم را به خود اختصاص داده است و به همين جهت او را بر سر خشم آوردند . شاه توهين سختى به بهرام كرد و براى او دوك و لباس زنانه فرستاد « زيرا خيانت و كفران نعمت از صفت زنان باشد . » امّا اين تعليل هم نادرست است : فرستادن دوك و جامهء زنان براى اتّهام به ترس و جبن است و در اينجا مورد ندارد . ثئوفيلاكتوس ( 8 - 6 / 3 ) همه را روشن كرده است : بهرام پس از آنكه در جنگ با تركان شهرتى به دست آورد و غنايم عظيمى براى شاه فرستاد ، در البانى ( ارّان ) از روميان شكست خورد و به همين جهت هرمزد او را به جبن متّهم ساخت و جامهء زنان براى او فرستاد .\r\nراويان ايرانى و عرب از جنگ بهرام با روميان خبر ندارند ؛ به گفتهء ايشان بهرام پس از پيروزى بر تركان از خراسان به سوى هرمزد راه افتاد و در حقيقت به اين صورت قضيّه را بيشتر جالب توجّه نمايش مىدهند . امّا ممكن است كه بهرام از مدّتها پيش خيال شورش در سر داشته بوده است ؛ با اين همه نبايد از گفتهء اياگريوس ( 14 / 6 ) مطلب زيادى استنباط كرد . جالب توجّه است كه سبئوس ارمنى ( در حدود 660 م ) مىگويد ايرانيان علّت شورش بهرام را اين مىدانستند كه او ، به سبب خواستن هرمزد همهء غنايم را ، به خشم آمده بود ( پاتكانيان ، ژورنال آزياتيك ، سال 1866 م ، ج 1 ص 187 و بعد ) .\r\n( 2 ) - اوضاع چنان درهم بود كه با وجود گزارش خوب ثئوفيلاكتوس به سختى مىتوانيم اصل موضوع را به روشنى دريابيم . ثئوفيلاكتوس اين مطلب را روشن نساخته است كه شورش\r\n","page_name":" 295 ","page_number":303},
  {"content":"\r\n\r\nنهاد تا بر بهرام پيشى گيرد . چون به آنجا رسيد پادشاهى را به دست گرفت و از بهرام دورى جست . پرويز و بهرام در كنار رود نهروان به هم رسيدند و ميان ايشان گفتگو درگرفت « 1 » و در برابر هم بايستادند . پرويز وعده داد كه بهرام را امان دهد و پايه‌اش را برتر سازد و كار بالاترى به او بدهد . بهرام نپذيرفت و ميان ايشان جنگهائى روى داد كه پرويز را ناگزير ساخت تا به روم بگريزد و به پادشاه آن پناه ببرد و اين پس از جنگى سخت و شبيخونى كه به يكديگر زده بودند روى داد . گويند با بهرام عدّه‌اى از مردان قوى بودند و در ميانشان سه تن از سرآمدان ترك بودند كه در سوارى و زورمندى كسى از تركان به پايهء ايشان نمىرسيد . اين سه تن به بهرام وعده داده بودند كه پرويز را بكشند . بامداد شبى كه آن شبيخون روى داده بود پرويز برخاست و مردم را به جنگ بهرام خواند . امّا مردم سستى نشان دادند و آن سه ترك آهنگ پرويز كردند .\r\nپرويز روى به ايشان نهاد و هر سه را ، يكى پس از ديگرى ، به دست خويش بكشت .\r\n\r\n\r\n","description":"","footnote":"\r\nسپاهيان در كنار رود زاب نه به نفع بهرام بلكه به سود خسرو بوده است . به هر حال اين دو نفر ( خسرو و بهرام ) تا سقوط هرمزد بدون مواضعهء با يكديگر با هم كار مىكرده‌اند . خسرو ، بر خلاف گفتهء متن ما ، در آن وقت به آذربايگان فرار نكرده بود زيرا براى فرار خيلى دير شده بود . خسرو از مدّتها پيش در آذربايگان بود و سر برآوردن سپاهيان به طرفدارى از او و شورش بزرگان در تيسفون بىشك براى او غير مترقّبه نبوده است . شورش بزرگان ضربت قطعى را وارد ساخت و كينهء بعضى از ارباب قدرت كه به دست هرمزد از كار بر كنار شده بودند نيز بر آن افزود . بندويه ( در يونانى بندوئس ، در كتاب سبئوس  - Wndo  اين نام در عصر قديم‌تر نيز ذكر شده است ، رجوع شود به مجموعهء مورّخان ارمنى بروسه ج 1 ص 69 و بعد ) پسر سپهبذ و خويشاوند شاه ( و به گفتهء راويان ايرانى برادر زن او ) كه زندانى بود آزاد شد و با برادر خود بستام ( در يونانى  Bistam  ، در كتاب سبئوس  Wstam  آمده است و به موجب آن او با برادرش در زندان نبوده است ؛ دربارهء اين نام رجوع شود به زيرنويس 2 ص 127 ، فصل چهارم ) در رأس شورشيان قرار گرفت و هرمزد را خلع كرد . بيشتر سپاهيان شورشى به تيسفون آمدند . آشفتگى اوضاع به حدّى بود كه خسرو ترسيد و خواست به آذربايگان فرار كند ( پس از بازگشت از آنجا ) ولى بندويه او را متقاعد ساخت كه بازگردد .\r\n( 1 ) - روايت دوم ، كه اساسا مفصل‌تر است ، اين گفتگو را كامل‌تر آورده است ( رجوع شود به حواشى روايت دوم ) .\r\n","page_name":" 296 ","page_number":304},
  {"content":"\r\n\r\nآنگاه از ميدان جنگ برگشت و چون در ياران خود سستى و دگرگونى ديد پيش پدر خود به تيسفون « 1 » رفت و آنچه از ياران خود ديده بود با او بگفت و از او رأى خواست . پدر چنان ديد كه پرويز پيش موريسيوس ( موريق ) قيصر روم برود و از او يارى بخواهد . پس پرويز زنان و كودكان خود را به جائى برد كه بهرام را بر آن دسترسى نباشد و خود با جمعى اندك روى به راه نهاد . در ميان ايشان بندويه و بستام و گردويه ، برادر بهرام چوبين ، نيز بودند . چون پرويز به انطاكيه رسيد نامه‌اى به موريسيوس نوشت . موريسيوس او را بپذيرفت و دختر خود را كه عزيز همىداشت و نام او مريم « 2 » بود به او داد . بعضى گفته‌اند كه تمام مدّت پادشاهى هرمزد پسر خسرو يازده سال و نه ماه و ده روز بود . امّا هشام بن محمّد گفته است كه پادشاهى او دوازده سال بود .\r\n\r\n\r\n","description":"","footnote":"\r\n( 1 ) - قسمتهاى اساسى اين روايت را ثئوفيلاكتوس تأييد مىكند و آن عبارت است از :\r\nگفتگوى خسرو و بهرام در كنار رود ( امّا از بيانات او معلوم نمىشود كه اين گفتگو ميان شخص آن دو اتّفاق افتاده است ) ، دريافت اين مطلب كه سپاه به طور كلّى از جنگ خسته شده است ، تصميم به فرار ، شبيخون و فرار خسرو . ثئوفيلاكتوس باز افزوده است كه خسرو پيش از آن در ميان سپاهيان خود كسانى از طرفداران بهرام پيدا كرده و كشته بود و نيز مىگويد كه سپاهيان خسرو پس از فرار او به سوى بهرام رفتند . بهرام مانند سابق با همهء جوانب رابطه برقرار كرده بود و اين سپاه كه يك‌بار شورش كرده بود طبعا بعدها نيز به عهدشكنى متمايل گرديد . ( نظير اين غدر كه ثئوفيلاكتوس گفته است ، در سال 1835 نيز اتفاق افتاده و سپاهيان ايران با آنكه در مقابل دشمن بودند وفادارى را از دست دادند ؛ رجوع شود به مقالهء  Tornau  در  ZDMG  ج 3 ص 18 ) .\r\nاز اين فرار خسرو ، كه چنان كه از اينجا معلوم مىشود به ناحق به پهلوان شجاع معروف شده است ، همه‌گونه ماجرا و حادثه‌اى نقل كرده‌اند . حسّان طائى شاعر عرب در شعرى به مناسبت اينكه خسرو اسب خود را به وى داده بود مىگويد كه خسرو را « سواران ترك و كابلى » تعقيب مىكردند ( بكرى 466 ، مقايسه شود با ابن دريد ص 117 ) . از اينجا برمىآيد كه بهرام سپاهيانى از ترك و اقوام ديگر در خدمت خود داشته بود . در جنگ بهرام با روميان نيز سپاهيانى از مردم ترك در خدمت او بودند . ( ثئوفيلاكتوس 10 / 5 ) .\r\n( 2 ) - دربارهء همهء مطالب رجوع شود به مطالب آينده در روايت دوّم . متوجّه باشيد كه طبرى در اينجا فراموش كرده است مرگ هرمزد را ذكر كند .\r\n","page_name":" 297 ","page_number":305},
  {"content":"\r\n\r\n\r\nفصل هشتم\r\n\r\nپادشاهى خسروپرويز\r\nپس از هرمزد ، خسروپرويز « 1 » ، پسر هرمزد و نبيرهء خسرو انوشروان ، به پادشاهى رسيد . او از دليرترين و خردمندترين و ژرف‌بين‌ترين پادشاهان ايران بود . گويند قدرت و دليرى و نصرت و پيروزى و خواسته و گنج او ، و يارى بخت و سرنوشت با او ، به جائى رسيد كه هيچ پادشاهى به بيشتر از آن نرسيده بود « 2 » و از اين روى او را پرويز خواندند يعنى پيروزمند . گويند بهرام چوبين چندان حيله ساخت « 3 » تا به هرمزد وانمود كرد كه خسرو مىخواهد خود پادشاه شود . خسرو ترسيد و\r\n\r\n\r\n","description":"","footnote":"\r\n( 1 ) - اپرويج و اپرويز و به فارسى ابرويز ، هر سه به ياى مجهول ، ( در عربى ابرويز و يا ابرواز ) و يا پرويز ، به ياى مجهول ، « مظفّر و پيروز » معنى شده است .\r\n( 2 ) - اين حكم را فقط به مناسبت يارى بخت با سپاهيان و مملكت او در جنگهاى بعدى كرده‌اند . ولى اين حكم را با حكم ديگرى كه بعدا به هنگام نقل سقوط او خواهد شد مقايسه كنيد !\r\n( 3 ) - ظاهرا اشاره به قصّه‌اى است كه در داستان بهرام چوبين آمده است . به موجب آن بهرام به نام خسرو سكّه زد و اين سكّه‌ها را در مدائن منتشر كرد تا او را در نظر پدرش عاصى و طاغى جلوه‌گر سازد .\r\n","page_name":" 298 ","page_number":306},
  {"content":"\r\n\r\nپنهانى به آذربايگان رفت و در آنجا خود را آشكار ساخت . در آذربايگان جمعى از سپهبذان و ديگران كه در آنجا بودند بر او گرد آمدند و با او بيعت كردند كه او را يارى دهند امّا او كارى نكرد . ديگران چنين گفته‌اند : چون آذين‌گشنسپ « 1 » كه به جنگ بهرام چوبين رفته بود كشته شد سپاهيان او پراگنده شدند و تا مدائن بازرفتند و بهرام ايشان را دنبال كرد . كار هرمزد آشفته شد . خواهر آذين‌گشنسپ ، كه پرويز را پرورانده بود ، نامه‌اى به پرويز نوشت و او را از سستى كار هرمزد كه به سبب قتل آذين‌گشنسپ پديد آمده بود خبر داد و گفت كه همهء بزرگان بر خلع هرمزد اتّفاق كرده‌اند و او را آگاه كرد كه اگر بهرام پيش از او به مدائن رسد آن شهر را فرو خواهد گرفت . چون اين نامه به پرويز رسيد آن اندازه سپاه كه مىتوانست از ارمنستان و آذربايگان فراهم كرد و روى به مدائن نهاد . در آنجا وجوه و اشراف بر او گرد آمدند و از رسيدن او شادمان شدند . خسرو تاج شاهى بر سر نهاد و بر تخت نشست و چنين گفت : « آئين ما بر نيكوكارى است و رأى ما كار نيك كردن است . پدربزرگ ما ، خسرو پسر كواذ ، شما را همچون پدر بود و پدر ما هرمزد بر شما داورى دادگستر بود : پس بر شماست كه فرمانبرى و طاعت پيشه گيريد « 2 » . » روز سوّم پيش پدر رفت و او را نماز برد و گفت : « پادشاها ، خداوند بر زندگانيت بيفزا ياد ! تو مىدانى كه من از آن روى پنهان شدم و به آذربايگان رفتم كه مىترسيدم مرا بكشى . » هرمزد سخن او را تصديق كرد و گفت : « اى پسر من ، مرا دو حاجت است كه مىخواهم هر دو را برآورى : يكى آنكه انتقام مرا از كسانى كه مرا خلع كردند و چشم مرا ميل كشيدند\r\n\r\n\r\n","description":"","footnote":"\r\n( 1 ) - اين نام به چند گونه تحريف شده است ؛ صورت صحيح آن را طبرى و يعقوبى ذكر كرده‌اند . بنا به داستان بهرام چوبين ، هرمزد اين شخص را با پيشنهاد صلح به سوى بهرام فرستاد امّا او به دست پسر عموى خودش كه به شفاعت او از زندان رها شده بود ناگهان كشته شد . اين قصّه مسلّما انعكاسى است از آنچه ثئوفيلاكتوس ( 3 - 1 / 4 ) از فرّخان و زادسپرس  Zadespras  گفته است .\r\n( 2 ) - اين گفتار ظاهرا براى آن جعل شده است كه خسرو را حتّى الامكان بىگناه نشان دهد .\r\nگفتار بعدى نيز چنين است .\r\n","page_name":" 299 ","page_number":307},
  {"content":"\r\n\r\nبگيرى و بر ايشان نبخشائى « 1 » ، دوّم آنكه هر روز سه تن از كسانى را كه رأى اصيل دارند همدم من كنى و ايشان را رخصت دهى تا پيش من آيند . » پرويز فروتنى نمود و گفت : « پادشاها ، خداوند زندگانى تو را دراز كناد ! بهرام سركش بر سر ماست و دلير و بىباك است : از اين روى ما نمىتوانيم بر هيچيك از كسانى كه اين كارها را با تو كرده‌اند دست‌درازى كنيم ؛ امّا اگر خداوند مرا بر آن مرد دوروى يارى دهد من خليفه و فرمان‌بر تو خواهم بود . » چون بهرام از آمدن خسرو آگاه شد و دانست كه مردم او را به پادشاهى برداشته‌اند ، با سپاه خود شتابان روى به مدائن نهاد . پرويز جاسوسان كارآمد بر وى بگماشت « 2 » . چون بهرام نزديك شد پرويز صلاح در آن ديد كه با وى نرمى كند . پس سلاح بپوشيد و بندويه و بستام و جمعى از بزرگان را كه بر ايشان اعتماد داشت بفرمود تا با هزار مرد زيور ببندند و سلاح برگيرند . پرويز با ايشان از كاخ خود بيرون شد و مردم او را دعا مىگفتند و بندويه و بستام و ديگر بزرگان او را در ميان گرفته بودند . پس پرويز با چنين حال بيامد تا بر كنار رود نهروان بايستاد . چون بهرام جاى او بدانست بر استر ابلقى كه دوست داشت بنشست و ، بىسلاح ، با ايزدگشنسپ و سه تن از خويشان پادشاه ترك روى به راه نهاد . اين سه تن به بهرام وعده داده بودند كه پرويز را اسير كرده پيش بهرام ببرند و بهرام به ايشان براى اين كار خواستهء فراوان داده بود . چون بهرام سلاح و زيور خسرو و تاج او بديد و ديد كه چسان درفش كاويان « 3 » ، بزرگترين علم ايشان ، بر سر او گسترده است و بندويه و بستام\r\n\r\n\r\n","description":"","footnote":"\r\n( 1 ) - اشاره‌ايست به سرنوشت بندويه و بستام كه دينورى ذكر كرده است و مسئوليّت خسرو در برابر شيرويه نيز در آن رعايت شده است ( رجوع شود به مطالب آينده ) . رفتار خسرو را با هرمزد ظاهرا به عمد در برابر رفتار شيرويه با او نهاده‌اند .\r\n( 2 ) - مشاهدات اين جاسوسان در داستان بهرام چوبين نقل شده است . خسرو از مشاهدات اين جاسوسان به اين نتيجه رسيده بود كه بهرام پيروز خواهد شد .\r\n( 3 ) - علمى است كه گويا كاوهء آهنگر در زمانهاى بسيار قديم آن را براى برانگيختن مردم بر ضدّ ده‌آك ديوصفت و براى به تخت نشاندن فريدون برافراشته بود . طبرى در داستانهاى ما قبل تاريخ ( در شرح حال فريدون ) وصف آن را آورده است . و نيز وصف آن در طبرى ( ج 2 ص 192 س 6 به بعد از چاپ كوزه‌گارتن و مسعودى ( ج 2 ص 200 و بعد ) و بيرونى ( ص 220 س 13 )\r\n","page_name":" 300 ","page_number":308},
  {"content":"\r\n\r\nو ديگر بزرگان و سلاح نيك و اسبان راهوار ايشان بديد اندوهگين شد و به ياران خود گفت : « اين روسپىزاده را نمىبينيد كه چگونه گوشت و پيه آورده و از كودكى به كلان‌سالى رسيده و ريش انبوه و سبيل پر درآورده و تنومند شده است ؟ » هنگامى كه او اين سخن مىگفت و بر كنار نهروان ايستاده بود ، خسرو به يكى از آنان كه با او بودند گفت : « كدام يك از ايشان بهرام است ؟ » يكى از برادران بهرام به نام گردوى ، كه همواره در اطاعت پرويز بود و او را بر برادرش برگزيده بود ، گفت : « زندگانى پادشاه دراز باد ! آنكه بر استر ابلق است . » خسرو آغاز سخن كرد و گفت : « اى بهرام ، تو پايهء مملكت ما و پشتيبان رعيّت ما هستى ، ما تو را نيك آزموده‌ايم و رأى ما بر آن است كه روزى خوش « 1 » برگزينيم و تو را در آن روز سپهبذ « 2 » تمام ايران كنيم . » بهرام نزديك آمد و گفت : « امّا من مىخواهم روزى برگزينم كه تو را در آن بر دار كنم . » خسرو بسيار اندوهگين شد امّا اين اندوه بر چهرهء او ظاهر نشد « 3 » . پس سخن ميان ايشان به درازا كشيد و بهرام به پرويز گفت : « اى روسپىزادهء پرورده در چادر كردان « 4 » » و سخنانى ازاين‌گونه گفت و چيزى از آنچه پرويز پيشنهاد كرده بود نپذيرفت . پس سخن به آرش جدّ بهرام « 5 » كشيد و پرويز فرمان‌بردارى آرش را از جدّ خود منوچهر به ميان آورد و\r\n\r\n\r\n","description":"","footnote":"\r\nآمده است . بيانات ابن خلدون ( در مقدمه ، چاپ كاترمر ج 3 ص 135 ) و فردوسى ( در شرح حال فريدون ) تخيّلى است . به هر حال ، اين علم از پوست يا چرم بود ولى روى آن كاملا از تزيينات پوشيده شده بود . پنجاه سال از داستان مذكور در متن نگذشته بود كه اين نشان سلطنتى به دست عرب فاتح افتاد !\r\n( 1 ) - طبعا مقصود روزى است كه از نظر احكام نجومى سعد باشد . امروز هم ايرانيان كارهاى مهم را در روزهاى « سعد و خوش » انجام مىدهند .\r\n( 2 ) - رجوع شود به زيرنويس شماره 3 ص 168 ، فصل پنجم و زيرنويس شماره 2 صفحهء 185 ، فصل ششم .\r\n( 3 ) - ايرانيان تسلّط بر قيافه و چهرهء خود را از كودكى ياد مىگيرند . هرچه حسّاسيّت او بيشتر باشد تأثرات خود را بيشتر پنهان مىدارد و اين تا آنجا است كه آن را مفيد بداند .\r\n( 4 ) - رجوع شود به صفحهء 42 ، زيرنويس شمارهء 2 .\r\n( 5 ) - نسبت دادن بهرام چوبين به آرش كمان‌گير به جهت مهارت او در تيراندازى بوده است .\r\nاز خصوصيّات اين داستان اين است كه چنين اشاره‌هائى به داستانهاى پهلوانى بكند . فردوسى نيز\r\n","page_name":" 301 ","page_number":309},
  {"content":"\r\n\r\nهر دو با خشم و غضب تمام از هم جدا شدند . بهرام را خواهرى بود به نام گرديه كه از تمام‌ترين و كاملترين زنان بود و او را خود به زنى گرفته بود « 1 » . اين زن بهرام را به سخنان زشتى كه به خسرو گفته بود سرزنش كرد و از او خواست كه از خسرو فرمان برد امّا بهرام نپذيرفت . خسرو و بهرام بر هم شبيخون زدند . گويند بامداد شبى كه اين شبيخون روى داده بود خسرو خود به جنگ بيرون آمد . چون آن سه ترك او را بديدند آهنگ او كردند و پرويز هر سه را به دست خود بكشت « 2 » . امّا چون مردم خود را به جنگ برانگيخت از ايشان سستى ديد . پس بر آن شد كه به سوى يكى از پادشاهان برود و از او يارى بخواهد . نخست پيش پدر رفت و از او رأى خواست .\r\nپدر چنان ديد كه او به سوى قيصر روم برود « 3 » . خسرو زنان خود را به جائى استوار بنهاد و خود با عدّهء كمى كه از آن جمله بندويه و بستام و گردوى ، برادر بهرام ، بودند به راه افتاد . چون از مدائن بيرون رفتند همراهان او ترسيدند كه بهرام ، هرمزد را به شاهى بازگرداند و از جانب او به قيصر نامه‌اى بنويسد و ايشان را از او بخواهد و\r\n\r\n\r\n","description":"","footnote":"\r\nاين نسبت را ذكر كرده است امّا تكيهء بيشتر او بر اين است كه بهرام از نژاد اشكانيان بوده است ( در زيرنويس شماره 4 ص 168 ، فصل پنجم ) و مىخواسته است تسلّط اشكانيان را پس از فاصلهء پانصد سال سلطنت ساسانى دوباره بازگرداند و آن را در موطن اشكانيان ( شهر رى ) مستقرّ سازد .\r\n( 1 ) - نمىتوانم بگويم كه قسمت آخر كلمهء گرديه را درست تلفظ كرده‌ام ( فردوسى وزن آن را -  U  - آورده است ) . فردوسى نمىگويد كه اين زن هم خواهر و هم زن او بوده است زيرا كوشش او بر اين بوده است كه آنچه از آئين قديم ايرانيان منفور مسلمانان باشد ذكر نكند . معلوم مىشود كه چنين ازدواجى در نظر ايرانيان قديم مخصوصا باارزش بوده است ( امّا كتب دينى در اين باب چندان تأكيد مىكنند كه انسان باور نمىكند كه چنين ازدواجى زياد اتّفاق مىافتاده است ؛ زيرا در آن صورت به اين همه تأكيد و اصرار احتياجى نبود ) .\r\n( 2 ) - فردوسى مىگويد كه بستام در اينجا جان خسرو را نجات داد و آن وقتى بود كه يكى از تركان كمندى به سوى خسرو انداخته بود . اين قصّه براى بالا بردن فاجعهء اختلاف خسرو با اين دو برادر ساخته شده است ، اختلافى كه از همان آغاز عزل هرمزد در نهان شروع شده بود .\r\n( 3 ) - فردوسى در اينجا فرصتى به دست آورده است كه به عرب‌ها طعنه‌اى بزند : خسرو ابتدا مىخواست به عرب‌ها پناه ببرد ولى هرمزد او را از اين كار بيم داد زيرا عرب‌ها ممكن بود او را در برابر گرفتن چيز جزئى تسليم كنند . اين قصّه در ترجمهء فارسى طبرى نيز مذكور است .\r\n","page_name":" 302 ","page_number":310},
  {"content":"\r\n\r\nايشان بر سر اين كار بروند . پس اين سخن با پرويز گفتند و از او دستورى خواستند تا هرمزد را از ميان بردارند . خسرو پاسخى نداد و بندويه و بستام و بعضى از كسانى كه با او بودند به سوى هرمزد بازگشتند و او را خفه كردند . آنگاه به سوى خسرو آمدند و گفتند : « اكنون به فال نيك برو « 1 » . » پس چارپايان خود را براندند و به كنار فرات آمدند و از آن گذشتند و راه بيابان را به راهنمائى مردى به نام خورشيذان در پيش گرفتند و به ديرى كه در كنار آبادانى بود رسيدند . چون در ساحت آن دير جاى گزيدند سواران بهرام به سركردگى مردى به نام بهرام پسر سياوش بر سر ايشان آمدند . چون همراهان خسرو اين بدانستند بندويه او را از خواب بيدار كرد و گفت : « چاره‌اى بينديش تا جان خود به در برى زيرا مردم بهرام بر سر تو آمده‌اند . » خسرو گفت : « مرا چاره‌اى نيست . » بندويه گفت كه او جان خود را فداى خسرو خواهد كرد و از او خواست كه لباس و سلاح خود به او بدهد و پس با همراهان خود بيرون رود . خسرو و همراهانش چنين كردند و پيش از آنكه دشمنان فرارسند بيرون رفتند و در كوه پنهان شدند . چون بهرام پسر سياوش فرا رسيد بندويه با لباس و سلاح خسرو خود را از بالاى دير به او بنمود و چنان وانمود كه پرويز است و از او خواست كه تا فردا به وى\r\n\r\n\r\n","description":"","footnote":"\r\n( 1 ) - اين گزارش ، بىآنكه جزئيّات آن مورد اعتماد باشد مىتواند تا حدّى اندازهء مسئوليّت خسرو را در قتل پدرش برساند . خسرو بر پدر خود عاصى شده بود و كارى نكرد كه او را به طور حتم از مرگ رهائى بخشد ، بلكه در ته دل به قتل او رضايت داد . امّا گفتهء ثئوفيلاكتوس ( 7 / 4 ) كه خسرو خود دستور داد تا پدرش را به وضع فجيعى بكشند ، بسيار بعيد به نظر مىرسد . ايرانيان كه قتل خسرو را به دست پسرش شيرويه ( كه او هم در آن عمل چندان اختيارى نداشته است ) با آن همه آب‌وتاب نقل مىكنند ، اگر خسرو را در قتل پدرش گناهكار مىدانستند به اين آسانى از او دست برنمىداشتند . گرچه عمل خسرو امروز در نظر ما بسيار شنيع مىنمايد امّا بايد متوجّه بود كه در كاخ يك پادشاه بزرگ آسيائى روابط خانوادگى به آن لطف و ظرافت كه در ميان طبقهء متوسّط است نمىباشد . اگر به وضعى كه الكساندر اوّل ، پادشاه مورد تحسين و اعجاب روسيّه ، در برابر قتل پدرش داشت توجّه شود ديده مىشود كه شباهت نمايانى ميان آن و داستان متن موجود است . سعيد بن البطريق هم به طور عمده با طبرى موافق است ( ج 2 ص 202 به بعد ) و در مطالب بعدى نيز سخت با هم مطابقت دارند . منابع ديگر حوادث بيشترى به هنگام فرار خسرو نقل مىكنند .\r\n","page_name":" 303 ","page_number":311},
  {"content":"\r\n\r\nمهلت دهد تا او خود را تسليم كند . بهرام دست از او برداشت امّا بعد ، آن حيله بر وى آشكار شد . بهرام ، بندويه را پيش چوبين برد و او فرمود كه بندويه نزد بهرام پسر سياوش « 1 » زندانى باشد . گويند چوبين در مدائن به سراى پادشاهى رفت و بر تخت نشست . سران و بزرگان پيش او رفتند و او بر ايشان سخن راند و از پرويز زشت گفت و او را بنكوهيد . ميان او و سران مملكت فراوان مناظره رفت زيرا همه از او روىگردان بودند . امّا بهرام بر تخت شاهى نشسته بود و تاج بر سر نهاده و مردم از ترس او را گردن نهاده بودند « 2 » . گويند بهرام پسر سياوش با بندويه چنان نهاده بود كه چوبين را بكشد ؛ امّا چوبين اين بدانست و او را بكشت و بندويه به آذربايگان بگريخت « 3 » . پرويز به انطاكيه رفت « 4 » و از آنجا نامه‌اى به موريسيوس قيصر روم نوشت و گروهى از همراهان خود را پيش او فرستاد و از او يارى خواست . قيصر او را\r\n\r\n\r\n","description":"","footnote":"\r\n( 1 ) - به گفتهء سعيد بن البطريق بهرام پسر سياوش شوهر خواهر بهرام چوبين بوده است .\r\nدينورى مىگويد كه زن او دختر خواهر بهرام چوبين بوده است .\r\n( 2 ) - ثئوفيلاكتوس ( 12 / 4 ) براى ما شرح مىدهد كه بزرگان ايران به اطاعت از كسى كه كمى پيش از آن با ايشان هم رتبه بوده است بىميل بوده‌اند . بنا به گفتهء دينورى و ترجمهء فارسى طبرى ، بهرام اعلام كرده بود كه مىخواهد مملكت را به نام شهريار ، پسر نابالغ هرمزد ، تا هنگام رسيدن او به سنّ رشد اداره كند . اين سخن گرچه در ابتدا قابل قبول مىنمايد امّا با اين حقيقت كه بهرام به نام خود سكّه زده بود مخالفت دارد . به گفتهء فردوسى ، بهرام بزرگان مخالف را مجبور كرده بود كه عهدنامه‌اى را امضاء كنند كه به موجب آن بهرام را به شاهى مىشناختند و الّا در طى سه روز مىبايستى از مملكت بيرون بروند . اين عهدنامه را گويا روز دهم آذرماه نوشته بودند كه مطابق است با هشتم مارس سال 591 م . اين تاريخ براى واقعهء مذكور مسلّما كمى دير است ( به گفتهء ثئوفيلاكتوس ، 13 / 5 ، زادسپرس در 9 فوريه كشته شده بود ) .\r\n( 3 ) - رجوع شود به سعيد بن البطريق ( ج 2 ص 205 ) . دينورى اين واقعه را به تفصيل ذكر مىكند . ثئوفيلاكتوس ( 14 / 4 ) قسمت مهمّ اين واقعه يعنى شكست توطئه و فرار بندويه را به آذربايگان تأييد مىكند .\r\n( 4 ) - در حقيقت خسرو از تيسفون به راه افتاد و از فرات گذشت و به انبار رسيد و از آنجا به عنات و سيرسزيوم  Circesium  رفت و از آنجا ( كه مرز مملكت بود ) نامه‌اى به قيصر نوشت ( ثئوفيلاكتوس 10 / 4 ) . نويسندگان ديگر همه‌گونه اخبار خيالى نقل كرده‌اند .\r\n","page_name":" 304 ","page_number":312},
  {"content":"\r\n\r\nبپذيرفت « 1 » و اوضاع او را بر آن واداشت كه دختر خود مريم را به زنى به وى داد و نزد او روانه كرد « 2 » و برادر خود ثئودزيوس را با شصت هزار مرد جنگى پيش او فرستاد .\r\n\r\n\r\n","description":"","footnote":"\r\n( 1 ) - آنچه فردوسى و ديگران دربارهء مجلس مشاوره در دربار قيصر گفته‌اند مسلّما يا مبنى بر تخيّل است و يا تلفيق سادهء اوضاع . من نمىتوانم رفتار موريسيوس را در اينجا صحيح بدانم .\r\nحتّى اگر ثئوفيلاكتوس هم صريحا ننوشته بود باز مسلّم بود كه بهرام غاصب رشوه‌هائى به موريسيوس پيشنهاد كرده بود . موريسيوس به عنوان قيصر روم نمىبايست مسئله را از دريچهء خيرخواهى و يا استحقاق بنگرد بلكه مىبايست در وهلهء اوّل منافع مملكت خود را در نظر بياورد . سياستمدارى مانند هراكليوس ( هرقل ) از چنين وضع فوق‌العاده مناسبى به نحو ديگرى استفاده مىكرد . قيصر پيش از كمك به خسرو دست‌كم مىبايست از او بخواهد كه لشكريان ايران نصيبين را تخليه كنند . ظاهرا موريسيوس كه از خاندان مجهولى بود ، از فكر به سلطنت بازگرداندن يك نوباوهء خاندان قديمى چنان خوشحال شده بود كه نتوانسته بود چنان كه بايد از اوضاع استفاده كند .\r\n( 2 ) - موضوع اين مريم ( ماريا ) تا حدّى عجيب است . روايات ايرانى متّفقند بر اينكه او دختر قيصر و مادر شيرويه بوده است ؛ امّا نويسندگان غربى از او سخنى نمىگويند ( ميخائيل سيروس در ژورنال آزياتيك سال 1866 ، ج 1 ، ص 302 و ابن العبرى در تاريخ سريانى ص 97 از منابع عربى گرفته‌اند ) . اين عقيده اكنون پذيرفته شده است كه در اينجا او با شيرين زن محبوب خسرو اشتباه شده است ؛ زيرا مطابق روايات شرقى و يونانى شيرين مسيحى بوده است ( رجوع شود به السّمعانى 109  III , I  . ثئوفيلاكتوس ( 13 / 5 ) مىگويد كه شيرين از نژاد رومى بوده است ؛ امّا نه تنها نام پارسى شيرين بلكه خبر صريح سبئوس ( ژورنال آزياتيك سال 1866 ج 1 ص 194 ) كه او از خوزستان بوده است و همچنين اينكه فردوسى نيز او را از مردم ايران مىداند مخالف قول مذكور است ( نام شيرين بجز در نام اين زن در نامهاى ديگر مردم مناطق غربى شاهنشاهى ايران نيز ديده مىشود ، رجوع شود به موزينگر در مونومانتا سيرياكا 2 / 73 در حدود سال 450 م و شيرين مقدّس در اعمال قدّيسان ، هيجدهم ماه مه سال 559 م ) . شيرين مادر مردان‌شاه و مادر يا دايهء شهريار ( رجوع شود به مطالب آينده ) نيز بوده است و به موجب روايات تاريخى و داستانى دشمن شيرويه بوده است . علّت رجحان و برترى شيرويه با همهء تسلّطى كه شيرين بر خسرو داشته است ، بيشتر اين بوده است كه مادر شيرويه شاهزاده بوده است . امّا ممكن نيست كه خسرو در سال سوّم سلطنت خود دختر قيصر را به زنى داشته باشد زيرا در اين صورت قابل تصوّر نبود كه در نامهء ارسالى به يكى از امكنهء مقدّس امپراطورى رم ( ثئوفيلاكتوس 14 / 5 ) فقط شيرين را به عنوان زن خسرو نام ببرند . پس تنها اين مىماند كه قبول كنيم كه قيصر بعدها دخترى از خود را به نام ماريا ( مريم ) به او داده بوده است . سكوت منابع يونانى نمىتواند مرا از قبول اين مطلب بازدارد . به گفتهء دينورى هرمزان معروف خال شيرويه بوده است . اين معنى\r\n","page_name":" 305 ","page_number":313},
  {"content":"\r\n\r\nقيصر بر اين سپاه مردى به نام سرگيوس بگماشت كه تدبير همهء كارهاى ايشان با او بود و مردى ديگر كه نيروى او با نيروى هزار مرد برابرى مىكرد « 1 » ، با ايشان همراه ساخت « 2 » . قيصر اين همه را به آن شرط كرد كه پرويز پاس او را نگه دارد و باجى را كه\r\n\r\n\r\n","description":"","footnote":"\r\nبا خبرى كه مادر شيرويه شاهزاده‌اى رومى بوده است منافات دارد و اين در صورتى است كه اين اصطلاح را به معنى كاملا دقيق آن بگيريم .\r\n( 1 ) - دينورى مىگويد او از جملهء « هزار مردان » بود . بنا بر اين « هزار مرد » نامى بوده است براى پهلوانى شجاع و دلير و شايد هم لقبى بوده است كه از جانب شاه اعطاء مىشده است .\r\nهمين‌طور است كلمهء هزار مرد مذكور دربارهء وهرز كه در شرح سلطنت انوشروان گذشت و همين‌طور است جملهء مذكور در تاريخ طبرى ( چاپ كوزه‌گارتن ، ج 2 ص 24 ) « مردى كه با هزار مرد برابرى مىتوانست كرد » و صورتهاى ديگرى از كلمهء هزار مرد مذكور در كتب ديگر .\r\n( 2 ) - گزارش مفصّل ثئوفيلاكتوس اطّلاعى از اين دو سردار به دست نمىدهد امّا مطلب ممكن است تا اندازه‌اى صحيح باشد . ثئودوزيوس  Theodosius  برادر موريسيوس نبوده است بلكه پسر او بوده است و در كتاب دينورى و مجمل التواريخ و ترجمهء فارسى طبرى نيز چنين است ( در حالى كه فردوسى و مسعودى و يعقوبى او را برادر موريسيوس خوانده‌اند . ) در حقيقت اين پسر در آن هنگام كودكى هفت‌ساله بوده است ( تولّد او در چهارم اوت سال 583 م بوده است ؛ رجوع شود به يوحنّاى افسوسى 14 / 5 ) . امّا موريسيوس كه وضع تاج و تخت خود را تا اندازه‌اى ناپايدار مىديد همان‌طور كه در عيد فصح سال قبل ( سال 590 ) تاج قيصرى بر سر او نهاده بود ( رجوع شود به كرنيكن پاسكاله ؛ ميخائيل سورى در ژورنال آزياتيك سال 1848 ج 2 ص 302 ) و به همين جهت در سكّه‌ها صورت او را پهلوى صورت خويش نقش كرده بود ، نيز مىتوانست اين وليعهد قانونى خود را ( وليعهد قانونى بود زيرا پس از تاجگذارى متولّد شده بود و بر برادران ديگر اولويت داشت ؛ رجوع شود به يوحنّاى افسوسى در موضع مذكور ) به عنوان فرماندهء اسمى سپاه به جنگ بفرستد . سرگيوس « كه تدبير همهء كارهاى ايشان با او بود » كسى ديگر جز روحانى مقدّسى به همين نام كه در سوريّه مورد احترام بود نتواند بود ، نظير يوحنّا فن نپوموك  Johan v . Nepomuk  امروز در بوهم . ثئوفيلاكتوس ( 14 / 13 / 4 ) سندى به دست مىدهد كه خسرو در روزگار درماندگى خود بر خرافات قومى خود خرافات مردم سوريّه را نيز افزود و سرگيوس روحانى مقدّس را به عنوان حامى پذيرفت . خسرو براى اين شخص كليسائى هم بساخت ( ميخائيل سورى در ژورنال آزياتيك سال 1848 ج 2 ص 302 - ابن العبرى ، تاريخ سريانى ص 97 و تاريخ عربى ص 156 ) . از اينجاست كه نام سرگيوس مقتدرى كه به پادشاه كمك كرده بود در روايات ايرانى باقى ماند امّا حقيقت مطلب دانسته نشد . باربيه دومينارد در مقدّمهء جلد هفتم ترجمهء شاهنامهء فردوسى چاپ مهل به ناحق صحّت اين سند را انكار كرده است و در آن چنان كه بايد به دقّت بررسى نكرده است .\r\n","page_name":" 306 ","page_number":314},
  {"content":"\r\n\r\nپدران پرويز از پادشاهان روم مىخواستند نخواهد « 1 » . پرويز از رسيدن اين عدّه بسيار شاد شد و فرمود تا پنج روز بياسودند و بعد ايشان را سان ديد و سركردگانى بر ايشان بگماشت كه از آن جمله ثئودزيوس و سرگيوس و مردى كه با هزار مرد برابر بود نيز بودند . پرويز با اين مردم به راه افتاد تا به آذربايگان رسيد و در بيابانى به نام دنك « 2 » ( ؟ ) فرودآمد . در آنجا بندويه « 3 » و مردى از سپهبذان آن ناحيه به نام موشيل « 4 » با\r\n\r\n\r\n","description":"","footnote":"\r\n( 1 ) - قطع اين باج ناروا به حال روميان به هر حال مسلّم بود و بنا بر اين صلح بر پايهء تساوى انجام گرفت ( ثئوفيلاكتوس 15 / 5 ) . بايد متوجّه بود كه در اينجا هم روايت ايرانى سعى دارد كه اين صلح را نوعى عنايت و مرحمت پادشاه خودشان تعبير كند . شايد اين شرط پيش از اين يك‌بار هم در ضمن عقد و پيمانى مذكور نشده بود . ظاهرا دربارهء تسليم قسمتى از متصرّفات ايران به روم مطلب معيّنى مقرّر نشده بود ، زيرا تسليم دارا و ميّافارقين  Martyropolis  كه ابن العبرى در تاريخ عربى خود ص 156 ( ميخائيل سورى در ژورنال آزياتيك سال 1848 ج 2 ص 302 و ابن العبرى در تاريخ سريانى ص 97 به جاى آن دارا و رأش عينا نوشته‌اند ) ذكر كرده است در جنگ اتّفاق افتاد ( رجوع شود به ثئوفيلاكتوس 15 / 4 و 3 / 5 ) . مورّخين ارمنى متأخّر ، از تسليم نصيبين و قسمت مهمّى از ارمنستان سخن به ميان آورده‌اند ( سن مارتين در لوبو ، ج 10 ص 332 و بروسه در مجموعهء تواريخ ارمنى ج 1 ص 76 و 78 ؛ در اين مأخذ اخير اعادهء نصيبين به صراحت ذكر نشده است ) . امّا سكوت ثئوفيلاكتوس و نيز وقايع جنگهاى بعدى كه با تصرّف دارا از طرف ايرانيان آغاز مىشود و از نصيبين سخنى نمىرود ( زيرا اين شهر خود در تصرّف ايرانيان بوده است ) با گفتهء ايشان متناقض است . ارمنيان ، كه اساسا توجّه زيادى به حقيقت ندارند ، به سود خود چنين ديده‌اند كه نتيجهء جنگى را كه خود در آن سهمى داشته‌اند خيلى مهمّ جلوه دهند . مسعودى مىگويد كه پرويز مىبايست شهرهاى مصر و سوريّه را كه پدربزرگش فتح كرده بود پس بدهد ! فردوسى مىگويد كه همهء فتوحات كواذ و انوشروان دوباره به روميان برگردانده شد .\r\n( 2 ) - اين شكل قطعى نيست امّا كلمهء « دوك » مذكور در شاهنامه حدّ اقلّ حروف غير مصوّت « د » و « ن » و « ك » را كه در متن عربى آمده است تأييد مىكند زيرا « ن » و « و » در خطّ پهلوى داراى يك علامت است . در آذربايجان ممكن است جنگى روى داده باشد زيرا محلّ اجتماع پيروان خسرو در حقيقت در آنجا بوده است ( رجوع شود به ثئوفيلاكتوس 15 / 12 / 4 ) . امّا جنگهاى قطعى در آذربايجان روى نداده بود .\r\n( 3 ) - ثئوفيلاكتوس ( 15 / 4 ) نيز چنين دارد .\r\n( 4 ) - اين همان موشل ماميكنى امير ناحيهء موش است كه از او به نيكى ياد مىكنند و ارمنيان نيز مىگويند كه او خسرو را پذيرفته بود و نيز مطالبى از اين قبيل مىگويند كه البتّه با مبالغات زيادى همراه است ( لانگلوا ج 1 ص 363 به بعد ؛ بروسه در مجموعهء تواريخ ارمنى ج 1\r\n","page_name":" 307 ","page_number":315},
  {"content":"\r\n\r\nچهل هزار مرد جنگى به او رسيدند . مردم از پارس و اصفهان و خراسان روى به پرويز آوردند . چون بهرام از رسيدن پرويز به دشت دنك آگاه شد از مدائن آهنگ او كرد و ميان ايشان جنگى سخت درگرفت كه در آن جنگجوى رومى مذكور كشته شد « 1 » . گويند پرويز دور از سپاه خود با چهارده تن از همراهان خويش ، از جمله گردوى برادر بهرام و بندويه و بستام و شاپور انديان و ابا ذر ( ؟ ) و فرّخزاذ و فرّخ هرمزد « 2 » ، با بهرام جنگيد و هر دو به هم درافتادند . مجوسان چنين پندارند كه پرويز به تنگنائى رسيد و بهرام او را دنبال كرد و چون پنداشت كه بر او دست يافته است چيزى او را به بالاى كوه برد و كس ندانست كه آن چه بوده است « 3 » . گويند ستاره‌شناسان همه گفته بودند كه پرويز سى و هشت سال پادشاهى خواهد كرد « 4 » .\r\n\r\n\r\n","description":"","footnote":"\r\nص 76 به بعد ) . دينورى مىگويد كه اين مرزبان پيش از اين شخصا از بيعت با بهرام سرباززده بود و او را « اى سپهبذ » خطاب كرده بود ، يعنى عنوانى كه بهرام در حقيقت در خور آن بوده است .\r\n( 1 ) - دينورى و فردوسى و ديگران دربارهء مرگ اين شخص و اصولا دربارهء اين جنگ مطالب بيشترى نقل كرده‌اند كه از نظر تاريخى بىارزش است امّا به غرور ملّى ايرانيان پرتوى مىافگند .\r\n( 2 ) - فردوسى ( صفحهء 1937 ) از اين چهارده تن واقعا نام مىبرد ولى شاپور و انديان را دو تن مىشمارد . كلمهء ابا ذر درست معلوم نيست و فردوسى به جاى آن نام ديگرى ذكر كرده است . كلمهء انديان در مواضع ديگر از شاهنامه نيز مذكور است ( صفحات 1885 و 1910 ) . من او را با انديكان  Andikan  مذكور در كتب ارمنى ( لانگلوا ج 1 ص 259 و ج 2 ص 364 ) و انديگان  Andigan  مذكور در كتاب مناندر پرتكتور ( فصل 60 ) يكى مىدانم . مقايسه شود با نام محلّى در خراسان و ماوراءالنّهر به نام اندكان . فرّخ هرمزد احتمالا پدر رستم فرّخ‌زاذ است كه چهل سال بعد به فرمان آزرميدخت شهبانوى ايران كشته شد .\r\n( 3 ) - مأخذ اوّل طبرى از نام بردن مستقيم نجات‌دهندهء خسرو احتراز كرده است ( در نسخهء سپرنگر نيز چنين است ) . فردوسى آن را سروش ناميده است و در ترجمهء فارسى طبرى « فرشته » ذكر شده است ( رجوع شود به شرح حال اردشير بابكان ) . بدين ترتيب خسرو را پادشاهى مخصوص به لطف و عنايت ربّانى قلمداد كرده‌اند . شايد علّت اين معنى آن باشد كه ميان بهرام چوبين و روحانيان زردشتى صفائى نبوده است ( ثئوفيلاكتوس 12 / 4 ) . در حقيقت سربازان رومى اين « فرشتهء نجات‌دهنده » بوده‌اند كه به فرمان مبهم و نامفهوم خسرو به بهرام حمله كرده‌اند ( رجوع شود به ثئوفيلاكتوس 9 / 5 ) . ظاهرا او خود در جنگ شركت نكرده بوده است .\r\n( 4 ) - بنا بر اين ديگر اميدى براى بهرام وجود نداشته است .\r\n","page_name":" 308 ","page_number":316},
  {"content":"\r\n\r\nپرويز به تن خود با بهرام بجنگيد و نيزهء او را از دستش بگرفت و آن را چنان بر سرش زد كه سرش بشكافت . كار بهرام آشفته شد و او را ترس فرا گرفت و بدانست كه با پرويز برنخواهدآمد . پس روى به خراسان نهاد و پيش تركان رفت . پرويز پس از آنكه بيست هزار هزار درهم « 1 » به سپاهيان روم بخشيد و ايشان را به سوى موريسيوس بازگردانيد به مدائن رفت . گويند پرويز نامه‌اى به ترسايان نوشت و ايشان را رخصت داد تا كليساها بسازند و هركه « 2 » بخواهد ، بجز مجوس « 3 » ، به كيش ايشان درآيد . حجّت\r\n\r\n\r\n","description":"","footnote":"\r\n( 1 ) - اين مبلغ در حدود چهارده ميليون مارك و يا ميليون فرانك فرانسه مىشود ( هر درهم ايرانى 70 فنيك نقره حساب شده است . به مطالب آينده رجوع شود ) . ديگران مبلغ اين هديه را بالاتر برده‌اند . جالب توجّه است كه فردوسى ( صفحهء 1946 ) در ميان هدايا صليبى ذكر مىكند كه با جواهرات مزيّن شده بود . شايد اين همان صليب طلا بوده است كه خسرو آن را به رصافه  ( Sergiopolis )  براى قدّيس سرگيوس اهداء كرده بود ( ثئوفيلاكتوس 13 / 5 ) . مبلغ پرداخت شده در حقيقت خيلى كمتر بوده است و در اساس عبارت بوده است از پس دادن پولى كه خسرو مجبور شده بود براى آن قبضى به موريسيوس ، كه هميشه نيازمند پول بوده است ، بدهد . همهء افواج رومى بازنگشتند بلكه خسرو هزار تن از سربازان رومى را به عنوان محافظ شخص خود ( جاندار ) نگاه داشت ( ثئوفيلاكتوس 10 / 5 ) .\r\n( 2 ) - توجّه و عنايت خسرو دوّم به مسيحيان در آغاز سلطنتش امرى طبيعى بوده است ( مقايسه شود با ساختن سه كليسا از طرف او كه حتّى تقديس آن به دست بطريقان انطاكيّه صورت گرفت . رجوع شود به تاريخ سريانى ابن العبرى ص 97 و مواضع ديگر مذكور در زيرنويس شمارهء 2 صفحهء 306 ، اين فصل و نيز به السّمعانى 109 /  III , I ,  . فردوسى مىگويد خسرو دربارهء اتّهامش به مسيحيّت مجبور شد از خود دفاع كند و سعيد بن البطريق مىگويد كه او به مسيحيّت گرويد ( ج 2 ص 206 ) . ولى اين معنى استنتاج غلطى است كه مسيحيان از ازدواج او با ماريا دختر قيصر كرده‌اند . مسيحى نبودن خسرو از رفتار ناشايست او در كليساى دارا معلوم مىگردد ( ثئوفيلاكتوس 3 / 5 ) .\r\n( 3 ) - قانون ايرانى ، كيفر خروج از آئين مزديسنا را مرگ تعيين كرده بود ؛ چنان كه در زمان خسرو اوّل ايرانيان سرشناسى ( نه روحانيان ) كه به مسيحيّت گرويده بودند به قتل رسيدند ( قصص سريانى لاند ج 2 ص 78 ) . و نيز در زمان همين خسرو اوّل يزدبوزذ كشته شد ( مناندر پروتكتور فصل 35 ) و جاثليق مونوفيزيت به علّت آنكه كسانى را از خانوادهء سلطنتى غسل تعميد داده بود اعدام شد ( ابن العبرى ، تاريخ روحانيت ج 2 ص 101 ) . گرگوريوس شهيد در سال 539 نيز از ايرانيانى بود كه به مسيحيّت گرويده بود ( فهرست روزن فرسهال ، ص 92 شمارهء 10 ؛ به موجب اين نسخهء خطّى شهادت شهيد پيش از او در زمان يزدگرد دوّم اتّفاق افتاده بود ) .\r\n","page_name":" 309 ","page_number":317},
  {"content":"\r\n\r\nپرويز در اين كار آن بود كه انوشروان در پيمان باجى كه از قيصر گرفته بود ، چنان نهاده بود كه قيصر با ايرانيانى كه در خاك او باشند به نيكى رفتار كند و ايشان بتوانند در آنجا آتشكده‌ها بسازند ، و قيصر نيز چنين شرطى دربارهء ترسايان ايران نهاده بود « 1 » .\r\n\r\n\r\n","description":"","footnote":"\r\nشيرين قدّيسه ( سيرا ) كه در بيست و هشتم فوريهء سال 559 شهيد شد نيز از مجوسيّت برگشته بود ( كارنامهء قديسان 18 مه ؛ اين كارنامه مسلّما از سريانى ترجمه شده است ) . در زمان خسرو دوّم دو مسيحى را به عنوان ارتداد از مجوسيّت در گرجستان توقيف كردند امّا يكى از ايشان فورا آزاد شد زيرا ثابت كرد كه از پدر و مادر مسيحى بوده است ( بروسه ، تاريخ گرجستان ج 1 ص 227 ) . آناستازيوس مقدّس درست پيش از سقوط خسرو دوّم به عنوان مرتد مقتول شد ( اعمال قديسان 22 ژانويه ) . اين رسم اگرچه وحشيانه بود امّا بايد وضع آن زمان را در نظر آورد . دنياى آن زمان كه از دوران باستان نيز تنگ‌نظرتر بود اصولا از تسامح دينى خيلى كم خبر داشت . علاوه بر اين كسانى كه دين تازه‌اى را مىپذيرفتند تعصّب خاصّ و گاهى خشن بر ضدّ دين پدران خود اظهار مىكردند و اين تعصّب طرف مقابل را برمىانگيخت ( مثلا بايد در نظر آورد كه شيرين قدّيسه چگونه بر آتش مقدّس تف انداخت و برسم را شكست ؛ رجوع شود به مأخذ مذكور بند 11 ) . با ترك دين قومى ، نوعى تحقير و توهين اين دين نيز همراه بود ؛ چنان كه آناستازيوس مذكور در دادگاه از تكلّم به زبان فارسى خوددارى كرد زيرا اين زبان در نظر او نجس بود ( مأخذ مذكور بند 29 ) در صورتى كه او مردى بود كه بر ضدّ روميان اقدام كرده بود ! اسلام كه اساسا حمايت از مسيحيان داخلى را متعهّد شده بود مجازات قتل مرتدان را همچنان اجرا مىكرد و اين دولت نيمه اروپائى ( روسيّهء تزارى ) كه در شرق براى استقرار برادرى و فرهنگ و تربيت مىجنگد امروز هم خروج از دين دولتى را به سخت‌ترين وجهى كيفر مىدهد . روسيّه و ايران عصر ساسانى متأخّر در يك چيز ديگر نيز شريكند . يعنى در عين اينكه ارتداد را جنايت بزرگى مىدانند كسانى را كه از دين ديگرى مرتدّ شده به دين ايشان در مىآيند به مقامات عالى مىرسانند .\r\nمقاماتى را كه خاندان نسطورى بنى يزدين به دست آورده بودند ( رجوع شود به مطالب آينده ) با قتل آناستازيوس مقايسه كنيد .\r\n( 1 ) - ايرانيان در معاهدات صلح متعهّد شده بودند كه مسيحيان را در داخل مملكت خود تحمّل كنند و اين مطلب تقريبا مسلّم است كه روميان نيز در اين معاهدات متقابلا متعهّد شده بودند كه ايرانيان غير مسيحى را در خاك خود تحمّل كنند ؛ امّا اجراى اين تعهّدات مسألهء ديگرى است . مردم عوام قسطنطنيّه كه به خشم آمده و اجازه نداده بودند تا خانواده‌هاى سربازان گثى كه با دشمنان مملكت مىجنگيدند معبد آريائى بسازند ( يوحنّاى افسوسى ، 1326 / 3 ) آتشكده را هم نمىتوانستند دائما تحمّل كنند . آتشكدهء ادّعائى كه گويا شاپور اوّل بر كنار به سفر ساخته بود و در زمان مسعودى پاى بر جا بوده است ( ج 4 ص 80 ) ويرانه‌هاى معبدى يونانى بوده است .\r\n","page_name":" 310 ","page_number":318},
  {"content":"\r\n\r\nپادشاه ترك ، بهرام را در تركستان گرامى همىداشت تا آنكه خسرو حيله‌اى برانگيخت و مردى را به نام هرمزد « 1 » با گوهرى گرانبها و چيزهاى ديگر پيش تركان فرستاد . اين مرد به حيله با آن گوهر و چيزهاى ديگر دل خاتون زن خاقان را به دست آورد چندانكه خاتون كسى را براى كشتن بهرام برانگيخت . گويند خاقان از كشته شدن بهرام اندوهناك شد و رسولى پيش گرديه ، زن و خواهر بهرام ، بفرستاد و اندوه خود را از حادثهء بهرام به او بنمود و از او خواست كه زن نترا ( ؟ ) برادر خاقان شود .\r\nخاقان ، خاتون را نيز به سبب كشته شدن بهرام طلاق داد . گويند گرديه خاقان را پاسخى نرم داد امّا از زناشوئى با نترا سرباززد . پس جنگجويان برادرش را برگرفت و از تركستان روى به مرزهاى ايران نهاد . نتراى ترك با دوازده هزار جنگى به دنبال ايشان بيرون شد امّا گرديه نترا را به دست خود بكشت . پس روى به راه نهاد و به برادرش گردوى نامه‌اى نوشت و گردوى براى او از پرويز زنهار گرفت . گرديه پيش پرويز رفت و پرويز او را به زنى گرفت و بسيار بپسنديد و او را به سرزنشى كه بهرام را كرده بود سپاس گفت « 2 » . پرويز از موريسيوس سپاسگزار بود و با او مهربانى همى\r\n\r\n\r\n","description":"","footnote":"\r\n( 1 ) - نام كامل او هرمزد جرابزين است و به گفتهء دينورى و ديگران نمونهء مكر و دها بوده است . به هر حال اين نام و يا حتى خود اين شخص همان زلابزان  Zalabzan  مذكور در ثئوفيلاكتوس ( 16 / 5 ) است چنان كه فوثيوس هم ( 3 / 5 ) چنين خوانده است ( و متن ما آن را  Dolabzan  دلبزان آورده است ) زلبزان مذكور در ثئوفيلاكتوس هم در سفارت‌هاى سياسى مشكل مورد استفاده قرار مىگرفته است مانند جزابزين مذكور در اينجا . در آينده اين كلمه به شكل جلابزين ( با لام ) نيز ديده خواهد شد .\r\n( 2 ) - دربارهء فرار بهرام و پايان كار او « افسانهء بهرام » قصّه‌هاى بيشترى گفته بوده است . قصّهء مفصّل مذكور در دينورى با آن ارتباط دارد و قهرمان آن زنى است ناخوشايند به مذاق ما يعنى با پهلوانى مردانه و حيلهء زنانه . گرچه بيشتر مطالب آن افسانه است امّا نقل مفصّل‌تر داستان شورش بستام واجد اهميّت است زيرا ما از آن اطّلاع ديگرى به دست نداريم ( رجوع شود به ضمائم كتاب ) . فردوسى ( ص 1950 ) خلاصه‌اى از نواحى و ولاياتى كه بزرگان آن به خسرو وفادار مانده بودند به دست مىدهد امّا جزئيات آن قابل اعتماد نتواند بود : مانند اينكه يكى از اين بزرگان ، ولايت چاچ ( به عربى شاش ) واقع در اقصى نقاط ماوراءالنّهر را به دست داشت . اين مطلب درست نيست زيرا پادشاه ايران به آنجا راهى نداشته است .\r\n","page_name":" 311 ","page_number":319},
  {"content":"\r\n\r\nكرد ؛ امّا پس از آنكه چهارده سال « 1 » از پادشاهى خسرو بگذشت روميان موريسيوس را از تخت برانداختند و او را بكشتند و جانشينانش را از ميان ببردند مگر يك پسر او كه پيش خسرو گريخت « 2 » . روميان مردى را به نام فكاس به قيصرى برداشتند . چون خسرو بشنيد كه روميان عهد موريسيوس بشكستند و او را بكشتند در خشم شد و اين كار بر او سخت گران آمد . پس پسر موريسيوس را كه پيش او گريخته بود پناه داد و تاج بر سر او نهاد و او را بر روميان پادشاه كرد و با سه تن از فرماندهان خود و با سپاهى گران به روم فرستاد . يكى از اين فرماندهان به نام رميوزان « 3 » به شام رهسپار شد و آنجا را بگرفت و به زمين فلسطين رسيد و به شهر بيت المقدس رفت . در آنجا\r\n\r\n\r\n","description":"","footnote":"\r\n( 1 ) - به عبارت بهتر در طىّ سال سيزدهم سلطنت او ( نوامبر 602 ) . امّا آغاز حقيقى جنگ در واقع در تابستان سال 604 بود يعنى هنگامى كه درست چهارده سال از سلطنت خسرو گذشته بود .\r\n( 2 ) - به نظر مىرسد كه ثئودوزيوس در حقيقت به قتل رسيده بوده است ولى به موجب شايعه‌اى او به سوى خسرو گريخته بود ( ثئوفيلاكتوس 18 / 5 ) . اخبار بعدى آن را در كتاب سدرن ( ص 709 ) و زناراس ( 13 / 14 ) ببينيد . شايد خسرو در حقيقت يك شاهزادهء خالص يا غير خالص رومى را به طور پوشالى آماده داشته بود : مقايسه شود مخصوصا با سبئوس ( بروسه مجموعهء تواريخ ارمنى ج 1 ص 79 و ژورنال آزياتيك سال 1866 ج 1 ص 197 به بعد ) .\r\n( 3 ) - گزارش مربوط به اين سه فرمانده ناقص است و خالى از اضطراب نيست ، امّا به طور كلّى نمىتوان از ميان نامهائى كه يونانيان و ارمنيان و سريانيان و عرب‌ها به فرماندهان ايرانى داده‌اند حقيقت را استخراج كرد مگر آنكه يكى از ارمنىدانان زبردست اين نامها را از متون ارمنى به درستى تصحيح كند . رميوزان مسلما همان رميزان مذكور در تاريخ سريانى ابن العبرى است ( و همين‌طور در كتاب مذكور ميخائيل سريانى ص 303 ) و نيز همان روسميازان است كه در كتاب ثئوفيلاكتوس درست در آغاز جنگ ظاهر مىگردد . امّا ابن العبرى اين شخص را با شهربراز يكى مىداند و ارمنيان ( رجوع شود به پاتكانيان در ژورنال آزياتيك سال 1866 ج 1 ص 197 به بعد و بروسه در مجموعهء تواريخ ارمنى ج 1 ص 80 ) كه به همه شكلى نوشته‌اند او را  Chorian  يعنى خرهان يا فرّخان مىنامند كه بازهم نام شهربراز است . مؤيّد اين امر اين مطلب تواند بود كه در حقيقت شهربراز اورشليم را فتح كرده بود ولى من نمىتوانم بگويم كه اين يك عنوان قبلى بوده است و يا لقب و يا نام يكى از فرماندهان جزء بوده است كه به غلط با فرمانده كلّ اشتباه شده است . دربارهء شكل حقيقى و معنى اين نام هم رأى محكمى به دست نياورده‌ام . نام روزوه و روزوهان ( با تحريفات گوناگون در كتب ارمنى ) را در اينجا بايد كنار گذاشت .\r\n","page_name":" 312 ","page_number":320},
  {"content":"\r\n\r\nاسقف شهر و ديگر كشيشان و ترسايان را بگرفت و چوبى را كه صليب مسيح بود از ايشان بخواست . ايشان آن را در تابوتى زرين نهاده و در باغى به زير خاك كرده و روى آن سبزىها كاشته بودند . رميوزان بر ايشان چندان سخت گرفت كه ناچار موضع آن را به وى بنمودند و او آن موضع را كند و آن صليب را به دست خود بيرون آورد و در سال بيست و چهارم پادشاهى خسرو پيش او فرستاد « 1 » . فرماندهء دوم ، به نام شاهين « 2 » ، پاذوسپان مغرب بود و او مصر و اسكندريه و مملكت نوبه را بگرفت و كليدهاى شهر اسكندريه را براى خسرو فرستاد ؛ و اين در سال بيست و هشتم پادشاهى او بود « 3 » . فرماندهء سوم فرّهان نام داشت و پايهء او شهربراز « 4 » بود . شهربراز\r\n\r\n\r\n","description":"","footnote":"\r\n( 1 ) - اين « اسقف » همان بطريق زاخارياس است . به موجب مطمئن‌ترين گزارش‌ها ( كرنيكن پاسكاله ) تصرّف بيت المقدس در ژوئن 614 م بوده است يعنى درست در زمانى كه بيست و چهارمين سال سلطنت خسرو سپرى شده بود . از اينجا معلوم مىشود كه چرا سبئوس ( و مورّخين ارمنى متأخّر ) سال بيست و پنجم گفته‌اند ( رجوع شود به پاتيكانيان در موضع مذكور و مجموعهء تواريخ ارمنى بروسه ج 1 ص 79 به بعد ) . جالب توجّه است كه اندكى پس از آنكه طبرى اين سطور را نوشته بود عالم اسلامى با خبر هولناكى به لرزه درآمد همچنان كه عالم مسيحيّت از شنيدن تصرّف اورشليم به دست خسرو به لرزه درآمده بود : قرامطه در سال 319 هجرى حجر الاسود را كه از مقدّس‌ترين اشياء اسلامى است از كعبه برداشته بردند .\r\n( 2 ) - شاهين - (  Sain  در كارنامهء آناستازيوس پرسا : كارنامهء قدّيسان بيست و دوّم ژانويه بند 9 ) . شهين ارمنى را نيز ارمنيان ، پاتگوسپان - فادوسفان خوانده‌اند ( رجوع شود به حاشيهء شماره 1 صفحهء 182 ، فصل ششم ) . بنا بر اين او يكى از چهار ساتراپ بزرگ مملكت بوده است . در يك نوشتهء رسمى در كرنيكن پاسكاله ص 708 او را ( ببمن‌زادگ مشهور ) ناميده‌اند . من در اين كلمه ( بدون پيروى از شپيگل در معارف ايران باستان ج 3 ص 504 ) يك نسبت به جدّ پيدا كرده‌ام : ببمن‌زادگ يعنى وهومن‌زاذگان - پسر يا يكى از احفاد كسى كه از نژاد وهومن است . وهومن شكل قديمى بهمن است ( چنان كه بر روى يك مهر پهلوى وهودين - بهدين نيز آمده است ) : بنا بر اين اين شخص از نژاد بهمن پسر سپنديار بوده است ( رجوع شود به اوّل كتاب ) .\r\n( 3 ) - تاريخ فتح اسكندريّه به درستى معلوم نيست . گزارش‌ها 615 و 616 را مىرسانند .\r\nشايد تسليم كليد شهر به پادشاه بعدها اتّفاق افتاده است و بدين گونه سال بيست و هشتمين سلطنت - 8 - 617 تا اندازه‌اى درست تواند بود . امّا بعيد به نظر مىرسد كه شاهين فاتح مصر بوده باشد زيرا ما اين فرمانده را در آن سال فقط در آسياى صغير مىبينيم . عبارات متن ما را به ياد عبارت ثئوفانس مىاندازد : مصر و اسكندريه و ليبى تا حبشه ؛ هر دو عبارت مسلّما مبالغه‌آميز است .\r\n( 4 ) - شكل شهروراز ( چنين است در نوشتهء مؤلّف سريانى مذكور در قصص سريانى لاند ، ج اوّل 4 / 10 و 4 / 17 و در نوشته‌هاى يعقوب رهاوى و الياس نصيبينى ) يا شهربراز به معنى گراز مملكت نه گراز وحشى كه ابن العبرى در تاريخ سريانى ( ص 99 ) گفته است ، تقريبا مسلّم است .\r\nولى در نوشته‌هاى يونانى و ارمنى و حتّى نسخ خطّى عربى بارها تحريف شده است ( مثلا يعقوبى و نسخهء سپرنگر اين مرد را هميشه به غلط شهريار ناميده‌اند و ديگران نيز همين‌طور ) .\r\nاين نام در جاهاى ديگر نيز ديده مىشود ( مثلا در تاريخ اصبهان ابو نعيم در ورق  a  15 نام شخصى است كه ابن الاثير در ج 3 ص 14 او را شهريار مىنامد ؛ طبرى چاپ كوزه‌گارتن ج 2 ص 216 ) :\r\nاين نام غالبا به صورت سادهء وراز و براز آمده است ( رجوع شود به زيرنويس 5 ص 264 ، فصل هفتم ) . فردوسى اين مرد را دو قسمت كرده است : گراز و شهران‌گراز ( با  gu  مبدّل از  Wa  چنان كه در فارسى امروز نيز گراز است ) . شهر گراز در وزن شاهنامه درنمىآيد . ابن العبرى نيز در موضع مذكور مىگويد كه اين نام عنوانى بوده است . فرّهان صورت ديگرى است از فرّخان كه بعد خواهد آمد ( چنان كه معلوم است ه - و خ در كتابت پهلوى شكل واحدى دارند ) : نام فرّخان در آن زمان و زمانهاى بعدى كم نبوده است ( مثلا در بلاذرى ص 317 و ابن قتيبه ص 211 و ياقوت ج 2 ص 153 و ج 3 ص 928 و الفهرست ص 245 س 5 و ابن خرداذبه ص 44 س 2 و غيره ) . اين نام در يونانى فرخانس است ( ثئوفيلاكتوس ) . فردوسى فرايين آورده است كه فقط نتيجهء درست نخواندن فرّخان در كتابت پهلوى است . ابن قتيبه و سعيد بن البطريق ( ج 2 ص 253 ) و نسخهء سپرنگر خرهان آورده‌اند و ارمنيان آن را به صورت  Chorian  و نظاير آن نقل مىكنند . فر به معنى شكوه و فرّخ به معنى باشكوه است و در اسامى خاص به صورت خره ( خوره و خرّه ) نيز مىآيد . اين شكل بايد با خرگان ( رجوع شود به فصل ششم : زراذشت پسر خرگان ) و خريانس يا خوريانس يونانى ( پركپ . جنگ گث‌ها 1 / 4 و 8 ) يكى باشد . بعيد به نظر مىرسد كه نام شهربراز فرّخان يا خرهان بوده باشد امّا من حقيقت امر را درنمىيابم .\r\nفرمانده ايرانى ديگرى به نام شهرپلكن  Sahraplakan  ( در سبئوس ) و سارابلاگاس ( ثئوفانس ص 475 به بعد ) مسلما غير از شهربراز بوده است .\r\n","page_name":" 313 ","page_number":321},
  {"content":"\r\n\r\nروى به قسطنطينيّه نهاد و بر كنار خليجى در نزديكى آن فرودآمد و خيمه زد « 1 » .\r\n\r\n\r\n","description":"","footnote":"\r\n( 1 ) - در آغاز شاهين در برابر قسطنطنيّه بود و بعد شهربراز به آنجا رفت ( سال 626 م ) .\r\nبيان متن ، وقايع مهمّ اين جنگ هولناك 25 ساله را تا هنگامى كه وضع به طور ناگهانى برگشت درست خلاصه كرده است . به گفتهء دينورى شاهين به سوى قسطنطنيّه و شهربراز به سوى بيت المقدس و فرمانده سوم به سوى مصر رفتند . در گفته‌هاى سعيد بن البطريق و مسعودى ( ج 2 ص 226 ) آشفتگى ديده مىشود . سعيد بن البطريق مىگويد خود پادشاه به قسطنطنيّه رفت و آن\r\n","page_name":" 314 ","page_number":322},
  {"content":"\r\n\r\nخسرو او را فرمود تا مملكت روم را ويران سازد زيرا از شورش روميان بر موريسيوس خشمناك بود و مىخواست انتقام او را بگيرد . امّا روميان پسر موريسيوس را گردن ننهادند و از او اطاعت « 1 » نكردند و فكاس را نيز كه به قيصرى برداشته بودند بكشتند زيرا زشت‌كارى او و گستاخى او بر خدا و تدبير بد او بر ايشان آشكار شده بود . روميان پس از او مردى را به نام هراكليوس « 2 » بر خود قيصر كردند . چون هراكليوس ديد كه سپاهيان ايران مملكت روم را ويران مىكنند و جنگيان ايشان را مىكشند و زنان و كودكانشان را اسير مىگيرند و خواسته‌شان را از دستشان مىربايند و عرض و حرمتشان را در پيش چشمشان بر باد مىدهند ، به خدا بناليد و زارى كرد و از او بخواست كه او و مردم مملكت او را از سپاهيان ايران رهائى دهد . پس در خواب چنان ديد كه مردى با سلاح بر جائى بلند دور از او ايستاده است « 3 » ؛ آنگاه مردى ديگر درآمد و آن مرد را از جايگاهش بيفكند و به هراكليوس گفت : « من او را به دست تو دادم . » هراكليوس اين خواب را پس از بيدارى به كسى بازنگفت . شب دوم باز آن مرد را بر همان جايگاه بلند به خواب ديد و باز آن مرد ديگر زنجيرى به دست بيامد و آن را به گردن خداوند جايگاه بلند بينداخت و او را به دست هراكليوس داد و گفت : « من خسرو را به تمامى به دست تو دادم . به جنگ او رو زيرا پيروز خواهى شد و خوشبختى از او روى برخواهد گردانيد و به تو روى خواهد آورد و تو آنچه بخواهى در اين جنگ به دست خواهى آورد . » چون اين خوابها را ، يكى پس از ديگرى ، بديد آن را با بزرگان روم و مردان صاحب رأى ايشان بازگفت . ايشان گفتند كه او در جنگ پيروز خواهد شد و رأى دادند كه\r\n\r\n\r\n","description":"","footnote":"\r\nرا 14 سال محاصره كرد . اگر وقفه‌هائى را كه در جنگ اتّفاق افتاد حساب كنيم گفتهء او تا اندازه‌اى درست درمىآيد .\r\n( 1 ) - گويا ساكنان ساتالا  Satala  واقع در ارمنستان از او پيروى كرده بودند ( سبئوس ) .\r\n( 2 ) - سعيد بن البطريق دربارهء او مطالبى از منابع مسيحى نقل كرده است ولى صحنهء آينده را كه نيز بايد از منابع مسيحى باشد نقل نكرده است . اين صحنه فقط در طبرى آمده است .\r\n( 3 ) - اين شخص طبعا پادشاه ايرانيان بوده است .\r\n","page_name":" 315 ","page_number":323},
  {"content":"\r\n\r\nبه جنگ خسرو برود . هراكليوس آمادهء پيكار شد و پسر خود را در قسطنطينيه بر جاى خود بگذاشت و از راهى « 1 » رفت كه شهربراز بر سر آن راه نبود تا آنكه به درون ارمنستان شد و پس از يك سال در نصيبين فرودآمد . در اين هنگام شاهين پاذوسپان مغرب در بارگاه خسرو بود زيرا خسرو بر او خشم گرفته بود و او را از فرماندهى آن مرزها برانداخته بود « 2 » . شهربراز بر جاى خود بود زيرا فرمان خسرو چنان بود كه همان‌جا بماند و بيرون نيايد . چون خسرو شنيد كه هراكليوس با سپاهيان خود تا نصيبين آمده است يكى از فرماندهان خود را به نام راهزاد « 3 » با 12000 جنگى به جنگ او فرستاد و بفرمود تا در نينوا ، از شهر موصل ، بر كنار دجله بايستد و نگذارد كه روميان از آن بگذرند . هنگامى كه خبر هراكليوس برسيد خسرو در دسكرة الملك « 4 »\r\n\r\n\r\n","description":"","footnote":"\r\n( 1 ) - از اين به بعد دوباره روايت ايرانى ذكر شده است : در اينجا نسخهء سپرنگر نيز قسمتى از اين روايت را دارد . دينورى نيز چنين است ولى در صحت به پايهء طبرى نمىرسد . كتاب سعيد بن البطريق در اينجا ( ج 2 ص 230 به بعد ) پر از مبالغه‌ها و نادرستىهاست . روايت ايرانى دربارهء اين جنگ كه عاقبت خوبى براى ايشان نداشت ظاهرا خيلى از هم دررفته است . بهترين صورت اين روايت در طبرى است . دربارهء لشكركشىهاى هراكليوس بايد تتبّع و تحقيق بيشترى كرد تا آنكه بهتر از كتاب پركار دراپيرون  Drapeyron  سزاوار اين مرد مهمّ باشد .\r\n( 2 ) - بعيد نيست كه چنين واقعه‌اى در يكى از مراحل اين جنگ واقعا اتّفاق افتاده باشد .\r\nگويندهء داستان نمىداند ( و اين امر را مىتوان دريافت ) كه هراكليوس در سال چهل و يك تا چهل و دوم سلطنت خسرو به نزديكىهاى تيسفون رسيده بود .\r\n( 3 ) - طبرى و نسخهء سپرنگر راهزار آورده‌اند ، امّا شكل صحيح آن بايد مربوط باشد با كلمهء رازاتس مذكور در ثئوفيلاكتوس ( 12 / 8 مطابق با فوثيوس ) و ثئوفانس در صفحهء 488 ( در كتاب نيكفوروس بطريق قسطنطنيه ص 121 به روزاتس و در كتاب سدرن به رازاستس تحريف شده است ) . ميخائيل سريانى و ابن العبرى او را روزبهان و سبئوس او را روج‌وهان ( محرّف است ) ناميده‌اند : شايد اين كلمه نسبت به پدر باشد . در اين جنگ‌ها مردى به نام روج‌وه ( بازهم محرّف ) ديده مىشود كه ممكن است پدر همين راهزاذ باشد .\r\n( 4 ) - اين شكل و يا دستجرد ( ياقوت ج 2 ص 573 و 575 ) شكل عربى موضعى است كه به فارسى دستگرد و يا دستگردخسرو ناميده مىشد . در كتاب ثئوفانس ( ص 493 به بعد ) و در كرنيكن پاسكاله ( ص 729 ) « دستگرخسار » آمده است .\r\nبنا بر اين « ده‌خسرو » در اصل همان « ده » ساده بوده است ( ديسكرثا مذكور در تلمود نزير 35 و\r\n","page_name":" 316 ","page_number":324},
  {"content":"\r\n\r\nبود . راهزاذ فرمان خسرو را به جاى آورد و در جائى كه فرموده بود فرودآمد . امّا هراكليوس در جائى ديگر از روى دجله « 1 » بگذشت و روى به ناحيه‌اى كه سپاهيان ايران در آن بودند بنهاد . راهزاذ كارآگهانى بفرستاد و ايشان خبر آوردند كه هراكليوس هفتاد هزار مرد جنگى با خود دارد . راهزاذ بدانست كه او و سپاهيانش نمىتوانند با هفتاد هزار مرد جنگى برابرى كنند . پس چندين بار به خسرو نوشت كه هراكليوس با چنان سپاهى است كه او و همراهانش نمىتوانند با او برآيند زيرا شمارشان بيشتر و ساز جنگيشان بهتر است . خسرو در پاسخ به وى نوشت كه اگرچه با روميان برنمىآيند امّا مىتوانند با ايشان بجنگند و خون خود را در اطاعت او بريزند . چون راهزاذ اين پاسخ‌ها را بديد سپاهيان خود را آمادهء جنگ ساخت و بر روميان بتاخت .\r\nروميان راهزاذ را با شش هزار تن بكشتند و بقيّهء آن سپاه شكست خورده بگريختند .\r\nچون خسرو از كشته شدن راهزاذ و پيروزى هراكليوس آگاه شد بيمناك گشت و از دسكرة الملك به مدائن رفت و در آنجا حصارى شد ، زيرا نمىتوانست با او « 2 » بجنگد .\r\n\r\n\r\n","description":"","footnote":"\r\nدسكرتا مذكور در كتاب شهدا ج 1 ص 134 مسلّما همان است ) و پس از آنكه خسرو آن را پسنديد و اقامتگاه تفريحى خود ساخت به اين نام ناميده شده است . مقايسه شود با  Martyr . Anabtasii Persae  ( اعمال قدسيان 22 ژانويه ) كه در آنجا اين شهر به نام آرامى ديسكرتا خوانده شده است . اين موضع در نزديكى بغداد به سوى شمال در راه ماد در نزديكى شهرابان امروزى قرار داشت و از رود دياله ( نهروان ) سيراب مىشد ( رجوع شود به جغرافياى يعقوبى ص 45 و ياقوت ) . امروز ويرانه‌هاى آن اسكى بغداد ناميده مىشود ( رجوع شود به راولين‌سن مجلّهء انجمن جغرافيائى ج 10 ص 96 ) .\r\n( 1 ) - مسلّما اين مطلب را با عبور معروف هراكليوس از روى فرات بالا در سال 625 م .\r\nعوضى گرفته است ( ثئوفانس ص 482 :  Georg Pis  در هراكلياس ج 2 ص 160 به بعد ) . امّا هراكليوس واقعا در نينوا اردو زده بوده است ( ثئوفانس ص 488 ) .\r\n( 2 ) - فرار خسرو از دستگرد بايستى شگفتى و اضطراب فوق‌العاده‌اى برانگيخته باشد ( در اين باب علاوه بر گزارش‌هاى يونانى به ميخائيل سريانى و تاريخ سريانى ابن العبرى ص 101 س 3 : نام ديسقرتا در هر دو موضع محرّف است ؛ و به  Martyr Anastasii  در موضع مذكور نيز رجوع شود ) . رفتار خسرو در آن هنگام مسلّما موجب شده است كه اعتبار و حيثيّت او را از ميان ببرد و اسباب سقوط او را آماده سازد . در اينجا اين نكته را متذكّر مىشوم كه در تعيين تاريخى كه\r\n","page_name":" 317 ","page_number":325},
  {"content":"\r\n\r\nهراكليوس تا نزديكى مداين بيامد . خسرو چون اين بشنيد آمادهء پيكار شد ، امّا هراكليوس به روم بازگشت « 1 » . خسرو به فرماندهان شكست‌خوردهء خود نامه نوشت و بفرمود تا بگويند چه كسى از ايشان يا سپاهيان ايشان در اين جنگ سستى كرده است و جاى خود را نگاه نداشته است تا هركس به اندازهء گناه خود كيفر بيند . اين نامه ايشان را به خلاف برانگيخت و براى رهائى خود به چاره برخاستند . خسرو نامه‌اى به شهربراز نوشت و آنچه روميان در ولايت او كرده بودند بازنمود و از او خواست كه به سوى او بشتابد .\r\nگويند « 2 » اين آيات دربارهء پرويز پادشاه ايران و هراكليوس قيصر روم و آنچه در ميان ايشان گذشت و من در اينجا بياوردم فرودآمده است « 3 » :        الم . غُلِبَتِ الرُّومُ فِي أَدْنَى الْأَرْضِ وَ هُمْ مِنْ بَعْدِ غَلَبِهِمْ سَيَغْلِبُونَ فِي بِضْعِ سِنِينَ . لِلَّهِ الْأَمْرُ مِنْ قَبْلُ وَ مِنْ بَعْدُ وَ يَوْمَئِذٍ يَفْرَحُ الْمُؤْمِنُونَ بِنَصْرِ اللَّهِ يَنْصُرُ مَنْ يَشاءُ وَ هُوَ الْعَزِيزُ الرَّحِيمُ . وَعْدَ اللَّهِ لا يُخْلِفُ اللَّهُ وَعْدَهُ وَ لكِنَّ أَكْثَرَ النَّاسِ لا يَعْلَمُونَ        . « روميان در نزديكترين زمين شكست خوردند ، امّا ايشان چند سال پس از شكست‌شان پيروز خواهند شد . فرمان از پيش و پس خداى راست و در آن روز گروندگان از يارى خداوند شاد خواهند شد .\r\n\r\n\r\n","description":"","footnote":"\r\nدر آن هراكليوس در اين نواحى ظاهر شده بود يك ماه اختلاف ديده مىشود و اين اختلاف ميان كتاب شهادت آناستازيوس و سند كرنيكن پاسكاله است . علت اين اختلاف در اين است كه راوى سريانى مؤلّف يونانى اين شهادت براى مؤلف مذكور نام كانون را گفته است ولى مقصودش كانون دوّم ( ژانويه ) چنان كه مؤلف فهميده است نبوده است بلكه كانون اوّل ( دسامبر ) بوده است .\r\nبنا بر اين تاريخ واقعى شهادت 22 دسامبر سال 627 م . بوده است .\r\n( 1 ) - نه به سوى ناحيهء روم بلكه به سوى درياچهء ارميه و درست در وسط زمستان و از ميان كوههاى نامأنوس كردستان . اين عقب‌نشينى به قدر كفايت دليل آن است كه هراكليوس چندان نيرويى با خود نداشته است كه دليلى براى هراس آن روز خسرو باشد .\r\n( 2 ) - بعد از اين روايات دينى اسلامى دربارهء جنگهاى ايران و روم مىآيد كه بعضى از آن متضمّن مطالب تاريخى باارزشى است .\r\n( 3 ) - سورهء 30 آيهء 1 به بعد . توضيحى كه در اينجا براى اين قسمت داده شده است اساسا قابل ردّ و اعتراض نيست .\r\n","page_name":" 318 ","page_number":326},
  {"content":"\r\n\r\nخداوند هركه را بخواهد يارى دهد زيرا او توانا و مهربانست . اين نويد خداست و او از نويدى كه داده است سربازنزند ، امّا بيشتر مردمان نمىدانند . » اكنون ياد كنيم كسانى را كه اين سخن گفته‌اند : قاسم بن الحسن مرا از حسين و او از حجّاج و او از ابو بكر بن عبد اللّه و او از عكرمه « 1 » چنين آورد كه روميان و ايرانيان در نزديكترين سرزمين با هم به جنگ برخاستند . اين نزديكترين زمين همان أذرعات « 2 » است و در آنجا به هم برخوردند و روميان شكست يافتند . چون اين سخن در مكّه به پيغمبر و ياران او ( پيش از هجرت ) رسيد بر ايشان گران آمد زيرا پيغمبر نمىخواست كه مجوسان بىكتاب بر روميان اهل كتاب پيروز شوند . كافران مكّه شادمان شدند و زبان به طعن گشودند و پيش ياران پيغمبر رفتند و گفتند : « شما و ترسايان اهل كتاب هستيد و ما امّى هستيم و كتاب نداريم . برادران ايرانى ما بر برادران اهل كتاب شما پيروز شدند و اگر شما با ما بجنگيد ما نيز بر شما پيروز خواهيم شد « 3 » . » پس خداوند آيات    « الم غُلِبَتِ الرُّومُ »    را تا  « وَ هُمْ عَنِ الْآخِرَةِ هُمْ غافِلُونَ »  بفرستاد . آنگاه ابو بكر صدّيق پيش كافران رفت و گفت : « شما از اينكه برادران شما بر برادران ما پيروز شدند شادمان شديد ؟ شادمان مباشيد خداوند شما را شاد و خرّم مكناد ! به خدا كه روميان بر ايرانيان پيروز خواهند شد زيرا پيغمبر ما ، ما را از آن خبر داد . » ابىّ بن خلف جمحى « 4 » روى به او كرد و گفت : « اى\r\n\r\n\r\n","description":"","footnote":"\r\n( 1 ) - اين شخص اخير يكى از مراجع مهمّ تفسير قرآن است ( متوفى در حدود 725 م ) .\r\n( 2 ) - اذرعات همان اذرعى مذكور در كتاب مقدّس است و يكى از مهم‌ترين مواضع مملكت حوران بوده است ( واقع در جنوب دمشق و مشرق درياچهء جليله ) . جنگهاى آنجا در 613 و يا 614 م . بايد اتفاق افتاده باشد يعنى در فاصلهء ميان فتح دمشق و تصرّف جليله و بيت المقدس . در اين ناحيه عرب‌ها و در زير حكم امراى نيمه مستقلّ عربى ساكن بودند .\r\n( 3 ) - مسلّم است كه محمّد ( ص ) در آن هنگام خود را دوست مسيحيان حسّ مىكرده است . امّا مكيّان نمىتوانستند با ايرانيان چنين پيوندى داشته باشند منتهى محمّد ( ص ) را به علّت شكست دوستانش طعنه مىزدند . در آن وقت مكّيان تصوّر نمىكردند كه با محمّد ( ص ) در جنگ خواهند بود .\r\n( 4 ) - يكى از مكّيان معتبر .\r\n","page_name":" 319 ","page_number":327},
  {"content":"\r\n\r\nابو فضيل « 1 » تو دروغ مىگوئى . » ابو بكر در پاسخ گفت : « اى دشمن خدا تو دروغ‌گوترى ! » پس گفت : « من با تو پيمان بندم اگر روميان تا سه سال بر ايرانيان غالب آمدند تو ده شتر جوان به من بدهى و اگر ايرانيان بر روميان پيروز شدند من ده شتر جوان به تو بدهم . » پس ابو بكر پيش پيغمبر رفت و اين سخن با او بگفت . پيغمبر فرمود : « من چنين نگفتم ، بضع از سه تانه باشد ؛ بر شرط بيفزاى و زمان پيمان را درازتر كن . » ابو بكر بيرون شد و پيش ابىّ رفت . ابىّ گفت : « شايد پشيمان شده باشى ؟ » ابو بكر گفت : « نه ، من بر شرط مىافزايم و زمان را درازتر مىكنم ؛ شرط بر صد شتر جوان باشد تا 9 سال . » ابىّ گفت : « چنين كنم . » قاسم ما را از حسين و او از حجّاج و او از ابو بكر و او از عكرمه روايت كرد : در ايران زنى بود كه همهء فرزندان او شاهان و گردان بودند . خسرو آن زن را بخواند و گفت : « مىخواهم سپاهى به جنگ روميان بفرستم و يكى از پسران تو را بر آن سپاه بگمارم . بگو تا كدامين از ايشان را بر اين كار بگمارم . » آن زن گفت : « يكى از پسران من ، به فلان نام ، از روباه نيرنگ‌بازتر و از چرخ باحذرتر است ؛ ديگرى به نام فرّخان ، از سر نيزه تيزتر است و ديگرى ، به نام شهربراز ، از فلان و فلان بردبارتر است ؛ هركدام را خواهى برگير « 2 » . » خسرو گفت : « من آن بردبار را مىگمارم » و شهربراز را بگماشت . شهربراز با ايرانيان روى به جنگ روميان نهاد و بر ايشان پيروز شد و كشتار كرد و شهرهاى ايشان را ويران ساخت و درختان زيتون ايشان را ببريد . ابو بكر گويد « 3 » :\r\nچون اين داستان را به عطاء خراسانى « 4 » گفتم از من پرسيد : « سرزمين شام را ديده‌اى ؟ »\r\n\r\n\r\n","description":"","footnote":"\r\n( 1 ) - ابو فضيل از كنيه‌هاى ابو بكر بوده است .\r\n( 2 ) - در اينجا عقيدهء عرب‌ها دربارهء فرماندهان ايرانى ديده مىشود . برادر بودن اين سه فرمانده عقيدهء عاميانه است و همچنين است طرز مشورت بىتكلّف پادشاه با مادر ايشان . به فرق نادرست ميان فرّخان و شهربراز توجّه كنيد . نام برادر اوّلى فراموش شده است و همچنين است مشبّه به در سوّمى و اين خود دليل دقّت روايت است كه جاى چيزهاى فراموش‌شده را از پيش خود پر نمىكند .\r\n( 3 ) - متوفى در 9 - 778 م .\r\n( 4 ) - متوفّى در 3 - 752 م .\r\n","page_name":" 320 ","page_number":328},
  {"content":"\r\n\r\nگفتم : « نديده‌ام . » عطاء گفت : « همانا اگر به سرزمين شام مىرفتى شهرهاى ويران و درختان زيتون برانداخته را مىديدى . » پس از آن من به شام رفتم و آنچه عطاء گفته بود بديدم « 1 » . » عطاء خراسانى گويد : يحيى بن يعمر مرا گفت كه قيصر مردى را به نام قطمه « 2 » با سپاهى از روم فرستاد و خسرو شهربراز را بفرستاد و آن دو در اذرعات و بصرى ، كه نزديكترين سرزمين شام است به شما ( عرب ) ، به يكديگر برخوردند .\r\nدر آنجا ايرانيان بر روميان غالب آمدند . كافران قريش از اين خبر شاد شدند و مسلمانان آن را ناخوش داشتند ؛ پس خداوند آيات    « الم غُلِبَتِ الرُّومُ . . .    » را بفرستاد .\r\n\r\n\r\n","description":"","footnote":"\r\n( 1 ) - اين قسمت خيلى مهمّ است زيرا نشان مىدهد كه ويرانى ناگهانى بعضى از قسمت‌هاى سوريّه - مخصوصا ناحيهء اذرعات كه اين جنگ در آنجا اتّفاق افتاده بود - نبايستى به دست مسلمانان فاتح اتّفاق افتاده باشد چنان كه تا حال گمان مىكردند ( رجوع شود به وتزشتاين  Wetzstein  گزارش سفر به حوران ص 44 ) بلكه آن را بايد كار ايرانيان دانست : چنان كه 120 سال پس از آن واقعه - تقريبا در زمانى كه اين داستان شنيده شده است - اثر سپاهيان ايرانى ديده مىشده است و امروز هم آثار آن را مىتوان شناخت . اين مطلب كمتر قابل قبول است كه مسلمانان كه ما اخبار فتوحات ايشان را خوب مىدانيم - شهرها را به طور منظّم ويران مىكرده‌اند و از سكنه خالى مىساخته‌اند . اگر اين كار را كرده بودند آن را درست مىپنداشتند و بارها نقل مىكردند . از اين روايت دلسوزى و همدردى مفهوم نمىشود . در اشعار قديم عربى كه به دست ما رسيده است از اين جنگ به ندرت ياد مىشود . امّا من در ديوان حسّان بن ثابت دو موضع يافته‌ام كه به اين واقعه اشاره مىكند : يكى در ص 51 ( چاپ تونس ) كه مىگويد بطريق ايران ( شهربراز اين عنوان را داشته است . رجوع شود به قصص سريانى لاند ج 1 . 14 / 10 و 4 / 17 ) براى ناقه‌اى چراگاهى واقع در اعماق جولان ( زمين واقع در مغرب درياى جليله ) تخصيص داد . پس آنجا را يك حاكم ايرانى اداره مىكرده است ( گويا بسيارى از مزارع را براى چراگاه به چادرنشينان داده بوده‌اند ! ) ؛ يكى هم در صفحهء 92 كه مىگويد خسرو يكى از ابطال و يا پادشاهان محبوب او را كشته است كه شايد مقصود يكى از امراى غسّانى باشد . ياقوت شعر اوّل را به شاعر ديگرى نسبت داده است ( ج 4 ص 423 ) .\r\n( 2 ) - ضبط اين كلمه نامعلوم است . اين نام به ظاهر عربى مىنمايد و در آن ناحيه فكر انسان متوجّه يكى از زعماى غسّانى مىشود . بنا بر اين شايد بتوانيم اين نام را با قطام يكى بدانيم كه در كتاب حمزه ( ص 121 س 2 ) لقب يكى از غسّانيان است . من در تفاسير قرآن كه داستان بعدى را نيز ذكر كرده‌اند به جاى نام مذكور نام يوحنّا ( يحيى ) را مىبينم ( تفسير واحدى و بغوى بر سورهء مذكور ) .\r\n","page_name":" 321 ","page_number":329},
  {"content":"\r\n\r\nآنگاه داستان را همچنان كه عكرمه گفته است بازگفت و بر آن چنين افزود : « شهربراز روميان را پيوسته همىماليد و شهرهاى ايشان را ويران مىساخت تا به خليج قسطنطينيّه رسيد . در اين هنگام خسرو بمرد . چون اين خبر به آنجا رسيد شهربراز و ياران او بگريختند و خوشبختى دوباره به روميان روى آورد و ايشان ايرانيان را دنبال مىكردند و مىكشتند . عكرمه در حديث خود چنين گفت : چون ايرانيان بر روميان غالب آمدند فرّخان به باده‌خوارى بنشست و به ياران خود گفت : « در خواب چنان ديدم كه بر تخت خسرو نشسته‌ام . » چون اين خبر به خسرو رسيد به شهربراز « 1 » چنين نوشت : « چون اين نامهء من به تو رسد سر فرّخان را پيش من بفرست . » شهربراز در پاسخ چنين نوشت : « اى پادشاه ! تو كسى پيدا نخواهى كرد كه مانند فرّخان به دشمن آسيب رسانده باشد و آوازهء او ميان ايشان پيچيده باشد ؛ اين كار را مكن . » خسرو در پاسخ نوشت : « در ميان مردان ايرانى كسى پيدا شود كه جايگزين او باشد ؛ زود سر او را پيش من بفرست . » او باز همان پاسخ را برگرداند . خسرو در خشم شد و ديگر چيزى ننوشت . آنگاه پيكى به ايرانيان فرستاد و گفت : « من شهربراز را از شما برگرفتم و فرّخان را بر شما بگماشتم . » پس صحيفه‌اى خرد به دست پيك داد و گفت : « چون فرّخان بر منصب خود جاى گرفت و برادرش او را گردن نهاد اين صحيفه را به او بده « 2 » . » چون شهربراز نامهء خسرو بخواند گفت : « فرمان بردارم « 3 » . » پس از تخت فرودآمد و فرّخان بر جاى او نشست و آن پيك صحيفه را به فرّخان داد « 4 » . فرّخان گفت :\r\n\r\n\r\n","description":"","footnote":"\r\n( 1 ) - مطلبى كه به موجب آن شخص واحدى كه داراى دو نام بوده است دو شخص دانسته شده است در اينجا دنبال مىشود . اين رؤيا طبعا اشاره است به جلوس شهربراز - فرّخان در آينده بر تخت سلطنت . آن شخص ديگر بايستى شاهين باشد . بعضى از روايات شبيه آن ( رجوع شود به مطالب آينده ) كارداريگان را نام مىبرند .\r\n( 2 ) - بر صحيفه فرمان قتل شخص معزول نوشته شده بود .\r\n( 3 ) - در اينجا نرمى و حلم او كه در پيش مذكور افتاد ظاهر مىگردد .\r\n( 4 ) - اين همه « در نامه‌هاى شهربراز و پرويز » ( فهرست ص 305 س 10 ) آمده بوده است ( و نيز مقايسه شود با هرودت 128 / 3 ) . گاهى با بزرگانى كه واقعا خطرناك بودند چنين رفتار مىكردند . دربارهء نظاير اين نامه با فرمان قتل و تزوير و غيره رجوع شود به ثئوفانس ( ص 497 ) ؛\r\n","page_name":" 322 ","page_number":330},
  {"content":"\r\n\r\n« شهربراز را بياوريد » ، و او را پيش خواند تا گردنش بزند . شهربراز گفت : « شتاب مكن تا وصيّت خود بنويسم . » فرّخان بپذيرفت . شهربراز سبدى بخواست و سه نامه از آن بيرون آورد و گفت : « من در هر نامه از خسرو خواسته‌ام كه از انديشه‌اى كه دربارهء تو دارد بگذرد ؛ امّا تو تنها به يك نامه مىخواهى مرا بكشى ! » فرّخان برادر را به منصب خود بازگرداند و شهربراز به قيصر روم چنين نوشت : « مرا با تو حاجتى است كه به پيك و نامه درست نشود ؛ با من ديدار كن ؛ و بايد كه تو با پنجاه رومى بيائى و من نيز با پنجاه ايرانى خواهم آمد . » قيصر با پانصد هزار رومى روى به راه نهاد و پيشاپيش خود كارآگهانى بفرستاد ، زيرا بيم داشت كه شهربراز او را فريب دهد . امّا كارآگهان گفتند كه او جز پنجاه تن با خود ندارد . پس فرش بگستردند و در چادرى ديبا كه براى ايشان برافراشته بودند بنشستند و هر كدام كاردى به همراه داشتند « 1 » .\r\nآنگاه ترجمانى بخواندند و شهربراز گفت : « ويران‌كنندگان شهرهاى تو من و برادرم\r\n\r\n\r\n","description":"","footnote":"\r\nزناراس ( 16 / 14 ) ؛ ميخائيل سريانى ( ژورنال آزياتيك سال 1849 . ج 1 ص 316 ) - ابن العبرى در تاريخ سريانى ( ص 100 ) ؛ نيكفروس بطريق قسطنطنيّه ( ص 19 ) . متن ما در اينجا و مواضع بعد از روى اشتباه موفقيّت‌هاى بزرگ هراكليوس را با توطئه او با شهربراز مربوط مىداند در صورتى كه اين واقعه بعدها اتّفاق افتاده است . در اپيرون و ديگر نويسندگان جديد از روى سادگى افسانه‌اى را كه به موجب آن هراكليوس نامه‌هاى خسرو را جعل كرده بود واقعا باور مىكنند . امّا در اين افسانه‌ها عقيدهء واقعى مردم به هراكليوس به طور ضمنى معلوم مىشود . امپراطور روم در ميان آشفتگى اوضاع مملكت مانند سياستمداران به راه خدعه و تزوير نيز متوسّل شد . او اين وسيلهء خدعه را به عنوان فرمانده لشكر نيز استادانه به كار برده بود . امپراطور با ديو و دد همكارى كرد ، خزرهاى وحشتناك را بر ضدّ ايرانيان برانگيخت ، لمباردها را بر ضدّ آوارها كه با ايشان عهد صلح بسته بود تحريك كرد و از قيام شهربراز بر ضدّ خاندانى كه صلح و آشتى را به هم زده بود استفاده كرد . البتّه او در اين حساب اشتباه كرده بود و نمىدانست كه خرابى مملكت حاصل از اين جنگ سبب خواهد شد كه عربها بتوانند به سهولت قسمت عمدهء مملكت او را بربايند .\r\nهراكليوس نمىتوانست اين معنى را از پيش بداند و به همين جهت تمام همّ خود را بر اين گماشت كه نگذارد ايرانيان روم را از ميان ببرند .\r\n( 1 ) - اين همان ملاقات هراكليوس با شهربراز در آرابيسوس است كه پس از مرگ خسرو و جانشين او در ژوئن سال 629 م . اتّفاق افتاد ( قصص سريانى لاند ج 1 : 17 / 10 ) .\r\n","page_name":" 323 ","page_number":331},
  {"content":"\r\n\r\nبوديم و ما اين كار را از روى نيرنگ و دليرى كرديم . امّا خسرو بر ما رشگ برد و نخست از من خواست كه برادرم را بكشم و من سرباززدم . پس برادرم را فرمود كه مرا بكشد . ما هر دو او را خلع كرديم و مىخواهيم به همراه تو با او به جنگ برخيزيم . » قيصر گفت : « كارى درست كرديد . » پس يكى به ديگرى گفت : « راز ميان دو تن باشد و چون از ميان دو تن بيرون شد آشكار شود . » آن ديگرى گفت : « چنين است » و هر دو با كاردى كه داشتند ترجمان را بكشتند . پس از آن خداوند خسرو را هلاك كرد و خبر آن روز حديبيه « 1 » به پيغمبر رسيد و او و يارانش شاد گشتند .\r\nاز هشام بن محمد روايتى به من رسيده است كه چنين گفته است : خداوند در سال بيستم پادشاهى خسرو پرويز ، محمد ( ص ) را به پيغمبرى برانگيخت و او سيزده سال در مكه ماند و پس از آن در سال سى و سوم پادشاهى خسرو پرويز به مدينه هجرت فرمود « 2 » .\r\nذكر حوادثى كه در زمان خسرو پرويز اتفاق افتاد و نشانه‌اى بود از خواست خداوند در گرفتن پادشاهى ايران از دست ايرانيان و دادن آن به قوم عرب ، زيرا خداوند اين قوم را ، با برانگيختن محمد ( ص ) از ميان ايشان ، از راه پيغامبرى و خلافت و پادشاهى و فرمانروائى گرامى داشته بود « 3 » .\r\nنخست « 4 » : روايتى است از وهب بن منبّه . ابن حميد ما را از سلمه و او از\r\n\r\n\r\n","description":"","footnote":"\r\n( 1 ) - اين مطلب با حساب زمان واقعه كاملا تطبيق مىكند . متاركهء جنگ ميان مكّيان و پيغمبر در حديبيه ( واقع در نزديكى مكّه ) در مارس 628 م اتّفاق افتاد . در آن موقع هنوز يك ماه تمام از مرگ خسرو نگذشته بود .\r\n( 2 ) - اين ارقام صحيح است امّا از تركيب و تلفيق وقايع استنتاج شده است .\r\n( 3 ) - در اينجا باز دنبالهء كلام قطع مىشود . اصل گزارش در صفحات پيش به شكست خسرو منتهى گرديد و پس از آن روايت اسلامى آغاز شد .\r\n( 4 ) - اين فصل نظير همان قسمتى است كه در فصل مربوط به انوشروان دربارهء تولّد پيغمبر گفته شد راوى بودن وهب بن منبّه نيز در نظر گرفته شود ) امّا مبنى بر بعضى حقايق است . بلاذرى ( ص 292 ) مىگويد كه پرويز در زمين‌هاى باطلاقى شروع به بستن سدّهائى كرد امّا\r\n","page_name":" 324 ","page_number":332},
  {"content":"\r\n\r\nمحمّد بن اسحاق روايت كرد كه يكى از دوستان او از وهب بن منبّه چنين آورده است : خسرو بر دجلهء كور « 1 » سدّى بست و چندان مال بر آن خرج كرد كه كس اندازهء آن ندانست ؛ و نيز خسرو طاق مجلس خود را چنان نهاده بود كه كس بنائى مانند آن نديد ؛ تاج او از آن طاق مىآويختند « 2 » و خود به هنگام بار در آن طاق مىنشست .\r\nخسرو سيصد و شصت « 3 » پيشگو داشت ، يعنى دانايانى كه فال‌زن و جادوگر و ستاره‌شمر بودند ؛ در ميان ايشان عربى بود به نام سائب كه به راه عرب فال مىزد و كم خطا مىكرد و او را باذان « 4 » از يمن فرستاده بود . اگر خسرو در كارى نگران مىبود فال‌زن و جادوگران و ستاره‌شمران خود را مىخواند و مىگفت : « در اين كار بنگريد كه چيست » .\r\nپس از آنكه خداوند محمّد را به پيغمبرى برانگيخت روزى خسرو بامدادان چنان ديد كه طاق مجلسش ، بىآنكه چيزى بر آن گرانى كرده باشد ، از ميان بشكسته است و در سدّ كور رخنه پديد آمده است . خسرو از ديدن آن غمگين شد و گفت :\r\n« طاق پادشاهى من بىهيچ گرانى از ميان بشكسته است و رود دجله در سدّ من رخنه كرده است ؛ شاه بشكست « 5 » » . پس فال‌زنان و جادوگران و ستاره‌شمران خود را با سائب بخواند و اين امر را با ايشان در ميان نهاد و فرمود تا در آن كار بنگرند كه چيست .\r\nايشان بيرون رفتند و در آن كار بنگريستند . امّا آسمان از هر سوى بر ايشان بسته شد و زمين تيره شد و ايشان چيزى به دانش خود راه نبردند ؛ زيرا جادوى جادوگر و پيش‌بينى فال‌زن و دانش ستاره‌شمر از كار افتاده بود . سائب\r\n\r\n\r\n","description":"","footnote":"\r\n( 1 ) - « العوراء » در حقيقت « به معنى يك‌چشم » است . مقصود شاخه‌اى از دجله است كه از بصره مىگذرد .\r\n( 2 ) - رجوع شود به مطالب گذشته در شرح حال انوشروان در فصل هفتم . اين مطلب را ممكن است ابن اسحاق در اينجا افزوده باشد .\r\n( 3 ) - عدد سيصد و شصت از اعداد نمونه است . در متن معادل كلمهء پيشگو كلمهء « حازى » آمده است كه درست معادل  hozae  عبرى است .\r\n( 4 ) - رجوع شود به مطالب متن در فصل هفتم .\r\n( 5 ) - در متن عربى هم به فارسى نقل شده است .\r\n","page_name":" 325 ","page_number":333},
  {"content":"\r\n\r\nدر شبى تاريك از بالاى بلندى نگاه همىكرد ؛ برقى ديد كه از سوى حجاز « 1 » برخاست و بالا گرفت و به مشرق رسيد . بامداد آن روز چون به زير پاى خود بنگريست باغى سبز بديد . پس همچون فال‌زنان چنين گفت : « اگر اينكه مىبينم راست باشد از حجاز پادشاهى برخيزد كه دامنهء شاهيش به مشرق رسد و زمين از او به بهترين فراوانى كه تا كنون از شاهى ديده است برسد . » چون فال‌زنان و جادوگران و ستاره‌شمران يكديگر را بديدند و آنچه بر ايشان گذشته بود بازگفتند و سائب رأى خود را بازنمود چنين گفتند : « آنچه شما را از رسيدن به دانشتان بازداشته است امرى آسمانى است و پيغامبرى است كه برانگيخته شده است و يا برانگيخته خواهد شد و اين پادشاهى را خواهد گرفت و آن را خواهد شكست . اگر خبر زوال پادشاهى خسرو را به او بگوئيد شما را خواهد كشت ؛ پس در ميان خود سخنى درست كنيد و با او بگوئيد تا او را به مدّت زمانى از شما بازدارد . » آنگاه پيش خسرو رفتند و گفتند : « ما در اين كار نيك بديديم و چنان يافتيم كه شمار گرانى كه تو طاق مجلس خود و سدّ دجله را بر روى شمار ايشان نهاده‌اى آن را بر حساب ستارگان نحس نهاده‌اند . امّا چون شب‌ها و روزها بر اين كار بگذشت ستارگان نحس بر همان‌جاى خود رسيدند « 2 » و از اين روى هرچه بر آن نهاده بودند فروريخت . ما براى تو شمارى خواهيم گذاشت كه بناى خود را بر آن بگذارى تا ديگر فرونريزد . » خسرو گفت : « پس شمار خود را بكنيد . » ايشان شمارى بنهادند و به خسرو گفتند : « بنا كن . » خسرو فرمود تا هشت ماه بر روى سدّ دجله كار كردند و چندان مال بر آن خرج كرد كه كس اندازهء آن ندانست . چون كار به پايان رسيد خسرو از ايشان پرسيد : « اكنون مىتوانم بر روى ديوار سدّ بنشينم ؟ » گفتند : « آرى . » خسرو فرمود تا فرش‌ها و گستردنيها بر ديوار سدّ بگستردند و گلها بنهادند و فرمود تا مرزبانان گرد آمدند و بازيگران پيش او رفتند و خود بيرون شد و بر روى آن ديوار بنشست . در اين ميان\r\n\r\n\r\n","description":"","footnote":"\r\n( 1 ) - حجاز ناحيه‌اى است كه مكّه در آن واقع است .\r\n( 2 ) - يعنى جائى كه اين ستارگان بالاترين تأثير خود را مىكنند .\r\n","page_name":" 326 ","page_number":334},
  {"content":"\r\n\r\nدجله آن بنا را كه او بر آن نشسته بود بركند و خسرو را ، كه نزديك به مرگ بود ، از زير آن به درآوردند . پس خسرو كاهنان و جادوگران و ستاره‌شمران خود را بازخواند و نزديك به صد تن از ايشان بكشت و چنين گفت : « من شما را فربه گرداندم و از ديگران به خود نزديك‌تر كردم و روزى دادم ؛ امّا شما با من بازى همىكنيد . » ايشان گفتند : « اى پادشاه ، ما خطا كرديم همچنان كه ديگران پيش از ما خطا كردند . امّا اكنون مىخواهيم براى تو شمارى بگذاريم ، پس نيك بنگر تا بناى خود را با استوارى بر اخترهاى نيك بگذارى . » خسرو گفت : در آنچه مىگوئيد نيك بنگريد . » ايشان گفتند چنين كنيم . خسرو گفت : « اكنون حساب كنيد . » ايشان حساب كردند و با خسرو گفتند : « اكنون بساز . » خسرو آغاز ساختن كرد و در آن هشت ماه چندان مال در آن بنا خرج كرد كه كس اندازهء آن ندانست . چون از بنا فارغ شدند او را خبر دادند .\r\nخسرو پرسيد كه آيا مىتواند برود و بر ديوار آن بنشيند ؟ در پاسخ گفتند كه مىتواند .\r\nامّا او از نشستن بر روى آن بيم داشت . پس بر استرى بنشست و بر روى سدّ برفت .\r\nدر اين هنگام دجله او را با بنا از جاى بركند و خسرو را ، كه اندك رمقى در وى مانده بود ، دريافتند . آنگاه خسرو ايشان را بخواند و بگفت : « به خدا كه من همهء شما را تا واپسين كس بكشم و استخوان شانه‌هاتان بركنم و همهء شما را به زير پيلان اندازم مگر آنكه رويهء راست اين كار را كه از من نهان داشته‌ايد بنمائيد . » ايشان گفتند : « اى پادشاه ، ديگر نمىخواهيم به تو دروغ بگوئيم . هنگامى كه سدّ دجله بگسست و طاق مجلس تو بىهيچ گرانى بشكست ما را فرمودى كه به دانش خود در آن بنگريم و سبب آن را بازنمائيم . چون ما در اين كار نگريستيم زمين بر ما تيره شد و راههاى آسمان بر ما بسته گشت و دانش ما از كار بيفتاد ، چندانكه جادوى جادوگر و پيش‌گوئى كاهن و دانش ستاره‌شمر راهى ننمود . پس ما دريافتيم كه اين كارى آسمانيست و پيغمبرى برانگيخته شده است يا برانگيخته خواهد شد كه به سبب او ما از دانش خود بازمانده‌ايم . پس ما را بيم آن بود كه اگر خبر زوال پادشاهى تو را به تو بازگوئيم ما را بكشى و از مرگ ترسيديم همچنان كه ديگر مردان ترسند . آنگاه\r\n\r\n","description":"","footnote":"","page_name":" 327 ","page_number":335},
  {"content":"\r\n\r\nبراى رهائى جان خود بهانه‌اى بازجستيم كه ديدى . » خسرو گفت : « واى بر شما ! چرا اين سخن همان دم به من نگفتيد تا در آن باره رايى بينديشم ؟ » ايشان در پاسخ گفتند :\r\n« براى آنكه از تو بيم داشتيم . » خسرو ايشان را به حال خود بازگذاشت و چون دجله بر او پيروز شده بود ديگر به آن نپرداخت .\r\nدوّم « 1 » : ابن حميد ما را از سلمة و او از محمّد بن اسحاق و او از فضل بن عيسى رقاشى و او از حسن بصرى « 2 » خبر داد كه ياران پيغمبر خدا به او گفتند : « اى پيغمبر خدا ، حجت خداوند بر خسرو دربارهء تو چيست « 3 » ؟ » پيغمبر فرمود : « خداوند فرشته‌اى به خسرو فرستاد كه دستش را از ديوار خانه‌اى كه در آن بود دراز كرد و آن دست مىدرخشيد . خسرو چون آن بديد بترسيد . فرشته گفت اى خسرو مترس ، خداوند پيغمبرى برانگيخته و كتابى بر او فرستاده است ؛ پيروى او كن تا در اين جهان و آن جهان برهى . خسرو گفت : در اين كار خواهم نگريست . »\r\nابن حميد ما را از سلمة و او از محمّد بن اسحاق و او از عبد الله بن ابى بكر و او از زهرى و او از ابى سلمة بن عبد الرحمن بن عوف خبر داد : خداوند فرشته‌اى به خسرو فرستاد و او در جايى از ايوان خود نشسته بود كه كس را اجازه نبود در آنجا پيش او برود . خسرو او را در نيمروزى از تابستان ، در ساعتى كه به خواب مىرفت ، ناگهان بديد و در بيم شد . آن فرشته بر سر او ايستاده بود و عصائى به دست داشت .\r\nپس گفت : « اى خسرو ، آيا مىگروى يا اين عصا را بشكنم ؟ » خسرو گفت : « بهل ،\r\n\r\n\r\n","description":"","footnote":"\r\n( 1 ) - از اينجا به بعد روايات متعددى در زمينهء ايجاد اعتقاد دينى نقل مىگردد مبنى بر اينكه خداوند خسرو را قبلا آگاه كرد ولى چون خسرو نخواست به خدا و رسول او بگرود بخت و دولتش برگشت . صورت اساسى داستان در سفر دانيال ( 5 ) آمده است و به موجب آن انگشتانى بر ديوار ظاهر شدند و  Belsazar  بلسازار را بيم دادند . روايات هرچه مفصّل‌تر مىشوند بىمزه‌تر مىگردند .\r\n( 2 ) - يكى از علماى دينى معروف در ميان عامّه در قرن اوّل هجرى .\r\n( 3 ) - يعنى چرا خسرو مكلّف بوده است كه به پيغمبرى تو ايمان آورد و اگر نياورد معاقب باشد ؛ زيرا او به علل بشرى نمىتوانست از نبوّت تو آگاه باشد .\r\n","page_name":" 328 ","page_number":336},
  {"content":"\r\n\r\nبهل « 1 » . » پس فرشته بازگشت . خسرو نگهبانان و حاجبان خود را بخواند و بر ايشان خشم گرفت و گفت : « چه كسى گفت كه اين مرد اينجا بيايد ؟ » ايشان در پاسخ گفتند :\r\n« كس پيش تو نيامده است و ما نديده‌ايم . » سال ديگر همان فرشته در همان ساعت بازآمد و گفت : « آيا اسلام مىآورى يا اين عصا را بشكنم ؟ » خسرو سه بار گفت :\r\n« بهل . » فرشته بيرون شد و خسرو حاجبان و نگاهبانان و دربانان خود را بخواند و بر ايشان خشم گرفت و سخنانى را كه بار نخستين گفته بود بازگفت . ايشان گفتند : « ما كسى نديديم كه پيش تو بيايد . » در سال سوّم همان فرشته در همان ساعت بازآمد و گفت : « آيا اسلام مىآورى يا اين عصا را بشكنم ؟ » خسرو گفت : « بهل ، بهل . » اين بار فرشته آن عصا را بشكست و بيرون شد . چندى نگذشت كه پادشاهى او آغاز فروريختن كرد و پسر او با ديگر ايرانيان بر وى بشوريدند و او را بكشتند . عبد الله بن ابى بكر گويد كه زهرى به او گفت : « چون من اين سخن را از روايت ابو سلمة بن عبد الرحمن به عمر بن عبد العزيز « 2 » بازگفتم او چنين گفت : به من رسيده است كه آن فرشته دو قاروره به دو دست خود گرفته بود و به خسرو گفت : « اسلام بياور » . خسرو نپذيرفت و آن فرشته آن دو قاروره را به يكديگر زد و هر دو را بشكست و بيرون شد .\r\nآنگاه مرگ او ، كه بر همه معلوم است ، اتّفاق افتاد . يحيى بن جعفر مرا از علىّ بن عاصم و او از خالد كفشگر روايت كرد كه او گفت از عبد الرحمن بن ابى بكرة چنين شنيدم : « شبى خسرو ، پسر هرمزد در كاخ مدائن خوابيده بود و اسواران گرد كاخ او بودند . ناگهان مردى با عصا بر سر او بايستاد و گفت : « اى خسرو پسر هرمزد ، من از سوى خدا پيش تو آمده‌ام تا اسلام بياورى » و اين سخن را سه بار بگفت . خسرو بر پشت خوابيده بود و به او همىنگريست بىآنكه پاسخى بدهد . چون آن مرد بازگشت خسرو رئيس نگاهبانان را بخواست و گفت : « تو اين مرد را راه دادى كه پيش من بيايد ؟ » او در پاسخ گفت : « من چنين كارى نكردم و از سوى ما كسى\r\n\r\n\r\n","description":"","footnote":"\r\n( 1 ) - در متن عربى به فارسى نقل شده است .\r\n( 2 ) - تنها خليفهء اموى كه واقعا مسلمان باتقوائى بوده است ( از 717 تا 720 م ) .\r\n","page_name":" 329 ","page_number":337},
  {"content":"\r\n\r\nبه درون كاخ نيامد . » سال ديگر خسرو از آن شب بيمناك شد و رئيس نگاهبانان را بخواست و گفت : « كاخ مرا از هر سوى فروگير و كسى را به درون راه مده . » او چنين كرد ، امّا چون همان ساعت فرارسيد آن مرد عصا به دست بالاى سر او بايستاد و گفت ، « اى خسرو پسر هرمزد ، من فرستادهء خدا هستم به سوى تو تا اسلام بپذيرى ؛ اسلام آور كه براى تو بهتر است » . خسرو به او همىنگريست بىآنكه پاسخى دهد و آن مرد بازگشت . خسرو رئيس نگاهبانان را بخواست و گفت : « نگفتم كه كسى را به درون راه مده ؟ » او گفت : « اى پادشاه ، به خدا كه كسى از سوى ما پيش تو نيامده است ، بنگر كه از چه سوئى آمده است . » سال ديگر باز خسرو از همان شب بيمناك شد و رئيس نگاهبانان را با نگاهبانان بخواست و گفت : امشب همه جا را فروگيريد و مگذاريد كه مردى يا زنى پيش من آيد . » ايشان چنين كردند . امّا چون همان ساعت فرا رسيد آن مرد باز بر سر او ايستاد و گفت : « اى خسرو پسر هرمزد ، من فرستادهء خدا هستم به سوى تو تا اسلام بپذيرى ؛ پس اسلام بپذير كه براى تو بهتر است » و سخن سه بار بگفت . خسرو به سوى او همىنگريست و پاسخى نداد . آن مرد گفت :\r\n« اى خسرو تو سخن مرا نپذيرفتى ، به خدا كه خداوند تو را خواهد شكست همچنان كه من اين عصا را مىشكنم . » پس آن عصا را بشكست و بيرون شد . خسرو نگاهبانان را بخواند و گفت : « نگفتم كه امشب هيچ‌كس را از مرد و زن و كودك پيش من مگذاريد ؟ » ايشان گفتند : كسى از جانب ما پيش تو نيامده است . » چندى نگذشت كه پسر او بر وى بشوريد و او را بكشت .\r\nسوّم « 1 » : آنچه ميان قبيلهء ربيعه و سپاهى كه خسرو پرويز به جنگ ايشان\r\n\r\n\r\n","description":"","footnote":"\r\n( 1 ) - اين فصل كه نسبة دراز است با داستان‌هاى مذكور در پيش كه از روى حسن نيّت ساخته و پرداخته شده‌اند تضادّ مطبوعى دارد . اين فصل گزارش خالص عربى است دربارهء جنگ ذوقار و علّت آن ، و بسيار خوب نقل شده است و از نظر تاريخ مهمّ است . البتّه مىتوان اعتراض كرد كه اين جنگ حادثهء ناچيزى بوده است ؛ امّا تنها غلبهء اعراب بدوى بر عرب‌هاى تابع ايران و قسمتى از سپاهيان دولتى ايران در نزديكى پايتخت آن دولت خود نشانهء آن بود كه اساس دولت شاهنشاهى ايران در زمانى كه سپاهيانش شايد تا اقصى نقاط آسياى صغير پيش رفته بودند\r\n","page_name":" 330 ","page_number":338},
  {"content":"\r\n\r\nفرستاده بود در ذوقار « 1 » روى داد . گويند چون پيغمبر خبر شكست سپاه خسرو را از قبيلهء ربيعه شنيد ، گفت : « اين نخستين روزى است كه عرب داد خود را از ايرانيان گرفت و عرب به سبب من به اين پيروزى رسيد . » جنگ ذوقار را جنگ روز قراقر و جنگ روز حنو ( خميدگى ) ، يعنى حنو ذوقار و حنو قراقر و جنگ روز جبابات و جنگ ذو العجرم و جنگ روز بطحاء ( زمين پست و سيلگاه ) ، يعنى بطحاء ذوقار ، نيز گويند و اينها نام زمينهائى است در اطراف ذوقار . مرا خبر دادند كه ابو عبيدة معمر بن المثنّى « 2 » گفت : مرا ابو المختار فراس بن خندق و عده‌اى از دانايان به امور عرب\r\n\r\n\r\n","description":"","footnote":"\r\n( جنگ ذوقار زودتر از سال 604 و ديرتر از سال 610 اتّفاق نيفتاده است ) تا چه اندازه ضعيف بوده است . امّا مهم‌ّترين جنبهء اين امر در اين است كه شعراى عرب اين پيروزى را در اشعار خود بستودند و حسّ غرور عرب را در برابر ايرانيان بيدار كردند و اين امر قوم عرب را تشويق كرد كه به زودى پس از واقعهء مذكور با دسته‌هاى انبوهى از مرز ايران بگذرند و بر سواران زره‌پوش حمله آورند . به همين جهت قول مذكور در متن را به پيغمبر ، به عنوان نمايندهء حقيقى قومش ، از روى حقّ نسبت داده‌اند ( نيز مقايسه شود با اغانى 20 ص 138 ) . اين فصل دو قسمت دارد : يكى حوادث پيش از واقعه يعنى حوادثى كه به سقوط خاندان شاهى حيره منجر گرديد و ديگرى خود جنگ . در اينجا داستان اين سقوط به شكل داستان توطئه نقل شده است و جزئيات آن طبعا مورد اعتماد نتواند بود ؛ امّا به طور كلّى تصوير مشخّصى از اوضاع آن زمان به دست مىدهد و مىنمايد كه اين مردم همچنان بوده‌اند كه در اينجا وصف شده‌اند . اين را هم بايد در نظر داشت كه سقوط خاندان حيره براى دولت شاهنشاهى مسلّما بدبختى بزرگى بوده است زيرا اين امراى نيمه وحشى نفوذ بزرگى بر اعراب بيابان‌گرد داشتند و مىدانستند با آنان چگونه رفتار كنند و با تبعيّت ناقصى كه از ايران داشتند بهتر از هر حاكم عربى يا ايرانى از عهدهء برادران تمام وحشى خود برمىآمدند .\r\n( 1 ) - ذوقار به گفتهء ياقوت واقع است در نزديكى كوفه و سمت جنوبى آن ؛ ولى او اطّلاع بيشترى دربارهء موقعيّت آن نداشته است . ذوقار ظاهرا در بيابان واقع است ولى از حوزهء فرات چندان دور نيست . معنى آن « محلّى داراى قير يا زفت » است . اين مادّه در منطقهء پائين فرات و دجله زياد پيدا مىشود و به همين جهت مواضع ديگرى با نام « قار » و « قير » در آن نواحى ديده مىشود . پرآب بودن اين ناحيه حتّى در تابستان مثل بوده است ( رجوع شود به حماسه ص 811 س 1 ) .\r\n( 2 ) - اين شخص بهترين عالم به « ايّام العرب » ( جنگهاى ايشان ) و همهء امور مربوط آن و اشعارى كه در آن باره گفته شده است بود و نيز داستان‌گوى توانائى بوده است ( متوفى 825 م . )\r\n","page_name":" 331 ","page_number":339},
  {"content":"\r\n\r\n( كه همه را نام برده است ) خبر دادند : جنگ روز ذوقار براى آن روى داد كه نعمان بن منذر لخمى ، عدىّ بن زيد عبادى « 1 » را بكشت و اين عدى از ترجمانان خسرو پرويز پسر هرمزد بود . هشام بن محمّد گويد : سبب كشته شدن عدى بن زيد را به دست نعمان بن منذر از اسحاق بن الجصّاص چنين شنيدم و نيز آن را در كتاب حمّاد « 2 » خواندم و پدرم بعضى از آن را نقل كرد :\r\nزيد بن حمّاد « 3 » بن زيد بن ايّوب بن محروف بن عامر بن عصيّة بن امرئ القيس بن زيد مناة بن تميم « 4 » را سه پسر بود : عدى شاعر كه زيبا و شاعر و سخنگوى بود و\r\n\r\n\r\n","description":"","footnote":"\r\nدربارهء مطالب آينده مخصوصا رجوع شود به اغانى ( ج 2 ص 17 به بعد ) . از اين قسمت اغانى بعضى تكمله‌ها براى گزارش متن به دست مىآيد . من پس از آنكه كار خود را در اين باره كاملا تمام كرده بودم به ترجمهء اين قسمت اغانى كه دربارهء عدى بن زيد است از كاترمر ( ژورنال آزياتيك سال 1835 ج 2 ص 525 به بعد و سال 1838 ج 2 ص 465 به بعد ) و به تحرير مختصر اوالد ( مجلّهء علوم شرقى ج 3 ص 234 به بعد ) برخوردم . اجتناب من از اشتباهاتى كه اين دو شرق‌شناس بزرگ در چهل سال پيش مرتكب شده‌اند ، با داشتن وسايلى كه امروز در دسترس مىباشد ، هنرى نيست . من فقط در مواضع خيلى كم ترجمهء خود را از روى ترجمهء كاترمر اصلاح كرده‌ام .\r\n( 1 ) - مقصود از عبادى ، مسيحيان نسطورى است ( رجوع شود به زيرنويس 3 صفحهء 53 ، فصل اوّل ) .\r\n( 2 ) - حمّاد الراوية بيش از هركس ديگر قصايد عربى را از حفظ داشته است ؛ امّا از قرائن برمىآيد كه در اين روايت آشفتگىهائى هم پديد آورده است ( متوفّى در 777 م ) .\r\n( 3 ) - تلفّظ اين نام به درستى معلوم نيست : بعضىها « حمار » گفته‌اند و تلفّظهائى از اين قبيل .\r\n( 4 ) - شايد قديم‌ترين خبر دربارهء مقام و منصب اين خانواده همان است كه در شهادتنامهء حارث  Arethae  ذكر شده است ( بواسوناد ، قصص ، ج 5 ص 37 ) . در آنجا در وقايع سال 524 در دوروبر منذر حيرى اين دو شخص ديده مىشوند : يكى انگيوس ( ؟ ) ( ؟ ) كومس ( يعنى كارمند دولتى ) پسر زيد و ديگرى ( ايّوب ) حاكم  ( Ethnarch )  مسيحى همهء اردو . نام زيد به هر حال زياد پيش مىآيد امّا نام ايّوب در زمان قديم ديده نمىشود . اگر نسب‌نامهء مذكور در متن ما درست باشد ايّوب در سال 524 م مسلّما بايستى خيلى پير بوده باشد ؛ امّا ذكر اسامى به اين ترتيب كاملا درست نتواند بود و به هر حال محتمل است كه اشخاص مذكور اعضاى يك خانواده بوده‌اند . خانواده‌هاى مسيحى ( نام ايّوب فقط در ميان مسيحيان آن عصر قابل تصوّر\r\n","page_name":" 332 ","page_number":340},
  {"content":"\r\n\r\nكتب عرب و ايرانيان « 1 » را خوانده بود ، و عمّار كه ابىّ نيز خوانده مىشد ، و عمرو كه نام ديگر او سمى بود . اين سه برادر ، برادر مادرى ديگرى داشتند كه او را عدى بن حنظلة گفتندى و از قبيلهء طىّء بود . عمّار پيش خسرو مىبود و يكى از اين دو « 2 » ( عمّار و عمرو ) مرگ عدىّ بن زيد را همىخواست امّا ديگرى ترساى ديندارى بود . خاندان ايشان همه با پادشاهان ايران بودند و با ايشان غذا مىخوردند و زمين از ايشان به اقطاع مىگرفتند . چون منذر بن منذر به پادشاهى رسيد پسر خود نعمان را به عدى سپرد . اين خانواده او را از شيرخوارگى پرورش دادند ( و بزرگ كردند .\r\nمنذر پسر ديگرى داشت به نام اسود كه مادر او ماريه دختر حارث بن جلهم از قبيلهء الرّباب بود ؛ اين پسر را از شيرخوارگى « 3 » ) خانواده‌اى از مردم حيره به نام بنو مرينا پرورش دادند و بزرگ كردند . اين خانواده منتسب به قبيلهء لخم و از اشراف بودند .\r\nمنذر بن منذر بجز اين دو پسر ده پسر ديگر داشت . پسران او را اشاهب ( سپيدتنان ) گفتندى براى آنكه زيبا بودند ؛ چنان كه اعشى گويد :\r\n و بنو المنذر الاشاهب بالحيرة * يمشون غدوة بالسيوف \r\n« و پسران سپيد تن منذر در حيره كه بامدادان شمشير به دست راه مىروند . »\r\n\r\n\r\n","description":"","footnote":"\r\nاست ) كه داراى اين‌گونه مقامات عالى بوده‌اند نبايستى در حيره زياد بوده باشند . همين ايّوب گويا به خاطر فرار از ديه در حيره اقامت گزيده بود ( اغانى ج 2 ص 19 ) . حمّاد كاتب پادشاه حيره بوده است ( همان موضع ص 20 ) . زيد پدر عدىّ از راه ارتباط با يك ايرانى معتبر به نام فرّخ‌ماهان به دربار شاهنشاه ايران راه يافت . عدىّ از نظر روحى و جسمى هم تربيت ايرانى يافت و هم تربيت عربى و گويا شاهنشاه ايران در سفارت‌هاى سياسى از او استفاده كرده است . اين مطالب ممكن است به طور كلّى درست باشد اگرچه جزئيات آن تا اندازه‌اى محلّ تأمّل است و يا دقيق نيست ( مثلا نام پادشاهان حيره با يكديگر عوض شده است ) .\r\n( 1 ) - در آن زمان به زبان عربى كتابى وجود نداشته است . زبانى كه عربهاى مسيحى در نوشتن به كار مىبرده‌اند مسلّما زبان سريانى بوده است . قصايد و اشعار عربى را به ندرت مىنوشته‌اند .\r\n( 2 ) - اين مطالب مبهم در اصل مسلّما بيشتر با هم مربوط بوده‌اند و معنى روشن‌ترى داشته‌اند . اساسا بسيارى از مطالب در اين گزارش خلاصه شده است .\r\n( 3 ) - طبرى از ذكر مطالبى كه ما در متن ميان دو پرانتز گذاشته‌ايم غفلت كرده است . من آن را از روى اغانى تصحيح كردم ( ج 2 ص 22 ) .\r\n","page_name":" 333 ","page_number":341},
  {"content":"\r\n\r\nنعمان سرخ‌موى و كوتاه بود و پوست تن او لكه‌هاى سپيد داشت « 1 » . مادر او سلمى دختر وائل بن عطيّهء زرگر از مردم فدك بود . اين زن كنيز حارث بن حصن بن ضمضم بن عدىّ بن جناب از قبيلهء كلب « 2 » بود . قابوس پسر منذر بزرگ ، عموى نعمان و برادرش ، ( به هنگام پادشاهيش ) عدىّ بن زيد و برادرانش را پيش خسرو « 3 » پسر هرمزد فرستاده بود و ايشان از جملهء دبيران او شده بودند و براى او ترجمانى مىكردند . چون منذر بن منذر مرد و اين سيزده پسر « 4 » را از خود به جاى گذاشت ، تمام كارهاى خود را به اياس بن قبيصهء طائى « 5 » سپرد و او چند ماه بر سر اين كار بود .\r\nخسرو « 6 » ، پسر هرمزد ، به جستجوى كسى بود كه او را بر عرب پادشاه كند . پس عدىّ را بخواند و با او چنين گفت : « از پسران منذر « 7 » چه كسانى به جامانده‌اند و چگونه‌اند و آيا در ايشان خيرى هست ؟ » عدىّ گفت : « بازماندگان پسران او پسران همين منذر\r\n\r\n\r\n","description":"","footnote":"\r\n( 1 ) - همين وصف را دربارهء اين شخص در جاى ديگرى نيز مىبينيم و آن در يك قصّهء توطئهء عشقى است ( اغانى ج 18 ص 153 به بعد ) .\r\n( 2 ) - مقايسه شود با حمزه ( ص 111 ) . بنا بر اين او پسر كنيز بوده است . عربها ، پيشه‌وران ( قين ) را خيلى تحقير مىكرده‌اند . در فدك ، كه چندان از مدينه دور نيست ، يهوديان بسيارى زندگى مىكرده‌اند و يكى از اين يهوديان بايستى همين شخص زرگر بوده باشد . عمرو بن كلثوم شاعر مغرور عرب كه يكى از محترم‌ترين افراد قبيلهء بزرگ تغلب بود نيز به نعمان طعنه مىزند و مىگويد كه برادر مادر او در يثرب ( مدينه ) در برابر دم زرگرى نشسته براى زنان زيورآلات مىسازد ( اغانى ج 9 ص 184 ) .\r\n( 3 ) - درست خسرو اوّل است . در اين داستان بسيارى از پادشاهان ديگر ايران نيز به جاى يكديگر گرفته شده‌اند . در اصل براى هر سه پادشاه ايرانى كه در اين داستان مذكور شده‌اند ( خسرو اوّل ، هرمزد ، خسرو دوّم ) به طريق عرب‌ها فقط « خسرو » ( كسرى ) اطلاق شده بود .\r\n( 4 ) - اين رقم همان اندازه قطعى مىتواند باشد كه رقم 2 + 10 مذكور در فوق . اغانى به اين دو روايت مختلف اشاره‌اى كرده است .\r\n( 5 ) - اغانى به جاى اياس بن قبيصة ، « قبيصه » آورده است كه در اينجا دست‌كم از نظر زمانى مناسب‌تر است زيرا اياس جانشين نعمان شده است . شايد او را در اينجا با يكى ديگر عوضى گرفته‌اند و براى خالى نبودن جا اسم او را گذاشته‌اند .\r\n( 6 ) - در اينجا بايستى به جاى « خسرو » ، « هرمزد » بوده باشد .\r\n( 7 ) - مقصود او جدّ نعمان بوده است .\r\n","page_name":" 334 ","page_number":342},
  {"content":"\r\n\r\nبن منذر ، كه تازه مرده است ، هستند و ايشان همه مردانند . » پادشاه گفت : « ايشان را پيش من بفرست . » عدىّ نامه‌اى نوشت و همهء ايشان را بخواست . چون همه بيامدند خسرو ايشان را نزد عدىّ جاى داد . عدىّ از برادران نعمان بيشتر از نعمان پذيرائى مىكرد و به ايشان چنين وامىنمود كه نعمان را نمىخواهد و چون با هريك از ايشان تنها مىشد مىگفت : « اگر پادشاه از شما بپرسد كه آيا مىتوانيد عرب را به فرمان من بياوريد ، در پاسخ بگوئيد كه ما همهء عرب را فرمانبردار مىسازيم مگر نعمان را » ؛ و به نعمان گفت : « اگر پادشاه از تو دربارهء برادرانت بپرسد بگو كه اگر من در كار ايشان ناتوانى كنم در كار ديگران ناتوان‌تر باشم « 1 » . » مردى از بنو مرينا به نام عدىّ بن اوس بن مرينا كه مردى خودكام و شاعر بود به اسود ( پسر منذر ) مىگفت : « تو مىدانى كه من به تو اميد مىدارم ؛ از تو مىخواهم كه هرچه عدىّ با تو گويد به جاى نياورى ، زيرا به خدا سوگند كه او هرگز با تو دل راست نخواهد كرد . » اسود به سخن\r\n\r\n\r\n","description":"","footnote":"\r\n( 1 ) - بيانى است از روى طعن . ديگران او را از همه خطرناك‌تر وانمود مىكنند ولى او ديگران را بىخطر مىداند و از اين نتيجه گرفته مىشود كه او از همه باكفايت‌تر است . به علاوه ، در سؤال پادشاه ايران وظيفهء پادشاه حيره بسيار سخت و باريك نمايانده شده است . اغانى مىگويد كه عدىّ به ايشان راهنمائىهاى ديگرى كرد و گفت كه برادران نعمان در پيش پادشاه ايران تميز و خوش‌لباس ولى خود نعمان مانند يك بيابانى خشن حاضر شوند . در اغانى ( ج 2 ص 26 ) خبر مهمّى از منبع ديگرى نقل كرده است : نعمان ( كه در اين گزارش او را زشت‌ترين برادرانش مىداند ) و عدىّ براى وصول به پادشاهى حيره به مبلغ معيّنى احتياج داشتند . ايشان اين مبلغ را از يك ( تاجر ؟ ) حيرى خواستند ولى او نداد . بعد ايشان اين مبلغ را از جابر بن شمعون ( از خانوادهء اوس بن قلّام ؛ رجوع شود به زيرنويس شمارهء 1 صفحهء 110 فصل چهارم ) اسقف خواستند . اين شخص نخست از ايشان پذيرائى كرد و به ايشان شراب داد و بعد دو برابر مبلغى را كه مىخواستند ( به جاى 40000 درهم ، 80000 درهم ) به ايشان داد . مسلّم است كه چون براى پادشاهى حيره داوطلب زياد بود اين كار بدون هديهء مهمّى به شاه ايران و بزرگان ايران امكان‌پذير نبود . عمل اين اسقف شراب‌دهنده با عمل مسيحيان معدود ديگر عرب كه ما مىشناسيم تناقضى ندارد . داستان توطئهء عشقى عدىّ با دختر يازده سالهء نعمان كه روز پنجشنبهء عيد فصح ( خميس الفصح ) در كليسا ترتيب داده شده بود ( اغانى ج 2 ص 31 به بعد ) تا اندازه‌اى بايد درست باشد . امّا جزئيّات داستان مسلّما مورد تأمّل است . مخصوصا آن قسمت كه گويا اين دختر چندين سال زن عدىّ بوده است .\r\n","page_name":" 335 ","page_number":343},
  {"content":"\r\n\r\nاو التفاتى نكرد . پس خسرو به عدىّ بن زيد فرمود كه ايشان را پيش او ببرد و عدى ايشان را يك‌يك پيش خسرو مىبرد تا خسرو با او سخن بگويد . خسرو ايشان را مردانى ديد كه مانندشان كم ديده بود و چون از ايشان مىپرسيد : « آيا اين كارى را كه در گذشته داشته‌ايد « 1 » نيك به جاى خواهيد آورد ؟ » همه مىگفتند : « ما همهء عرب را براى تو فرمانبردار مىسازيم مگر نعمان را . » چون نعمان پيش خسرو رفت ، خسرو او را مردى زشت يافت . آنگاه به او گفت : « آيا مىتوانى عرب را فرمانبردار من سازى ؟ » نعمان گفت : « آرى . » خسرو گفت : « با برادرانت چه مىكنى ؟ » نعمان گفت :\r\n« اگر در كارهاى ايشان ناتوانى كنم در كار ديگران ناتوان‌تر باشم . » پس خسرو او را پادشاه كرد و به او لباس ( شاهى ) پوشانيد و تاجى به او داد كه شصت هزار درهم ارزش داشت و در آن مرواريد و زر به كار برده بودند . چون نعمان ، كه به شاهى رسيده بود ، از پيش خسرو بيرون شد ، عدىّ بن اوس بن مرينا « 2 » به اسود گفت : « اينك ببين ! تو رأى درست را فروگذاشتى . » عدىّ بن زيد در كليسائى طعامى بساخت و كس پيش ابن مرينا فرستاد و گفت : « با هركه دوست دارى پيش من آى كه مرا با تو حاجتى هست . » عدىّ بن اوس با عدّه‌اى آنجا رفت و در آن كليسا طعام و شراب بخوردند . آنگاه عدىّ بن زيد به عدىّ بن مرينا گفت : « اى عدى ، كسانى مانند تو حقيقت را بهتر مىشناسند و كس را به شناختن حقيقت سرزنش نمىكنند . من مىدانم كه براى تو بهتر آن بود كه دوست تو اسود بن منذر پادشاه شود نه دوست من نعمان ؛ پس مرا به چيزى كه تو بر همانند آنى سرزنش مكن . من مىخواهم كه تو مرا به سبب كردن كارى كه اگر مىتوانستى خود آن را مىكردى دشمن ندارى . من مىخواهم كه تو با من همچنان باشى كه من با تو هستم ، زيرا بهرهء من از اين\r\n\r\n\r\n","description":"","footnote":"\r\n( 1 ) - يعنى خانوادهء شما .\r\n( 2 ) - در اينجا سلسلهء نسب كوتاه شده است و پس از نام پدر بلافاصله نام جدّ بزرگ ( واقعى يا ادّعائى ) آمده است . او پس از اين فقط ابن مرينا ( مردى از خاندان مرينا ) خوانده خواهد شد .\r\n","page_name":" 336 ","page_number":344},
  {"content":"\r\n\r\nپادشاهى بيشتر از بهرهء تو نيست . » آنگاه عدى بن زيد به سوى كليسا رفت و سوگند ياد كرد كه او را هجو نكند و كارى به زيان او نكند و هيچ نيكى از او بازندارد . چون عدىّ بن زيد از اين سوگند فارغ شد ، عدىّ بن اوس بپاخاست و سوگندى بمانند سوگند او خورد كه همواره او را هجو كند و تا زنده است به زيان او بكوشد . نعمان روى به راه نهاد تا در حيره در خانهء خود فرودآمد . پس عدىّ بن مرينا اين اشعار را خطاب به عدىّ بن زيد گفت :\r\n الا ابلغ عديّا عن عدىّ * فلا تجزع و ان رثّت قواكا \r\n هياكلنا تبرّ لغير فقر * لتحمد او يتمّ به غناكا \r\n فان تظفر فلم تظفر حميدا * و ان تعطب فلا يبعد سواكا \r\n ندمت ندامة الكسعىّ لمّا * رأت عيناك ما صنعت يداكا \r\n« هان ! از عدىّ ( بن اوس ) به عدىّ ( بن زيد ) برسان و بيم مدار ، اگرچه نيروهاى تو سستى پذيرفته است « 1 » ؛ كه كليساهاى ما نيكى مىكنند امّا نه براى درويشان بلكه براى آنكه تو را بستايند و يا ثروت تو فزونى گيرد « 2 » ؛ پس اگر تو پيروز شدى در اين پيروزى ستوده نيستى و اگر هلاك شدى ديگران ( به جاى تو ) دور نمانند « 3 » ؛ هنگامى كه چشمان تو ديدند آنچه دستان تو كردند ، پشيمان شدى امّا مانند پشيمانى آن مرد كسعى « 4 » . »\r\nپس از آن عدىّ بن مرينا به اسود گفت : « گرچه به كام خود نرسيدى ، در گرفتن\r\n\r\n\r\n","description":"","footnote":"\r\n( 1 ) - يعنى گرچه تو نيز پير و ناتوان گشته‌اى .\r\n( 2 ) - ظاهرا اشاره به مبلغى است كه در زيرنويس 1 صفحهء 335 گفته آمد . در اينجا عدىّ را متهم مىكند كه از اموال كليسا به نفع خود سوء استفاده كرده است . من ترجمهء اين شعر را به قيد احتياط و ترديد مىآورم ولى به هر حال از ترجمه‌اى كه كاترمر و اوالد كرده‌اند قابل‌قبول‌تر است .\r\n( 3 ) - براى مردگان دعا مىكنند و مىگويند « دور مباش ! » ولى در حقّ دشمن مرده چنين دعائى نمىكنند .\r\n( 4 ) - اين سخن مثل معروفى است . گويا اين مرد كار بسيار غير عاقلانه‌اى كرده بود كه جبران آن ديگر امكان نداشت ( رجوع شود به كتب لغت ذيل مادّهء « كسع » و ابن قتيبه ص 297 و غيره ) .\r\n","page_name":" 337 ","page_number":345},
  {"content":"\r\n\r\nانتقام از اين معدى « 1 » كه دربارهء تو كرد ، سستى مكن . من با تو مىگفتم كه نيرنگ معدّى هرگز نمىخوابد و مىگفتم كه از او پيروى مكن ، امّا تو سخن مرا نپذيرفتى . » اسود گفت : « چه مىخواهى ؟ » عدىّ گفت : « اينكه هرچه از خواسته و زمين تو عايد گردد در دسترس من بگذارى . » اسود چنين كرد . ابن مرينا خود نيز خواسته و ملك فراوان داشت . از آن پس روزى نبود كه بر در نعمان هديه‌اى از ابن مرينا نباشد و به همين جهت ابن مرينا نزد نعمان از گرامىترين كسان گرديد و نعمان در پادشاهى خود كارى بىدستورى عدىّ بن مرينا نمىكرد ؛ و چون سخن عدىّ بن زيد به ميان مىآمد ابن مرينا او را نيك مىستود و از فضل او ياد مىكرد و مىگفت : « معدّى راست نشود مگر آنكه در او مكر و نيرنگى باشد . » چون مردمى كه به دور نعمان بودند پايگاه ابن مرينا را پيش او ديدند به دنبال او افتادند . ابن مرينا گاهى به دوستان معتمد خود مىگفت : « هرگاه ديديد كه من در پيش پادشاه از عدىّ به نيكى ياد مىكنم بگوئيد چنين است ولى كسى را از او رهائى نيست و به ديگران مىگويد كه پادشاه ( يعنى نعمان ) عامل اوست و اوست كه نعمان را بر اين كار پادشاهى گماشته است . » ايشان از اين گونه سخنان بازنايستادند تا آنكه كينهء پادشاه را بر او برانگيختند . پس از آن نامه‌اى به نام عدىّ به يكى از گماشتگان او نوشتند و چنان ساختند كه ( كسان نعمان ) نامه را در راه گرفتند و پيش نعمان بردند . چون نعمان نامه را بخواند در خشم شد « 2 » و كس پيش عدىّ فرستاد و گفت : « تو را سوگند مىدهم كه به ديدن من بيائى زيرا من به ديدار تو مشتاق شده‌ام . » عدىّ پيش خسرو بود و از او دستورى خواست . خسرو دستورى داد و پيش نعمان رفت . امّا نعمان در او ننگريست و او را به زندانى\r\n\r\n\r\n","description":"","footnote":"\r\n( 1 ) - خاندان عدىّ از تميم بوده‌اند ( رجوع شود به مطالب قبلى ) و تميم نيز از معدّ بوده‌اند .\r\nدر صورتى كه بيشتر عرب حيره از قبايل يمنى محسوب مىشده‌اند .\r\n( 2 ) - در اين نامه طبعا سخنان توهين‌آميزى به نعمان نوشته بوده‌اند . روايت ديگرى كه در اغانى ( ج 2 ص 26 ) مذكور است براى خصومت نعمان و عدىّ علّت ديگرى ذكر مىكند كه در آن باز ابن مرينا دست دارد .\r\n","page_name":" 338 ","page_number":346},
  {"content":"\r\n\r\nانداخت كه كس نمىتوانست پيش او برود . عدىّ در زندان آغاز شعر گفتن كرد « 1 » و نخستين شعرى كه در زندان گفت اين است :\r\n ليت شعرى عن الهمام و يأ * تيك بخبر الانباء عطف السؤال « 2 » \r\n« كاش از پادشاه خبر مىداشتم و پرسش پى در پى تو را از اخبار آگاه مىسازد . »\r\nعدىّ شعرها سرود و هر شعر كه مىگفت و به گوش نعمان مىرسيد بر زندانى ساختن او پشيمان مىشد و كس پيش او مىفرستاد و او را نويدها مىداد ؛ امّا از بيم آنكه عدىّ دربارهء او بدانديشى كند او را رها نمىساخت . پس عدىّ شعرى گفت كه اول آن اين بيت است :\r\n ارقت لمكفهرّ بات فيه * بوارق يرتقين رءوس شيب \r\n« شب را به جهت ابر تيرهء انبوهى بيدار ماندم ؛ در آن ابر برق‌هائى بود كه ( مانند شمشيرهائى بر سر سرهاى سپيدموى بالا مىرفت « 3 » . » و نيز گفت :\r\n طال ذا \r\n\r\n\r\n","description":"","footnote":"\r\n( 1 ) - از اين اشعار بجز آنچه در اينجا آمده است قطعات فراوانى در دست است ( اغانى ج 2 ص 18 به بعد و ج 9 ص 53 و ج 14 ص 75 و اشعار پراكنده‌اى در ياقوت و جواليقى و شرح الحماسة و غيره ) . غالب اشعارى كه از او به ما رسيده است مربوط به دورهء حبس اوست .\r\nبيشتر اين اشعار حزن‌انگيز و جدّى است و پر است از اشاراتى به بزرگان مقتول و متوفّاى زمانهاى پيش ( كه نعمان بايستى از آنها پند مىگرفت ) ( رجوع شود به زيرنويس 3 ص 69 ، فصل دوّم ) . تصادفى نيست كه اشعار او را بيشتر به مناسبت وقايع تاريخى ذكر كرده‌اند و يا در كتاب لغات خارجى دخيل در زبان عربى تأليف جواليقى ( المعرّب ) آمده است . زبان عدىّ براى ما بيشتر از زبان شعراى بيابان‌گرد قابل فهم است زيرا دنياى بيابان‌گردان براى ما بيگانه‌تر از دنياى شهرنشينان مسيحى تربيت يافته است . حتّى وزن اشعار او با اشعار شعراى بيابان‌گرد فرق دارد ( اوالد به اين نكته توجّه داشته است و من اكنون آن را مىبينيم ) .\r\n( 2 ) - در اغانى از اين « قصيدهء دراز » اشعار بيشترى نقل شده است ( ج 2 ص 24 ) .\r\n( 3 ) - ايهام است . مقصود از « سرهاى سپيدموى » ابرهاى بارانى پراگنده است ( رجوع شود به شرحى كه در اغانى ج 2 ص 41 آمده است ) . اشعار ديگرى از اين قصيده در اغانى ( ص 24 ) مذكور است : در اين اشعار اشاره مىكند به اينكه او تاج شاهى را براى نعمان گرفته است . اشعار ديگر آن در ياقوت ( ج 1 ص 321 و بعد ؛ ج 2 ص 346 ؛ ج 3 ص 833 و ج 4 ص 742 ) ديده مىشود . در اينجا از قصايد دراز فقط ابيات منفردى ذكر شده است .\r\n","page_name":" 339 ","page_number":347},
  {"content":"\r\n\r\n الليل علينا و اعتكر \r\n« اين شب بر ما دراز و تيره گشت . » و نيز گفت :\r\n « ألا طال اللّيالى و النّهار \r\n« شبها و روزها دراز شدند . » چون از لابه كردن به نعمان فروماند اشعارى گفت كه در آن مرگ را به ياد او مىآورد و او را از پادشاهانى كه پيش از آن هلاك شده بودند آگاهى مىداد و اين شعر را گفت :\r\n ارواح مودّع ام بكور \r\n« 1 » « آيا شبى است كه بدرود كرده مىشود يا روزى است كه مىآيد ؟ » و اشعارى از اين قبيل فراوان گفت .\r\nنعمان از حيره بيرون شد و آهنگ بحرين كرد . مردى از غسّان بر حيره بتاخت و آنچه مىخواست از آنجا بربود . گويند آنكه بر حيره بتاخت و در آن آتش زد جفنة بن النعمان الجفنىّ « 2 » بود . عدىّ در اين باره چنين گفت :\r\n سما صقر فأشعل جانبيها * و الهاك المروّح و العزيب \r\n« بازى به پرواز درآمد و هر دوسوى ( حيره ) را به آتش كشيد ؛ امّا شترانى كه شب به جاى خود مىروند و شترانى كه در چراگاه رها شده‌اند ، تو را به خود سرگرم ساختند . » چون زندان عدىّ به درازا كشيد به برادرش ابىّ كه پيش خسرو بود اين اشعار را نوشت :\r\n ابلغ ابيّا على نأيه * فهل ينفع المرء ما قد علم \r\n بانّ اخاك شقيق الفؤا * دكنت به والها ما سلم \r\n لدى ملك موثق بالحد * يد امّا به حق و امّا ظلم \r\n فلا اعرفنك كداب الغلا * م ما لم يجد عارما يعترم \r\n\r\n\r\n","description":"","footnote":"\r\n( 1 ) - اين مطلع قصيده‌ايست كه ما در فصل دوم و چهارم دو مقطوعه از آن دربارهء پادشاهان گذشته و غيره ديده‌ايم .\r\n( 2 ) - جفنة كه اين جفنى منسوب بدان است ، جدّ بزرگ خاندان امراى غسّانى است . حمزه ( ص 118 ) در اينجا غسّانى ديگرى را نام مىبرد . از اشعار ديگرى كه در اغانى مذكور است صريحا برمىآيد كه در اينجا به حيره و به عبارت بهتر به اطراف حيره يك حملهء ناگهانى صورت گرفته بوده است . امّا اين قصّه بايستى پيش از حبس عدىّ صورت گرفته باشد زيرا پس از صلح با موريسيوس در سال 591 م . يكى از امراى تابع روم به سختى مىتوانست به چنين اقدامى دست بزند زيرا اين امر بيشتر از يك تجاوز سرحدّى بوده است كه هر دو طرف « عرب » گاهگاهى در زمان صلح هم به خود اجازه مىداده‌اند .\r\n","page_name":" 340 ","page_number":348},
  {"content":"\r\n\r\n فأرضك ارضك ان تأتنا * تنم نومة ليس فيها حلم \r\n« به ابىّ ، با همه دوريش از من ، برسان - و آيا دانش انسان او را سودى مىدهد ؟ ؛ كه برادر تو ، آن برادر همدل كه به هنگام تندرستىاش نگران او بودى ؛ نزد پادشاهى دربندى آهنين است ، بحقّ يا از روى ستم ؛ نبينم تو را مانند آن پسرى كه تا تندخوئى نبيند خودكامگى كند « 1 » ؛ بر تو باد كه در زمين خود باشى زيرا اگر به سوى ما بيائى به خوابى خواهى رفت كه در آن رؤيائى نباشد « 2 » . » برادرش در پاسخ او چنين نوشت « 3 » .\r\n ان يكن خانك الزّمان فلا عا * جز باع و لا الف ضعيف \r\n و يمين الالاه لو انّ جأوا * ء طحونا تضيء فيها السّيوف \r\n ذات رزّ مجتابة غمرة المو * ت صحيح سربالها مكفوف \r\n كنت فى حميها لجئتك اسعى * فاعلمن لو سمعت اذ تستضيف \r\n او بمال سئلت دونك لم يم * نع تلاد لحاجة او طريف \r\n او بارض أسطيع اتيك فيها * لم يهلنى بعيدها او مخوف \r\n فى الاعادى و انت منّى بعيد * عزّ هذا الزّمان و التّعريف \r\n ان تفتنى و اللّه الفا فجوعا * لا يعقّبك ما يصوب الخريف \r\n فلعمرى لئن جزعت عليه * لجزوع على الصّديق أسوف \r\n و لعمرى لئن ملكت عزائى * لقليل شرواك فيما اطوف \r\n« اگر روزگار با تو نيرنگ ساخت تو زبون و درمانده و ناتوان نبودى ؛ سوگند به خداى ، اگر سپاهى تيره‌رنگ خردكننده كه شمشيرهاى آن بدرخشيد ؛ و آوازى سهمگين داشته باشد و از گرداب مرگ گذرنده باشد و زره آن درست و نيك دوخته باشد و تو را در ميان گيرد ؛ هرآينه اگر آواز يارىجويندهء تو را بشنوم به سوى تو\r\n\r\n\r\n","description":"","footnote":"\r\n( 1 ) - ترجمهء اين شعر دقيق و قطعى نيست .\r\n( 2 ) - خواب بىرؤيا يعنى خواب گران راحت .\r\n( 3 ) - اين اشعار در واقع ناله‌اى است بر عدىّ پس از مرگ او .\r\n","page_name":" 341 ","page_number":349},
  {"content":"\r\n\r\nمىآيم ، نيك بشنو ؛ يا اگر از من ( براى رهائى تو ) مالى مىخواستند نه مال ميراث از تو دريغ مىشد و نه مالى كه براى روز حاجت كسب شده باشد ؛ يا اگر در سرزمينى بودى كه من مىتوانستم به آن بيايم ، دورى و ترسناك بودن آن مرا بيمناك نمىكرد ؛ تو از من دورى و عزّت و شهرت زمان به دست دشمنان است ؛ اگر تو مانند دوست رنج ديده‌اى از دست من به روى ، باران پائيزى نيز كسى را جايگزين تو نخواهد ساخت ؛ به جان خودم اگر من براى او ناله مىكنم ناله و دريغ من براى دوستى است ؛ به جان خودم اگر از تو شكيبا باشم هرجا بروم مانند تو كم است . »\r\nگويند چون ابىّ نامهء عدى را خواند پيش خسرو رفت و با او ( دربارهء اين امر ) سخن گفت . خسرو نامه‌اى ( به نعمان ) نوشت و آن را با پيكى بفرستاد . نمايندهء نعمان ( كه پيش خسرو بود ) به نعمان خبر داد كه پادشاه نامه‌اى به او فرستاده است .\r\nدشمنان عدىّ كه از خاندان بقيلة « 1 » و قبيلهء غسّان بودند پيش نعمان رفتند و گفتند :\r\n« همين ساعت او را بكش » . نعمان سرباززد . برادر عدى از پيش نزد پيك خسرو رفته به او رشوه‌اى داده و گفته بود تا نخست پيش عدى كه در قصر صنّين « 2 » زندانى بود برود و ببيند كه او چه مىخواهد . پيك به راه افتاد و نخست پيش عدى رفت و گفت : « من براى رهائى تو آمده‌ام ، براى من چه خواهى داد ؟ » گفت : « هرچه تو بخواهى » و او را نويدها داد و گفت : « از پيش من مرو و نامه را بده تا من بفرستم ؛ زيرا\r\n\r\n\r\n","description":"","footnote":"\r\n( 1 ) - عدىّ در يك شعر مذكور در اغانى ( ج 2 ص 41 ) بقيله را دشمن خود مىشمارد . اين خاندان كه در مواضع ديگر نيز مذكور شده است ، صدها سال پس از اين واقعه نيز در حيره ساكن بوده‌اند و همين‌طور احفاد عدىّ ( رجوع شود به جغرافياى يعقوبى ص 93 به بعد ) .\r\n( 2 ) - نام اين قصر در جاى ديگر از تاريخ طبرى نيز آمده است ( ج 2 ص 268 از چاپ كوزه گارتن ) و حمزه نيز آن را ذكر كرده است ( ص 105 ، امّا محرّف است ) . صنّين مسلّما درست‌تر از صنّين است كه ياقوت گفته است : زيرا به احتمال قوى اين كلمه همان صنّين آرامى است كه جمع صنّثه ( نوعى درخت خرما ) است . جمع ديگر صنثه ، صنيّاثا است كه در آن ناحيه نام موضع ديگرى بوده است و در تلمود مذكور است ( براخا  a  31 - سوتا  b  46 ) . دربارهء اين كلمه رجوع شود به  Buxtorf  .\r\n","page_name":" 342 ","page_number":350},
  {"content":"\r\n\r\nبه خدا كه اگر از پيش من به روى مرا خواهند كشت » . امّا پيك در پاسخ گفت : « مرا چاره‌اى نيست جز اينكه نامه را خود من به پادشاه برسانم . » در اين ميان كسى پيش نعمان رفت و گفت : « پيك خسرو پيش عدى رفته است و مىخواهد او را ببرد ؛ اگر او چنين كند كسى از ما جان بدر نخواهد برد نه تو و نه ديگران . » نعمان دشمنان عدى را بر سر او فرستاد تا او را خفه ساختند و در خاك كردند . چون پيك خسرونامه را پيش نعمان برد نعمان گفت : « بسيار خوب . » آنگاه كنيزى با چهار هزار مثقال « 1 » براى او فرستاد و گفت : « بامداد فردا پيش عدى رو و خودت او را از زندان بيرون آور . » امّا چون پيك فرداى آن روز سوار شد و به زندان رفت زندانبان به او گفت : « او چند روز پيش مرده است و ما جرأت نكرديم كه اين خبر را به پادشاه برسانيم زيرا از او مىترسيديم و مىدانستيم كه مرگ عدى چه اندازه بر او ناگوار خواهد بود . » پيك به سوى نعمان بازگشت و گفت : « من نزد عدى رفته بودم و او زنده بود . » نعمان گفت :\r\n« پادشاه تو را نزد من مىفرستد ولى تو نخست نزد او مىروى ؟ » آنگاه او را بيم داد ولى بعد او را گرامى داشت و جايزهء بيشترى داد و از او پيمان گرفت تا به خسرو بگويد كه عدى پيش از آنكه او به سوى نعمان برود مرده بوده است . پيك به سوى خسرو بازگشت و گفت كه عدى پيش از آنكه او بر وى وارد شده باشد مرده بود .\r\nنعمان از مرگ عدى پشيمان گرديد زيرا دشمنان عدى بر او گستاخ شدند و او از ايشان سخت بيمناك گرديد . روزى نعمان در يكى از شكارهاى خود پسرى از آن عدى به نام زيد ، بديد و او را از شباهتش به عدى بشناخت و پرسيد : « تو كيستى ؟ » او در پاسخ گفت : « من زيد بن عدى بن زيد هستم . » نعمان با او سخن گفت و چون او را\r\n\r\n\r\n","description":"","footnote":"\r\n( 1 ) - مثقال معمولا وزنى است براى طلا يا سكّهء طلا و در اين صورت مبلغ مذكور در متن خيلى زياد مىشود و لازم نيست كه اصلا دربارهء افسانه‌اى بودن آن سخنى بگوئيم . امّا اگر مقصود از مثقال ، درهم نقرهء كامل العيار باشد ، چنان كه پس از اين در شرح امور مالى شاهنشاهى ساسانى خواهد آمد ، باز مبلغى در حدود 2800 مارك آلمانى و يا 3500 فرانك سويس خواهد بود ( در زمان تأليف كتاب ) .\r\n","page_name":" 343 ","page_number":351},
  {"content":"\r\n\r\nجوانى ظريف يافت بسيار شادمان شد و به خود نزديك كرد و مال بخشيد و از آنچه دربارهء پدرش رفته پوزش خواست « 1 » و او را آمادهء سفر كرد . آنگاه به خسرو چنين نوشت : « عدى از كسانى بود كه پادشاه را با عقل و اندرز خود يارى مىداد ؛ پس آنچه ناگزير بود روى داد و روزگار او سپرى شد و روزى او منقطع گشت ؛ و اين بر هيچ‌كس چندان گران نيفتاد كه بر من . امّا پادشاه كسى را از دست نمىدهد مگر آنكه خداوند يكى را جايگزين او سازد ، زيرا خداوند ملك و شأن پادشاه را بزرگ داشته است . اكنون عدى را فرزندى رسيده است كه از او هيچ كمتر نيست و من او را نزد پادشاه مىفرستم تا اگر رأى پادشاه اقتضا كند او را به جاى پدرش بنشاند . » چون اين پسر نزد خسرو رفت ، او را به جاى پدرش بنشاند و عمّ او ابىّ را كارى ديگر فرمود .\r\nنامه‌هائى كه از سوى پادشاه ايران به مملكت ايران و خاصّان پادشاه در آن سرزمين نوشته مىشد به دست همين زيد بود . مردم عرب براى او به جهت اين كار در هر سال وظيفه‌اى نهاده بودند و آن دو كرّه اسب سرخ‌رنگ و قارچ تازه در فصل آن و قارچ خشك و كشك و نان‌خورشت‌ها و ديگر محصولات سرزمين عربستان « 2 » بود .\r\nزيد در اين منصب همان كارى را انجام مىداد كه پدرش عدى آن را انجام مىداد .\r\nپس از آنكه او چنين مقامى نزد خسرو يافت روزى پادشاه از او دربارهء نعمان پرسيد و او نعمان را نيك بستود . زيد سالها در منصب پدر بماند و خسرو او را پسنديد و او بسيار پيش خسرو مىرفت . پادشاهان ايران صفت زنان ( دلخواه ) را نوشته بودند و نزد خود نگاه مىداشتند و كسان در جستجوى زنانى كه به آن صفت بودند به ممالك\r\n\r\n\r\n","description":"","footnote":"\r\n( 1 ) - طبعا به جهت حبس پدر او نه به جهت قتل او ، زيرا نعمان قتل او را انكار كرده بود .\r\nاين را هم بايد گفت كه ذكر مساعى نعمان به خاطر زيد بن عدىّ براى آن است كه نشان دهند چگونه نعمان به دست خود گور خود را مىكند همچنان كه عدىّ با حمايت از نعمان اين كار را كرده بود .\r\n( 2 ) - بنا بر اين عايدات او از كالاهاى محصول سرزمين عربستان بوده است و نقد نبوده و زيد آن را از پادشاه ايران نمىگرفته ، بلكه از مردم عرب كه واسطهء رساندن اوامر و فرمان‌هاى شاه به ايشان بوده ، مىگرفته است و نشانهء اين است كه او براى مردم عرب خيلى بااهميّت بوده است .\r\n","page_name":" 344 ","page_number":352},
  {"content":"\r\n\r\nاطراف مىفرستادند ، ولى هيچ‌گاه كس در جستجوى آن به سرزمين عرب نفرستاده بودند و آن را نخواسته بودند . خسرو نيز در جستجوى زنانى كه به اين صفت بودند برآمد و آن را ( به اطراف ) بنوشت . در اين ميان زيد نزد خسرو رفت و دربارهء چيزى كه ( به ظاهر ) براى آن رفته بود با وى سخن راند و آنگاه چنين گفت : « مىديدم كه پادشاه كس به جستجوى زنانى براى خود فرستاده است و من صفاتى را كه براى چنين زنانى بايسته است خواندم . من خاندان منذر را نيك مىشناسم و مىدانم كه نعمان ، بندهء تو ، از دختران خود و دختران عمّش و ديگر خويشاوندانش بيشتر از بيست زن به اين صفت كه تو مىخواهى دارد » . خسرو گفت : « پس در اين باره به او بنويس . » زيد گفت : « اى پادشاه بدترين چيزى كه در عرب و به خصوص در نعمان هست اين است كه ايشان خود را از ايرانيان برتر مىشمارند ؛ از اين روى مىترسم كه نعمان اين دختران را پنهان كند ؛ امّا اگر خود نزد او بروم او نخواهد توانست كه ايشان را پنهان دارد . پس مرا بفرست و با من يكى از جانداران خود را كه زبان عربى بداند همراه كن « 1 » . » خسرو مرد چابكى همراه او كرد . زيد با او به راه افتاد و در راه او را گرامى مىداشت و با او به لطف رفتار مىكرد . پس از آنكه به حيره رسيد نزد پادشاه رفت و رسم تعظيم به جاى آورد و گفت : « پادشاه براى زنان و فرزندان خود به چند زن نيازمند است « 2 » و چون مىخواهد تو را كرامت بخشد پيش تو فرستاده است . »\r\n\r\n\r\n","description":"","footnote":"\r\n( 1 ) - بعيد به نظر نمىرسد كه گاهى خسرو پرويز از اطراف زنانى در كاخ خود گرد مىآورده است ( رجوع شود به مطالب آينده به رواياتى كه دربارهء عدد زنان او ذكر خواهد شد ) .\r\nابن العبرى در تاريخ روحانيّت ( ج 2 ص 141 ) مىگويد كه چون تير پرويز در گرفتن دوشيزگان حيره به سنگ خورد نسطوريان به شكرانهء آن « صوم العذارى » ( روزهء دوشيزگان ) را معمول كردند .\r\nاين خبر درست گزارش بيرونى را ( ص 314 سطر 8 ) به خاطر مىآورد كه صوم العذارى را به مناسبت آزادى عرب در نتيجهء جنگ ذوقار مىداند . در اصل قضيّهء درخواست دختران بايد چيزى از حقيقت باشد كه گاهى آن را به پادشاه حيره ( بيرونى ص 314 س 6 به بعد ) و گاهى به عبد الملك ( ابن العبرى كتاب مذكور ص 139 ) نسبت مىدهند .\r\n( 2 ) - در اينجا براى اينكه غيرت عرب‌هاى مغرور را برانگيزد مىگويد كه اين زنان براى خدمتكارى خواسته شده‌اند .\r\n","page_name":" 345 ","page_number":353},
  {"content":"\r\n\r\nنعمان پرسيد : « چگونه زنى مىخواهد ؟ » زيد گفت : « اين صفت ايشان است كه براى تو آورده‌ايم . » اصل اين صفت چنان بود كه منذر بزرگ دخترى براى انوشروان فرستاده بود . او اين دختر را هنگام تاخت بر حارث بزرگ غسّانى پسر ابو شمر به دست آورده بود و در نامه‌اى كه در اين باره به انوشروان نوشته بود او را چنين وصف كرده بود « 1 » : « دخترى است كه در اندام ميانه است و رنگ پوست و دندان او سره است ؛ سپيدمات چون ماهتاب است و ابروان و مژگان او پرموى است ؛ فراخ چشمى است كه همچون چشم گاوان وحشى سياهى آن سياه و سپيدى آن سپيد است ؛ بينى او بلند است و در ميان آن اندكى خميدگى است ؛ باريك ابروى زيباروى است ؛ گونه‌هاى او نرم هموار است ؛ خوش‌بالاست با مويى سياه و پر و با سرى بزرگ و گردنى بلند ، چندانكه گوشواره‌ها از دوش‌هايش به دور باشد ؛ سينه‌اش پهن و پستانش برآمده و استخوان شانه و بازويش ستبر است ؛ مچ دستش زيبا و كف دست او لطيف و انگشتان او باريك است ؛ نرم‌شكم و لاغرميان و كمرباريك است ؛ بالاى رانش كشيده و كفل او پهن و برجسته و رانهايش پر است ؛ نشيمن‌گاه او پرگوشت و ستبر است ؛ زانوى او گرد و ساق او پر است چندان كه خلخال بر آن بچسبد ؛ شتالنگ و قدم او خرد است ، به هنگام رفتن گام خرد بردارد و روز خواب‌آلود باشد و تن او نرم باشد ؛ از خداوند خود فرمان برد ؛ بينى او پهن نيست و\r\n\r\n\r\n","description":"","footnote":"\r\n( 1 ) - ترجمهء اين قطعهء ادبى مصنوع به نحوى كه كلمات موجز و مقفّاى اصل را با دقّت تعبيرات آن حفظ كند ، تقريبا ممكن نيست و حتّى مترجم فارسى طبرى ( بلعمى ) نيز نتوانسته است از عهده برآيد . در ترجمه از حفظ جنبهء ادبى و هنرى آن كاملا صرف نظر كرده‌ام امّا ملاحظات ديگر را تا آنجا در نظر گرفته‌ام كه به يكديگر صدمه‌اى نزنند . اين را هم بگويم كه همهء اصطلاحات مذكور در متن براى من كاملا روشن نيست . من مىخواهم با استفاده از اشعار عربى شرح مفصّلى بر اين وصف زن دلخواه شرقى كه با زن دلخواه ما فرق اساسى دارد ، بنويسم . من نمىدانم كه اين وصف از كجا آمده است . نوشته شدن يك قطعهء صددرصد عربى براى پادشاه ايران كه حتّى جانشينان او را به كار آيد خيال‌بافى غريبى است . متن اغانى با متن طبرى تفاوت‌هائى دارد و بيشتر اختلافاتى كه ميان ترجمهء من و ترجمهء كاترمر ديده مىشود از اينجا ناشى شده است .\r\n","page_name":" 346 ","page_number":354},
  {"content":"\r\n\r\nرنگ او از سختى برنگشته است ؛ فروتن است و از خاندانى بزرگ است ؛ سختى نديده است و شرمگين است ؛ با خرد و بردبار و استوار و پاك‌نژاد است ؛ نام پدر ، او را از نام خاندان ، بىنياز كرده است و نام خاندان او را از نام قبيله بىنياز ساخته است ؛ آزمودگى او رفتار او را استوار ساخته است ؛ رأى او مانند رأى بزرگان و كار او مانند كار نيازمندان است ؛ چابك دست و كوتاه‌زبان و آهسته‌سخن است ؛ مايهء آرايش خانه و ننگ دشمنان است ؛ اگر او را بخواهى تو را بخواهد و اگر نخواهى سخن نگويد ؛ ( چون با تو بود ) با چشمان گشاد بر تو خيره شود و دو گونه‌اش سرخ گردد و لبانش بلرزد و چون آهنگ او كنى تو را پذيره شود . » انوشروان اين صفات را بپسنديد و فرمود تا آن را در ديوان‌ها بنوشتند . اين نوشته به ارث منتقل همىشد تا به خسرو پسر هرمزد رسيد . چون زيد اين صفت را بر نعمان فروخواند بر او گران آمد و به زيد گفت ، چندانكه فرستادهء خسرو آن را شنيد : « آيا در بزرگ چشمان سواد و ايران چيزى كه نيازمندى شما را برآورد نبود ؟ » فرستاده از زيد پرسيد : « بزرگ چشمان چه باشد ؟ » زيد گفت : « گاوان « 1 » . » پس زيد به نعمان گفت : « پادشاه با اين كار بزرگداشت تو را خواست و اگر مىدانست كه بر تو گران خواهد آمد هرگز آن را نمىنوشت . » نعمان دو روز ايشان را مهمان داشت و بعد به خسرو نوشت : « آنچه پادشاه مىخواهد نزد من نيست » ، و از زيد خواست كه نزد پادشاه عذر او را بازگويد . چون پيش خسرو بازگشتند زيد به فرستاده‌اى كه با او بود گفت : « آنچه از نعمان شنيدى به درستى به پادشاه بازگوى ؛ من هم به همان گونه كه تو گفته‌اى خواهم گفت و چيزى به خلاف آن بر زبان نخواهم راند . » چون نزد خسرو رفتند زيد گفت :\r\n« اين نامهء اوست » و آن نامه را بر او خواند . خسرو گفت : « پس آنچه به من گفته بودى كجاست ؟ » زيد گفت : « من تو را گفته بودم كه ايشان زنان خود را از ديگران دريغ دارند\r\n\r\n\r\n","description":"","footnote":"\r\n( 1 ) - عين يا بزرگ چشمان نزد شعراى عرب صفت محبوبى است براى گاوهاى وحشى ( از نوع آنتيلوپ ) و مجازا براى زنان نيز به كار رفته است ( در قرآن صفت حور است : « حور عين » ) .\r\nحذف صفت وحشى از گاو در اينجا از روى سوء نيّت بوده است و از آن شرّى توليد گرديد .\r\n","page_name":" 347 ","page_number":355},
  {"content":"\r\n\r\nو اين از بدبختى ايشان است كه گرسنگى و برهنگى را بر سيرى و پوشش‌هاى گرانبها برگزينند و بادهاى گرم و تند سرزمين خود را از بوى دلاويز سرزمين تو بالاتر دارند تا آنجا كه آن را زندان خوانند « 1 » . اكنون آنچه او گفته است از اين فرستاده بپرس ؛ زيرا من پادشاه را بالاتر از آن مىدارم كه آنچه او در پاسخ گفته است در پيش او بازگويم . » خسرو به فرستاده گفت : « او چه گفته است ؟ » فرستاده گفت : « اى پادشاه ، او گفت كه در گاوهاى سواد چيزى كه نياز او را برآورد نبود ؟ » با شنيدن اين سخن خشم در چهرهء خسرو پديدار شد و بر دلش سخت گران آمد ؛ امّا تنها اين سخن بگفت :\r\n« گاهى بنده‌اى بدتر از اين هم در دل داشته است امّا كارش به نافرجامى كشيده است . » اين سخن در ميان مردم بپراگند و به گوش نعمان نيز رسيد . خسرو چند ماهى در اين باره خاموش ماند . امّا نعمان خود را آماده مىداشت و در انتظار خطر بود تا آنكه نامه‌اى از خسرو رسيد كه بيا ، زيرا پادشاه را به تو حاجتى افتاده است . » چون اين نامه به نعمان رسيد به راه افتاد و سلاح و آنچه مىتوانست با خود برداشت و به كوههاى طىّء « 2 » رفت . زن او فرعة ( ؟ ) دختر سعد بن حارثة بن لام با او بود و نعمان از او دخترى و پسرى داشت . و نيز زن ديگر او ، زينب دختر اوس بن حارثه ( بن لام ) با او بود . نعمان مىخواست كه قبيلهء طىّء او را بپذيرند و از او حمايت كنند . امّا ايشان سرباز زدند و گفتند : « اگر داماد « 3 » ما نبودى با تو مىجنگيديم ، زيرا ما را به دشمنى با خسرو نيازى نيست . » نعمان به راه افتاد و كسى او را نمىپذيرفت . تنها بنو رواحة بن سعد از قبيلهء بنى عبس گفتند : « اگر بخواهى ما در كنار تو مىجنگيم » ؛ و\r\n\r\n\r\n","description":"","footnote":"\r\n( 1 ) - اين بيان كاملا با اعراب بيابان‌گرد تطبيق مىكند امّا طبعا فقط قسمتى از آن بر پادشاه حيره منطبق است .\r\n( 2 ) - دو رشته كوه « اجأ و سلمى » كه ذكرشان زياد به ميان مىآيد مسكن قبيلهء طىّ بوده است و امروزه جبل شمّر ناميده مىشود و واقع است تقريبا در جنوب غربى حيره و شمال شرقى مدينه .\r\n( 3 ) - هر دو زن از قبيلهء طيئ بوده‌اند ( رجوع شود به جدول شماره 7 از ووستنفلد ) . اين را هم بايد گفت كه نعمان با آنكه به مسيحيّت گرويده بود زنان متعدّدى داشت .\r\n","page_name":" 348 ","page_number":356},
  {"content":"\r\n\r\nاين براى آن بود كه ايشان به جهت نيكئى كه نعمان در كار مروان القرظ « 1 » با ايشان كرده بود از او سپاسگزار بودند . امّا نعمان گفت : « من نمىخواهم شما را به كشتن دهم زيرا شما را توانائى دشمنى با خسرو نيست « 2 » . » آنگاه روى به راه نهاد تا آنكه پنهانى در ذوقار بر بنى شيبان « 3 » وارد شد و هانئ بن مسعود بن عامر بن عمرو بن ابى ربيعة بن ذهل بن شيبان را كه بزرگى توانا بود بديد . خاندان بزرگ ربيعه در آن روزگار آل ذو الجدّين بود ، يعنى قيس بن مسعود بن قيس بن خالد بن ذى الجدّين و خسرو ابلّه را به او داده بود « 4 » و به همين جهت نعمان نخواست كه خانوادهء خود را به او سپارد . امّا نعمان مىدانست كه هانى از او مانند نفس خود دفاع خواهد كرد « 5 » . پس نعمان رو به سوى خسرو نهاد و بر سر راه زيد بن عدى را بر روى پل ساباط بديد . زيد\r\n\r\n\r\n","description":"","footnote":"\r\n( 1 ) - نعمان آزادى اين مرد را وقتى كه او پيش عمرو بن هند دائى نعمان محبوس بود خواسته بود ؛ رجوع شود به توضيح شعر بيستم زهير ( اهلواردت ص 219 ) .\r\n( 2 ) - زهير شاعر نيز مىگويد كه قبيلهء رواحه ( نسب‌نامهء اين قبيله به نحوى كه در متن ذكر شده است اندكى با آنچه ديگران گفته‌اند فرق دارد : مسعودى ج 3 ص 206 ؛ ابن دريد ص 169 ؛ اغانى ج 20 ص 132 ؛ ووستنفلد  H  ) مىخواستند نعمان را بپذيرند ( شعر بيستم زهير ؛ اهلواردت ص 102 ؛ و نيز رجوع شود به مسعودى ج 3 ص 207 ) . حتّى در اين شعر نيز يادگار رفتار نجيبانهء ايشان بازمانده است .\r\n( 3 ) - دربارهء ذوقار رجوع شود به زيرنويس شمارهء 1 صفحهء 330 همين فصل . بعضى از شعب قبيلهء بكر بن وائل تابستان در آنجا اقامت مىكردند و شيبان و عجل شاخه‌هائى از آن بوده‌اند . اين قبيلهء با چند قبيلهء ديگر گروه بزرگ ربيعه را تشكيل مىدادند .\r\n( 4 ) - به گفتهء اغانى ( ج 20 ص 132 ) خسرو ابلّه ( واقع در كنار دجله كمى پائين‌تر از بصره ) را به اين قيس بن مسعود واگذاشته بود تا او افراد راهزن قبيلهء خود را كه پس از مرگ نعمان به سواد مىتاختند دفع كند .\r\n( 5 ) - اغانى ( ج 2 ص 30 به بعد ) واضح‌تر نوشته است : هانى آمادگى خود را براى حمايت از او و خانوادهء او اعلام كرد امّا جدّا به او نصيحت كرد كه از پادشاه درخواست عفو و رحمت كند ؛ زيرا او بهتر از آن است كه مانند پناه‌جوى بيچاره‌اى در ميان اعراب بگردد و سرانجام به دست چند ولگرد و گرگ بيابانى بيفتد . ولى هانى خود را مصمّم نشان داد كه به هر حال زنان او را در برابر پادشاه حمايت كند . به همين جهت نعمان رو به سوى خسرو نهاد .\r\n","page_name":" 349 ","page_number":357},
  {"content":"\r\n\r\nگفت : « اى نعمانك ، خود را بازرهان « 1 » ! » نعمان گفت : « اى زيد ، چنان كنم كه با پدرت كردم » . زيد گفت : « اى نعمانك برو ، به خدا كه چنان پايبندى براى تو در پيش او نهاده‌ام كه كرّه اسب قوى نيز آن را گسستن نتواند « 2 » . » چون خسرو شنيد كه نعمان بر در ايستاده است كس فرستاد تا او را گرفتند و بند بر او نهادند . آنگاه او را به خانقين « 3 » فرستاد و او در زندان بود تا طاعونى بيامد و او نيز در آن طاعون بمرد . مردم مىپندارند كه او در ساباط مرده است و اين به جهت شعرى است كه اعشى دربارهء او گفته است :\r\n فذاك و ما انجى من الموت ربّه * بساباط حتّى مات و هو محرزق \r\n« آن‌چنان است ، و آن « 4 » خداوند خود را در ساباط از مرگ رهائى نداد تا آنكه او در زنجير جان داد . » امّا در حقيقت او در خانقين مرد و آن اندكى پيش از ظهور اسلام\r\n\r\n\r\n","description":"","footnote":"\r\n( 1 ) - اغانى افزوده است : « اگر مىتوانى » . ( دربارهء ساباط رجوع شود به زيرنويس شمارهء 4 صفحهء 163 ، فصل پنجم ) .\r\n( 2 ) - پسر ديگر عدىّ به نام عمّار در جنگ ذوقار در طرف ايرانيان كشته شد ( اغانى ج 20 ص 138 ) . امّا اين آخرين خبرى نيست كه ما از خاندان عدىّ مىشنويم . به موجب يك خبر يكى از نواده‌هاى او قسمتى از شهر كوفه را كه به نام « سواديّه » بود اداره مىكرد ( بلاذرى ص 283 س 1 ) . شاعرى در حدود صدسال پس از مرگ عدىّ اخلاف او را مدح مىكند ( حماسه 811 ) : « من ايشان را دوست دارم با آنكه مسيحى هستند » ( ياقوت ج 2 ص 957 ) و باز بعدها ( در حدود 900 م ) يعقوبى اين خانواده را كه باز مسيحى بوده‌اند در حيره ملاقات كرده بود ( جغرافياى يعقوبى ص 94 س 1 ) .\r\n( 3 ) - اين شهر اكنون هم هست : به مسافت يك روز راه در شمال شرقى بغداد .\r\n( 4 ) - مقصود اسب نجيب نعمان است زيرا اشعار قبلى در وصف اين اسب است ( ياقوت ج 3 ص 3 ) . مقايسه شود با اشعارى از اين قصيده كه ابن قتيبه ذكر كرده است ( ص 319 ) : « او ( خدا ؟ ) كسى است كه نعمان را به خانه‌اى كه سقف آن از سينهء پيلان بود انداخت پس از آنكه او در كاخ زندگى مىكرد » . از اينجا معلوم مىشود كه خسرو او را زير پيلان انداخته بود . چون اعشى خود معاصر اين واقعه بود و از اوضاع آگاهى داشت و از طرف ديگر مىدانيم كه خسرو زندانيان ديگرى را نيز به اين وضع كشته بود ، ( ثئوفيلاكتوس 10 / 5 و سبئوس در پاتكانيان ، ژورنال آزياتيك سال 1866 ج 1 ص 194 ) اين خبر سند معتبرى تواند بود . حمزه نيز مرگ او را به اين نحو ذكر كرده است ( ص 61 ) .\r\n","page_name":" 350 ","page_number":358},
  {"content":"\r\n\r\nبود . زيرا چندى نگذشت كه خداوند پيغامبر خود را برانگيخت « 1 » . و جنگ ذوقار براى كشته شدن نعمان روى داد .\r\n\r\n\r\n","description":"","footnote":"\r\n( 1 ) - اين مدت براى سخنانى كه در بالا دربارهء جنگ ذوقار از پيغمبر نقل شده است ، به خاطر مسلمين ، تعيين شده است ( دربارهء زمان واقعه به مطالب آينده رجوع شود ) . علّت واقعى سقوط نعمان بايد بر اثر دسايسى باشد كه نظير آن در اينجا گفته شده است و به جهت آن دسايس مزاج شاهانه نسبت به نعمان تغيير يافته و يا بدتر شده است . امّا طبيعى است كه حقيقت امر را نمىتوان معلوم كرد . سقوط خاندان حيره نشانهء آن است كه پادشاهان حيره در نظر خسرو پيش از حدّ مستقل شده بودند . علّت جنگ ذوقار را مسلما بايد در سقوط نعمان جستجو كرد و لو اينكه كيفيت آن به نحوى كه در اينجا گفته شده است نبوده باشد . گزارش اغانى ( ج 20 ص 132 ) مىگويد كه پس از قتل نعمان ، اعراب تميم تاخت‌وتازهاى سختى در خاك ايران كرده‌اند و اين تاخت‌وتازها به تدريج به جنگ ذوقار منتهى شده است . اساس واقعه بايد چنين باشد . سقوط مرزداران معتبر ، گروههاى راهزن را برانگيخته است كه از مرزها بگذرند . در اين هنگام است كه در ايران متوجّه شده‌اند كه برانداختن اين مرزداران چه اندازه جنون‌آميز بوده است .\r\n","page_name":" 351 ","page_number":359},
  {"content":"\r\n\r\n\r\nفصل نهم\r\n\r\n[ دنبالهء پادشاهى خسرو پرويز 
  ]\r\nروايت كرده‌اند مرا از ابو عبيدة معمر بن المثنّى كه او از ابو المختار فراس بن خندق و گروهى از دانشمندان عرب كه نامشان را برده است چنين روايت كرده است « 1 » : چون نعمان ، عدى را كشت برادر عدى و پسر او پيش خسرو بر نعمان نيرنگ ساختند و نامه‌اى را كه نعمان براى پوزش‌خواهى به خسرو نوشته بود دگرگونه كردند چنان كه خسرو را بر او خشمگين ساختند و بفرمود كه او را بكشند .\r\nنعمان آنگاه كه از خسرو بيمناك شده بود زره زنجيرى و خواسته و سلاحهاى ديگر خود را نزد هانى بن مسعود بن عامر بن الخصيب بن عمرو المزدلف بن ابى ربيعة بن ذهل بن شيبان بن ثعلبه گذاشته بود زيرا نعمان دو دختر خود را به زنى به او داده بود .\r\nابو عبيدة گويد : به گفتهء بعضى از دانشمندان عرب ، هانى بن مسعود به روزگار نعمان\r\n\r\n\r\n","description":"","footnote":"\r\n( 1 ) - دنبالهء گزارشى است كه در فصل هشتم دربارهء جنگ ذوقار آغاز شده است . در جلد بيستم اغانى ( ص 132 به بعد ) شرحى دربارهء جنگ ذوقار آمده است كه گزارش متن طبرى را در بسيارى از مواضع تكميل مىكند ، امّا در خيلى از جاها هم با آن فرق دارد .\r\n","page_name":" 352 ","page_number":360},
  {"content":"\r\n\r\nنمانده بود و آنكه نعمان خواسته‌هاى خود را به وى سپرده بود هانى بن قبيصة بن هانى بن مسعود بوده است ، و اين نزد من درست‌تر است « 1 » . پس از آنكه خسرو نعمان را كشت اياس بن قبيصة طائى را بر حيره و آنچه در دست نعمان بوده است بگماشت . ابو عبيدة گويد : هنگامى كه خسرو از بهرام چوبين مىگريخت بر اياس بن قبيصة گذشت و او اسبى به خسرو داد و شترى براى او بكشت و خسرو از او به اين سبب سپاسگزار شد « 2 » . خسرو به اياس پيام فرستاد كه « آنچه از نعمان بازمانده است كجاست ؟ » اياس گفت كه « نعمان همه را به قبيلهء بكر بن وائل سپرده است تا در امان باشد . » خسرو فرمود تا اياس هرچه نعمان را بوده است گرد آورد و پيش او بفرستد .\r\nاياس به هانى « 3 » پيغام فرستاد : « هرچه نعمان از زره‌ها و چيزهاى ديگر پيش تو گذاشته است براى من بفرست » . عدهء زره‌ها به گفتهء كسى كه از همه كمتر گفته است چهارصد و به گفتهء آنكه از همه بيشتر گفته است هشتصد بوده است . هانى از دادن آنچه به او سپرده شده بود سرباززد « 4 » . چون هانى از دادن سلاحها سرباززد خسرو\r\n\r\n\r\n","description":"","footnote":"\r\n( 1 ) - هنگامى كه مسلمانان نخستين به ناحيهء حيره آمدند ( در سال 634 م يعنى هنگامى كه هنوز يزدگرد سوم در سلطنت پابرجا نشده بود ) رؤساى عربى ناحيهء مذكور ، از جمله اياس جانشين نعمان و به عبارت بهتر پسر او فروه و هانى بن قبيصه با ايشان پيمانى بستند كه به موجب آن متعهد شدند كه بر ضد ايرانيان جاسوسى كنند ( بلاذرى ص 243 ) . به علاوه از موضع مذكور چنين برمىآيد كه اين هانى بن قبيصه پس از جنگ ذوقار دوباره با ايرانيان به نحوى پيمانى منعقد ساخته بود .\r\n( 2 ) - در زيرنويس شمارهء 2 ، صفحهء 295 ، فصل هفتم ديديم كه چگونه عرب ديگرى مباهات مىكند به اينكه اسب خود را در هنگام حاجت به خسرو داده است . براى ترفيع اياس بن قبيصه به حكومت حيره اين علت موجّه به نظر مىرسد اما به نظر نمىآيد كه چندان تاريخى باشد .\r\nهرچه باشد سپاسگزارى خسرو دير صورت گرفته است . داستان را به شكل ديگرى هم پرداخته‌اند و آن اينكه نعمان اسب خود را به خسرو نداد و از اين راه خشم او را برانگيخت .\r\n( مسعودى ج 2 ص 216 ) .\r\n( 3 ) - به گفتهء اغانى ( ج 20 ص 134 ) مادر اياس عمّهء هانى بوده است . قسمت اعظم مطالب ديگر اغانى در موضع مذكور خيلى مشكوك است .\r\n( 4 ) - اشعارى كه در اغانى ( ج 20 ص 139 به بعد ) مذكور است تأييد مىكند كه از تسليم\r\n","page_name":" 353 ","page_number":361},
  {"content":"\r\n\r\nدر خشم شد و فاش گفت كه قبيلهء بكر بن وائل را از بيخ و بن برخواهد انداخت . در آن هنگام نعمان بن زرعه تغلبى كه هلاك بكر بن وائل را همىخواست « 1 » پيش خسرو بود و به او چنين گفت : « اى بهترين پادشاهان ! آيا بنمايانم تو را كه قبيله بكر كى بىخبر مىگردند ؟ » خسرو گفت : « آرى » . نعمان گفت : « بگذار تا تابستان فرارسد ، زيرا ايشان به هنگام تابستان خود را بر آبشخورى كه دارند و نام آن ذوقار است مىافگنند ، چنان كه پروانه خود را بر آتش مىافگند ، آنگاه تو به هرگونه كه بخواهى ايشان را به دست مىآورى و من كار ايشان را بسنده باشم » . پس سخن او را كه « خود را مىافگنند چنان كه پروانه خود را بر آتش مىافگند » براى خسرو ترجمه كردند .\r\nخسرو ايشان را به حال خود گذاشت تا تابستان فرارسيد و ايشان در خم ذوقار فرودآمدند كه تا ذوقار يك شب راه دارد . خسرو ، نعمان بن زرعه را پيش ايشان فرستاد تا يكى از سه چيز را برگزينند . نعمان پيش هانى رفت « 2 » و گفت : « مرا پادشاه پيش شما فرستاده است تا يكى از سه چيز را برگزينيد : يا خود را به دست پادشاه بسپاريد تا آنچه بخواهد دربارهء شما به كار بندد و يا از اين سرزمين بيرون رويد و يا آمادهء جنگ باشيد » . ايشان با هم به شور پرداختند و پس از آن كار خود را به حنظلة بن سيّار العجلى بازگذاشتند زيرا او را خجسته مىدانستند « 3 » . حنظله گفت : « جز جنگ راهى نيست ، زيرا اگر خود را به پادشاه بسپاريد كشته مىشويد و زنان و كودكان شما گرفتار مىگردند و اگر بگريزيد تشنگى شما را مىكشد و قبيلهء تميم شما را نابود\r\n\r\n\r\n","description":"","footnote":"\r\nزره‌ها حقيقتا سرباز زده بودند .\r\n( 1 ) - دو قبيلهء بكر و تغلب كه با هم خويشى نزديكى داشتند سخت دشمن يكديگر بودند .\r\n( 2 ) - اغانى ( ج 20 ص 135 ) مىگويد كه او پيش مرّة بن عمرو پسر خواهر خود رفت .\r\n( 3 ) - اغانى ( ج 20 ص 136 ) مىگويد كه او « مردى بود سرطاس شكم‌گنده با رنگ مايل به سرخى » . اين توصيف كه با صفات قهرمانى مطلوب عرب منافات دارد ( زيرا قهرمان مطلوب عرب بايد لاغر باشد ) بايد بر روايت خوبى مستند باشد .\r\n","page_name":" 354 ","page_number":362},
  {"content":"\r\n\r\nمىكند « 1 » پس پذيراى جنگ باشيد » . پس خسرو به اياس و هامرز « 2 » ششترى ، كه پاسگاه او در قطقطانه بود ، و به جلابزين « 3 » ، كه پاسگاه او در بارق بود ، پيغام فرستاد و به قيس بن مسعود بن قيس بن خالد بن ذى الجدّين ، كه كاردار خسرو در طفّ سفوان « 4 » بود ، نامه نوشت و فرمود كه همه پيش اياس بروند و چون همه گرد هم آمدند اياس فرمانده ايشان باشد . ايرانيان با سپاهيان و پيلانى كه اسواران بر آن نشسته بودند بيامدند « 5 » . در اين زمان پيغمبر اسلام به رسالت برگزيده شده بود و كار\r\n\r\n\r\n","description":"","footnote":"\r\n( 1 ) - دربارهء دشمنى خونين ميان بكر و تميم به فصل هفتم رجوع كنيد .\r\n( 2 ) - ضبط كلمهء هامرز از قاموس است . در بعضى از كتب خطى و چاپى هامرز ( جواليقى 154 ) و در بعضى ديگر هامرز است ( ياقوت در سه موضع ) . بنا به طبرى فارسى ( رجوع شود به لغت‌نامهء فولرس ) هامرز به پهلوى يعنى برخيز و هانى يعنى بنشين و اين تقابل در معنى دو اسم پادشاه را بر آن داشته است كه هامرز را به مقابله با هانى بفرستد . پايهء تنظيم اين مطلب چندان سست و بىاساس نيست . در بعضى از لهجه‌هاى ايرانى پيش از فعل امر كلمهء « ها » را مىافزوده‌اند ( رجوع شود به مقدسى ص 368 ) و امروز هم مىافزايند ( رجوع شود به درن ، مساهمت‌هائى در شناختن لهجه‌هاى ايرانى ج 1 ص 41 ؛ درن ، كاسپيا ص 217 ، در اين كتاب همان صورتهائى كه در مقدسى ذكر شده است ، آمده است ؛ مقايسه شود با فريدريك مولر ، مساهمت‌هائى براى شناختن لهجه‌هاى فارسى ج 1 صفحات 21 و 23 ) . كلمهء عربى خالص هانى را به دو جزء فارسى « ها » و « نه » تجزيه كرده‌اند و معنى « بنشين » را از آن درآورده‌اند ( و در حقيقت معنى آن « بنه » و « بگذار » است ) و بعد براى كلمهء مرز ( جزء دوم هامرز ) از پيش خود معنى مقابلى تراشيده‌اند .\r\nدربارهء ششتر رجوع شود به زيرنويس شمارهء 4 صفحهء 61 ، فصل دوم .\r\n( 3 ) - رجوع شود به حاشيهء شمارهء 1 صفحهء 311 از فصل هشتم . ممكن است اين جلابزين را با آن جرابزين يكى دانست ولى بعيد مىنمايد كه مردى را كه كارى به آن مهمى انجام داده بود به چنين فرماندهى بىاهميتى گماشته باشند . اين دژهاى مرزى جزو نوار مرزى بودند كه در برابر بيابان قرار داشتند و چندان از حيره دور نبودند . چون فرماندهان اين دژها ايرانى بودند سربازان مستحفظ آن نيز مىبايست ايرانى باشند ( چنان كه مستحفظان دژهاى رومى واقع در كنار بيابان عربستان از سربازان قيصر روم بودند نه از سربازان پادشاهان باج‌گزار عرب ) .\r\n( 4 ) - قسمتى از طفّ يعنى خط مرزى در بيابان كه در ناحيهء بصره در قسمت جنوبى آن واقع بوده است . سفوان نزديك اين شهر بوده است\r\n( 5 ) - در اينجا مسلّما مبالغه شده است ، اگرچه ايرانيان از زمان اردشير اول تا عصر يزدگرد سوم در جنگ‌هاى بزرگ به طور منظم فيل به كار مىبرده‌اند .\r\n","page_name":" 355 ","page_number":363},
  {"content":"\r\n\r\nايران رو به تنگى مىرفت . پيغمبر ( ص ) گفته بود : « امروز عرب داد خويش از عجم بگرفت » . مردم آن روز را به ياد داشتند و پس از آن دانستند كه آن روز ذوقار بوده است . چون سپاه‌هاى ايران نزديك شدند قيس بن مسعود « 1 » شبى در نهان پيش هانى رفت و گفت : « سلاحهاى نعمان را به مردم خود بده تا قوى گردند . اگر هلاك شدند سلاحها نيز از دست مىرود و تو جانب حزم را گرفته باشى و اگر پيروز شدند آن سلاحها را به تو بازمىگردانند » . هانى چنين كرد و زره‌ها و سلاحها را بر نيرومندان و چالاكان قوم خود بخش كرد . چون سپاهيان ايران به قبيلهء بكر نزديك شدند هانى فرياد زد : « شما را تاب سپاهيان خسرو و همدستان عرب او نيست ، پس روى به بيابان نهيد » . مردم در شتاب افتادند . پس حنظلة بن ثعلبة از جاى برجست و گفت :\r\n« تو رهائى ما را خواستى اما جز آنكه ما را به نابودى بيندازى كارى نكردى » . آنگاه مردم را برگردانيد و بند كجاوه‌ها « 2 » را ببريد تا مردان بكر نتوانند به هنگام گريز زنان خود را به همراه برند و از اين روى او را مقطّع الوضن خواندند يعنى برندهء بند كجاوه‌ها و نيز مقطّع البطن خواندند و بطن بند پالان باشد . حنظله براى خود در سيلگاه ذوقار خرگاهى بزد و سوگند خورد كه نگريزد مگر كه خرگاه او بگريزد .\r\nبرخى از مردم رفتند و بيشتر برگشتند و آب پانزده روزه برداشتند . در اين ميان ايرانيان برسيدند و در خم ذوقار به جنگ پرداختند . ايرانيان از تشنگى بناليدند و روى بگريز نهادند و نايستادند و به جبابات بگريختند « 3 » . قبيلهء بكر و عجل كه اوائل\r\n\r\n\r\n","description":"","footnote":"\r\n( 1 ) - اين قيس را خسرو بعدها در ساباط به زندان افگند و اين معنى با شعرى كه اغانى ( ج 2 ص 133 به بعد ) از او نقل كرده است تأييد مىشود . به گفتهء اغانى علت زندانى شدن او آن بوده است كه او به خسرو قول داده بوده است كه از راهزنىهاى قبيلهء بكر ممانعت كند ولى اين قول را به جاى نياورده بوده است . واقعه‌اى كه طبرى در اينجا نقل مىكند ، خواه تاريخى باشد يا نه ، ممكن است دليل آن باشد كه او را به علت تفاهم با هم‌قبيله‌اىهاى خود مقصر شناخته بوده‌اند .\r\nدر اشعارى كه بعدا مذكور خواهد شد ، اعشى شاعر كه از طرفداران قبيلهء بكر بوده است او را متهم مىسازد كه در جنگ مذكور از خود ترسوئى نشان داده بوده است .\r\n( 2 ) - در اين كجاوه‌ها زنان و كودكان بوده‌اند .\r\n( 3 ) - با آنكه در اينجا و در اغانى از جزئيات و تفاصيل متعدد اين جنگ سخن به ميان آمده\r\n","page_name":" 356 ","page_number":364},
  {"content":"\r\n\r\nبكر بودند ايشان را دنبال كردند و عجل پيشاپيش بكر بودند و در آن روز نيك بكوشيدند . سپاهيان ايرانيان ايشان را در ميان گرفتند چندان كه مردم گفتند : « قوم عجل نابود شدند » . پس از آن قبيلهء بكر حمله كردند و ديدند كه عجل پايدارى مىكند و زنى از ايشان مىگويد :\r\n ان يظفروا يحرّزوا فينا الغرل * ايها فداء لكم بنى عجل « 1 » \r\n« اگر پيروز شوند نابريده‌ها را در ما فروبرند ، روى آوريد اى بنى عجل جان برخى شما باد ! » و نيز براى برانگيختن مردم مىگويد :\r\n ان تهزموا نعانق * و نفرش النّمارق \r\n او تهربوا نفارق * فراق غير وامق « 2 » \r\n« اگر ايشان را شكست دهيد دست در گردن شما مىكنيم و بالش‌ها و فرش‌ها براى شما مىگسترانيم و اگر بگريزيد از شما جدا مىشويم ، جدائى كسى كه ديگر دوست نمىدارد » .\r\nبدين گونه يك روز در جبابات با ايشان بجنگيدند . پس ايرانيان تشنه شدند و روى به سيلگاه ذوقار آوردند . قبيلهء اياد « 3 » كه ياران اياس بن قبيصه بودند و با بكر\r\n\r\n\r\n","description":"","footnote":"\r\nاست جريان جنگ به طور كلى مبهم و ناروشن است . البته اگر جز اين بود جاى تعجب بود به خصوص كه هريك از قبايل كوشش داشتند كه افتخار پيروزى را تا آنجا كه مىتوانند به خود ببندند .\r\n( 1 ) - اين شعر با شعر ديگرى كه پس از اين ذكر خواهد شد چنان بىپرده و دور از عفت است كه نمىشود آن را لفظ به لفظ ترجمه كرد . اين‌گونه اشعار براى آن بوده است كه حس غيرت مردان را تا آخرين حد تحريك كنند . اين گونه اشعار به طور ارتجالى و بالبداهه سروده مىشد .\r\n( 2 ) - همين اشعار را به هند دشمن سرسخت محمد ( ص ) نيز نسبت داده‌اند . اين زن اشعار مذكور را پيش از شروع جنگ احد گفته است تا قريش را بر ضد پيغمبر برانگيزاند .\r\n( 3 ) - قبيله‌اى كه زمانى نيرومند بوده است ولى در آغاز ظهور اسلام متلاشى شده بود و نابودى آن به دست ايرانيان بوده است . آيا اين برخورد ميان اياد و ايرانيان ( رجوع شود به مجلهء  Orient und Occident  ج 1 ص 689 به بعد ) پيش از جنگ ذوقار بوده است ( و بنا بر اين مقصود بقيّهء قبيله بوده است ) و يا پس از جنگ مذكور ، پاسخ اين سؤال به درستى معلوم نيست .\r\nاساسا به نظر مىرسد كه در اينجا وصف تازه‌اى از جنگ آغاز شده است .\r\n","page_name":" 357 ","page_number":365},
  {"content":"\r\n\r\nمىجنگيدند در نهان كس به قبيلهء بكر فرستادند و گفتند : « كدام يك از اين دو كار را مىپسنديد : شباهنگام از اينجا برويم يا بمانيم و به هنگام برخورد دو سپاه بگريزيم ؟ » ايشان پاسخ دادند : « بهتر است كه بمانيد و چون برخورد روى داد با ايشان رو بگريز نهيد » . قبيلهء بكر بامداد پگاه روى به جنگ نهادند و زنهاى ايشان ايستاده بودند و مردان را به جنگ برمىانگيختند . يزيد بن حمار سكونى كه هم پيمان بنو شيبان بود گفت : « اى بنى شيبان ! از من پيروى كنيد تا بر ايشان كمين كنيم » . بنو شيبان اطاعت كردند و يزيد بن حمار را فرمانده خود ساختند و در جائى از ذوقار كه تا امروز به نام جبّ « 1 » خوانده مىشود كمين ساختند و در كوشش آمدند .\r\nبر دست راست سپاه اياس بن قبيصه ، هامرز بود و بر دست چپ آن جلابزين بود و بر دست راست سپاه هانى بن قبيصه ، يزيد بن مسهر شيبانى رئيس قبيلهء بكر و بر دست چپ آن حنظلة بن ثعلبة سيار عجلى بود . مردم يكديگر را به جنگ برمىانگيختند و رجز همىخواندند . حنظلة بن ثعلبة چنين گفت :\r\n قد شاع اشياعكم فجدّوا * ما علتى و انا مؤد جلد \r\n و القوس فيها وتر عردّ * مثل ذراع البكر أو اشدّ \r\n قد جعلت اخبار قومى تبدو * ان المنايا ليس منها بدّ \r\n هذا عمير حيّه الدّ * يقدمه ليس له مردّ \r\n حتى يعود كالكميت الورد * خلّوا بنى شيبان و استبدّوا \r\n نفسى فداكم و ابى و الجدّ \r\n« پيروان شما به دنبال شما آمدند ، پس بكوشيد ! من كه توانا و چالاك هستم چه بهانه‌اى دارم ؟ ؛ زه كمان من مانند بازوى شتران جوان محكم و بلكه محكم‌تر است ؛ اكنون اخبار مردم من آشكار مىگردد و همانا كه از مرگ گريزى نيست ؛ اين عمير است كه قبيلهء او كينه‌توز است و او در پيشاپيش آن است و كسى نمىتواند او\r\n\r\n\r\n","description":"","footnote":"\r\n( 1 ) - جبّ به معنى چاه است .\r\n","page_name":" 358 ","page_number":366},
  {"content":"\r\n\r\nرا بازگرداند ؛ تا آنگاه كه برگردد و از خون مانند اسب سرخ رنگ باشد . اى پسران شيبان ، راه باز كنيد و خودكام باشيد ؛ « جان من و پدرم و پدربزرگم برخى شما باد » ! و نيز حنظلة گفت :\r\n يا قوم طيبوا بالقتال نفسا * اجدر يوم ان تفلّوا الفرسا \r\n« اى قوم من ، با دل و جان بجنگيد ، زيرا امروز بهترين روزى است كه ايرانيان را درهم شكنيد » .\r\nو يزيد بن مكسّر بن حنظلة بن سيّار « 1 » گفت :\r\n من فرّ منكم فرّ عن حريمه * و جاره و فرّ عن نديمه \r\n انا ابن سيّار على شكيمه * انّ الشّراك قدّ من اديمه \r\n و كلّهم يجرى على قديمه * من قارح الهجنة او صميمه \r\n« هركه از شما بگريزد از زن و فرزند و همسايه و دوست خود گريخته است » ؛ « من پسر سيّار هستم و بر خوى و صفت او باشم مانند بند كفش كه از همان چرم بريده شده است » ؛ « و هركسى به روش پيشينيان خود مىرود خواه نژاد او پاك باشد و خواه آميخته » .\r\nفراس گويد : مردم پس از هانى « 2 » ، حنظله را فرمانده خود ساختند و او روى به دختر خود ماريه كه مادر ده فرزند بود كه جابر بن ابجر يكى از ايشان بود « 3 » ، آورد و بند كجاوهء او را بريد و ماريه به زمين افتاد و همچنين بند كجاوهء زنان ديگر را ببريد و\r\n\r\n\r\n","description":"","footnote":"\r\n( 1 ) - به گفتهء حماسه ( ص 427 ) مكسّر لقب يزيد بوده است . بنا بر اين شاعر مذكور پسر حنظله قهرمان اصلى جنگ ، مىشود نه نوهء او .\r\n( 2 ) - اين مطلب به طور واضح راجع است به قسمت اصلى روايت يعنى آنجا كه هانى مردم را به فرار دعوت كرده بود . گويندهء خبر با بيان « پس از هانى . . . » اجرا نشدن دستور هانى را نيز متذكر مىگردد .\r\n( 3 ) - يكى از برادران اين مرد حجّار بن ابجر بن جابر بن بجير بوده است كه در زمان عمر اسلام آورد ( ابن دريد ص 209 ) . بايد متوجه بود كه نام جابر در رديف نسب تكرار شده است .\r\nابجر صيغهء عربى خالص است و از روزگار قديم‌تر نام عده‌اى از پادشاهان ادسا ( رها ) بوده است .\r\n","page_name":" 359 ","page_number":367},
  {"content":"\r\n\r\nهمه به زمين افتادند . پس از آنكه زنان به زمين افتادند دختر قرين شيبانى فرياد برآورد :\r\n ويها بنى شيبان صفا بعد صف * ان تهزموا يصبّغوا فينا القلف \r\n« اى پسران شيبان رده به دنبال رده روى آوريد زيرا اگر شكست بخوريد نابريده‌ها را در ما رنگين كنند « 1 » » . پس هفتصد تن از مردم بنى شيبان آستين قباى خود را از كتف ببريدند تا دستشان در شمشيرزنى سبكتر باشد . آنگاه روى به جنگ آوردند . هامرز آواز داد كه « مرد و مرد » « 2 » . برد بن حارثهء يشكرى « 3 » گفت : « چه مىگويد ؟ » گفتند كه به جنگ تن به تن همىخواند « 4 » . برد گفت : « به جان پدرتان كه راست همىگويد » .\r\nپس به جنگ او رفت و او را بكشت . سويد بن ابى كاهل « 5 » در اين باره گفت :\r\n و منّا بريد اذ تحدّى جموعكم * فلم تقربوه المرزبان المسوّر \r\n« و از ماست بريد « 6 » ، هنگامى كه آن مرزبان با دست‌برنجن از شما ( يعنى قبيله مخالف شاعر ) مبارز خواست و شما به او نزديك نشديد » .\r\n\r\n\r\n","description":"","footnote":"\r\n( 1 ) - رجوع شود به زيرنويس شماره 1 صفحهء 357 ، همين فصل .\r\n( 2 ) - به گفتهء اغانى ( ج 20 ص 137 ) اين شخص هامرز نبوده است بلكه يكى از سواران او بوده است كه مرواريدى به گوش داشته است . رجوع شود به شعرى از اعشى ( اغانى ج 20 ص 140 ) كه از آويزهء گوش يكى از ايرانيان مشهور سخن مىگويد .\r\n( 3 ) - يشكر شعبه‌اى از بكر بوده است . اغانى ( ج 11 ص 172 و ج 20 ص 137 ) به جاى برد « يزيد » آورده است .\r\n( 4 ) - دينورى گويد كه در جنگهاى قادسيه نيز يكى از سرداران ايرانى با عبارت « مرد و مرد » هم نبرد مىخواست .\r\n( 5 ) - شاعرى است از اواخر عهد جاهليت و اوايل اسلام . شاعر در اينجا يشكر را در برابر شيبان مىستايد . در اغانى ( ج 11 ص 172 و ج 20 ص 137 ) قطعهء بزرگترى از اين شعر هست كه در آن بيت متن نيز ذكر شده است . ترجمه‌اى كه من كرده‌ام از روى اغانى است ، زيرا طبرى اين شعر را به طور محرّف ( و حتى با قافيهء نادرست ) به دست داده است و توضيح غلطى هم به آن افزوده است . به نظر مىرسد كه يكى از اشعار فرزدق ( بكرى 732 ) تقليد عمدى از اين شعر باشد .\r\n( 6 ) - بريد مصغّر برد است .\r\n","page_name":" 360 ","page_number":368},
  {"content":"\r\n\r\nحنظلة بن ثعلبة بن سيار فرياد برآورد : « اى قوم من ، در برابر ايشان نايستيد و گر نه تيرهاى ايشان شما را در ميان خواهد گرفت » . دست چپ سپاه بكر كه فرمانده آن حنظله بود بر دست راست سپاه ايران تاختن آورد و هامرز فرمانده دست راست سپاه ايران بر دست برد كشته شده بود . دست راست سپاه بكر كه فرمانده آن يزيد بن مسهر بود بر دست چپ سپاه ايران كه فرمانده آن جلابزين بود حمله برد . در اين ميان سپاه عرب كه به فرماندهى يزيد بن حمار در جبّ ذوقار كمين كرده بودند از پشت سپاه ايرانيان بيرون آمدند و بر قلب سپاه ، كه فرمانده آن اياس بن قبيصه بود حمله بردند و قبيلهء اياد همچنان كه در نهان وعده كرده بودند روى به گريز نهادند و ايرانيان بگريختند . سليط گويد : « اسيران ما كه به دست ايشان افتاده بودند « 1 » به ما گفتند : پس از آنكه هر دو گروه به يكديگر برخوردند قبيلهء بكر روى به گريز نهادند . ما گفتيم كه ايشان آب مىخواهند . اما چون از سيلگاه گذشتند و آب را پشت سر گذاشتند گفتيم كه اين گريختن است و اين به هنگام نيمروز در روزى گرم تابستانى بود « 2 » » . در اين ميان سپاه قبيلهء عجل مانند دسته‌اى از نى به هم بسته ، بىآنكه از هم جدا شوند روى آوردند . آنان كسى را از گريز بازنمىداشتند و با ديگران نمىآميختند . پس يكديگر را به جنگ برانگيخته و روى آوردند و بر پيشانى ايشان زدند و همين شد . ايشان دشمن را با دست برمىگرداندند تا آنكه دشمن روى به گريز نهاد . آنان در ميان سيلگاه ذوقار شروع به كشتن ايرانيان و ديگر كسانى كه با ايشان بودند كردند تا به راحضه رسيدند » . فراس گويد : « به من خبر دادند كه ايشان به دنبال ايرانيان مىدويدند و به سلاح و لباس كشتگان نمىنگريستند تا در ادم كه جائى به نزديك ذوقار است يكديگر را بازيافتند و ديدند كه از قبيلهء عجل سى سوار و از ديگر مردم بكر شصت سوار بوده‌اند . » در اين جنگ جلابزين به دست حنظلة بن\r\n\r\n\r\n","description":"","footnote":"\r\n( 1 ) - عربهائى كه در آن هنگام در سپاه ايران بوده‌اند و پس از آن گرفتار شده‌اند .\r\n( 2 ) - بايد متوجه بود كه محل مذكور بيابانى است در عربستان و حتى قسمت پست‌ترى از آن و بدون كمترين سايه‌اى !\r\n","page_name":" 361 ","page_number":369},
  {"content":"\r\n\r\nثعلبة كشته شد . « 1 » ميمون بن قيس « 2 » گويد و به ويژه بنو شيبان را مىستايد :\r\n فدى لبنى ذهل بن شيبان ناقتى * و راكبها يوم اللّقاء و فلّت \r\n هم ضربوا بالحنو حنو قراقر * مقدمة الهامرز حتّى تولّت \r\n و افلتنا قيس و قلت لعلّه * هنالك لو كانت به النّعل زلّت \r\n« ناقهء من و سوار آن « 3 » در روز پيكار برخى بنو شيبان باد ! و آن ناقه ( سوارش را در روز پيكار ) همىبرد » ؛ « ايشان در خم قراقر پيشروان سپاه هامرز را بزدند چندانكه آن سپاه پشت بدادند » ؛ « قبيلهء قيس « 4 » از ميان ما ( چنان ) در رفتند كه من گفتم اگر كفش به پايشان بود مىلغزيدند ( و به زمين مىخوردند ) « 5 » » . اين شعر گواه آن است كه قبيلهء قيس در جنگ ذوقار بوده‌اند .\r\nبكير اصمّ از بنو حارث بن عباد در ستايش بنى شيبان گويد :\r\n ان كنت ساقية المدامة اهلها * فاسقى على كرم بنى همّام \r\n و ابا ربيعة كلها و محلّما * سبقا بغاية امجد الايّام \r\n ضربوا بنى الاحرار يوم لقوهم * بالمشرفىّ على مقيل الهام \r\n عربا ثلاثة الف و كتيبة * الفين اعجم من بنى الفدّام \r\n شدّ ابن قيس شدة ذهبت له * ذكرا له فى معرق و شام \r\n عمرو ما عمرو بقحم داله * فيها و لا غمر و لا بغلام \r\n« ( اى دختر ! ) اگر شراب را به كسانى كه سزاوار آنند مىدهى پس از روى\r\n\r\n\r\n","description":"","footnote":"\r\n( 1 ) - بنا به روايتى از ابو عبيده در عقد الفريد ابن عبد ربّه ( ج 3 ص 114 ) 200 تن از تميمىها كه در دست قبيله بكر اسير بودند بنا به تقاضاى خودشان در جنگ شركت جستند . اين روايت چندان محتمل به نظر نمىرسد .\r\n( 2 ) - ميمون بن قيس نام اعشى است .\r\n( 3 ) - يعنى « خود من . . . » .\r\n( 4 ) - مقصود قيس بن مسعود است ( رجوع شود به مطالب گذشته ) .\r\n( 5 ) - يعنى براى آنكه بهتر فرار كنند كفش‌هايشان را در مىآورند و به دور مىافگندند .\r\n","page_name":" 362 ","page_number":370},
  {"content":"\r\n\r\nبزرگوارى به بنى همام » ؛ « و همهء ابو ربيعة و محلّم « 1 » ، كه تا انجام باشكوه‌ترين روزها پيش بردند ، بده ! » ؛ « اين مردان روزى كه به آزادگان « 2 » برخوردند با شمشيرهاى مشرفى « 3 » بر كله‌هاى ايشان زدند » ؛ « اين دشمنان سه هزار تن از عرب و دو هزار « 4 » تن از ايرانيان پدام « 5 » بند بودند » ؛ « پسر قيس چنان تاختنى كرد كه او را ميان عراقيان و شاميان بلندآوازه ساخت » ؛ « عمرو نه پيرمرد سستى بود و نه كودن و نه كودك . »\r\nچون اعشى و اصم تنها بنو شيبان را ستودند لهازم « 6 » در خشم شدند و يكى از بنو قيس به نام ابو كلبه در سرزنش ايشان چنين گفت :\r\n جدّعتما شاعرى قوم اولى حسب * حزّت انوفهما حزا بمنشار \r\n اعنى الاصم و اعشانا اذا اجتمعا * فلا استعانا على سمع بابصار \r\n لو لا فوارس لا ميل و لا عزل * من اللهازم ما قاظوا بذى قار \r\n نحن اتينا هم من عند اشملهم * كما تلبّس ورّاد بصدّار \r\n« بريده باد بينى شما دو شاعر از مردمى كه با نام هستند « 7 » ، بينىهاى شما با اره\r\n\r\n\r\n","description":"","footnote":"\r\n( 1 ) - شعبه‌هائى از قبيلهء شيبان .\r\n( 2 ) - مقصود ايرانيان است ( رجوع شود به صفحهء 260 ، زيرنويس شمارهء 3 ) .\r\n( 3 ) - مشارف ناحيه‌ايست در سوريهء جنوبى در برابر بيابان . شمشيرهاى خوب را اعراب بدوى در آنجا مىخريدند . اين شمشيرها مانند شمشيرهاى مشهور دمشقى زمانهاى بعد نبوده است .\r\n( 4 ) - اين ارقام بسيار مهم است و نشان مىدهد كه در اين جنگ عدّهء نسبة كمى شركت داشته‌اند . عدّهء قبيله بكر بيشتر بوده است اما ايرانيان مسلّما بهتر مسلح بوده‌اند و به جنگ‌هاى منظم بيشتر عادت داشته‌اند .\r\n( 5 ) - فدّام يا پندام ( پاىتىدامه  Paitidama  ) چيزى بوده است كه ايرانيان در مواقع معين دهان خود را با آن مىبستند تا نفسشان به اشياء مقدس برنخورد . ( نك زيرنويس 2 صفحهء 387 همين فصل ) .\r\n( 6 ) - لهازم شعبهء ديگرى است از بكر .\r\n( 7 ) - اضافهء « قومى كه با نام هستند » براى آن است كه خشم تمام قبيلهء آن دو شاعر بر ضد شاعر مهاجم برانگيخته نشود .\r\n","page_name":" 363 ","page_number":371},
  {"content":"\r\n\r\nبريده باد ! » ؛ « مقصود من همانا اصم ( كر ) « 1 » و اعشى ( كور ) است كه اگر به يك جاى باشند بينائى يكى شنوائى ديگرى را سود نبخشد » ؛ « اگر سوارانى كه از لهازم كه نه خواب‌آلود و نه سست بودند در آنجا نمىبودند ، ديگر كسى ( از بكر ) به هنگام تابستان به ذوقار نمىرفت » ؛ « ما بوديم كه از سوى چپ ايشان درآمديم چنان كه فروشوندگان به آبشخور با بيرون‌شوندگان از آن درآميزند و مشتبه گردند . » « 2 »\r\nابو عمرو بن العلاء گويد : چون سخن ابو كلبه به اعشى رسيد گفت : « او راست گفته است » و در پوزش‌خواهى از آنچه گفته بود چنين گفت « 3 » :\r\n متى يقرن اصم بحبل اعشى * يتيها فى الضلال و فى الخسار \r\n فلست بمبصر ما قد يراه * و ليس بسامع ابدا حوارى \r\n« هنگامى كه كرى با كورى به يك جاى گرد مىآيند در ميان گمراهى و زيانكارى سرگردان مىمانند » ؛ « نه من آنچه را كه او مىبيند همىبينم و نه او هرگز گفتار مرا مىشنود » .\r\nو نيز دربارهء آن روز گويد :\r\n اتانا عن بنى الاحرار قول لم يكن امما * ارادوا نحت اثلتنا و كنّا نمنع الخطما \r\n\r\n\r\n","description":"","footnote":"\r\n( 1 ) - اصمّ يعنى كر و اعشى به معنى يك‌چشم است . شاعر مىگويد « اعشى ما » ، براى آنكه هر دو از قبايل متعدد قيس بوده‌اند .\r\n( 2 ) - يعنى از سمت مقابل ، ايشان فرار كردند و ما از جلو ايشان درآمديم و جنگ را دوباره برپاساختيم . از اين قطعه ابيات ديگرى در اغانى ( ج 20 ص 139 ) موجود است و در آنجا بهتر بيان شده است : آنان بودند كسانى كه از سمت چپ ايشان آمدند . مقصود از « آنان » قبيلهء عجل است .\r\n( 3 ) - اغانى ( در موضع مذكور ) چند بيت تند در جواب مستقيم به اشعار ابو كلبه نقل مىكند . اين اشعار بر طبق رسم عربى به همان وزن و قافيهء شعر مهاجم است ، از اين اشعار قطعات ديگرى هم در دست است و از جمله شعر معروفى است دربارهء وفاى سموئل بن عاديا . فقط شاعر معروفى مانند اعشى مىتواند اشعارى مانند اشعار مذكور در متن كه متضمن طنز شجاعانه‌اى به خود گوينده باشد ، بسازد .\r\n","page_name":" 364 ","page_number":372},
  {"content":"\r\n\r\n« از آزادگان « 1 » ( ايرانيان ) سخنى به ما رسيد كه درست نبود . ايشان مىخواستند ما را ريشه كن سازند و ما از سپردن زمام خود به دست ايشان سرباز مىزديم . »\r\nو نيز اعشى به قيس بن مسعود چنين گفت :\r\n أقيس بن مسعود بن قيس بن خالد * و انت امرؤ ترجو شبابك وائل \r\n أ تجمع فى عام غزاة و رحلة * الا ليت قيسا غرّقته القوابل \r\n« اى قيس بن مسعود بن خالد ، تو مردى هستى كه قبيلهء وائل « 2 » آرزو مىكنند كه جوان بمانى » ؛ « آيا در يك سال « 3 » هم جنگ مىكنى و هم سفر ؟ كاش قابله‌هاى قيس او را خفه مىساختند « 4 » ! »\r\nاعشى بنى ربيعه « 5 » گويد :\r\n و نحن غداة ذى قار اقمنا * و قد شهد القبائل محلبينا \r\n و قد جاءوا بها جاواء فلقا * ململة كتائبها طحونا \r\n ليوم كريهة حتى تجلت * ظلال دجاه عنا مصلتينا \r\n فولونا الدوابر و اتّقونا * بنعمان بن زرعة اكتعينا \r\n و ذدنا عارض الاحرار وردا * كما ورد القطا الثمد المعينا \r\n« بامداد روز ذوقار ما پاى فشرديم آنگاه كه قبيله‌ها براى يارى يكديگر آمده بودند » ؛ « و سپاهى سياهرنگ ترس‌آور كه دسته‌هاى آن به هم پيوسته و خردكننده بود آورده بودند » ؛ « براى روز پيكار ، تا آنكه تاريكىهاى آن سپاه از سر ما كه با\r\n\r\n\r\n","description":"","footnote":"\r\n( 1 ) - باز مقصود ايرانيان است .\r\n( 2 ) - يعنى قبايل بزرگ بكر و تغلب .\r\n( 3 ) - به روايت ديگر « فى يوم » يعنى در يك روز .\r\n( 4 ) - ابيات ديگرى از اين شعر در عقد الفريد ( 3 / 114 ) هست .\r\n( 5 ) - اعشى ربيعه از شعراى بنى شيبان است كه در حدود سه نسل پس از اين واقعه ظهور كرده است ( اغانى ج 16 ص 160 به بعد ؛ حماسه ص 773 ) . شعراى عرب دوست دارند كه از اعمال دليرانهء گذشتهء قبيلهء خود به تلفظ « ما » سخن گويند و از كارهاى ناخوش‌آيند و خجلت‌بار قديم دشمنان خود به لفظ « شما » تعبير كنند .\r\n","page_name":" 365 ","page_number":373},
  {"content":"\r\n\r\nشمشيرهاى آخته بوديم باز شد » ؛ « و همه پشت برگرداندند و همه نعمان بن زرعه « 1 » را براى دفع ما پيش ما بداشتند » ؛ « ما شتران بيمار آزادگان را به آبشخورى رانديم همچنان كه مرغ قطا به تالابى زلال رو مىآورد « 2 » »\r\n\r\nتاريخ حيره\r\nدربارهء كسانى كه در حيره پس از عمرو بن هند از طرف پادشاهان ايران بر مرزهاى عرب حكومت مىكردند « 3 » .\r\nاز اين پيش گفتيم كه چه كسانى از جانب پادشاهان ايران از خاندان نصر بن ربيعه تا مرگ عمرو بن هند در حيره حكومت كردند و مدت حكومت هريك را بيان داشتيم . اكنون نام پادشاهان اين خاندان را از مرگ عمرو بن هند تا زمان نعمان بن منذر ياد كنيم . پس از عمرو بن هند برادر او ، قابوس بن منذر « 4 » ، به پادشاهى رسيد .\r\n\r\n\r\n","description":"","footnote":"\r\n( 1 ) - اين مرد يكى از فرماندهانى است كه در جانب ايرانيان بوده است ( رجوع شود به مطالب گذشته ) ولى به گفتهء اغانى ( ج 20 ص 137 ) فرار كرده است .\r\n( 2 ) - در اغانى ( ج 20 ص 139 به بعد ) اشعار ديگرى دربارهء اين جنگ مذكور است . آنچه در اغانى و جاهاى ديگر دربارهء رفتارى كه خسرو در طى اين جنگ و پس از آن كرده است ، آمده است بىارزش مىباشد .\r\n( 3 ) - دنبالهء فهرستى است كه در فصل ششم ذكر شده است .\r\n( 4 ) - قابوس از نامهاى پهلوانى داستانهاى ايرانى است ( در اوستا  Kawa usan  و در شاهنامه كاووس ؛ مقايسه شود با  ZDMG  ج 32 ص 570 ) . ما نام او را در حاشيهء شماره 1 صفحهء 202 ، فصل ششم به صورت و يا ( كامبوسس و يا كابوسس ) در زير حكومت برادرش ، ديده‌ايم . اگر حدس سن مارتين درست باشد او همان كسى است كه مارسلينوس او را در وقايع سال 536 م . ذكر كرده است . گويا در سال مذكور منذر با  Chabo  ( قابوس ) و شيخ قبيله  Hezido  ( يزيد ) به ناحيهء فرات حمله كرده بوده‌اند . ولى احتمال دارد كه مقصود از  Chabo  قابوس نباشد بلكه كعب مجهول الحالى باشد ، همچنان كه از سرگذشت  Hezido  ( يزيد ) هم اطلاعى در دست نداريم . منذر بن حارث غسانى شكست قاطعى بر قابوس\r\n","page_name":" 366 ","page_number":374},
  {"content":"\r\n\r\nمادر او نيز هند ، دختر حارث بن عمرو ، بود ، مدت پادشاهى او چهار سال بود يعنى هشت ماه در زمان انوشروان و سه سال و چهار ماه در زمان پسر او هرمزد . پس از قابوس بن منذر ، سهرب « 1 » به پادشاهى رسيد و پس از او منذر بن منذر « 2 » ، پدر نعمان ،\r\n\r\n\r\n","description":"","footnote":"\r\nوارد كرد و اين در يوم العروج سال 570 م بوده است ( لاند ، قصص سريانى ج 1 ص 13 به بعد ) .\r\nپادشاه بودن او در آن زمان از گفتهء يوحنّاى افسوسى ( 3 / 6 ) معلوم مىگردد و در كتاب او از اين جنگ‌ها معلومات بيشترى در دست است . سلطنت او در ميان سالهاى 573 - 569 م . بوده است و به هر حال مانند جانشين خود در زمان سلطنت خسرو اول بوده است . از شعر طرفة بن العبد شاعر ( 4 / 7 از طبع اهلواردت ص 64 ) كه او را « قابوس پسر هند » خوانده است برمىآيد كه او برادر تنى سلف خود بوده است . همچنان كه يوحنّاى افسوسى نشان داده است ، گفتهء بعضى ( حمزه ص 110 ) كه او در حقيقت سلطنت نكرده است و بلكه به رعايت مقام پدر و برادرش او را شاه خوانده‌اند ، نادرست است .\r\n( 1 ) - اين نام ايرانى كه نسبت خانوادگى با آن ذكر نشده است مسلما نشان مىدهد كه در ميان سلطنت دو پادشاه حيرى فترتى روى داده است و در آن ميان يكى از عمّال ايرانى از جانب خسرو نيابت سلطنت را به دست گرفته است . گفتهء اغانى ( ج 2 ص 20 ) با اين مطلب موافقت دارد منتهى در گفته‌هاى آن در نام پادشاهان حيره اشتباه روى داده است . به گفتهء اغانى مردم حيره پس از مرگ نعمان ( و در حقيقت پس از مرگ قابوس ) نمىدانستند كه چه كسى را به پادشاهى بردارند زيرا ايشان منذر بن ماء السماء ( و در حقيقت منذر بن منذر ) را به علت زورگوئيش دشمن مىداشتند . خسرو به طور موقت زيد پدر عدى را نايب مناب سلطنت حيره معين كرد و او توانست مردم را به سوى منذر جلب كند و به مردم چنان وانمود سازد كه در حقيقت زمام امور به دست اوست . پس از آن منذر پادشاه شد و در برابر صنم خود كه سبد ( ؟ ) نام داشت از زيد تشكر كرد . اين مقام مهمى كه زيد به دست آورده بود ممكن است با سلطنت رسمى سهرب همراه بوده است . نفرت مردم مسيحى حيره از منذر ممكن است به علت بت‌پرستى او بوده ، در صورتى كه زيد ، همشهرى با نفوذ ايشان ، مسيحى بوده است . تربيت يافتن نعمان بن منذر را در خانهء زيد همه متذكّر شده‌اند . طبرى مدت سلطنت سهرب را ذكر نكرده است ولى حمزه آن را يك سال گفته است . هشام بن محمد هم همين رقم را گفته است ؛ اين استنتاجى است از فاصلهء مدتى كه او ميان سال تولّد و بعثت پيغمبر ذكر كرده است .\r\n( 2 ) - اين شخص هم برادر عمرو بوده است زيرا يكى از شعرا ( حماسه 760 ) او را پسر هند خوانده است . نه تنها سن مارتين ( كه بارها چنين اشتباهاتى كرده است ) بلكه  Caussin  نيز اين منذر را با منذر غسّانى كه همنام و هم‌زمان او بوده است كاملا اشتباه كرده است . آنان مىتوانستند بگويند كه منذرى كه با آن ترتيب به قسطنطنيه مىرود ممكن نيست يكى از پادشاهان دست‌نشاندهء ايران باشد . اكنون همه چيز از گفته‌هاى يوحنّاى افسوسى روشن شده\r\n","page_name":" 367 ","page_number":375},
  {"content":"\r\n\r\nچهار سال پادشاهى كرد . پس از او ابو قابوس نعمان بن منذر « 1 » بيست و دو سال\r\n\r\n\r\n","description":"","footnote":"\r\nاست .\r\n( 1 ) - اين نعمان را ما در ضمن مطالب گذشته شناخته‌ايم . او به علت روابطش با شعراى معروف عرب از قبيل نابغه در ميان عرب نسل‌هاى بعد از همهء گذشتگان خودش بهتر شناخته شده است . داستانهاى زيادى از او نقل كرده‌اند اما معلوم نيست كه همهء اين داستانها تنها مربوط به او باشد و يا بعضى مربوط به گذشتگان او باشد . عكس اين مطلب هم ديده مىشود ، يعنى داستانهائى به گذشتگان او نسبت داده‌اند كه شايد همه يا بعضى مربوط به او باشد . در اين داستانها او به صورت مرد جبّارى ظاهر مىشود كه محبوب زنان و شاعران بوده است . نعمان در اشعار نابغه و ديگران با كنيهء « ابو قابوس » نيز مذكور شده است ( مثلا رجوع شود به حماسه 258 و 717 ) . بنا به گفتهء ابن قتيبه و صاحب اغانى ( ج 2 ص 18 و 34 به بعد ) عدىّ بن زيد او را به دين مسيحى درآورده بوده است . اوياگريوس  Euagrius  ( 22 / 6 ) مىگويد كه او پس از جلوس خسرو دوم در سال 591 م . به مسيحيت گرويده بوده و پيش از آن از بت‌پرستان خدانشناسى بوده است كه انسان‌ها را قربانى مىكرده است . من مىخواهم بگويم كه اين مطلب شايد مربوط به يكى از گذشتگان نعمان باشد زيرا اين نعمان در خانواده‌اى مسيحى بزرگ شده بوده است . به گفتهء منابع نسطورى ( السّمعانى ج 3 قسمت 1 ص 109 ) نسطوريان او را مسيحى كرده‌اند . ولى ابن العبرى ( تاريخ روحانيت ج 2 ص 105 ) مدعى است يعقوبيان او را مسيحى ساخته‌اند و ايشوع‌يبه جاثليق نسطورى بيهوده كوشيده است كه او را به مذهب نسطورى بياورد . اين مطالب نبايد درست باشد اما روابط اين جاثليق با او و مرگ اين جاثليق در ميان عرب و دفن شدن او در دير هند واقع در حيره ( رجوع شود به همان كتاب و كتاب السّمعانى نسطورى ) ممكن است درست باشد . جاثليق مذكور در سال 5 / 594 م . فوت كرده است ( تعليق بر كتاب مذكور ابن العبرى ) .\r\nدربارهء مدت سلطنت نعمان اين مطلب مهم است كه يكى از شعراى معاصر او به نام زهير آن را بيست سال گفته است ( اهلواردت ص 101 به بعد ؛ مسعودى ج 3 ص 207 ) ، اما طبيعى است كه نمىتواند درست به معنى كلمه باشد . ارقامى كه دربارهء مدت سلطنت پادشاهان حيره در متن مذكور است فاصلهء تا انقراض ساسانيان را كاملا پر نمىكند و شايد تا سال 628 م . يعنى سال مرگ خسرو پرويز و شيرويه بتوان حساب كرد ؛ زيرا با مرگ اين دو همه چيز از هم گسسته بود . در اين صورت ( يعنى در حدود بيست سال بودن مدت سلطنت نعمان ) مرگ او بايد تقريبا در سال 602 و جلوس او در سال 580 م . باشد در اينجا گفتهء ابديسو  Ebedjesu  نسطورى ( در قرن چهاردهم مسيحى ) با اين مطلب مىتواند مطابق باشد . مأخذ ابديسو مسلّما الياس نصيبينى بوده است و بنا بر آن انقراض خاندان حيره در سال 912 سلوكى ( - 601 م ) اتفاق افتاده است .\r\n( نقل از نسخهء خطى اين كتاب موجود در ديوان هند به نقل هوفمان ) . بنا بر همين مأخذ مدت سلطنت نعمان 22 سال بوده است ولى اين مطلب را مسلما از قول مؤلفان عرب نقل كرده است .\r\n","page_name":" 368 ","page_number":376},
  {"content":"\r\n\r\nپادشاهى كرد كه هفت سال و هشت ماه آن در زمان هرمزد پسر انوشروان و چهارده سال و چهار ماه آن در زمان خسرو پرويز پسر هرمزد بود . پس از آن اياس بن قبيصهء طائى با نخورگان « 1 » ، در زمان خسرو پسر هرمزد ، نه سال پادشاهى كرد . به گفتهء هشام بن محمّد يك سال و هشت ماه از حكومت اياس بن قبيصه گذشته ، پيغمبر اسلام برانگيخته شد . جانشين او آزاذبه ، پسر بانيان ( ؟ ) ، پسر مهربنداذ همدانى بود و هفده سال پادشاهى كرد ، كه چهارده سال و هشت ماه آن در زمان خسرو پسر هرمزد و هشت ماه آن در زمان شيرويه پسر خسرو و يك سال و هفت ماه آن در زمان اردشير پسر شيرويه و يك ماه آن در زمان بوران‌دخت دختر خسرو بود . پس از او منذر بن نعمان بن منذر پادشاه شد و او را عرب غرور مىخواندند و در بحرين به روز جواثا كشته شد . پادشاهى او تا هنگام آمدن خالد بن الوليد به حيره هشت ماه بود و او بازپسين كس از خاندان نصر بن ربيعه بود و با به پايان رسيدن پادشاهى ايرانيان ، پادشاهى اين خاندان نيز به پايان رسيد « 2 » . به گفتهء هشام همهء پادشاهان خاندان نصر ،\r\n\r\n\r\n","description":"","footnote":"\r\nاما اگر بخواهيم انقراض حيره را تا سال 632 و 634 م . حساب كنيم بايد ارقام مذكور را براى پر كردن اين فاصله به همين اندازه بالا ببريم . تاريخ جنگ ذوقار را بايد چند سال پس از مرگ نعمان دانست .\r\n( 1 ) - اين عرب ، بنا بر اين گفته ، يكى از ايرانيان برجسته و معتبر را براى مراقبت اعمالش در كنار خود داشته است . دربارهء نام نخورگان رجوع شود به زيرنويس 2 ص 183 ، فصل ششم .\r\n( 2 ) - تمام اين هم‌زمانىها به طور ساختگى حساب شده و خود غلط بودن خود را نشان مىدهد . در تمام اين محاسبه‌ها وفات پيغمبر خيلى زودتر از تاريخ حقيقى آن در نظر گرفته شده است . همچنان كه ذكر مبهم حمزه ( ص 112 به بعد ) وفات پيغمبر را پس از سپرى شدن پانزده سال و هشت ماه از حكومت آزاذبه بر حيره تعيين مىكند ( يعنى از روى تطبيق‌هاى زمانى فوق در آغاز سال 629 م . ) علاوه بر اين ، بايد بگوئيم كه همچنان كه كوسن هم به درستى متوجه شده است ، اين منذر اخير پادشاه حيره نبوده است ، بلكه عرب بحرين هنگامى كه بر ضد مسلمانان شوريدند او را به عنوان وارث آن نام مشهور رئيس خود كردند . او را غارور ( گول‌زن ) مىگفتند ولى پس از آنكه اسير شد خود را مغرور ( گول‌خورده ) ناميد . دربارهء سرنوشت او روايات مختلف است ، شايد او در جنگ جواثا يا در يكى ديگر از جنگهاى سال 633 م در بحرين كشته شده است ( بلاذرى ص 84 ، طبرى چاپ كوزه گارتن ج 1 ص 186 و 194 به بعد ) ، در صورتى كه او بنا\r\n","page_name":" 369 ","page_number":377},
  {"content":"\r\n\r\nبا جانشينان عبادى و ايرانى ايشان ، بيست و دو تن بودند و به گفتهء هشام مدت پادشاهى ايشان پانصد و بيست و دو سال و هشت ماه بود « 1 » .\r\nدنبالهء سرگذشت مروزان و جانشينان او كه در يمن از جانب هرمزد و پسرش\r\n\r\n\r\n","description":"","footnote":"\r\nبه روايت ديگرى كه كمتر محل اعتماد است ( اغانى ج 14 ص 48 ) به دين اسلام گرويده بوده است . به هر حال ورود خالد به حيره بعد از تاريخى كه در متن گفته شده است اتفاق افتاده است . در آن زمان ما رؤساى متعددى مىبينيم كه از جمله يكى هم پسرى از اياس است كه شايد با آزاذبه بوده است همچنان كه پدرش اياس با نخورگان بوده است . سلطنت آل نصر با نعمان به آخر رسيده بود . در اينجا شايسته است كه به عقب برگرديم و نگاه ديگرى به اين خاندان بيندازيم . از روى روايات اعراب بدوى كه به تفصيل در اغانى و كتب ديگر موجود است ( و از حيث جزئيات پر از قصه‌پردازى ولى از نظر كلى داراى ارزش زيادى است ) و نيز از روى گزارش منفرد يونانيان و سريانيان چنين برمىآيد كه آل نصر نژادى خشن و زورگو بوده است . در اين روايات و گزارش‌ها ما پيوسته حملات خونخوارانه و حبس‌ها و قتل‌هاى از روى هوا و هوس مىبينيم . البته خاندانى كه از هر جانب يعنى از جانب روميان و يا پادشاهان عرب دست‌نشاندهء ايشان و از جانب اعراب بدوى و حتى از جانب فرمانروايان خود ، در معرض خطر و خصومت بوده است و در نظر رعاياى مسيحى خود به ندرت محبوب بوده است نمىتوانسته است رفتار ديگرى غير از زورگوئى و در بعضى موارد غير از دوروئى و نفاق داشته باشد . خاندان عربى منتفج در زمان ما كه آخرين رئيس ايشان پاشاى بغدادى است شباهت بسيارى با خاندان آل نصر دارد ( رجوع شود به وصف سوسن  Socin  در  ZDMG  ج 24 ص 472 به بعد ) . اين شباهت از هر دو طرف در جنبه‌هاى انحطاط و ضعف است . اين مطلب تقريبا معنىدار و رمزوار مىنمايد كه آخرين فرد اين خاندان سلطنتى بت‌پرست و وحشى راهبهء پيرى بوده است كه دختر نعمان بوده و در يكى از ديرهاى حيره ديده شده است و به روايتى دو تن بوده‌اند ( مسعودى ج 3 ص 209 به بعد و نويسندگان ديگر ) .\r\n( 1 ) - او اوس بن قلّام و اياس و ديگران را از جملهء عباد محسوب داشته است . حاصل جمع يكايك ادوار حكومت اين خاندان فقط 521 سال مىشود نه 522 سال و هشت ماه . خلاء يك سال ديگر را حكومت سهرب پر مىكند و مىماند هشت ماه ديگر . آنچه در نسخهء خطى كتاب حمزه ( نه در چاپ گوتوالد ) ذكر شده است جمع رقم مذكور را به طور كامل به دست مىدهد . به موجب گفتهء حمزه ششمين امير اين خاندان ، نعمان بن امرؤ القيس ، سى سال حكومت كرده است در صورتى كه طبرى آن را 29 سال و چهار ماه گفته است . ( در كتاب حمزه حكومت اياس بن قبيصه را بايد 9 سال حساب كرد نه هفت سال كه در نسخ خطى آمده است ) .\r\nدربارهء اين ارقام و تطبيقات جاى سخن زياد است ولى در اينجا ما با قسمت كوچكى از مطالب تاريخى محض سروكار داريم .\r\n","page_name":" 370 ","page_number":378},
  {"content":"\r\n\r\nپرويز حكومت كردند « 1 » :\r\nهشام بن محمد گويد : « هرمزد پسر خسرو ، زين ( ؟ ) را از حكومت يمن برداشت و آن را به مروزان داد . مروزان در يمن بماند چندان كه فرزندان آورد و اين فرزندان بزرگ شدند . در اين هنگام « 2 » ساكنان يكى از كوههاى يمن كه آن را مصانع خوانند با او به خلاف برخاستند و از فرستادن خراج سرباززدند . مصانع كوهى دراز و سخت است و در جنب آن كوهى ديگر است و ميان آن دو فضائى است كه چندان وسعت ندارد . هيچ‌كس در بالا رفتن به اين كوه طمع نبسته بود « 3 » . مروزان روى به مصانع نهاد و چون بدانجا رسيد كوهى ديد كه كس بر آن نمىتوانست رفت مگر از يك‌راه كه تنها يك‌تن مىتوانست از آن راه دفاع كند . چون مروزان ديد كه راه شدن بر آن كوه نيست بر كوه ديگرى كه در برابر دژ ايشان بود بشد و به تنگ‌ترين جائى كه ميان آن دو كوه بود بنگريست و ديد كه در زير اين تنگنا جز هوا چيزى نيست . مروزان براى گشادن آن دژ راهى از آن نزديكتر نيافت . پس بفرمود كه يارانش براى او دو رده ببندند و همه به يك‌بار او را فرياد زنند . ايشان چنين كردند و او اسب خود را بزد و اسب برجست و از روى آن تنگنا پريد و بر سر دژ فرودآمد . چون مردم حمير به او و به كارش بنگريستند گفتند كه اوايم است و ايم به زبان حميرى شيطان\r\n\r\n\r\n","description":"","footnote":"\r\n( 1 ) - دنباله و خاتمهء تاريخ يمن است از روى روايتى دربارهء فرزندان فاتحان ايرانى ( الابناء ) . رجوع شود به مطالب فصل هفتم .\r\n( 2 ) - قسمت عمدهء اين داستان به همين نحو در عيون الاخبار ابن قتيبه از « كتب ايرانيان » نقل شده است ( نسخهء پطرسبورك ) .\r\n( 3 ) - در اينجا در نسخهء خطى پارسى اين تعليق را به خطى ناهموار افزوده‌اند : « در اينجا از كوه الضّلع و حصن كوكبان سخن مىگويد ، خداوند آن را محروس دارد ! » بنا بر اين كاتب اين تعليق از اهل آن ناحيه بوده است . كوكبان در نزديكى صنعا و در مغرب آن واقع است . گفته‌هاى سپرنگر در « جغرافياى قديم عربستان » نشان مىدهد كه تعليق مذكور دست‌كم به حد تقريبى درست است ( سپرنگر ، جغرافياى عربستان بند 83 ، مقايسه شود با ابن خرداذبه ص 110 ) . بنا به گفتهء سپرنگر ( در موضع مذكور ) در قرن دهم در آن ناحيه هنوز به زبان حميرى سخن مىگفته‌اند .\r\n","page_name":" 371 ","page_number":379},
  {"content":"\r\n\r\nباشد « 1 » . پس مروزان بانگ بر ايشان زد و به پارسى سخن درشت گفت و فرمود كه يكديگر را ببندند . آنگاه ايشان را از دژ فرودآورد و گروهى را بكشت و گروهى را اسير كرد . آنگاه هرچه كرده بود به خسرو بنوشت و او در شگفت ماند و به او چنين نوشت : « يكى را به جانشينى خود برگزين و خود پيش من آى » . مروزان را دو پسر بود كه يكى به نام خرّه خسرو زبان عربى را دوست داشتى و شعر عربى خواندى و ديگرى اسوار بود و به پارسى سخن گفتى و همچون دهگانان « 2 » زيستى . مروزان كه خرّه خسرو را دوست‌تر داشتى والى يمن كرد و خود روى به خسرو نهاد تا در يكى از بلاد عرب مرگ او را دريافت و او را در تابوتى نهادند و پيش خسرو بردند . خسرو فرمود تا آن تابوت را در گنج‌خانهء او بنهادند و بر روى آن چنين نوشتند : « در اين تابوت فلان‌كس است كه چنين و چنان كرده بود » و در آن داستان آن دو كوه را نوشتند . پس از آن به خسرو خبر بردند كه خرّه‌خسرو مانند عرب‌ها شده است و شعر عربى مىخواند و ادب عربى را فراگرفته است . خسرو او را عزل كرد و باذان را والى يمن ساخت و او آخرين والى ايرانى است كه به يمن رفت .\r\n* * * \r\n[ دنباله خبر خسرو 
  ]\r\nخسرو « 3 » از فراوانى خواسته و گوهرهاى گوناگون و كالاها و چارپايان بسيار كه\r\n\r\n\r\n","description":"","footnote":"\r\n( 1 ) - در نسخهء خطى عيون الاخبار چنين ضبط شده است . به گفتهء جوهرى و نشوان « ايم » به معنى مار است . به گفتهء قاموس كه آن را « ايّم » ضبط كرده است نوع خاصى از مار است . شايد با كلمهء عبرى « ايما » به معنى ترس و يا با كلمهء اساطيرى « ايميم » ( سفر تكوين 5 / 14 و سفر قوانين دوم 11 ، 2 ) مربوط باشد .\r\n( 2 ) - « دهقان » در ايران به مالك زمين و ده گفته مىشد . در متن از دو گونه مردم ذكر به ميان آورده است كه مانند آن دو بين اشخاصى كه در ميان ملتى بيگانه زندگى مىكنند ديده مىشود :\r\nيك دسته به زودى به شكل افراد ملت بيگانه درمىآيد و دستهء ديگر مىخواهد مليّت خود را حفظ كند . در اينجا گويندهء داستان طرفدار شخصى است كه از دستهء اول است و چنان كه اشاره شده است مانند ديگر ايرانيان يمن در زمان فتح اسلام كاملا عرب شده بود .\r\n( 3 ) - رشتهء مطلب كه در فصل هشتم گسيخته شده بود سرانجام در اينجا دوباره پيوسته مىشود ( مطالب نسخهء سپرنگر دوباره ظاهر مىگردد ) . وصف بسيار نامساعدى كه در اينجا از\r\n","page_name":" 372 ","page_number":380},
  {"content":"\r\n\r\nگرد آورده بود و از شهرهائى كه از دشمن گرفته بود و از كارهائى كه به كام او برآمده بود ، سركش شد و خود را نشناخت و آزمندى تباهىآورى پيشه گرفت و بر آنچه در دست مردم بود رشك برد . براى گرفتن مالى كه در عهدهء مردم باقى مانده بود بيگانهء خشنى را كه از دهى به نام خندگ ، از تسوگ به اردشير ، بود و او را فرّخ‌زاد پسر سمى گفتندى ، برگماشت « 1 » . اين مرد مردم را سخت بيازرد و ستم را از اندازه بگذرانيد و آنچه در دست مردم بود به بهانهء مالى كه برايشان باقى مانده بود بگرفت\r\n\r\n\r\n","description":"","footnote":"\r\nخسرو به ميان آمده است ( و نظير آن در يعقوبى و كتب مؤلفان ديگر و حتى در شاهنامه ديده مىشود ) به وسيله حقايق مسلّم و داورىهاى مؤلفان مسيحى تأييد مىگردد . گرچه مؤلفان مسيحى چندان بىطرف نبوده‌اند زيرا آنان نمىتوانستند دربارهء پادشاهى كه سرداران او مملكت ايشان را تا پرتگاه نابودى كشانده بودند بىطرف بمانند . ولى چنان كه گفتيم همه در اين توصيف نامساعد متّفق هستند . در نظر مؤلّفان ايرانى آنچه اين وصف نامساعد را تعديل مىكند بعضى اعمال بزرگى است كه در زمان او ( نه به وسيلهء او ) انجام شده است و نيز شكوه ظاهرى سلطنت اوست كه تا سقوط حقارت‌آميز او ادامه داشته است . همه پول‌پرستى او را ذكر كرده‌اند ؛ از حس دلاورى و قهرمانى در او چيزى نمىبينيم و آنچه بيشتر در او ديده مىشود كبر و غرور اوست ( مقايسه شود با داورى كه از پدرش دربارهء او نقل كرده‌اند : ثئوفيلاكتوس 2 / 4 ص 167 ؛ و نيز رجوع شود به ثئوفانس ص 465 و زناراس 16 / 14 و توماس مرگائى در السّمعانى ج 3 قسمت 1 ص 91 ) . با اين همه بايد در نظر داشت كه براى بسيارى از اتهاماتى كه به يكى از پادشاهان قديم ايران وارد مىشود موجبات مخفّفه‌اى نيز يافت مىشود . به طور كلى و روى هم رفته بايد خسرو دوم را بيشتر مردى ضعيف دانست تا مردى بد .\r\n( 1 ) - محل مذكور در متن شناخته نيست . نام فرّخ‌زاذ را در گذشته نيز ديده‌ايم . فرّخ‌زاد به طور قطع غير از فرّخ‌داذ است ( كه در طبرى چاپ كوزه‌گارتن ج 1 ص 186 آمده است و مناندر پرتكتور در فصل 54 آن را به صورت نوشته است ) . كلمهء سمى ( يا به هر صورت كه بايد خوانده شود ) ممكن است با مذكور در پتروس پاتريسيوس ( فصل 14 ) يكى باشد و از سياق عبارت او برمىآيد كه بايد نام رتبه‌اى موروثى باشد . سمى يهودى كه با زرتشت سر و كار داشته است ( طبرى ) بايد شمايه  Schmeie  باشد . كلمهء علج كه در متن به « بيگانهء خشن » ترجمه شده است در زبان عربى به معنى غير عربى است با يك معنى تحقيرآميز . آيا در متن پهلوى به جاى آن كلمه‌اى بوده است كه بايد آن را « غير ايرانى » ترجمه كرد و يا ترجمهء عربى دقيق نيست ؟ من به طور قطع در اين باره چيزى نمىتوانم بگويم اما حدس مىزنم كه شق دوم درست باشد .\r\n","page_name":" 373 ","page_number":381},
  {"content":"\r\n\r\nو مردم را به تباهى كشانيد و زندگانى را بر ايشان تنگ كرد چندان كه خسرو و پادشاهيش را ناخوش داشتند . هشام بن محمد گويد : خسرو پرويز چندان خواسته فراهم آورد كه هيچ پادشاهى را پيش از او نبود . سپاه او تا قسطنطنيه و افريقيه « 1 » تاختند ، زمستان را در مدائن و تابستان را در ميان مدائن و همذان به سر مىبرد « 2 » .\r\nگويند دوازده هزار زن و دختر در خانهء او بودند و نهصد و نود و نه پيل و پنجاه هزار اسب سوارى و باركش و استر داشت و راغب‌ترين مردم به گوهر و ظروف گرانبها و چيزهاى ديگر بود . راوى ديگر گويد : در كاخ او سه هزار زن براى همخوابگى و هزاران دختر براى خدمتكارى و آوازخوانى و جز آن و سه هزار خدمتگزار مرد بودند . هشت هزار و پانصد چارپاى براى سوارى و هفتصد و شصت پيل و دوازده هزار استر براى كشيدن بنه خود داشت « 3 » . بفرمود تا آتشكده‌ها ساختند و در آن\r\n\r\n\r\n","description":"","footnote":"\r\n( 1 ) - افريقاى شمالى ، مغرب مصر .\r\n( 2 ) - تغيير محل اقامت بر حسب فصل ظاهرا از روى تجمل‌پرستى خاص خسرو پرويز نبوده است بلكه عادتى قديمى و معقول بوده است كه خاندانهاى متأخر از هخامنشيان به ارث برده بودند . در فصل مربوط به هرمزد ، پدر خسرو پرويز ، ديديم كه او نيز بر حسب فصل به طور منظم اقامتگاه خود را تغيير مىداده است . در شرح حال شيرين مقدس دربارهء خسرو اول در سال 559 م . چنين آمده است : « چون هنگام آن رسيد كه پادشاه بر حسب عادت اقامتگاه زمستانى خود را در بيث آرامايه ( يعنى ناحيهء سواد شمالى ) قرار دهد . » ( رجوع شود به كارنامهء قديسان 18 ماه مه بند 24 ) .\r\n( 3 ) - اين ارقام مطابق است با آنچه حمزه نيز ذكر كرده است ( ص 60 ) منتهى حمزه فقط بعضى اقلام ديگر هم ذكر كرده است . بعضىها ارقام بالاترى ذكر كرده‌اند و طبيعى است كه قطعى نتواند بود . به گفتهء مجمل التواريخ يكى از فيلها « خانه‌زاد » خوانده مىشد ، زيرا بر خلاف معمول در ايران متولد شده بود . كثرت زنان بيشتر براى نمايش و شكوه بوده است تا براى شهوت‌رانى .\r\nظاهرا شيرين تا آخر زندگانيش بر او مستولى بوده است ، ولى خسرو با همهء فرصت‌ها و امكانات زيادى كه براى تسكين شهوت خود داشته است باز بنا به مشهور گاهگاهى به دنبال ماجراهاى تند عشقى مىرفته است و اين مطلب از حكايتى كه در دينورى و در المحاسن جاحظ ( نسخهء خطى ليدن ورق 89 به بعد ) ديده مىشود معلوم مىگردد . در اين حكايت مىگويد كه او چگونه با زن نخورگان مراوده داشته است و چگونه در عوض به شوهر راضى آن زن گنج فراوان بخشيده است ( دربارهء اين مطلب به بلاذرى ص 304 به بعد نيز رجوع شود ) . داستانهائى از\r\n","page_name":" 374 ","page_number":382},
  {"content":"\r\n\r\nدوازده هزار هيربذ براى زمزمه « 1 » بگماشت . در سال هيجدهم سلطنت خود « 2 » بفرمود تا درآمد ماليات بلاد او و توابع آن را با ديگر درآمدها بشمارند « 3 » ؛ پس به او گزارش\r\n\r\n\r\n","description":"","footnote":"\r\nمطربان او و از اسب او به نام شبديز در شاهنامهء فردوسى و جاهاى ديگر ديده مىشود . او مردى بوده است با تجمل‌پرستى افسانه‌اى و به هر حال خود او براى اين مبالغه‌ها و گزافه‌گوئيها بهانه‌هاى فراوانى به دست داده است .\r\n( 1 ) - « زمزمه » آهسته خواندن اوراد دينى است كه معمول ايرانيان قديم بوده است ( به پارسى واژ و به سريانى رطنا ) . به گفتهء حمزه او معبدى بنا كرده بوده است ( ص 60 ) . خسرو بناهاى ديگرى نيز ساخته بوده است . طاق كسرى كه بقاياى ايوان بزرگى در نزديكى تيسفون است نشان مىدهد كه يك پادشاه ايرانى چه كارهائى مىتوانسته است انجام دهد . بناها و حجارىهاى ديگر او در سرتاسر قرون وسطى مايهء اعجاب بوده است و براى خرابه‌هاى آن افسانه‌هاى زيادى ساخته شده است ( رجوع شود به مجمل التواريخ و وصف نسبة خشك ياقوت ج 4 ص 563 و ج 1 ص 245 و وصف‌هاى مختلف ديگر در كتاب ياقوت ؛ و نيز رجوع شود به داستانهائى دربارهء فرهاد و غيره ) .\r\n( 2 ) - سال هيجدهم سلطنت او مطابق است با سال 8 - 607 م ، يعنى هنگامى كه جنگ هنوز طولانى نشده بود .\r\n( 3 ) - بنا به گفتهء ابن المقفّع ( در فتوح البلدان بلاذرى ص 464 ) گزارش‌هاى مربوط به مبلغى را كه به خزانه رسيده است براى شاه مىخوانده‌اند و رئيس ماليات ارضى ( صاحب الخراج ) هر سال گزارشى كلى دربارهء مقدار ماليات‌هاى مختلف و موجودى خزانه به شاه مىداده است .\r\nپادشاه اين گزارش را با مهرى كه در زير آن مىنهاد تصويب مىكرد . پرويز دستور داده بود تا براى پرهيز از بوى بد اوراق پوستى ، گزارش‌ها را بر روى اوراق پوستى در گلاب خيسانده و با زعفران رنگين شده بنويسند . ابن المقفّع همچنين از مهرهاى گوناگون پادشاه ايران براى مطالب گوناگون سخن مىگويد ( براى اسناد سرّى ، نامه‌ها ، كيفرنامه‌ها ، اعطاى افتخارات و مناصب ، امور مالى ) .\r\nاين قسمت منقول از ابن المقفّع از مطالبى كه مسعودى در اين باره گفته است ( ج 2 ص 204 به بعد و 228 به بعد ) صحيح‌تر است ( براى مقايسه با زمانهاى اخير رجوع شود به سفرنامهء شاردن ج 6 ص 9 ) . همچنين بلاذرى از گفتهء ابن المقفّع مطالب ذيل را دربارهء چگونگى امضاى اجراى دستورهاى شاهى نقل كرده است : « هنگامى كه پادشاه ايران دستورى صادر مىكرد دبير در حضور او آن فرمان را مىنوشت . شاه را خادمى بود كه يادداشتى از روى آن نوشته در دفتر يادداشت خود ( روزنامه ) برمىداشت . اين دفتر يادداشت يا تذكره براى هر ماه به طور جداگانه ترتيب داده مىشد و شاه آن را مهر مىنهاد و بعد در بايگانى نگاه مىداشت . ( اصل ) فرمان شاه به دبيرى كه مهر مخصوص امور مالى را داشت ( صاحب الزمام ) فرستاده مىشد و او ( پس از مهر نهادن بر آن ) آن را به دبيرى كه مأمور اجراى آن بود ( صاحب العمل ) مىفرستاد . اين دبير نامه‌اى به نام شاه\r\n","page_name":" 375 ","page_number":383},
  {"content":"\r\n\r\nدادند كه درآمد ماليات‌هاى زمينى و ديگر درآمدها چهارصد و بيست هزار هزار مثقال زر زده است كه اگر هر هفت مثقال را ده درهم حساب كنند ششصد هزار هزار درهم مىشود « 1 » . پس فرمود كه آن همه را در گنج‌خانه‌اى كه در تيسفون ساخته و بهار . . . خسرو « 2 » نام كرده بود بگذاشتند . و نيز در آن گنج‌خانه دوازده هزار كيسه « 3 » از\r\n\r\n\r\n","description":"","footnote":"\r\n( به تفصيل و به سبك رسمى ) مىنوشت كه اصل آن را دوباره براى دبير دارندهء مهر مخصوص ( صاحب الزمام ) مىفرستادند . اين شخص آن را از نظر شاه مىگذرانيد و آن را با آنچه در دفتر يادداشت ثبت كرده بود مطابقه مىكرد و آنگاه بر زير آن ( در صورت مطابقت ) در حضور شاه و يا نزديكترين معتمد او مهر مىنهاد ( و با اين ترتيب آن را قابل اجرا مىساخت ) . » مقصود از اين عمل آن بوده است كه دستورهائى كه به نام شاه صادر مىشده است درست با دستورهاى شفاهى او تطبيق كند . در اينجا دستگاه مراقبت دقيقى را مىبينيم كه اگر به طور جدى و صحيح كار مىكرد قاطع مىبود ( براى زمانهاى بعد رجوع شود به سفرنامهء شاردن ج 6 ص 8 ) .\r\n( 1 ) - اين مطلب را ابن خرداذبه ( ص 42 ) و قدامة بن جعفر ( ژورنال آزياتيك سال 1862 م . 2 ص 180 به بعد ) نيز ذكر كرده‌اند ولى محرّف است و ناشران آن را نفهميده‌اند .\r\nاصطلاح مثقال كه معمولا براى وزن طلا است در اينجا براى وزن به كار رفته است نه ارزش آن .\r\nدرهم نيز كه در حقيقت اصطلاحى براى وزن بود معمولا به معنى سكهء نقره به كار مىرود . به گفتهء بلاذرى ( ص 465 ) درهم را يك مثقالى و مثقالى و مثقالى مىگرفته‌اند ، ولى عرب‌ها درهم متوسطى به وزن مثقال ضرب مىكرده‌اند . اين نسبت در عرف و قانون مراعات مىشده است ( رجوع شود به مفاتيح العلوم نسخهء خطى ليدن ورق  b  5 و  b  6 و مقدمهء ابن خلدون چاپ كاترمر ج 2 ص 49 و 51 ) . به نظر مىرسد كه مقصود از درهم در اينجا رايج‌ترين سكهء نقرهء ايرانى باشد ولى ارزش نسبى آن كاملا درست درنمىآيد زيرا چنان كه پرچ به من اطلاع داده است درهم معمولى ساسانى ( نقره ) در حدود 70 فنيك آلمانى ، ( در زمان تأليف كتاب ) و يا 86 سانتيم فرانسوى ( ايضا در عصر تأليف كتاب ) مىشود و درهم عربى كه عيارش كمتر بود ( درهم قديم عربى ) در حدود 40 فنيك يا 50 سانتيم ارزش دارد . اگر درهم ايرانى را واقعا داراى يك مثقال وزن بدانيم ارزش نقرهء مبلغ مذكور در حدود 294 ميليون مارك يا 360 ميليون فرانك مىگردد .\r\nاما اگر به ارزش سكّهء عربى حساب كنيم در حدود 240 ميليون مارك يا 300 ميليون فرانك مىگردد . به نظر من مطلب نخستين درست‌تر است .\r\n( 2 ) - اين نام از سه جزء مركب است كه از آن سه « خسرو » مسلم است و « بهار » خيلى محتمل است ولى جزء ميانه كاملا نامعلوم است . نام هشت گنج‌نامه كه فردوسى ذكر كرده است ( 2015 ) ما را راهنمائى بيشترى نمىكند ( در شاهنامه سومين گنج‌خانه به نام « بار » است :\r\n دگر گنج كش بار بوديش نام * چنان كس نديده است از خاص و عام \r\nو به نظر مىرسد كه همان مذكور در متن ما باشد ) . مجمل التواريخ از روى فردوسى نقل كرده است . ( ژورنال آزياتيك ، 1849 ج 1 ص 147 به بعد ) .\r\n( 3 ) - در زمان شاردن ( ج 6 ص 15 ) در خزانهء شاهى پول را در كيسه‌هاى پنجاه تومانى مىگذاشتند كه برابر بود با 2250 فرانك و يا 750 اكو . يعنى به مقدار زيادى كمتر از كيسهء دورهء ساسانى ( تقريبا آن ) .\r\n","page_name":" 376 ","page_number":384},
  {"content":"\r\n\r\nسكه‌هاى كهن كه زدهء پيروز يزدگرد و كواذ پسر پيروز بود بنهاد . در هر كيسه از آن چهار هزار مثقال زر زده بود و جمع آن چهل و هشت هزار هزار مثقال مىشد كه به حساب هر هفت مثقال ده درهم + + 68571428 درهم مىگرديد « 1 » . در آن گنج‌خانه بجز اين ، گوهرها و پوشش‌هاى گوناگون بود كه شمار آن را كس بجز خداى نداند . خسرو مردم را پست مىشمرد و چيزهائى را سبك مىداشت كه هيچ پادشاه رشيد دورانديش سبك نمىدارد . گردن‌كشى و گستاخى او در برابر خداى بدانجا رسيد كه زاذان‌فرّخ « 2 » سر پاسداران دربار خود را بفرمود تا همه بنديان را كه در زندان او بودند بكشند . چون اين بنديان را بشمردند سى و شش هزار تن بودند . زاذان‌فرّخ اين دستور را به كار نبست و آن را به عللى كه به خسرو بازگفته بود به تأخير انداخت .\r\nخسرو از چند روى دشمنى مردم مملكت خود را به خود برانگيخت : نخست آنكه ايشان را پست مىشمرد و بزرگان ايشان را خرد مىداشت ، دوم آنكه فرّخان‌زاد پسر سمى را كه بيگانهء خشنى بود بر ايشان چيره ساخت ، سوم آنكه دستور داد تا بنديان را بكشند ، چهارم آنكه مىخواست سپاهيانى را كه از هراكليوس و روميان گريخته\r\n\r\n\r\n","description":"","footnote":"\r\n( 1 ) - طبرى خودش 420 / 571 / 68 گفته است و از كلمهء « ثمانيه » غفلت كرده است . اين كسر در اينجا به روش زبان عربى ذكر شده و تعبير غير دقيقى است از . ارزش مذكور در متن در حدود و يا 029 % كمتر است . چون در اين گونه مبالغ وزن را روى هم رفته ذكر مىكردند ، ارزش آن را به طور خيلى تقريبى تعيين مىنمودند و محاسبهء دقيق معنى نداشت . اين مبلغ از روى ارزش نقره در حدود بيست و هشت ميليون مارك و يا كمى بيشتر از 34 ميليون فرانك مىشود و اين در صورتى است كه حساب متن را صحيح بدانيم و گر نه بيش از ميليون مارك و در حدود 42 ميليون فرانك مىشود ( براى اطلاع بيشتر دربارهء امور مالى رجوع شود به پاسخ پرويز به شيرويه در مطالب آينده ) .\r\n( 2 ) - براى اين نام رجوع شود به بلاذرى ص 300 و ديگران .\r\n","page_name":" 377 ","page_number":385},
  {"content":"\r\n\r\nبودند بكشد « 1 » ، از اين روى جمعى از بزرگان به عقربابل « 2 » كه شيرويه پسر پرويز با برادران خود در آنجا بودند ، رفتند . خسرو در آنجا آموزگارانى گذاشته بود براى آموختن ايشان و اسواران برگماشته بود تا از آن جايگاه بيرون نروند . آن بزرگان شيرويه را برگرفتند و او شباهنگام به به اردشير رفت و زندانيان آن را رها ساخت . اين زندانيان با فراريانى كه خسرو قصد كشتن ايشان داشت يكى شدند و فرياد برآوردند : « كواذ شاهنشاه » « 3 » . بامداد آن شب به صحن كاخ خسرو رفتند ، جانداران كه در كاخ بودند روى به گريز نهادند . خسرو از بيم به باغى كه در نزديكى كاخ خود داشت و آن را « باغ هندوان » « 4 » گفتندى بگريخت . مردم به دنبال او شدند و او را در روز آذر « 5 » از ماه آذر بگرفتند و در كاخ شاهى حبس كردند . شيرويه به كاخ شاهى رفت\r\n\r\n\r\n","description":"","footnote":"\r\n( 1 ) - در شاهنامه يادى از اين رفتار با سپاه از جنگ برگشته شده است ، ولى شكست آن كاملا مسكوت گذاشته شده است .\r\n( 2 ) - « اكراىبابل » يا عقربابل همان ويرانه‌هاى القصر امروزيست كه تقريبا در جنوب ده بابل قرار دارد ؛ اين محل در آن زمان زندان دولتى بوده است . دربارهء زندانى شدن شيرويه در شاهنامه مطالبى نغز ولى غير تاريخى آمده است . علت اصلى زندانى ساختن شيرويه بيشتر سوء ظن پادشاه به وابستگان خود نبوده است ، بلكه قصدش اين بوده است كه بر خلاف عقايد و بلكه قوانين موجود ، شيرويه را از وليعهدى محروم سازد و به جاى او مردان‌شاه پسر شيرويه را وليعهد كند ( رجوع شود به ثئوفانس ص 499 ) . مردان‌شاه ظاهرا مورد نظر خسرو بوده است ( ياقوت ، ج 4 ص 563 س 14 ) . بيشتر پسران خسرو بايستى طرفدار شيرويه بوده باشند و بنا بر اين بزرگان سركش دليل خوبى در دست داشته‌اند كه شيرويه را به پادشاهى بردارند . قيصر هراكليوس شيرويه را پسر بزرگتر ( مولود نخستين ) مىخواند ( كرنيكن پاسكاله ص 728 ) .\r\n( 3 ) - كواذ نام اصلى شيرويه بوده است .\r\n( 4 ) - بنا به گفتهء يكى از نويسندگان ارمنى ( ژورنال آزياتيك ، سال 1848 م . ج 1 ص 209 به بعد ) نيز خسرو را در باغ دستگير كردند ولى پس از آن او را در « كتك هندوك » ( خانه هندو ) زندانى ساختند ( رجوع شود به مطالب آينده ) .\r\n( 5 ) - در پاسخ خسرو كه پس از اين خواهد آمد « دى به آذر » آمده است يعنى روز هشتم ماه ، به جاى « آذر » يعنى روز نهم ماه . گفتهء فردوسى ( 26 / 2 ) هم با اين مطابق است زيرا روز مذكور را « دى » مىخواند . از سه روز ماه كه در نامهاى آن كلمهء دى مىآيد ، در اينجا مقصود روز « دى به آذر » است . اين تاريخ مطابق است با بيست و پنجم فوريهء سال 628 م . ( مقايسه شود با تاريخ مرگ او كه در ذيل خواهد آمد ) .\r\n","page_name":" 378 ","page_number":386},
  {"content":"\r\n\r\nو بزرگان بر او گرد آمدند و او را به شاهى برداشتند . شيرويه كس پيش پدر فرستاد و او را به كارهائى كه از او سر زده بود سرزنش كرد « 1 » . هشام بن محمد گويد : « 2 » خسرو\r\n\r\n\r\n","description":"","footnote":"\r\n( 1 ) - دربارهء اين انقلاب كه مايهء سقوط خسرو شد و آغاز پايان سلسلهء ساسانى و شاهنشاهى ايران است ، پيش از همه خبرى از قيصر روم هراكليوس در دست است ( كرنيكن پاسكاله ص 758 ) كه متأسفانه گزارش مفصل‌تر آنكه خود به آن اشاره مىكند ( فرمان ديگر ) گم شده است ولى به هر حال پايهء روايت ثئوفانس را تشكيل مىدهد كه متأسفانه اين روايت در نتيجهء بدفهمىهاى وقايع‌نگاران تحريف شده است . اين سخنان قيصر مطالبى را كه طبرى در اينجا و در قسمتهاى آينده نقل كرده است به طور عمده تأييد مىكند . گزارش مورخ ارمنى كه پاتكانيان ( ژورنال آزياتيك سال 1866 م . ج 1 ، ص 208 به بعد ) آورده است مفصّل است و در هيچ نكتهء مهمى با طبرى اختلاف ندارد . بنا بر اين گزارش نيز دسيسه‌گران پيش از حمله به كاخ خسرو ، كواذ را به شاهى مىخوانند و زندانيان را آزاد مىكنند و وه - ارتشير را به زور مىگيرند . . .\r\nالخ . رفتار دور از احترام جانداران و فرار خسرو نيز در اين گزارش آمده است . پس از آن روايت نسطورى را كه توماس مرگائى آورده است ( السمعانى ج 3 قسمت 1 ، ص 91 ) در دست داريم .\r\nاين روايت از جهات بسيار دقيق نيست و شمطاى نسطورى پسر يزدين ( يزدين در اينجا به صورت درآمده است ، ثئوفانس ص 501 ) را رهبر و گردانندهء همهء اين واقعه مىداند .\r\nاما اين روايت از آن جهت مهم است كه نشان مىدهد چگونه در آن زمان ، تا آنجا كه براى نخستين بار بر ما معلوم است ، يكى از بزرگان مسيحى و البته هم‌كيشان او نيز در تاريخ شاهنشاهى ساسانى عملا دخالت كرده‌اند . اين مرد خود از شاه گزند ديده بود ( دربارهء او و خانواده‌اش رجوع شود به مطالب آينده ) ولى خسرو به طور كلى تمام مسيحيان مملكت را نيز رنجانيده بود . خسرو ابتدا چنان كه در مطالب گذشته ديده‌ايم با مسيحيان مساعد بوده است . او به دست شمطاى مذكور ديرى را كه شيرين بنياد نهاده بود از هر حيث مجهز ساخت ( توماس مرگائى در السّمعانى ج 3 قسمت اول ، ص 471 ) ، اما پيش از آن نسطوريان ، يعنى مسيحيانى را كه براى مملكت او از ديگر مسيحيان مهم‌تر بودند اذيت كرده بود . ظاهرا شيرين آلت دست مسيحيان مونوفيزيت ( يعقوبى ) بوده است چنان كه جبرئيل يعقوبى رئيس پزشكان هم بنا به محبّت مشهور برادرى مسيحى بر ضد نسطوريان و به سود يعقوبيان كار مىكرده است ( سبئوس ، به نقل هوبشمان در تاريخ ارمنيان ص 28 ، ابن العبرى ، تاريخ روحانيت ج 2 ص 109 ) . به همين جهت بود كه خسرو از سال 608 و يا 609 م . ديگر اجازه نداد كه نسطوريان براى خود جاثليقى برگزينند ( ابن العبرى در موضع مذكور ) ، و با اين مطلب مربوط است كه گفته‌اند او به رهاوىها ( ادسائىها ) كه بر طبق معمول به مذهب يعقوبى بوده‌اند اجازه داده بود كه براى خود اسقفى انتخاب كنند ( ابن العبرى ، تاريخ روحانيت ج 1 ص 265 به بعد ) . اما پس از مرگ اين جبرئيل پزشك ، ديرهاى يعقوبيان در پايتخت ويران گرديد و از سال 624 م . به بعد مسند جاثليقى يعقوبيان خالى ماند ( ابن العبرى ، تاريخ روحانيت ج 2 ص 111 ) . بىاحترامى به بيت المقدس و بردن صليب مقدس بايستى همهء مسيحيان آن زمان را خشمگين كرده باشد . اين كينهء مسيحيان به خصوص در كارنامهء آناستازيوس ( كارنامهء قديسان 22 ژانويه ) به شدت ظاهر مىشود . اما اين كينه كمتر از آن خشنودى نبود كه بعدها توماس نسطورى سريانى و موسى كلنكتتوس يعقوبى ارمنى ( ژورنال آزياتيك سال 1866 م . ج 1 ص 216 به بعد ) به جهت جلوس شيرويه ، پدركش اظهار داشته بودند . شايد اين حالت روحى مسيحيان براى هراكليوس در ارمنستان و در سرزمين دجله كه بيشتر مقرّ مسيحيان بوده است بسيار سودمند بوده است ، همچنان كه مسلما يكى از عوامل سقوط خسرو هم بوده است .\r\n( 2 ) - قسمت معترضه‌ايست كه باز در وسط نقل داستانى كه حوادث آن به سرعت مىگذرد گنجانده شده است و توضيح عاميانه‌ايست براى اينكه چرا يزدگرد آخر بايستى شوم و نافرجام بوده باشد .\r\n","page_name":" 379 ","page_number":387},
  {"content":"\r\n\r\nپرويز هيجده فرزند داشت « 1 » كه بزرگترين ايشان شهريار بود و شيرين او را به فرزندى برداشته بود « 2 » . ستاره‌شماران به خسرو گفتند : « يكى از پسران تو را پسرى خواهد بود كه اين تخت و شاهى در زمان او به باد خواهد رفت و نشانهء او آن است كه بر تن او نقصى باشد . » پس خسرو پسران خود را از زنان بازداشت . ايشان زمانى از زنان دور ماندند تا آنكه شهريار شكايت به شيرين برد و كس پيش او فرستاد و از رنج شهوت بناليد و از او خواست تا زنى را پيش او بفرستد و گر نه خود را خواهد كشت . شيرين به او چنين پيغام داد : « من نمىتوانم زنى پيش تو بفرستم مگر زنى كه اعتناء را نشايد و تو را نزيبد كه به او نزديك شوى . » شهريار گفت : « اگر فقط زن باشد باكى نيست ! » شيرين دخترى را كه او را حجامت مىكرد پيش شهريار فرستاد « 3 » . گويند او از دختران\r\n\r\n\r\n","description":"","footnote":"\r\n( 1 ) - رجوع شود به مطالب آينده .\r\n( 2 ) - فردوسى و ثئوفانس ( ص 500 ، در اينجا نام شهريار آمده است ) و مسيحيانى كه يزدگرد سوم را در خاك كردند ( ابن الاثير ج 3 ص 96 ) شهريار را بىچون و چرا پسر شيرين خوانده‌اند .\r\n( 3 ) - بدين گونه خواسته‌اند براى يزدگرد مادرى حتى الامكان بيچاره و بدبخت قائل شوند . به رستم فرّخ‌زاذ هم نسبت داده‌اند ( طبرى ، چاپ كوزه‌گارتن ج 2 ص 282 س 2 ) كه يزدگرد را « پسر زنى حجّام » خوانده است . يعقوبى هم اصل يزدگرد را چنين گفته است . اما اينكه اين زن بدبخت اصلا از خاندانى معتبر بوده است اصلاحى است كه براى مراعات احترام سلطنت و شهريارى از نظر عقايد عامه صورت گرفته است . در نقد اين گونه مطالب همين‌قدر كافى است كه\r\n","page_name":" 380 ","page_number":388},
  {"content":"\r\n\r\nاشراف بود اما چون شيرين بر او خشم گرفته بود در جملهء حجّامانش آورده بود .\r\nچون اين دختر را پيش شهريار بردند با وى درآميخت و او به يزدگرد آبستن شد .\r\nشيرين فرمود تا او را نگاه داشتند تا بار خود بنهاد . پس كار آن كودك را تا پنج سال پوشيده همىداشت . شيرين دريافت كه خسرو را به هنگام پيرى به كودكان مهر و رغبتى هست ، از اين روى به او گفت : « اى پادشاه ! اگر پسر يكى از پسران خود را ببينى شاد مىشوى گرچه در آن امرى ناپسند باشد ؟ « 1 » » خسرو گفت : « باكى نيست . » شيرين فرمود تا يزدگرد را به زيور بيارايند و عطر بزنند . آنگاه او را پيش خسرو برد و گفت : « اين يزدگرد پسر شهريار است . » خسرو او را به سوى خود خواند و در آغوش خويش بنشاند و ببوسيد و به او مهر ورزيد و سخت دوست داشت و نزد خود نگاه داشت . روزى يزدگرد پيش خسرو بازى همىكرد كه ناگاه خسرو به ياد سخن ستاره‌شماران افتاد . پس او را بخواند و رخت او بكند و به همه جاى او بنگريست و در يكى از رانهاى او نقصى يافت . خسرو سخت در خشم شد و در نگرانى فرورفت و او را برداشت تا به زمين بكوبد . شيرين در او آويخت و سوگند داد كه كودك را نكشد و گفت : « اگر كارى براى اين ملك پيش خواهد آمد بازگرداندن آن صورت نبندد . » خسرو گفت : « اين همان بدشگونى است كه مرا از او آگاهى داده بودند ، او را از اينجا بيرون كن تا چشم من بر او نيفتد ! » شيرين فرمود تا او را به سيستان بردند .\r\nديگران گويند او را به دهى در سواد كه نامش خمانيه « 2 » بود بردند و به دايگانش سپردند .\r\nايرانيان بر خسرو بشوريدند و او را بكشتند و شيرويه كه مادرش مريم رومى\r\n\r\n\r\n","description":"","footnote":"\r\nبگوئيم اين‌گونه اسرار نمىتوانست به بيرون از حرم‌سرا راه يابد . اما به هر حال خصوصيات منقول در اين داستان كاملا ايرانى است .\r\n( 1 ) - زيرا اگر چنين چيزى باشد آن پيشگويى به آسانى مىتواند به وقوع بپيوندد .\r\n( 2 ) - مسلما همان حمانيه يا حمينيه است كه در كنار دجله در پائين بغداد قرار دارد ( رجوع شود به  ZDMG  ج 28 ص 94 ) . به مطالب اين مقاله بايد اضافه كنم كه در طبرى و نسخهء سپرنگر هم اين ده را از بناهاى بهمن ( وهومن ) گفته‌اند .\r\n","page_name":" 381 ","page_number":389},
  {"content":"\r\n\r\nبود در اين كار ايشان را يارى كرد . پادشاهى او سى و هشت سال بود و هنگامى كه سى و دو سال و پنج ماه و پانزده روز از پادشاهى او گذشته بود ، پيغامبر از مكّه به مدينه هجرت فرمود « 1 » .\r\n\r\nپادشاهى شيرويه و نام او كواذ بود\r\nپس از خسرو ، شيرويه « 2 » پسر پرويز ، پسر هرمزد ، پسر خسرو انوشروان\r\n\r\n\r\n","description":"","footnote":"\r\n( 1 ) - اين محاسبه در صورتى كه مقصود از هجرت ورود پيغمبر به مدينه باشد از يك تا دو ماه درست است ، بسته به اينكه اين حادثه در ماه ربيع الاول ( چنان كه معمولا پذيرفته شده است ) و يا در ماه ربيع الثانى اتّفاق افتاده باشد .\r\n( 2 ) - اين نام كه در زمانهاى نسبة متأخر نيز ديده مىشود ظاهرا بايد به ياء مجهول باشد نه به ياء معلوم ؛ اما املاهاى يونانى ( ثئوفانس و ديگران ) و ( بايد به شكل اخير تصحيح شود ، كرنيكن پاسكاله و نيكفوروس قسطنطينى ) همه دلالت مىكند بر اينكه به ياء معلوم است و املاى ( كرونيك سنتومون در اوزبيوس چاپ شونه  Schoene  ص 96 ) مخالف آن نيست . اما تبادل املاهاى سريانى ( قصص سريانى لاند ج 1 ص 17 س 1 و يعقوب رهاوى ، نسخهء خطى موزه بريتانيائى ، و توماس مرگائى در السّمعانى ج 3 قسمت 1 ص 91 ) و نام فرد عادى ( السّمعانى ج 3 قسمت 1 ص  b  142 ) و ( الياس نصيبينى ، مكرر ) به تلفظ آن با ياء مجهول اشاره مىكند . سن مارتين در كتاب خاطرات دربارهء ارمنستان ( ج 1 ص 324 ) يك ارمنى را به نام شرويى  Scheroi  ذكر مىكند ولى بروسه در مجموعهء تواريخ ارمنى ( ج 1 ص 70 ) از يك ايرانى به نام شيرو  Chiro  ياد كرده است . ويه در آخر كلمه (  oe  و يا در حقيقت  Oje  و  oie  ) در نام مردان جاى جزء دوم كلمهء مركب را مىگيرد ( بنا بر اين در زبان فارسى در اين كلمه همان چيز روى مىدهد كه در نامهاى اشخاص اقوام ديگر هند و اروپائى ملاحظه مىگردد . اما در زبان فارسى نامهاى ديگرى نيز براى مردان ديده مىشود كه با شير ( به ياء مجهول ، حيوان درنده معروف ) تركيب مىشود از قبيل شيرزاد و غيره اما نامى كه از شير ( به ياء معلوم به معنى مايع خوردنى معروف ) تركيب مىشود در نامهاى مردان ديده نمىشود ولى در نامهاى زنان از قبيل « شيرين » ديده مىشود . شاعرى از قرن نهم مسيحى مردى را به علت اينكه هم نام « احمد » و هم نام شيرويه را دارد طعنه مىزند و مىگويد : « تو ، اى آنكه در عربى نام پيغمبر ( احمد ، محمد ) و در فارسى نام شيران را دارى ( اغانى ج 17 ص 27 ) . بنا بر اين نام اين\r\n","page_name":" 382 ","page_number":390},
  {"content":"\r\n\r\nبه شاهى نشست « 1 » . گويند پس از آنكه او به شاهى بنشست و پدرش را به زندان افگند بزرگان ايران پيش او رفتند و گفتند : « نشايد كه ما را دو پادشاه باشد ، يا بايد خسرو را بكشى كه ما زيردستان فرمانبردار تو باشيم و يا تو را از تخت فرودآوريم و از او فرمان بريم چنان كه از اين پيش از او فرمان مىبرديم » . شيرويه از اين سخنان بشكست و در او سستى پديد آمد و فرمود تا خسرو را از كاخ شاهى به خانهء مردى به نام مارسپند « 2 » ببرند . خسرو را بر باره‌اى بنشاندند و سرش را بپوشاندند و سپاهيانى بر او بگماشتند تا او را بدان خانه برند . در راه بر دكان كفشگرى بگذشتند . كفشگر چون ديد كه سوارانى همراه سوارى سرپوشيده همىروند بدانست كه آن سوار سرپوشيده خود خسرو است ، پس قالب كفشى به سوى او پرتاب كرد . يكى از سپاهيانى كه همراه خسرو بود شمشير بركشيد و روى به كفشگر نهاد و گردن او بزد و آنگاه به ياران خود پيوست « 3 » . چون خسرو را به خانهء مارسپند بردند شيرويه بزرگان و نجبا را كه در كاخ شاهى بودند بخواست و گفت : « ما چنين ديديم كه در آغاز كار كسى را به پادشاه ، كه پدر ماست ، بفرستيم و تدبير بد او را در كار مملكت به وى بازنمائيم . » پس مردى را از اهل اردشيرخرّه به نام اسپاذگشنسب « 4 » ، كه پايگاهش\r\n\r\n\r\n","description":"","footnote":"\r\nشخص هم با شير ( به معنى حيوان معروف ) مركب بوده است .\r\n( 1 ) - در اينجا دوباره خبرى كه در صفحات قبل قطع شده بود دنبال مىشود .\r\n( 2 ) - به گفتهء نويسنده ارمنى نيز ( ژورنال آزياتيك سال 1866 م . ج 1 ص 210 ) « كتك هندوك » ( خانهء هندو ) كه خسرو را به آنجا بردند به مارسپند تعلق داشته است . به گفتهء ثئوفانس ( ص 502 ) او را به « خانهء ظلمت » بردند و بنا به كرنيكن پاسكاله او را به « دژ نو » بردند . هر دو مأخذ كه از نويسندهء واحدى گرفته‌اند ( دو نامهء مختلف از هراكليوس ) اضافه كرده‌اند كه او اين خانه را براى نگاهدارى گنجها ساخته بوده است .\r\n( 3 ) - كفشگر در شاهنامه بارها همچون مردم پست با گستاخى خاص و گاهى هم با رفتار مضحك ياد شده است ( رجوع شود به شاهنامه 1500 و 1644 و 1777 و بعد ) . حتى پادشاه برافتاده نبايد از طرف عوام مورد شماتت و استهزاء قرار گيرد !\r\n( 4 ) - اين همان كسى است كه در كرنيكن پاسكاله ( با تحريفات ديگر ؛ در كتاب ثئوفانس ص 499 تحريف بدتر است ) ناميده شده است و از تبديل محل دو جزء مركب ( اسپاذگشنسپ به گشنسپ‌اسپاذ ) حاصل شده است . معنى كلمهء اسپاذ كه بعد به عنوان نامى\r\n","page_name":" 383 ","page_number":391},
  {"content":"\r\n\r\n« رئيس لشكر » بود و تدبير مملكت به دست او بود بخواند و گفت : « برو پيش پادشاه ، پدر ما ، و اين پيام ما را به او برسان « 1 » : ما و هيچيك از زيردستان ما سبب آفتى كه تو در آن افتاده‌اى نبوده‌ايم ، بلكه آن را خداوند به كيفر كارهاى زشت تو براى تو فرستاده است « 2 » و از آن كارهاى زشت است : 1 - بر پدرت بشوريدى و ستم راندى و پادشاهى\r\n\r\n\r\n","description":"","footnote":"\r\nمستقل ظاهر مىگردد بر من معلوم نيست . اين مرد بنا به گفتهء منابع يونانى از اعضاى اصلى توطئه بوده است و بعد او را به سوى هراكليوس فرستاده‌اند تا دربارهء صلح گفتگو كند . در يونانى عنوان او را « رهبر سپاه ايران » و يا « فرمانده سپاه ايران » و يا « فرمانده سپاه » ( ) نوشته‌اند و اين با عنوانى كه در متن براى او ذكر شده است تطبيق مىكند و آنچه را كه در اخبار الطّوال و طبرى فارسى به جاى كتيبه ( سپاه ) كتّاب و كتبه ( دبيران ، و در اين صورت عنوان او دبيربذ مىگردد ) گذاشته‌اند باطل مىسازد .\r\n( 1 ) - شكايات و اعتراضات و پاسخهاى مفصلى كه به آن داده شده است نبايد به عنوان اسناد صحيح تلقى گردد ، گرچه دلايل دفاعى خسرو را كسى بيان كرده است كه به اوضاع خيلى خوب آشنا بوده است . نگارش اصلى اين اعتراض‌ها و پاسخها ظاهرا چند سال پس از مرگ خسرو و مرگ شيرويه صورت گرفته است اما مسلّما در زمانى بوده است كه كسى از نسل خسرو ( شايد يزدگرد سوم ) سلطنت مىكرده است . طبرى از همه مفصل‌تر ذكر كرده است اما باز بىتلخيص نيست زيرا طبعا در اصل براى هر اعتراض پاسخى داده شده بوده است ، در صورتى كه طبرى بعضى از اين پاسخها را ذكر نكرده است . در شاهنامه پاسخها به همان ترتيب طبرى است اما بعضى از پاسخها را كه در طبرى نيست دارد . گرچه شاهنامه در جزئيات با طبرى در چند جا فرق دارد اما بيشتر كلمه به كلمه با طبرى مطابق است و از آن جمله است مثلا كلمات سرآغاز . با همهء تهذيب و تحرير در ترجمهء عربى باز اصل پهلوى خود را از لابه‌لاى عبارات ظاهر مىسازد .\r\nدينورى در تلخيصى كه آورده است بعضى را به دلخواه خود تغيير داده است و اين وضع در طبرى فارسى بيشتر است . از عبارات كوتاهى كه يعقوبى در اين قسمت نقل كرده است برمىآيد كه او هم همين شكايت و همين پاسخ را در برابر خود داشته است . اما پندهاى پرويز زندانى به شيرويه در نامه‌هائى كه بعضى از آن در عيون الاخبار از روى كتاب التاج نقل شده است به روش ديگرى است . ابن قتيبه انديشه‌هاى ديگرى از پرويز و دربارهء پرويز از اين كتاب التاج نقل كرده است ( مقايسه شود با بوستان سعدى چاپ گراف ص 33 به بعد ) . اين نوشته كه به هر حال ساختگى است در الفهرست ( ص 118 ) به خسرو اول نسبت داده شده است و نادرست است .\r\n( 2 ) - فردوسى در اينجا گويد :\r\n « بگوئى كه ما را نبد اين گناه * نه ايرانيان را بد اين دستگاه \r\n كه بادافره ايزدى يافتى * چو از نيكوئى روى برتافتى . . . » \r\n","page_name":" 384 ","page_number":392},
  {"content":"\r\n\r\nرا از او گرفتى و چشمان او را ميل كشيدى و او را به بدترين گونه بكشتى و دربارهء او گناه بزرگى كردى . 2 - و نيز با ما پسران خود رفتار بد كردى و ما را از همنشينى با نيكان بازداشتى و هرچه ما را مايهء آسودگى و شادمانى و آرزو بود از ما گرفتى . 3 - و نيز با كسانى كه روزگارى دراز در زندان تو بودند رفتار بد كردى چندان كه از درويشى و تنگدستى و دورى از شهر و زن و فرزند در رنج و بدبختى افتادند « 1 » . 4 - و نيز در كار زنان خود نيك ننگريستى و مهر خود از ايشان دريغ داشتى و نگذاشتى تا با مردان ديگر شوى كنند و از ايشان فرزندان آرند و ايشان را بر خلاف ميل خودشان نزد خود نگاه داشتى « 2 » . 5 - و نيز از همه زيردستان خود خراج بسيار خواستى و با درشتى و سختى بر ايشان ستم راندى . 6 - و نيز مالى را كه به جور از مردم بگرفتى بينباشتى و دلشان را بر خود تباه ساختى و آفت و زيان بر سر ايشان فرودآوردى . 7 - و نيز در مرز روم سپاهيانى را پيوسته نگه داشتى و ايشان را از زن و فرزندشان دور داشتى « 3 » . 8 - و نيز تو با موريسيوس پادشاه روم غدر كردى و نيكىهائى را كه او با تو كرده بود نشناختى . او تو را پناه داده و آزمون نيك داده بود ، شرّ دشمن را از سر تو باز كرده و\r\n\r\n\r\n","description":"","footnote":"\r\nمن براى آنكه مطلب به راحتى معلوم شود يكايك موارد شكايات و اعتراض را شماره‌گذارى كرده‌ام .\r\n( 1 ) - در اينجا دينورى اعتراض ديگرى هم ذكر كرده است و آن اينكه خسرو دستور قتل سه هزار تن از مرزبانان و اسواران را به جرم اينكه از جنگ گريخته بودند ، داده بوده است .\r\n( 2 ) - به اين اعتراض پاسخى داده نشده . اينكه زنان و حتى زنان شوهردار را به زور براى حرم شاهى مىبرده‌اند جعل و تهمت نيست . سرنوشت بسيارى از زنان پادشاهان ايران چندان غبطه‌انگيز نبوده است و بسيارى از ايشان كاخ شاهى را به رغبت ترك مىگفتند تا در خانهء شخص حقيرى زندگى كنند . اين مطلب را ما از گواهان تازه‌تر هم به دست مىآوريم ( رجوع شود به پولاك ، ايران ، ج 1 ص 234 به بعد ) .\r\n( 3 ) - اين اتهام كه پاسخ روشنى به آن داده نشده است با دو اتهام ديگر قبلى بسيار سنگين است . مسلّما در نتيجهء جنگ طولانى اموال ( با وجود گنجهائى كه خسرو روى هم انبار مىكرده است ) و افراد مملكت سخت به تحليل رفته بوده است و ويرانيهائى كه هراكليوس بارآورد بر آن افزوده شده است . از اينجا معلوم مىشود كه چرا شيرويه بيشتر از هر چيز در افتتاح باب مذاكرات صلح شتاب مىكرده است .\r\n","page_name":" 385 ","page_number":393},
  {"content":"\r\n\r\nگرامىترين و برگزيده‌ترين دختر خود را به تو داده و از اين روى نام تو را بلند ساخته بود . امّا تو حق او را سبك شمردى و چوب صليب را كه تو و مردم بلاد تو به آن نيازى نداشتيد به او بازنگردانيدى با آنكه او آن را از تو خواسته بود « 1 » . اكنون اگر حجّت‌هائى در ردّ اين گناهان كه برشمرديم براى ما و مردم دارى بازگوى و اگر حجتى ندارى زود به سوى خدا بازگرد و توبه كن تا دستور خود را دربارهء تو بفرمائيم . » اسپاذگشنسپ اين پيام شيرويه را نيك بشنيد و روى به خسرو نهاد تا آن پيام را بازرساند . چون به جائى كه خسرو را در آن زندانى كرده بودند برسيد ديد كه پاسبان خسرو مردى است به نام گالينوش « 2 » كه از فرماندهان سپاه بود و در آنجا نشسته بود . آن دو چندى با هم به گفتگو پرداختند « 3 » و پس از آن اسپاذگشنسپ از\r\n\r\n\r\n","description":"","footnote":"\r\n( 1 ) - تازه دريافته بودند كه خشم مسيحيان از ربودن صليب خطرناك بوده است . در اينجا بايد گفت كه متن اصلى را درست درنيافته‌اند زيرا نويسندهء آن كه اين‌همه اطلاعات صحيحى در اختيار داشته است نمىتواند معتقد باشد كه صليب در زمان حيات موريسيوس ربوده شده بوده است . طبرى پاسخ اين اعتراض را ذكر نكرده است . فردوسى كه اصلا از جنگ خسرو با روميان اطلاعى ندارد اين مطلب را كاملا به نحو ديگرى برگردانده است . اخبار الطّوال و طبرى فارسى يكى از موارد اعتراض را هم عزل نعمان از حيره گفته‌اند . اين اعتراض ظاهرا در اصل نبوده است زيرا در پاسخ آن به محمد ( ص ) اشاره شده است . به طور كلى عزل نعمان از نظر ايرانيان كار بدى نبوده است و بلكه درست برعكس بوده است .\r\n( 2 ) - من مطمئن نيستم كه شكل درست فارسى اين نام چنين بوده است ، زيرا مؤلفان عرب اين نام را ( با حرف تعريف و بىحرف تعريف ) جالينوس و يا جالنوس نوشته‌اند ( يكى از شعراى عرب آن را الجالنوس  u - u - -  گفته است ، رجوع شود به ص 260 از البلاذرى ) و فردوسى آن را گلينوش خوانده است . اين مرد بايد همان باشد كه به گفتهء بلاذرى ( ص 251 و 258 به بعد ؛ طبرى چاپ كوزه‌گارتن ج 2 ص 186 به بعد و ص 288 ) چند سال بعد در جنگ با مسلمانان شركت جسته است و مؤيد اين ادعا آن است كه دينورى از اين شخص در هر دو جا ( در قصّهء خسرو پرويز و در جنگ با مسلمانان ) به عنوان ، رئيس المستميته » ( پيشواى جويندگان مرگ ) ياد كرده است . المستميته نام گروهى بوده است كه فارسى آن بايستى جان‌سپار و پهلوى آن جان اپسپار بوده باشد . دينورى گويد كه گالينوش 500 تن از اين جان‌سپاران را با خود داشت تا مراقب خسرو باشند .\r\n( 3 ) - يعنى مبادلهء سلام و احوالپرسى معمولى و غير آن .\r\n","page_name":" 386 ","page_number":394},
  {"content":"\r\n\r\nگالينوش خواست كه از خسرو دستورى بخواهد تا او پيام شيرويه را بگزارد .\r\nگالينوش پرده‌اى را كه بر جايگاه خسرو بود بالا زد و گفت : « خداوند زندگانى تو را دراز كناد ! اسپاذگشنسپ بر در است و مىگويد كه پادشاه شيرويه با او پيامى به سوى تو فرستاده است و از تو دستورى همىخواهد ( تا آن پيام را برساند ) اكنون فرمان تو راست « 1 » . » خسرو بخنديد و به شوخى گفت : « اى گالينوش پسر اسپاذ ، سخن تو بر خلاف سخن اهل خرد است زيرا اگر آن پيام از شيرويهء پادشاه است مرا با پادشاهى او حق دستورى دادن نباشد ، و اگر مرا حق دستورى دادن باشد پس شيرويه پادشاه نباشد و لكن مثل آن چنان باشد كه گفته‌اند : خداوند چيزى را مىخواهد و مىشود و پادشاه به چيزى امر مىفرمايد و آن به جا آورده مىشود .\r\nبگوى تا اسپاذگشنسپ بيايد و پيامى كه دارد بگزارد . » چون گالينوش اين سخن بشنيد از پيش خسرو بيرون شد و دست اسپاذگشنسپ بگرفت و گفت : « برخيز و به رهنمونى خدا پيش خسرو شو . » اسپاذگشنسپ برخاست و يك‌تن از خدمتكاران خود را كه با او بود بخواند و پوششى كه بر خود داشت بگرفت و به او داد و شستكهء پاك سفيدى از آستين بيرون آورد و روى خود را با آن بماليد « 2 » و پيش خسرو رفت و چون او را بديد بر خاك افتاد . خسرو فرمود تا برخيزد . پس برخاست و دست بر سينه نهاد . خسرو بر روى سه نمط ديباى خسروانى زردوز كه بر روى بساطى ابريشمين افگنده بودند نشسته و بر سه بالش زربفت پشت داده بود و بر دست خود بهى زرد و سخت گرد گرفته بود . چون خسرو اسپاذگشنسپ را بديد بر چهار زانو\r\n\r\n\r\n","description":"","footnote":"\r\n( 1 ) - با خسرو در حال گرفتارى درست مانند پادشاهان رفتار مىشده است و در گفتگوى با او نيز اين نكته رعايت شده است . خطاب بر طبق معمول با جملهء « انوشك بويذ » آغاز مىشود ( رجوع شود به زيرنويس 4 ص 57 ، فصل دوم ) . بايد متوجه بود كه راوى اين روايت تا چه اندازه از تشريفات دربارى آگاهى داشته است .\r\n( 2 ) - اين مسلّما اشتباه مترجم عربى است . به نظر مىرسد كه همان پندامه باشد كه دستمالى بوده است كه جلو دهان مىگرفته‌اند ( رجوع شود به صفحهء 363 ، زيرنويس شمارهء 5 ) .\r\n","page_name":" 387 ","page_number":395},
  {"content":"\r\n\r\nبنشست و آن بهى را به تكيه‌گاه خود روى بالش بنهاد . چون بهى سخت گرد بود و بالش توپر و هموار بود از روى بالش زبرين بر روى نمط زبرين بيفتاد و از نمط به روى بساط بغلطيد و از بساط نيز بغلطيد و به روى خاك افتاد و آلوده گشت .\r\nاسپاذگشنسپ آن را برداشت و با آستين بماليد و رفت تا پيش خسرو بنهد . خسرو اشاره‌اى كرد كه آن را دور كند و گفت : « آن را از من دور كن . » اسپاذگشنسپ آن را بر كنار بساط بر روى زمين نهاد و به جاى خود بازگشت و دست به سينه نهاد . خسرو سر به زيرافگند و اين مثل را گفت : « اگر امرى پشت برگرداند به هيچ روى نتوان آن را روى آورد و اگر امرى روى آورد به هيچ روى نتوان آن را پشت برگرداند و اين دو امر به دنبال هم بيايند و هيچ چاره‌اى سود نبخشد « 1 » . » آنگاه به اسپاذگشنسپ گفت :\r\n« غلطيدن اين بهى و افتادن آن به جائى كه افتاد و آغشته شدن آن به خاك گوئى ما را از پيامى كه آورده‌اى و به آنچه خواهيد كرد و بر انجام آن آگاهى مىدهد . زيرا بهى كه گزارش آن نيكى است از بالا به پائين افتاد و بر بساط ما نماند و از آن بغلطيد تا به زمين افتاد و خاك‌آلوده گشت ، و اين به فال بد نشان مىدهد كه شكوه پادشاهان با بازاريان افتاد و پادشاهى از ما گرفته شد و بر دست فرزندان ما نيز نماند و به كسانى برسد كه از مردم اين مرز و بوم نيستند . اكنون پيام خود بگزار و سخنى كه آورده‌اى بازگوى . » اسپاذگشنسپ پيام شيرويه بگزارد و كلمه‌اى از آن باقى نگذاشت و ترتيب آن را بر هم نزد . خسرو در پاسخ اين پيام چنين گفت « 2 » : « از من به شيرويهء كوتاه\r\n\r\n\r\n","description":"","footnote":"\r\n( 1 ) - ناشى از اعتقادى قوى به جبر و سرنوشت است و چنان كه از مينوخرد و ديگر نوشته‌ها برمىآيد ايرانيان به آن پايبند بوده‌اند . شايد همين اعتقاد موجب شده است كه با اسلام انسى بگيرند و گر نه مىبايستى از روى طبع بر ايشان ناخوشايند بوده باشد .\r\n( 2 ) - طبرى فارسى ( ترجمهء بلعمى ) در اينجا پاسخ اعتراض را مانند خود اعتراض ، به ميل خود تغيير داده است . طول و تفصيل گفتگو نشان مىدهد كه چگونه نخستين مترجم عربى آن را كلمه به كلمه ترجمه كرده بوده است . ما گاهگاهى بعضى از تعبيرات را در ترجمهء آلمانى مانند اصل پهلوى كوتاه‌تر آورده‌ايم . يعنى مثلا جائى كه مترجم عربى ناگزير شده است « القصير العمر » ترجمه كند ما  Todeswurdig  آورده‌ايم كه اصل پهلوى آن بايستى « مرگ ارجان » ( فارسى « مرگ ارزانى » ) بوده باشد .\r\n","page_name":" 388 ","page_number":396},
  {"content":"\r\n\r\nزندگانى « 1 » بگوى كه هيچ خردمندى را نشايد كه گناهى كوچك و بدى خرد را از كسى بازگويد مگر كه آن گناه پيش او راست شود و يقين كند كه از او سر زده است ، تا چه رسد به گناهان بزرگى كه بر ما بستى و به ديگران بازگفتى ، با آنكه سرزنش گناهكار و تباه‌كار كسى را سزاست كه خود را از تباه‌كارى و گناهكارى بازدارد . اى كوتاه زندگانى كم‌دانش ، اگر آنچه بر ما بستى راست بودى نيز سزا نبودى كه آن را بازگوئى و ما را به آن سرزنش كنى . اگر ندانى كه به سبب آنچه بر ما بسته‌اى و همه جا بازگفته‌اى چه زشتىها دامنگير تو مىشود پس در زشتىهاى خود بنگر و آن اندازه بر ما عيب گير كه گفتار زشت تو آوازهء نادانى و كم‌خردى تو را بيشتر نكند . اى بىخرد بىدانش ، اگر در آنچه رنج بردى تا گناهانى را كه مايهء كشتن ما شود بر ما ببندى ، حقيقتى باشد و تو بر آن برهانى داشته باشى بايد بدانى كه داوران كيش تو فرزند كسى را كه سزاوار كشتن است از او ندانند « 2 » و او را از همنشينى با نيكان و آميزش با ايشان بازدارند مگر در جاهاى بسيار كم « 3 » تا چه رسد به اينكه او را پادشاهى دهند . اما سپاس خدا را و نعمت او را كه ما نفس خود را چنان اصلاح كرده‌ايم و نيّت خود را با خدا و هم‌كيشان خود و با تو و با پسران خود چنان نيك كرده‌ايم كه ما را در آن هيچ‌گونه كوتاهى نبوده است و كسى را در آن بر ما بهانه‌اى و سرزنشى نباشد . اكنون حال گناهان و جرائمى را كه بر ما بسته‌اى بازنمائيم و از آوردن حجّت بازنمانيم « 4 » تا\r\n\r\n\r\n","description":"","footnote":"\r\n( 1 ) - فردوسى نيز با عبارتى كوتاه به مرگ پيش‌رس شيرويه از قول خسرو اشاره كرده است : مماناد گوياى اين ، تندرست ( فردوسى در نقل اين گفتار خسرو مكرر « بىخردى » شيرويه را پيش كشيده است ) .\r\n( 2 ) - در حقيقت مقصود محروم ساختن او از ميراث است . كمبوجيه پادشاه هخامنشى برعكس رفتار كرد و جاى قاضى نادرست را به پسرش داد اما دستور داد كه اين پسر بر مسندى بنشيند كه از پوست پدرش ساخته شده بود ( هرودت 25 / 5 ) ، با اوضاع مشرق زمين خيلى سازگار است !\r\n( 3 ) - چنين است در متن عربى ، اما من ترديد دارم كه متن عربى درست مطابق اصل پهلوى باشد .\r\n( 4 ) - زيرا تو نه شاكى درست و نه قاضى صلاحيت‌دارى هستى .\r\n","page_name":" 389 ","page_number":397},
  {"content":"\r\n\r\nپايهء نادانى و بىخردى و رفتار زشت خود را بدانى « 1 » : 1 - پاسخ ما به آنچه دربارهء هرمزد ، پدر ما ، گفته‌اى چنين است : نابكاران و سركشان هرمزد را بر ما برانگيختند چندان كه بر ما تهمت بست و كينه و دشمنى ما را بدل گرفت . چون او از ما برگشت و انديشه‌اش دربارهء ما به بدى گرائيد در بيم شديم و از دربار او دورى گزيديم و به آذربايگان رفتيم و همگان آن را بدانستند و كار ملك روى به سستى نهاد . چون از آنچه به او رسيده بود آگاه شديم از آذربايگان روى به دربار او نهاديم . در اين ميان بهرام دو روى با سپاهيان فراوان كه از بزهكاران كشتنى گرد آورده بود از اطاعت ما بيرون شد و بر ما تاخت و ما را از پايتخت بيرون كرد . ما به سرزمين روم بگريختيم و از آنجا با سپاه و ابزار جنگ روى به مملكت خود نهاديم و با بهرام بجنگيديم . بهرام از ما بگريخت و به تركستان شد و داستان هلاك و نابودى او در آنجا بر همگان معلوم است . چون مملكت از آن ما شد و پادشاهى بر ما استوار گشت و به يارى خدا زيردستان خود را از لب پرتگاه بلا و آفات رهانيديم با خود گفتيم : بهترين چيزى كه بايد پادشاهى خود را با آن آغاز كنيم و سياست خود را از آن ابتدا كنيم خونخواهى پدر ما و گرفتن انتقام او و كشتن كسانى است كه در خون او دست داشته‌اند و پس از آنكه اين انديشه را به عمل آورديم و به مقصود خود رسيديم مىتوانيم به ديگر كارهاى مملكت خود برسيم . پس همهء كسانى را كه در خون او دست داشتند و در آن كوشش و يارى كرده بودند بكشتيم . 2 - پاسخ ما به آنچه دربارهء پسران ما گفتى چنين است : همهء پسران ما بجز آنان كه خداوند از ما بازگرفت درست اندام بودند .\r\nليكن ما بر شما پاسبانان گماشتيم تا نگذارند به كارهائى كه به شما مربوط نباشد دست يازيد زيرا بيم داشتيم كه از شما بر مملكت و رعيت زيانى برسد . پس ما براى پوشاك و سوارى و ديگر نيازمندىهاى شما مخارج فراوان كرديم كه خود آن را مىدانى . اما تو را به ويژه سرگذشتى است و آن چنين است : ستاره‌شماران در\r\n\r\n\r\n","description":"","footnote":"\r\n( 1 ) - من همان ارقامى را كه در برابر يكايك موارد اعتراض گذاشته بودم در برابر پاسخهاى مربوط به آن اعتراضات نيز مىگذارم .\r\n","page_name":" 390 ","page_number":398},
  {"content":"\r\n\r\nزايجه‌نامهء تو چنين ديدند كه از تو يا به سبب تو بر ما بدى خواهد رسيد . با اين همه به كشتن تو امر نفرموديم و بر زايجه‌نامهء تو مهر نهاديم و آن را به همسر خود شيرين داديم و با اين همه حكم ستاره‌شماران را استوار مىداشتيم . پرميشا « 1 » پادشاه هند در سال سى و ششم پادشاهى ما فرستادگانى با نامه نزد ما فرستاد و در آن نامه از هر درى سخن گفته بود و براى ما و شما پسران ما هدايا فرستاده بود و به هريك از شما نامه‌اى نوشته بود . هديه‌اى كه براى تو فرستاده بود ياد مىآورى كه پيلى و شمشيرى و بازى سپيد و ديباجى زربفت بود . چون در هدايا و نامه‌هاى شما بنگريستم ديدم كه برنامهء تو به هندى نوشته است : « مضمون اين نامه را پوشيده نگاه دار . » پس بفرموديم تا هدايا و نامه‌ها را به هريك از شما بازدهند اما نامهء تو را به جهت آن جمله كه نوشته بود نگاه داشتيم و دبيرى هندى بخواستيم و بفرموديم تا مهرنامه بشكند و آن را بر ما بخواند . در آن نامه چنين نوشته بود : « مژده باد تو را و شادزى و دل خوش دار كه تو روز دى به آذر « 2 » از ماه آذر سال سى و هشتم از پادشاهى خسرو تاج بر سر خواهى نهاد و بر تمام مملكت او پادشاه خواهى شد . » پس ما را يقين شد كه تو پادشاه نخواهى شد مگر از راه مرگ و نابودى ما و با آن همه از وظيفه و پاداش و معونت و جز آنكه در حق تو بود چيزى نكاستيم تا چه رسد كه امر به كشتن تو كنيم . پس برنامهء پرميشا مهر نهاديم و آن را به زن خود شيرين سپرديم .\r\nشيرين هنوز زنده است و عقل و تن او درست است ، اگر بخواهى مىتوانى زايجه‌نامهء خود و نامهء پرميشا را از او بگيرى و بخواهى تا از خواندن آن نالان و\r\n\r\n\r\n","description":"","footnote":"\r\n( 1 ) - شايد شكل درست اين نام پولوكيشه باشد ( با آواى ميانه سقّى ) ، زيرا چنان كه آقاى بولر  Buhler  به من گفته است در آن زمان يكى از دو پادشاه بزرگ هند ، يعنى پادشاه از دكن تا ناربادا ، چنين ناميده مىشده است . « ل » و « ر » در پهلوى به يك شكل نوشته مىشود . ما نمىتوانيم بگوئيم كه تحريف « ك » به « م » در اين نام در اصل پهلوى صورت گرفته بوده است يا در ترجمهء عربى .\r\n( 2 ) - رجوع شود به صفحهء 378 ، زيرنويس شمارهء 5 . فردوسى در اينجا فقط « دى » آورده است .\r\n","page_name":" 391 ","page_number":399},
  {"content":"\r\n\r\nپشيمان شوى . 3 - پاسخ ما به آنچه دربارهء كسانى كه پيوسته در زندان بودند گفته‌اى چنين است : پادشاهان گذشته از كيومرث « 1 » تا بشتاسپ همه از روى داد حكم مىراندند و از زمان بشتاسپ تا زمان ما حكم به داد كنند با دين و پرهيزگارى . اگر تو از خرد و دانش و ادب بىبهره‌اى ، از بزرگان دين كه ستونهاى كيش ما باشند بپرس تا بدانى كه حال كسانى كه بر پادشاهان عصيان كنند و با ايشان خلاف ورزند و عهد ايشان بشكنند و با گناهان خود سزاوار كشتن باشند چون است . در پاسخ تو خواهند گفت كه چنين كسانى سزاوار رحم و بخشايش نباشند . با اين همه بدانكه ما در زندان دائم نينداختيم مگر كسانى را كه از روى داورى درست مىبايست كشته شوند يا در چشم ايشان ميل كشيده شود و يا پاى و دست و يا يكى از اندامهاى بدن ايشان بريده شود . چه بسا كه زندانبانان و كسان ديگر از وزيران ما به ياد ما مىآوردند كه اين زندانيان در خور كشتن هستند و مىگفتند : « ايشان را زود بكش پيش از آنكه چاره‌اى بينديشند و تو را بكشند . » اما چون ما بقاى جان مردم همىخواستيم و خونريزى را روا نمىداشتيم در كار ايشان درنگ همىكرديم و كار ايشان را به خدا مىگذاشتيم و جز زندان كيفر ديگرى بر ايشان جايز نمىشمرديم جز آنكه ايشان را از خوردن گوشت و شراب و بوئيدن گلها بازداشتيم و در اين كار از آنچه در سنت دين ماست كه كشتنيان را بايد از لذت و خوشى بازداشت ، عدول نكرديم . ما فرموديم كه خوردنى و آشاميدنى و ديگر نيازمنديهاى ايشان را به اقتصاد به ايشان بدهند و ايشان را از آميزش با زنان ايشان و از زاد و ولد بازنداشتيم . اكنون مىشنوم كه تو مىخواهى اين فتنه‌جويان دو روى كشتنى را رهاسازى و فرموده‌اى تا زندانشان را ويران كنند . اگر تو ايشان را رهاسازى خدا را خلاف كرده‌اى و به خود بدى خواسته‌اى و به دين خود سستى و شكست آورده‌اى ؛ زيرا دستور دين تو چنين\r\n\r\n\r\n","description":"","footnote":"\r\n( 1 ) - ايرانيان ، چنان كه معروف است ، گيومرث را نخستين پادشاه مىدانند . به عقيدهء ايرانيان زرتشت در زمان پشتاسپ ظهور كرده و وحى دينى خود را آورده است . در اينجا و در جاهاى ديگر ساسانيان در نظر ايرانيان جانشينان واقعى پادشاهان اساطيرى دانسته شده‌اند .\r\n","page_name":" 392 ","page_number":400},
  {"content":"\r\n\r\nاست كه بر كشتنيان رحم نياورى و بر ايشان نبخشائى و با اين همه ، دشمنان پادشاهان هرگز مملكت را دوست ندارند و آنان كه بر پادشاه عصيان كرده‌اند طاعت او را گردن ننهند و حكيمان در پندهاى خود چنين گفته‌اند : « در كيفر كسانى كه در خور كيفرند درنگ مكن كه درنگ در كيفر ايشان داد را ببرد و تدبير مملكت را زيان دارد . » اكنون اگر در رها ساختن اين دو رويان سركش كشتنى نابكار تو را خوشى دست دهد فرجام بد آن را در تدبير مملكت و آمدن زيانها و آشوب‌هاى بزرگ به هم‌كيشان خود ، خواهى يافت « 1 » . 5 - اينكه گفته‌اى ما خواسته و كالا و غلات و جز آن از بلاد مملكت خود گرد آورديم و آن از ماليات‌گيرى به ستمگارانه‌ترين راه‌ها و بدترين سختگيريها بر زيردستان و سخت‌ترين ستم‌رانىها بوده است ، نه از جنگ با دشمنان و پيروزى با ايشان ، چنين گوئيم : پاسخ درست به سخنى كه از روى نادانى و بىخردى باشد همانا پاسخ نگفتن است ، زيرا پاسخ نگفتن مانند خستو شدن به گناه است و همانا برهان قوى و عذر آشكار ما در دفاع از خويش در آن است كه هرچه را از ما پرسيده‌اى بازنمائيم . بدان اى نادان كه مملكت پادشاهان را پس از خداوند خواسته و سپاهيان بر پاى همىدارد ، به ويژه در مملكت ايران كه دشمنان از هر سوى آن را در ميان گرفته‌اند تا آنچه را كه به دست اوست فروببرند . تنها راه بازداشتن آنان و جلوگيرى از آنچه مىخواهند از ايران بربايند ، سپاه بسيار و سلاح و ابزار جنگ فراوان است و تنها راه به دست آوردن سپاه بسيار و ديگر نيازمنديهاى جنگى داشتن زر و سيم فراوان است و راه گرد آوردن زر و سيم براى روز نياز ، كوشش و جدّ بسيار در گرفتن ماليات است ؛ و اين بدعتى نيست كه ما نهاده باشيم بلكه ما در اين كار از پدران و گذشتگان خود پيروى كرديم . زيرا ايشان نيز مانند ما زر و سيم گرد آوردند و در افزودن آن بكوشيدند تا ايشان را در تقويت سپاه و برپا\r\n\r\n\r\n","description":"","footnote":"\r\n( 1 ) - آنچه پس از اين خواهد آمد جواب اعتراض پنجم را در بر دارد . در خود روايت فرق ميان اعتراض پنجم و ششم چندان روشن نيست .\r\n","page_name":" 393 ","page_number":401},
  {"content":"\r\n\r\nداشتن كارها و ديگر چيزها كه در آن سيم و زر به كار آيد پشتيبان باشد « 1 » . اما بهرام دو روى با گروهى از نابكاران كشتنى همسان خود بر اين زر و سيم و گوهر كه در گنج‌خانه‌هاى ما بود تاختن آوردند و هرچه بود بپراگندند و بر باد دادند و ببردند و چيزى بر جاى نگذاشتند جز بعضى از سلاحهاى ما كه نتوانستند آن را نابود سازند و ببرند و در آن رغبت نكردند . پس از آن به سپاس خداوندى ، ما مملكت خود را بازيافتيم و كارهاى ما استوار شد و رعيّت به طاعت ما گردن نهاد و ما ايشان را از بند ستم و شرّى كه گرفتار آن بودند رهانيديم . به هريك از چهار سوى كشور خود اسپهبذى فرستاديم و بجز اسپهبذان بر آن نواحى پاذوسپانان « 2 » بگماشتيم و در مرزهاى خود مرزبانان نهاديم و كارگزاران كاربر چابك بر سر كار آورديم و همه را به سپاه فراوان تقويت فرموديم تا پادشاهانى را كه با ما سر خلاف داشتند و دشمنان ما را ، سركوب كردند . در سال سيزدهم « 3 » پادشاهى ما سپاهيان ما چندان به دشمن تاختن بردند و غارت كردند و اسير گرفتند و كشتند كه هيچيك از دشمنان ما در خاك خود نمىتوانست جز به پاسپان يا به زنهار ما و يا با ترس و بيم خود را آشكار سازد تا چه رسد به اينكه به گوشه‌اى از خاك ما بتازد و يا آنچه را كه ما ناپسند\r\n\r\n\r\n","description":"","footnote":"\r\n( 1 ) - در الاخبار الطّوال دينورى در اينجا افزوده است ( البته دينورى قسمتهاى ديگر را مختصرتر و كوتاه آورده است ) : يكى از پادشاهان هند به جدّ او خسرو اوّل نوشته بود كه مملكت ايران مانند باغى است كه در و ديوار آن را بايد از گزند چارپايان حفظ كرد . ديوار اين باغ سپاهيانند و در اين باغ مال و خواسته . از شاهنامه برمىآيد كه اين مطلب در اصل روايت موجود بوده است :\r\n كه ايران چو باغيست خرّم بهار * شكفته هميشه گل كامكار . . . الخ . » \r\n( 2 ) - رجوع شود به آغاز سلطنت خسرو اول .\r\n( 3 ) - اين سالى است كه موريسيوس در آن كشته شد و نظرا بايد آغاز جنگهاى انتقامى محسوب شود . اما اينكه دشمنىها در حقيقت پس از سپرى شدن اين سال ( 23 ژوئن 603 م ) آغاز شده است براى اين قسمت چندان اهميت ندارد و نظير آن است كه نرسس در ادسا ، فكاس را به رسميت نشناخت و فورا از خسرو كمك خواست ( مقايسه شود با زيرنويس شمارهء 1 صفحهء 312 ) .\r\n","page_name":" 394 ","page_number":402},
  {"content":"\r\n\r\nمىداريم مرتكب شود . در اين سال‌ها چندان از غنائم زر و سيم و گوهر و مس و پرند و حرير و استبرق و ديبا و چارپايان و سلاح در كارخانه‌ها و گنج‌خانه‌هاى ما جمع شد و چندان برده و اسير فراهم آمد كه اندازه و اهميت آن بر مردم پوشيده نماند . در پايان سال سيزدهم پادشاهى ما كه بفرموديم نقش نوى براى سكه زدن بر زر و سيم بسازند ، شمارگران به ما گزارش دادند كه بجز زر و سيمى كه براى روزى سپاهيان خود به كنار نهاده بوديم ، در گنج‌خانه‌هاى ما دويست هزار كيسه بود كه جمع آن هشتصد هزار هزار مثقال بود « 1 » . چون ديديم كه مرزهاى ما استوار شده است و دشمن را از مرزهاى زيردستان خود بازداشته‌ايم و بر دهن‌هائى كه براى فروبردن مال زيردستان ما باز شده بود پوزه‌بند زده‌ايم و بساط امن همه جا گسترده است و چهار سوى مملكت از فشار و غارت در امان است ، بفرموديم تا بازماندهء ماليات سال‌هاى گذشته را بازستانند و هرچه از زر و سيم و گوهر و معدنى از كالاخانه‌ها و گنج‌خانه‌هاى ما برده‌اند به جاى خود بازگردانند « 2 » . در پايان سال سىام پادشاهى ما بود كه بفرموديم نقش نوى براى سكه زدن بر زر و سيم بسازند . بجز اموالى كه براى روزى سپاهيان خود به كنار گذاشته بوديم و بجز اموالى كه پيش از آن براى ما شمرده بودند چهارصد هزار كيسه بود كه جمع آن هزار هزار و ششصد هزار هزار مثقال بود « 3 » .\r\n\r\n\r\n","description":"","footnote":"\r\n( 1 ) - اگر در اينجا وزن درهم معمولى ايرانى را يك مثقال بدانيم ( رجوع شود صفحهء 376 ، زيرنويس شمارهء 1 ) اين مبلغ در حدود 560 ميليون مارك يا 700 ميليون فرانك خواهد شد . البته واضح است كه مقصود مثقال طلا نيست . فردوسى در اينجا ، مانند هميشه در موارد نظير آن ، ارقام را به دلخواه و ميل خود ذكر كرده است .\r\n( 2 ) - در اينجا به تهمت سنگينى اعتراف شده است . تحصيل بازمانده‌هاى مالياتى پس از ساليان دراز اقدام بسيار ظالمانه‌ايست و مطابق ظاهر اگر حق و قانون رسمى هم باشد از سختى و ظالمانه بودن آن نمىكاهد . اما پر كردن مجدّد گنجينه‌هائى كه سالها در معرض دزدى و اسراف قرار گرفته باشد فقط هنگامى امكان‌پذير مىگردد كه از كسانى كه بدهى نداشته باشند نيز ماليات اخذ شود . به هر حال ، جزئيات اين اعمال به هر ترتيبى تنظيم شده باشد علاوه بر سختى و ظالمانه بودن نفس آن ، فشارها و ستمگارىهاى بيشمار را نيز موجب مىگرديد .\r\n( 3 ) - اتهام نفس ادامه مىيابد . اين مبلغ كه دو برابر مبلغ مذكور در فوق است ممكن است\r\n","page_name":" 395 ","page_number":403},
  {"content":"\r\n\r\nاين همه كه برشمرديم بجز آن چيزيست كه خداوند از راه انعام و بخشش خود از اموال پادشاهان روم در كشتىهائى كه باد به سوى ما رانده بود ، بر خواسته‌هاى ما بيفزود و ما آن را « گنج باد آورد « 1 » » نام نهاديم . اموال ما از سال سىام پادشاهى ما تا امسال كه سال سى و هشتم پادشاهى ماست ، رو به فزونى است و آبادانى مملكت ما و امن و آسايش زيردستان ما و نيرومندى و استوارى مرزها و اطراف مملكت رو به افزايش است . اكنون مىشنويم كه تو از روى پستى به سخن نابكاران سركش كشتنى كار مىبندى و مىخواهى اين همه مال را بپراگنى و از ميان ببرى « 2 » . اكنون تو را مىآگاهانيم كه اين گنجينه‌ها و زر و سيم جز با رنج و كوشش بسيار و جز با به خطر انداختن جان‌ها به دست نيامده است و اين همه براى آن بوده است كه دشمنانى را كه از هر سوى اين مملكت را فروگرفته‌اند و مىكوشند تا هرچه در آن است بگيرند ،\r\n\r\n\r\n","description":"","footnote":"\r\nتا اندازه‌اى درست باشد و يا مبالغه‌آميز باشد به هر حال براى مملكتى كه به طور كلى فقير است و پادشاه آن در جنگى وحشتناك درگير شده كه مخارج آن از درآمد حاصل از غنائم و غارتهايش بيشتر بوده است غبطه‌انگيز نيست ؛ مخصوصا كه پس از گرد آوردن اين همه ثروت با مرگ او آن همه بر باد برود . پر كردن گنجينه‌ها از هوا و هوس‌هاى قديم شاهان بزرگ مشرق‌زمين بوده است .\r\nدر اينجا بايد به مبالغ هنگفتى كه مقدونيان در گنج‌خانه‌هاى هخامنشيان يافته بودند توجه داشت .\r\nپس از آن همه چپاول كه از اين گنجها شده باز با بقاياى آن جانشينان اسكندر جنگهاى درازى توانستند راه بيندازند ، در صورتى كه اگر نيمى از اين گنجها را عاقلانه به كار مىبردند مىتوانستند راه آسيا را بر روى اين فاتح بزرگ ببندند .\r\n( 1 ) - اين واقعه را ابن قتيبه ( ص 329 ) و مسعودى ( ج 2 ص 226 به بعد ) و فردوسى و ديگران نيز ذكر كرده‌اند . ابن قتيبه مىگويد كه امواج دريا كشتيها را در اسكندريه به سوى خشكى راند . مسعودى به جاى اسكندريه ، انطاكيه گفته است . در جزئيات حادثه خيلى مبالغه شده است و ترجمهء فارسى طبرى مبالغه را از حد گذرانيده است . نام اين گنج به فارسى « گنج باذآورد » است .\r\nدراپيرون  Drapeyrun  حدس خيلى خوبى زده است ( هراكليوس ص 109 ) : اين گنجها را هراكليوس ( هرقل ) پيش از آنكه جدّا به خسرو حمله كند به افريقا فرستاده بود و گويا خيال كرده بودند در آب غرق شده است ( نيكفوروس قسطنطينى ص 13 به بعد ) .\r\n( 2 ) - نسخهء خطى سپرنگر و سعيد بن البطريق ( ج 2 ص 253 ) و ابن قتيبه از برانداختن ماليات بزرگى كه به فرمان شيرويه صورت گرفته بوده است سخن مىگويند ، همين‌طور يك مؤلف ارمنى ( ژورنال آزياتيك سال 1866 ج 1 شماره 216 ) .\r\n","page_name":" 396 ","page_number":404},
  {"content":"\r\n\r\nدفع كنيم . براى دفع اين دشمنان در هر زمان پس از يارى خداوند ، تنها با خواسته و سپاه مىتوان آماده شد و سپاه نيز جز به مال نيرومند نتواند بود و مال نيز آنگاه سود دارد كه فراوان باشد . پس هرگز در انديشهء پراگندن اين اموال مباش و در آن گستاخ مشو زيرا كه آن پناهگاه سلطنت و مملكت تو است و تو را در برابر دشمنان نيرو و پشتيبان است . » اسپاذگشنسپ به سوى شيرويه بازگشت و سخنان خسرو را بىآنكه از آن كم كند به او بازگفت . بزرگان ايران باز پيش شيرويه رفتند و گفتند : « اين درست نباشد كه ما را دو پادشاه بود ، يا بفرماى كه خسرو را بكشند و ما چاكران فرمانبردار تو باشيم و يا آنكه تو را از تخت برداريم و او را فرمان بريم . » شيرويه از اين گفتار بشكست و در او سستى پديد آمد و بكشتن خسرو فرمان داد « 1 » . چند مردى كه خونى خسرو بودند آمادهء كشتن او شدند . هركدام از اين مردان كه پيش خسرو مىشد خسرو او را دشنام مىداد و سخن درشت مىگفت ، پس كسى دست به كشتن او نزد تا جوانى كه او را مهرهرمزد پسر مردان‌شاه گفتندى براى كشتن خسرو پيش او رفت .\r\nپدر او مردان‌شاه از جانب خسرو پاذوسبان نيمروز « 2 » بود و از فرمان‌بردارترين و باوفاترين كسان خسرو بود « 3 » . روزى خسرو ، كه دو سال به خلع او مانده بود ، از ستاره‌شماران و پيشگويان خود از فرجام كار خود بپرسيد . منجمان گفتند كه مرگ او از جانب نيمروز باشد . خسرو به مردان‌شاه بدگمان شد و از او بيمناك گرديد زيرا او مردى بلندپايه بود و در آن ناحيه در قدرت و نيرو كسى همپايهء او نبود . پس\r\n\r\n\r\n","description":"","footnote":"\r\n( 1 ) - فردوسى گفته است :\r\n « بترسيد شيروى و ترسنده بود / * كه در چنگ ايشان يكى بنده بود » \r\nچاپ مهل : 2218 .\r\n( 2 ) - نيمروز يعنى جنوب ( رجوع شود به زيرنويس شمارهء 2 صفحهء 185 ) .\r\n( 3 ) - داستان بعدى كه يعقوبى آن را كوتاه ذكر كرده است ممكن است واقعا تا اندازه‌اى حقيقت داشته باشد اما ارزش آن روحى و اخلاقى و به هر حال رمزى است . مىبينيم كه هم در داستان ظهور دولت ساسانى و هم در شرح سقوط آن چنين افسانه‌اى را ذكر كرده‌اند . زاد و مرگ مردان بزرگ دنياى قديم نيز فرصت خاصى براى نقل چنين سرگذشتهاى معجزه‌آسائى به دست مىدهد .\r\n","page_name":" 397 ","page_number":405},
  {"content":"\r\n\r\nبه مردان‌شاه نوشت كه هرچه زودتر پيش او برود . مردان‌شاه پيش خسرو رفت و خسرو در جستجوى بهانه‌اى براى كشتن او برآمد اما در او لغزشى نديد . چون اندازهء فرمانبردارى و وفادارى او را بديد و دانست كه او همواره در جستجوى خشنودى خسرو بوده است از كشتن او خوددارى كرد و بهتر آن ديد كه از سر جان او درگذرد و تنها دست راست او را ببرد و به جاى آن خواستهء فراوان به او ببخشد . پس بهانه‌اى بر او بگرفت و بفرمود تا دست راست او ببرند . در آن زمان دست و پا و سر را در صحن كاخ شاهى مىبريدند « 1 » . آنگاه كه خسرو به بريدن دست او فرمان داد جاسوسى بفرستاد تا آنچه مردان‌شاه و نظارگان مىگويند به او برسانند . چون دست راست مردان‌شاه ببريدند او آن را به دست چپ خود برداشت و ببوسيد و در آغوش بگرفت و اشك‌ريزان بر آن موئيدن گرفت و گفت : « اى دست بخشايشگر و تيرانداز من ! اى دست نويسنده و شمشيرزن من ! اى دست بازيگر و بخشندهء من ! » جاسوس پيش خسرو بازگشت و آنچه ديده بود بازگفت . خسرو را بر او رقّت آمد و از آنچه دربارهء او كرده بود پشيمان شد . پس يكى از بزرگان را پيش او فرستاد و پشيمانى خود را بازنمود و وعده داد كه هرچه مردان‌شاه بخواهد تا آنجا كه از دست او برآيد به جاى آورد . » مردان‌شاه با همان كس پيامى به خسرو فرستاد و پس از درود چنين گفت : « اى پادشاه ، من همواره قدر نيكىهاى تو را دربارهء خود مىشناسم و بر آن سپاسگزارم و به يقين مىدانم كه آنچه با من كردى بر خلاف ميل تو بوده است و سبب آن همانا قضاى بد بوده است . اكنون مرا از تو خواهشى است و بايد سوگندى كه مايهء اطمينان من باشد براى به جاى آوردن آن خواهش انجام دهى و بايد مردى\r\n\r\n\r\n","description":"","footnote":"\r\n( 1 ) - پادشاهان ايران از زمانهاى قديم چنين كيفرهائى را دوست داشته‌اند ( مثلا رجوع شود به پوتينجر  Pottinger  ، سفر بلوچستان ، ترجمهء آلمانى ص 322 ؛ براى اعمال خود خسرو رجوع شود به ثئوفيلاكتوس 5 / 5 ) بدين ترتيب انسان درمىيابد كه چرا يكى از پادشاهان ايران دستور داده است تا بر سنگى صحنه‌اى را نقش كنند كه شخص عمدهء آن دژخيم بوده است ( فلاندن تصوير 50 - تگزيه  Texier  تصوير 151 ) . در اينجا خشونت آشوريهاى قديم ديده مىشود ولى از لحاظ فن كمى از آن پست‌تر است .\r\n","page_name":" 398 ","page_number":406},
  {"content":"\r\n\r\nاز پرهيزگاران خداى ترس اين سوگند تو را به من برساند ، آنگاه من خواهش خود به تو بازگردانم . » فرستادهء خسرو اين پيام را به خسرو برد و او در به جاى آوردن خواهش او شتاب كرد و سوگندهاى سخت ياد كرد كه هرچه او بخواهد اگر مايهء سستى پادشاهى او نشود به جاى آورد . خسرو اين پيام را با بزرگ زمزمه‌كنندگان « 1 » فرستاد . مردان‌شاه از خسرو خواست كه سر او را ببرد تا ننگى كه بر او چسبيده است از او برداشته شود « 2 » . خسرو بفرمود تا سر او را ببريدند زيرا نمىخواست سوگندهاى سختى را كه ياد كرده بود بشكند . چون مهرهرمزد پسر مردان‌شاه پيش خسرو رفت خسرو از نام او و پدر او و از پايگاه او پرسيد و او گفت كه نامش مهرهرمزد پسر مردان‌شاه پاذوسپان نيمروز است . خسرو گفت : « تو پسر آزادمرد پرمايه‌اى هستى كه ما سزاى طاعت و وفاى او را نه چنان كه شايستهء او بوده است داديم ، اكنون آنچه به تو دستور داده‌اند به كار بند « 3 » . » مهرهرمزد با تبرزين خود چند بار بر رگ گردن خسرو زد اما اثرى نكرد . پس خسرو را بجستند و بر بازوى او حرزى يافتند كه هركه آن را با خود دارد شمشير در او اثر نكند . پس حرز را از بازوى خسرو باز كردند و مهرهرمزد او را ضربه‌اى بزد كه خسرو از آن كشته شد « 4 » . چون شيرويه اين خبر بشنيد گريبان\r\n\r\n\r\n","description":"","footnote":"\r\n( 1 ) - « زمزمه‌گر . » رجوع شود به زيرنويس شمارهء 1 ، صفحهء 375 .\r\n( 2 ) - اين گونه مثله براى شخص مثله‌شونده ننگ‌آور بود و او را از وصول به مقامات بالاتر بازمىداشت . از اين نوع اخير است عملى كه انسان را براى مقام سلطنت بىخطر و ضرر مىساخته است ( مقايسه شود با داستان هرمزد و شاپور اول ) .\r\n( 3 ) - خسرو سرانجام دريافت كه باز كارش از جانب نيمروز تباه شده است . اين نغمهء كهنى است از بيهودگى كوششهائى كه براى فرار از سرنوشت و نافرجامى موعود به عمل مىآيد و به عبارت ديگر از اينكه چگونه انسان خود را ندانسته افزار همان سرنوشت و نافرجامى موعود مىسازد ! به گفتهء مؤلف ارمنى ( ژورنال آزياتيك ج 1 ص 210 ) پيشگويان به خسرو گفته بودند كه او در هندوستان خواهد مرد و سرانجام مرگ او در « خانهء هندو » اتفاق افتاد ( رجوع شود به زيرنويس شمارهء 2 صفحهء 383 همين فصل ) . در شاهنامه اثرى از اين مطلب هست كه ذكر داستان مردان‌شاه در مأخذ او به همين مناسبت بوده است ، ولى اين داستان در شاهنامه به گونهء ديگرى آمده است و مهر - هرمزد در آنجا از طبقهء پست‌ترى است .\r\n( 4 ) - به گفتهء فردوسى خسرو پيش از كشته شدن ، اعمال دينى مانند توبه و غير آن به جاى\r\n","page_name":" 399 ","page_number":407},
  {"content":"\r\n\r\nخود بدريد و زار بگريست و بفرمود تا تن او را به ستودان ببرند . آنگاه جنازه را به ستودان بردند و بزرگان و ديگر مردمان آن را تشييع كردند . پس شيرويه بفرمود كه كشندهء خسرو را بكشتند . پادشاهى خسرو سى و هشت سال بود و كشته شدن او در ماه روز « 1 » از ماه آذر بود . شيرويه هفده تن از برادران با فرهنگ و دلير و آزادهء خود را كشت « 2 » و اين همه را به مشورت وزير خود پيروز « 3 » و آغالش شمطا پسر يزدين كرد . اين\r\n\r\n\r\n","description":"","footnote":"\r\nآورد . داستان تعويذ و بازوبند كه وسيلهء بىفايده‌اى براى دفع سرنوشت بوده است فقط در طبرى آمده است . يكى از نويسندگان متأخر ارمنى هم گفته است كه خسرو را با تبر كشتند ( مجموعهء بروسه ج 1 ص 85 ) . بنا به روايت ارمنى ديگر ( ژورنال آزياتيك سال 1866 ج 1 ص 210 ؛ مقايسه شود با السّمعانى 91  III , I ,  و « توماس مرگائى » ) خسرو را با شمشير كشتند . يكى از شعراى عرب ( به نقل ابن هشام ص 46 و جواليقى ص 118 و 128 و جوهرى به نقل زاخااو ) گفته است كه پسران او ويرا با شمشير كشتند . به گفتهء ثئوفانس ص 502 او را تيرباران كردند . حقيقت امر به درستى معلوم نشده است . آنچه مسلّم است اين است كه او را بىسر و صدا به دستور پسرش كشته‌اند و ظاهرا بزرگان بر او فشار آورده‌اند .\r\n( 1 ) - « روز ماه » نام روز دوازدهم از ماه ايرانى بوده است . تاريخ مذكور مطابق است با بيست و نهم فوريهء سال 628 م . بنا به روايت فوق خلع خسرو روز بيست و پنجم فوريه اتفاق افتاده بوده است . فاصلهء ميان اين دو روز مطابق است با آنچه در نامهء هراكليوس آمده است ( در آخر كرنيكن پاسكاله ، مقايسه شود با ثئوفانس ) . اما هراكليوس تاريخ خلع را بيست و چهارم فوريه و تاريخ قتل را بيست و هشتم فوريه گفته است . علت اين اختلاف شايد به گفتهء گوت‌شميد آن بوده است كه راوى او در محاسبهء دو تاريخ از جدولى استفاده كرده است كه از سال كبيسه آگاهى نداشته است . به هر حال تاريخ مذكور در روايت ايرانى بيشتر از محاسبهء هراكليوس صحت دارد با آنكه هراكليوس خود معاصر خسرو بوده است .\r\n( 2 ) - در تاريخ حمزهء اصفهانى و در نسخهء خطى سپرنگر نام 18 برادر شيرويه آمده است ولى ترتيب نامها و حتى املاى آن در اين دو مأخذ متفاوت است . حتى گاهى در يك نام بخصوص نيز اختلافاتى مشاهده مىشود . اما اگر نسخهء خطى تاريخ حمزهء اصفهانى موجود در ليدن با مجمل التواريخ مقايسه شود ، جز در موارد بسيار كم ، ميان آن دو انطباق ملاحظه خواهد شد . سعيد بن البطريق ( ج 2 ، ص 253 ) و ابن قتيبه ( ص 329 ) نيز عدد برادران شيرويه را 18 نوشته‌اند ولى يعقوبى و طبرى شمارهء آنان را 17 گفته‌اند . فردوسى و دينورى اين شماره را 15 دانسته‌اند . توماس مرگائى ( السّمعانى 91 ،  ( III , I  24 و سبئوس ارمنى ( ژورنال آزياتيك 1866 ج 1 ص 202 ) 40 نوشته‌اند . اين منابع دربارهء چگونگى قتل ايشان نيز توافق ندارند . به گفتهء فردوسى و توماس مرگائى كشته شدن اين برادران به دستور شيرويه نبوده است در صورتى كه ثئوفانس ( ص 502 ) مىگويد شيرويه ايشان را پيش چشم پدرشان به قتل رسانيد . اينكه او قتل مردان‌شاه وليعهد تعيين‌شدهء خسرو را با تأكيد نقل مىكند براى خود امرى موجّه است .\r\n( 3 ) - در ترجمهء فارسى طبرى و در مجمل التواريخ ( چاپ طهران ص 96 ) به جاى اين شخص ، برمك پسر پيروز جد برامكه را گذاشته‌اند . اين گفته ، در آخرين بررسى ، به طور قطع ناشى از خبث يكى از دشمنان اين خاندان مشهور است .\r\n","page_name":" 400 ","page_number":408},
  {"content":"\r\n\r\nيزدين در زمان خسرو والى عشور « 1 » همهء ايران زمين بود . شيرويه دچار بيماريها شد و\r\n\r\n\r\n","description":"","footnote":"\r\n( 1 ) - در متن عربى « والى عشور الآفاق » آمده است . عشر ( يكدهم ) ( رجوع شود به زيرنويس شمارهء 1 ، صفحهء 266 همين فصل ) بايد بنا بر اصول مالياتى قديم نام نوعى ماليات ارضى باشد . منابع مسيحى دربارهء او و خاندانش اطلاعاتى به دست مىدهند . من كمى پيش ( در زيرنويس شمارهء 1 ، ص 379 همين فصل ) به طور مختصر به آن اشاره كرده‌ام . به گفتهء توماس مرگائى نسطورى ( رجوع شود به موضع مذكور ) رهبر واقعى توطئه « مؤمن حقيقى » شمطاى مسيحى پسر شادروان يزدين بوده است . اين مطلب را ، چنان كه در موضع مذكور اشاره كرده‌ايم ، ثئوفانس نيز ، دست‌كم قسمتى از آن را ، تأييد مىكند و چنان كه طبرى هم بعدها گواهى مىدهد قتل شاهزادگان را نيز او ترتيب داده بوده است . بنا به گفتهء توماس ، در شادروان يزدين روح مسيحيت نمايان بود ولى خسرو به فضايل او پاداش بدى داد ، زيرا پس از مرگش ميراث او را ( كه به قرائن و امارت خيلى زياد بوده است ) ضبط كرد و دو پسر او را كه « مؤمنان حقيقى و مشمولان عنايت الهى » بودند يعنى شمطا و قرطا ( كرتك بنا به داستان شهادت آناستازيوس ايرانى در كارنامهء قديسان ، 22 ژانويه بند 29 ) را از توانگرى به درويشى و از درجهء اعتبار ( كارمندى دولت ) به پايهء افراد عادى فرودآورد . بدين گونه شاه بنا به رسم قديمى معمول ثروتى را كه مباشر كل او به حق و ناحق جمع كرده بود براى خود برداشت و زيان واردشده به پسرانش را حتى با ارجاع شغل پدر به ايشان جبران نكرد . اين معنى بهانهء كافى به دست شمطاى پرهيزگار ، كه آن همه اثاث و اسباب زيبا بر صومعهء شيرين وقف كرده بود ( توماس مرگائى به نقل السّمعانى 471  III , I ,  ) مىداد كه اين پادشاه خدانشناس ( در نظر او ) را از تخت به زير آورد . اما بر خلاف گفتهء توماس ، خاندان يزدين به گدائى نيفتاده بودند زيرا اولا خود شمطا يكى از رهبران توطئه بر ضد خسرو بوده است و ثانيا به گفتهء كارنامهء آناستازيوس خاندان يزدين پيش از مرگ خسرو مخصوصا در مقامات عالى مشغول كار بودند . پسران يزدين خانوادهء مسيحى ثروتمند و مقتدرى بودند كه در نزديكى دستگرد املاك و خدمهء فراوان داشتند . در اين ميان كرتك حتى دوباره به خدمت دولت درآمده بود زيرا او كه آناستازيوس مذكور را در خانه‌اش جا داده بود « ناظم اول امور جمهور ايران »  Publicae rei Persarum Primus dispositor )  بند 29 ) بود . « خانه‌هاى يزدين » كه در اين ناحيه واقع شده بود ، و هراكليوس شب ميلاد مسيح را در آن جشن گرفت ( ثئوفانس ص 492 ، در كرنيكن پاسكاله نام او آمده است ص 730 ) ظاهرا متعلق به اين خانواده\r\n","page_name":" 401 ","page_number":409},
  {"content":"\r\n\r\nاز خوشىهاى اين جهان بهره‌اى نبرد « 1 » . مرگ او در دسكرة الملك « 2 » روى داد . او بر\r\n\r\n\r\n","description":"","footnote":"\r\nبوده است ( آيا يزديناباذ واقع در آديابنه كه السّمعانى 501  III , I ,  گفته است ، و با دين‌آباد مذكور در ثئوفيلاكتوس 5 / 5 يكى است و به نام همين يزدين نامگذارى شده است ؟ ) . - از روى قرائن مىتوان حدس زد كه « يزدين مأمور گمرك ، كه در خانهء او در پايتخت بيث گرمى - كركوك ، در اواخر قرن پنجم شوراى كليساى نسطورى تشكيل يافته بود ( تاريخ روحانيت ابن العبرى ج 2 ص 71 ) از اجداد اين خاندان بوده است . عبارت « مأمور گمرك » را در اينجا مخصوصا راوى يعقوبى مذهب ابن العبرى كه دشمن بسيار سخت نسطوريان بوده است از روى خباثت به كار برده است . طبيعى است كه كسى كه در خانه‌اش چنين شوراى كليسائى سازمان‌بخشى تشكيل مىشده است ثروتمند بوده است . ظاهرا اين خانوادهء مسيحى سريانى نسلها چنين مناصب مالى عالى و پردرآمدى را داشته‌اند ؛ اين‌گونه مناصب را با ميل و علاقه به مسيحيان مىسپرده‌اند و به همين جهات نيز بعدها اين گونه مناصب را در مصر به قبطيان مىسپردند . اين مسيحيان از ايرانيان معتبر هم ماهرتر بودند و هم كم‌خطرتر .\r\n( 1 ) - بنا به گفتهء يعقوبى او با زنان پدرش ازدواج كرد . اين امر از نظر ايرانيان كار پسنديده‌اى بوده است و به همين جهت به عنوان نماياندن مقام سلطنت خود نيز امرى قابل تصور مىتوان باشد . با اين همه ممكن است اين گزارش از داستان عشق او با شيرين كه فردوسى و پيش از فردوسى جاحظ ( نسخهء خطى ليدن ورق 45 ) نيز نقل كرده است سرچشمه گرفته باشد . ولى اين داستان عشقى نمىتواند صحيح باشد زيرا شيرين در آن زمان دست‌كم 50 ساله بوده است .\r\nداستان ساده‌لوحانه‌اى كه در كرامات آناستازيوس ( كارنامهء قديسان 22 ژانويه ص 437 ) آمده است متناسب با اوضاع زمان شيرويه است : اوريگه‌ها ( ارابه‌رانان مسابقه‌ها به رسم روميان ) از كسانى كه پس از خسرو زمام حكومت را به دست گرفته بودند مواجب خود را خواستند ، اما اولياى امور ايشان را با اين كلمات ( معقول ) از خود راندند : « بىخردى خسرو سپرى شد ، ما اوريگه نمىخواهيم ، كار كنيد و خود نان خود را به دست آوريد . » اما اين مردم بيچاره كار ديگرى ياد نگرفته بودند . ايشان از آناستازيوس مقدس كه چندى پيش به شهادت رسيده بود يارى خواستند . آناستازيوس به ايشان يارى كرد و چون ايشان پس از چند روز دوباره مواجب خود را طلب كردند بىچون و چرا پول خود را دريافت داشتند . اصل مطلب بايستى چنين بوده باشد كه پس از چندى دوباره آن صرفه‌جوئيها را فراموش كردند و پول ايشان را دادند و يا يكى از اولياى امور آنچه را ديگرى از دادنش امتناع كرده بود به گردن گرفته بود . ارابه‌رانى كه اين داستان را نقل كرده است كولوتيخوس نام دارد و به همين جهت مانند شغلش رومى الاصل بوده است . اما « شهر نو » كه اين ارابه‌رانان پس از دريافت پول خود در آن سورچرانى كرده‌اند ظاهرا همان شهر « انطاكيه نو » بوده است كه در آن مردمى كه از بلاد روم آورده شده بودند سكنى داشتند ( رجوع شود به زيرنويس شمارهء 4 ، صفحهء 195 ) .\r\n( 2 ) - رجوع شود به صفحهء 316 ، زيرنويس شمارهء 4 .\r\n","page_name":" 402 ","page_number":410},
  {"content":"\r\n\r\nاو بر خاندان ساسان ناميمون بود و پس از كشتن برادران خود سخت اندوهگين گرديد . گويند دو روز پس از كشتن برادران ، خواهرانش بوران و آزرمىدخت « 1 » پيش او رفتند و پس از سخنان زشت و درشت ، چنين گفتند : « تو بر پادشاهيى كه هرگز بر تو راست نشود آز بستى و اين آز تو را بر آن داشت كه پدر و برادرانت را بكشى و گناهان بزرگ مرتكب شوى . » شيرويه از شنيدن اين سخنان سخت به گريه افتاد و تاج از سر بينداخت . شيرويه همهء روزگار خود را در غم و بيمارى به سر برد . گويند بر هركه از خاندان خود دست يافت بكشت « 2 » و در روزگار او بيمارى طاعون آشكار گشت و ايرانيان را بجز اندكى بكشت « 3 » . پادشاهى او هشت ماه بود « 4 » .\r\n\r\n\r\n","description":"","footnote":"\r\n( 1 ) - اين هر دو خواهر بعدا به تاج و تخت رسيدند .\r\n( 2 ) - بنا به گفتهء طبرى ( چاپ كوزه‌گارتن ج 2 ص 54 ) او تمام اعضاى خانوادهء خود را كه از نسل خسرو اول بودند . به قتل رسانيد .\r\n( 3 ) - اين طاعون كه به گفتهء مسعودى ( ج 2 ص 233 ) بر اثر آن در عراق و سرزمينهاى مجاور آن صدهزار تن و به گفتهء سعيد بن البطريق نيمى از ساكنان عراق و به گفتهء ديگر يك سوم ساكنان آن از ميان رفتند بايد در اساس در نتيجهء جنگها و لشكركشيهاى ميان ايران و روم ظهور كرده باشد . اين طاعون از پيش به سود عربها ، كه چند سال بعد به مملكت ايران تاختند ، نيز كار كرد . ظاهرا ابن قتيبه و سعيد بن البطريق مرگ شيرويه را نيز از اين طاعون مىدانند ولى عبارتشان در اين موضع چندان روشن نيست . به گفتهء ثئوفانس ( ص 499 ) شيرويه از زهرى كه شيرين به وى داده بود مرده است . فردوسى نيز مىگويد كه او را زهر دادند .\r\n( 4 ) - در بعضى از كتب ( مانند حاشيهء ابن هشام ج 2 ص 16 ) خبرى ديده مىشود كه به موجب آن مرگ پرويز در دهم جمادى الاولى سال هفتم هجرت بوده است . اين تاريخ مطابق است با پانزدهم سپتامبر سال 628 م . اين تاريخ با مرگ خسرو سازگار نيست ولى چنان كه گوت‌شميد ( گزارش انجمن علوم دولت پادشاهى ساكس ، اول ژوئيه 1862 ص 2 ) معتقد است ممكن است در حقيقت تاريخ مرگ شيرويه باشد و از روى اشتباه به پرويز نسبت داده شده باشد .\r\nاين تاريخ بنا به تقويم ايرانى مطابق مىشود با اول تير ماه . بنا بر اين مدت سلطنت شيرويه كه روز هشتم آذر ماه به تخت نشسته بود شش ماه و 23 روز مىشود كه با گفتهء كسانى كه مدت سلطنتش را 6 ماه و يا هفت ماه گفته‌اند درست درمىآيد و حتى اگر يك روز از تير ماه را ، بنا به قاعدهء مطّرده به حساب تمام تير ماه بگذاريم و يك ماه حساب كنيم گفتهء كسانى كه مدت سلطنت او را هشت ماه دانسته‌اند نيز درست درمىآيد . اما من نمىخواهم براى اين تاريخ مذكور در حاشيهء ابن هشام\r\n","page_name":" 403 ","page_number":411},
  {"content":"\r\n\r\n\r\nاردشير\r\nپس از شيرويه پسر او اردشير به شاهى نشست و او كودكى خرد بود و گويند هفت سال داشت و او را از آن روى به شاهى برداشتند كه در خاندان شاهى كلان‌سالى نبود « 1 » . پس بزرگان او را به شاهى برداشتند و پرورش او را به مردى به نام مه‌آذرگشنسپ كه پايهء خوان‌سالارى « 2 » داشت سپردند . او سياست مملكت به وجهى نيكو بكرد و آن را چنان استوار داشت كه كس جوان‌سالى اردشير را حس نكرد . شهر براز با سپاهيانى كه خسرو به او داده بود و نام ايشان را نيك‌بختان كرده بود در مرز روم بود . خسرو و شيرويه در كارهاى بزرگ به او نامه مىنوشتند و از او رأى مىخواستند . چون بزرگان ايران اردشير را به پادشاهى برداشتند در اين كار از او رأى نخواستند ، شهربراز آن را دستاويزى ساخت تا درشتى و سركشى كند . پس دست خود به خون مردم گشاده كرد و آن را راهى براى طمع در پادشاهى ايران و رسيدن از پستى بندگى به بلندى سرورى ساخت و اردشير را خرد شمرد و بر بزرگان درازدستى آغاز كرد و بر آن شد كه مردم را براى مشورت در پادشاهى بخواند . پس با سپاهيان خود روى به سوى اردشير نهاد « 3 » . مه‌آذرگشنسپ باروى شهر تيسفون و\r\n\r\n\r\n","description":"","footnote":"\r\nوزنى قايل شوم زيرا ممكن است براى احترام قايل شدن به قول پيغمبر كه مرگ خسرو را از پيش خبر داده بود ، بر پايهء مفروضات ضعيف جعل شده باشد .\r\n( 1 ) - تمام مبارزات بعدى را بايد در حقيقت جنگ ميان بزرگان مملكت دانست ، زيرا همهء اين بزرگان ، به استثناى شهر براز كه سلطنت را آشكارا براى خود مىخواست ، پادشاهان و ملكه‌ها را بهانه‌اى براى مخالفت‌ها و حساب‌هاى شخصى خود قرار داده بودند . اردشير بر روى سكه‌هاى خود ( سال اول و دوم سلطنت ) نيز صريحا به صورت كودك ترسيم شده است .\r\n( 2 ) - در متن عربى « رياسة اصحاب المائدة » آمده است و بلعمى آن را به حق « خوان‌سالار » ترجمه كرده است .\r\n( 3 ) - نسخهء خطى سپرنگر اين خبر را كمى كامل‌تر ذكر كرده است . بنا بر اين نسخه ، شهربراز پيشنهاد كرده بود كه مه‌آذرگشنسپ و اسپاذگشنسپ ( ؟ قسمتى از اين كلمه ناخواناست ) و\r\n","page_name":" 404 ","page_number":412},
  {"content":"\r\n\r\nدروازه‌هاى آن را استوار ساخت و اردشير را با ديگر بازماندگان خاندان شاهى و زنان و آنچه در گنج‌خانه از مال و خواسته بود با چارپايان به تيسفون برد . شهربراز با شش هزار تن « 1 » از سپاهيان ايران كه در مرز روم بودند روى به ايشان نهاد و در كنار تيسفون فرودآمد و شهر را در حصار گرفت و جنگ آغاز كرد و منجنيق‌ها بنهاد اما نتوانست به درون شهر برود . چون خود را از گشادن شهر ناتوان ديد از راه نيرنگ درآمد و مردى را به نام نيوخسرو كه رئيس پاسداران اردشير بود با مردى ديگر به نام نامدار گشنسپ « 2 » پسر آذرگشنسپ كه سپهبذ نيمروز « 3 » بود بفريفت و اين دو دروازهء شهر را به روى او بگشادند . شهربراز به درون شهر رفت و گروهى از رؤسا را بكشت و\r\n\r\n\r\n","description":"","footnote":"\r\nبزرگان ديگر را پيش او بفرستند تا از آنان دربارهء خسرو و دربارهء تصرف اموال دولتى بازجوئى كند . اولى مىخواست خود را فدا كند ولى ديگران راضى نشدند . يعقوبى هم اين خبر را به طور خلاصه نقل كرده است . احتمال قوى مىرود كه شهربراز كيفر قاتلان خسرو را دستاويز خود قرار داده باشد . دينورى نيز مىگويد كه شهربراز پس از غلبه همهء كسانى را كه در قتل خسرو دست داشتند به قتل رسانيد . دست‌اندازى اين مرد به تاج و تخت سلطنت ايران ضربهء مهلكى بر پيكر اين مملكت بدبخت بود و اين امر با موافقت هراكليوس صورت گرفته بود . هراكليوس با شهربراز در ژوئيهء 629 م در آرابيسوس ملاقات كرده بود ( لاند ، قصص سريانى ج 1 ص 10 س 17 و مقايسه شود با فصل هشتم ، صفحهء 322 ، زيرنويس شمارهء 4 ؛ و نيز رجوع شود به سبئوس در ژورنال آزياتيك 1866 ، ج 1 ، ص 219 ) . بنا به گفتهء ميخائيل سريانى ( ژورنال آزياتيك 1849 ، ج 1 ص 320 ، 1866 ج 1 ص 221 ) و ابن العبرى در تاريخ سريانى ( ص 105 ) شهربراز پيش از آن هم‌رزم خود كارداريگان را كه نمىخواست به سلطنت او گردن نهد به قتل رسانيده بود .\r\n( 1 ) - نسخهء سپرنگر و تاريخ يعقوبى نيز اين رقم را نوشته‌اند . تهديد پايتخت از طرف چنين سپاه كمى نشان مىدهد كه قواى دولتى تا چه اندازه كم بوده است ، و نيز اين رقم خبر مربوط به وقوع خيانتى را قابل‌قبول‌تر مىسازد . به هر حال وضع دولت با حملهء خزرها در سال دوم سلطنت اردشير ( يعنى پس از هفدهم ژوئن سال 629 م . ) بدتر گرديد . شهربراز سپاهيانى براى مقابله با خزرها فرستاد ولى نتيجه‌اى نداد ( موسى كال . در ژورنال آزياتيك سال 1866 ج 1 ص 219 ) .\r\n( 2 ) - اين بايد همان شخص باشد كه سبئوس ( در پاتكانيان ، ژورنال آزياتيك 1866 ج 1 ، ص 199 ) او را سپهسالار پرويز خوانده و نامش را  Namgaroun Schonazp  گفته است . اين نام بايد نامدار وشنسپ خوانده شود .\r\n( 3 ) - رجوع شود به صفحهء 185 ، زيرنويس شمارهء 2 .\r\n","page_name":" 405 ","page_number":413},
  {"content":"\r\n\r\nخواسته‌شان بگرفت و زنانشان را رسوا ساخت « 1 » . به فرمان او جمعى اردشير پسر شيرويه را در سال دوم ( پادشاهى او ) در شب آبان روز از بهمن ماه « 2 » در ايوان خسرو شاه كواذ بكشتند . پادشاهى او يك سال و شش ماه بود .\r\n\r\nشهربراز\r\nپس از اردشير شهربراز كه نامش فرّخان « 3 » بود در ماه اسفندارمذ « 4 » به تخت نشست و با آنكه از خاندان شاهى نبود خود را پادشاه خواند « 5 » . چون بر تخت نشست او را شكم روش دست داد و چندان سخت شد كه نتوانست به آبريزگاه برود و طشت بخواست . طشتى پيش تخت بنهادند و او بر آن نشست . مردى بود از مردم\r\n\r\n\r\n","description":"","footnote":"\r\n( 1 ) - ملاحظه شود كه سربازان در نتيجهء جنگهاى دراز تا چه اندازه وحشى شده بودند .\r\n( 2 ) - يعنى روز دهم از ماه يازدهم - 27 آوريل 630 .\r\n( 3 ) - رجوع شود به زيرنويس شمارهء 4 ، صفحهء 314 . در نسخهء خطى سپرنگر به موافقت سبئوس ( در موضع مذكور در فوق ) به جاى فرّخان ، خرهان آمده است .\r\n( 4 ) - يعنى ماه دوازدهم . در اينجا بقيّهء ماه يازدهم را به حساب سلطنت پادشاه قبلى گذاشته‌اند .\r\n( 5 ) - دينورى همچنين آورده است با عين كلمات . پايبندى ايرانيان به سلطنت قانونى چنان بود كه حتى براى كسانى كه از خاندان‌هاى بزرگ بودند از قبيل بهرام چوبين و شهربراز ، ادعاى سلطنت جنايتى غير قابل تحمل بود و چنين كسانى نمىتوانستند به سلطنت برسند . در قصهء بعدى ملاحظه مىشود كه چگونه تخت سلطنت لگن اسهال شهربراز مىگردد . دليل واضح‌تر بدرفتارى مردم پايتخت با جسد شهربراز است . شيرازهء دولت و حكومت مىبايست بر سر ارثى بودن تاج و تخت در يك خاندان ( كه كلوديانوس در كنسولى چهارم قيصر هونوريوس شعر 214 به بعد با آن همه فصاحت و بلاغت دربارهء آن از صدر تا ذيل داد سخن داده است و پركپ نيز در كتاب جنگ ايرانيان 5 ، 1 جزو قانون اساسى بودن آن را تأييد مىكند ) از هم گسيخته شود .\r\n","page_name":" 406 ","page_number":414},
  {"content":"\r\n\r\nاستخر كه او را پسفرّخ « 1 » پسر ماه خورشيذان گفتندى و او را دو برادر بود . اين برادران همه از كشته شدن اردشير به دست شهربراز و پادشاهى او در خشم بودند و آن را ناپسند مىداشتند . پس هر سه بر كشتن او هم سوگند و هم‌پيمان شدند . اين برادران همه از جانداران شاه بودند و رسم چنان بود كه چون شاه برنشستى جانداران او با زره و خود و سپر و شمشير از دوسوى رده بركشيدندى و نيزه به دست گرفتندى و چون شاه برابر ايشان رسيدى هريك سپر خود بر قربوس زين بنهادى و پيشانى خود بر آن بسودى چنان كه گوئى سجده همىبرد . شهربراز چند روزى پس از پادشاهيش سوار شد و پسفرخ و برادران نزديك يكديگر بايستادند . چون شهربراز برابر ايشان رسيد پسفرخ او را زخمى بزد و پس از آن برادرانش او را زخم زدند و اين روز دى به دين از ماه اسفندارمذ بود . شهربراز مرده از ستور بيفتاد « 2 » . پس ريسمانى به پاى او بستند و جسد او را از پيش و از پس بكشيدند . بسيارى از بزرگان و نجبا ايشان را در كشتن شهربراز يارى كردند ؛ از آن جمله مردى بود از بزرگان به نام زاذان فرخ پسر شهرداران و مردى ديگر به نام ماهيار ( ؟ ) كه آموزگار « 3 » اسواران بود . اين مردان پسفرخ و برادران او را در كشتن كسانى كه در گرفتارى و قتل اردشير پسر شيرويه دست داشتند يارى كردند و عده‌اى از بزرگان را كشتند و بوران دختر خسرو را به تخت نشاندند . پادشاهى شهربراز چهل روز بود « 4 » .\r\n\r\n\r\n","description":"","footnote":"\r\n( 1 ) - حرف نخستين اين كلمه را « ف » و « ب » نيز نوشته‌اند . « ب » در نامهاى ديگرى نيز كه هجاى اول آن چنين است ديده مىشود و بنا بر اين بايد همان حرف فارسى « پ » باشد و در اين صورت همان كلمه پس به معنى پسر باشد كه در پهلوى زياد ديده مىشود و بوه نوشته مىشود .\r\n( 2 ) - در مجموعهء تواريخ ارمنى بروسه ( ج 1 ص 87 ) نيز تقريبا چنين است ولى كوتاه‌تر ذكر شده است . اين تاريخ روز بيست و سوم از ماه دوازدهم - 9 ژوئن سال 630 م است . اگر سعيد بن البطريق ( ج 2 ص 254 ) و ابن قتيبه ( مقايسه شود با مسعودى ج 2 ص 233 ) سلطنت خرهان را فقط 22 روز مىدانند براى آن است كه بقيّهء ماه قبل را به حساب سلطنت اردشير گذاشته‌اند .\r\n( 3 ) - دربارهء اين منصب رجوع شود به كارنامك ص 62 .\r\n( 4 ) - از مرگ اردشير تا مرگ شهربراز 42 روز مىشود نه 40 روز . با اين همه ممكن است\r\n","page_name":" 407 ","page_number":415},
  {"content":"\r\n\r\n\r\nبوران\r\nپس از شهربراز ، بوران « 1 » دختر خسرو پرويز به تخت نشست . گويند روزى كه\r\n\r\n\r\n","description":"","footnote":"\r\n42 روز نيز درست باشد و اين در صورتى است كه جلوس رسمى او به تخت سلطنت 2 روز پس از مرگ سلف او اتفاق افتاده باشد . تقريبا در همين زمان است كه خسرو پسر كواذ و نوادهء هرمزد ظاهر شد . سعيد بن البطريق ( ج 2 ص 254 ) و ابن قتيبه و مسعودى ( ج 2 ص 233 ) و مفاتيح العلوم ( ورق  a  33 ) ظهور او را پيش از سلطنت بوران گفته‌اند ( حمزه ص 21 ، پس از سلطنت بوران گفته است ) . اين شخص كه در تركستان متولد شده بود ظاهرا سه ماه سلطنت كرده است و بعد به دست حاكم خراسان كشته شده است . در اين باره بايد چنين فرض كرد كه پسر يكى از برادران پرويز براى نجات جان خود به يكى از دربارهاى ممالك بيگانه پناه برده بوده است و در زمانى كه در ايران از خاندان ساسانى شخص بالغى كه بتواند قانونا بر تخت سلطنت ايران بنشيند نبوده است فرصت را براى جلوس به تخت اجدادش مناسب ديده است ولى سلطنتش كم‌دوام بوده و فقط در قسمتى از خراسان بوده است .\r\n( 1 ) - اين ملكه گاهى هم بوران‌دخت ناميده شده است . اين نام كه ظاهرا جز در مورد اين ملكه در جاى ديگرى ديده نشده است هجاى اول آن با « ب » شروع مىشود نه با « پ » و اين امر علاوه بر سكه‌ها كه در آن بوران نقش است  ZDMG )  ج 18 ، تصوير 6 و ج 19 ص 458 ) از موارد ذيل نيز تأييد مىگردد : در ثئوفانس ص 505 و  Chronogr . Synt  در اوزبيوس  Schoene  ص 96 ( به صورت محرف در سدرن و در تاريخ سريانى ابن العبرى ص 105 ) و « بورن » در كتب سريانى ( يعقوب رهاوى و الياس نصيبينى ) . ارمنىها ظاهرا  Bor  يا  Born  نوشته‌اند . هجاى اول « بو » به واو مجهول است نه واو معروف با اشباع و اين امر از طرز نوشتن ارمنىها و يونانىها معلوم مىگردد . به گفتهء حمزه ( ص 62 ) و سعيد بن البطريق ( ج 2 ص 254 ) بوران خواهر تنى شيرويه و دختر مارياى رومى بوده است . چنين گزارشى را دربارهء يك شاهزاده خانم بايد بيشتر با احتياط قبول كرد تا دربارهء يك شاهزاده . به گفتهء سبئوس ( در محل مذكور ص 221 به بعد ) شهربراز با او ازدواج كرده بوده است . به گفتهء بروسه ( مجموعهء تواريخ ارمنى ج 1 ص 87 ) قاتل شهربراز همين بوران زن او بوده است . آنجا كه سعيد بن البطريق ( ج 2 ص 254 ) و مسعودى ( ج 2 ص 234 ) قتل شهربراز را بر اثر ضربات آزرمىدخت گفته‌اند در حقيقت مقصودشان بوران جانشين شهربراز بوده است . روايت متن ما بايد به حقيقت نزديكتر باشد زيرا در قديم هميشه سعى مىشده است كه همه چيز را از توطئه‌هاى زنان ناشى بدانند . دينورى كه اخبار او دربارهء ساسانيان چندان صحيح نيست ( چنان كه اردشير سوم را به غلط شيرزاذ خوانده\r\n","page_name":" 408 ","page_number":416},
  {"content":"\r\n\r\nبه پادشاهى رسيد گفت : « انديشهء من نيكوكارى است و فرمان من به داد است . » بوران پايگاه شهربراز را به پسفرّخ داد و او را وزير خود كرد « 1 » ؛ با رعيت به نيكى رفتار كرد و در ميان ايشان داد بگسترد و بفرمود كه سكّه بزنند « 2 » و پلهاى سنگى و چوبى را مرمت كنند « 3 » و آنچه از خراج بر گردن مردم مانده بود بيفگنند . بوران به همهء مردم نامه‌ها نبشت و به ايشان نويد نيكى داد و حال كسانى را كه از خاندان شاهى هلاك شده بودند به ايشان بنمود « 4 » و گفت كه اميدوار است خداوند با وجود او چنان آسودگى و استوارى پديد آورد كه همگان بدانند كه مملكت را تنها به زور مردان نتوان گرفت و لشكر تنها به سطوت و بيم مردان فراهم نشود و پيروزى تنها به نيرنگ مردان به دست نيايد و آتش آشوب تنها با ايشان خاموش نگردد و همهء اين كارها به نيروى خداوند بزرگ توانا برآيد . بوران در اين نامه‌ها مردم را به وفادارى و به اطاعت خود فراخواند . در نامه‌هاى او هرچه مىبايست نوشته شود جمع بود .\r\n\r\n\r\n","description":"","footnote":"\r\nاست ) مىگويد كه پيش از بوران كودكى به نام جوانشير پسر پرويز و گرديه ( رجوع شود به فصل هشتم ، صفحهء 302 ، زيرنويس شمارهء 1 ) كه تنها كسى بود كه از دست شيرويه جان سالم به در برده بود ، به سلطنت رسيد ولى به زودى از دنيا رفت . گرديه كه در سال 590 مسيحى زن برادرش بهرام چوبين بود نمىتوانست در سال 630 مسيحى كودكى صغير داشته باشد . نسخهء خطى سپرنگر جوانشير را پسر مارياى رومى مىخواند و مانند حمزهء اصفهانى او را از قربانيان شيرويه مىداند .\r\n( 1 ) - اگر اين روايت نبود مىتوانستيم او را از جملهء اشخاص كم‌اهميتى كه آلت دست براى قتل شهربراز واقع شده بودند به شمار آوريم . از اينجا معلوم مىگردد كه جانداران از افراد خاندان‌هاى معروف انتخاب مىشدند و براى وصول به عالىترين مقامات شايستگى داشتند .\r\n( 2 ) - السّمعانى نسطورى مذهب ( 105  ( III , I ,  نيز اين خبر را ذكر كرده است . سكه‌هاى او كمياب است ولى باز  ZDMG  ( ج 18 تصوير 6 و توضيح موردتمان ج 19 ص 458 ) را ببينيد .\r\nسكه‌هاى اردشير سوم بيشتر است .\r\n( 3 ) - او در استينيه واقع در نزديكى بغداد ( ياقوت ، بلاذرى ص 273 ) آتشكده‌اى بنا كرده بود ( مسعودى ج 4 ص 86 ) .\r\n( 4 ) - رجوع شود به مطالب اوايل سلطنت خسرو پرويز .\r\n","page_name":" 409 ","page_number":417},
  {"content":"\r\n\r\nبوران چليپاى چوبين را به دست جاثليقى به نام ايشوعهب « 1 » به قيصر روم پس فرستاد « 2 » . پادشاهى او يك سال و چهار ماه بود .\r\n\r\n\r\n","description":"","footnote":"\r\n( 1 ) - عنوان جاثليق در تاريخ حمزهء اصفهانى و كتب ديگر نيز ذكر شده است اما نام او را فقط طبرى ذكر كرده است ( شايد نسخهء خطى سپرنگر نيز نام او را ذكر كرده بوده است ولى متأسفانه قسمت آخر نسخهء خطى افتاده است ) . صحت اين مطلب دليل صحت روايت نيز هست : يشوع يبه در بهار سال 628 م پس از مرگ خسرو به جاثليقى نسطوريان برگزيده شده بود ( الياس نصيبينى به نقل ابن العبرى در تاريخ روحانيت ج 2 ص 113 ) .\r\n( 2 ) - مذاكرات صلح را شيرويه باز كرده بود و هراكليوس نيز براى شروع مذاكره عجله داشت اما ظاهرا براى پايان دادن آن از خود عجله‌اى نشان نداد و به همين جهت اين مذاكرات حقيقتا يا در زمان شهربراز و يا در زمان بوران خاتمه يافت . جزئيات اين قضيه روشن نيست و ممكن است هريك از روايات مختلف و متضاد جزئى از حقيقت را در بر داشته باشد . آنچه مسلم است اين است كه جاثليق به عنوان سفير نزد هراكليوس رفته بوده است . ابن العبرى ( تاريخ روحانيت ج 2 ص 113 به بعد ) نيز اين مطلب را با جزئيات مخصوصى نقل كرده است و همين‌طور مؤلف نسطورى به نقل السّمعانى ( 105  III , I ,  ) . بنا به گفتهء اين مؤلف جاثليق با قيصر در حلب ملاقات كرد . در اين مأخذ صريحا گفته شده است كه مأموريت جاثليق از طرف بوران بوده است . توماس مرگائى ( موضع مذكور ص 106 ) مأموريت او را از جانب شيرويه گفته است ولى در اين صورت حلب و سوريه محل اقامت قيصر نمىتواند باشد . مسألهء ديگر اين است كه در اين زمان صليب پس داده شده بود زيرا دلايل قوى در دست است كه افراشتن صليب يا اعادهء صليب به جاى خود در اورشليم ( كه هنوز هم يادبود آن را جشن مىگيرند ) در 14 سپتامبر 629 م صورت گرفته است نه در سال 630 م . اين مطلب كه شهربراز در مذاكرات خود با قيصر در ژوئيه 629 ( رجوع شود به مطالب قبلى ) اعادهء صليب را قول داده بود بايد صحيح باشد و ظاهرا به همين جهت است كه سبئوس ( در موضع مذكور ص 220 ) اعادهء صليب را به شهربراز نسبت داده است . امّا پيش از اين واقعه و يا بلافاصله پس از قرارداد اولياى امور در تيسفون سعى مىكرده‌اند كه هريك با اعادهء صليب نظر قيصر را براى خود جلب كند و به همين جهت است كه عمرو نسطورى اعادهء صليب را به اردشير سوم نسبت داده است ( السّمعانى 96  III , I ,  ) اعادهء صليب را در پائيز 629 م شاهد مخصوصى تائيد مىكند : بنا به نقل اغانى ( ج 6 ص 94 ) ابو سفيان پيشواى مكيان پس از متاركهء جنگ با محمد ( ص ) ( صلح حديبيه ) كه در مارس 628 م صورت گرفته بود در رأس كاروانى در بيت المقدس بود و در آنجا شاهد ورود هراكليوس با صليب مقدس بود . اين متاركه و يا صلح حديبيه با اقدام تازهء محمد ( ص ) بر ضدّ مكيان و با فتح مكه در ژانويه 630 م به پايان رسيد . نمىتوان گفت كه سفر تجارتى ابو سفيان به فلسطين در همين سال 630 صورت گرفته است زيرا با فتح مكه تجارت او و بزرگان مكه پايان يافت . بنا بر اين حضور او در\r\n","page_name":" 410 ","page_number":418},
  {"content":"\r\n\r\n\r\nگشنسپ‌ده\r\nپس از بوران مردى به نام گشنسپده « 1 » ( ؟ ) كه از عم‌زادگان بسيار دور پرويز بود به تخت نشست و مدت پادشاهى او از يك ماه كمتر بود .\r\n\r\nآزرميدخت\r\nپس از گشنسپ‌ده ، آزرميدخت « 2 » دختر خسرو پرويز به تخت نشست . گويند\r\n\r\n\r\n","description":"","footnote":"\r\nفلسطين يا در سال 628 و يا در سال 629 مىتواند باشد . ممكن است اعتراض شود كه خبر اقامت ابو سفيان در شهر بيت المقدس با مذاكرات بىمعنى او به عنوان رئيس كفار قريش با هراكليوس قيصر مسيحيان دربارهء پيغمبر تازه ( كه ذكر آن فقط در صحيح بخارى ، طبع كرل 4 ، 1 ، آمده است ) مربوط است و به همين جهت از اصل مورد ترديد است . ولى بايد متوجه بود كه ابو سفيان جزئيات را چنان به خوبى نقل مىكند كه ما آن را فقط از منابع ديگر به دست آورده‌ايم و عرب‌ها نمىتوانستند از آن جزئيات به اين خوبى واقف باشند ( حتى به قتل يهوديان نيز اشاره كرده است ) و همين امر است كه اعتراض مذكور را ناموجه مىسازد . ابو سفيان هراكليوس را ديده بوده است ولى آن مذاكرات ابلهانه را اهل حديث از خود افزوده‌اند . بنا بر اين در متن ، يك مأموريت ديگر سياسى جاثليق را با اعادهء صليب اشتباه كرده‌اند . السّمعانى ( 96  ( III , I ,  متوجه مىسازد كه درست در همان زمان يكى از نسطوريان كتابى دربارهء جشن صليب مقدس تأليف كرده بوده است .\r\n( 1 ) - قسمت آخر اين نام به درستى معلوم نيست ( رجوع شود به فصل هفتم ، زيرنويس شمارهء 2 صفحهء 286 ) نام سلطنتى او بايد پيروز باشد ( رجوع شود به مطالب بعدى كه در آنجا گفته شده است او به موجب روايت ديگرى بعدا به سلطنت رسيده بوده است ، در آنجا مطالب بيشترى دربارهء او گفته خواهد شد ) .\r\n( 2 ) - اين نام غالبا تحريف شده است . از جمله كسانى كه آن را درست ذكر كرده‌اند نويسندهء سريانى الياس نصيبينى ، و نسخهء خطى تاريخ حمزهء اصفهانى است كه اين نام را تا آخرين نقطه‌اش درست ضبط كرده است . آزرم به معنى « حيا » و « بيم » و « احترام » است ( در\r\n","page_name":" 411 ","page_number":419},
  {"content":"\r\n\r\nاو از زيباترين زنان ايران بود و چون بر تخت نشست چنين گفت : « روش ما همان روش پدر ما خسرو پيروزمند « 1 » خواهد بود و اگر كسى با ما به خلاف برخيزد خونش بريزيم « 2 » . » گويند در آن روزگار ، بزرگ ايرانيان فرّخ‌هرمزد « 3 » سپهبذ خراسان بود و او كس فرستاد و از آزرميدخت خواستگارى كرد . آزرميدخت چنين پاسخ داد :\r\n« شهبانو را نشايد كه شوهر كند و من مىدانم كه تو در همهء روزگار خود خواستار آن بودى كه كام از من برگيرى ، اكنون در فلان شب پيش من آى . » فرخ‌هرمزد چنان كرد\r\n\r\n\r\n","description":"","footnote":"\r\nشاهنامه مكرر آمده است مثلا در 1359 و 1625 و 1696 ) . روشن نيست كه آيا « آزرمى » اسم معنى ديگرى از آزرم است ( در اين صورت پهلوى آن آجرميه مىشود ) و يا صفت از آزرم است ( در اين صورت پهلوى آن آجرميك مىشود ) . در مجموعهء تواريخ ارمنى بروسه ( ج 1 ص 87 )  « Azar - mic »  آمده است ( ارمنىها در نام‌ها بيشتر شكل قديم‌تر تلفظ را به دست مىدهند ) . اين شكل با شكل آجرميكيه در متن پهلوى مينوخرد ( 107 ، 2 ) صورت وصفى اين نام را مفروض مىسازد ، معنى اين نام بنا بر اين « دختر شرمگين » مىشود .\r\n( 1 ) - پرويز ( رجوع شود به زيرنويس شمارهء 1 صفحهء 298 ، فصل هشتم ) .\r\n( 2 ) - حمزهء اصفهانى ( ص 62 ) نيز مىگويد كه او زنى جلد و چابك بوده است و نيز گفته است كه او آتشكده‌اى بنا نهاد ولى متأسفانه نام مواضعى را كه به دست داده است نمىتوان مشخص ساخت . بنا به گفتهء مجمل التواريخ ( چاپ طهران ص 83 ) آزرميدخت نزديك همدان قصرى ساخته است كه ويرانه‌هاى آن در زمان مؤلف آن هنوز موجود بوده است . شايد اين همان موضع كوچكى نزديك كرمانشاه باشد كه ياقوت به نام او ذكر كرده است . اين زن به هر حال در زمان سلطنت كوتاهش نمىتوانسته است چنين قصرى را از آغاز تا انجام بسازد و مىتوان گفت شايد بناى اين قصر در زمان او به پايان رسيده بوده است . ما از بودن موضعى به نام اين زن در اين نواحى مىتوانيم بگوئيم كه قدرت او دست‌كم تا اين نواحى بسط داشته است .\r\n( 3 ) - اين شخص پدر رستم سردار ايرانى است كه در جنگ قادسيه از عرب‌ها شكست خورد ( رجوع شود به مطالب آينده ) . ارمنىها كه نمىتوانسته‌اند « ف » فارسى را درست تلفظ كنند نام او را  Choroch - Ormizd  ضبط كرده‌اند ( سبئوس ، ژورنال آزياتيك 1866 ج 1 ص 222 ؛ بروسه ، مجموعهء تواريخ ارمنى ج 1 ص 87 ) حمزهء اصفهانى ( ص 62 و 152 ) نام پدر رستم را خره‌هرمز ضبط كرده است ( با اشتباهى كه مكرر با كلمات هم‌معنى آن خره و فر ، فرّخ روى داده است ، رجوع شود به صفحهء 314 ، زيرنويس شمارهء 4 ؛ همچنين صفحهء 407 ، زيرنويس شمارهء 1 .\r\nروايات جنگجويان عرب كه نامهاى ايرانى را با هم مخلوط مىكنند نام او را حتى فرخ‌زاد نيز گفته‌اند ( طبرى ، چاپ كوزه‌گارتن ج 2 ص 180 ) .\r\n","page_name":" 412 ","page_number":420},
  {"content":"\r\n\r\nو در آن شب سوار شد كه به سوى او برود . آزرميدخت به رئيس جانداران خود سپرده بود كه در همان شب كه به فرخ‌هرمزد نويد داده بود در كمين بايستد و او را بكشد . رئيس جانداران اين فرمان به جاى آورد . آزرميدخت فرمود تا پاى او را گرفتند و كشيدند و در پهنهء كاخ شاهى انداختند . بامدادان مردم فرّخ‌هرمزد را كشته يافتند و آزرميدخت بفرمود تا آن جسد را نهان داشتند و همه بدانستند كه كشته شدن او به گناه بزرگى بوده است « 1 » . فرّخ‌هرمزد را پسرى بود به نام رستم و او همان بود كه يزدگرد چندى بعد او را به جنگ عرب فرستاد . رستم از جانب پدر در خراسان بود و چون خبر بشنيد با سپاهى بزرگ روى به مدائن نهاد و در چشمان آزرميدخت ميل كشيد و بعضى گويند او را زهر داد « 2 » . دوران پادشاهى او شش ماه بود .\r\n\r\nخسرو\r\nپس از آزرميدخت مردى را از بازماندگان اردشير پاپكان به نام خسرو پسر مهرگشنسپ كه در اهواز بود بياوردند و بزرگان ايران او را به پادشاهى برداشتند . خسرو تاج بر سر نهاد و بر تخت نشست و پس از چند روز كشته شد « 3 » .\r\n\r\n\r\n","description":"","footnote":"\r\n( 1 ) - سبئوس ( در موضع مذكور ) همين داستان را از بوران نقل مىكند . به طور كلى اين دو زن را بارها با يكديگر اشتباه كرده‌اند .\r\n( 2 ) - قتل فرخ‌هرمزد و عزل ملكه به دست رستم بايد درست باشد . روايات آشفتهء طبرى ( طبع كوزه‌گارتن صفحات 126 و 178 ) نيز مىگويند كه « فرخ‌زاذ پسر بندوان » به وسيلهء آزرمىدخت كشته شد زيرا مىخواست او را به زنى بگيرد . اين امر رستم پسر فرخ‌زاذ را بر آن داشت كه تيسفون را به زور بگيرد و ملكه را كور كند .\r\n( 3 ) - سبئوس ( موضع مذكور ص 224 به بعد ) نيز او را ذكر كرده است . به گفتهء بروسه ( مجموعهء تواريخ ارمنى ج 1 ص 87 ) او كودكى بيش نبوده است . هر دو مؤلف سلطنت او را ميان بوران و آزرميدخت آورده‌اند .\r\n","page_name":" 413 ","page_number":421},
  {"content":"\r\n\r\n\r\nخره‌زاذ خسرو\r\nگويند آنكه پس از آزرميدخت به شاهى رسيد خره‌زاذ خسرو از فرزندان پرويز بود « 1 » و گويند او را در دژى در نزديكى نصيبين به نام دژ سنگى « 2 » يافتند . چون به مدائن رفت چند روزى در آنجا بماند و سپس مردم از او سرپيچيدند و به خلاف برخاستند .\r\n\r\nپيروز\r\nكسانى كه گفته‌اند پس از آزرميدخت ، خسرو پسر مهرگشنسپ به شاهى\r\n\r\n\r\n","description":"","footnote":"\r\n( 1 ) - نام او در فهرست ديگرى فرخ‌زاذ خسرو آمده است ( رجوع شود به مطالب بعدى ) .\r\nاين نام را سبئوس ( هوبشمان ، تاريخ ارمنستان ص 15 ) به صورت  Chorochazat  آورده است ( رجوع شود به زيرنويس شمارهء 3 صفحهء 412 ) . بازهم همان تردّد ميان فرّخ و خره ( رجوع شود به موضع مذكور ) در فهرستى كه نسخهء خطى سپرنگر از پسران خسرو به دست داده است نام يكى از اين پسران فرّخ است و همين نام در تاريخ حمزهء اصفهانى خره آمده است ، نام يكى ديگر از پسران در اولى فرّخ‌مرد و در دومى مردخره است ، نام پسر ديگر در اولى زاذان‌فرّخ و در دومى زاذان‌خره است . شايد اين نام اخير همان نام مذكور در متن است . بنا به گفتهء حمزه ( در نسخهء ليدن و در آثارالباقيهء بيرونى ص 131 و چاپ گوتوالد از تاريخ حمزه ص 22 در اينجا محرّف است ) فرّخ‌خسرو كودك خردسالى بوده است كه مادرش گرديه بوده است ( رجوع شود به زيرنويس شمارهء 1 صفحهء 408 ، و مقايسه شود با مسعودى ج 2 ص 234 ) . الياس نصيبينى او را خسرو پسر خسرو خوانده است . نامهاى فرخ‌زاذ و خره‌زاذ زياد ديده مىشود .\r\n( 2 ) - نخستين مترجم عربى متوجه نشده است كه مقصود از اين محل موضع بسيار مشهورى است و « دژ سنگى » ترجمهء نام سريانى حسن كيفا يا حسناد خيفا بوده است كه عرب‌ها آن را در مواضع ديگر به صورت حصن‌كيفا آورده‌اند ( در  Notit . dign . or  ) جلد 34  Cefa  و در كتاب پركب 4 ، 2 آمده است .\r\n","page_name":" 414 ","page_number":422},
  {"content":"\r\n\r\nرسيد ، گويند : پس از كشته شدن خسرو پسر مهرگشنسپ بزرگان ايران در جستجوى كسى برآمدند كه از خاندان شاهى باشد تا او را به تخت بنشانند . پس بر آن شدند كه كسى را از اين خاندان ، گرچه زنى باشد ، پيدا كنند . پس مردى را بياوردند كه در ميشان مىنشست و نامش پيروز پسر مهران گشنسپ بود و او را گشنسپ‌ده ( ؟ ) نيز گفتندى . مادر او ، چهاربخت ، دختر يزدانداذ پسر خسرو انوشروان بود « 1 » و او را بر خلاف خواست خودش به شاهى برداشتند . سر او بزرگ بود و چون تاج بر سر نهاد گفت : « چه تنگ است اين تاج ! » چون او سخن خود را با تنگى آغاز كرد بزرگان آن را به فال نيك نگرفتند و پس از چند روزى او را بكشتند . بعضى گويند او را در همان دم كه آن سخن گفت بكشتند . گويندهء اين سخن چنين گفته است : پس از آن مردى از\r\n\r\n\r\n","description":"","footnote":"\r\n( 1 ) - ( رجوع شود به زيرنويس ، شمارهء 1 صفحهء 411 ) . بنا به گفتهء مسعودى ( ج 2 صفحهء 234 ) او از نسل شاپور پسر يزدگرد اول بوده است ( رجوع شود به زيرنويس شمارهء 2 صفحهء 123 ) . اين روايت ، روايت متن را طرد نمىكند . اين چنين خويشاوندى دور با شاخهء سلطنتى كمتر مورد توجه قرار مىگرفت تا بودن از نسل شاهزاده خانمى كه نوهء محبوب‌ترين پادشاه ساسانى ( انوشروان ) بوده است . شايد گزارش‌هاى طبرى ( چاپ كوزه‌گارتن ج 2 ص 124 و مقايسه شود با ص 178 به بعد ) دربارهء يكى از اعقاب « كسرى سابور » راجع به همين شخص باشد . اما اين گزارش‌ها او را با شهربراز اشتباه مىكنند . نمىتوان گفت كه چهاربخت اصل نام فارسى باشد ولى به هر حال محتمل است . يكى از پسران خسرو نيز به همين نام بوده است و نسخهء خطى سپرنگر آن را با صاد ضبط كرده و حمزهء اصفهانى آن را با جيم نوشته است . اين كلمه در جاهاى ديگر نيز به عنوان نام مرد با سين نوشته شده است . ( زليگمان نسخهء خطى وين  XLIX  و ص 119 ) كه البته بايستى به جاى سين شين بوده باشد زيرا معمولا در عربى شين و جيم جانشين « قبل ما » فارسى مىشوند و صاد به عنوان بدل از « قبل ما » كمتر ديده شده است ، اما در زبان آرامى صاد به طور منظّم و مطرد جانشين حرف « قبل ما » فارسى است . اين نام در برابر سه بخت ( سه تن نجات داده‌اند ) به معنى ( چهار تن نجات داده‌اند ) مىباشد ( دربارهء نامهائى كه با بخت تركيب يافته‌اند . رجوع شود به تعليقات من بر كارنامك ص 49 ) . نام يزدان‌داذ در جاهاى ديگر نيز ديده شده است ( ماكان ، مقدمه بر شاهنامه ص 20 ) . ظاهرا ميخائيل سريانى نيز نام اين پادشاه را پيروز ذكر كرده است ( ژورنال آزياتيك 1849 ج 1 ص 320 ) . اما مترجم ارمنى در اينجا نيز نام را دستخوش تحريف و اشتباه كرده است .\r\n","page_name":" 415 ","page_number":423},
  {"content":"\r\n\r\nبزرگان به نام زاذوى « 1 » كه پايگاه او پرستندگان سالارى بود به موضعى در ناحيهء غرب « 2 » در نزديكى نصيبين به نام دژ سنگى روى نهاد و يكى از پسران خسرو را كه در آنجا بود با خود به تيسفون بياورد .\r\n\r\nفرّخزاذ خسرو\r\nآن پسر خسرو هنگامى كه شيرويه فرزندان خسرو را مىكشت به آنجا گريخته بود و نام او فرخزاذ خسرو بود . مردم مدت كوتاهى او را گردن نهادند و پس بر او بشوريدند و با او خلاف كردند . بعضى گفته‌اند كه او را كشتند . پادشاهى او شش ماه بود « 3 » .\r\n\r\nيزدگرد\r\nبعضى گويند : مردم استخر يزدگرد پسر شهريار پسر خسرو را در استخر يافتند و او را هنگامى كه شيرويه برادران خود را مىكشت به آنجا گريزانده بودند .\r\nچون بزرگان استخر شنيدند كه مردم مدائن بر فرّخ‌زاذ خسرو خلاف كردند ، يزدگرد را به آتشكده‌اى كه به نام آتشكدهء اردشير بود « 4 » بردند و در آنجا تاج بر سر او نهادند و\r\n\r\n\r\n","description":"","footnote":"\r\n( 1 ) - نام يكى از مرزبانان سرخس نيز زاذويه بوده است ( بلاذرى ص 405 و نيز رجوع شود به اوايل فصل سلطنت خسرو اول ) .\r\n( 2 ) - رجوع شود به صفحهء 185 ، زيرنويس شمارهء 2 .\r\n( 3 ) - رجوع شود به صفحهء 414 ، زيرنويس شمارهء 1 .\r\n( 4 ) - رجوع شود به سلطنت اردشير اول . چون شهر تيسفون در اختيار ايشان نبود به جاى آن بهتر از همه مكان مقدسى را برگزيدند كه با آغاز سلطنت اين خاندان ارتباط بسيار نزديكى\r\n","page_name":" 416 ","page_number":424},
  {"content":"\r\n\r\nبه شاهيش برداشتند . او در آن هنگام سخت جوان بود « 1 » . آنگاه او را به مدائن بردند و فرّخ‌زاذ خسرو را پس از آنكه يك سال پادشاهى كرده بود به نيرنگهائى بكشتند و مملكت بر يزدگرد قرار گرفت « 2 » . اما پادشاهى او در برابر پادشاهى پدرانش همچون\r\n\r\n\r\n","description":"","footnote":"\r\nداشته است . اين حادثه بايد ميان شانزدهم ژوئن 632 و شانزدهم ژوئن 633 م اتفاق افتاده باشد زيرا يزدگرد آغاز سال سلطنت خود را از آغاز سال ايرانى همان سال جلوس خود مىشمارد و اين همان تاريخى است كه مبدأ تاريخ پارسيان است . فردوسى تاريخ واقعى جلوس يزدگرد را در روز ارد از ماه سپنديارمذ يعنى روز بيست و پنجم ماه دوازدهم قرار مىدهد . اگر گفتهء فردوسى درست باشد سال اول سلطنت يزدگرد سوم فقط شش روز مىشود كه من صحت آن را تضمين نمىكنم .\r\n( 1 ) - به گفتهء سعيد بن البطريق و ابن قتيبه او 15 ساله بوده است و به گفتهء دينورى او در آن هنگام 16 ساله بوده است . بايد روايت بعدى طبرى صحيح‌تر باشد كه مىگويد يزدگرد اصلا 28 سال عمر كرده است و از اين روايت چنين نتيجه مىشود كه او به هنگام جلوس فقط كودكى هشت‌ساله بوده است . در سكه‌هائى كه از سال دهم سلطنتش در دست است صورت او ريش ندارد .\r\n( 2 ) - ظاهرا پيش از آن مبارزات شديدى روى داده بوده است . سبئوس مىگويد كه سلطنت يزدگرد را در آغاز در قسمت مشرق مملكت و در آذربايجان به رسميت نشناختند و در بلاد آشور سپاه خرهان اطاعت او را گردن ننهادند . دربارهء مقاومت مردم در تيسفون از جاى ديگر خبرى نداريم و همين‌طور از حوادث آذربايجان و مشرق ايران . دينورى مىگويد كه يزدگرد با آزرميدخت نيز جنگيده است . آنچه در اين باره مىتوان گفت اين است كه رستم كه آزرميدخت را برانداخته بود در عين حال يا بىدرنگ پس از آن از سلطنت يزدگرد پشتيبانى كرده بود ، زيرا او كمى پس از آن ( سال 638 م ) در جنگ با عرب سپاهسالار مملكت ايران گرديد ، همچنان كه برادرش خره‌زاذ نيز مقامى عالى داشته است . در گزارش‌هاى ايرانى و عربى از پادشاه ديگرى به نام هرمزد كه در برابر يزدگرد مدعى سلطنت بوده است اثرى نيست ولى ما از سالهاى اول و دوم سلطنت او سكه‌هائى در دست داريم ( بارتولومئى تصوير 31 ، تاريخ سكه‌شناسى  N . S . XIII  لوحه  IX  شماره 6 ) . الياس نصيبينى اين خبر را به طور كوتاه ذكر كرده است . ميخائيل ( در موضع مذكور در فوق ) و ابن العبرى در تاريخ سريانى ص 105 مىگويند كه او با يزدگرد بر سر تاج و تخت جنگيده است . سبئوس او را از نوه‌هاى خسرو مىشمارد و در بروسه ( مجموعهء تواريخ ارمنى ج 1 ص 87 ) اين خبر مهم هست كه سپاهيان خرهان در نصيبين هرمزد را در برابر آزرميدخت به سلطنت برداشتند . اين خبر با خبر مقاومتى كه اين سپاهيان بنا به گفتهء سبئوس در برابر يزدگرد نشان داده‌اند سازگار مىآيد . چون هرمزد در ناحيهء نصيبين ( سرزمين آشور ) حكومت مىكرده است روشن مىشود كه چرا الياس نصيبينى و نويسندگان ارمنى و مؤلفان يونانى او را\r\n","page_name":" 417 ","page_number":425},
  {"content":"\r\n\r\nخواب و خيال بود و چون سخت جوان بود تدبير پادشاهى او به دست بزرگان و وزيرانش بود . گران‌مايه‌ترين و باهوش‌ترين وزيران او پرستندگان سالار او بود « 1 » .\r\nمملكت ايران روى به ناتوانى نهاد و دشمنان آن از هر سوى بر آن دلير شدند و از كناره‌هاى آن يكى پس از ديگرى بگرفتند و ويران كردند . پس از آنكه از پادشاهى او\r\n\r\n\r\n","description":"","footnote":"\r\nمىشناسند اما ايرانيان از او خبرى ندارند . ثئوفانس از هرمزد و يزدگرد يك‌تن مىسازد و او را هرمسداس ( خلط و اشتباه عجيبى كه نسفوروس قسطنطينى ص 23 به بعد كرده است ناشى از اين است كه او اين هرمسداس را با هرمزد چهارم كه پسرش پرويز پيش قيصر روم فرار مىكند و از جانب او دوباره به سلطنت مىرسد اشتباه كرده است ! ) . بدين ترتيب ، در متن طبرى از پادشاهانى كه در فاصلهء ميان بوران و يزدگرد به سلطنت رسيده‌اند دو فهرست مختلف در دست داريم : فهرست الف : آزرميدخت ، خسرو پسر مهرگشنسپ ، پيروزگشنسپ‌ده ، فرّخزاذ خسرو .\r\nفهرست ب : گشنسپ‌ده ، آزرميدخت ، خره‌زاذ خسرو . فهرست نخست را يعقوبى نيز كاملا ذكر كرده است . فهرست دوم با قطع نظر از تردّد منابع ميان دو شكل مختلف فرّخزاذ و خره‌زاذ فهرستى است كه در تاريخ حمزهء اصفهانى ( ص 21 به بعد ) و سعيد بن البطريق و ابن قتيبه و مسعودى آمده است ، در اين فهرست‌ها گاهى خسرو پسر كواذ ( رجوع شود به زيرنويس شمارهء 4 صفحهء 407 ) را به نحوى جا داده‌اند . اين فهرست را الياس نصيبينى نيز در ذكر رديف پادشاهان به اين ترتيب آورده است : بوران ، پيروز ( گشنسپ‌ده ) ، آزرميدخت ، خسرو پسر خسرو ( - فرخ‌زاذ خسرو - خره‌زاذ خسرو ) . بدين ترتيب فرق ميان فهرست‌ها اساسا خيلى كم است و اگر توجه شود كه بيشتر اين اشخاص هم‌زمان با يكديگر در قسمتهاى مختلف سلطنت كرده‌اند ، اين فرق بازهم كمتر جلوه‌گر مىشود . نويسندگان ارمنى پس از بوران ، خسرو نامى را ذكر كرده‌اند و به يقين نمىتوان گفت كه با يكى از اسامى فوق قابل انطباق است و اگر هم مىتوان تطبيق داد با كدام يك به طور معين قابل انطباق است . البته به اين فهرست‌ها بايد نام هرمزد را كه مدعى يزدگرد و شايد هم آزرميدخت بوده است افزود . البته فهرست‌هايى را كه بعد ساده‌تر و خلاصه‌تر شده‌اند و در آن پادشاهان يك‌روزه يا چند روزه را به حساب نياورده‌اند مىتوان ناديده گرفت . رواياتى را كه بر پايهء خاطرات مبهم و آشفتهء جنگجويان غالب عرب است بايد با احتياط تمام تلقى كرد ( طبرى چاپ كوزه‌گارتن ج 2 ص 124 به بعد و 178 به بعد ) . در اين روايات غلط و اشتباه زياد است و بوران دو بار ظاهر مىگردد : ابتدا به نام دخت زنان يا شاه زنان و بعد با نام واقعى خود و به عنوان نوعى قائم مقام امور مملكت كه البته چنين نبوده است .\r\n( 1 ) - اين همان است كه در پيش از او به نام زاذويه ياد كرده است . اين زاذويه ، فرّخ‌زاذ خسرو را به تخت نشانيد و در برانداختن او نيز سهيم بود .\r\n","page_name":" 418 ","page_number":426},
  {"content":"\r\n\r\nدو سال و به گفتهء بعضى چهار سال « 1 » بگذشت عرب به خاك او تاخت . زندگانى او به هنگام كشته شدنش بيست و هشت سال بود « 2 » .\r\n\r\n\r\n","description":"","footnote":"\r\n( 1 ) - روايت اوّلى درست‌تر است و دقيق‌تر مىبود اگر گفته مىشد در سال دوم سلطنت بود ، زيرا در آخر همين سال خالد ميدان يكى از نخستين پيروزيهايش را ، در جنگ با ايران ، ترك كرد ( بلاذرى ، ص 250 ) . البته جنگهاى بزرگتر بعد از آن اتفاق افتاده است .\r\n( 2 ) - طبرى در اينجا افزوده است : « از اين يزدگرد اخبار ديگرى هنوز مانده است كه من به خواست خدا در جاى خود ذكر خواهم كرد ، آنجا كه از فتح بلاد ايران به دست مسلمانان سخن خواهم گفت و آنجا كه سرانجام كار او و فرزندانش را خواهم گفت . »\r\n","page_name":" 419 ","page_number":427},
  {"content":"\r\n\r\n\r\nضمائم\r\n\r\n1 - گاه‌شمارى ساسانيان\r\nدربارهء سلطنت يكايك پادشاهان ساسانى فهرست‌هاى متعددى در دست است كه با يكديگر اختلاف زيادى دارد . اگر فهرست‌هاى متأخر را كه بر پايهء فهرست‌هاى قديم موجود درست شده است كنار بگذاريم ، و اگر خطاهاى واضح واقع در كتابت و تصحيحات دلبخواهى را در نظر نگيريم ، اين اختلاف‌ها كمتر مىگردد و سرانجام معلوم مىشود كه در همهء اين فهرست‌ها سلطنت پادشاهان تا زمان خسرو اول همه از روى اصل واحدى گرفته شده است . از جهت قدمت ، فهرستى را كه آگاثياس از يك راوى سريانى نقل كرده است بهترين اين فهرست‌ها مىدانند « 1 » . دومين فهرست قديمى از يعقوب رهاوى ( در حدود 700 مسيحى )\r\n\r\n\r\n","description":"","footnote":"\r\n( 1 ) - فهرست  Syncell  درست بر مبناى فهرست آگاثياس است . او فقط با سالهاى تمام حساب مىكند ولى سعى دارد كه همان حاصل جمعى را كه در فهرست آگاثياس است به دست آورد . علاوه بر آن بعضى اشتباهات ناشى از بىدقّتى در آن هست . البته آنچه مربوط به پادشاهان آخر ساسانى است مطلب صورت ديگرى پيدا مىكند زيرا مطالب مربوط به ايشان نمىتواند در\r\n","page_name":" 420 ","page_number":428},
  {"content":"\r\n\r\nاست كه در كتاب الياس نصيبينى آمده است ( نسخهء موزهء بريتانى 7197 ورق 11 ) و به طور كلّى با فهرست اوّلى خيلى مطابقت دارد « 1 » . الياس نصيبينى در جدولهاى تطبيقى خود با استفاده از تاريخ‌گذارىهاى قديم نسطورى سال به سلطنت رسيدن هريك از پادشاهان را از روى تاريخ سلوكى نيز به دست مىدهد . در مقابل اين جدولها جدولهاى عربى فارسى است . از اين جدولها يا فهرستها مخصوصا فهرست ابن المقفّع را بايد نام برد كه آن را در كتاب سعيد بن البطريق و ابن قتيبه و حمزهء اصفهانى ( ص 14 به بعد ) مىبينيم « 2 » . پس از آن فهرست نسخهء خطّى سپرنگر ( شمارهء 30 ) است كه ارقام آن در طبرى نيز مذكور است و بعد فهرست يعقوبى است كه فقط سالهاى تمام را ذكر مىكند اما با قطع نظر از آن مطابقت زيادى با فهرست ابن المقفّع دارد و آنجا كه طبرى ارقام متعدد ذكر مىكند او رقمى را نقل مىكند كه حتى در نسخهء خطى سپرنگر هم نيست . دو جدول كه بيرونى از منابع خاصّ گرفته است و مستقلّ از ديگر منابع است ( ص 121 به بعد و 127 به بعد ) با فهرست ابن المقفّع شباهت زيادى دارد . اين جدول‌ها ما را مخصوصا مطمئن مىسازد كه اين دانشمند نسخه‌هائى را كه در دست داشته است به طور دلخواه تغيير نداده است . امّا برعكس آن ، جدول موبذ بهرام پسر مردان‌شاه چندان خوب نيست ( تاريخ حمزهء اصفهانى ص 27 به بعد ) ؛ زيرا اين جدول بدون تحرير تصنّعى به دست نيامده است و خودش مىگويد كه از بيست نسخهء خداينامه استفاده كرده است تا جدول « صحيح » خود را\r\n\r\n\r\n","description":"","footnote":"\r\nفهرست آگاثياس موجود باشد .  Chronog . synt  ( در چاپ  Schoene  از اويزبيوس ص 96 ) با جدول سينسل ، حتى با بعضى اشتباهاتش ، مطابق است ، فقط پايان آن فرق دارد .\r\n( 1 ) - با آنكه نسخه به ظاهر خيلى آسيب‌ديده است هريك از ارقام آن درست است و اين امر يكى براى آن است كه دو متن عربى و سريانى را با هم ذكر كرده‌اند و ديگر آنكه سلطنت هر پادشاهى را از روى قانون بطلميوس جمع و محاسبه كرده‌اند . ارقامى كه ميخائيل سريانى و ابن العبرى به دست داده‌اند از روى يعقوب رهاوى است اما هريك از اين ارقام را به طور دلبخواه تصحيح كرده‌اند و ارزشى ندارد .\r\n( 2 ) - در اينجا نيز بايد چاپ گوتوالد را از روى نسخهء خطى ليدن و كتاب بيرونى و مجمل التواريخ تصحيح كرد .\r\n","page_name":" 421 ","page_number":429},
  {"content":"\r\n\r\nترتيب دهد « 1 » . فهرست ساختگى موسى بن عيسى ( تاريخ حمزهء اصفهانى 19 به بعد ) مطلقا به درد نمىخورد ، اين شخص حتى چند پادشاه تازه از خود جعل كرده است .\r\nارقام هشام بن الكلبى ( تاريخ حمزهء اصفهانى ص 99 به بعد ) نيز خوب نيست . اين ارقام براى آن درست شده است كه با جدول پادشاهان حيره كه فقط قسمت اخير آن تا اندازه‌اى قابل اعتماد است ، منطبق شود . طبرى كه همين سالهاى هشام را براى امراى حيره ذكر كرده است « 2 » ، براى پادشاهان ايران از روى منابع ديگر ارقام صحيحى را به دست داده است ولى بعد ناگزير شده است كه در بعضى قسمت‌ها عمل تطبيق سالهاى سلطنت اين دو خاندان را كنار بگذارد . شايد هم هشام در نوشته‌هاى ديگر خود گاهى ارقام درست‌ترى ، دست‌كم براى بعضى از پادشاهان ساسانى ، به دست داده باشد ( كه طبرى از روى آن نقل كرده است . - مترجم ) . در شاهنامه ، كه در آن ارقام مذكور در متن را بايد در نظر گرفت نه ارقام مذكور در عناوين را ، سالهاى سلطنت پادشاهان ساسانى از اردشير دوم تا بهرام پنجم به ندرت موجود است ، امّا آنچه دربارهء ديگر پادشاهان گفته است چندان بد نيست .\r\nفهرست‌هايى كه به نحو تصنّعى تصحيح شده است مىتواند بعضى ارقام احتمالى\r\n\r\n\r\n","description":"","footnote":"\r\n( 1 ) - گوت‌شميد براى من نوشته است كه بهرام جدول خود را به طور كامل از روى كتاب يهودى سدر الام زوتّا تهيّه كرده است .\r\n( 2 ) - فهرستى كه هشام از پادشاهان حيره ترتيب داده است با ارقامى كه در نسخهء خطى تاريخ حمزهء اصفهانى ( در اين قسمت در چاپ گوتوالد بسيار دستكارى شده است ) و تاريخ طبرى آمده است تأييد مىگردد . طبرى جمع سالهاى سلطنت اين خاندان را 528 سال و 8 ماه گفته است و اين با حاصل جمع يكايك سالهاى سلطنت پادشاهان حيره كه حمزه ذكر كرده است مطابق است . در اينجا بايد از امرؤ القيس بن نعمان كه در فهرست اسامى اين خاندان گنجانيده شده است صرف‌نظر كرد ( رجوع شود به 104 از چاپ گوتوالد ) و سالهاى سلطنت اياس بن قبيصه را بايد به جاى « هفت » ، « نه » خواند و تطبيق آن با سالهاى سلطنت ساسانيان نيز چنين اقتضا مىكند . يكايك ارقام مذكور در طبرى را فقط در مواضع كمى مىتوان از روى حمزه تصحيح كرد حتى آن ارقامى را كه حاصل جمع مذكور تأييد مىكند . كلمات « تسع » و « سبع » فقط از روى جاى نقطه‌ها از هم تميز داده مىشود ولى بيشتر اين نقطه‌ها را نمىنويسند . بنا بر اين اختلاف « تسع » و « سبع » را نمىتوان چندان ناشى از اختلاف دو روايت دانست .\r\n","page_name":" 422 ","page_number":430},
  {"content":"\r\n\r\nجاهاى ديگر را تأييد كند و نيز مىتواند براى احتراز از بعضى خطاهاى كتابتى روايات ديگر مورد استفاده قرار گيرد و همچنين است روايات نويسندگانى كه به طور كلّى در چنين مواردى دقّت كمترى دارند از قبيل مسعودى و دينورى . ارقامى كه اين نويسندگان و يا نويسندگان بعدى گاهگاهى به طور انفرادى به دست مىدهند هرگز نبايد مورد توجّه قرار گيرد .\r\nتمام اين فهارس از يك متن اصلى سرچشمه مىگيرد و اين متن ظاهرا همان است كه در زمان خسرو اوّل ترتيب داده شده و بعد بر آن افزوده شده است . امّا خود اين متن اصلى نيز بر پايهء شاهنامهء قديم‌ترى استوار است و در تدوين اين شاهنامه نيز به طور قطع از نوشته‌هاى قديم‌ترى استفاده شده است ؛ ولى ما مطمئن نيستيم كه اين نوشته‌ها در مطالب مربوط به زمانهاى قديم‌تر خالى از اشتباه بوده است « 1 » ، اگرچه بدترين اين اشتباهات حد اكثر از چند سال تجاوز نكند . البته اگر ما براى تصحيح اين ارقام احيانا منقولات لاتينى و يونانى و ارمنى « 2 » و سريانى و حتّى عربى را نداشتيم كاملا در تاريكى گام مىنهاديم . اما دربارهء محاسبات تطبيقى مسيحيان عرب و سريانى بايد بسيار احتياط كرد زيرا در اين محاسبات اشتباهات زيادى هست . نتايج حاصل از بررسى سكّه‌ها نيز خيلى مهم است . با همهء استفاده از اين وسيلهء كمكى باز بعضى نقاط مبهم باقى مىماند ولى به طور كلّى با استفاده از آن مىتوانيم با اطمينانى بيشتر از آنچه تا چندى پيش ممكن بود پيش برويم . با اين وسيله ما مىتوانستيم دربارهء صدسال آخر ساسانيان تقريبا از فهرست‌ها بىنياز باشيم . به طور\r\n\r\n\r\n","description":"","footnote":"\r\n( 1 ) - شاهنامه پادشاهان افسانه‌اى را از گيومرث به بعد مانند پادشاهان تاريخى به حساب مىآورد ؛ در اين كتاب فاصلهء ميان اسكندر و اردشير اوّل ساسانى فقط 266 سال به حساب آمده است ؛ اما از اردشير به اين طرف تاريخى بودن حوادث خيلى جدّىتر مىگردد .\r\n( 2 ) - متأسفانه من از كتاب سبئوس فقط از قطعاتى استفاده كرده‌ام كه به زبانهاى اروپائى ترجمه شده است . اين را هم بايد گفت كه اين نويسندگان ارمنى از فضيلت دقّت و صحت بىبهره بوده‌اند . طبيعى است كه ميخائيل سيروسى را نبايد از ارمنيان دانست . تاريخ‌گذارى خود پاتكانيان خالى از اهمّيت است هرچند گزارش‌هاى او از منابع ارمنى مايهء سپاسگزارى است .\r\n","page_name":" 423 ","page_number":431},
  {"content":"\r\n\r\nعمده با استفادهء بيشتر از منابع « 1 » سريانى و با مساعدتهايى كه گوت‌شميد به من كرده است اميدوارم كارهاى پرارزش سلف خود ، موردتمان « 2 » ، را در بعضى موارد اصلاح كنم و يا نتايج حاصل از آن را بيشتر تأييد كنم .\r\nبنا بر آخرين فرض ، در جاهائى كه گاه‌شمارى معمولى از روى سالهاى سلطنت پادشاهى كه هنوز بر تخت است عمل مىشود « 3 » ، سال سلطنت پادشاه با سال تقويم جارى برابر مىگردد و نخستين سال سلطنت يك پادشاه مطابق با همان سال تقويم كه او در آن به تخت نشسته است محسوب مىشود . در اين صورت نخستين سال سلطنت او با آخرين سال سلطنت پادشاه سابق يكى مىشود . طرز عمل تاريخ‌گذارى درست از زمان قانون شاهى بابل قديم چنين بوده است كه سالى را كه در آن دو پادشاه سلطنت داشته‌اند طبعا به حساب سلطنت پادشاه دوم بگذارند و آن را نخستين سال سلطنت او حساب كنند . اين طرز عمل را يعقوب رهاوى دانشمند و نيز الياس نصيبينى پيروى كرده‌اند . اما اين امر مانع از آن نمىشده است كه اگر سال آخر سلطنت پادشاهى نزديك به اتمام بوده به عنوان سال كامل از سالهاى سلطنت آن پادشاه حساب كنند ؛ حتى وقتى كه دربارهء ماندهء مختصر سال فترتى پيش نيامده باشد و پادشاه دوم در آخرين روزهاى آن سال به تخت نشسته باشد . ما به اين اندازه مطمئن نيستيم كه در فهرست شاهنامهء قديم ايرانى كه آگاثياس و مؤلفان عرب و فردوسى از آن گرفته‌اند به طور مطرد همه جا چنين حساب مىشده\r\n\r\n\r\n","description":"","footnote":"\r\n( 1 ) - هنگامى كه هنوز به فكر اين تأليف نيفتاده بودم منتخباتى از كارهاى تاريخ‌گذارى الياس نصيبينى ترتيب داده بودم . تحقيق منظّمى در اين نسخهء خطّى پرحجم مطالب بيشترى دربارهء گاه‌شمارى دورهء ساسانى به دست خواهد داد .\r\n( 2 ) - « گاه‌شمارى ساسانيان » در گزارش جلسات آكادمى پادشاهى علوم مونيخ ، سال 1871 ، قسمت فلسفه و تاريخ ، ص 3 به بعد .\r\n( 3 ) - در جاهاى ديگر طرز عمل طور ديگرى بوده است . مثلا در دولت رم در زندگى عامهء مردم سالها را از روى سال كنسولها ( آغاز آن اوّل ژانويه ) و يا از روى اينديكسيون‌ها ( آغاز آن اول سپتامبر ) تعيين مىكردند .\r\n","page_name":" 424 ","page_number":432},
  {"content":"\r\n\r\nاست . اضافهء ماهها و روزها به سالهاى سلطنت پادشاهان كه با آن مواجه مىشويم طرز محاسبهء مذكور را باطل نمىسازد زيرا ممكن است اين ماهها و روزها براى تعيين بقيّهء عمر او در آخرين سال زندگيش باشد ( در آينده مثالهاى اطمينان‌بخشى براى اين نظر خواهيم ديد ) ولى در حاصل جمع سالهاى سلطنت او به حساب نيامده باشد . اينكه مؤلّفان عرب تمام اين ارقام را مدّت حقيقى سلطنت مىپندارند و ماهها و روزها را نيز در حاصل جمع سالهاى سلطنت حساب مىكنند به هيچ وجه دليل اين نيست كه از آغاز همچنين بوده است . بلكه بايد تعجّب كرد كه چرا اين مؤلفان عربى از ملاحظهء اينكه مدت سلطنت بيشتر پادشاهان ، بنا به فرض ايشان ، همه سالهاى كامل بىكسر ماه و روز بوده است يكّه نخورده‌اند . با اين همه احتمال زياد مىرود كه ذكر سالهاى سلطنت با افزودن كسر ماهها و روزها دست‌كم در قسمتى از فهرست‌هاى قديم نيز براى تعيين مدّت واقعى سلطنت بوده است . در ضمن سلطنت پادشاهان آخر ساسانى شايد سلطنت هرمزد پنجم را نيز چنين حساب كرده‌اند . لازم نيست كه از اين نظر در فهرست‌هاى قديم‌تر پيروى از اصل واحدى را فرض كرد . امّا طبيعى بوده است كه فهرست‌هاى آشفتهء مربوط به دوران هرج و مرج آخر ساسانيان مدّت سلطنت پادشاهان آخر را با سالهاى كامل حساب نكنند ؛ زيرا هيچ‌كدام از اين پادشاهان يك سال تمام و حدّ اقل شش ماه تمام سلطنت نكرده‌اند . يعقوب رهاوى در اينجا نيز به اصل تاريخ‌گذارى خود وفادار مانده است و براى سلطنت شيرويه يك سال به حساب گذاشته است يعنى سال 939 سلوكى ( آغاز آن اوّل اكتبر 627 م ) . از زمانى كه نخستين سكّه از كواذ شيرويه با تاريخ سال دوم سلطنت پيدا شد مسلّم گرديد كه پادشاهان ايران پس از جلوس به تخت آغاز نخستين سال تقويمى را آغاز دومين سال سلطنت خود حساب مىكرده‌اند و اين مطلب را سن مارتين « 1 » قبلا پذيرفته بود . بنا بر اين ، در دوران حقيقى\r\n\r\n\r\n","description":"","footnote":"\r\n( 1 ) - سن مارتين در شرح لوبو  Lebeau  ج 4 ص 262 و جاهاى ديگر .\r\n","page_name":" 425 ","page_number":433},
  {"content":"\r\n\r\nسلطنت شيرويه ( كه آغاز آن 25 فوريه 628 و پايان آن تقريبا در سپتامبر 628 مسيحى است ) بايد سال تقويمى نوى آغاز شده باشد . آغاز اين سال نو تقويمى بر خلاف عقيدهء موردتمان آغاز اعتدال ربيعى نبوده است « 1 » بلكه چنان كه سن مارتين گفته است اوّل فروردين ماه بوده است « 2 » كه در آن سال با 17 ژوئن مصادف بوده است . دربارهء سال ايرانى آراء گوناگون هست ولى فن گوت‌شميد « 3 » از مدّتها پيش استدلال كرده است كه ايرانيان دو نوع سال داشته‌اند : يكى سال رسمى دينى كه آغاز آن را با اضافهء يك ماه كبيسه در هر 120 سال همواره در نزديكى اعتدال ربيعى نگاه مىداشته‌اند ، و ديگر سال عادى عرفى بىكبيسهء مذكور ( مدت سال ايرانى 12 ماه سى روزه بود به اضافهء 5 روز اندرگاه يا خمسهء مسترقه كه مجموعا 365 روز مىشود ) . سال عرفى عادى هميشه بدون كبيسه بود و فقط هنگامى از سال رسمى دينى متأثر مىشد كه در سال كبيسه ، پنج روز اندرگاه را به آخر ماه اضافه شده يا ماه كبيسه مىافزودند . چون سال عرفى بىكبيسه بود در يك دورهء 1440 ساله ( 120 * 12 ) آغاز اين سال دوباره با آغاز سال رسمى دينى منطبق مىشد « 4 » . اما\r\n\r\n\r\n","description":"","footnote":"\r\n( 1 ) - گزارش جلسهء آكادمى پادشاهى علوم مونيخ ( 1869 ج 1 ص 503 به بعد ) و گاه‌شمارى ساسانيان ( ص 3 به بعد ) . اگر بنا به فرض آغاز اعتدال ربيعى آغاز سال معمولى ايران بوده باشد و اگر ايرانيان مىتوانسته‌اند دخول آفتاب به برج حمل را درست حساب كنند باز آغاز سال با همهء تكميل نواقص سالها كه فقط با كبيسهء صد و بيست‌ساله صورت مىگرفت مىبايست از آغاز اعتدال ربيعى تا اندازهء زيادى منحرف شده باشد . موردتمان معمولا 22 مارس ( يوليائى ) را آغاز سال ايرانى مىشمارد ولى چنان كه همكار ستاره‌شناس من وينكه  Winnecke  مىگويد روز مذكور فقط تا سال 275 از سلطنت ساسانيان مىتواند به تقريب روز مبدأ اعتدال ربيعى باشد و روز 21 مارس نيز كه موردتمان در جاى ديگر آن را آغاز سال گفته است فقط در صدسال اول سلطنت ساسانيان مىتواند مبدأ اعتدال ربيعى باشد .\r\n( 2 ) - اما در محاسبهء اين روز سن مارتين از روش نادرستى پيروى مىكند .\r\n( 3 ) - گزارش مجمع علمى پادشاهى ساكس ، قسمت فلسفى تاريخى ، سال 1862 اوّل ژوئن .\r\n( 4 ) - در هر دو نوع محاسبه آغاز ماهها يكى بوده است ( يعنى آغاز ماه به طور مطلق نه ماه بخصوص ) و فرقى كه در عمل پيدا مىشده اين بوده است كه در يكى آغاز سال هميشه اوّل\r\n","page_name":" 426 ","page_number":434},
  {"content":"\r\n\r\nساسانيان سلطنت خود را از روى اين سال سيّار حساب مىكردند و اين همان سال معمولى در ميان ارمنيان و ايرانيان منطقهء جيحون است « 1 » و از زمانهاى بسيار قديم در مصر نيز معمول بوده است . اين مطلب به طور روشن از آنجا معلوم مىگردد كه آغاز سلطنت يزدگرد سوم از طرف زرتشتيان ايران تا كنون مبدأ تاريخ معروف به تاريخ يزدگردى شده است زيرا پس از يزدگرد سوم ديگر كسى به تخت سلطنت ساسانى ننشست و تاريخ مرگ او نيز به درستى معلوم نيست . آغاز سلطنت يزدگرد سوم را 16 ژوئن سال 632 م ثبت كرده‌اند ولى اين تاريخ مطابق است با روز هرمزد از ماه فروردين يعنى روز اول سال . اين مطلب براى هيچ‌كس نمىتواند قابل قبول باشد كه يزدگرد كه مدّت كوتاهى بر سرتاسر مملكت ايران مسلط بوده است تاريخ و تقويمى نو احداث كند و آغاز سال سلطنت خود را مبدأ چنين تاريخ و تقويمى قرار دهد « 2 » ، مخصوصا كه چنين اقدامى مستلزم آن مىشده است كه او بر مقاومت‌هاى محافل\r\n\r\n\r\n","description":"","footnote":"\r\nفروردين بوده است و اين اول فروردين در طى 1440 سال در سرتاسر روزهاى سال شمسى گردش مىكرده است تا دوباره به آغاز اعتدال ربيعى برسد . اما در ديگرى نخستين روز ماهى كه پس از 120 سال در پشت خمسهء مسترقه يا اندرگاه ( كه سى روز عقب مىافتاد ) قرار داشت هميشه با اوّل بهار منطبق مىشد . بىنظمى در اجراى كبيسه و به عقب انداختن خمسهء مسترقه ، كه به قول بيرونى در زمان ساسانيان روى مىداد ، در آغاز سال عرفى سيّار تأثيرى نداشت .\r\n( 1 ) - سال سيار ارمنى كه 12 ماه سى روزه و 5 روز اندرگاه بوده است هميشه 5 روز ديرتر از سال سيّار ايرانى آغاز مىشده است ( رجوع شود به جدول دولوريه در گاه‌شمارى ارمنى صفحات 383 به بعد ) . وضع سالهاى سغدى و خوارزمى نيز درست چنين بوده است . در اين سالها نيز مانند سالهاى ارمنى 5 روز اندرگاه هميشه در آخر سال قرار داشته است . از اين مطالب كه بيرونى در آثار الباقيه ( ص 46 و مواضع ديگر ) ما را آگاه ساخته است بيانات گوت‌شميد بيشتر احتمال‌پذير مىگردد . به گفتهء گوت‌شميد اختلاف ميان سالهاى ايرانى با سالهاى ارمنى و سغدى و خوارزمى كه پنج روز است ( به عدد اندرگاه يا خمسهء مسترقه ) از آنجا ناشى شده است كه ايرانيان وقتى از اوقات خمسهء مسترقه را به آخر سال نيفزوده‌اند و به همين جهت آن سال 5 روز زودتر شروع شده است و اين به سالهاى بعدى سرايت كرده است .\r\n( 2 ) - مسلمانان نيز كه پس از فوت پيغمبر اسلام ( ص ) تاريخ هجرى را معمول كردند روز اول هجرت را مبدأ قرار ندادند بلكه آغاز سال معمولى عربى را كه هجرت در آن اتفاق افتاده بود مبدأ قرار دادند .\r\n","page_name":" 427 ","page_number":435},
  {"content":"\r\n\r\nدينى در برابر اين اقدام غلبه كند . علاوه بر اين تاريخ قابل ضبط و محاسبهء سقوط و مرگ خسرو دوم ( رجوع شود به تعليقات شمارهء 5 صفحهء 378 و شمارهء 1 صفحهء 400 ) نيز نشان مىدهد كه پيش از يزدگرد هم همان تقويم و روز و ماه‌شمارى معمول بوده است . بنا بر اين شانزدهم ژوئن كه آغاز سال يزدگردى است آغاز سال سيّار معمولى ايرانيان بوده است ( مطابق 3 - 632 م ) نه آغاز واقعى سلطنت يزدگرد سوم و يزدگرد در طى سال مذكور به تخت نشسته بوده است . پس آغاز سالهاى جلوتر از آن و آغاز سلطنتهاى احتسابى پادشاهان قديم‌تر را بايد با در نظر گرفتن مطالب فوق تعيين كرد « 1 » . وقتى كه مالالا ( ج 2 ص 211 ) مدّت سلطنت كواذ را كه در 13 سپتامبر 531 م وفات يافته است چهل و سه سال و دو ماه گفته است بر طبق آنچه در پيش گفته‌ايم بايد گفت كه اين دو ماه فاصلهء ميان مرگ او و آغاز سال جديد است كه در آن وقت مطابق با 12 ژوئيه بوده است « 2 » ( يعنى مرگ او دو ماه پس از آغاز سال\r\n\r\n\r\n","description":"","footnote":"\r\n( 1 ) - من از به كار بردن كلمهء « نوروز » براى روز اول سال خوددارى مىكنم ؛ زيرا حدس مىزنم كه نوروز جشن ملّى آغاز بهار بوده است نه جشن آغاز سال .\r\n( 2 ) - براى محاسبه از روى اين سال سيّار گواه غير مستقيمى در دست است كه به قرار ذيل است : نسطورىها هفتمين يكشنبه پس از عيد خمسين ( آخر هفتهء حواريّون ) را كه به عنوان آغاز تابستان در نظر مىگيرند « نوسرديل » مىخوانند ( فهرست رايت ، فهرست آخر كتاب ص 1311 ) .\r\nاين كلمه به طور ساده مركّب است از كلمهء ايرانى نوسرد ( نام آغاز سال كه براى آن شواهد زيادى هست ) « سال نو » و كلمهء ئيل به معنى خدا ؛ پس معنى اين كلمهء ساخته شده « سال نو خدا » است يعنى « سال نو كليسائى » . حال در همان زمان كه نسطوريان در مجمع عمومى دينى بيت‌لاپات گرد آمده بودند آغاز سال نو ايرانى ، بنا به محاسبهء ما ، پيش از نو سرديل ( يعنى سال 485 م ) بوده است . يعنى آغاز سال ايرانى در 23 ژوئيه و نوسرديل در اولين يكشنبهء پس از آن يعنى در 28 ژوئيه اتفاق افتاده است . بنا بر اين بايد گفت به قرينهء كلمهء نوسرد ، كه كلمهء ايرانى است ، در آن زمان سال نو كليسائى پس از سال عرفى يا سال شاهى ايرانى آغاز مىشده است و بعد به تدريج آغاز اين دو سال از هم فاصله پيدا كرده است ؛ زيرا سال نسطورىها همان سال معمولى سريانى - يوليائى بوده است كه با سال عرفى ايرانى كمى اختلاف داشته است . در عين حال به نظر من زمان انعقاد اين مجمع دينى كه ميان سالهاى 484 و 486 در تردّد است بايد به طور قطع در سال 5 - 484 م باشد .\r\n","page_name":" 428 ","page_number":436},
  {"content":"\r\n\r\nجديد روى داده بوده است ) . به نظر مىرسد كه رعاياى سريانى دولت ساسانى در آغاز اين دولت بيشتر نوعى سال قمرى كه آغاز آن بهار بود به كار مىبردند و تاريخ‌گذارى ايشان هم از مبدأ تاريخ سلوكى بود « 1 » . در قرون چهارم و پنجم به جاى آن منحصرا از روى سال سلوكى حساب مىكردند كه آغاز آن اول اكتبر بود و با تقويم يوليائى كاملا سازگار درمىآمد . اين نوع تقويم در ميان مسيحيان سريانى امپراطورى روم نيز رايج بوده است . در زمانهاى قديم‌تر آغاز اين سال سلوكى با آغاز سال ايرانى فرق بسيار كمى داشته است و مثلا در سالهاى 7 - 224 م كه سال ايرانى با بيست و ششم سپتامبر آغاز مىشده است اين فرق فقط پنج روز بوده است امّا به تدريج بيشتر شده و به سه ماه رسيده است . با اين همه ، باز عمل تاريخ‌گذارى مانند الياس نصيبينى مىتواند قابل توضيح باشد ، زيرا او سالهاى احتسابى سلطنت پادشاهان ايران را با تنها سالهاى رايج در نظر او يعنى سالهاى سلوكى برابر داشته است . چون پادشاهان ساسانى كه در فاصلهء ميان آغاز سالهاى سريانى و آغاز سالهاى ايرانى به سلطنت رسيده‌اند چندان زياد نبوده‌اند ، فرق جزئى حاصل در عمل بىاهميّت است .\r\n\r\nاردشير\r\nآغاز سلطنت اردشير ، بنا به گفتهء آگاثياس « 2 » ( 24 / 4 ) ، در سال 538 سلوكى\r\n\r\n\r\n","description":"","footnote":"\r\n( 1 ) - كارنامه‌هاى قديمى شهدا هميشه از روى سالهاى قمرى سلوكى حساب مىكرده‌اند .\r\nدر متونى كه ما به دست داريم قسمتى از اين سالها را به سالهاى يوليائى تبديل كرده‌اند ( به مطالب آينده مراجعه شود ) .\r\n( 2 ) - آگاثياس بر طبق معمول سريانيان از « سال « اسكندرى » سخن مىگويد . سريانيان آن را « سال يونانيان » نيز مىخوانند . گاهى و خيلى به ندرت « سال سلوكى » و « سال مقدونيان » نيز آمده است . در تطبيق سال مذكور با سال چهارم سلطنت الكساندر سوروس كه در يازدهم مارس\r\n","page_name":" 429 ","page_number":437},
  {"content":"\r\n\r\nبوده ( كه آغاز آن اول اكتبر سال 226 مسيحى بوده است ) . الياس نصيبينى نيز اين تاريخ را ذكر كرده است . بنا به نقل بيرونى ( الآثار الباقيه ص 118 س 18 ص 208 س 10 به بعد ) در قديم‌ترين منابع كه كتاب شاپورگان مانى باشد و در زمان شاپور اوّل نوشته شده است سال 539 « منجمين بابل » سالى بوده است كه دو سال از سلطنت اردشير گذشته بود . اگر مقصود از « سال منجمين بابل » سال‌شمارى معمولى سلوكى باشد لازم مىآيد كه جلوس اردشير در سال 537 سلوكى باشد ، يعنى اختلاف ميان گفتهء مانى و آگاثياس يك سال باشد . اما در كتاب مانى سال 539 به عنوان سال جارى ياد شده است و گفته شده است كه در طى اين سال جارى دو سال از سلطنت اردشير گذشته بود . اين تطبيق خاص نشان مىدهد كه آغاز سال جلوس سلطنت اردشير با آغاز سال منجمين بابل فرق داشته است و ما با دو نوع سال مختلف سر و كار داريم « 1 » زيرا در غير اين صورت هر دو سال با هم سپرى مىشدند . از گفتهء الفهرست ابن النديم ( ص 328 و رجوع شود به مطالب بعدى ) برمىآيد كه در اين كتب مانوى و نيز در محاسبات ، ستاره‌شماران شاهى از روى نوعى سال قمرى كه شايد آغاز آن اعتدال ربيعى بوده است حساب مىكرده‌اند « 2 » . بدين ترتيب ، اگر آغاز « سال منجمين » 539 در بهار سال 238 مسيحى باشد ( نه در پاييز سال 227 م ) حادثه‌اى كه پس از سپرى شدن دو سال از سلطنت اردشير يعنى در 24 سپتامبر 228 م اتفاق افتاده باشد بايد در وسط سال 539 « منجمين بابل » اتّفاق افتاده باشد .\r\nصحت تقريبى سال 539 سلوكى و يا سال 226 م از نوشته‌هاى مورّخان غربى واضح مىگردد . ولى ما اكنون با اطمينان بيشترى مىتوانيم بگوييم كه سال اول\r\n\r\n\r\n","description":"","footnote":"\r\nسال 225 م آغاز شده بود اشتباه كرده‌اند . در كرنيكن پاسكاله نيز جلوس قيصر مذكور را 2 سال ديرتر ضبط كرده‌اند .\r\n( 1 ) - نظير اين تاريخ‌گذارى را از آگاثياس در صفحات آينده ملاحظه كنيد .\r\n( 2 ) - منجمان هميشه سال را با برج حمل كه نشانهء اعتدال ربيعى است آغاز مىكنند . برج حمل در ميان ما نيز نخستين برج از منطقة البروج است . ماندائيان كه بابلى خالص هستند ، مانند مانويان ، نيز سال را با برج حمل ( نيسان ) آغاز مىكردند .\r\n","page_name":" 430 ","page_number":438},
  {"content":"\r\n\r\nشاهنشاهى اردشير سالى است كه با بيست و ششم سپتامبر 226 م آغاز مىشود .\r\nاما بجز اين ، شاهد معتبر ديگرى نيز دربارهء تاريخ بنياد شاهنشاهى ساسانى در دست است . براى تثبيت آن ابتدا بايد زمان شاپور دوّم را تعيين كنيم . به گفتهء آفراآتس  Aphraates  سريانى فوريهء سال 655 سلوكى در سال سى و پنجم سلطنت شاپور دوم بوده است ( ص 304 به بعد از كتاب او ؛ و مقايسه شود با صفحات 399 و 440 ) و ماه اوت سال 656 سلوكى در سال سى و ششم سلطنت او بوده است . و همچنين سال ( يوليائى ) سلوكى 621 را كه آغاز آن اول اكتبر سال 309 م بوده است ، سال اوّل سلطنت شاپور دوّم قرار مىدهد . چون آفراآتس در زمان سلطنت شاپور دوم مىزيسته است و آثار او در نسخ خطى قديمى بسيار خوب بر جاى مانده است و به علاوه اوقاتى را كه به دست مىدهد يك شاهد قديمى « 1 » نيز تأييد مىكند اظهارات او محلّ ايراد و اعتراضى نمىتواند باشد « 2 » . الياس نصيبينى نيز سال جلوس شاپور دوم را بر تخت سلطنت سال 621 سلوكى مىداند . و اگر آگاثياس ( 25 / 4 ) انتزاع نصيبين را كه در تابستان 363 مسيحى اتفاق افتاده است در پنجاه و چهارمين سال سلطنت شاپور قرار مىدهد ( با اصلاح يك كلمه به كلمهء ديگر در عبارت او ) درست با حساب مذكور تطبيق مىكند . حال به موجب گفتهء كتاب شهدا ( 15 / 1 ) آغاز تعقيب مسيحيان كه سال صد و هفدهم دولت ايران ( ساسانى ) بوده است ، مطابق بوده است با سال سى و يكم سلطنت شاپور دوم ( يعنى 40 - 339 م ) . رقم\r\n\r\n\r\n","description":"","footnote":"\r\n( 1 ) -  Geovgius Arabs  ، مطابق چاپ رايت ص 22 از مقدّمه .\r\n( 2 ) - كتاب شهدا ( 134 / 1 ، و مقايسه شود با ص 131 ) تصرف قلعهء بىزبدى  Phaenicha - Be Zabhde  يا فنك را در سال پنجاه و سوم سلطنت شاپور قرار مىدهد ، در صورتى كه فتح اين قلعه در تابستان يا پائيز سال 360 م بوده است كه بنا بر محاسبهء فوق مطابق مىشود با سال پنجاه و يكم يا پنجاه و دوم سلطنت شاپور دوم ( رجوع شود به آمّيان 7 / 20 ) . اما در اينجا مسلما سال شهادت را با سال آغاز مصيبت كه در نتيجهء تسخير مكان مذكور پيش آمده است ، يكى دانسته‌اند . پايان اين كارنامه متأسفانه افتاده است . منابع بعدى ( آميان ص 132 به بعد ) زمان شهادت را 9 - 3 آوريل تعيين مىكند و اين در سال 362 م مىشود .\r\n","page_name":" 431 ","page_number":439},
  {"content":"\r\n\r\n117 در اينجا اول ذكر شده است و ظاهر آن چنين است كه در ناحيه‌اى كه اين مطلب ابتدا نوشته شده بوده است تأسيس دولت ساسانى حقيقة به عنوان مبدأ تاريخ‌گذارى مستعمل بوده است و از طرف ديگر سال 40 - 339 م به عنوان آغاز تعقيب مسيحيان از منابع ديگر نيز تا اندازه‌اى تأييد شده است « 1 » . به موجب اين محاسبه در اينجا آغاز دولت ساسانى سال 4 - 223 مسيحى مىگردد . توضيح و حلّ اين اختلاف فقط وقتى ميسّر مىگردد كه تاريخ نخستين ( سال 224 مسيحى ) پيروزى قطعى اردشير بر اردوان و به كار بردن عنوان شاهنشاه از جانب اردشير باشد و تاريخ اخير ( 224 - 226 م ) تاريخ فتح تيسفون پايتخت دولت شاهنشاهى باشد .\r\nتاريخ روى كار آمدن اردشير ( رجوع شود به سلطنت اردشير در متن كتاب ) نيز ميان اين دو حادثه فاصلهء نسبة قابل ملاحظه‌اى قايل شده است . بنا بر اين ، سال ايرانى كه آغاز تأسيس دولت ساسانى محسوب مىشد در 27 سپتامبر سال 223 م آغاز مىشد و اين سال با تفاوت چند روز درست با سال 535 سلوكى مطابق مىگردد .\r\nچون دليلى نداريم كه دربارهء تاريخ جنگ نهايى قطعى ( اردشير با اردوان ) كه آخر مهر ماه گفته شده است ترديد كنيم ، بنا بر اين مىتوانيم با احتمال تاريخ دقيق سال و\r\n\r\n\r\n","description":"","footnote":"\r\n( 1 ) - آفراآتس كه خود در ميان وحشت و ترس دورهء تعقيب مسيحيان مىزيست ، اوت 656 سلوكى را ( 345 م ) - « سال سى و ششم سلطنت شاپور پادشاه ايرانيان ، كه داعى و موجب اين تعقيب بوده است ، با سال پنجم تخريب كليساها » تاريخ‌گذارى مىكند ( ص 507 ؛ مقدمه ص 22 ) ، در صورتى كه بر طبق محاسبهء فوق مىبايستى سال ششم باشد . اما كارنامه‌هاى شهدا تعقيب سخت بزرگ مسيحيان « تخريب كليساها » را در سال سى و دوم سلطنت شاپور دوم ذكر مىكنند يعنى يك سال پس از اقداماتى كه با مرگ سيمون‌بار صباعه شروع شده بود ( كتاب شهدا ج 1 ص 45 و 47 و 202 ) . رقم 117 از روى ترجمهء ارمنى نيز تأييد شده است ( پاتكانيان ، محل مذكور در قبل ص 154 ؛ پاتكانيان نمىداند كه نوشتهء او ترجمه بوده است ) . متن كتاب شهدا ( ج 1 ص 79 ) كه آن را مفصل‌تر ساخته‌اند دو تطبيق تاريخى ديگر نيز دارد كه فقط از روى محاسبه درست شده است ( نه تاريخ‌گذارى اصيل ) و اساسا اشتباه است . تعيين دقيق سالى كه اين شهادت‌ها در آن آغاز شده است به طور طبيعى بايستى مورد علاقهء شديد سريانىها بوده باشد ، ولى ما بايد به دو رقم متن اصلى توجّه داشته باشيم . آيا تاريخ‌گذارى مذكور ( سال 117 از آغاز دولت ساسانى ) در فرمان خود شاه ( شاپور دوم ) نيز به كار رفته بوده است ؟\r\n","page_name":" 432 ","page_number":440},
  {"content":"\r\n\r\nماه پيروزى نتيجه‌بخشى را كه پادشاه پارس را به شاهنشاهى ايران رسانيده است تعيين كنيم ( 28 آوريل 224 م « 1 » ) . جاى خيلى تأسف است كه به كار بردن اين تاريخ‌گذارى از روى آغاز سلطنت ساسانيان ، كه جاى تاريخ‌گذارى از روى آغاز سلطنت اشكانيان را گرفته بود ( همچنان‌كه تاريخ‌گذارى اشكانى جاى تاريخ‌گذارى قديمى سلوكى را گرفته بود ) ، بسيار محدود بوده است ؛ من مورد ديگرى از به كار بردن اين تاريخ‌گذارى سراغ ندارم .\r\nمدت سلطنت اردشير را چهارده سال و ده ماه گفته‌اند « 2 » . اگر اين ده ماه را به معنى مذكور در قبل بگيريم ( يعنى ده ماه گذشته از آغاز سال ايرانى كه آخرين سال سلطنت اردشير بوده است نه ده ماه + چهارده سال تمام سلطنت ) بايد بگوئيم كه اردشير تقريبا در ژوئيهء سال 241 مسيحى وفات يافته است . اما ممكن است رقم مذكور مدت حقيقى سلطنت او باشد و بنا بر اين باز سلطنت او تا سال 241 مسيحى ( كه آغاز 22 سپتامبر بوده است ) مىرسد .\r\n\r\nشاپور\r\nپس سال 241 مسيحى نخستين سال احتسابى سلطنت شاپور اوّل مىشود .\r\nالياس نصيبينى نيز سال 533 سلوكى ( - 2 - 241 م ) را نخستين سال سلطنت شاپور اول گفته است . شاپور در سال 242 مسيحى مسلما سلطنت داشته است زيرا در اين سال گرديان با او جنگيده است ( كاپيتولينوس در گرديان ، فصل 23 ) ، در صورتى كه از\r\n\r\n\r\n","description":"","footnote":"\r\n( 1 ) - رجوع شود به فصل سلطنت اردشير . در آن زمان خمسهء مسترقه يا اندرگاه پيش از مهر ماه قرار داشته است .\r\n( 2 ) - هشام نيز اين رقم را ذكر كرده است . رواياتى كه مقدار ماه‌هاى سلطنت را ذكر كرده‌اند و روايت الياس نصيبينى كه رقم تقريبى 15 را آورده است هيچ‌كدام با نقل مذكور متناقض نيست .\r\nبعضى نقل‌هاى منفرد مانند نقل ابن المقفّع كه مدت سلطنت اردشير را 14 سال و شش ماه گفته است در اينجا نمىتواند قابل اعتنا باشد .\r\n","page_name":" 433 ","page_number":441},
  {"content":"\r\n\r\nگفته‌هاى اين نويسندهء لاتينى برنمىآيد كه شاپور در سال 241 مسيحى نيز سلطنت مىكرده است . شايد گزارش خاصّى كه دربارهء مانى هست نقطه اتّكاى محكمى در اينجا باشد . به موجب اين گزارش آغاز دعوت مانى روز جلوس شاپور اول بر تخت سلطنت بوده است و مطابق بوده است با « يكشنبه اوّل نيسان هنگامى كه آفتاب در برج حمل بوده است « 1 » . » اين تاريخ مطابق بيستم مارس سال 242 مسيحى بوده است . چون اول نيسان كه مطابق تقويم يوليائى مطابق اول آوريل است در هيچيك از سالهايى كه در اينجا قابل احتمال باشد با يكشنبه تصادف نكرده است « 2 » ، مىتوانيم در اينجا محاسبه با سال قمرى را فرض كنيم . در آن سال اقتران نيّرين در ظهر نوزدهم مارس بوده است و اگر اول ماه قمرى را روز بيستم مارس بدانيم اشتباه به چند ساعت تقليل مىيابد ؛ زيرا در محاسبات سال و ماه قمرى اوّل شب از روز بعدى محسوب مىشود و بنابراين محاسبهء مذكور كاملا درست درمىآيد . زيرا برطبق معمول اوّل ماه قمرى را از روز بعد از اقتران نيّرين حساب مىكنند و در اين صورت بيستم مارس سال 242 مسيحى روز يكشنبه بوده است . علاوه بر اين ذكر « هنگامى كه آفتاب در برج حمل بود » از تاريخ‌گذارى تقريبى دخول آفتاب در برج اعتدال ربيعى مسلّما مطمئن‌تر است . دخول آفتاب در برج اعتدال ربيعى در آن هنگام نيم ساعت پس از نيمه‌شب 22 مارس اتفاق افتاده بود . اشتباه يك روز در برابر اشكالات چنين محاسبه‌اى اهميت ندارد ، مخصوصا كه تلفيقات ساختگى ستاره‌شماران در مواقع ضرورت حقايق را كمى تغيير مىداد . به احتمال قوى روز مذكور آغاز سال نو بوده است « 3 » . امروز نيز شاه ( مقصود شاهان قاجاريّه است ) اقدام\r\n\r\n\r\n","description":"","footnote":"\r\n( 1 ) - الفهرست ص 328 . اين روايت كه چند حادثهء فرعى قابل قبول را نيز ذكر مىكند از يك نوشتهء مانوى بسيار قديم و شايد هم از كتاب شاپورگان مذكور اخذ شده است .\r\n( 2 ) - اول نيسان در سال 241 روز پنجشنبه بوده است . « در سال 242 جمعه ، در سال 243 شنبه و در سال 244 دوشنبه » بوده است .\r\n( 3 ) - رجوع شود به مطالب اندكى پيش از اين .\r\n","page_name":" 434 ","page_number":442},
  {"content":"\r\n\r\nبه امر مهمى نمىكند مگر آنكه ستاره‌شناس دربارى قبلا براى آن امر ، روز سعدى را تعيين كرده باشد . شاهنشاه در امور مربوط به احكام نجوم برطبق سنن بابلى عمل مىكرده است « 1 » و اين سنن با گاه‌شمارى ايران ارتباطى نداشته است : پس چه روزى براى تاجگذارى رسمى مناسب‌تر از روزى مىشد كه هم آغاز هفته و هم آغاز سال شمسى و هم آغاز سال قمرى باشد ؟ مانى هم اين روز جشن را كه در آن همهء مردم طبعا در كوچه‌ها و بازارها مىگشته‌اند براى روز دعوت آشكار خود برگزيده بود . « 2 » به‌هرحال ممكن است شاپور چند ماه پيش از تاجگذارى رسمى به سلطنت رسيده باشد . آگاثياس مدت سلطنت شاپور اول را سى و يك سال گفته است و روايت طبرى و هشام نيز با افزودن چند ماه بر آن با آن مطابقت دارد « 3 » . مؤلفان عربى ديگر مدت سلطنت شاپور را سى سال گفته‌اند ( مؤلفان عربى با افزودن يك ماه يا 15 روز و فردوسى با افزودن دو ماه ) ، و الياس نصيبينى نيز مدت سلطنت او را سى سال گفته است ولى سلطنت اردشير را به جاى 14 سال و 10 ماه ، 15 سال گفته است .\r\nبه‌هرحال حجيّت روايت نخستين بايد بيشتر باشد . آخرين سال كامل سلطنت شاپور اول ( يعنى سال سى و يكم ) سال 272 مسيحى است كه در 14 سپتامبر به آخر مىرسد و تاريخ مرگ او پس از اين تاريخ است . از اينكه مانويان در سال بيستم سلطنت او در جرمايه  ( Garamaea )  مستقر شده‌اند « 4 » و از اينكه جنگهاى شاپور با اذينه  ( Odenath )  تا سال 265 مسيحى ادامه داشته است اين‌قدر روشن مىگردد كه\r\n\r\n\r\n","description":"","footnote":"\r\n( 1 ) - منجمان بابلى آن عصر نمىتوانستند از لحاظ علمى در پايهء كلدانيهاى هزار سال پيش از ايشان باشند .\r\n( 2 ) - محل ذكر روز دعوت مانى را گوت‌شميد براى من نشان داده است . تمام اين محاسبات حاصل مكاتبات ميان من و او بوده است ، امّا قسمت بيشتر محاسبات از اوست .\r\nتواريخ نجومى را آقاى وينكه از روى محبت براى من استخراج كرده است ( از روى نصف النّهار بغداد ) .\r\n( 3 ) - ارقام ماهها در اين روايات مختلف است .\r\n( 4 ) - موزينگر 65 .\r\n","page_name":" 435 ","page_number":443},
  {"content":"\r\n\r\nروايات دربارهء مدت سلطنت او دست‌كم تناقضى با روايات مسلّم ديگر ندارد .\r\nمتأسفانه تاريخ سال و ماه سلطنت پادشاهان پس از شاپور را بايد از روى فهارس و جداول ذكر كنيم بىآنكه بتوانيم درستى جزئيات آن را بررسى كنيم . من مرز اشتباه اين فاصله زمانى را در حدود دو سال فرض مىكنم . ممكن است در اين فهرستها سالهائى را كه كامل نبوده است كامل حساب كرده باشند . به‌هرحال ارقام مذكور در روايات فاصلهء زمانى ميان تاريخ‌گذارىهاى مسلّم و ثابت را تا اندازه‌اى به طور دقيق پر مىكنند .\r\n\r\nهرمزد اوّل\r\nهرمزد اوّل به موجب روايات معتبر يك سال و ده روز سلطنت كرده است .\r\nروايات ديگر ده روز را ده ماه ساخته‌اند و روايات ديگرى نيز هست كه رقم مذكور را به يك سال تقريبى يا دو سال تقريبى تبديل كرده‌اند . رقم يك سال و ده روز چنين مىرساند كه اين رقم بايد مدّت واقعى سلطنت او باشد . كمى سكّه‌هاى او مىرساند كه مدت كوتاهى بر تخت بوده است . ما سال احتسابى سلطنت او را از 14 سپتامبر 272 تا 13 سپتامبر 273 مسيحى حساب مىكنيم . الياس نصيبينى سال سلطنت او را در 583 و 584 سلوكى ( از اوّل اكتبر 271 تا 30 سپتامبر 273 م ) قرار مىدهد .\r\n\r\nبهرام اوّل ، بهرام دوّم ، بهرام سوّم\r\nاز كمى و فراوانى سكّه‌هاى مربوط به هريك از پادشاهان مذكور گزارش\r\n\r\n","description":"","footnote":"","page_name":" 436 ","page_number":444},
  {"content":"\r\n\r\nروايات دربارهء مدت سلطنت نسبة طولانى يكى و مدّت كوتاه ديگرى و مدّت نسبة كوتاه‌تر ديگرى تاييد مىگردد . مدت سلطنت بهرام اول را سه سال ( مؤلّفان عرب و فردوسى سه سال و سه ماه يا سه سال و سه ماه و سه روز گفته‌اند ) . مدت سلطنت بهرام دوم را هفده سال گفته‌اند و اين معنى با آنچه گفتيم خيلى سازگار است . ما نخستين سال سلطنت بهرام اوّل را از 14 سپتامبر 273 مسيحى و نخستين سال سلطنت بهرام دوم را از 13 سپتامبر 276 مسيحى حساب مىكنيم . اگر بپذيريم كه بهرام اول پس از آغاز سال چهارم سلطنتش مدّتى در قيد حيات بوده است ، قتل مانى كه به تعبير هيرونيموس « 1 » در سال 7 - 276 مسيحى صورت گرفته است مىتواند درست در زمان سلطنت بهرام اول اتفاق افتاده باشد و روايات تاريخى تقريبا همگى بر قتل مانى در زمان بهرام اول اتفاق دارند « 2 » . بنابراين آخرين سال سلطنت احتسابى بهرام دوم در هشتم سپتامبر 293 مسيحى به پايان مىرسد . اشكال بر سر مدت سلطنت بهرام سوم است كه روايت معتبر آن را فقط چهار ماه گفته است . « 3 » تغيير اين مدت به چهار سال يا چهار سال و چهار ماه فاقد ارزش است تا چه رسد به مدتى كه بهرام موبذ پسر مردان‌شاه درست كرده است و سلطنت او را چهل سال و چهار ماه گفته است . اما براى اين مدت كوتاه اين همه سكّه‌هاى زياد با انواع مختلف كه از او مانده است بعيد به نظر مىرسد . اما از طرف ديگر اگر مدت سلطنتى را كه روايات براى دو پادشاه بعد از او تا زمان سلطنت شاپور دوم ( كه تاريخ آغاز آن\r\n\r\n\r\n","description":"","footnote":"\r\n( 1 ) - اوزبيوس در  Schoene  ج 2 ص 185 .\r\n( 2 ) - رجوع شود به فصل سوم . همهء تطبيقات هيرونيموس لازم نيست كه از روايت اصلى باشد ، امّا مهم‌ترين اين تطبيق‌ها با فاصلهء ميان پائيز 276 و پائيز 277 منطبق مىگردد . مراجعهء به اين كتاب را من باز مديون گوت‌شميد هستم و نيز بعضى توضيحات ممكن را دربارهء تاريخ اصل مانويان از روى مقتل مانى باز مديون او هستم .\r\n( 3 ) - گزارش الياس نصيبينى نيز متضمّن چنين مطلبى است زيرا براى او اصلا سال سلطنتى تعيين نكرده است . سينسل نيز مدت سلطنت او را يك سال گفته است تا ماههائى را كه آگاثياس ذكر كرده و او حذف كرده داخل كند . اصلاح « چهار ماه » در متن سينسل دور از عقل سليم است .\r\n","page_name":" 437 ","page_number":445},
  {"content":"\r\n\r\nمحرز و مسلّم است ) داده‌اند بپذيريم براى او ( بهرام سوم ) در حقيقت سال سلطنت احتسابى باقى نمىماند . پس بايد ناچار قبول كرد كه بهرام سوم در پايتخت مملكت فقط چهار ماه به عنوان شاهنشاه شناخته شده است ولى در نواحى ديگر مملكت به عنوان مدّعى سلطنت مدت زيادى حكومت كرده است و آن مدتى است كه با نرسى در جنگ بوده است .\r\n\r\nنرسى و هرمزد دوم\r\nآگاثياس مدّت سلطنت نرسى را هفت سال و پنج ماه گفته است و همين رقم را براى مدت سلطنت هرمزد دوم نيز ذكر كرده است . مدت هفت سال و پنج ماه هرمزد دوم را روايات ديگر خواه مستقيم و خواه غير مستقيم تأييد كرده‌اند ولى اين روايات ديگر مدّت سلطنت نرسى را به اتفاق نه سال دانسته‌اند « 1 » . بنابراين در اينجا بايد گفت كه آگاثياس و يا مأخذ او اشتباه كرده است و مدت سلطنت هرمزد دوم را به نرسى داده است ، در صورتى كه يعقوبى و بيرونى ( ص 127 ) و فردوسى مدت سلطنت هر دو پادشاه را نه سال گفته‌اند ، يعنى درست برعكس آگاثياس مدت سلطنت نرسى را به هرمزد دوم نيز داده‌اند . پس بايد نخستين سال سلطنت نرسى را در همان سالى دانست كه سلطنت چهارماههء بهرام سوم در آن بوده است يعنى سالى كه با نهم سپتامبر 293 مسيحى آغاز مىگردد و نخستين سال سلطنت هرمزد دوم را سالى دانست كه با هفتم سپتامبر 302 مسيحى آغاز مىشود و آخرين روز آخرين سال كامل سلطنت هرمزد دوم را چهارم سپتامبر سال 309 مسيحى دانست .\r\nما از گزارشهاى مورخان يونانى و لاتينى دربارهء جنگهاى نرسى با روميان مىدانيم\r\n\r\n\r\n","description":"","footnote":"\r\n( 1 ) - موسىخورن ( 89 / 2 ) نيز نه سال گفته است . هشام نيز در اينجا ، دست‌كم يك‌بار ، رقم نه را به جاى خود باقى گذاشته است .\r\n","page_name":" 438 ","page_number":446},
  {"content":"\r\n\r\nكه او در سال 8 - 297 مسيحى و پيش از آن سلطنت داشته است . موردتمان كوشيده است كه هفده سال سلطنت بهرام دوم را به نرسى بدهد و من اين مطلب را ( در تعليقات شمارهء 1 صفحهء 80 ) ردّ كرده‌ام . نرسى در سال 298 مسيحى كه سال عقد صلح با روميان بود پادشاه بوده است و اگر با پروبوس كه در اوت يا سپتامبر 282 مسيحى كشته شده است مكاتبه داشته است ، و اين مكاتبه بايستى با توجه به اوضاع و احوال دست‌كم در سال 281 مسيحى صورت گرفته باشد ، باز هفده سال درست درنمىآيد و بايد براى سلطنت هرمزد يك رقم دلبخواهى تعيين كرد .\r\nدر اينكه گزارش وپيسكوس در اينجا بر روايات درستى مبتنى نيست از نامهء احمقانه‌اى كه در كتاب او از قول پروبوس به نرسى نوشته شده است معلوم مىگردد . « 1 »\r\nچنان كه گفتيم سلطنت هرمزد دوم را هفت سال و پنج ماه گفته‌اند . اگر اين پنج ماه اضافى را كه در حقيقت جزو مدت زندگى او بوده است از سال هشتم سلطنت او بدانيم بايد بگوييم كه مرگ او در ژانويه يا فوريه 310 مسيحى بوده است .\r\n\r\nآذر نرسى و شاپور دوم\r\nدوران فترتى كه ميان مرگ هرمزد دوم و تولد پادشاه جديد يعنى شاپور دوم\r\n\r\n\r\n","description":"","footnote":"\r\n( 1 ) - پروبوس فصل 17 . اويترپ ( 22 / 9 ) نويسنده‌اى كه از وپيسكوس بهتر است نيز اشتباه كرده است آنجا كه گفته است هركوليوس به خاطر نرسى ، اوگوستوس خوانده شده است . اوگوستوس خوانده شدن هركوليوس در اول آوريل 286 مسيحى اتفاق افتاده است ( پيش از سلطنت نرسى ) .\r\nاين فرض كه ايجاد ناراحتى به وسيلهء ايرانيان در آن زمان در عصر پادشاهى صورت گرفته است كه ديوكلثين در نتيجهء آن با او به جنگ بزرگى پرداخته است به نظر مؤلف مذكور در يك كتاب مختصرى درست آمده است ولى در حقيقت اشتباه بوده است .\r\n","page_name":" 439 ","page_number":447},
  {"content":"\r\n\r\nطول كشيده است به درستى معلوم نيست . فردوسى اين دوران فترت را چهل روز گفته است و اين كافى است كه براى آذر نرسى « 1 » مدّت سلطنت خيلى كوتاهى فرض كنيم . گفتهء فردوسى دست‌كم اعتبار بيشترى دارد تا ترجمهء فارسى طبرى بلعمى كه اين دورهء فترت را شش ماه گفته است . به‌هرحال تاريخ تولّد شاپور دوم را بايد پيش از سپرى شدن سال مذكور ( در روز چهارم سپتامبر 310 م ) قرار دهيم ، زيرا نخستين سال احتسابى سلطنت او ، چنان كه كمى پيش از اين نيز گفته شد ، سال 309 مسيحى است كه با پنجم سپتامبر آغاز مىگردد . در اينجا ما دوباره نقطهء اتّكاى محكمى داريم . به موجب فهرستهاى قديم‌تر مدّت سلطنت شاپور دوم هفتاد سال طول كشيده است . اين رقم را كه سبئوس ارمنى نيز نقل كرده است بر رقم هفتاد و دو سال مورّخان « 2 » عرب ترجيح مىدهيم براى آنكه اعتبار راويان آن بيشتر است . اما دليل محكمترى نيز داريم كه آخرين سال سلطنت شاپور دوم سالى بوده است كه در 18 اوت 379 مسيحى پايان يافته است . چنان كه در كتاب شهدا ( ج 1 ص 167 ) آمده است در واقعهء شهادتى كه در آوريل سال سى و هفتم تعقيب مسيحيان ( - سال شصت و هفتم سلطنت شاپور - سال 376 م ) اتّفاق افتاد ، بعضى از مسيحيان تا هنگام مرگ اين پادشاه « تقريبا چهار سال » در زندان ماندند . خبر كامل‌تر را از همان كتاب ( ص 178 ) در دست داريم : در سال سى و هفتم تعقيب مسيحيان ( 6 - 375 ) فرمانى صادر شد كه عقب هشيما زندانى شود ( ص 179 ) . سه سال پس از آن يعنى در سال هفتادم سلطنت ( - 9 - 378 ) پادشاه به ماد آمد ( ص 185 ) . عقب هشيما در اكتبر 378 مرد و بقيّهء مؤمنان ( مسيحى ) شش ماه ديگر يعنى تا آوريل 379 در حبس ماندند و بدين ترتيب حبسشان روىهم‌رفته سه سال و نيم طول كشيد ( ص 192 ) .\r\nآخرين شهادت در هفتهء پيش از عيد خمسين 379 روى داد و اين پايان تعقيب\r\n\r\n\r\n","description":"","footnote":"\r\n( 1 ) - رجوع شود به صفحهء 83 ، زيرنويس شمارهء 2 .\r\n( 2 ) - فردوسى نيز كه مدت عمر او را « هفتاد و اند » ( چاپ ماكان 1455 ) گفته است در حقيقت مقصودش همين هفتاد و دو بوده است .\r\n","page_name":" 440 ","page_number":448},
  {"content":"\r\n\r\nمسيحيان بود كه با سال سى و يكم سلطنت اين پادشاه شروع شده بود و با سال هفتادم سلطنت او پايان يافت ( ص 201 ) « 1 » . بنابراين ، شاپور كمى پيش از پايان هفتادمين سال سلطنت و يا كمى پس از آن وفات يافته است .\r\n\r\nاردشير دوم ، شاپور سوم ، بهرام چهارم\r\nپس نخستين سال سلطنت اردشير دوم از 19 اوت سال 379 مسيحى حساب مىشود . فهرستهاى تاريخى سلطنت او را به اتفاق چهار سال و شاپور سوم را پنج سال و بهرام چهارم را يازده سال گفته‌اند . « 2 » بنابراين ، آغاز نخستين سال احتسابى سلطنت شاپور سوم بايد هيجدهم اوت سال 383 و آغاز نخستين سال احتسابى سلطنت بهرام چهارم شانزدهم اوت سال 388 و آخرين روز سلطنت بهرام چهارم 13 اوت 399 مسيحى باشد . تمام اين مفروضات را در كتاب الياس نصيبينى مىبينيم ، منتهى آغاز سال پيش او طبعا اول اكتبر يعنى اول سال سريانى است . ما در گذشته ( رجوع شود به تعليقات فصل سوم شمارهء 2 صفحهء 103 ) گفته‌ايم كه در سال 399 مسيحى ( كه اوتروپيوس كنسول بود ) خبر موحش قتل يكى از پادشاهان ايران به روم رسيد . اين گونه اخبار مهم به وسيلهء چاپار فرستاده مىشد و حدّ اكثر سه ماه طول مىكشيد تا به رم برسد . اگر اين حادثه در تابستان سال 399 مسيحى اتفاق افتاده باشد خبر آن در همان سال به خوبى به رم مىرسيد .\r\n\r\n\r\n","description":"","footnote":"\r\n( 1 ) - ترجمهء لاتينى در اينجا دقيق نيست .\r\n( 2 ) - ارقامى را كه فردوسى براى اين دوره تا زمان بهرام پنجم به دست داده است بايد ناديده گرفت . سبئوس نيز مدت سلطنت اردشير دوم را چهار سال و مدت سلطنت بهرام چهارم را يازده سال گفته است .\r\n","page_name":" 441 ","page_number":449},
  {"content":"\r\n\r\n\r\nيزدگرد اوّل\r\nيزدگرد اوّل جانشين بهرام چهارم پس از يك دورهء فترت به سلطنت رسيد و نخستين سال احتسابى سلطنت او با 14 اوت 399 م آغاز مىگردد . مؤيّد كامل اين مطلب آن است كه به موجب كارنامهء شهدا جلسهء شوراى دينى سلوكيه و تيسفون كه در آن قوانين و احكامى مقرر شد ، در يكى از سه‌شنبه‌هاى فوريهء سال يازدهم سلطنت يزدگرد اتّفاق افتاده است و الياس نصيبينى اين جلسه را در سه‌شنبهء اول فوريه سال 721 سلوكى گفته است « 1 » . اول فوريهء سال 410 مسيحى واقعا روز سه‌شنبه بوده است و به موجب محاسبه ، با سال يازدهم سلطنت يزدگرد اول مصادف است .\r\nبه موجب فهرستها ( و نيز سبئوس ) يزدگرد اوّل بيست و يك سال سلطنت كرده است . بنا به گفتهء الياس نصيبينى « 2 » در سال بيست و يكم سلطنت « معنى » جاثليق شد ولى پس از چند روزى معزول گرديد و چند روزى پس از آن شاه وفات يافت . البته معنى اين سخن آن نيست كه او مدت كوتاهى پس از اكمال سال بيست و يكم سلطنتش زنده نبوده است . در حقيقت خبرى در دست هست كه در سال بيست و دوم سلطنت او مسيحيان را تعقيب كرده‌اند ( روزن - فورس هال ، فهرست ،  b  39 ) و السّمعانى ، نسطورى عرب ،  ( III , I , 403 b )  گفته است كه او در سال بيست و دوم سلطنتش وفات يافته است . اين سالى است كه با هشتم اوت سال 420 م آغاز شده است . كشته شدن او پس از آن تاريخ نه تنها از يادداشت مذكور الياس نصيبينى معلوم مىشود بلكه از حوادث متعدّدى كه ميان مرگ او و شروع جنگ بزرگ با\r\n\r\n\r\n","description":"","footnote":"\r\n( 1 ) - رجوع شود به چاپ لامى از كارنامهء شهدا ( شوراى دينى سلوكيه ، لوون 1868 م ، ص 23 و 25 س 9 ) .\r\n( 2 ) - رجوع شود به حاشيهء تاريخ روحانيت ابن العبرى ( ج 2 ص 53 ) .\r\n","page_name":" 442 ","page_number":450},
  {"content":"\r\n\r\nروميان در آغاز سپتامبر 421 م « 1 » اتّفاق افتاده است نيز معلوم مىگردد . تا خبر مرگ يزدگرد از گرگان به پايتخت برسد و شهزاده شاپور كشته شود و خسرو ، يكى از اعضاى فرعى خاندان سلطنت ، به تخت بنشيند و به وسيلهء بهرام پنجم ، و به عبارت بهتر منذر و سپاهيان او ، برانداخته شود « 2 » ، مدّت زيادى لازم داشته است . براى گفتگوى با روميان تا آغاز جنگ نيز چند ماهى بايد به حساب آورد . به همين جهت ما مدت پنج ماه و 18 روز ( يا 16 روز ) را كه مورّخان عرب در فهرستهاى خود به 21 سال سلطنت يزدگرد افزوده‌اند نمىتوانيم به خوبى جزو سال بيست و دوم سلطنت احتسابى او قرار دهيم ؛ زيرا در اين صورت سال بيست و دوم سلطنت او تا ژانويهء 421 مسيحى ادامه مىيابد و براى اين همه حادثه مدّت كافى باقى نمىماند .\r\n\r\nبهرام پنجم و يزدگرد دوّم\r\nبهرام در عمل بايد تقريبا در بهار سال 421 مسيحى به تخت نشسته باشد امّا او نخستين سال سلطنت خود را به‌هرحال از هشتم اوت 420 مسيحى حساب مىكند . اگر مارسلينوس تعقيب مسيحيان را در اينديكسيون هشتم ( از اول سپتامبر 419 تا سى و يكم اوت 420 ) گفته است ، شايد اقداماتى را در نظر داشته است كه يزدگرد اول در سالهاى آخر سلطنت خود بر ضد بعضى از مسيحيان كرده بود . شايد هم اين تاريخ‌گذارى ساخته و محاسبهء خود او باشد ، به اين معنى كه چون شروع جنگ برحسب فرض صحيح او در اينديكسيون نهم ( از اوّل سپتامبر 420 تا سى و يكم اوت 421 ) اتفاق افتاده و به گفتهء همو صلح در اينديكسيون دهم ( از اول سپتامبر 421 تا سى و يكم اوت 422 م ) برقرار شده است ( كه باز به طور كامل يا\r\n\r\n\r\n","description":"","footnote":"\r\n( 1 ) - كرنيكن پاسكاله ص 579 .\r\n( 2 ) - رجوع شود به تاريخ سلطنت بهرام در فصل چهارم .\r\n","page_name":" 443 ","page_number":451},
  {"content":"\r\n\r\nتقريبى درست است ) ، پس موجبات شروع جنگ به عقيده و بنا به محاسبهء او بايد در سال پيش از آن روى داده باشد . الياس نصيبينى نيز با ما موافق است آنجا كه نخستين سال سلطنت بهرام را در سال 732 سلوكى ( آغاز آن اوّل اكتبر 420 م ) گفته است . حال بايد ديد كه كارنامه‌هاى شهداى سريانى تاريخ‌گذارىهاى مشوّشى از آن زمان به دست داده‌اند . شهادت يعقوب اينترسيسوس را در سال دوم سلطنت اين پادشاه قرار داده‌اند كه مطابق است با سال 733 سلوكى ( كارنامهء شهدا ج 1 ص 242 ) ؛ اين مطلب با فرض ما مطابقت دارد . اما در پايان اين قصّهء شهادت آمده است كه اين شهيد « در سال 762 « 1 » اسكندرانى يعنى در نخستين سال سلطنت ورهران پادشاه ايرانيان روز جمعه 27 تشرين دوم به حساب يونانيان « 2 » به درجهء شهادت نايل آمد » ( ص 256 ) . اگر به جاى رقم 762 ( كه درست نيست ) رقم 732 را بگذاريم تاريخ فوق منطبق مىگردد با 27 نوامبر 420 مسيحى يعنى هنگامى كه بهرام هنوز مسلّما به سلطنت نرسيده بود و نمىتوانسته است موجب و مسبب شهادت مذكور گردد . به‌علاوه 27 نوامبر 420 مسيحى شنبه بوده است و در اين سالها 27 نوامبر هرگز جمعه نبوده است « 3 » . اين اشتباه سهو در كتابت نيست « 4 » زيرا نظير آن درست در شهادت مهرشاپور پيش آمده است ، زيرا او نيز از قرار در سال دوم سلطنت ورهران شنبه دهم تشرين اول « به درجهء شهادت » فائز آمده است ( ص 234 و 236 ) ؛ در صورتى كه دهم اكتبر سال 420 مسيحى يكشنبه بوده است و در هيچ‌يك از اين سالها به شنبه تصادف نكرده است « 5 » . بنابراين در اينجا اشتباه در محاسبه روى داده\r\n\r\n\r\n","description":"","footnote":"\r\n( 1 ) - چنين است در نسخهء خطى . به صفحهء 241 و 258 نيز رجوع شود .\r\n( 2 ) - يعنى به حساب يوليائى ، برعكس محاسبهء قديمى از روى سالهاى قمرى .\r\n( 3 ) - 27 نوامبر در 419 م پنجشنبه و در 420 م شنبه و در 421 م يكشنبه و در 422 م دوشنبه بوده است .\r\n( 4 ) - رقم 27 از منابع دست دوم نيز تأييد مىشود ( رجوع شود به كارنامهء شهدا ج 1 ص 237 به بعد ) .\r\n( 5 ) - دهم اكتبر سال 419 جمعه و دهم اكتبر 420 يكشنبه و دهم اكتبر 421 دوشنبه و\r\n","page_name":" 444 ","page_number":452},
  {"content":"\r\n\r\nاست و اين اشتباه محاسبه‌اى دليل آن است كه اين نويسندگان تبديل و تطبيق را از روى اصل معيّنى انجام داده‌اند . من حدس مىزنم كه اين تاريخ شهدا مانند تاريخهاى قديم‌تر از روى سالى قمرى كه در بهار آغاز مىشده است تاريخ‌گذارى شده است . گزارش اصلى دربارهء يعقوب اينترسيسوس چنين بوده است : « جمعه . . .\r\nتشرين دوم ( و يا شايد ماه ديگرى ) سال 732 در دومين سال سلطنت ورهران . » سال قمرى 732 در بهار سال 421 مسيحى آغاز شده است نه مانند سال يوليائى در پاييز 420 مسيحى . بنابراين پاييز سال دوم سلطنت بهرام ( كه در هشتم اوت 421 مسيحى آغاز شده بود ) به سال قمرى 732 تصادف كرده است . تاريخ‌گذارى تاريخ شهدا ، قسمتى از عبارت « سال دوم سلطنت پادشاه » ناشى شده است ، زيرا اين سال چنان كه معلوم بوده است با سال يوليائى 733 به طور كلى منطبق مىشده است ؛ و قسمتى هم از اين ناشى شده است كه از سال 732 سال يوليائى فهميده‌اند و بنابراين آن را سال اول سلطنت پادشاه دانسته‌اند ، پس روزهاى ماه را چنان حساب كرده‌اند كه گويى در پائيز 420 بوده است و از اينجا يك روز در اشتباه افتاده‌اند . يكى بودن اشتباه در محاسبه دليل آن است كه اصلاح و تبديل هر دو تاريخ به وسيلهء يك‌تن انجام گرفته است . تاريخ حقيقى اين شهادت پائيز 421 و در دومين سال سلطنت بهرام بوده است يعنى مدت كوتاهى پس از جلوس او به تخت سلطنت نه بلافاصله پس از آن . شهادت پيروز هم بايستى در همين زمان روى داده باشد زيرا او\r\n\r\n\r\n","description":"","footnote":"\r\nدهم اكتبر 422 سه‌شنبه بوده است . راه حل موردتمان كه مقصود از جمعه 27 نوامبر شب پيش از جمعه 27 نوامبر يعنى شب 26 نوامبر كه صبح آن جمعه است مىباشد در اينجا درست درنمىآيد ؛ زيرا اگر هم در اينجا آغاز شبانه‌روز رايج ميان مردم را از اول شب بگيريم اين محاسبه طبعا بايد نه تنها با روز ماه بلكه با روز هفته نيز منطبق گردد . علاوه بر اين شب را آغاز شبانه‌روز دانستن كه با گاه‌شمارى قمرى سازگار درمىآيد با آغاز شبانه روز « يونانيان » كه تقويم يوليائى باشد سازگارى ندارد . همچنين در داستان شهادت يعقوب فرض اين است كه واقعه در روز اتفاق افتاده است زيرا اگرچه جزئيات اين كارنامه‌ها چندان قابل اعتماد نيست باز مىتوان گفت كه اين‌گونه قتل‌ها براى ترساندن مردم بايستى در روز روشن اتفاق افتاده باشد .\r\n","page_name":" 445 ","page_number":453},
  {"content":"\r\n\r\nبنا بر كلمهء افتتاحيه « 1 » كتاب شهادتش در 733 سلوكى - دومين سال سلطنت پادشاه ورهران و به موجب زيرنويس آن « در سال 733 از روى حساب يونانى يعنى در نخستين سال سلطنت ورهران پادشاه ايرانيان در پنجم ايلول به حساب يونانى « 2 » » كشته شده است . نخستين سال سلطنت پادشاه در عبارت فوق بىترديد نادرست است ؛ در پنجم سپتامبر نخستين سال احتسابى سلطنت او پدر او ظاهرا هنوز زنده بوده است . 733 به‌هرحال اصلاح و تطبيق درستى است و در اين اصلاح در نسخهء خطى ، كه نسطورى نيست ، آغاز سال بيزانسى را كه سريانىهاى غربى زياد به كار مىبردند از اول سپتامبر حساب كرده‌اند . ملاحظه مىشود كه در اين تاريخ‌گذارىهاى به ظاهر درست تا چه اندازه اصلاح و تبديل به عمل آمده است !\r\nدر تعيين مدت سلطنت بهرام پنجم و جانشين او اختلاف خيلى زياد است .\r\nمن مىخواهم تقريبا بگويم كه در فتنه‌ها و آشوب‌هائى كه پس از يزدگرد دوم و مرگ پيروز روى داده بود يادداشتهائى كه دربارهء سلطنت پادشاهان نوشته مىشد ، و فهرستهاى قديم بايستى بر مبناى اين يادداشتها بوده باشد ، نوشته نشده و يا از ميان رفته است و به همين جهت ارقام مربوط به مدت سلطنت اين پادشاهان را بعدها از خاطره‌ها و حافظه‌هاى مبهم و درهم گرفته‌اند . سلطنت بهرام پنجم را آگاثياس بيست سال و الياس نصيبينى و يعقوبى نوزده سال گفته‌اند ؛ بسيارى از مؤلّفان عرب مدت مذكور را هيجده سال و دو ماه يا يازده ماه به اضافهء چند روز نوشته‌اند « 3 » .\r\nاظهارات كسانى كه ارقام بيشترى به دست داده‌اند ( ابن المقفّع ظاهرا 23 سال ؛\r\n\r\n\r\n","description":"","footnote":"\r\n( 1 ) - روزن فورسهال ، فهرست 93 . اينكه كلمهء افتتاحيه واقعا در نسخهء خطى چنين است آقاى دكتر د . ه . موللر براى من تأييد كرده است ؛ زيرنويس آن را نيز مديون ايشان هستم .\r\n( 2 ) - تكرار « از روى حساب يونانى » دليل اين است كه تاريخ سلوكى است و سال شمسى يوليائى است . در اين سالها ايلول مطابق سپتامبر است .\r\n( 3 ) - گفتهء سعيد بن البطريق در اينجا ( 18 سال و 11 ماه ) با گفته‌هاى كسان ديگرى كه از ابن المقفّع نقل كرده‌اند اختلاف دارد ( ابن قتيبه و حمزه ص 15 ) ؛ اين اشخاص سلطنت او را 23 سال گفته‌اند . طبرى 18 سال و 10 ماه و 20 روز گفته است .\r\n","page_name":" 446 ","page_number":454},
  {"content":"\r\n\r\nسبئوس 22 سال ؛ موسىخورن 21 سال ) نبايد مورد توجّه واقع گردد ؛ زيرا جنگ كوتاهى كه در اينديكسيون نهم « 1 » ( اول سپتامبر 440 م - 31 اوت 441 م ) با روميان اتفاق افتاده بود در زمان جانشين او يزدگرد دوّم بوده است . اليزئوس ( لانگلوا ج 2 ص 184 ) حتى اين جنگ را در سال دوم سلطنت يزدگرد دوم و يا پس از آن گفته است ولى مسلّم نيست . اما دلايل ديگرى هست كه يزدگرد دوم در سال 9 - 438 مسيحى به سلطنت رسيده است و سال نخستين سلطنت خود را از 4 اوت 438 حساب مىكرده است ؛ در اين صورت رقم درست سلطنت بهرام پنجم 18 سال مىشود . و افزودن ده يا يازده ماه به آن ممكن است اشاره به اين باشد كه او اين سال را تقريبا به پايان رسانيده بوده است و الياس نصيبينى همچنان كه دربارهء سلطنت اردشير اول كرده بود آن را تقريبا نوزده سال به حساب آورده است . « 2 » بنابه گفتهء اليزئوس ( ص 188 به بعد ) يزدگرد در سال دوازدهم سلطنت خود فرمانى بر ضدّ مسيحيان ارمنستان صادر كرده بود . در نتيجه در آغاز تابستان بزرگان ارمنى سر به شورش برداشتند و نامه‌اى به ثئودوزيوس دوم نوشتند و از او كمك خواستند ولى چون نامه رسيد ثئودوزيوس وفات يافت ( ص 206 به بعد ) . مرگ اين قيصر در 28 ژوئن 450 مسيحى بوده است و بنابراين سال دوازدهم سلطنت يزدگرد دوم كه در آن فرمان مذكور را صادر كرده بود سال 50 - 449 مسيحى بوده است ( آغاز آن در اول اوت 449 بوده است ) و بنابراين نخستين سال سلطنت يزدگرد دوم سال 9 - 438 مسيحى مىشود . درستى ترتيب زمانى در اينجا از اين مطلب برمىآيد كه لازاروس بازگشت و اساك را پس از تسليم شدن شورشيان در سال سيزدهم سلطنت يزدگرد قرار مىدهد ( لانگلوا ج 2 ص 300 ) . باز بنا به گفتهء لازار شهادت يوسف جاثليق در بيست و پنجم ماه هروتيتس سال شانزدهم سلطنت اين پادشاه اتفاق\r\n\r\n\r\n","description":"","footnote":"\r\n( 1 ) - مارسلينوس .\r\n( 2 ) - بنابراين نخستين سال سلطنت يزدگرد دوم سال 751 سلوكى مىگردد ( آغاز آن اول اكتبر 439 م ) .\r\n","page_name":" 447 ","page_number":455},
  {"content":"\r\n\r\nافتاده است ( همان مأخذ ص 315 ) . اين واقعه به گفتهء آسوليك در روز يكشنبه بوده است « 1 » ؛ و اين درست با يكشنبه 25 ژوئيهء 454 مسيحى مصادف مىگردد و بنابراين باز نخستين سال سلطنت يزدگرد دوم سال 9 - 438 م مىگرد . بر اين دلايل گواهى يك مؤلّف سريانى ( كه در هر صورت فقط گواهى غير مستقيمى است ) نيز افزوده مىشود . در كتاب موزينگر ( يادگارهاى سريانى ج 2 ص 68 ) از كارهايى كه يزدگرد دوم در سال هشتم سلطنت خود كرده است خبر داده شده است كه از آن جمله است اقدامات او بر ضدّ مسيحيان . در پانزدهم تموز ( يعنى به‌هرحال در تابستان و در آخر سال هشتم سلطنت يزدگرد ) هيئتى كه مأمور فشار بر مسيحيان بوده است در كرخا دى بيث سلوخ مستقر شد ؛ در روز جمعه 24 آبه و روز شنبه 25 آبه و روز يكشنبهء بعد چند شهادت به وقوع پيوست ( همان كتاب ص 71 س 19 - 17 و ص 72 س 5 ) و همچنين پس از آن در روز دوشنبه 25 ايلول ( همان كتاب ص 73 س 25 ) .\r\nدر اين گزارش ماه آبه را سى روزه گفته‌اند و بنابراين مقصود سال و ماه‌شمارى يوليائى كه در آن ماه آبه - اوت داراى 31 روز است نيست ، بلكه مقصود سال و ماه‌شمارى يا تقويم قمرى است . بنا به محاسبهء گوت‌شميد در سال 446 ، اگر ما بر طبق محاسبهء عمومى عيد پاك مسيحيان ، اين عيد را كه در آن وقت در 31 مارس بوده است در 14 نيسان قرار دهيم ، 24 آبه اين سال قمرى با دوم اوت مصادف مىگردد و اين روز مىافتد به روز جمعه كه آغاز سال نو ايرانى و آغاز سال نهم سلطنت\r\n\r\n\r\n","description":"","footnote":"\r\n( 1 ) - رجوع شود به دولوريه ( گاه‌شمارى ارمنى ص 203 ) . البته آسوليك 26 ماه هروتيتس سال پانزدهم سلطنت يزدگرد را مطابق با سومين سال سلطنت قيصر مارسيان مىداند .\r\nاين مطلب براى جلوس يزدگرد فرقى نمىكند اما اليزئوس آن را در سال شانزدهم مىداند .\r\nدر اينجا اعتبار قول يك‌تن معاصر طبعا از آسوليك كه 500 سال بعد مىزيسته است بيشتر است . آسوليك بنا به گفتهء خود اين رقم را از روى محاسبه پيدا كرده است و از روى روزهاى هفته ( كه مسلما از منابع معتبر گرفته است ) تاريخ ماه را تغيير داده است . تمام اين مطالب را باز من از گوت‌شميد دارم .\r\n","page_name":" 448 ","page_number":456},
  {"content":"\r\n\r\nيزدگرد بوده است « 1 » . اين امر را نبايد تصادفى گرفت . مسلّما براى مسيحيان تا آغاز سال نو براى بازگشت از دين خود مهلت داده بودند ، چنان كه نظير همين امر چند سال بعد در زمان سلطنت همين پادشاه اتفاق افتاد و آغاز سال نو را به عنوان پايان تضييق و فشار براى عبادت مسيحى ارمنيان تعيين كردند ( اليزئوس ص 199 ) .\r\n\r\nپيروز و هرمزد سوّم\r\nبراى تعيين مدت سلطنت يزدگرد و پيروز بايد از سال مرگ پيروز كه بر ما معلوم است آغاز كنيم . الياس از يك مأخذ قديمى « 2 » نقل كرده است كه در روز شنبه چهاردهم ژانويه 795 سلوكى ( 484 م ) كسوفى رخ داده بوده است و پيروز نيز در همان زمان كشته شده است . همكار من وينكه صحّت اين كسوف كلّى را از نو تاييد كرده است . اين كسوف كلّى را علامت وقوع حادثهء وحشتناكى دانسته‌اند كه بايستى كمى پس از آن اتّفاق بيفتد اگرچه پس از آن زمستان باشد ( زيرا كسوف در زمستان اتفاق افتاده بوده است ) ، زيرا در زمستان در آن نواحى شمالى به ندرت مىشد جنگ كرد . كتاب يهودى سدر الام زوتّا نيز اين رقم را به دست مىدهد و در وقايع سال 416 ويرانى بيت المقدس ( - 484 م ) مىگويد : « در اين سال جهان ناگهان بىپادشاه ماند « 3 » . » بنابراين آخرين سال كامل سلطنت پيروز سالى است كه در بيست و سوم\r\n\r\n\r\n","description":"","footnote":"\r\n( 1 ) - گزارش ديگرى كه جمعه 24 آبه و يكشنبه 26 آبه هر كدام ششمين جمعه و يكشنبهء بعد از صوم الحواريين بوده است ( همان كتاب ص 71 س 18 و ص 74 س 4 ) ما را راهنمائى بيشترى نمىكند زيرا ما از تقويم قديم ، پايان اين دورهء روزه را نمىشناسيم .\r\n( 2 ) - حواشى تاريخ روحانيت يا تاريخ كليساى ابن العبرى ( ج 2 ص 65 ) .\r\n( 3 ) - تاريخى كه براى مرگ پيروز در كرم‌خمد از روى حساب حروف داده شده است ( ج 4 ص 187 ؛ مقايسه شود با گرتز ج 4 ص 418 ) محرّف است و شايد صحيح آن - 795 سلوكى باشد .\r\n","page_name":" 449 ","page_number":457},
  {"content":"\r\n\r\nژوئيهء 483 سپرى شده است . آگاثياس مدت سلطنت او را 24 سال « 1 » و ديگران غالبا 27 سال گفته‌اند . اختلاف ميان اين دو رقم ظاهرى است . رقم كوچكتر بيان‌كنندهء سالهاى كاملى است كه در آن پيروز حقيقة پادشاه بوده است . رقم 27 اشاره به آن دو سالى است كه هرمزد برادر پيروز در آن خود را پادشاه مىخوانده است و پيروز آن سالها را با آن سال ناقص آخر سلطنت او كه مسلّما پر از فتنه و آشوب بوده و در طى آن چنان كه كتاب يهودى مذكور نيز اشاره كرده است پادشاه تازه‌اى به تخت ننشسته بوده است به خود نسبت داده است ؛ و روايتى كه در طبرى هست و سلطنت پيروز را 26 سال گفته است نيز براى خود مبنائى دارد . از سكّه‌هاى پيروز معلوم مىگردد كه هرمزد سوم ( كه آگاثياس او را از قلم انداخته است ) ، در حقيقت چنان كه اليزئوس گفته است ، 2 سال سلطنت كرده است و بعد پيروز او را برانداخته است . در روى اين سكّه‌هاى پيروز براى نخستين بار سالهاى سلطنت او ذكر شده است ولى از سال سوم . پيروز با اين سال سوم صريحا خواسته است آن دو سال قبلى را كه در آن فقط مدّعى تاج‌وتخت بوده است به خود نسبت دهد . به نظر مىرسد كه جاى ضرب سكّه‌هاى سال سوم اسپهان و ريو اردشير ( رىشهر « 2 » ) بوده است . بنابراين او در آن هنگام دست‌كم بعضى از بلاد مهم مملكت را در دست داشته است . متاسفانه او پس از سال هفتم ديگر رقم سالهاى سلطنت را بر روى سكّه‌ها ذكر نمىكند . آنجا كه لازار فرپى مدت سلطنت او را « بيش از 25 سال » مىگويد آغاز سلطنت او را قدرى جلوتر مىداند ، يعنى پيش از آنكه هرمزد كاملا از قدرت افتاده بوده است .\r\nبنابراين نخستين سال احتسابى سلطنت پيروز ، و يا در حقيقت هرمزد ، را\r\n\r\n\r\n","description":"","footnote":"\r\n( 1 ) - در اصل آگاثياس : « مرگ او در بيست و چهارمين سال » سلطنتش بود . اين عبارت دقيق نيست .\r\n( 2 ) - دربارهء رىشهر رجوع شود به زيرنويس شمارهء 1 صفحهء 49 . دربارهء سكّه‌ها رجوع شود به موردتمان در  ZDMG  438 .\r\n","page_name":" 450 ","page_number":458},
  {"content":"\r\n\r\nسالى مىگيريم كه با سىام ژوئيه 457 م آغاز مىگردد « 1 » . سومين سال ادعائى سلطنت پيروز را كه در آن عملا به شاهنشاهى رسيده است سالى مىدانيم كه با سىام ژوئيه 459 م آغاز مىگردد . بدين ترتيب سالهاى احتسابى سلطنت يزدگرد دوم عبارت است از چهارم اوت 438 م تا بيست و نهم ژوئيه 457 م . اما او در پايان سال احتسابى سلطنتش زنده نبوده است زيرا اليزئوس كه معاصر او بوده است و حجيّت گفتار او در اينجا از همه بيشتر است گفته است كه او در سال نوزدهم سلطنت خود وفات يافته است ( لانگلوا ج 2 ص 248 ) . چون جنگ بر سر جانشينى او بلافاصله پس از مرگ او آغاز شده است باقيماندهء سال آخر سلطنت او بالطبع به پادشاهان ديگرى متعلق نبوده است . الياس كه سلطنت او را 18 سال گفته است با آنچه گفتيم موافق است و همچنين گفتهء مورخان عربى كه به اتفاق سلطنت او را 18 سال و چند ماه دانسته‌اند ، در صورتى كه آگاثياس اين مدت را هفده سال و چهار ماه ، و لازار « بيش از 17 سال » گفته است .\r\n\r\nبلاش و كواذ و جاماسپ\r\nمدّت سلطنت بلاش را همه چهار سال گفته‌اند . نخستين سال سلطنت او از بيست و سوم ژوئيهء 484 م آغاز مىشود و آخرين سال سلطنت او در بيست و يكم ژوئيهء 488 م پايان مىيابد ( و يا به حساب الياس از اول اكتبر 484 تا 30 سپتامبر 488 م ) . اين رقم با مدت سلطنت كواذ كه به طور مطمئن بر ما معلوم است تطبيق مىكند . وفات كواذ چنان كه در شرح سلطنت او گفته‌ايم پس از 43 سال و دو ماه سلطنت در سيزدهم سپتامبر اينديكسيون دهم ( - 531 مسيحى ) و دو ماه پس از\r\n\r\n\r\n","description":"","footnote":"\r\n( 1 ) - مطابق گفتهء الياس ، از روى حساب سريانى ، از اول اكتبر 769 سلوكى - 457 م .\r\n","page_name":" 451 ","page_number":459},
  {"content":"\r\n\r\nآغاز سال نو ايرانى اتفاق افتاده است . روايت لاند ( قصص سريانى ج 3 ص 260 س 20 - 16 ) نيز با مطلب فوق موافق است آنجا كه گفته است كواذ در زمستان اينديكسيون دهم وفات يافته است . روايت معمولى هم مدت سلطنت او را چهل و سه سال گفته است و بر روى سكّه‌هاى او شماره‌هاى تا سال چهل و سوم ديده مىشود . سلطنت برادر او جاماسپ هم در دورهء سلطنت او اتفاق افتاده است . بر سكّه‌هاى جاماسپ شمارهء سالهاى از 1 تا 3 هست و او با اين ترتيب مىخواسته است سلطنت خود را صريحا به عنوان سلطنت جديد و مستقل بشناساند . امّا همين‌كه كواذ دوباره در ميدان ظاهر شد بر سكّه‌هاى خود سالهاى سلطنت خود را نقش كرد و سالهاى سلطنت جاماسپ را جزو سالهاى سلطنت خود حساب كرد و او را به عنوان غاصب اعلام كرد « 1 » . اين نقش سالهاى سلطنت بر روى سكّه‌ها از سال يازدهم سلطنت او شروع مىشود و چنان كه گفته شد تا سال چهل و سوم سلطنت او ادامه مىيابد . سال چهل و سوم سلطنت او سالى است كه با بيستم ژوئيهء 498 آغاز مىگردد . سكه‌هاى سال مذكور بايد نادر باشد زيرا او در اين سال قسمتى از خاك مملكت را در دست داشته است و همان سالى بوده است كه برادرش آن را سال سوم سلطنت خود مىشمرده است و ما سكّه‌هائى از آنكه در قسمتهاى مختلف مملكت ضرب شده است مىشناسيم . بنابراين نخستين سال سلطنت جاماسپ سالى بوده است كه با بيستم ژوئيهء 496 مسيحى آغاز شده است . همچنين سال برگشت مجدد كواذ به سلطنت كه سال يازدهم سلطنت اوست ، سالى بوده است كه در بيستم ژوئيهء 498 مسيحى آغاز شده است . روايت به حق ده سال نخستين سلطنت\r\n\r\n\r\n","description":"","footnote":"\r\n( 1 ) - عجيب است كه به نظر موردتمان ممكن است كه يك شاه شرقى در وضع كواذ ، سالهاى طرد از سلطنت خود را بعدا به عنوان سالهاى قانونى رقيب خود شناخته باشد . اينكه كواذ تاريخ‌گذارى بر روى سكّه‌ها را پس از بازگشت به سلطنت به مقصد معيّنى انجام داده است امرى آشكار است ، چنان كه پيروز و جاماسپ نيز اين كار را كرده‌اند . تعيين قطعى سال مرگ پيروز فرض موردتمان را بىاساس مىسازد .\r\n","page_name":" 452 ","page_number":460},
  {"content":"\r\n\r\nكواذ را فصل مخصوصى مىشمارد ولى اشتباهى كه دارد اين است كه به جاى آنكه بگويد او را پس از ده سال دوباره به سلطنت برداشتند گفته است كه او را پس از ده سال از سلطنت خلع كردند « 1 » . الياس هم ابتدا براى كواذ 11 سال و بعد براى جاماسپ 2 سال و بعد دوباره براى كواذ 30 سال سلطنت ذكر كرده است « 2 » . آگاثياس از راه اشتباه در سالهاى سلطنت جاماسپ در رقم مجموع سالهاى سلطنت كواذ اشتباه كرده است بدين ترتيب كه ابتدا براى كواذ يازده سال و بعد براى جاماسپ چهار سال و پس از آن براى كواذ سى سال سلطنت ذكر كرده است و بدين ترتيب آن دو سال سلطنت هرمزد سوم را كه از او كم شده است به سالهاى سلطنت كواذ و جاماسپ افزوده است . اين سلطنت‌هاى فرعى كه بعدها در نوشته‌هاى رسمى كم‌وبيش به دست فراموشى سپرده شده است ، جداول تاريخى را مشوّش ساخته است « 3 » .\r\n\r\nخسرو اول\r\nجلوس خسرو اول به تخت سلطنت بلافاصله پس از مرگ پدرش در سيزدهم سپتامبر سال 531 مسيحى اتفاق افتاده است . نخستين سال احتسابى سلطنت او از\r\n\r\n\r\n","description":"","footnote":"\r\n( 1 ) - آگاثياس گفته است « در سال دهم » اما در آخر فصل ، سالهاى سلطنت او را تا هنگام خلع يازده سال كامل گفته است .\r\n( 2 ) - در اينجا تنها اختلاف فهرست او با جدول تطبيقى او ديده مىشود . در جدول تطبيقى نخستين سال سلطنت كواذ را سال 800 سلوكى و نخستين سال سلطنت جاماسپ را سال 810 سلوكى و سال بازگشت كواذ را به سلطنت 812 سلوكى گفته است . در صورتى كه اين در تاريخ اخير از روى فهرست او بايستى سالهاى 811 و 813 سلوكى باشد .\r\n( 3 ) - آنجا كه فردوسى ( چاپ ماكان آخر ص 1616 ) پادشاهى كواذ را چهل سال گفته است سه سال سلطنت جاماسپ را جداگانه حساب كرده است .\r\n","page_name":" 453 ","page_number":461},
  {"content":"\r\n\r\nدوازدهم ژوئيهء 531 حساب مىشود . روايت آگاثياس ( 29 / 4 ) كه گفته است او در سال پنجم سلطنت ژوستىنين ( آغاز آن در چهارم آوريل يا اول اوت 531 م « 1 » ) به پادشاهى رسيد « 2 » با آن مطابقت دارد و همچنين در اعمال سيراى مقدس ( كارنامه‌هاى قديسان 18 ماه مه بند 2 و 26 ) بيست و هشتم پريتيوس ( فوريه ) 870 سلوكى ( 559 م ) در سال بيست و هشتم سلطنت خسرو اول قرار داده است و اين معنى نيز با حساب مذكور مطابقت دارد . الياس سالهاى سلطنت خسرو را از سال 843 سلوكى ( آغاز آن اول اكتبر 531 م ) آغاز مىكند ولى او به خاطر روش خود از چند روزى كه خسرو پيش از آن به سلطنت رسيده بود ( در ماه سپتامبر ) صرفنظر كرده است « 3 » . شايد آگاثياس ( ص 2 س 27 ) نيز آنجا كه بيست و پنجمين سال سلطنت خسرو را پس از سپرى شدن بيست و هشتمين سال سلطنت يوستىنين قرار داده است ، چنين كرده است . زيرا سال بيست و هشتم سلطنت يوستىنين در سى و يكم ژوئيهء 555 مسيحى سپرى شد و سال بيست و پنجم سلطنت خسرو به حساب ايرانى كمى پيش از آن يعنى در ششم ژوئيهء آن سال شروع شده بود ، ولى به حساب سريانى در اول اكتبر سال 555 مسيحى آغاز شده بود « 4 » . ممكن است كه آگاثياس پايان بيست و هشتمين سال سلطنت يوستىنين را در سوم آوريل دانسته\r\n\r\n\r\n","description":"","footnote":"\r\n( 1 ) - يوستىنين در چهارم آوريل 527 م به شركت به امپراطورى رسيد و در اول اوت آن سال به تنهائى امپراطور شد .\r\n( 2 ) - يوحناى افسوسى به طور غير دقيق ( در ص 394 ) جلوس خسرو اول را « تقريبا سه سال » پس از جلوس يوستىنين قرار داده است .\r\n( 3 ) - در ميان سريانيهاى امپراطورى رم و اخلافشان در غرب غالبا معمول بوده است كه آغاز سال را از اول سپتامبر و مطابق با آغاز سال اينديكسيون بدانند . اين را نمىتوان به الياس كه نسطورى بوده است نسبت داد .\r\n( 4 ) - اين درست سال 867 سلوكى است . اگر رقم 538 را كه سال تأسيس سلطنت ساسانى ذكر شده است از آن كسر كنيم مىماند 329 سال و در اين صورت اصلاح كلاسن كاملا تأييد مىگردد . در اينجا ارقام منابع آگاثياس با ارقام منابع الياس كاملا منطبق است . اين حاصل جمع از ارقام جداگانه‌اى كه آگاثياس به دست مىدهد حاصل نمىشود .\r\n","page_name":" 454 ","page_number":462},
  {"content":"\r\n\r\nباشد . براى آغاز سلطنت خسرو اول شاهدى نيز از نويسندگان ارمنى داريم و موردتمان در گاه‌شمارى ساسانيان ص 18 آن را ذكر كرده است : به موجب آن دوم فوريهء سال هفتم سلطنت يوستين دوم ( آغاز آن چهاردهم نوامبر 571 م ) در سال چهل و يكم سلطنت خسرو اول بوده است « 1 » . بنا به گفته يوحنّاى افسوسى ( ص 393 ) خسرو اوّل پس از 48 سال سلطنت در سال 890 سلوكى ( آغاز آن اوّل اكتبر 578 مسيحى ) وفات يافته است . بنا به گفتهء ثئوفيلاكتوس ( ص 3 س 16 ) مرگ او در آغاز بهار سال 579 مسيحى بوده است ؛ امّا مناندر پروتكتور گفته است ( فصل 55 ) كه اين حادثه در زمستان اتّفاق افتاد ؛ ولى واضح است كه از اين چهل و هشت سال سلطنت كه بيشتر تاريخ‌نويسان براى او ذكر كرده‌اند ، سال چهل و هشتم يا سال آخر ، سال تمام نبوده است . امّا او سال چهل و هشتم سلطنت خود را آغاز كرده بود و اين مطلب از سكّه‌هائى كه تا سال چهل و هشتم سلطنت او را نشان مىدهند معلوم مىگردد . امّا رقم چهل و هفت كه الياس و هشام ذكر كرده‌اند دقيق‌تر است . اجزاى سال آخر سلطنت او كه وى در آن زنده بوده است بنا به گفتهء ابن المقفّع و فهرستهاى بيرونى ( ص 122 و 127 « 2 » ) هفت ماه و يا شش ماه بوده است يعنى مدت سلطنت او چهل و هفت سال و هفت ماه يا شش ماه بوده است . اين اجزاء از آغاز روز نوروز ايرانى يعنى سىام ژوئن 578 مسيحى تا حدود آغاز فوريه 579 مسيحى بوده است و اين مطلب با گفته‌هاى ثئوفيلاكتوس و مناندر مطابق است .\r\n\r\n\r\n","description":"","footnote":"\r\n( 1 ) - يك تطبيق صحيح كه از روى محاسبه حاصل شده است در نوشتهء يك عرب مسيحى ديده مىشود ( السّمعانى ج 2 ص 412 ) . به موجب آن آغاز ايام صيام سال 863 سلوكى ( 552 م ) مطابق مىشود با سال بيست و يكم سلطنت خسرو اوّل ؛ در آنجا يك تطبيق غلط هم ديده مىشود . يكشنبهء نخل سال 846 سلوكى ( 535 م ) مطابق مىشود با سال ششم سلطنت خسرو اوّل .\r\n( 2 ) - از روى تصحيح ضرورى از روى نسخه‌بدل .\r\n","page_name":" 455 ","page_number":463},
  {"content":"\r\n\r\n\r\nهرمزد چهارم و خسرو دوم ( پرويز )\r\nتاريخ سلطنت هرمزد چهارم كه ميان سلطنت خسرو اوّل و خسرو دوّم واقع شده است از روى تثبيت تاريخ وفات اوّلى و تاريخ جلوس دوّمى تعيين مىگردد . در پايان يكى از نسخه‌هاى خطى سريانى آن زمان ( فهرست نسخ خطّى تأليف رايت ص 53 ) تاريخ 911 سلوكى مطابق با سال دهم سلطنت خسرو ( دوم ) ديده مىشود . بنابراين سال اول سلطنت خسرو دوم دست‌كم تقريبا سال 902 سلوكى ( آغاز آن اول اكتبر 590 م ) مىشود . اين سال سلوكى را الياس نيز چنين محاسبه كرده است . خسرو پس از اعلام سلطنت خود به عنوان فرارى به روم ( بيزانس ) رفت و اين در اينديكسيون نهم ( آغاز آن اول سپتامبر 590 م ) بوده است ( لاند ، قصص سريانى ج 1 ص 15 ؛ كرنيكن پاسكاله ص 691 ) . خسرو در هفتم ژانويهء 591 مسيحى با كمك روميان دوباره به جنگ شورشيان رفت و خود او اين واقعه را در سال اول سلطنت خود مىداند ( ثئوفيلاكتوس ص 5 س 13 و اوياگريوس ص 6 س 21 ) . پس بدون شك مىتوانيم بگوئيم كه خسرو دوم سال اول سلطنت خود را از بيست و هفتم ژوئن 590 مسيحى حساب مىكرده است و جلوس او پس از آن تاريخ بوده است . جريان حوادث مقتضى آن است كه جلوس خسرو دوم به مدت خيلى كوتاهى پس از آغاز سال اتفاق افتاده باشد . بنابراين بايد سقوط هرمزد چهارم را ( كه كمى پيش از مرگش اتفاق افتاده بود ) بلافاصله پيش از آن تاريخ يا درست در آن تاريخ بدانيم . من نمىتوانم براى نوشتهء توماس آردزرونى ارمنى ( بروسه ، مورخان ارمنى ج 1 ص 76 ) كه مرگ هرمزد چهارم را در سال هشتم سلطنت موريسيوس ( اين سال در 12 اوت 590 م سپرى شده است ) قرار مىدهد ارزش خاصى قائل باشم . پس بايد سلطنت واقعى هرمزد را از آخر زمستان 579 مسيحى\r\n\r\n","description":"","footnote":"","page_name":" 456 ","page_number":464},
  {"content":"\r\n\r\nحساب كنيم ؛ بنابراين امكان زيادى هست كه عدد يازده سال و هفت « 1 » ماه و ده روز كه بعضىها گفته‌اند مدت واقعى سلطنت او باشد . مقصود از عدد 12 در روايت معمولى براى سالهاى سلطنت هرمزد سالهاى احتسابى است و اين سالها با سىام ژوئن 578 مسيحى آغاز مىگردد . موردتمان يك سكه فقط از هرمزد مىشناسد كه بر آن تاريخ سال سيزدهم سلطنت نوشته شده است « 2 » . اين سكّه را مسلّما در يكى از ولايات ، كه در آن از سقوط پادشاه خبرى نداشته‌اند و انتظار آن را هم نداشته‌اند ، ضرب كرده‌اند . الياس كه جلوس خسرو دوم را در اول اكتبر 590 مسيحى گفته است بنا به آنچه گفته شد مدت پيش از تاريخ مذكور را ناديده انگاشته است . خسرو در اين مدت چند روزى حقيقة عنوان سلطنت را داشته است « 3 » .\r\n\r\nبهرام چوبين و بستام\r\nبهرام ششم ملقّب به چوبين ياغى بر خسرو دوم در نخستين سال سلطنت خسرو مدّعى او بوده است و در قسمت اعظم اين سال ( آغاز آن 27 ژوئن 590 و پايان آن 26 ژوئن 591 مسيحى ) واقعا پادشاه بوده است . سكّه‌هاى بهرام چوبين فقط رقم سال اوّل سلطنت را دارد . شورشى ديگرى به نام بستام كه خال خسرو بوده\r\n\r\n\r\n","description":"","footnote":"\r\n( 1 ) - در طبرى به جاى عدد « هفت » ، « نه » آمده است ولى براى مهم نبودن اين قرائت به زيرنويس شمارهء 2 ، صفحهء 422 مراجعه شود . ابن قتيبه روزها را ذكر نكرده است . ابن البطريق 11 سال و شش ماه گفته است .\r\n( 2 ) - گاه‌شمارى ساسانيان ص 24 .\r\n( 3 ) - محاسبهء توماس مرگائى كه سال اول سلطنت خسرو مطابق با سال 901 سلوكى است ( السمعانى  ( 471 a - 458 b I , III , )  مبنى بر رأى نظرى صحيح ديگرى نيست بلكه مبنى بر محاسبهء غلطى است . همو ( در السمعانى  I , III ,  ص 187 ) سال اول سلطنت خسرو را مطابق 902 سلوكى گفته است .\r\n","page_name":" 457 ","page_number":465},
  {"content":"\r\n\r\nاست نيز شش سال اول سلطنت خسرو را براى خود مدّعى شده است ، امّا در عمل مدّت چهار سال در برابر پادشاه حكومت كرده است « 1 » . چنان كه پيش از اين گفته‌ايم خلع خسرو در بيست و پنجم فوريهء سال 628 مسيحى و مرگ او در بيست و نهم فوريهء همان سال اتفاق افتاده است . سال سى و هشتم سلطنت او ( آغاز آن هفدهم ژوئن 627 م ) سال تمام نبوده است و فهرست دقيق الياس به حق سالهاى سلطنت او را سى و هفت مىداند نه سى و هشت كه روايات معمولى گفته‌اند . سبئوس نيز مدّت سلطنت او را سى و هفت گفته‌اند . در سكّه‌هاى او تا رقم سال سى و هشت نقش شده است . اما خيلى عجيب است كه از او سكّه‌اى در دست است كه تاريخ سال سى و نهم سلطنت او را دارد « 2 » . چون ميان مرگ او و آغاز سال نو ( 17 ژوئن ) زمان كافى وجود داشته است كه با وجود اقامت سپاهى از روم در داخل مملكت ، خبر مرگ او تا دورترين نقاط مملكت برسد . دربارهء سكّهء مذكور بايد چنين فرض كرد كه شاهزاده‌اى يا اميرى در يكى از نقاط مملكت به بهانهء اينكه هنوز شاه زنده است خواسته است در زير نام او قدرت را در دست داشته باشد .\r\n\r\nشيرويه\r\nنخستين سال سلطنت شيرويه آخرين سال سلطنت پدر اوست ( آغاز آن هفدهم ژوئن 627 م ) . سال دوم سلطنت او كه سكّه‌هاى بسيار كمى از آن مانده است ، از هفدهم ژوئن سال 628 مسيحى آغاز مىشود . حكومت واقعى او از بيست و پنجم فوريه تا حدود سپتامبر سال 628 مسيحى ادامه داشته است . « 3 » گفتهء\r\n\r\n\r\n","description":"","footnote":"\r\n( 1 ) - دربارهء او و زمان او به قسمتهاى آينده در ضمائم رجوع شود .\r\n( 2 ) - بارتولومئى لوحهء 3 شمارهء 48 .\r\n( 3 ) - رجوع شود به زيرنويس شمارهء 4 صفحهء 403 . فردوسى و ثئوفانس ( ص 505 ) نيز سلطنت او را هفت ماه گفته‌اند . در قرن هشتم مسيحى در بغداد عقيدهء عمومى بر اين بود كه او شش ماه سلطنت كرده است ( ابن الاثير ج 3 ص 75 ) . ولى اين عقيده از پايان خلافت شش‌ماههء المنتصر كه پدر خود المتوكل را كشته بود انتزاع شده است . مدت سلطنت او را معمولا 8 ماه گفته‌اند .\r\n","page_name":" 458 ","page_number":466},
  {"content":"\r\n\r\nلاند ( قصص سريانى ج 1 ص 17 س 1 به بعد ) كه شيرويه پس از هفتمين ماه سلطنت خود در آخر سال 939 « 1 » سلوكى مرده است با آنچه گفته شد مطابقت دارد .\r\nسپتامبر 628 مسيحى آخرين ماه اين سال سلوكى بوده است .\r\n\r\nاردشير سوم\r\nاردشير سوّم ، چنان كه در شرح سلطنت او گفته شد ، در 27 آوريل 630 مسيحى وفات يافت . بنابراين مدت احتسابى سلطنت او دو سال است كه اولين سال آن با آخرين سال پدرش يكى است و دوّمين سال آن از 17 ژوئن 629 م آغاز مىشود . به همين جهت بعضى از سكّه‌هاى او شمارهء سال اول و بعضى ديگر شمارهء سال دوّم را دارد . مدّت يك سال و 6 ماه براى سلطنت واقعى او ظاهرا كمتر دقيق است تا مدّت يك سال و هفت ماه ( مطابق گفتهء هشام ) . در اين گفتهء اخير فقط ده روز از آغاز آخرين ماه سلطنت او ( يعنى بهمن ماه ) ناديده گرفته شده است « 2 » .\r\n\r\nشهربراز\r\nحكومت شهربراز در پايتخت شاهنشاهى ساسانى از 27 آوريل تا 9 ژوئن سال 630 مسيحى بوده است . « 3 »\r\n\r\n\r\n","description":"","footnote":"\r\n( 1 ) - البته بايد به جاى 934 متن ، 939 خواند .\r\n( 2 ) - مطالب مربوط به پادشاهان قانونى اين دوره را بايد با احتياط كامل تلقى كرد . زيرا در مآخذ مربوط كوشش مىشود كه دورهء سلطنت ايشان را ( با شيرويه يا بىاو ) روى هم رفته به چهار سال برسانند ( رجوع شود به داستان عبد المسيح و سطيح كاهن در سلطنت انوشروان ) .\r\nشاهنامهء قديم با سلطنت خسرو دوم به پايان مىرسد .\r\n( 3 ) - رجوع شود به سلطنت شهربراز در فصل نهم .\r\n","page_name":" 459 ","page_number":467},
  {"content":"\r\n\r\n\r\nبوران\r\nبوران مدت كوتاهى را كه تا آغاز سال نو ( 17 ژوئن ) مانده بود جزو سلطنت خود نشمرده است . زيرا تنها سكّه‌هائى كه از او مىشناسيم « 1 » رقم سال 1 را نشان مىدهد و مقصود از آن بايد همان سالى باشد كه با 17 ژوئن 630 مسيحى آغاز مىشود ، زيرا هفتهء قبلى آن براى قالب‌ريزى ضرب سكّهء تازه كافى نبوده است .\r\nاحتمالى زيادى نيز هست كه ميان قتل يك غاصب ( شهربراز ) و جلوس يك زن ( بوران ) بر تخت سلطنت مدّت كوتاهى پر از توطئه و هرج و مرج وجود داشته باشد . مدت سلطنت اين زن را يك سال و چهار ماه و يك سال و شش ماه گفته‌اند و به‌هرحال تا پائيز سال 631 م ادامه داشته است .\r\n\r\nخسرو پسر كواذ ، هرمزد پنجم ، آزرميدخت ، پيروز\r\nمدت حكومت پادشاهان يك‌روزه‌اى را كه در فاصلهء سلطنت بوران و يزدگرد سوم در تيسفون حكومت كرده‌اند نمىتوان به طور دقيق از راه گاه‌شمارى تعيين كرد . راه حل پيشنهاد شده از طرف موردتمان كه براى هر كدام در حدود دو ماه تعيين كرده است بسيار عجيب به نظر مىرسد . بنا به روايت ، خسرو پسر كواذ پس از سقوط اردشير سوم در خراسان به تخت نشست . به‌هرحال محتمل است كه پس از گسستن پيوند سلطنت در خاندان اصلى ، اين گونه مدعيان جرأت دست‌يازى به تاج و تخت را داشته باشند . سپاهيان شهربراز مقتول هرمزد پنجم را به تخت نشاندند « 2 » .\r\n\r\n\r\n","description":"","footnote":"\r\n( 1 ) - موردتمان ، گاه‌شمارى ساسانيان ص 27 .\r\n( 2 ) - رجوع شود به فصل نهم .\r\n","page_name":" 460 ","page_number":468},
  {"content":"\r\n\r\nسكّه‌هاى او رقم سال اول و سال دوم را دارد . چون او با آزرميدخت جانشين بوران ، كه بلافاصله پس از او و يا با فاصلهء كوتاه از سلطنت پيروز بر تخت نشسته بود ( در حدود آخر سال 631 و آغاز سال 632 مسيحى ) « 1 » ، و نيز با يزدگرد سوم جنگيده بود سال اوّل سلطنت او با 17 ژوئن 631 مسيحى و سال دوم سلطنت او با 16 ژوئن 632 مسيحى آغاز مىگردد و اين سال آخر سال اوّل سلطنت يزدگرد سوم نيز محسوب مىگردد .\r\n\r\nيزدگرد سوم\r\nشانزدهم ژوئن سال 632 مسيحى مبدأ تاريخ يزدگردى است ولى سلطنت مستقل او در سال 633 مسيحى بوده است . حكومت او در حالى كه از پايتختش و از ثروتمندترين ولايتش محروم شده بود پس از ده سال سرانجام با جنگ يأس‌آور نهاوند به پايان رسيد . اما روايت عمومى كه سلطنت او را 20 سال گفته است نبايد خالى از مبنائى باشد زيرا او در حقيقت تا مرگ خود از روى استحقاق پادشاه بود گرچه عملا از تاج‌وتخت بر كنار مانده بود . بارتولومئى سكه‌اى از يزدگرد سوم را با رقم سال 19 به دست مىدهد « 2 » و موردتمان سكّه‌اى از او مىشناسد كه رقم سال 20 را دارد « 3 » . اين سال آخر سلطنت او از دوازدهم ژوئن 651 مسيحى حساب مىشود .\r\nدر سال 651 يا 652 مسيحى ، اين پادشاه كه همان علائم با افتخار را بر روى سكّه‌ها ، مانند جدّش در اوج قدرت ، ضرب مىكرد در دورترين نقطهء سرحدّ مملكتش با خوارى كشته شد .\r\n\r\n\r\n","description":"","footnote":"\r\n( 1 ) - الياس در جداول تطبيقى خود مرگ آزرميدخت را در 942 سلوكى ( آغاز آن در اول اكتبر 630 م ) گفته است .\r\n( 2 ) - جدول 31 شمارهء 6 . شمارهء 7 مشكوك است مخصوصا به جهت بىريش بودن صورت او .\r\n( 3 ) - گاه‌شمارى ساسانيان ص 28 .\r\n","page_name":" 461 ","page_number":469},
  {"content":"\r\n\r\n\r\nضميمهء 2 نسب‌نامهء ساسانيان\r\n« ش » در جلو نام‌ها علامت شاهنشاه و « ن » علامت بانو است\r\n\r\n","description":"","footnote":"","page_name":" 462 ","page_number":470},
  {"content":"\r\n . \r\n","description":"","footnote":"","page_name":" 463 ","page_number":471},
  {"content":"\r\n\r\n\r\n3 - مطالبى دربارهء اوضاع داخلى شاهنشاهى ساسانى\r\nچنان كه در تعليقات فصل سوم ( شمارهء 3 صفحهء 101 ) گفته‌ايم در زمان ساسانيان نجباى بزرگ كه با روحانيان مهم‌ترين طبقات بودند خود به چند طبقهء فرعى منقسم مىگرديدند . در رأس اين طبقات فرعى افراد هفت خاندان كه از همه نجيب‌تر بودند قرار داشتند . به گفتهء طبرى ( چاپ كوزه‌گارتن ج 2 ص 14 ) « افراد خاندانها » ( اصحاب البيوتات ) معتبرترين تمام ايرانيان بودند و چنان كه گفته‌اند هرمزان معروف از افراد يكى از « هفت خاندان » بود « 1 » . گفتهء ثئوفيلاكتوس نيز با آن مطابق است ( ص 3 س 18 ) . اصل اين خاندان‌ها را از زمان زرتشت صاحب شريعت مىدانند . به گفتهء طبرى بشتاسپ ( گشتاسپ ) شاه به هفت تن از بزرگان بالاترين مقام موروثى را بخشيد « 2 » . اينجا لازم نيست كه به موقعيّت هفت خاندان در زمان هخامنشيان اشاره‌اى بكنم . ارشك را نيز گويا هفت تن به تخت نشانده بودند « 3 » .\r\nالبتّه اين هفت خاندان را كه در دورهء ساسانيان از همه بالاتر بوده‌اند نبايد از اعقاب آن هفت تن دانست كه داريوش را به سلطنت رسانيدند ؛ بلكه اين رسم در شاهنشاهى بزرگ ايران هميشه مراعات مىشده است كه هفت خاندان را از همه\r\n\r\n\r\n","description":"","footnote":"\r\n( 1 ) - ابن الاثير ج 2 ص 423 .\r\n( 2 ) - نسخه خطى توبينگن ورق آ 22 .\r\n( 3 ) - اويناپيوس ( ديندورف ) ص 222 .\r\n","page_name":" 464 ","page_number":472},
  {"content":"\r\n\r\nمعتبرتر بدانند و يكى از اين خاندانها ، لااقل در شاهنشاهى هخامنشى و ساسانى ، خود خاندان شاهى بوده است « 1 » . مسلم است كه بسيارى از اين خاندانها در زمان اشكانيان نيز قدرت فراوانى داشته‌اند . طبرى نام چهار تن از هفت تنى را كه به وسيلهء بشتاسپ به عالىترين مقامات رسيدند نام مىبرد و سه تن از آنها يعنى كارن و سورن و سپنديار « 2 » را با لقب پلهوى يا پهلوى يعنى پارثى « 3 » ياد مىكند همچنان كه موسىخورن ارمنى نيز ( ص 2 س 6 و صفحات 28 و 68 و 71 ) كارن‌ها و سورن‌ها « 4 » را پهلو مىخواند و آنها را از افراد خود خاندان اشكانيان مىنامد . از يكى از افراد خاندان قارن ( كارن ) كه در قرن اوّل پس از مسيح مىزيسته است اطّلاع داريم و مىدانيم كه اين خاندان تا مدّتها پس از سقوط ساسانيان نيز به حيات خود ادامه داده است « 5 » .\r\nيكى از افراد خاندان سورن بر كراسوس پيروز شد . از اين خاندان سورن تا آخرين دورهء ساسانى آگاهى هست با آنكه نام ايشان در منابع عربى و فارسى بسيار كم ديده مىشود . در اين منابع افراد اين خاندان زير نامهاى شخصى خود و يا در زير نامهاى مناصب خود و يا در زير نامهاى خانواده‌هاى فرعى كه اين خاندان به آنها منشعب شده است ذكر شده‌اند « 6 » . به گفتهء ثئوفيلاكتوس ( ص 3 س 18 ) خاندان\r\n\r\n\r\n","description":"","footnote":"\r\n( 1 ) - ثئوفيلاكتوس در موضع مذكور .\r\n( 2 ) - مقرّ كارن را ناحيهء نهاوند ( ماد غربى ) و مقرّ سورن را در سگستان و مقرّ سپنديار را در رى نوشته‌اند . نام خاندان چهارم و به عبارت بهتر خاندان اول را نمىتوان درست خواند ؛ مقرّ آن در دهستان ( واقع در جرجان ) بوده است .\r\n( 3 ) - اكنون كافى است كه دربارهء اين مطالب به مقالهء الس هاوزن به عنوان « پرثوه و پهلو » رجوع شود .\r\n( 4 ) - ظاهرا ارمنيها مطردا كارين ( با ياء مجهول ) نوشته‌اند ، در صورتى كه در منابع عربى و فارسى قارن با مصوت كوتاه ديده مىشود . سورن بايد در فارسى سورين باشد زيرا واو و ياء مجهول پيش از حرف غنّه از قديم‌ترين زمانها در زبان فارسى به واو و ياء معلوم بدل شده است .\r\n( 5 ) - رجوع شود به زيرنويس شمارهء 2 صفحهء 157 .\r\n( 6 ) - با صرف‌نظر از اعضاى ارمنى اين خاندان ، در خاندان ايرانى سورن نام اشخاص ذيل را پيدا كرده‌ام : سورناس يا سورنا شكست‌دهندهء كراسوس ( در سال 53 پيش از مسيح ) و دارندهء منصب « تاج‌گذارنده بر سر شاه ( پلوتارخ در كراسوس ؛ منتخبات ليوى فصل 106 - فلوروس ص 3 س 11 . - سورنا دارندهء منصب « تاج‌گذارنده بر سر شاه در سال 36 پس از مسيح\r\n","page_name":" 465 ","page_number":473},
  {"content":"\r\n\r\n\r\n\r\n","description":"","footnote":"\r\n( تاسىتوس ، سالنامه ص 6 س 42 ) . - سورنا « شخص دوم پس از پادشاه » ( آميان ص 30 س 2 و 5 ) در سال 363 مسيحى ( آميان در مواضع متعدد ) ؛ زوسيموس اين نام را كه با رتبه‌اى موروثى مربوط بوده است ( آرخه - رئيس يا حاكم ) مىخواند و چندان نابجا نيست . شايد آنچه در كتاب فاوستوس با مناسبت بسيار مشكوكى ذكر شده است به نام سورين پهلو سردار سپاه در زمان شاپور دوم ، با همان سورناى مذكور در آميان يكى باشد ( فاوستوس ص 3 س 33 و ص 36 ) و يا شخص ديگرى بوده است كه در زمان متأخرى بلافاصله پس از مرگ شاپور ذكر شده است ( فاوستوس ص 5 س 38 ) . - سردار ايرانى ديگرى به نام سورين پهلو در حدود 430 مسيحى مىزيسته است ( موسىخورن 64 / 3 ) . - سور ( ر ) نس مسيحى ذكرش در تاريخ روحانيّت ثئودورت ( 39 / 5 ) آمده است . - سورين ديگرى از همان زمان ( در زمان يزدگرد دوم ) حاكم آديابنه و جرمايه بوده است به نام « دست برهم » ( موزينگر ، مونومانتا سيرياكا ج 2 ص 68 س 16 ) . - در همان زمان سردار ايرانى ديگرى به نام سورين پهلو بوده است ( لازاروس ج 2 ص 333 ) . - سورناس ، سورنس يا سورين كه در 562 مسيحى ديده مىشود ( مناندر پرتكتور فصل 11 ) در سال 572 مسيحى به دست ارمنىها كشته شد ( همان كتاب فصل 36 ؛ ثئوفانس بيزانسى فصل سوم ؛ يوحنّا اپيفانيوس فصل دوم ؛ پاتكانيان ژورنال آزياتيك 1866 ج 1 ص 183 ) . پسر اومبدوس ( مهبذ ) در 588 مسيحى كشته شد ( ثئوفيلاكتوس ص 3 س 15 ) . - اين بايد همان كسى باشد كه در كتاب مناندر بارها ديده مىشود ( فصول 17 و 40 و 46 مكرّر ؛ در اين قسمت نام او آمده است ) و نيز در كتاب يوحناى افسوسى ( ص 375 ) مبدويس ديده مىشود و داراى عنوان سرنخورگان است ( مناندر فصل 46 ؛ ثئوفيلاكتوس 15 / 3 ) ؛ براى عنوان نخورگان رجوع شود به زيرنويس شمارهء 2 صفحهء 183 . شايد از خاندان سورين كسان ديگر نيز با عنوان نخورگان و نيز با نام مهبد وجود داشته‌اند . - يكى از دائيهاى خسرو پرويز به نام سورين بوده است ( رجوع شود به يوحناى ماميكنى ، لانگلوا ج 2 ص 373 كه در آنجا تقريبا به مناسبت مشكوكى ذكر شده است ) . - شايد ماهوى كه به يزدگرد سوم آخرين پادشاه ساسانى خيانت كرد و حاكم مرو بود نيز از خاندان سورين بوده است زيرا فردوسى او را ماهوىسورى مىخواند . - شايد نام رودخانهء سورين واقع در نزديكى رى ( كه شايد سورين رود يا چيزى مانند آن خوانده مىشده است ) و نام دهى در نزديكى نيشابور ( كه شايد ده سورين خوانده مىشده است ؛ مقايسه شود با ده نخورگان يا ده خوارقان ، زيرنويس شمارهء 2 صفحهء 183 ، فصل ششم ، و مهران رود ، زيرنويس شمارهء 4 ص 168 فصل پنجم ) مذكور در ياقوت نيز از نام اين خاندان گرفته شده است .\r\n","page_name":" 466 ","page_number":474},
  {"content":"\r\n\r\nمهران « 1 » كه دربارهء ايشان در تعليقات فصل پنجم ( شمارهء 4 صفحهء 188 ) اطلاعاتى داده شده است نيز از جملهء هفت خاندان و از اصل اشكانى بوده‌اند . سپنديار را معمولا پسر خود بشتاسپ مىدانند و خاندان ساسانى نسب خود را به او و پسرش بهمن مىرساند . از جملهء احفاد اين شخص مهرنرسى « 2 » و بستام ( رجوع شود به ضمائم بعدى ) و شاهين « 3 » سردار معروف بوده‌اند . مسلّم است كه عدد تام و مقدّسى مانند عدد هفت به طور دائم فقط مىتواند معنى ظاهرى داشته باشد و در طى 400 سال اوضاع سياسى و قدرتها بر يك منوال و پايدار نبوده است كه هفت خاندان نيز به همان منوال دوام داشته باشد زيرا اعتبار اين خاندانها بستگى به اوضاع قدرتها دارد . بدون شك در خود ايران نيز مانند ارمنستان قدرت خاندانهاى بزرگ بر پايهء مالكيّت‌هاى ارضى بزرگ بوده است و قدرت امرا در نواحى مخصوص به خودشان بوده است زيرا در غير اين صورت اين خاندانها فورا زير فشار پادشاهان قرار مىگرفتند « 4 » . همچنين ديگر طبقات مختلف پائين‌تر و بالاتر نجبا ظاهرا بر پايهء مالكيّت ارضى استوار بوده‌اند . در اين‌باره در خصوص دهقانان به طور قطعىترى مىتوان سخن گفت « 5 » . اين دهقانان از طبقهء نجباى پائين‌تر بودند و در دوران آخر\r\n\r\n\r\n","description":"","footnote":"\r\n( 1 ) - بنا به گزارش هوفمان از نسخهء چاپ نشده‌اى از يك كتاب سريانى دربارهء شهداى مسيحيّت يكى از افراد خاندان مهران به نام پيران‌گشنسپ حاكم و فرمانده سپاه گرجستان و ارّان بوده است كه به مسيحيّت گرويده و در سال 9 - 538 مسيحى به درجهء شهادت رسيده است . برادر او مهران در آن زمان در لازيكا فرمانده بوده است .\r\n( 2 ) - رجوع شود به صفحهء 139 ، زيرنويس شمارهء 1 .\r\n( 3 ) - رجوع شود به فصل هشتم ، زيرنويس شمارهء 2 صفحهء 313 . شايد چنان كه من در زيرنويس شمارهء 4 صفحهء 190 گفته‌ام سپنديار پهلوى يكى از هفت خاندان - مهران مىباشد .\r\n( 4 ) - مقايسه شود با گزارشى دربارهء املاكى كه مهرنرسى از خود به جاى گذاشت ( فصل چهارم ) . اين مرد كه سالها وزير بزرگ بوده است در طى وزارت خود فرصت به دست آورده و املاك خود را خيلى زياد توسعه بخشيده است .\r\n( 5 ) - آنچه پوليبوس ( 1 / 54 / 5 ) آديگاناى سلوكيه ناميده است نمىتواند با « دهقانان » مربوط باشد .\r\n","page_name":" 467 ","page_number":475},
  {"content":"\r\n\r\nبيشتر زمينهاى حاصلخيز به ايشان متعلّق بوده است و از بسيارى جهات هسته و پايهء ملت را تشكيل مىدادند ، همچنان كه در لهستان و مجارستان نيز چنين بوده است ؛ و نيز همين دهقانان مدّتها پس از انقراض ساسانيان روايت و حماسهء ملّى ايران را حفظ كرده بودند ؛ چنان كه فردوسى با ميل و علاقه از يكى از اين دهقانان به عنوان راوى و گويندهء اين حماسهء ملّى ياد مىكند « 1 » . اهميّت اين دهقانان مخصوصا در هنگام تسلّط عرب بر ايران ظاهر شد . اين دهقانان معتمدان محلّى و آشنايان به حكومت محلّى « 2 » و گردانندگان واقعى اين حكومت‌ها بودند و فاتحان ، نظم و ترتيب تازهء اراضى را با ايشان در ميان مىنهادند . طبيعى است كه ثروت و اعتبار اين اشخاص در نواحى مختلف اين مملكت بزرگ متفاوت بود و مسلّما به همين جهت است كه دهقانى در ناحيه‌اى به عنوان مردى معتبر و در ناحيه‌اى ديگر به عنوان كشاورز ديده مىشود « 3 » . بيشتر ايشان شايد همان وضع محقّر كدخدايان امروز ( يعنى زمان مؤلّف نيمهء دوم قرن 18 ) را داشتند كه در عين آنكه حق داشتند كشاورزان ديگر را به چوب ببندند خود نيز بسيارى از اوقات چوب مىخوردند . تنها امتياز اين دهقانان بر ديگر كشاورزان اين بوده است كه اينان نجباى خيلى قديمى موروثى بوده‌اند « 4 » . به گفتهء مسعودى ( ج 2 ص 240 ) دهقانان خود بر پنج مرتبه يا طبقه بوده‌اند . آنجا كه بلاذرى ( ص 408 قسمت پائين ) دهقانان و اسواران و ده‌سالاران را پهلوى يكديگر ذكر مىكند شايد مقصودش درجات مختلف اين نجباى مالك زمين بوده است . اصطلاح اسوار شايد همچنان كه در اروپاى قرون وسطى بوده است عنوان يك نجيب و مخصوصا يك نجيب سواركار باشد . شايد بعضى از اسواران\r\n\r\n\r\n","description":"","footnote":"\r\n( 1 ) - مقايسه شود با مقدمهء مهل بر شاهنامه ( ص 7 ) از چاپ قطع بزرگ .\r\n( 2 ) - نيز رجوع شود به مسعودى ( ج 5 ص 337 ) .\r\n( 3 ) - رجوع شود به فصل هفتم سلطنت هرمزد چهارم و مقايسه شود در موضع نظير آن با شاهنامه ( چاپ ماكان ص 1800 و ص 453 ) .\r\n( 4 ) - رجوع شود به صفحهء 174 ، زيرنويس شمارهء 3 .\r\n","page_name":" 468 ","page_number":476},
  {"content":"\r\n\r\nايران جز اسب و سلاح خود مالك چيزى نبوده‌اند . دستهء « اسواران » كه بلافاصله پس از جنگ قادسيّه تسليم عرب‌ها شدند « 1 » از نجباى بزرگ مالك زمين نبوده‌اند . در ميان نجباى بزرگ مالك زمين در سرزمينهاى آباد كسانى نيز بودند كه دژهاى مستحكم داشته‌اند و يك‌يك تسليم عرب‌ها شده‌اند ( رجوع شود به بلاذرى ص 313 ) .\r\nوضع نجباى بزرگ در برابر نجباى كوچك براى ما چندان روشن نيست .\r\nمىتوانيم حدس بزنيم كه در اينجا بيشتر وضعى حكمفرما بوده است كه مانند وضع اقطاع اراضى در قرون وسطى بوده است . مسلّما خانواده‌هاى بزرگ در خود خاك ايران مانند خانواده‌هاى بزرگ ارمنستان نيرومند نبوده‌اند زيرا در ارمنستان خانواده‌هاى بزرگ ، سلطنت را كاملا زير فشار خود داشتند . البتّه خانواده‌هاى بزرگ در ايران براى بسيارى از پادشاهان ايران دردسرهائى ايجاد كرده‌اند و بعضى از آنها را از سلطنت خلع كرده و حتّى بعضى را به قتل رسانيده‌اند . امّا پادشاهانى مانند شاپور دوّم و خسرو اوّل مىدانستند چگونه اين نجبا را مطيع خود سازند . جنگهاى داخلى در آغاز سلطنت خسرو دوم شايد قدرت نجباى بزرگ را موقّتا درهم شكسته بود ولى با هرج‌ومرج وحشتناكى كه پس از خلع او از سلطنت آغاز شد لجام گسيختگى نجباى بزرگ دوباره به بدترين وضعى ظاهر شد و اين امر در سقوط دولت ساسانى مؤثر افتاد .\r\nاين امر مسلّم است كه وضع سپاه نيز با مقتضيات فئودالى ارتباط نزديكى داشته است . شايد نجيب بزرگ به هنگام جنگ به مباشران و كارداران خود فرمان مىداد و آنان نيز به رعايا و زيردستان خود دستور مىدادند « 2 » . از گفتار يوحنّاليدوس « 3 » ( 34 / 3  de magistratibus  ) چنين برمىآيد كه ايرانيان بر خلاف روميان سپاه\r\n\r\n\r\n","description":"","footnote":"\r\n( 1 ) - بلاذرى 372 .\r\n( 2 ) - در زمان اشكانيان وقتى چنين بوده است ؛ يوستين 41 ( 2 و 5 ) .\r\n( 3 ) - در اينجا خاطرات نويسندگان قديم در كتاب يوحنّاليدوس نقش مهمى دارد .\r\n","page_name":" 469 ","page_number":477},
  {"content":"\r\n\r\nدائمى ثابتى نداشته‌اند . البته نمىتوان اين ادّعا را كاملا مقرون به صحّت دانست ، زيرا ما پيوسته از دسته‌هاى محافظ ( گارد ) مىشنويم كه بايستى دائمى بوده باشند .\r\nپادگانهاى دژهاى مرزى نيز بايستى پيوسته در خدمت پادشاه باشند . اينها دسته‌هائى بودند كه ايرانيان ايشان را به طور عمده از اقوام وحشى همسايه استخدام مىكردند و در جنگها به كار مىبردند . مسلّما تودهء بزرگ پياده‌نظام ( پيگان ) و سواره‌نظام سبك اسلحه را از همهء ولايات ايران مىگرفتند ؛ ارزش نظامى اينها بيشتر از زمان خشايارشا نبوده است « 1 » . مركز ثقل سپاه ايران ، سواران زره‌پوش نجبا بوده است « 2 »  ferreus equitatos )  ، رجوع شود به آميان 2 / 1 / 19 ) .\r\nدر نظر روميان كه فاقد طبقهء نجبا بودند موروثى بودن قدرت و مخصوصا موروثى بودن مناصب دولتى بايستى امرى جالب توجّه باشد ( مقايسه شود با پركپ ، جنگهاى ايران 6 / 1 ) . پركپ در آنجا مىگويد كه پادشاه ناچار بود مناصب معيّنى را فقط در ميان خانواده‌هاى معيّنى تقسيم كند . اما در اين مورد خاصّ مقصود منصبى دربارى يا افتخارى نبوده است بلكه يك فرماندهى عالى بوده است . در اين مورد پادشاه دارندهء منصب مذكور « 3 » را كشته و آن را برطبق مرسوم به يكى از خويشاوندان همان مقتول داده بود . چگونگى تقسيم هريك از اين مناصب بر ما پوشيده است و نيز نمىدانيم يك پادشاه توانا و زرنگ تا چه اندازه از زير اين قانون به زيان صاحبان آن طفره مىرفته است . به‌هرحال پادشاهان وسايلى براى جلب نظر\r\n\r\n\r\n","description":"","footnote":"\r\n( 1 ) - رجوع شود به سخنان منسوب به بليزار و هرموگنس ( پركپ ، جنگ ايرانيان 14 / 1 و نيز مواردى مانند آنچه در قصص سريانى لاند ( ج 3 ، 2 / 285 ) آمده است .\r\n( 2 ) - رجوع شود به زيرنويس شمارهء 5 صفحهء 194 در زمان اشكانيان نيز چنين بوده است ( يوستين 10 / 2 / 41 ) .\r\n( 3 ) - اين همان منصب است كه از مدّتها پيش آن را با كنارنگ فارسى يكى دانسته‌اند . اين عنوان نام مرزبانى نيز بوده است ( بلاذرى ص 405 ) و نيز نام مرزبانى ديگر ( قصص سريانى لاند ج 3 ص 206 ؛  b  339 ،  Mai . Nava - Coll , X  ؛ و 7 / 207 ،  Mai ib  در همان‌جا ) كه ابن العبرى به طور غير مستقيم در تاريخ سريانى ص 87 از آن نقل كرده است . قرائت اصلى كنرگ بوده است چنان كه لاند در موضع اخير آورده است .\r\n","page_name":" 470 ","page_number":478},
  {"content":"\r\n\r\nنجبا داشته‌اند تا ايشان را از آن راه رام سازند . بالا بردن عنوانها « 1 » و اعطاى مناصب « 2 » دربارى و خلعت بخشيدن و نظاير آن كه شبيه اعطاى نشان در ميان ما بوده است « 3 » ، در ميان قومى مانند ايرانيان تأثير زيادى داشته است . در اينجا بايد گفت كه در زمان ساسانيان نيز مانند هخامنشيان فرزندان نجبا در خود دربار زيرنظر يكى از صاحب‌منصبان بسيار بزرگ راه و رسم نجبا و اشراف را ياد مىگرفتند ( رجوع شود به فصل نهم در سلطنت شهربراز و كارنامك صفحات 39 و 62 ) . اگر ما كتابى در اين باب نظير آنچه در لاتين است (  natitia dignitatum  - شناخت مناصب و مقامات ) در درست مىداشتيم مىتوانستيم دربارهء اوضاع ساسانيان به ديدهء ديگرى بنگريم . ما نام ايرانى بسيارى از مناصب و مقامات ايران ساسانى را مىشناسيم و بيشتر اين مناصب و مقامات را از راه معانى اين نامها مىتوانيم تعيين كنيم ؛ امّا چگونگى ارتباط و نسبت اين مقامات را با يكديگر نمىتوانيم از روى آن استخراج\r\n\r\n\r\n","description":"","footnote":"\r\n( 1 ) - ظاهرا يكى از امتيازات خاص در عناوين اين بوده است كه كسى اجازه داشته باشد نامى بر خود بگذارد كه مركّب باشد از تهم و نام پادشاه عصر . كلمهء تهم به معنى قوى است . در زمان يزدگرد دوم شخصى به نام تهم يزدگرد بوده است ( موزينگر ، مونومانتا سيرياكا ج 2 ص 68 ) و در زمان شاپور دوم شخصى به نام نرسى تم‌شابور بوده است ( كارنامهء شهدا ج 1 ص 122 ) و نيز بعدها شخصى به نام شابور تم‌شابور بوده است ( همان مأخذ ص 129 و 197 ) و اين شخص با تم‌ساپور مذكور در آميان يكى است . در زمان خسرو اوّل شخصى به نام تم‌خسرون ( يوحناى افسوسى ص 403 ) بوده است كه همان تم‌خسرو مذكور در ثئوفيلاكتوس ( 12 / 3 و 18 / 15 ) و تن‌خسرو مذكور در مناندر پروتكتور ( 40 و 50 و 53 و 60 و 61 ) و تم‌خسروئس مذكور در اوياگاريو ( 20 / 5 ) است . اين نام اخير در زمان هرمزد چهارم نيز ديده مىشود . تلفظ واقعى اين صورتهاى مختلف از همان كتاب موزينگر معلوم مىشود . به‌هرحال اين نامها شايسته‌تر از نامهاى دورهء جديد صفوى است از قبيل عباس قلى ( بندهء عباس ، پادشاه معاصر او ) .\r\n( 2 ) - رجوع شود به فصل سلطنت انوشروان .\r\n( 3 ) - رجوع شود مثلا به آميان ( 6 ، 5 / 18 ) ؛ پركپ ( جنگ ايرانيان 17 و 1 ) ؛ اليزئوس ( ص 227 ) ؛ دولوريه ( گاه‌شمارى ارمنى 217 ) . نظير آن را در زمان هخامنشيان مىتوان يافت و در زمان ما ( از سال 1879 ) نيز ديده مىشود ( مثلا رجوع شود به سفرنامهء دوم موريه آغاز فصل بيستم ) .\r\n","page_name":" 471 ","page_number":479},
  {"content":"\r\n\r\nكنيم .\r\nدر جلو عنوان بعضى از مأموران عالىرتبهء دولتى كه در سرتاسر مملكت تأثير و نفوذ داشتند ، بر خلاف بعضى از مأموران دولتى با همان عنوان ، نام مملكت ايران وجود داشت ، مانند عنوان فرمانده كلّ سپاه كه ايران سپه‌پت ( ايران سپهبذ ) بود ( كارنامك ص 61 ) . در مقابل آن فرماندهان يا سپهبدان نواحى مملكت بودند ( رجوع شود به فصول مربوط به كواذ و خسرو اول و خسرو دوم از همين كتاب ) . در موزهء بريتانيا نگين زيبائى هست كه توماس تصوير آن را در كتاب « نخستين كتيبه‌هاى ساسانيان » ( ص 117 ) چاپ كرده است و من از مرحمت آقاى رايت نقش گچى آن را اكنون در برابر خود دارم . بر روى اين نگين كلمات ذيل نقش شده است : و « 1 » - هودين شه‌پوهر ايران انبرك‌پت ( شاهپور بهدين ايران انبارك‌پت ) يعنى : « مدير انبار ايران » ؛ اين مرد با تصوير شاه مهر كرده است ؛ اين تصوير شاه نظير آرم مملكتى در مهرهاى رسمى ماست . ترجمهء نيمه‌اى از چنين عنوانى را در ارمنى به صورت  Dparapet Ariats  ( پاتكانيان در مواضع مذكور در فوق ص 115 ) مىبينيم .\r\nفارسى آن ايران دبيرپت ( ايران دبيربذ ) يعنى سردبير « 2 » يا رئيس منشيان ايران مىشود . مناصب دولتى ديگر را كه وجود كلمهء ايران در جلو آن ضرورى نبوده است در مطالب گذشته ضمن كلمات بزرگ فرمذار « 3 » ( نخست وزير ) و ارتشتاران\r\n\r\n\r\n","description":"","footnote":"\r\n( 1 ) - انتظار مىرفت به جاى وهودين وهدين باشد . حفظ لام الفعل « واو » در همچو كلمهء رسمى عجيب نيست چنان كه پرچ به حق مرا متوجه آن كرد ( مقايسه شود يا ببمن‌زادگ در فصل هشتم ، زيرنويس شمارهء 2 صفحهء 313 كه بب - وو - وهو است ) . اينكه اين تصوير فقط يك شاه را با علائم و نشانه‌ها مىتواند نشان دهد از توضيحاتى كه پرچ به من داد مسلّم شد .\r\n( 2 ) - همان دپيران مهشت مذكور در كارنامك است .\r\n( 3 ) - وزراى ديگر ظاهرا وزيرپت - گزيرپت خوانده مىشدند ( تلمود ، تعانيث ورق 20 ؛ شبه . ورق 39 ؛ سنه . ورق 98 ) . من در فصل سوم ، در زيرنويس شمارهء 2 صفحهء 84 متذكر شده‌ام كه كلماتى كه از حيث شكل شبيه وزير هستند ( وچير در فارسى گزير ) همه معنى انتزاعى داشته‌اند .\r\nاين كلمات در تركيب با پت به معنى متصدى و دارنده است . بنابراين بايد بگوئيم كه عرب‌ها كلمهء پت را از آخر انداخته‌اند .\r\n","page_name":" 472 ","page_number":480},
  {"content":"\r\n\r\nسالار ( فرمانده فرمانداران ) و واستريوشان‌سالار ( رئيس كل دارائى ) ديده‌ايم .\r\nدبيران « 1 » مذكور به‌هرحال براى مملكت اهميّت فراوانى داشتند . اين دبيران مخصوصا دفترهاى ( ديوان‌ها ) همهء امور مالى مملكت را از دفاتر يك‌يك ولايات تا دفتر دخل و خرج كلّ مملكتى در دست داشتند . از مطالبى كه در فصول مربوط به پادشاهى خسرو اول و خسرو دوم ديده‌ايم معلوم مىشود كه براى ادارهء مملكت و مخصوصا دربار دفتر و صورت مجلس تنظيم مىكردند . فهرست‌ها و صورتهاى مالياتى عرب نيز تا نيم قرن پس از فتح ايران در نواحىاى كه از آن ايران بود به فارسى نوشته مىشد و اين فهرست‌ها و صورتها به دست دبيران ايرانى تنظيم مىگرديد ( بلاذرى ص 300 و الفهرست ص 242 ) . تحرير فرمانهاى پادشاه نيز به دست اين دبيران بود .\r\nتمام مملكت ساسانى دست‌كم به چهار ناحيه ( شايد به فارسى ساسانى كوست ) تقسيم مىشد و در رأس هر ناحيه‌اى يك پات كوسپان يا پاذوسپان قرار داشته است ( رجوع شود به فصل پادشاهى خسرو اوّل ) . اين پاذوسپان چه اختيارات و قدرتى بر حكّام اصلى ولايات داشته‌اند معلوم نيست . شايد پاذوسپان در عين حال حاكم يكى از ولايات نيز بوده است . دست‌كم حاكم اصفهان به هنگام فتح عرب پاذوسپان ناميده مىشد ( بلاذرى ص 312 ) . مرزهاى ولايات « 2 » با يكديگر برطبق معمول مشرق‌زمين در تغيير بوده است ؛ امّا به طور كلى تقريبا به همان نحو دورهء اوّل خلافت اسلامى بوده است ؛ زيرا عرب‌ها همه چيز را تا آنجا كه ممكن بود در سرزمين‌هاى فتح شده به همان حالت سابق نگاه مىداشتند . اين مرزها از بسيارى جهات با همان مرزهاى دورهء هخامنشيان تطبيق مىكرده است . در رأس ولايت ، چنان كه يعقوبى به حق متذكّر شده است ، مرزبان قرار داشت . از جمله ولايات كه\r\n\r\n\r\n","description":"","footnote":"\r\n( 1 ) - رجوع شود به فصول مربوط به پادشاهى شاپور دوم و خسرو اوّل .\r\n( 2 ) - معلوم نيست كه در فارسى به ولايت چه مىگفته‌اند . در عربى بلده خوانده مىشود .\r\n","page_name":" 473 ","page_number":481},
  {"content":"\r\n\r\nحكّام آن عنوان مرزبان داشته‌اند يكى ارمنستان است ( غالبا ) ؛ ديگرى بيث ارمايه « 1 » است ( السّمعانى ج 1 ص 183 ) ؛ ديگر ايالت پارس است ( بلاذرى ص 386 و نيز مقايسه شود با كارنامك ص 36 ) و نيز كرمان ( بلاذرى 315 ) و اسپهان ( بلاذرى 312 ) و آذربايگان ( بلاذرى 325 ) و طبرستان ( بلاذرى 315 ) و زرنگ ( درنگيانا ) ( ايضا بلاذرى 393 ) و بحرين ( ايضا ص 75 ) . ماد قديم ظاهرا به چهار ايالت تقسيم شده بود : همدان و رى و اسپهان و آذربايگان . در خراسان از مرزبانان هرات و سرزمين‌هاى مجاور آن ( آريا ) ( رجوع شود به بلاذرى ص 405 ) و مرزبانان مرو - مرگيانا ( همان كتاب ص 310 و 405 ) و سرخس ( همان كتاب 405 ) و نيشابور ( همان كتاب ص 404 ) و طوس ( همان كتاب ص 405 ) نام برده شده است . اگر تمام اين مطالب درست باشد بايد گفت كه تقسيمات اين مملكت بزرگ در زمان ساسانيان بيشتر از دورهء هخامنشيان بوده است . اما مطمئن نيستم كه اين‌گونه عنوان‌ها در روايات عربى هميشه درست در جاى خود استعمال مىشده است . ما در جنگها نيز به نام مرزبانان برمىخوريم كه در رأس سربازان ولايات خود قرار داشتند « 2 » .\r\nهر ولايتى به چند بخش ( در عربى كوره ، در فارس شهر « 3 » ) تقسيم مىشد .\r\nبه گفتهء يعقوبى ( در فهرست نام مناصب و مقامات ساسانى كه در آخر فصل مربوط به ساسانيان ذكر كرده است ) رئيس هر بخش شهريج ( كه پهلوى آن بايد شهريگ يا\r\n\r\n\r\n","description":"","footnote":"\r\n( 1 ) - بيث ارمايه ولايتى بوده است كه تقريبا نيمى از عراق را شامل بوده است و پايتخت مملكت ساسانى در آن قرار داشته است و عربها آن را سواد كوفه مىخوانده‌اند . مرزبان مذكور در قصص سريانى لاند ( ج 2 ص 82 ) شايد حاكم همين ولايت بوده است .\r\n( 2 ) - رجوع شود مثلا به قصص سريانى لاند ( ج 3 ص 206 س 28 و ص 257 س 15 ) و يوشع ستون‌نشين ( بند 52 ) .\r\n( 3 ) - كلمهء شهر به معنى سرزمين و مملكت بوده است و در فارسى به معنى متعارف آن استعمال شده است و آن را در زمانهاى قديم شهرستان مىگفته‌اند . كلمهء آرامى مدينا نيز به معنى ولايت بوده است و بعدها به معنى « شهر » به كار رفته است .\r\n","page_name":" 474 ","page_number":482},
  {"content":"\r\n\r\nشهريك و فارسى آن بايد شهرى باشد ) ناميده مىشد كه مسلما از كلمهء شهر گرفته شده است . به گفتهء مسعودى ( ج 2 ص 240 ) شهارجه ( جمع عربى شهريج ) در ناحيهء سواد به طبقهء نجبائى كه در رديف بالاتر از دهقانان بودند گفته مىشد .\r\nمضمون اين دو روايت به هم نزديك است و يكديگر را نفى نمىكنند . در اينجا بايد افزود كه در تمام روستاهاى اطراف موصل عدّه‌اى مسيحى با عقايد مختلف ساكن بودند كه شهارجه ( به سريانى شهريگان ، به يونانى سيرگانوى كه بايد سريگانوى خواند ) ناميده مىشدند و در حدود سال 640 مسيحى قسمت قابل ذكرى را از سپاهى كه بر ضد مسلمانان راه افتاده بودند تشكيل مىدادند « 1 » . البته نمىتوان گفت كه اين همه حاكم و كدخدا در يك جا با هم زندگى مىكردند و تنها چيزى كه مىتوان گفت اين است كه مقصود از شهارجه در اينجا كسانى بوده است كه مدّعى نجابت و اشرافيّت بوده‌اند ، امّا در حقيقت روستائى و كشاورز شده بودند و نظير آن در لهستان نيز ديده مىشود . امّا اين شهريگان ظاهرا در نواحى ديگر در درجات بالاترى قرار داشته‌اند . در نوشته‌اى از آن زمان عنوان رئيس واقعى يك ناحيه رذ « 2 » ذكر شده است ، چنان كه رئيس ناحيه ارزاننه ( موزينگر در مونومانتا سيرياكا ج 2 ص 68 س 15 ) و رئيس دو ناحيهء اديابنه و جرمايه ادغام شده در يك ناحيه رذ ناميده شده است . اين شخص اخير سورين بوده است يعنى يكى از اعضاى خاندان مشهور ( همان كتاب ص 68 س 16 ) و نيز رئيس ناحيهء زاديسنه ( همان كتاب ص 66\r\n\r\n\r\n","description":"","footnote":"\r\n( 1 ) - ابن الاثير ج 2 ص 407 و مقايسه شود با ثئوفيلاكتوس 9 / 5 ( در سال 591 م ) و بلاذرى 332 س 1 ( سال 641 م ) و توماس مرگائى در السمعانى ( آ 485 و ب 482 / 1 ، 3 ) ( از قرن نهم م ) و ابن حوقل ص 145 ( از قرن دهم م ) . در كتاب ثئوفيلاكتوس موضعى كه در نزديكى « ده شهريگان » بوده ( كوراانيسنون ) ناميده شده و همان محل در متن سريانى توماس مرگائى ( موضع مذكور ب 495 ) حنس خوانده شده است .\r\n( 2 ) - اين كلمه كه در اوستا رتو است در پهلوى زياد ديده مىشود مخصوصا جزء دوم كلمهء مركّب ( . . . رذ ) .\r\n","page_name":" 475 ","page_number":483},
  {"content":"\r\n\r\nس 26 ) « 1 » . همچنان‌كه در اينجا در متن سريانى اشتباهى اجتناب‌ناپذير روى داده و به جاى « رد » ، « در » آمده است ، در اصل سريانى كارنامهء قديس سيرا ( كارنامهء قديسان 18 ماه مه ) نيز اين اشتباه واقع شده و در ترجمهء يونانى آن  oap  ( در ) آمده است كه عنوان صاحب منصب بلندپايه‌اى ذكر شده است . به‌هرحال رذ در اينجا ( بند 23 ) رئيس ولايت خوزستان ذكر شده است . شايد رذ يك ناحيه از شهريگان مقيم محلّ برگزيده مىشد ، چنان كه رئيس روستاك ( در عراق تسوگ ) دست‌كم در بعضى از ولايات و مخصوصا در عراق از دهگانان برگزيده مىشد و عرب‌ها او را به طور ساده « دهقان » مىناميدند ( بلاذرى ص 265 و 343 و 303 ) .\r\nالبته مأموران ادارى سلطنتى ديگرى نيز بوده‌اند . يكى از مشاغل مهم استندار بوده است . ما معنى اين كلمه را نمىتوانيم به درستى تعيين كنيم . ما از استندار كشكر ( تلمود ، گيتين ب 80 ) و استندار ميشان ( تلمود قديشين ب 72 ) خبر داريم ؛ هر دو محلّ در قسمت دجلهء پائين قرار داشتند . امّا در رأس سپاهى كه مردم اسپهان به برابر عرب‌ها فرستادند نيز « استندار » قرار داشته است « 2 » .\r\nمأموران ادارى در مواقع ضرورى براى مقاصد انتظامى از سپاهيان پياده و سوار نيز كمك مىگرفتند ( كارنامهء شهدا ج 1 ص 135 ) . البته مقصود در اينجا سپاهيان انتظامى معمولى بوده است . پيادگان ( پيگ ) « 3 » مذكور در اينجا در موضع ديگر به عنوان « دنبال‌كنندگان و « دژخيمان » ( همان موضع ص 137 و 199 ؛\r\n\r\n\r\n","description":"","footnote":"\r\n( 1 ) - بايد خوانده شود : رذ دباز بهدى .\r\n( 2 ) - در ابو نعيم ( نسخهء خطى ليدن ورق ب 15 ) الاستندار آمده است . به وسيلهء كتابت عربى مقدار حروف صدادار اين كلمه تثبيت شده است و بنابراين هرگونه حدس نادرست دربارهء اشتقاق اين كلمه از ميان مىرود .\r\n( 3 ) - معرّب آن فيج نيز همين‌طور است ( رجوع شود به كليله و دمنه ص 152 و تعليقات دوساسى بر آن . دربارهء اين كلمه نيز رجوع شود به لاگارده ، رساله . . . ص 74 ) . اين كلمه ممكن است از پديكه مشتق شده باشد و مسلما غير از كلمهء پياده ( معرّب آن بيدق ) است كه از كلمهء پداتكه است . دربارهء معنى كلمهء پياده‌نظام در برابر سواره‌نظام زره‌پوش بجز آنچه كمى پيش از اين گفته‌ام شاهد ديگر از متن سريانى طبع نشده نيز دارم .\r\n","page_name":" 476 ","page_number":484},
  {"content":"\r\n\r\nموزينگر ، مونومانتا سيرياكا ج 2 ص 68 س 22 و ص 72 س 2 ) ظاهر مىشوند .\r\nرئيس ايشان « پيگان سالار » به معنى رئيس ژاندارمرى آمده است « 1 » ( موزينگر ص 65 س 26 ) .\r\nدر بعضى نواحى نامهاى باستانى ملّى رؤساى آن برجاىمانده بود اگرچه دارندگان آن نامها و عناوين ديگر رؤسا نبودند و به درجهء عادى تنزّل يافته بودند .\r\nچنان كه در نواحىاى كه از قديم از ارمنستان جدا شده بودند ولى هنوز به طور كامل يا نيمه‌تمام ارمنىنشين بودند ، عنوان پته‌اخش  pteachs  ( و يا به تلفّظ ديگر ) بر جاى مانده بود « 2 » . قبايل وحشى كوهستانى و چادرنشين تابع رؤساى باجگزار خود بودند ( چنان كه امروز نيز همين‌طور است ) و فقط به نحو سست و نامحكمى عضو دولت نسبة منظّمى را تشكيل مىدادند .\r\nاز كيفيّت همكارى اين قدرت مستقيم پادشاه با قدرتهاى موروثى و محلّى و نيز از همكارى و روابط فئودال‌ها با قدرت نظامى و تشكيلات ادارى در اين دولت مطلقه نمىتوانيم تصوّرى داشته باشيم . مسلّما اوضاع در نواحى مختلف و در زمانهاى مختلف خيلى فرق مىكرد . قدرت حاكمى كه در ناحيه‌اى دور حكومت داشت و در آن ناحيه داراى ملك و ثروت بود غير از قدرت حاكمى بود كه در يكى از نواحى مجاور دجله حكومت مىكرد و هر آن در دسترس شاه و زيرنظر او بود . و يا با يك رئيس خاندان ماميكنى و يا بگراتى ، حتّى پس از انضمام ارمنستان ، نمىتوانستند مانند يكى از رؤساى محلّى دشت خوزستان رفتار كنند « 3 » .\r\n\r\n\r\n","description":"","footnote":"\r\n( 1 ) - اين همان كلمهء اركى پذوس مذكور در كارنامه قديسه سيره ( بند 24 ) است ، در متن سريانى « ريش رغلايه » است ( لاند ، قصص سريانى ج 3 ص 285 س 2 ) . رغلايه - پيگى است .\r\n( 2 ) - رجوع شود به  ZDMG  ج 33 ص 159 پاورقى .\r\n( 3 ) - به‌علاوه وضع ارمنستان هميشه غير عادى بوده است ( حتى در زمان تسلط عرب‌ها ) و اگر كسى بخواهد وضع آن را براى مطالعه و فهم اوضاع نواحى ديگر مأخذ قرار دهد بايد با احتياط كامل رفتار كند .\r\n","page_name":" 477 ","page_number":485},
  {"content":"\r\n\r\nپادشاهان و امراى باجگزار نقش خاصّى داشتند . فرق عمده‌اى كه دولت ساسانى با دولت اشكانى داشت اين بود كه در زمان ساسانيان ايالات مهمّ مملكت مستقيما زير اطاعت دولت بودند ، امّا در مملكت اشكانى در ولايات و ايالات مختلف پادشاهان واقعى وجود داشتند . امّا ساسانيان نيز در بسيارى از ايالات مرزى ناگزير به اطاعت غير قابل اعتماد پادشاهان باجگزار قناعت مىكردند . ما از روابط دولت ساسانى با پادشاهان حيره ( در زمان‌هاى قديم‌تر ) و نيز با پادشاهان ارمنستان اطّلاعات بيشترى داريم . « سلطنت » پادشاهانى كه به عنوان حاكم به جاى مرزبانان گماشته مىشدند فقط اسمى بود « 1 » . وضع استثنائى ارمنستان به پادشاه عنوانى آن ، شاپور پسر يزدگرد اول ، اجازه داده بود كه سكّه به نام خود بزند « 2 » .\r\nپس از سقوط دولت ساسانى به‌هرحال بسيارى از حكّام بزرگ چنان در ولايات خود سخت و استوار نشسته بودند كه رعايا در آغاز ، سقوط دولت را چندان حسّ نكردند . مرزبانان به عنوان سران بلاد با عرب‌ها مىجنگيدند و پيمان صلح\r\n\r\n\r\n","description":"","footnote":"\r\n( 1 ) - رجوع شود به صفحهء 80 ، زيرنويس شمارهء 2 .\r\n( 2 ) - اگر اردشير دوم هنگامى كه شاهزاده بوده است « پادشاه آديابنه ، خوانده شده است ( رجوع شود به فصل سوم ، ص 100 ، زيرنويس شمارهء 2 ) ، در صورتى كه آديابنه يا حديب فقط يك ناحيه بوده است ، به آن جهت است كه آديابنه در آن زمان با بخشهاى مجاور به صورت يك ولايت اداره مىشده است . اين وضع ظاهرا در نتيجهء جنگ با روم پيش‌آمده بود . حوزهء قدرت اردشير در حقيقت بر ناحيهء جرمايه كه در جنوب شرقى آديابنه بوده است نيز شامل بوده است ( كارنامهء شهدا ج 1 ص 99 ) . امّا اين‌گونه حالات ممكن است در نتيجهء اعطاى قدرت فوق‌العاده مخصوص براى اوضاع خاصى بوده باشد ؛ زيرا اردشير مأمور عالى تعقيب و آزار مسيحيان بوده است و او با اين عنوان به كشكر ، واقع در قسمت پائين دجله ، كه از محلّ مأموريّت او خيلى دور بود نيز دستور مىداد ( همان كتاب ص 150 ) . بعضى از عناوين اين گونه شاهزادگان حاكم را در كتاب ابن خرداذبه در تحت عنوان « پادشاهان » مىبينيم ( ص 43 ) . ابن خرداذبه در اينجا و در ص 40 ( نيز مقايسه شود با ص 96 ) اجتماع آشفته‌اى درست كرده و نامهاى شخصى حكام و نام خاندانهاى ايشان و عناوين امرائى را كه به دولت ايران تعلق نداشته‌اند و غير آن با هم درآميخته است . به‌علاوه متن چاپى بيش از متن خطى دچار تحريف شده است . بيرونى ( ص 101 ) منبع دست دوّم است .\r\n","page_name":" 478 ","page_number":486},
  {"content":"\r\n\r\nمىبستند ؛ حكّام كوچكتر نيز چنين مىكردند . امّا مرزبانان طبرستان كه از فرزندان كارن ، سپهبد موروثى خراسان ، بودند در طى نسلهاى متعدد به عنوان امراى مستقل خود را نگاه داشتند .\r\nروحانيون زرتشتى دولتى در داخل دولت تشكيل مىدادند . مغان ( مگو ، موگ ) براى خود سلسلهء مراتبى داشتند . ظاهرا هر ناحيه‌اى حوزهء روحانيّت يك مغ بزرگ ( مگوپت ، موگ « 1 » پت ، موبذ ) نيز بود . موبذان بعضى از نواحى معيّن دست‌كم در منابع و مآخذ ديده مىشوند « 2 » . در رأس همهء موبذان موبذ بزرگ « 3 » يا موبذان موبذ قرار داشت كه يكى از اشخاص بسيار مهم در سرتاسر مملكت بود . بجز او صاحبان عناوين و مقامات روحانى ديگر نيز بودند . مانند دستوبر يا دستور و اهرپت يا هيربذ « 4 » . اينها روحانيانى بودند كه قدرتشان تنها با قدرت روحانيان مسيحى قابل مقايسه بود و در تعقيب عقايد ديگر از هيچ‌يك از روحانيان مسيحى عقب‌تر نبودند و اين معنى مخصوصا از كارنامهء شهداى مسيحيّت معلوم مىگردد . به موجب كارنامهء شهيدان ، موبدان غالبا از قدرت اجرائى بزرگى برخوردار بودند ؛ امّا از گزارشهاى دقيق‌تر چنين برمىآيد كه در تعقيب و بازجوئى مسيحيان بيشتر كميسيونهائى دخالت داشتند كه از صاحب‌منصبان روحانى و غير روحانى تشكيل مىشد و بنابراين روحانيان اين قدرت اجرائى را به طور غير مستقيم و يا به واسطهء هيئت نمايندگى مخصوصى دارا بودند . اين روحانيان قاضى به معنى حقيقى نيز\r\n\r\n\r\n","description":"","footnote":"\r\n( 1 ) - ارمنيان چنين مىنويسند .\r\n( 2 ) - اليزئوس ص 330 و كارنامهء شهدا ج 1 ص 103 و 154 و 160 و 190 . در زبان لاتينى  mopeta  ( موبد ) هميشه به غلط  praefectus  ( صاحب‌منصب يا قاضى عالىمقام دولتى ) ترجمه شده است .\r\n( 3 ) - در سريانى ريش‌مگوشى يا ريشادمگوشى ( كارنامهء شهدا ج 1 ص 134 و 185 ) .\r\n( 4 ) - رجوع شود به تعليقات فصل چهارم شمارهء 3 صفحهء 139 . عنوانى كه موزينگر ( مونومانتا سيرياكا ج 2 ص 68 س 14 ) به عنوان ناظم ( رئيس ) مغان توضيح داده است بايد موگان - ارزبذ باشد . ارزبذ ( صاحب مقام ) به تنهائى عنوان يك مأمور دربارى ديده شده است ( كارنامهء شهدا ج 1 ص 24 ؛ و ترجمهء ارمنى پاتكانيان در ژورنال آزياتيك 1896 ج 1 ص 116 ) .\r\n","page_name":" 479 ","page_number":487},
  {"content":"\r\n\r\nبودند . امروز نيز ( يعنى در سال 1879 ) روحانيان نفوذ زيادى بر مردم دارند « 1 » با آنكه دين اسلام چندان موافق تشكيل يك طبقهء روحانى نيست . در دينى كه از هر جهت ملّى بود و حاملان آن فقط روحانيان بودند وضع مىبايست حتّى بالاتر از اين باشد .\r\nدر اين وضع بود كه روحانيان با همدستى نجباى بزرگ زندگى را بر بسيارى از پادشاهان تلخ كرده بودند . قدرت اين روحانيان در يك جا محدود بود و آن در ولايات سامىنشين كنار دجله بود كه ثروتمندترين ولايات دولت ساسانى بود و خود پادشاهان ساسانى در آنجا زندگى مىكردند . در اين ولايات بيشتر ساكنان به رغم مساعى و كوششهاى روحانيان دين ديگرى داشتند و بر آن باقى ماندند .\r\nروحانيت ظاهرا ارثى بود امّا طبقهء روحانى به طور كامل دربسته نبود و ما اين مطلب را از آنجا مىدانيم كه يكى از پسران مهرنرسى به سلك روحانيّت درآمده بود و تا دومين مقام عالى روحانيت ترقّى كرده بود « 2 » .\r\nمحدوديّت قدرت پادشاه بستگى داشت به ذات حاكم مطلقى كه مقامش ما فوق بشر بود . تصوّر بسيار باستانى « قدرت پادشاهى » كه فقط خاصّ پادشاهان قانونى و خدادوست بوده است « 3 » به يارى پادشاهان ساسانى شتافت و به تدريج به صورت اصل قانونى محكمى درآمد كه هر بيگانه‌اى را از حق وصول به اين « قدرت پادشاهى » مانع مىشد « 4 » . تسميه با نام « خدا » را كه هخامنشيان در سنگ نبشته‌هاى خود بر خود روا نداشتند ، از زمان اقامت اسكندر در مصر در آسيا معمول شد و اردشير و جانشينان او نيز آن را معمول داشتند « 5 » . براى حفظ احترام و اعتبار قدرت\r\n\r\n\r\n","description":"","footnote":"\r\n( 1 ) - رجوع شود به شاردن ج 1 ص 6 و كاظم بك در ژورنال آزياتيك 1866 ج 1 ص 385 .\r\n( 2 ) - رجوع شود به فصل چهارم اين كتاب در سلطنت بهرام گور .\r\n( 3 ) - رجوع شود به شپيگل در .  Kuhn's Beitr  ، 5 / ص 387 و كارنامك ص 45 .\r\n( 4 ) - رجوع شود به ضمائم دربارهء بهرام چوبين .\r\n( 5 ) - آنان خود را بغ مىخواندند كه در كتابت آرامى « الها » و در يونانى ثئوس است .\r\nاما خود را يزدان نمىناميدند زيرا يزدان فقط خاصّ خدا بود . البته مسيحيان از به كار بردن اين\r\n","page_name":" 480 ","page_number":488},
  {"content":"\r\n\r\nپادشاهى تشريفات سخت و پرشكوه و كوكبهء دربارى عظيم راه مىافتاد . ما عنوان بسيارى از مناصب دربارى را مىشناسيم و از تشريفات گوناگون دربارى آگاهى داريم و با مقايسه با نظاير شرقى آن مىتوانيم تصويرى تقريبى از زندگى دربارى به دست دهيم . لباس مخصوص پادشاه نيز جزو اين تشريفات بود . پادشاه ناچار بود كه در مواقع جشن با زرق‌وبرق ناراحت‌كننده‌اى ظاهر شود . ( در اين باب رجوع شود به فصل مربوط به خسرو انوشروان ، آنجا كه سيف بن ذى يزن را به حضور پذيرفت ) . تاج‌هاى عجيبى كه بر سر پادشاهان در روى سكّه‌ها و ديگر آثار ديده مىشود با وصفى كه در موضع مذكور گفته شده است تطبيق مىكند « 1 » . بنا به گفتهء يوحنّا كروزوستوموس ( يحيى زرّين دهان ) پادشاه ايران ريشى زيب داده به زر داشت و « عجيب و غريب » جلوه مىكرد « 2 » . ( آثار يوحنّا كروزوستوموس ج 10 ص 378 از چاپ ونيز 1741 مسيحى ، موعظهء چهارم ) اين خشكى و جمود ظاهرى همراه با فراوانى و تنعّم در كاخ حتّى كسانى را كه روح قوى و هوش تند داشتند كند\r\n\r\n\r\n","description":"","footnote":"\r\nعنوانها و القاب خوددارى مىكردند و اين است حقيقت داستانهائى كه در كارنامهء شهدا ( ج 1 ص 155 ) آمده است . در اين داستان اشاره شده است كه حكومت ايران براى اين امر اهميت خاصّى نمىداده است . در ادّعانامه‌هائى كه بر ضدّ مسيحيان اقامه شده است اين مطلب هرگز ديده نشده است . اما زمانى در امپراطورى روم درست بر خلاف اين بوده است . ساسانيان منشأ آسمانى و خدائى خود را با عنوان « منوچهر اج ( من ) يزدان » ادّعا مىكردند . اين جمله‌ها در عبارتى كه در يك شهادتنامهء سريانى به شاپور دوم نسبت داده‌اند توضيح داده مىشود : « من از تخمهء خدايانم » ( كارنامه شهدا ج 1 ص 227 ) . نام‌گذارىهائى كه با نام خداى بزرگ اهرمزد ( هرمزد ) و ايزدان ( ورهران - بهرام ، نرسى ) بود به اين معنى نبود كه اين خدايان در جسم كسانى كه اين نامها را دارند حلول كرده‌اند بلكه به اين معنى بود كه اين اشخاص زير حمايت اين خدايان هستند . بسيارى از مردم عادى نيز اين نامها را داشتند .\r\n( 1 ) - حتما شاپور دوم در ميدان جنگ به جاى تاج ، سر قوچ طلا گرفته‌اى را كه مرصّع به جواهر بوده بر سر نهاده بود ( آمّيان 3 / 1 / 19 ) .\r\n( 2 ) - آن جلوه و جاذبهء خاص كه وقتى دربار ايران براى يونانيان جمهورى داشت و ما بسيارى از خاطرات دلچسب ايشان را مديون اين جاذبه هستيم ، براى روميان و مردم بيزانس نداشت ؛ زيرا ايشان همانند اين زرق‌وبرق پرشكوه را در مملكت خود مىشناختند .\r\n","page_name":" 481 ","page_number":489},
  {"content":"\r\n\r\nو ضعيف مىساخت . امّا شركت خود پادشاه در جنگها اين جنبهء ضعف را جبران مىكرد گرچه بعضى از پادشاهان ، مانند خسرو دوم ، از شركت در جنگ سربازمىزدند . شكار نيز اين جنبهء ضعف را جبران مىكرد زيرا در آسيا معمول بود كه پادشاهان از ديرباز با كوشش و همّت و اسلوبى عالى خود به شكار مىرفتند .\r\nبه طور كلّى بايد گفت خاندانى كه توانست خود را چهارصد سال نگاه دارد و در سدهء آخر مردى مانند خسرو انوشروان بيرون دهد بسيار نيرومند بوده است .\r\nبه طور كلّى شاهنشاهى ساسانى با همهء نقائص فراوانى كه داشت از جملهء رويدادهاى بسيار عالى بود و براى مشرق زمين تقريبا نمونهء يك دولت بسيار منظّم بود . اين دولت در حقيقت براى دولت‌ها و امپراطورىهاى بزرگ پس از خود سرمشق واقع گرديد . پس از خلفاى راشدين و بنو اميّه كه عربى خالص بودند خلفاى عباسى از ساسانيان سرمشق گرفتند و پس از آن دولتهائى كه در ايران يا عراق تشكيل شد كم يا زياد آن را سرمشق خود قرار دادند . روايات داستانى - تاريخى ايرانيان كه در شاهنامهء فردوسى تثبيت شده و در دسترس همه قرار گرفته است نماى اين آخرين امپراطورى بزرگ ايران را براى ايرانيان دوره‌هاى بعد نگاه داشت ؛ زيرا در شاهنامه حتى پادشاهان بسيار قديم ايران همه تقريبا در لباس خسرو پرويز ظاهر مىشوند . امپراطورى روم شرقى امپراطورى ايران را از نظر سياسى كاملا هم‌پايهء خود مىشناخت و شاهنشاهى ايران نيز چنين مىكرد . قيصر و شاهنشاه يكديگر را برادر خطاب مىكردند « 1 » . مسلمانان غبطه مىخوردند كه روزگارى دولت ساسانى از سرزمين‌هاى اصلى ايشان بر اثر ادارهء بهتر ، خيلى بيشتر از ادوار عباسى ، حتّى در درخشانترين دورهء آن ، درآمد داشته است . مسلمانان نتوانسته‌اند بناهائى مانند بناهاى پادشاهان ايران بسازند . البته اين را هم بايد به ياد داشت كه بسيارى از\r\n\r\n\r\n","description":"","footnote":"\r\n( 1 ) - رجوع شود به كتاب كنستانتينوس پورفوروگنتوس  de caere moniis  « دربارهء تشريفات » ج 1 ص 89 . در اينجا تشريفات پذيرائى رسمى يكى از فرستادگان ايران در دربار قيصر در قرن ششم به دقّت توصيف شده است .\r\n","page_name":" 482 ","page_number":490},
  {"content":"\r\n\r\nاين بناها در نتيجهء استثمار و غارتگرى بىمحاباى خسرو دوم تجمل‌پرست به وجود آمده بود\r\nدر زمان ساسانيان اراضى مزروعى كه تقريبا تنها منبع پردرآمد ماليات بود بيشتر از دوره‌هاى بعد مورد حمايت بود . يكى از علل اين مسئله آن بود كه دين ايران براى كشاورزى ارزش بيشترى قائل بود و نيز زمين‌داران كه از نجباى بزرگ يا كوچك بودند علاقه نداشتند كه كشاورزان خود را با فشار بيشتر از ميان ببرند و نيز از آنان در برابر فشار تحصيل‌داران مالياتى دفاع مىكردند « 1 » .\r\nالبته گاهى در زمان ساسانيان اتفاق مىافتاده است كه دهى در نتيجه فشار زياد كاملا متروك مىشده است ( رجوع شود به سلطنت بلاش در فصل پنجم ) .\r\nبزرگترين وظيفه يك پادشاه ايرانى در آن زمان و در قرون وسطى و نيز در زمان ما ( سال 1879 ) آن بوده است كه آرامش داخلى را حفظ كند و كشاورزان را از غارت بيگانگان و فشار اربابان حمايت كند و راههاى بازرگانى را در وضع نسبتا خوبى نگاه دارد و امنيت آن را تأمين كند .\r\nوصول به اين مقصد ساده از راه ملايمت و خوش‌خلقى ميسر نمىشد بلكه از راه شدت و سختگيرى بىرحمانه و خونخوارانه حاصل مىگرديد « 2 » . خسرو انوشروان نام خود را از اين راه جاودانى ساخته است ( يعنى از راه تأمين وضع داخلى و آرامش راه‌ها و غيره ) نه از راه عدل و حكمت .\r\n\r\n\r\n","description":"","footnote":"\r\n( 1 ) - امروز هم ( سال 1879 ) وضع كشاورزانى كه رعاياى رؤساى بزرگ موروثى قبايل كرد هستند بهتر از كشاورزانى است كه تحت ادارهء مستقيم سلطنتى هستند ( راولين‌سن مجلهء انجمن جغرافيائى ج 10 ص 36 ) .\r\n( 2 ) - رجوع شود به سخنان عالى فريزر در پايان گزارش سفر خود ( ج 2 ص 423 از ترجمهء آلمانى ) .\r\n","page_name":" 483 ","page_number":491},
  {"content":"\r\n\r\n\r\n4 - دربارهء مزدك و مزدكيان\r\nما دربارهء مزدك « 1 » و پيروان او دو منبع اصلى به زبان عربى در دست داريم :\r\nيكى شرحى است كه از ابن المقفّع روايت شده است و مفصّل‌تر از همه در كتاب سعيد بن البطريق ( ج 2 ص 177 ) ، و پس از آن در كتاب المعارف ابن قتيبه ( ص 328 ) و در تاريخ طبرى در شرح سلطنت كواذ و شرح سلطنت خسرو اول ( رجوع شود به مواضع مذكور در اين كتاب ) آمده است ؛ ديگر شرحى است ( ب ) كه در تاريخ طبرى در آغاز شرح سلطنت خسرو اوّل ذكر شده است و يعقوبى نيز از آن نقل كرده است . دينورى اين دو گزارش را به هم پيوند داده است . گزارش‌هاى كوتاه جداگانه در كتاب حمزهء اصفهانى ( صفحات 56 و 107 ) و در قسمت ناقص كتاب بيرونى ( ص 209 ) در اين‌باره نقل شده است . ابن الاثير ( ج 1 ص 314 ) در اينجا بطور استثنائى علاوه بر طبرى از منبع ديگرى نيز استفاده كرده است ؛ از اين منبع مروج الذّهب مسعودى ( ج 2 ص 196 ) نقل كرده است و گزارش ديگرى كه با حوادث دور از حقيقت مخلوط شده است در تاريخ ابو الفدا ( ص 88 ) مشاهده مىشود . اين گزارش با صرف‌نظر از حوادث غير واقعيش از طبرى گرفته شده است .\r\nفصل دربارهء مزدك در شاهنامهء فردوسى ( چاپ ماكان از ص 1611 به بعد و ترجمهء مهل ج 6 ص 109 به بعد ) با همهء ضروريّاتى كه لازمهء طبيعى شعر است داراى ارزش زيادى است . گفتار شاهنامه ، دست‌كم دربارهء مزدك ، غالبا چنان با شرح ابن المقفّع لفظ به لفظ مطابق است كه در آخرين بررسى يقين حاصل مىشود كه هر دو\r\n\r\n\r\n","description":"","footnote":"\r\n( 1 ) - تلفظ مزدك تا اندازه‌اى صحيح به نظر مىرسد ؛ تلفظ ديگرى كه بيشتر از همه ممكن است مورد توجّه قرار گيرد مزدك است به كسر ميم امّا مزدك به ضم ميم نمىتواند درست باشد به دليل صورت پهلوى آن كه در آن  ( u )  نيامده است . نام پدر او در كتب عربى به چندگونه تحريف شده است و شكل اصلى آن را مىتوان بجز مآخذ ديگر از ترجمهء پهلوى ونديداد ، فرگرد 141 / 6 روشن ساخت ؛ در اينجا بامداتان يعنى پسر بامدات ذكر شده است و شكل تازه‌تر آن بامداذ است .\r\nدر كتاب حمزه ص 107 ( و بيرونى ص 209 س 11 ) صورت بامداذان كه نسبت به پدر است به غلط به عنوان اسم خود پدر ذكر شده است . نظير اين اشتباه در كتب عربى زياد ديده مىشود .\r\n","page_name":" 484 ","page_number":492},
  {"content":"\r\n\r\nاصل واحدى داشته‌اند . از سوى ديگر گفتار فردوسى با گزارشى كه در يكى از كتب پهلوى يعنى بهمن يشت ( كه خيلى تازه است ) آمده است ( رجوع شود به شپيگل ، روايات ج 2 ص 129 ) مطابقت دارد و در نكتهء خيلى مهمّى روايت مالالا ( ج 2 ص 177 ) و ثئوفانس ( ص 261 ) را تأييد مىكند . اين روايت مبتنى بر گزارش يكى از معاصران خبير و آگاه اين واقعه است كه يكى از مأموران ايرانى به نام بستگيار بوده است كه به مسيحيّت گرويده و نام تيموثئوس گرفته بود . ثئوفانس اين روايت را به طور كلّى كامل‌تر ذكر كرده است . بجز اينها چند كلمه از يوسوئه‌ستوليتس ( يوشع ستون‌نشين ) كه نيز معاصر اين واقعه بوده است و از پركپ و از يك ترجمهء قديمى از اوستا را مىتوان جزو منابع داستان مزدك ذكر كرد\r\nبنيادگذار آئين مزدك را معمولا مزدك پسر بامداذ گفته‌اند ؛ اما گزارش دوم طبرى ( گزارش ب ) بنيادگذار اين آئين را زرادشت پسر خرگان از مردم پسا خوانده است ، در حالى كه مزدك فقط مبلّغ آئين او براى عامّه مردم بوده است . يعقوبى نيز نام زرادشت را در داستان مزدك آورده است . نام پدر زرادشت ما را مطمئن مىسازد كه در اينجا پاى پيغمبر معروف ايرانى كه مورد ستايش و تكريم ايرانيان بوده است يعنى زراذشت ( زاراثشترا ، زوروآستر ) در ميان نيست و چنين اشتباهى ، گرچه خيلى از احتمال دور است ، روى نداده است . بجز مآخذ مذكور ، يوسوئه‌ستوليتس ( يوشع ستون‌نشين ، بند 21 ) نيز گفته است كه كواذ آن فرقهء منفور مجوسى را كه از زردشتگان « 1 » ( در سريانى بايد به صورت جمع خوانده شود ) بود تجديد كرد . كلمهء زردشتگان در اينجا به يقين از زراذشت مشتق است همچنان كه شه‌پوهركان و\r\n\r\n\r\n","description":"","footnote":"\r\n( 1 ) - آيا مىتوان لقبى را كه مالالا ( ج 2 ص 157 ) به يونانى به كواذ داده است ( درس ثنوس ) و نيز تسميهء آئين مانوى را به يونانى به ( درس ثنون ) ( مالالا ج 1 ص 410 ) با اين كلمه به يكديگر مربوط ساخت ؟ اما با تفسيرى كه مالالا از اين كلمه كرده است شايد درست دين به درس ثنون نزديكتر باشد و بهتر از آن درزد دين است ( مقايسه شود با زرزدا در اوستا به معنى صديق و وفادار و صرصط در سريانى نو به معنى درست ) . تلفظ دين به ياى مجهول در آن زمان از خط ارمنى ظاهر مىشود .\r\n","page_name":" 485 ","page_number":493},
  {"content":"\r\n\r\nشاپورگان « 1 » از شاپور ساخته شده است . نام پيغمبر باستان ايرانى را در زمان ساسانيان و در زمان پس از ساسانيان كسان ديگرى نيز داشته‌اند ؛ مثلا موبدى كه در سال 379 مسيحى مىزيسته است به اين نام بوده است ( كارنامهء شهدا ج 1 ص 192 ) . آئين اشتراك در ثروت و زن را ممكن است در زمانهاى قديم‌تر شخصى به نام زراذشت كه ناشناس مانده است بنياد نهاده باشد ، آنچه مهم است اين است كه مزدك نخستين بار اين آئين را با پشتكار و موفقيّت زياد تبليغ كرده است . دينورى زادگاه مزدك را شهر استخر گفته است و گزارش ( ب ) طبرى كه بيشتر مورد اعتماد است زادگاه او را المدربه گفته است كه متأسّفانه نمىتوان صورت درست آن را تعيين كرد « 2 » . اين امر تا اندازه‌اى اهميت داشت اگر مىتوانستيم بگوئيم كه مزدك از خود ايران بوده است و يا از مملكت سامىنشين عراق كه موطن فرق عجيب و غريب بوده است و يا دست‌كم از سرزمين مجاور عراق يعنى سرزمين شوش كه در\r\n\r\n\r\n","description":"","footnote":"\r\n( 1 ) - صورت نخستين به عنوان انتساب به پدر در سنگ نبشتهء نقش رجب ديده مىشود .\r\nكتابى كه مانى براى شاپور اول نوشته بود به نام الشابورقان ( بيرونى ص 118 س 18 و ص 207 ) يا الشابرقان ( الفهرست ص 336 س 19 ؛ يعقوبى ) بود . همچنين شهر واقع در جنوب بلخ كه به صورت شبورقان يا اشبورقان يا اشفورقان يا شبرقان يا شفرقان نوشته مىشود ( رجوع شود به كتب جغرافيائى و تاريخ ابن الاثير ج 12 ص 89 ) و در نقشه‌هاى ما به صورت  schibergan  آمده است به نام كسى كه اسمش شه‌پوهر يا شاپور بوده است ناميده شده است ؛ و نيز مقياسى به نام مكّوك شابرقان ( بلاذرى ص 269 س 4 ) و كلمه شابران ، شابوران شابورگان ( به معنى پولاد ) بايد از اين نام مشتق شده باشد . شايد از اين نوع اشتقاق باشد كلمهء بازارگان ( از بازار ) و دهكان يا دهگان ( از ده ) ؛ و نيز مقايسه شود با نامهاى روزهائى از ماه كه با نام خود ماه يكى بوده است مانند روز فروردگان ( در فروردين ) و روز خرداذگان ( در خرداد ) و روز مهرگان در مهر ماه و غيره ( بيرونى ص 219 ) . اين اشتقاقات با افزودن پسوند « آن » كه براى انتساب به پدر است به آخر كلمه با اگ صورت گرفته است . احتمال بعيدى است كه كلمهء زردشتگان را در سريانى تحريفى از مزدگايه بدانيم .\r\n( 2 ) - اينكه بيرونى ( ص 209 س 11 ) مزدك را از مردم نسا گفته است اشتباهى است كه از عوضى گرفتن آن با پسا ( مولد زردشت مذكور در متن ) واقع در پارس ناشى شده است .\r\n","page_name":" 486 ","page_number":494},
  {"content":"\r\n\r\nميان ساكنان آن نيز سامىنژاد وجود داشته است . سند موبد بودن او ضعيف است « 1 » .\r\nمزدك مىگفت كه همهء مردم يكسان آفريده شده‌اند و عادلانه نيست كه ثروت و زن يكى بيشتر از ديگرى باشد . منابع عربى مدّعى نيستند كه او اصل ازدواج را لغو كرده بود ؛ امّا به زور گرفتن زنان كسى كه بيشتر از يك زن داشت و از ميان بردن امتيازات طبقاتى و مالى ناگزير به اين امر منجر مىگرديد . تساوى دائمى در ثروت فقط با اشتراك در ثروت قابل تصوّر است يعنى در صورت الغاء مالكيّت فردى ؛ و هركه بخواهد مالكيّت فردى را لغو كند بايد قانون ارث را از ميان بردارد و خانواده را نيز كه به نزديكترين وجهى با ارث مربوط است لغو كند . انحلال خانواده از طرف مزدكيان گاهى به جاهاى خيلى باريك كشيده است . اين مطلب از سخنان نويسندگانى كه گفته‌اند : طولى نكشيد كه كودك ديگر نمىدانست پدر او كيست كمتر معلوم مىشود زيرا ممكن است اين سخن نويسندگان عربى از روى مبالغه و يا از روى نتيجه‌گيرى نادرست باشد ؛ امّا بيشتر از آنجا معلوم مىشود كه خسرو اول پس از جلوس خود اقداماتى براى اعادهء ازدواجهاى ازهم‌گسسته و براى حمايت كودكان مجهول‌الهويّه به جا آورده بود . از دستورهاى سخت پادشاه در اين باب برمىآيد كه اين گونه زيانها بيشتر متوجّه طبقات بالا بوده است و از اشاراتى كه در روايات است نيز معلوم مىشود . زيرا يك پادشاه ايرانى در آن وقت تا اين اندازه همّ خود را مصروف اموال و خانوادهء طبقات پائين‌تر نمىكرد . اما تعاليم مزدك در عمل به وسيلهء طبيعت خود مردم ، كه در اساس در همه جا يكسان است ، به مانع برمىخورد . كواذ كه مردى بود با ارادهء قوى و قدرت عمل « 2 » بىمحابا از فرقهء مزدكى براى از ميان بردن قدرت نجبا استفاده كرد ولى خود او نه گنجينه‌هاى خود را تسليم ايشان كرد و نه زنان خود را . گفتار ابن المقفّع ( رجوع شود به فصل سلطنت كواذ و\r\n\r\n\r\n","description":"","footnote":"\r\n( 1 ) - حمزهء اصفهانى ص 107 ، امّا اين كلمه در نسخهء خطى ليدن نيست . در كتاب بيرونى ( موضع مذكور ) او را حتى موبدان موبد خوانده است .\r\n( 2 ) - رجوع شود به صفحهء 172 ، زيرنويس شمارهء 1 .\r\n","page_name":" 487 ","page_number":495},
  {"content":"\r\n\r\nابن قتيبه در كتاب المعارف ) كه مزدكيان اين امر را به كواذ پيشنهاد كرده بودند ، در مقام و مناسبتى كه تاريخى نيست ايراد شده است و همچنين حكايتى كه ابن الاثير ( ج 1 ص 314 ) و ابو الفداء ( ص 88 ) نقل كرده‌اند كه كواذ مىخواسته است مادر خسرو را به مزدك بدهد و خسرو فقط با بوسيدن پاى مزدك توانست مادرش را نجات دهد حاجتى به ردّ و تكذيب ندارد . با اين حكايت خواسته‌اند ، بىآنكه لازم باشد ، براى كينهء خسرو به اين نودينان علّتى شخصى پيدا كنند ، و نيز اين حكايت مبنى بر نوعى ديد تأسف‌آور عامه است كه به نوآوران ، همه نوع پستى و رذيلت را نسبت مىدهند . روايتى كه بيرونى ( ص 209 ) نقل كرده است و به جهت افتادگى زياد نسخه ناقص مانده است ارزش كمترى دارد . به‌هرحال يوسوئه‌ستوليتس ( يوشع ستون‌نشين ) و پركپ ( جنگ ايران 15 ) حق داشته‌اند مضمون آئينى را كه كواذ رواج مىداد اشتراك در زنان بدانند ؛ فردوسى نيز جز اين چيزى نگفته است .\r\nامّا آنچه آئين مزدك را از كمونيسم و سوسياليسم نو سخت جدا مىسازد ، تا آنجا كه مربوط به عقايد احزاب واقعى اين عقايد است نه به رؤياها و خيال‌بافىهاى بعضى افراد ، دينى بودن آئين مزدك است « 1 » . تا آنجا كه ما مىتوانيم بدانيم در تعاليم مزدك صداقت و صميميّت عميق دينى وجود داشته است و اين مطلب از گزارش ( ب ) طبرى روشن مىگردد : « او گفت اين از نيكوكارى است و خداوند آن را مىپسندد و به آن پاداش مىدهد كه . . . » ( رجوع شود به فصل سلطنت خسرو انوشروان ) و بيشتر از آن از بيان فردوسى نيز ظاهر مىشود كه بيانى ناشى از دشمنى سخت با يك مرتدّ دينى است . مزدك بنا به بيان فردوسى مىخواست ( به تعبير عقايد دين پارسى ) همهء شرور را به ديوهاى رشگ و خشم و آز نسبت دهد ، اين ديوان آن برابرى را كه خداوند خواسته بود از ميان برداشته بودند . منطق به ظاهر محكم آئين انسان‌دوستى او ، با آنكه طبيعت انسان‌ها را عميقا در نظر نمىآورد ، و\r\n\r\n\r\n","description":"","footnote":"\r\n( 1 ) - در تمام حوادث مشابهى كه در مشرق‌زمين روى داده است حال بر اين منوال بوده است ؛ رجوع شود به مقالهء غير تخصصى من در مجلّهء دويچه روندشاو ، فوريهء 1879 ؛ ص 284 .\r\n","page_name":" 488 ","page_number":496},
  {"content":"\r\n\r\nاين عيب آن بود ، مىبايستى در نظر طبقات پائين مستحسن و مقبول جلوه‌گر شده باشد زيرا حتّى بهترين قوانين مشرق‌زمين از افراد طبقات پائين كمتر حمايت مىكند . همچنين نهى مزدك از خونريزى و گوشت‌خوارى به علل دينى بوده است . از اين تحريم خونريزى و گوشت‌خوارى در تاريخ طبرى فقط خاطره‌اى مانده است آن هم در ارتباط با داستانى افسانه‌آميز ( رجوع شود به فصل سلطنت كواذ ) . به گفتهء بيرونى او از كشتار دام نهى كرد مگر آنكه خود بميرد : اين به آن معنى است كه او خوردن گوشت حيوان پير را تجويز كرده است ولى نبايد صحيح باشد . اما اين تحريم از قطعه‌اى كه از ترجمهء پهلوى اوستا منقول است ( ونديداد ، فرگرد 141 ) تأييد مىشود : « او اين چنين جنگيد بر ضدّ دشمن ناپاك « 1 » كه به ناخوردن وامىداشت ؛ چنان كه مثلا با مزدك پسر بامدات جنگيد ، آنكه سر خورد « 2 » ، و به او گرسنگى و مرگ داد ؛ او بر ضدّ ديو مرگ « 3 » جنگيد اينجا محدوديت يكى از لذّات زندگى كه با آئين زندگى دوستى و خوش زيستن زرتشتى منافات دارد ، به مزدك نسبت داده شده است ؛ اما اين نسبت مانع از رواج و انتشار آئين مزدك در ميان طبقاتى كه خوراك گوشت را به سختى مىشناختند نبود . ما آگاهى نداريم كه آيا مزدك تعاليم و قوانين ديگرى نيز داشته است يا نه ؛ اما احتمال مىرود كه او به طور كلّى به قوانين دين قديم پايبند بوده است و فقط در آنجا كه از اين قوانين منحرف شده است مىپنداشته است كه بر ضدّ تفسير و استعمال نارواى دين باستانى بپاخاسته است . مطالبى كه بعدها دربارهء اصول عجيب و غريب مزدك گفته شده است مربوط به فرقه‌هاى ديگرى است كه چون مانند مزدكيان اشتراك در\r\n\r\n\r\n","description":"","footnote":"\r\n( 1 ) - اهرموگ - اشمئوغا .\r\n( 2 ) - اين كلمات كه آن را جز اين نمىتوان ترجمه كرد درست نقل نشده است . معنى فارسى امروزى « سرخوردن » در اينجا هيچ مناسبتى ندارد .\r\n( 3 ) - استويذات - استويذوتو .\r\n","page_name":" 489 ","page_number":497},
  {"content":"\r\n\r\nمال و زن را تبليغ مىكردند مزدكى خوانده شده‌اند « 1 » . از نوشته‌هاى مزدك و پيروان او فقط به مناسبت ذكر نابود ساختن آن سخنى رفته است « 2 » .\r\nبراى روشن ساختن علّت اتحاد كواذ با فرقهء جديد جز اين نمىتوان گفت كه او مىخواسته است به اعتبار و روابط خانوادگى و به مالكيّت طبقهء نيرومند نجبا به مؤثرترين وجهى آسيب رساند . او همچنين از راه اين آئين عامّه‌پسند زير پاى روحانيان را كه با نجبا ارتباط نزديكى داشتند خالى كرد . امّا اين طبقات كه سخت در معرض تهديد قرار گرفته بودند خود را به موقع نيرومندتر از او نشان دادند . كواذ پس از فتواى موبذان موبذ از سلطنت خلع شد « 3 » ، اما پس از آنكه بعد از چند سال دوباره سلطنت خود را بازيافت اين دشمنان اصلى خود را از قدرت انداخت « 4 » ، ولى نمىتوان گفت كه باز به ترويج آئين مزدك از راه زور دست زد ؛ زيرا او در اين صورت با روحانيان و نجباى ناراضى كه پشت سر او بودند نمىتوانسته است با روم بجنگد .\r\nبه علاوه يكى از صاحب‌منصبان بزرگ به نام زرمهر كه از نجباى درجهء اوّل بود و خود از دشمنان آئين مزدك بوده است به بازگشت كواذ به سلطنت كمك كرده بود .\r\nمتأسّفانه ما در اين باره اخبار مفصلى در دست نداريم ولى به هر حال اين فرقه پس از\r\n\r\n\r\n","description":"","footnote":"\r\n( 1 ) - الفهرست ص 342 ؛ شهرستانى ترجمهء هاربروكر ج 2 ص 291 به بعد و صفحات 200 و 221 .\r\n( 2 ) - رجوع شود به مطالب آينده . كتاب مزدك كه ابن المقفّع آن را ترجمه كرده و ابان لاحقى آن را به شعر درآورده بوده است ( الفهرست ص 118 و 163 ) كتاب دينى نبوده است بلكه كتابى بوده است براى سرگرمى و با كليله و دمنه در يك جا بوده است و براى مسلمانان زيان‌بخش شمرده نشده است ( رجوع شود به دخويه ، قطعات تاريخى ج 1 ص 406 س 5 - ج 2 ص 520 در پائين صفحه و حمزه ص 41 ) . آيا داستان مادر خسرو كه بيرونى آن را به صورت افسانه درآورده است از كتاب مذكور بوده است ؟ .\r\n( 3 ) - رجوع شود به فصل سلطنت كواذ . دربارهء آشفتگى مطالب ابن المقفّع به مناسبت خلع كواذ از سلطنت رجوع شود به فصل پنجم ، صفحهء 171 ، زيرنويس شمارهء 2 . فردوسى خلع كواذ و داستان مزدك را چنان نقل مىكند كه گوئى ارتباطى با يكديگر ندارند . دربارهء زمان خلع او از سلطنت رجوع شود به ضميمهء اوّل .\r\n( 4 ) - « او بزرگان را كشت » ( يوشع ستون‌نشين بند 25 ) .\r\n","page_name":" 490 ","page_number":498},
  {"content":"\r\n\r\nبيست و پنج سال دوباره خيلى نيرومند شده بود و در اينجا بود كه فاجعهء بزرگ روى داد . به موجب روايات مورّخان عرب زمان اين فاجعه در آغاز سلطنت انوشروان بوده است ، امّا فردوسى مىگويد انوشروان به هنگام شاهزادگى خود و در زمان سلطنت كواذ اين فاجعه را به وجود آورد ؛ گزارش تيموثئوس با اين گفتهء فردوسى مطابق است « 1 » . مضمون گزارش تيموثئوس چنين است : مانويان ( البته مقصود ، به علّت اشتباه قابل توجيهى ، مزدكيان است ) مىخواستند شاهزاده  Phthasuarsan  ( پتشوار شاه ) ، پسر شاه از دخترش سمبيكه ، را كه نزد ايشان تربيت شده و كاملا سر سپردهء ايشان بود به تخت بنشانند « 2 » ؛ زيرا مىترسيدند رؤساى مغان ( آرخى ماگوى ، موبذان ) كه بر دين رسمى مملكت بودند پس از مرگ پادشاه يكى ديگر از پسران او را بر تخت بنشانند . كواذ در ظاهر از اين پيشنهاد خرسند شد و روزى را تعيين كرد تا در آن روز به نفع او از تخت كناره‌گيرى كند . كواذ همهء مانويان را با زنان و بچگانشان جمع كرد و آنگاه دستور داد كه سربازانش همهء ايشان را با روحانيانشان و اسقفشان كه به نام ايندرزر « 3 » بود بكشند . اين كار در حضور گلوزانس موبذ موبذان و ديگر مجوسان و نيز در حضور بازانس اسقف مسيحى كه كواذ حذاقت او را در پزشكى بسيار تقدير مىكرد اتفاق افتاد . در اين واقعه هزاران تن كشته شدند . آنگاه فرمان داد تا هر مانوى را كه بيابند بسوزانند و كتابهاى ايشان را در آتش نابود كنند و اموالشان را به ضبط و توقيف دولت درآورند و همچنين ، به طورى كه فقط مالالا افزوده است ،\r\n\r\n\r\n","description":"","footnote":"\r\n( 1 ) - مقايسه شود با سدرن ص 639 و زوناراس 145 .\r\n( 2 ) - رجوع شود به كارنامك ص 47 . ميخائيل سيروس ( پاتكانيان در ژورنال آزياتيك سال 1866 ج 1 ص 179 ) شاهزاده‌اى را كه مزدك گمراهش كرده بود همان « خسرو » دانسته است و اين اشتباه است . بجز اين اشتباه ، او مطالب ديگر را از مالالا يا از مؤلّف ديگرى كه پيرو مالالا بوده است نقل كرده است . ابن العبرى آن را ذكر نكرده است .\r\n( 3 ) - مالالا نام او را چنين گفته است ؛ ثئوفانس نام او را  Indazaros  خوانده است . پارسى آن بايد اندرزگر باشد ؛ رجوع شود به نام اندرزغر ( با اين ضبط در بلاذرى 251 و طبرى چاپ كوزه گارتن ج 2 صفحات 23 و 188 ، معنى آن « مشاور » و « معلّم » است .\r\n","page_name":" 491 ","page_number":499},
  {"content":"\r\n\r\nمعابدشان را به مسيحيان بدهند .\r\nقسمتهاى اصلى اين روايت بايد درست باشد گرچه ممكن است تيموثئوس آن را كمى با مذاق شنوندگان مسيحى خود سازگار كرده باشد . حضور اسقف مسيحى نبايد مجعول باشد و حتى ممكن است به عنوان پزشك از مقرّبان كواذ بوده باشد « 1 » . به هر حال اين داستان به دور دشمنى مغان با روحانيان مانوى ( مزدكى ) مىگردد . اين روحانيان مزدكى مىخواستند وليعهدى را كه طرف توجّه مغان و خود پادشاه نيز بوده است بر كنار كنند و يكى را كه پسنديدهء خود ايشان باشد در زمان حيات خود پادشاه به تخت بنشانند . فردوسى واضح‌تر گفته است . بنا به گفتهء او خسرو ، وارث احتمالى تاج و تخت كه از طرف موبد حمايت مىشد تمام اين واقعه را رهبرى كرد . مزدك كواذ را به كلّى به طرف خود آورده بود و پيروان او بسيار زياد بودند . دست موبدان از كار كوتاه شده بود و تنها شاهزاده خسرو سرسختى مىكرد .\r\nخسرو پنج ماه مهلت خواست تا خود را براى گرويدن به آئين مزدك آماده سازد . او در طى اين مدّت هرمزد پير داننده را از اردشيرخرّه و مهرآذر را با سى تن از يارانش از استخر بخواست . در يك جلسهء مهمّ جدّى ، مزدك در مباحثه مغلوب يكى از موبدان گرديد . پادشاه او را با پيروانش كه سه هزار تن از ايشان نامور بودند به خسرو سپرد . خسرو فرمود كه ايشان را مانند درختان سر به زير و پاى به بالا در خاك دفن كردند و مزدك را به دار آويختند « 2 » . از اين كار همه راضى و خرسند شدند . كواذ از روابط پيشين خود با مزدك اظهار شرمگينى كرد و از كار پسرش خسرو شادمان گرديد . اين شرح از روى يك روايت قديمى از روحانيان زرتشتى است و اين مطلب\r\n\r\n\r\n","description":"","footnote":"\r\n( 1 ) - چون ظاهرا سلسلهء روحانيان نسطورى آن زمان كه به دست ما رسيده است ناقص است ممكن است بازانس ، كه در جاى ديگر خبرى از او نداريم ، واقعا پزشك شاه بوده است ، گرچه لازم نيست كه حتما چنين بوده باشد .\r\n( 2 ) - در شاهنامهء چاپ مهل روايت ديگرى نيز افزوده است كه در چاپ ماكان نيست .\r\nبه موجب آن مزدك از پادشاه خواست تا دختر و تاج و تختش را به او واگذار كند و شاه فرمود تا او را در قير گداخته انداختند .\r\n","page_name":" 492 ","page_number":500},
  {"content":"\r\n\r\nاز آنجا برمىآيد كه در بهمن‌يشت نيز از دو موبذ مذكور كه اسم پهلوى ايشان اهرمزد و آتورميثر « 1 » است به عنوان كسانى كه انوشك روان از ايشان براى مخالفت با مزدك دعوت كرده بود نام برده شده است « 2 » . اين روحانيان و روحانيان ديگر ظاهرا آغاز سخن كرده‌اند و با غلبه در مناظره ، پادشاه را به ناروا بودن آئين مزدك متقاعد ساخته‌اند : اما علل واقعى اين كار طبعا امور ديگرى بوده است . مصلحت دولت و اجتماع به فوريّت اقتضا مىكرد كه آئين مزدك ريشه‌كن گردد ؛ به علاوه مصلحت شخص شاهزادهء سخت‌كوش ، كه كواذ او را سزاوارترين شخص براى جانشينى خود مىدانست نيز چنين اقتضا مىكرد . شايد هم لازم بوده است كه براى نجبا مايهء رضايت خاطر درخشانى فراهم سازند زيرا وجود نجبا براى جنگ با روميان ضرورى بوده است . از اين روى برانداختن آئين مزدك با وحشت تمام و با خشونت دژخيمى شرقى انجام گرفت . دانستن چگونگى اجراى اين عمل وحشتناك براى ما اهميّتى ندارد . قسمت‌هاى اساسى صحنهء ترسناكى كه فردوسى گفته است ممكن است درست باشد ولى آنچه موجب ترديد مىگردد اين است كه سعيد بن البطريق ( ج 1 ص 386 ) همين صحنه را در برانداختن مانويان به بهرام نسبت داده است . به هر حال به يك‌بار هزاران تن كشته شدند و پس از آن هم شمشير بىكار نماند . مزدك نيز در آن واقعه كشته شده است ولى احتمال هم مىرود كه پيش از آن كشته شده باشد « 3 » .\r\n\r\n\r\n","description":"","footnote":"\r\n( 1 ) - شكل فارسى آن آذرمهر مىشود . چون اين نام به اين صورت به وزن شاهنامه نمىخورد فردوسى آن را معكوس ساخته مهرآذر گفته است . فردوسى دربارهء نامهاى خاصّ از اين كارها زياد كرده است .\r\n( 2 ) - در موضع مذكور ، كه چنان كه گفته شد از زمان متأخر است ولى قطعا بر مبناى يك كتاب پهلوى قديمى استوار است ، چنين آمده است : در آن زمان مخالفت ، هنگامى كه مزدك ملعون پسر بامدات دشمن دين ظهور كرد و با دين خداوند مخالفت كردند ، آن انوشك‌روان خسرو ، پسر ماهدات ، و وشپوردات اهرمزد ، پسر آتورپات ( ؟ ) ، و دستوران ، و نيز اتورفربا ، پسر اكيبا ( ؟ ) و آثورپات و آتورمهر و بخت‌فريت را به سوى خود خواند .\r\n( 3 ) - يعقوبى گزارش خود را ( گزارش ب طبرى ) مسلّما با بىدقّتى خلاصه كرده است آنجا كه مزدك و زردشت پسر خرگان را در آن هنگام مقتول مىخواند .\r\n","page_name":" 493 ","page_number":501},
  {"content":"\r\n\r\nبه گفتهء مسعودى ( ج 2 ص 196 ) و ابن الاثير ( ج 1 ص 314 ) محلّ اين كشتار درست در نزديكى تيسفون ميان آب نهروان و موضع جازر بوده است . بنا بر اين علاوه بر اين كه عراق محل اصلى اين فرقه بوده است محلّ فاجعهء مذكور نيز بوده است . شايد اين نكته كه فردوسى گفته است حايز اهميّت باشد كه خسرو پشتيبانان روحانى خود را از ايالت پارس خواسته بود زيرا پارس تا قرن دهم مسيحى دژ مستحكم آئين پارسى بوده است .\r\nزمان فاجعه بايد پايان سال 528 يا آغاز 529 مسيحى باشد . مالالا آن را در فاصلهء زلزلهء بزرگ انطاكيه ( 29 نوامبر 528 ؛ اينديكسيون ششم « 1 » ) و تاخت‌وتاز منذر به سوريّه ( مارس 529 مسيحى ؛ اينديكسيون هفتم « 2 » ) گفته است . اگر ، برعكس ، ثئوفانس زمان اين حادثه را در سال 4 - 523 « 3 » مسيحى گفته است ناشى از ربط اشتباه‌آميزى است كه وى ميان اين حادثه يعنى تعقيب اين « مانويان » با تعقيب يوستين اول از مانويان برقرار كرده است . معروف است كه ثئوفانس سالهاى حوادث را ( نه به ندرت ) اشتباهى نقل مىكند . تاريخى كه ما گفته‌ايم ممكن است از\r\n\r\n\r\n","description":"","footnote":"\r\n( 1 ) - رجوع شود به ثئوفانس 272 و مقايسه شود با اوياگاريوس 6 / 4 كه به موجب آن اين زلزله سى ماه پس از زلزلهء 29 ماه مه 526 مسيحى بوده است ( مالالا ج 2 ص 140 ؛ اوياگاريوس 5 / 4 ؛ قصص سريانى لاند ج 3 ص 244 ) .\r\n( 2 ) - رجوع شود به ثئوفانس ص 273 . در پايان سال 530 و يا آغاز سال 531 مسيحى منذر اسراى زيادى گرفته بود كه با دادن فديه‌هاى سبكى آزاد شدند . لاند در قصص سريانى ( ج 3 ص 247 ) ضمن توصيف تاخت‌وتاز منذر تاريخ آن را به دست نداده است . ميخائيل سيروس به طور غير مستقيم از اين منبع گرفته است . اشتباهات ميخائيل سيروس تقصير محرّر ارمنى كتاب اوست ( پاتكانيان ، ژورنال آزياتيك 1866 ج 1 ص 179 ) و اين مطلب از كتاب ابن العبرى گاه‌شمارى سريانى ص 84 ) معلوم مىگردد .\r\n( 3 ) - او پيش از آن در وقايع سال 3 - 522 ( از اول سپتامبر 522 تا 31 اوت 523 مسيحى ) شهادت نجرانيان را نقل مىكند ( در واقع در اكتبر 523 ) ؛ بعد در سال 4 - 523 سفارش ثئودوريخ را نقل مىكند ( به گفتهء مارسلينوس در سال 5 - 524 ) ؛ در سال بعد يعنى 5 - 524 از سيل ادسا سخن مىگويد ( اين درست است ؛ اين سيل در 23 آوريل 525 اتفاق افتاده بود ؛ لاند قصص سريانى ج 3 ص 244 ) .\r\n","page_name":" 494 ","page_number":502},
  {"content":"\r\n\r\nراه ديگرى نيز تأييد شود و آن در صورتى است كه ما ارتباط نزديكى ميان اضمحلال مزدكيان و برگرداندن منذر به جايگاه خود در سال 527 يا 528 م « 1 » قايل شويم ولى اين امر به عقيدهء من خالى از ترديد نيست .\r\nروايات عربى كه كشتار مزدكيان را در زمان پادشاهى خسرو گفته‌اند به آن جهت است كه او در اين حادثه سهم بزرگى داشته و با اين كار به نظر رسيده است كه زمام قدرت را در دست داشته است ، اما دور هم نيست كه او با جلوس به تخت واقعا ضربهء كشندهء ديگرى بر اين فرقه وارد ساخته باشد . روايت عجيب مالالا ( ج 2 ص 212 ) ممكن است بر سوء فهم اين حادثه مبنى باشد - به گفتهء مالالا ، خسرو پس از جلوس به تخت ( 2 - 531 مسيحى ) مانويان را بخشيد و مغان ناراضى و بزرگان و همچنين برادر خود را ، كه مغان و بزرگان مىخواستند به جاى او بر تخت بنشانند بكشت . چنان كه گفتيم اين گفتار ناشى از سوء فهم حوادث است زيرا مسلّم است كه خسرو دربارهء مزدكيان و مانويان اصلى اغماضى روا نداشته است . به هر حال خسرو با تمام قدرت خود كوشيده است تا صدماتى را كه ايده‌آليسم نادرست مزدك و نيرنگ‌هاى كواذ بر مملكت وارد كرده بود جبران كند . اينكه مىگويند او اموال مزدكيان را براى اين مقصد به كار برده است بايد صحيح باشد ؛ زيرا رؤساى اين فرقه همه ايده‌آليست خالص نبوده‌اند و شايد با پيروى از مزدك بهانهء خوبى براى اندوختن ثروت شخصى به دست آورده بودند « 2 » . نابود ساختن مزدكيان مسلّما وحشتناك بوده است ولى چاره‌اى جز آن نبوده است و شهرت خسرو در مشرق مخصوصا با اين حادثه ارتباط دارد . اينكه پس از نقل استيصال مزدكيان گفته‌اند\r\n\r\n\r\n","description":"","footnote":"\r\n( 1 ) - منذر در سال 527 يا 528 مسيحى حارث را كشت ( مالالا ج 2 ص 165 ) ؛ ثئوفانس اين حادثه را در سال بعد نوشته است ( رجوع شود به صفحهء 200 ، زيرنويس شمارهء 1 ) .\r\n( 2 ) - سوسياليست‌هاى ثروتمند امروز هم اموال شخصى خود را تا روز استقرار برابرى عمومى ، كه خوشبختانه چندان نزديك نيست ، براى خود نگاه مىدارند .\r\n","page_name":" 495 ","page_number":503},
  {"content":"\r\n\r\n« وى را در آن روز انوشروان « 1 » ( روح جاويدان ) خواندند « 2 » . » ممكن است از جهت تاريخى درست باشد يا نباشد اما خيلى پرمعنى است .\r\n\r\n5 - قيام انوشه‌زاذ\r\nدينورى دربارهء اين حادثه چنين گزارش داده است : « چون خسرو از شام بازگشت سخت بيمار شد و روى به شهر حمص نهاد و با سپاهيان خود در آنجا ماند تا بهبود يافت . در همهء اين مدت قيصر نيازمنديهاى سپاه خسرو را مىفرستاد تا آنگاه كه از آنجا راه افتاد . گويند خسرو را پسرى بود به نام انوشه‌زاذ « 3 » كه مادرش مسيحى بود و زيبا بود . خسرو آن زن را سخت دوست مىداشت و مىخواست كه او از ترسائى دست بردارد و به دين مجوس گرايد ولى آن زن سرباز مىزد . انوشه‌زاذ اين صفت را از مادر به ارث برد و از دين پدر دست برداشت . خسرو بر او خشم گرفت و بفرمود تا او را در شهر گندىشاپور به زندان انداختند . پس از آنكه خسرو به شام تاخت برد بيمارى او و ماندن او در حمص به گوش انوشه‌زاذ رسيد . انوشه‌زاذ زندانيان را از راه به در برد و به ترسايان گندىشاپور و ديگر كوره‌هاى اهواز كس فرستاد و زندان را بشكست و بيرون آمد . آن مسيحيان بر او گرد آمدند و او حكّام\r\n\r\n\r\n","description":"","footnote":"\r\n( 1 ) - رجوع شود به زيرنويس شمارهء 5 ، صفحهء 165 .\r\n( 2 ) - مسعودى ج 2 ص 196 ؛ ابن الاثير ج 1 ص 315 .\r\n( 3 ) - دينورى انوش‌زاذ گفته است و همين‌طور است نام مرد ديگرى كه در كتاب حمزهء اصفهانى آمده است ( حمزه ص 138 از نسخهء ليدن ، امّا با نقطه‌گذارى غلط ) . در پهلوى انوشك‌جات ( كارنامك ص 52 ) است كه شكل تازه‌تر آن بايد انوشه‌زاذ باشد . اين شكل با وزن شاهنامه سازگار نيست و به همين جهت فردوسى آن را نوش‌زاذ كرده است . اينكه پركپ ( جنگ گث‌ها 10 / 4 ) معنى آن را « جاودان بودن » گفته است كاملا دقيق نيست . معنى آن « زادهء جاودان » است .\r\n","page_name":" 496 ","page_number":504},
  {"content":"\r\n\r\nپدر خود را از همهء كوره‌هاى اهواز بيرون كرد و اموال را متصرّف شد و آوازه درانداخت كه پدرش مرده است و خود آمادهء حركت به سوى عراق « 1 » گرديد .\r\nجانشين خسرو در تيسفون نامه‌اى به خسرو نوشت و او را از كارهاى پسر بياگاهانيد .\r\nخسرو به او چنين پاسخ داد : « به سوى او سپاهيان بفرست و در جنگش شتاب كن و چاره‌اى ساز كه او را گرفتار كنى . اگر قضا بر او فرودآمد و كشته شد خونش از همه خوارتر و جانش از همه ضايع‌تر است ؛ زيرا خردمندان دانند كه . . . ؛ « 2 » امّا نبايد كه از كثرت ايشان بترسى زيرا ايشان را شوكتى پايدار نيست . ترسايان چگونه مىتوانند پايدار بمانند با آنكه دين ايشان اين است كه اگر كسى بر گونهء چپ ايشان سيلى زند گونهء راستشان را برگردانند ؟ اگر انوشه‌زاذ و ياران او تسليم شوند هركه از ايشان در زندان بودند باز به زندان بيفكن و بر ايشان بيشتر از پيش تنگ مگير و خوراك و لباس ايشان را كمتر از آنچه از پيش بوده است مكن . اسوارانى را كه با شورشيان بوده‌اند گردن بزن و بر ايشان مبخشاى ؛ امّا از ياران او آنچه از طبقات پائين‌تر باشند رها كن و كارى با ايشان نداشته باش « 3 » . آنچه دربارهء كيفر كسانى كه آشكارا به انوشه‌زاذ دشنام دادند و مادرش را برشمردند نوشته‌اى دريافتم . آنان با ما كينه‌هاى نهانى و دشمنى درونى دارند و دشنام به انوشه‌زاذ را راهى براى دشنام به ما و برشمردن ما ساخته‌اند . تو در كيفر دادن ايشان كار درستى انجام دادى ، مگذار تا كسى سخنى مانند ايشان بگويد ، و السّلام « 4 » . » پس از آنكه خسرو از بيمارى بهبود يافت و با\r\n\r\n\r\n","description":"","footnote":"\r\n( 1 ) - يعنى آنجا كه تيسفون پايتخت دولت ساسانى قرار داشته است .\r\n( 2 ) - در اينجا بعضى ملاحظات كلّى دربارهء ضعف انسان آمده است .\r\n( 3 ) - كسانى را كه با انوشه‌زاذ زندانى بودند نبايد متهم كرد كه از فرصت براى فرار از زندان استفاده كرده بودند و پادشاه نيز مىخواهد كه به شاهزاده و ياران او آسيبى نرسد . علّت سختگيرى بر نجبائى كه به شورش پيوسته بودند و ملايمت دربارهء تودهء مردم به آسانى روشن مىگردد .\r\n( 4 ) - مضمون اين عبارات چنان اختصاصى است كه نمىتوان گفت ناشى از خيال‌پردازى است . نويسندهء نامه حتما اطلاعات كافى از دستورهاى شاه و كارگزار او داشته است . سخنان گستاخانه دربارهء شاهزاده و مادر مسيحى او به هر حال به اعتبار خاندان شاهى صدمه مىزده است ؛ به طور كلى در مشرق‌زمين نمىتوان از افراد خانواده سخن به ميان آورد !\r\n","page_name":" 497 ","page_number":505},
  {"content":"\r\n\r\nسپاهيان خود به پايتخت خويش بازگشت پسرش انوشه‌زاذ گرفتار شده بود و آنچه خسرو دربارهء او فرموده بود به جاى آورده بودند . »\r\nفردوسى ( چاپ ماكان 1646 به بعد ؛ ترجمه مهل ج 6 ص 173 به بعد ) اين داستان را به طور عمده مفصل‌تر ذكر كرده است اما قسمت مربوط بر همان اساس دينورى استوار است « 1 » . تنها بايد دقّت شود كه چگونه نامهء پادشاه به كارگزار خود در شاهنامه و كتاب دينورى با يكديگر مطابق است اگرچه در شاهنامه درازتر است . در نامه‌اى كه دينورى نقل كرده است احتجاجى بر ضدّ مسيحيّت مىبينيم كه در اساس ايرانى است نه اسلامى ؛ اين معنى در شاهنامه خيلى روشن‌تر است « 2 » و جاى شك نيست كه اين احتجاج در همان اصل پهلوى خيلى قوى ايراد شده بوده است .\r\nفردوسى مىگويد كه اين شاهزادهء سركش براى حمايت از هم‌كيشان خود از روميان يارى خواست و قيصر را مهتر خود خواند و سپاهيان رومى هم واقعا در صف او بوده‌اند . البته فردوسى صاحب‌منصبان روحانى را نام مىبرد : سپه‌سالار او شمّاس  ( Diaconus )  است و سپاه او همه جاثليقان و بطريقان روم هستند . شايد مقصود از بطريقان در اينجا اسقف‌هاى بزرگ باشد . مفهوم روميان و مسيحيان در نظر ايرانيان باستان و خلف واقعى ايشان ، يعنى گويندهء شاهنامه ، يكى است و بنا بر اين بايد روميان از اين شورش پشتيبانى كرده باشند ، شورشى كه خيلى پيش از آنكه خبرش به قسطنطينيه برسد خوابانده شده بود . فردوسى در بيان اين شورش شخص مادر شاهزاده را خيلى بالا مىبرد . اوست كه براى اين قيام جنگى پول مىدهد و آخرين سخن شاهزاده با اوست و با سوگوارى او براى فرزندش همه چيز به پايان مىرسد .\r\n\r\n\r\n","description":"","footnote":"\r\n( 1 ) - ميرخواند از فردوسى نقل كرده است ؛ مجمل التواريخ ( ژورنال آزياتيك 1843 ج 1 ص 420 ) به طور كوتاه به گزارش شاهنامه اشاره مىكند .\r\n( 2 ) - چنان كه مىگويد :\r\n « مسيح فريبنده خود كشته شد * چو از دين يزدان سرش گشته شد » \r\nدر صورتى كه دين اسلام مسيح را بالاتر از آن مىداند كه چنين نسبتى به وى دهد . اما برعكس ، مصلوب شدن مسيح را نمىپذيرد .\r\n","page_name":" 498 ","page_number":506},
  {"content":"\r\n\r\nالبته اين همه از خود شاعر است . فردوسى نيز علت سركشى شاهزاده را بيمارى خسرو در بازگشت از روم مىداند ( فردوسى شهرى را كه خسرو در آن بيمار شده بود نام نمىبرد ) ، منتهى شاهزاده كه در گندىشاپور زندانى بوده است شايعهء نادرست مرگ پدر را مىشنود . فردوسى نام « نگهبان مرز مداين » را كه به شاه نامه نوشت و شورش را خوابانيد رام‌برزين گفته است . پايان كار انوشه‌زاذ در شاهنامه جز آن است كه در دينورى آمده است : پيروز پير بيهوده مىكوشد كه جوان نادان را از راه ناراست به ره راست بياورد و او را به نادرستى دين مسيح متقاعد سازد .\r\nشاهزاده در جنگ پافشارى مىكند و زخمهاى كشنده برمىدارد . او از اسقفى مىخواهد كه خبر مرگش را به مادرش برساند . در پيامى كه به مادرش مىفرستد بىآنكه زارى كند با سخنان كوتاهى گناه خود را گردن مىگيرد و به مادرش دلدارى مىدهد و خواهش مىكند كه او را مانند مسيحيان به خاك بسپارند » :\r\n « مكن دخمه « 1 » و تخت « 2 » و رنج دراز * به رسم مسيحا يكى گور ساز » \r\nاين پيام به نزد من يكى از قطعات زيباى شاهنامه است . پايان داستان روى هم رفته دردناك است . مهر شاهزاده به مادر خود و پايدارى او در مرگ گناه او را مىشويد .\r\nپركپ كه هم‌زمان اين واقعه بوده است چنين روايت مىكند ( جنگ گث‌ها 410 ) : در پنجمين سال ترك مخاصمه ( 551 مسيحى ) پسر بزرگ خسرو به نام آناسوزادوس « 3 » سر به طغيان برداشت . او به جهت بعضى كارهاى زشت ديگر و نيز براى آنكه با زنان پدرش هم‌بستر شده بود به شهر بيلاپاتن در خوزستان تبعيد شد .\r\nهنگامى كه خسرو سخت بيمار شد و آوازهء مرگش درپيچيد آناسوزادوس قيام كرد\r\n\r\n\r\n","description":"","footnote":"\r\n( 1 ) - دخمه چنان كه مهل ترجمه كرده است به معنى گور نيست بلكه مطابق آئين پارسى جاى سرگشاده‌اى بوده است براى گذاشتن اجساد مردگان .\r\n( 2 ) - جنازه يا تابوت براى اجساد مردگان .\r\n( 3 ) - اين قرائت به هر حال از آناتوزادوس بهتر است ؛ پركپ انوسازادوس نوشته بوده است يا دست‌كم مىخواسته است چنين بنويسد .\r\n","page_name":" 499 ","page_number":507},
  {"content":"\r\n\r\nتا خود پادشاه شود . او حتى پس از بهبود پدر آن شهر را با دستهاى مسلّح محكم نگاه داشت . خسرو سپاهسالار فبريزوس را به مقابلهء او فرستاد . شاهزاده مغلوب شد و او را پيش پدر بردند . خسرو نگذاشت كه او را كور كنند بلكه دستور داد تا مژگان او را از بالا و زير با آهنى داغ بسوزانند تا هرگونه امكان رسيدن به سلطنت از او گرفته شود « 1 » .\r\nملاحظه مىشود كه ميان روايات يونانى و روايات شرقى با همهء مطابقتى كه با يكديگر دارند اختلاف زيادى موجود است . احتمال مىرود كه پركپ روايت خود را از يكى از فرستادگان ايرانى و يا ديگر ايرانيان صاحب منزلت و مقام گرفته باشد . اين معنى را بهتر از همه از آنجا درمىيابيم كه در روايت پركپ رفتار پادشاه با پسرش بسيار ملايم « 2 » و رفتار شاهزاده بسيار ناملايم جلوه داده شده است ؛ و نيز از آنجا معلوم مىشود كه روايت دربارهء پشتيبانى مسيحيان از شاهزاده كاملا سكوت كرده است . با اين همه بعيد مىنمايد كه يك شاهزادهء ايرانى تنها از روى اعتقاد به مسيحيّت از پدر تاجدار خود بگسلد و سرانجام سر به شورش و طغيان بردارد ؛ امّا مسلّما مىتوانيم بپذيريم كه انوشه‌زاذ از مادرى مسيحى بوده است و در خوزستان ( به يونانى : اوزانيه ، سوزيانا يا اهواز ) و مخصوصا در بيث لاپاط ( گندىشاپور « 3 » ) ، جايگاه دومين مقام عالى روحانى نسطورى ، خواسته است كه عدهء زيادى از مسيحيان را به سوى خود جلب كند . البته او در اين كار موفقيّت زيادى به دست نياورده است . سخنان طنزآميزى كه ، بنا به روايات شرقى ، خسرو دربارهء مسيحيان\r\n\r\n\r\n","description":"","footnote":"\r\n( 1 ) - رجوع شود به زيرنويس شمارهء 2 صفحهء 75 .\r\n( 2 ) - سخنان احمقانه‌اى كه در اين روايت پركپ ، در مقدّمهء داستان ، دربارهء غير انسانى بودن پادشاه در اين واقعه آورده است از متن روايت نيست بلكه از خود پركپ است زيرا در همين روايت از كيفر معتدل و ملايم جوان تبهكار سخن در ميان است . اين كيفر كه پدرى به پسرى داده است شايد در نظر يك اروپائى امروز سخت باشد ؛ اما كسى كه در قرن ششم مسيحى دربار شرق يا دربار بيزانس را مىشناخته است معيار ديگرى در دست داشته است .\r\n( 3 ) - رجوع شود به زيرنويس شمارهء 4 صفحهء 70 .\r\n","page_name":" 500 ","page_number":508},
  {"content":"\r\n\r\nگفته است بيانى است از داورى ، نه چندان بىپايه ، كه نجباى جنگجوى ايرانى دربارهء اتباع مسيحى ايرانى خود كه چندان اهل دفاع نبوده‌اند ، مىكرده‌اند « 1 » . اگر مسيحيان همگى دليرانه طرف شاهزاده شورشى را مىگرفتند ما مسلما اخبارى دربارهء تعقيب و آزار مسيحيان كه به دنبالهء چنين اقداماتى صورت مىگرفت در دست مىداشتيم .\r\nانوشه‌زاذ چندان از شاهزادگان ديگر شرقى كه بر ضدّ پدر يا برادر خود قيام مىكردند بهتر نبوده است . اگر يكى از پادشاهان ايرانى در بستر مرگ مىافتاد يا آوازهء مرگش درمىپيچيد همهء شاهزادگانى كه در خود نيروى كافى براى به دست آوردن تاج و تخت مىديدند سر برمىآوردند . اگر انوشه‌زاذ واقعا پسر بزرگتر خسرو بوده است چنين عملى مخصوصا از او بعيد نبوده است . پس از آنكه معلوم شد خسرو هنوز زنده و نيرومند است انوشه‌زاذ ديگر راه بازگشت نداشته است . نام سردارى كه انوشه‌زاذ را شكست داد ، و متأسفانه دينورى آن را ذكر نكرده است ، به درستى معلوم نيست . ميان كلمهء رام‌برزين شاهنامه و فبريزوس پركپ دست‌كم آن اندازه مشابهت هست كه يكى بودن آن دو را قابل قبول سازد « 2 » . به علاوه پيش هجاى « فا » در آغاز يك نام ايرانى خيلى بعيد است و ازاين‌رو گمان زياد مىرود كه صورت يونانى محرّف باشد . دربارهء پايان كار انوشه‌زاذ مطالب دينورى و پركپ با هم متناقض نيست . با اين همه ممكن است شرحى كه پركپ دربارهء كيفر شاهزاده به دست داده است مبنى بر اشتباه باشد و شاهزاده را واقعا كور كرده باشند . اين گونه كيفر\r\n\r\n\r\n","description":"","footnote":"\r\n( 1 ) - لازار فرپى ( لانگلوا ج 2 ص 321 ) سخنان ذيل را از پيروز شاه ساسانى نقل مىكند و نويسندهء ارمنى نيز آن را از روى مناسبت درست مىشمارد : « بدترين اشخاص و قابل‌تحقيرترين گروه مملكت من سريانيها هستند . » اين سريانيها آراميهاى سرزمين دجله هستند . اين مردم در قرون نخستين اسلام نيز مورد تحقير بوده‌اند امّا مردمانى مطيع و كوشا بوده‌اند و اهل جنگ نبوده‌اند . مسيحيّت در ميان اين مردمان ريشه‌هاى محكمى دوانيده بود ( قطع نظر از ارمنيان مسيحى كه كاملا سركوب نبوده‌اند ) . از اينجاست كه طبقات حاكمه به مسيحيان مملكت ايران چندان ارزش نمىنهادند .\r\n( 2 ) - آنچه در زيرنويس شمارهء 1 صفحهء 250 دربارهء يكى بودن فبريزوس و فريز گفته‌ام در اينجا پس مىگيرم .\r\n","page_name":" 501 ","page_number":509},
  {"content":"\r\n\r\nگناهكاران و شاهزادگان مظنون هم در ايران باستان و هم در ايران پس از اسلام كاملا عادى بوده است . بنا بر اين انوشه‌زاذ بايد مدت كوتاه يا درازى پس از گرفتاريش زنده مانده باشد . پايان غم‌انگيزى كه در شاهنامه براى شاهزاده ذكر شده است از روى مقتضيات شاعرانه است ولى طبعا تاريخى نيست .\r\nزمان وقوع اين شورش از كتاب پركپ معلوم مىشود گرچه از روى طرز بيان او لازم نمىآيد كه اين واقعه درست در سال 551 مسيحى اتفاق افتاده باشد . اگر روايت شرقى درست باشد بايد اين واقعه در سال 540 مسيحى روى داده باشد . اما اين روايت مبنى بر تركيب نادرست دو حادثه است كه به دنبال يكديگر ذكر شده‌اند امّا با هم ارتباطى ندارند . خسرو پس از حملهء بزرگ خود به شام نه از راه حمص بلكه از راه بين النهرين به پايتخت خود بازگشته است . او اصلا به حمص نرفته است .\r\nاز زمان وقوع حادثه كه پركپ به دست داده است و بايد به طور تقريبى درست باشد به طور قطع مىتوان گفت كه مادر انوشه‌زاذ آن زنى كه اوفميا نام داشته است نبوده است ، بلكه زنى بود كه خسرو در سال 540 مسيحى از ميان زنانى كه در سورا اسير شده بودند به همسرى خود برگزيده بود ( پركپ ، جنگ ايرانيان 5 / 2 ) .\r\nاين نظر را سن مارتين در تعليق برلوبو 9 ، 9 به بعد از روى دلايلى كه تا اندازه‌اى ضعيف است اظهار داشته است . علت اينكه نمىتوان اوفميا را مادر انوشه‌زاذ گفت اين است كه در آن صورت انوشه‌زاذ به هنگام قيام خود طفل مىشود و نمىشود او را متّهم كرد كه با زنان پدر خود رابطه‌اى داشته است و نمىشود او را به عنوان بزرگترين فرزند خسرو در نظر گرفت . در حرم‌سراى شاهنشاه مسلما زنان زيباى مسيحى از يك‌تن بيشتر بوده است زيرا او رعاياى مسيحى فراوان داشته است .\r\n\r\n6 - دربارهء داستان بهرام چوبين\r\nمسعودى ( ج 2 ص 223 ) از يك كتاب پارسى ( پهلوى ) سخن مىگويد كه\r\n\r\n","description":"","footnote":"","page_name":" 502 ","page_number":510},
  {"content":"\r\n\r\nشرح اعمال و ماجراهاى بهرام چوبين بوده است و الفهرست ( ص 305 ) از جملهء كتب متعدد نيمه تاريخى ايرانى « كتاب بهرام چوبين « 1 » » را نام مىبرد . چون دربارهء اين شخص در كتابهاى عربى و فارسى گزارشهاى كم‌وبيش مفصّلى كه تعديل شده و بر اساس تاريخى استوار است در دست داريم و با اين همه پر از افسانه است ، بايد اصل همه را از همان كتاب بدانيم كه به گفتهء الفهرست ( در موضع مذكور ) جبلة بن سالم از پهلوى به عربى ترجمه كرده بوده است . دربارهء اين جبلة بن سالم من اطلاعى بيش از اين ندارم كه « كاتب هشام » بوده است ( الفهرست ص 244 سطر آخر ) . فقط دو مرد مشهور به نام « هشام » هستند كه احتياج به معرفى ندارند و مىتوان از ايشان چنان كه صاحب الفهرست كرده است به نام تنهاى « هشام » اكتفا كرد : يكى خليفهء اموى و ديگرى هشام بن محمد الكلبى ( متوفّى در 206 هجرى قمرى ) است . هشام خليفهء اموى در اينجا نمىتواند مراد باشد زيرا در زمان او هنوز چنين ترجمه‌هائى نمىكردند ؛ مىماند هشام بن محمّد الكلبى كه در كتب تاريخ ادبيات و فهرست نام او بيشتر به ذهن مىرسد « 2 » . مىتوان حدس زد كه اين جبلة بن سالم ترجمهء كتاب بهرام چوبين را از پهلوى به عربى براى هشام بن محمد فراهم كرده است زيرا هشام آن را براى كتاب بزرگى كه دربارهء تاريخ عرب‌ها مىنوشته است لازم مىداشته است .\r\nبراى آنكه هشام در تأليف اخبار وقايع عرب به وقايع تاريخ ايران كه در حقيقت يا به طور ادّعا معاصر وقايع مذكور بوده است نيز وارد مىشده است . از روى اين ترجمهء عربى ، كتاب فارسى مذكور در دسترس مسلمانان قرار مىگيرد و در شرح مجموع تاريخ ساسانيان داخل مىشود . البته ممكن هم هست كه در آخرين تحرير\r\n\r\n\r\n","description":"","footnote":"\r\n( 1 ) - البته به جاى « بهرام شوس » كه در متن الفهرست آمده است بايد « بهرام شوبين » خوانده و نوشته شود .\r\n( 2 ) - اگر من متن الفهرست را در اينجا فهميده باشم بيان مؤلف صريح است در اينكه مقصود هشام بن محمّد كلبى است زيرا پس از ذكر هشام مىگويد : « ذكر او گذشت . » مقصود از « او » جبلة بن سالم نمىتواند باشد زيرا نام او ظاهرا براى نخستين بار در اين كتاب مىآيد . پس بايد مقصود همان هشام بن محمد باشد زيرا شرح آثار و كتب او در ص 95 از همان الفهرست آمده است .\r\n","page_name":" 503 ","page_number":511},
  {"content":"\r\n\r\nكتاب بزرگ پهلوى خداينامه فصولى از اين داستان يا از كتابى منقول از آن گنجانيده شده باشد . فردوسى در فصل بهرام چوبين مسلّما يك متن نثر فارسى در برابر خود داشته است كه مستقيما از پهلوى ترجمه شده بوده است .\r\nمضمون اين داستان بيشتر در كتب ذيل به طور نسبة مفصّل ذكر شده است :\r\nالاخبار الطّوال دينورى ؛ كتاب عجيب و نسبة دغل نهاية الارب فى اخبار ملوك الفرس و العرب ( نسخهء گوتا به نشانهء 1741 ) « 1 » كه اساسا تحريرى عمدى از كتاب دينورى است اما درست در همين قسمت داستان بهرام متنى كامل‌تر از متن دينورى در دست داشته است ؛ ترجمه تاريخ طبرى كه داستان در بعضى نسخه‌هاى آن از نسخه‌هاى ديگرش كامل‌تر است ؛ شاهنامه فردوسى « 2 » . يعقوبى هم كه مآخذى دستكارى شده در پيش خود داشته است ( چنان كه در يك مأخذ طبرى و يا در هر دو مأخذ اساس او حال بر اين منوال بوده است ) انتخاب نسبة مفصّلى از اين داستان به دست داده است . كتب ديگرى از قبيل مروج الذّهب مسعودى نيز قطعاتى از آن نقل كرده‌اند . داستان در همهء اين كتب به طور كلى به يك نحو است ، امّا البته در بعضى موارد استطراداتى ديده مىشود ، همچنان كه در يك كتاب شرقى از همان آغاز چنين انتظارى مىرود .\r\nپردازندهء داستان اطلاعات خوبى داشته است . من تنها به اين نكته اشاره مىكنم كه داستان‌پرداز موشيل ارمنى و ثئودوزيوس جوان را مىشناخته است . او احتياجى نداشته است كه از خود بيفزايد و جعل كند زيرا كارها و رنجهاى بهرام خود در حقيقت شبيه داستان بوده است . در طى چند سال او از سپهسالار پيروزمند و حامى مملكت به سركشى خطرناك كه خاندانى چندين صدساله را زير فشار گذاشت تبديل شد و بعد پادشاهى شد كه در آن واحد هم با رئيس سابق خود و هم\r\n\r\n\r\n","description":"","footnote":"\r\n( 1 ) - نسخهء ديگرى در موزهء بريتانى هست به نشانى 298 ، 23 .  Add  ( شمارهء فهرست  MeclxxIII  ص 581 ) .\r\n( 2 ) - بعضى از نامها در شاهنامه بر طبق معمول خيلى محرّف است .\r\n","page_name":" 504 ","page_number":512},
  {"content":"\r\n\r\nبا روميان وارد جنگ شد و پس از آن اسوارى فرارى شد كه با آنكه در تبعيد بود مايهء وحشت غالبان گرديد و سرانجام ناگهان نهانى در دورترين نقطهء شرق مملكت كشته شد . امّا نويسندهء داستان به حقايق چندان توجّهى ندارد . نويسنده از طرفى از بهرام جانبدارى مىكند ، رفتار او را مىستايد و يا دست‌كم او را در كارهائى كه كرده است معذور مىدارد ؛ ولى از سوى ديگر بيانش با خسرو مساعد است و به كيفر خونينى كه خسرو به شورشيان داده است خرسند است ؛ حسّ وفا و صميميّت ندارد امّا لزوم و ضرورت قانونى بودن سلطنت را به تكرار تأكيد مىكند . بنا به اعتقادات آن زمان هركه از خاندان شاهى نبوده است نمىتوانسته است به سلطنت برسد « 1 » . اصل داستان ظاهرا سرگرم‌كننده بوده است . من در محلّ خود فصل ( هفتم ، حاشيهء شمارهء 2 صفحهء 294 ) تذكّر داده‌ام كه نويسندهء داستان بارها به افسانه‌هاى كهن اشاره مىكند ؛ گاهى هم نيروهاى بالاتر از طبيعت در كار مداخله مىكنند . توطئه‌ها و دسيسه‌ها در داستان خيلى دخالت دارند امّا نه به اندازه‌اى كه در خود سياست ايران دخيل بوده‌اند .\r\nاين كتاب كه با همهء مساعد بودن با پهلوانان و طرفدارى از ايشان ، براى قانونى بودن سلطنت ارزش زيادى قايل است و ظاهرا هنوز خبر نداشته است كه شاهنشاهى ساسانى رو به نابودى است « 2 » در اواخر دورهء ساسانى نوشته شده است يعنى تقريبا در زمان بوران يا در سالهاى نخستين سلطنت يزدگرد سوم هنگامى كه جنگجوى غاصب تخت و تاج ديگرى به نام شهربراز به علّت سلطنت غير قانونيش\r\n\r\n\r\n","description":"","footnote":"\r\n( 1 ) - بهرام به هنگام فرار تشنه و گرسنه به خانهء پيرزنى مىرسد . پيرزن براى او در غربال ( منسف ) خوردنى مىآورد و شراب را در كدوئى پيش او مىنهد . بهرام از پيرزن مىپرسد كه دربارهء بهرام چه مىگويد ؟ پيرزن بىآنكه بداند با خود بهرام سخن مىگويد پاسخ مىدهد : « آنكه از خاندان شاهى نيست و مىخواهد شاه شود ديوانهء محض است . » بهرام در پاسخ مىگويد :\r\n« به همين جهت است كه ما از كدو مىنوشيم و از غربال مىخوريم ! » فردوسى اين داستان را قدرى مفصل‌تر آورده است .\r\n( 2 ) - دشمنى با عرب‌ها ( فصل هفتم ، داستان بهرام ) ممكن است از اضافات مترجمان باشد .\r\n","page_name":" 505 ","page_number":513},
  {"content":"\r\n\r\nشكست خورده بود « 1 » .\r\nقصد من در حقيقت اين بود كه قسمت‌هاى اصلى داستان را در اينجا بنگارم ؛ امّا چون اين قسمت‌ها را در ترجمهء زوتنبرگ از ترجمه فارسى طبرى و در ترجمهء مهل از شاهنامه مىتوان ديد ، از اين قصد منصرف شدم مخصوصا كه در خود متن طبرى اصول تاريخى اين قسمت را مىتوان دريافت . به علاوه بعضى از نمونه‌هاى داستان را در ضميمهء بعدى كه دربارهء طغيان بستام است مىتوان ديد .\r\n\r\n7 - طغيان بستام\r\nدر روايات سرگذشت بستام « 2 » با سرگذشت بهرام ارتباط بسيار نزديك دارد .\r\nاين سرگذشت ظاهرا جزء متمّم داستان بهرام را تشكيل مىدهد . به طور عمده لحن سرگذشت همان لحن داستان بهرام است اما همهء سرگذشت براى ما از آن جهت اهميّت بيشترى دارد كه ما دربارهء طغيان بستام از جاهاى ديگر تقريبا خبرى در دست نداريم . سرگذشت به طور كامل در الاخبار الطّوال دينورى آمده است .\r\nشاهنامه و ترجمهء فارسى طبرى آن را كوتاه‌تر آورده‌اند ؛ يعقوبى نيز خلاصهء كوتاهى از آن به دست داده است . ديگر نويسندگان قديم عرب دربارهء اين طغيان كه ساليان\r\n\r\n\r\n","description":"","footnote":"\r\n( 1 ) - شايد سبئوس از اين داستان خبر داشته است كه مطالب او به طور آشكار به آن نزديك است ( رجوع شود به فصل هفتم ، صفحهء 295 ، زيرنويس شمارهء 2 و نيز به اين مطلب كه گفته است بهرام به بلخ فرار كرد و در آنجا در نتيجهء دسايس خسرو پرويز كشته شد : پاتكانيان در ژورنال آزياتيك 1866 ج 1 ص 193 به بعد ) .\r\n( 2 ) - فردوسى نام او را گستهم آورده است ولى شكل عربى آن ، بسطام ، را نيز مىشناخته است ( ص 1909 از چاپ ماكان ) . بعضى از نسخ ترجمهء فارسى طبرى شكل گستهم را از فردوسى گرفته‌اند . دربارهء شكلهاى ديگر اين نام رجوع شود به فصل چهارم ، صفحهء 127 ، زيرنويس شمارهء 2 .\r\n","page_name":" 506 ","page_number":514},
  {"content":"\r\n\r\nدراز طول كشيد گزارش درستى نداده‌اند . سرگذشت بستام چنين است : بهرام چوبين پس از شكست پيش خاقان ترك رفت . خسرو به بزرگانى كه طرف بهرام را نگرفته بودند و به او وفادار مانده بودند پاداش داد . بندويه سر گنجور تمام مملكت گرديد و بستام حاكم خراسان و كومس و گرگان و طبرستان شد . بهرام بر اثر توطئه‌هاى ماهرانهء فرستادهء خسرو در نزد خاقان ترك ، كشته شد و در حال مرگ مردان سينه « 1 » برادر خود را جانشين خود كرد . سپاهيان بهرام با خواهر او گرديه رهسپار ديلم شدند زيرا خود را در آنجا در امن و آرامش مىديدند و به وطن خود نزديكتر بودند . ديلميان « 2 » ايشان را مانند ساكنان آرام و بىآزار پذيرفتند . در اين ميان خسرو به فكر انتقام از همهء كسانى كه در سقوط پدرش دست داشتند بود . پس از ده سال فرصت مناسبى به دست خسرو افتاد تا بندويه را از ميان بردارد . خسرو در بهار به عادت سالانهء خود براى گذراندن فصل گرما رهسپار ماد شد و در سر راه در حلوان\r\n\r\n\r\n","description":"","footnote":"\r\n( 1 ) - نام اين شخص را فردوسى يلان‌سينه گفته و طبرى مردان‌شاه آورده است . سينه نام كسى بوده است كه به قول دينورى شهر شوشتر را خائنانه به دست دشمن سپرد ( در بلاذرى ص 380 و در ابن الاثير ج 2 ص 427 نام او ذكر نشده است ) .\r\n( 2 ) - ساكنان ناآرام ديلم كه در قسمت غربى كوهستانهاى جنوبى بحر خزر زندگى مىكردند به همان اندازه از ساسانيان سرپيچى مىكردند كه كادوسيان ساكن آن ناحيه در زمان هخامنشيان از اين خاندان نافرمانى داشتند . اما برعكس به هنگام جنگ داوطلبانه به سپاه ايران مىپيوستند ( پركپ ، جنگ ايرانيان 14 / 4 ؛ آگاثياس 17 / 3 ؛ ثئوفانس بيزانسى در ديندورف ، 448 ) . به گفتهء بلاذرى ( ص 282 ) خسرو دوّم چهار هزار مستحفظ ديلمى داشت . رؤساى اين ديلميان كه سپاه مزدور بودند بعدها خود امرا و پادشاهان شدند . بلاذرى در مواضع متعدد مىگويد كه ايرانيان براى حمايت خود از راه زمينهاى اين كوه‌نشينان پادگانهاى دائمى مستقر داشتند . حتى گيل‌ها كه سرزمين امروزى گيلان ( در قديم به ياء مجهول ) به نام ايشان ناميده شده است و در سواحل دريا زندگى مىكردند ( ابن حوقل ص 267 ) بر شاپور دوم پادشاه مقتدر ساسانى پيروز شدند ( آميان 1 / 5 / 17 ؛ اوسنىها و خيونىها « در همان موضع و در 4 / 9 / 16 . و مقايسه شود با 1 / 2 - 10 / 1 / 18 » ، نيز در اين ناحيه سكونت داشته‌اند ) . تمام اين طوايف در آن زمان مانند كردها بوده‌اند ولى در طى قرون دراز آرام و بىآزار شده‌اند ، مانند مردم طبرستان ( مازندران ) كه اگرچه مطيع ساسانيان بودند اما در برابر عربها سخت مقاومت كردند .\r\n","page_name":" 507 ","page_number":515},
  {"content":"\r\n\r\nفرودآمد .\r\nدر آنجا فرمود تا بندويه به چوگان‌باز ماهرى 000 / 400 درهم بپردازد . بندويه نخواست به اين اسراف بىمعنى تن دردهد و خسرو فرمود تا به جهت اين نافرمانى دست و پاى او را ببريدند « 1 » . بندويه كه در خون غوطه‌ور بود « شروع كرد به دشنام دادن به خسرو و پدرش و از غدر و عهدشكنى ساسانيان سخن گفت » « 2 » . خسرو خيانت بندويه را به پدرش هرمزد پيش كشيد و بفرمود تا او را سنگسار كردند . پس از آن بستام را فراخواند تا او را نيز بكشد . بستام بىآنكه از بدى بينديشيد به سوى خسرو شتافت . امّا در مرز كومس به كارگزار ( قهرمان ) برادرش ، به نام مردان‌به ، برخورد و اين شخص او را از كشته شدن برادرش بياگاهانيد . بستام به ديلم پيش ياران بهرام چوبين رفت . ياران بهرام ، بستام را با آغوش باز پذيرفتند و فرصتى براى انتقامجوئى از خسرو به دست آوردند . مردان‌سينه و ايزدگشنسپ و ديگر سران به بستام چنين گفتند : « چگونه خسرو براى پادشاهى شايسته‌تر از تو تواند بود كه پسر شاپور پسر خربنداذ « 3 » از نسل خالص بهمن پسر سپندياد هستى و شما با ساسانيان برادر و در سلطنتشان شريك هستيد ؟ بيا تا با تو بيعت كنيم و گرديه خواهر بهرام را به عقد تو درآوريم . ما تخت زرّين را كه بهرام از مداين با خود آورده\r\n\r\n\r\n","description":"","footnote":"\r\n( 1 ) - از سرگذشت برمىآيد كه ظاهرا خسرو خود را موظّف مىدانست كه اعمال گذشته بندويه را ببخشد و بىكيفر بگذارد ، بنا بر اين از به دست آوردن چنين بهانهء مناسبى خوشحال شده بود .\r\n( 2 ) - وزير پدر پادشاه كنونى ( يعنى محمد شاه پدر ناصر الدين شاه ) ، كه او را در رسيدن به تخت سلطنت كمك كرده بود ( مقصود ميرزا ابو القاسم قائم مقام است ) هنگامى كه شاه با مغالطه در تعبير سوگندى كه براى نريختن خونش ياد كرده بود او را به دژخيم سپرد ، چنين گفت :\r\n« اى سوگند قاجاريه ! » رجوع شود به تورنو در  ZDMG  ج 3 ص 32 .\r\n( 3 ) - اين كلمه به همان معنى مهربنداذ است كه در بلاذرى آمده است ( ص 253 ) « آنكه آفتاب بنياد اوست » ؛ مقايسه شود با ماه‌بنداذ ( بلاذرى ص 249 ) . بنياد در اينجا اصطلاحى نجومى است و اشاره به زايجه و طالع است ( رجوع شود به فصل سلطنت خسرو پرويز ) . دربارهء نسب رجوع شود به فصل اول صفحهء 33 ، زيرنويس شمارهء 2 و ضميمهء شمارهء 2 .\r\n","page_name":" 508 ","page_number":516},
  {"content":"\r\n\r\nبود با خود داريم ؛ بر اين تخت بنشين و مردم را به سوى خود بخوان . خانوادهء تو كه از نسل دارا پسر بهمن هستند از هر سوى به تو روى خواهند آورد « 1 » و چون تو نيرومند شدى و سپاهيان تو فراوان شدند رو به خسرو خيانتكار مىآورى و براى به دست آوردن پادشاهى مىجنگى . اگر به مقصود خود رسيدى آرزوى تو و ما برآورده مىشود و اگر كشته شدى در راه به دست آوردن پادشاهى كشته شده‌اى و ازاين‌رو نام و آوازه‌ات بلند مىگردد . » بستام اين پيشنهاد را پذيرفت و او را به شاهى برداشتند . نجبا و اشراف از هر سوى از او پيروى كردند و خويشان او كه دل با او و برادرش داشتند از عراق به سوى او شتافتند و نيز بسيارى از مردم گيلان و ببر و تالش « 2 » به او پيوستند . او از آنجا ( از نزديكى سرزمينهاى كوهستانى مذكور ) در رأس سپاهى مركّب از 000 / 100 مرد به دستبى « 3 » رفت و از آنجا به جنوب غربى ماد تا حدود عراق دسته‌هاى گشتى فرستاد . كارداران شاهى فرار كردند و دهقانان به دژهاى محكم يا كوهها پناه بردند . خسرو كوشيد تا اين سركش را از راه آشتى به دست آورد ولى بستام به او چنين پاسخ داد : « من نامهء تو را كه مضمون آن غدر و نيرنگ بود دريافت كردم ؛ از خشم بمير و فرجام كار زشت خود را ببين . اما بدانكه تو براى تخت قدرت شايسته‌تر از من نيستى ؛ بلكه درست بر خلاف آن من از تو\r\n\r\n\r\n","description":"","footnote":"\r\n( 1 ) - مقصود راوى خويشان بستام است كه در رأس كارگزاران و عمّال و مباشران خود بوده‌اند .\r\n( 2 ) - تالش ( يا تالشان ، به عربى طيلسان ) ناحيه‌ايست در شمال گيلان كه امروز متعلق به روسيه است ( البته قسمتى از آن ، مترجم ) و از لحاظ سرزمين و اقليم مانند روسيه است . ببر ( كه تلفظ درست آن معلوم نيست ) را ميان تالش و گيلان ( بلاذرى 322 ) و ميان تالش و ديلم ( بلاذرى 318 ) و ميان موكان ( مغان ، دشت ميان ارس و رودخانهء كرسفلى ) و تالش ( بلاذرى 327 و مسعودى ج 1 ص 287 و مقايسه شود با ص 402 ) گفته‌اند . از اينجا موقعيّت تقريبى آن به دست مىآيد .\r\n( 3 ) - بلاذرى اين ناحيه را مبدأ حملات ديلميان گفته است ( ص 318 به بعد ) . اين ناحيه در غرب طهران امروزى واقع است . ايزذآباد ( ابن حوقل ص 274 ) به اين ناحيه تعلّق داشته است كه من در نقشه‌هاى امروزى نام آن را استه‌آباد مىبينيم .\r\n","page_name":" 509 ","page_number":517},
  {"content":"\r\n\r\nشايسته‌ترم . زيرا من از نسل دارا پسر دارا هستم كه با اسكندر درافتاد ؛ شما فرزندان ساسان حق ما را با زور و نيرنگ از ما گرفتيد . ساسان پدر شما گوسفندچران بود . اگر بهمن پدر ساسان در فرزندش اثرى از نيكى ديده بود او را از پادشاهى محروم نمىساخت و سلطنت را به دختر خود خماى نمىداد « 1 » . » بنا بر اين خسرو ناگزير شد كه به زور متوسّل شود و سه سپاه كه هر كدام 12000 مرد بود پشت سر هم بر سر او فرستاد . سپاه اوّل به سركردگى شاپور پسر ابرگان ؟ و سپاه دوم به سركردگى نخورگان و سپاه سوم به سركردگى جرابزين « 2 » . سپاهيان خسرو در پاى كوه كلوس « 3 » فرودآمدند .\r\nبستام به همدان عقب نشست و فرمود كه گردنه‌ها را ( در كوههاى شمالى ) بگيرند « 4 » .\r\nسران سپاه اين خبر را به خسرو رساندند و او خود با پنجاه هزار سوار به راه افتاد و به سپاه خود در كلوس پيوست « 5 » و از آنجا روى به همدان نهاد و در دشت آن فرودآمد و به دور سپاه خندق كند . دو سپاه سه روز با يكديگر جنگيدند بىآنكه به نتيجه‌اى برسند . در اينجا خسرو با گردويه ، برادر بهرام چوبين و گردويه ، كه پيوسته به او وفادار بود طرح نيرنگى ريخت . اين دو گرديه را ( كه زن بستام شده بود ) با خود همدست\r\n\r\n\r\n","description":"","footnote":"\r\n( 1 ) - ساسان در اينجا جدّ افسانه‌اى خاندان ساسانى است كه پسر بهمن بوده است . پسر ديگر بهمن به نام داراى اكبر به هنگام مرگ او هنوز از مادر نزاده بود و به همين جهت دختر او خماى ( رجوع شود به فصل اول ، زيرنويس شمارهء 1 صفحهء 39 ) پس از او به سلطنت رسيد . اما طرد ساسان از سلطنت و گوشه‌گيرى او خبرى قديمى است كه در اصل براى غرضى خاص جعل شده است . بنا به روايت ديگر ساسان گوسفندچران پدر اردشير بنيادگذار خاندان ساسانى بوده است ( رجوع شود به كارنامك ) .\r\n( 2 ) - رجوع شود به فصل هشتم ، زيرنويس شمارهء 1 صفحهء 311 .\r\n( 3 ) - به فاصلهء تقريبا هفت ميل ( ميل آلمانى 7420 متر ) از شهر رى ( طهران ) ؛ رجوع شود به ياقوت .\r\n( 4 ) - تا ارتباط خود را با ديلم و جاهاى ديگر تأمين كند .\r\n( 5 ) - اگر اين مطلب صحيح باشد بايد خسرو از آذربايجان به راه افتاده باشد ؛ احتمال مىرود كه داستان در اينجا لشكركشىهائى را كه در طى اين چند سال از چپ و راست در آن نواحى صورت گرفته بوده درهم ريخته و خلاصه كرده است .\r\n","page_name":" 510 ","page_number":518},
  {"content":"\r\n\r\nكردند و گرديه شبى بستام را مست كرد و او را بكشت « 1 » . پس از آن گرديه به سوى خسرو تاخت و خسرو او را به زنى برگزيد . ياران بستام به ديلم گريختند و از آن هنگام قزوين به صورت دژى استوار در برابر ديلميان درآمد « 2 » . خسرو با زن تازهء خود به پايتخت بازگشت و چون انتقام خود را گرفته بود و همهء كسانى را كه در قتل پدرش دست داشتند كشته بود آسوده‌خاطر شد .\r\nغير از آنچه مذكور شد تنها گزارش ديگر مربوط به اين واقعه كه من مىشناسم روايت سبئوس ارمنى و به عبارت بهتر خلاصه‌اى از آن است كه پاتكانيان در ژورنال آزياتيك سال 1866 ج 1 ص 195 منتشر كرده است : « در اين زمان « 3 » خسرو كه مىخواست انتقام خون پدر را بگيرد دستور داد كه وندو را بكشند ؛ امّا و ستم به پارث گريخت و بر ضدّ خواهرزادهء خود قيام كرد . او در اين هنگام چنان نيرومند شد كه توانست دو تن از پادشاهان كوشان : سخوك و پريوك را به اطاعت خود درآورد ولى پريوك او را به خيانت كشت . » يك نويسندهء ارمنى متأخّر ( همان منبع ص 203 ) مىگويد : « او دو دائى خود بندو و و ستم را با شصت تن از افراد خانواده‌شان با مرگ كيفر داد . »\r\nثئوفيلاكتوس ( 15 / 5 ) مدّعى است كه خسرو همهء كسانى را كه در شورش ( بر ضدّ پدرش ) شركت داشتند به قتل رسانيد و بفرمود تا بندوئس را به دجله انداختند زيرا به پادشاهى دست‌درازى كرده بود .\r\nاما آنچه شايان اهميّت است اين است كه يكى از نويسندگان عرب نسطورى مذهب ذكرى از اين قيام به طور استطراد به ميان آورده است كه اگرچه متأخّر است\r\n\r\n\r\n","description":"","footnote":"\r\n( 1 ) - قصّهء اين توطئه تا اندازه‌اى مفصّل است . مفصّل‌تر از آن همراه با چند خبر از گرديه ( كه باز با وصف فردوسى ارتباط پيدا مىكند ) در كتاب جاحظ ( المحاسن و الاضداد ، نسخهء خطى ليدن 1012 ) آمده است .\r\n( 2 ) - اين امر در حقيقت شايد زودتر اتفاق افتاده بوده است . رجوع شود به مطالب قبلى .\r\n( 3 ) - كمى پس از بازگشت خسرو به سلطنت .\r\n","page_name":" 511 ","page_number":519},
  {"content":"\r\n\r\nامّا از منابع خوبى استفاده كرده است « 1 » . به گفتهء او هنگامى كه خسرو ناگزير شد به مقابلهء بستام بشتابد سخت مىترسيد امّا به موجب خوابى كه سبهرايشوع اسقف لاشوم « 2 » در جرمايه ( گارامئا ) ديده بود آرام شد . پس از آنكه خسرو طاغى را مغلوب ساخت كارى كرد كه اسقف مزبور به جاى ايشوع‌يبه كه تازه وفات يافته بود به جاثليقى نسطوريان برگزيده شود . اين انتخاب در عيد فصح سال ششم سلطنت خسرو صورت گرفت .\r\nقسمتهاى اصلى اين داستان تا اندازه‌اى خود را تأييد مىكند . اين امر مسلّم است كه اين پادشاه مستبد خودخواه كه دست‌كم فاقد شجاعت بود مىخواست كسانى را كه با جنايت خونين راه او را براى وصول به تاج و تخت هموار كرده بودند از ميان بردارد . تا آن روز كه او در دور و بر خود كسانى را مىديد كه مىدانستند چگونه پادشاهى را از سلطنت بيندازند خود را در آسايش و آرامش نمىديد . اگر خسرو اين اشخاص را بىكيفر مىگذاشت وسوسهء خيانت در ديگران در تقليد از ايشان به همان اندازه پيدا مىشد . به علاوه ، كشتن قاتلان پدر براى او در حقيقت نوعى ثواب هم بود زيرا كفّاره‌اى براى همكارى او در اين خيانت بود . اين مطلب فرق نمىكند كه آيا او چگونه بندويه را كشته است : بر طبق آنچه دينورى گفته است ، يا آن‌چنان كه ثئوفيلاكتوس نقل كرده است . امّا گفتهء سبئوس كه بستام پس از قتل بندويه فرار كرد درست به نظر نمىرسد ؛ زيرا در اين صورت نمىتوانست سرزمين‌هاى پهناورى را از مملكت به چنگ بياورد و خود را پادشاه بخواند . اين امر ، يعنى تسلط بر سرزمينها و پادشاه خواندن خود ، از گفتهء فردوسى و دينورى بيشتر واضح مىگردد . به گفتهء اين دو او از جانب خسرو مرزبان خراسان و سرزمين‌هاى\r\n\r\n\r\n","description":"","footnote":"\r\n( 1 ) - السّمعانى  a  444 ،  b  443 ،  III , I  .\r\n( 2 ) - نام اين محلّ در آثار نسطورى بسيار ذكر شده است و شايد نزديك دقوقى ( طاووق ، بر سر راه بغداد به اربيل ) باشد . يكى دانستن لاشوم و دقوقى ( السمعانى  a  444 ،  b  155  ( III , I ,  مبنى بر اين است كه گاهى اين دو حوزهء دينى مجاور متعلّق به اسقف يك حوزه مىشدند .\r\n","page_name":" 512 ","page_number":520},
  {"content":"\r\n\r\nمجاور بوده است . از اينجا اتّحاد او با دو پادشاه بيگانه كه مالك سرزمينهاى مجاور جيحون بودند ، چنان كه سبئوس نقل كرده است ، و پيشروى او به همدان قابل فهم مىگردد . پيوستن بقيّهء ياران بهرام چوبين به او نيز امرى طبيعى است ؛ امّا اين موجب نمىشود كه بگوئيم رفتن ياران بهرام با او به تركستان و بازگشت ايشان پس از مرگ او نيز حقيقت دارد . اتّحاد او با ديلميان از اين جهت بوده است كه او اين جنگجويان ناآرام را كه پس از آشتى با روم بيكار مانده بودند با پول و تطميع به غارت به خدمت خود آورده بود . اشاره به اينكه قسمت مهمى از نجباى « 1 » طبقهء بالا به او پيوستند چندان بعيد به نظر نمىرسد « 2 » . چنان كه از روايت برمىآيد ميدان جنگ در نزديكى ديلم در نواحى رى و همدان و قزوين بوده است ؛ بستام نمىتوانسته است تا ولايت خود پادشاه جلو بتازد . پيش از آنكه خسرو به سوى او بشتابد پيكار از مدتى پيش جريان داشته است . ما مىتوانيم گفتهء دو منبع فوق را كه از يكديگر مستقل هستند باور كنيم كه كشته شدن بستام بر اثر خيانت بوده است در اين خيانت ممكن است هم زن و هم « پادشاه كوشان » به طور مساوى شريك بوده‌اند ؛ امّا كمتر مىتوان به داستان توطئه زنان متّكى شد .\r\nاز بستام سكّه‌هائى در دست است كه خود را در آن پيروج وستهم خوانده است . هيچ‌يك از روايات از اين نام پيروج ( پيروز ) سخن نمىگويند . سكّه‌هاى او بسيار كم است . موردتمان كه نخستين بار اين سكّه‌ها را معرّفى كرد فقط هفت عدد از آن را مىشناسد كه بر آن رقم سالهاى دوم و سوم و چهارم و پنجم و ششم نقش است « 3 » . بنا بر اين بستام چندين سال سلطنت كرده بوده است . اما روايت نسطورى\r\n\r\n\r\n","description":"","footnote":"\r\n( 1 ) - اشراف البلاد .\r\n( 2 ) - آيا مىتوان از آنچه دربارهء دهقانان در اين شورش گفته‌اند چنين نتيجه گرفت كه شايد طبقهء پائين‌تر از نجبا به پادشاه قانونى وفادار مانده بودند ؟\r\n( 3 ) - رجوع شود به مقدمهء بارتولومئى بر سكه‌هاى ساسانيان ص 14 ( از چاپ دوم ) ؛ نيز مقايسه شود با موردتمان در  ZDMG  ج 19 ص 482 ؛ مقالهء او به عنوان « هكاتوم‌پيلوس » در گزارش جلسهء آكادمى پادشاهى علوم در مونيخ 1869 ج 1 ص 498 به بعد ؛ مقالهء او به عنوان\r\n","page_name":" 513 ","page_number":521},
  {"content":"\r\n\r\nمذكور انتخاب سبهرايشوع را پس از مغلوب شدن بستام در عيد فصح سال ششم سلطنت خسرو مىداند ؛ الياس نصيبينى نيز تأييد مىكند كه اين شخص در آن زمان جاثليق گرديد « 1 » . مىتوان اعتراض كرد كه اين روايت با اين رؤياى معجزه آثارش ارزشى ندارد ؛ امّا ذكر جزئيّات جلوس سبهرايشوع به كرسى بطريركى نشان مىدهد كه ما در اينجا با روايت بسيار خوبى سر و كار داريم . ذكر شورش بستام ، كه متأخران از آن آگاهى نداشته‌اند ، در اين روايت ناچار ايجاب مىكند كه بگوئيم انتخاب بطريرك به موجب كهن‌ترين نوشته‌ها به مناسبت مصادف شدن با مغلوب گشتن طاغى صورت گرفته است . ذكر مختصرى خارق عادت فقط براى تزيين است ؛ امّا نبايد فراموش كرد كه خسرو در دوران نخستين پادشاهى خود به دين معشوقهء مسيحى خود شيرين اخلاص مىورزيد و از بند خرافات مسيحيّت آزاد نبود « 2 » . بنا بر اين ، بستام كه براى خود شش سال سلطنت شمرده است در ششمين سال سلطنت خسرو ( آغاز آن در بيست و ششم ژوئن 595 م ) برافتاده است . اما اين مطلب بدان معنى است كه او آغاز سلطنت خود را از همان تاريخ آغاز سلطنت خسرو مىشمرده است يعنى از بيست و هفتم ژوئن 590 م امّا در عمل بستام در سال اول به عنوان پادشاه ظاهر نشده است . چون بستام خود را در دومين سال سلطنت خسرو ( آغاز آن بيست و هفتم ژوئن 591 م ) ناگزير به طغيان ديده است ، سال نخستين سلطنت خسرو را از سال سلطنت خود شمرده است ؛ چنان كه پيروز با\r\n\r\n\r\n","description":"","footnote":"\r\n« گاه‌شمارى ساسانيان » ( همان منبع 1871 ، قسمت فلسفى و تاريخى 24 ) و توماس در گاهنامهء سكّه‌شناسى دورهء 13 جدول 9 شمارهء 5 .\r\n( 1 ) - رجوع شود به تعليق بر تاريخ روحانيت ابن العبرى ج 2 ص 106 به بعد ، كه پنجشنبهء هفتهء فصح سال 907 سلوكى ( - 596 م ) را روز تعيين شخص مذكور بر منصب بطريركى خوانده است . صحت اين تاريخ‌گذارى از روى تاريخ شوراى كليسا ، كه جاثليق مذكور ترتيب داده بود ، يعنى 6 ماه مه سال ششم سلطنت خسرو تأييد مىگردد ( السّمعانى  ( I . C  . فرمانهاى شوراهاى كليسا كه نگاه‌دارى مىشد داراى تاريخ بود .\r\n( 2 ) - رجوع شود به شرح حال خسرو پرويز .\r\n","page_name":" 514 ","page_number":522},
  {"content":"\r\n\r\nسالهاى سلطنت هرمزد و كواذ با سالهاى سلطنت جاماسپ چنين كردند . چون سكّه‌هاى او خيلى كم است نمىتوان بر روى نبودن سكّه‌اى از او از سال اوّل سلطنتش چندان تكيه كرد . امّا من خيلى شك دارم كه چنين سكّه‌اى پيدا شود « 1 » .\r\nبنا بر اين بايد گفت كه خسرو پس از بازگشت خود به سلطنت در سال 951 م خيلى زود به قتل بندويه اقدام كرد و بستام برادر بندويه مرزبان خراسان از شنيدن اين خبر در سال 591 يا آغاز سال 592 قيام كرد و تقريبا تا آخر سال 595 خود را نگاه داشت . بستام ، هرمزد را از سلطنت برانداخته و خسرو را به جاى او نشانده بود ؛ خسرو به كمك دشمن ارثى خود دوباره به سلطنت رسيد اما سلطنت او هنوز متزلزل بود : بنا بر اين بستام جاه‌طلب كه سخت مورد تهديد قرار گرفته بود شايد به اين فكر افتاده است كه اقدام بهرام چوبين را از سر بگيرد و شايد او خود را در سركوب كردن بهرام عامل عمده‌اى مىدانسته است . مسلّم است كه خسرو براى مغلوب ساختن او زحمت زيادى متحمّل شده است . اين خاطره كه وى هنگام رفتن به جنگ بستام بسيار مىترسيده است بايد درست باشد ، زيرا او شاپور دوم نبود .\r\n\r\n\r\n","description":"","footnote":"\r\n( 1 ) - در همهء سكّه‌هاى بستام محل ضرب سكّه با دو حرف نشان داده شده است و موردتمان با تلفيق عجيبى آن را « هكاتوم‌پيلوس » مىداند و آن را با شاهرود امروزى يكى مىداند . اما من ترجيح مىدهم كه آن را « رى » بخوانم . اين دو حرف بر روى خيلى از سكّه‌هاى ساسانى ديده مىشود . به گفتهء موردتمان اين دو حرف بر روى سكّه‌هائى از خسرو كه سالهاى دوم و سوم و هشتم و نهم را نشان مىدهد منقوش است اما بر روى هزاران سكّهء ديگر اين پادشاه كه بر روى آن سالهاى چهارم و پنجم و ششم و هفتم منقوش است ديده نمىشود ( مقالهء هكاتوم‌پيلوس ص 508 ؛  ZDMG  ج 33 ص 117 ) . در سالهاى دوم و سوم سلطنت خسرو شهر رى به تناوب گاهى در دست عمّال خسرو و گاهى در دست كارگزاران بستام بوده است . ظاهرا جنگ داخلى به اين شهر خيلى زيان رسانيده است چنان كه پس از شكست طاغى نتوانسته است به زودى دار الضّرب گردد . شايد هم اين امر نشانه‌اى از خشم پادشاه بوده است . اگر اين دار الضّرب واقعا همان شهر رى باشد مىتوان واقعه‌اى را كه خيلى افسانه‌وار زينت داده شده است و در شاهنامه ( ماكان ص 1987 به بعد ؛ مهل ج 7 ص 217 به بعد ) آمده است با مطلب فوق به هم مربوط كرد . به موجب اين داستان خسرو مىخواسته است كه شهر را ويران سازد امّا بعد به خاطر گرديه آن را مورد عفو قرار داده است .\r\n","page_name":" 515 ","page_number":523},
  {"content":"\r\n\r\nبه هر حال گزارش دينورى كه خسرو براى انتقام خون پدر ده سال انتظار كشيده نابجاست ؛ زيرا به فرض صحّت آن در اين مدت جنگ بزرگ با روم شروع شده بود پيش از آنكه قيام بستام سركوب شود ؛ قيامى كه نيروى جنگى و مالى مملكت را چنان به خود مشغول داشته بود كه مملكت پس از آن و پيش از شروع به جنگ ديگر به چند سال آرام متوالى نيازمند بود .\r\n\r\n","description":"","footnote":"","page_name":" 516 ","page_number":524},
  {"content":"\r\n\r\n\r\n8 - جدول گاه‌شمارى حكومت ساسانيان\r\nسال حكومت بر اساس نظر آگاثياس / سال حكومت بر اساس نظر يعقوب رهاوى / اولين سال حكومت بر اساس نظر الياس نصيبينى / تاريخ آغاز فرمانروايى / سال قطعى جلوس / پايان قطعى فرمانروايى\r\nاردشير اول / 10 / 14 / 15 / 538 / 26 سپتامبر 226 م . / /\r\nشاپور اول / 31 / 30 / 553 / 22 سپتامبر 241 م . / /\r\nهرمزد اول / 10 / 10 / 2 / 583 / 14 سپتامبر 272 م . / /\r\nبهرام اول / 3 / 3 / 585 / 14 سپتامبر 273 م . / /\r\nبهرام دوم / 17 / / 588 / 13 سپتامبر 276 م . / /\r\nبهرام سوم / 4 / 0 / 17 / / 9 سپتامبر 293 م . / /\r\nنرسى / 5 / 7 / 9 / 605 / / /\r\nهرمز دوم / 5 / 7 / 7 / 614 / 7 سپتامبر 302 م . / /\r\nشاپور دوم / 70 / 70 / 621 / 5 سپتامبر 309 م . / / پايان تابستان 379 م .\r\nاردشير دوم / 4 / 4 / 691 / 19 اوت 379 م . / /\r\nشاپور سوم / 5 / 5 / 695 / 18 اوت 383 م . / /\r\nبهرام چهارم كرمانشاه / 11 / 11 / 700 / 16 اوت 388 م . / /\r\nيزدگرد اول / 21 / 21 / 711 / 14 اوت 399 م . / /\r\nبهرام پنجم ( گور ) / 20 / 19 / 732 / 8 اوت 420 م . / /\r\nيزدگرد دوم / 7 / 14 / 18 / 751 / 4 اوت 438 م . / /\r\nهرمزد سوم / / / 30 ژوئيه 457 م . / /\r\nپيروز / 24 / 27 / 769 / 30 ژوئيه 457 ( يا 30 ژوئيه 459 م . ) / / آغاز 484 م .\r\nبلاش / 4 / 4 / 796 / 23 ژوئيه 484 م . / /\r\nكاوه اول / 11 / 11 / 800 / 22 ژوئيه 488 م . / / 13 سپتامبر 531 م .\r\n( جاماسپ ) / 4 + / 2 + / / / /\r\n/ 30 + / 30 + / 810 / 20 ژوئيه 496 م . / /\r\nخسرو اول انوشروان / 48 / 47 / 843 / 12 ژوئيه 531 م . / 13 سپتامبر 531 م . / فوريهء 579 م .\r\nهرمزد چهارم / / 12 / 890 / 30 ژوئن 578 م . / فوريهء 579 م . / تابستان 590 م .\r\nخسرو دوم پرويز / / 37 / 902 / / تابستان 590 م . / 25 ( 29 ) فوريه 628 م .\r\n( بهرام چهارم چوبين ) / / / / 27 ژوئن 590 م . / اواخر تابستان 590 م . / بهار 591 م .\r\n( بستام ) / / / / / آخر 591 يا آغاز 592 م . / آخر 595 يا آغاز 596 م .\r\nكاوه دوم شروه / / 1 / 939 / 18 ژوئن 627 م . / 25 فوريه 628 م . / سپتامبر 628 م .\r\nاردشير سوم / / 2 / / 17 ژوئن 628 م . / سپتامبر 628 م . / 27 آوريل 630 م .\r\nشهربراز / / / / 17 ژوئن 629 م . / 27 آوريل 630 م . / 9 ژوئن 630 م .\r\nبوران / / 2 / / 17 ژوئن 630 م . / تابستان 630 م . / پاييز 631 م .\r\nاختلاف / / / / 17 ژوئن 630 م . و 631 م . / /\r\nهرمزد پنجم / / / / 17 ژوئن 631 م . / /\r\nيزدگرد سوم / / 12 / 943 / 16 ژوئن 632 م . / آخر 632 يا آغاز 638 م . / 651 يا 652 م .\r\n\r\n","description":"","footnote":"","page_name":" 517 ","page_number":525},
  {"content":"\r\n\r\n\r\n9 - جدول روزهاى سال نو ايرانى در زمان ساسانيان\r\nهريك از تاريخ‌هاى سال نو ايرانى براى سه سال مسيحى پس از آن نيز معتبر است .\r\nسال ميلادى / سال نو ايرانى / سال ميلادى / سال نو ايرانى / سال ميلادى / سال نو ايرانى / سال ميلادى / سال نو ايرانى / سال ميلادى / سال نو ايرانى\r\n220 / 27 سپتامبر / 312 / 4 سپتامبر / 404 / 12 اوت / 496 / 20 ژوئيه / 588 / 27 ژوئن\r\n224 / 26 - / 316 / 3 - / 408 / 11 - / 500 / 19 - / 592 / 26 -\r\n228 / 25 - / 320 / 2 - / 412 / 10 - / 504 / 18 - / 596 / 25 -\r\n232 / 24 - / 324 / 1 - / 416 / 9 - / 508 / 17 - / 600 / 24 -\r\n236 / 23 - / 328 / 31 اوت / 420 / 8 - / 512 / 16 - / 604 / 23 -\r\n240 / 22 - / 332 / 30 - / 424 / 7 - / 516 / 15 - / 608 / 22 -\r\n244 / 21 - / 336 / 29 - / 428 / 6 - / 520 / 14 - / 612 / 21 -\r\n248 / 20 - / 340 / 28 - / 432 / 5 - / 524 / 13 - / 616 / 20 -\r\n252 / 19 - / 344 / 27 - / 436 / 4 - / 528 / 12 - / 620 / 19 -\r\n256 / 18 - / 348 / 26 - / 440 / 3 - / 532 / 11 - / 624 / 18 -\r\n260 / 17 - / 352 / 25 - / 444 / 2 - / 536 / 10 - / 628 / 17 -\r\n264 / 16 - / 356 / 24 - / 448 / 1 - / 540 / 9 - / 632 / 16 -\r\n268 / 15 - / 360 / 23 - / 452 / 31 ژوئيه / 544 / 8 - / / آغاز\r\n272 / 14 - / 364 / 22 - / 456 / 30 - / 548 / 7 - / / دورهء\r\n276 / 13 - / 368 / 21 - / 460 / 29 - / 552 / 6 - / / يزدگردى\r\n280 / 12 - / 372 / 20 - / 464 / 28 - / 556 / 5 - / 636 / 15 ژوئن\r\n284 / 11 - / 376 / 19 - / 468 / 27 - / 560 / 4 - / 640 / 14 -\r\n288 / 10 - / 380 / 18 - / 472 / 26 - / 564 / 3 - / 644 / 13 -\r\n292 / 9 - / 384 / 17 - / 476 / 25 - / 568 / 2 - / 648 / 12 -\r\n296 / 8 - / 388 / 16 - / 480 / 24 - / 572 / 1 - / 652 / 11 -\r\n300 / 7 - / 392 / 15 - / 484 / 23 - / 576 / 30 ژوئن / /\r\n304 / 6 - / 396 / 14 - / 488 / 22 - / 580 / 29 - / /\r\n308 / 5 - / 400 / 13 - / 492 / 21 - / 584 / 28 - / /\r\n\r\n","description":"","footnote":"","page_name":" 518 ","page_number":526},
  {"content":"\r\n\r\n\r\nفهرست راهنما\r\n\r\nآ\r\nآئين ، كتاب 23\r\nآپامئا 150\r\nآتروپاتنه - آذربايجان\r\nآتشكده آناهيذ 47\r\nآتشكده آذرگشنسپ 130\r\nآتشكده اردشير 416\r\nآتشكده فارس 279\r\nآتورفربا پسر اكيبا 493\r\nآتورمهر 493\r\nآتورميثر 493\r\nالآثار الباقيه 427 ، 430\r\nآثورپات 493\r\nالآداب ، كتاب 23\r\nآدوليس 217\r\nآديابنه ( حديب ) 49 ، 475 ، 478\r\nنيز - حديب\r\nآديگاناى سلوكيه 467\r\nآذرباد 98\r\nآذرباذگان 11\r\nآذربايجان 45 ، 108 ، 131 ، 135 ، 169 ، 474 ، 510\r\nنيز - آذربايگان\r\nآذربايگان 133 ، 182 ، 185 - 188 ، 295 ، 296 ، 299 ، 304 ، 307 ، 474 ، 510\r\nنيز - آذربايجان\r\nآذرنرسى 83\r\nگاه‌شمارى سلطنت 439 - 441\r\nآذين‌گشنسپ 229\r\nآذرمهر 491\r\nآرابيسوس 405\r\nآرش كمان‌گير 301\r\nآرال ، دريا 251\r\nآرامى ، آراميان 45 ، 52 ، 89\r\nآرامى ، زبان 415\r\nآريا ، سرزمين 474\r\nآزاتان 102\r\nآزاذافروز پسر گشنسپ 282\r\nنيز - مكعبر\r\nآزاذ به پسر بانيان 369\r\nآزرميدخت دختر خسرو پرويز 308 ، 403 ، 408 ، 417\r\nپادشاهى 411\r\n\r\n","description":"","footnote":"","page_name":" 519 ","page_number":527},
  {"content":"\r\n\r\nپايان كار 413\r\nگاه‌شمارى سلطنت 460 ، 461\r\nآسيا 480\r\nآسياى مركزى 134\r\nآسوليك 448\r\nآشور ، آشوريان ( قوم ، سرزمين ) 186 ، 417 ، 265 ، 398\r\nآفراآتس 431 ، 432\r\nآگاثياس 17 ، 420 ، 424 ، 431 ، 435 ، 438 ، 446 ، 450 ، 451 ، 453 ، 454\r\nآلان ، قوم 187 ، 188\r\nآلبانيا 131\r\nآلبانى 184 ، 295\r\nآل حارث بن عمرو آكل المرار 198\r\nآل ذو الجدّين 349\r\nآلزاس 12\r\nآل نصر 199 ، 370\r\nآمل 132\r\nآمد 167 ، 175\r\nآناتوزادوس 499\r\nآناستازيوس 401 ، 402\r\nآناسوزادوس 499\r\nآومر 12\r\nابابيل 245\r\nابخاز ، قوم 187 ، 188\r\nابراموس - ابرهه\r\nابرساس ، موضعى در پارس 41\r\nابرسام ، وزير اردشير 39 ، 40 ، 43 ، 51 ، 56\r\nابرشهر 46 ، 174\r\nابروان 140 ، 141\r\nابرهة الاشرم 219 ، 224 - 238 ، 242 - 246 ، 254 ، 255 ، 276\r\nابزقباد 175\r\nابستا ( اپستاك ) - اوستا\r\nابلّه 349\r\nابناء 247 ، 286 ، 371\r\nابن الاثير 27 ، 28 ، 484 ، 488 ، 501\r\nابن خرداذبه 49\r\nابن الذئبة الثقفى 222\r\nابن الزبعرى 245\r\nابن صباح ( ابرهه ) 219\r\nابن العبرى 421 ، 442 ، 449\r\nنيز - ابو الفرج بن العبرى\r\nابن قتيبه 21 - 25 ، 28 ، 421 ، 446 ، 484 ، 486\r\nابن الكلبى - هشام بن محمد الكلبى\r\nابن المقفع 21 - 25 ، 28 ، 148 ، 291 ، 421 ، 433 ، 446 ، 484 ، 487 ، 490\r\nابن مقله 22\r\nابو بكر صديق 319 ، 320\r\nابن هشام 63\r\nابو ثمام 22\r\nابو جعفر زراتشت پسر احرار ، موبذ 25 ، 146\r\nابو جعفر موبذ - ابو جعفر زراتشت\r\nابو منصور بن عبد الرزاق طوسى 26 ، 27 ، 28\r\nابو على محمد بن احمد بلخى 28\r\n\r\n","description":"","footnote":"","page_name":" 520 ","page_number":528},
  {"content":"\r\n\r\nابو حنيفه احمد بن داود دينورى 28\r\nنيز - دينورى ، ابو حنيفه\r\nابو دواد الايادى 63\r\nابو لودر 63\r\nابو الطّحمان القينى 112\r\nابو شهر ( بوشهر ) 136\r\nابو ساسان 166\r\nابو يعفر بن علقمة بن مالك 199 ، 200\r\nابو رغال 334 ، 235\r\nابو مسعود ثقفى 244\r\nابو مرة بن ذى يزن 227 ، 228 ، 247\r\nابو الصلت پدر امية بن ابى الصلت ثقفى 259\r\nابو عبيده محمد بن المثنى 331\r\nابو المختار فراس بن خندق 331\r\nابو ربيعه ، شاخه‌اى از بنى شيبان 363\r\nابو كلبه 363 ، 364\r\nابو سفيان 410 ، 411\r\nابو الفداء 484 ، 488\r\nابو يكسوم - ابرهه\r\nابى بن خلف جمحى 319 ، 320\r\nاتزبحا 219\r\nاحد ، جنگ 357\r\nاحمد بن عبد الرزاق طوسى - ابو منصور\r\nعبد الرزاق طوسى\r\nاحمر ، دريا 231\r\nاخبار الطوال 12 ، 504 ، 506\r\nاخشنواز 153 - 161\r\nادسا ( رها ) 64 ، 359\r\nنيز - رها\r\nادم 361\r\nاديابنه - آديابنه\r\nاذنات ( اذينه ) 52 ، 61 ، 96 ، 435\r\nاذرعات 319 ، 321\r\nاران 131 ، 184 ، 295 ، 467\r\nاربلا 49\r\nنيز - آديابنه\r\nاربيل 510\r\nارتاكسركس درازدست 34\r\nارتبان پارثى 38 ، 41 ، 45\r\nارتخشثر هخامنشى 37\r\nارتخشثره ، ارتاكسرس - اردشير\r\nارتخشثر پاپكان - اردشير پابكان\r\nارتشتاران سالار 140 ، 472 ، 473\r\nارثاس - ارياط\r\nارخوز 187\r\nاردبيل 153\r\nاردشير ( اول ) پاپكان 9 ، 17 ، 18 ، 30 ، 32 ، 34 ، 36 ، 39\r\nظهور 33\r\nضبط نام 33 حاشيهء 2\r\nنسب‌نامه 33 ، 34\r\nولادت و رشد 35 ، 36\r\nجنگ‌هاى پيش از پادشاهى 37 ، 38\r\nپادشاهى 39\r\nتصرف كرمان 40\r\nتصرف فارس 41\r\nنزاع با اردوان 42 - 44\r\nشاهنشاهى اردشير 44 ، 45\r\nتوسعه قلمرو 45 - 48\r\nخوى و خصلت 50\r\n\r\n","description":"","footnote":"","page_name":" 521 ","page_number":529},
  {"content":"\r\n\r\nاردشير و حيره 51 - 54\r\nبناى شهرها 48 ، 49\r\nنيز 55 - 58 ، 62 ، 73 - 75 ، 80 ، 355 ، 433 ، 478\r\nگاه‌شمارى سلطنت 429 - 433 ، 435\r\nاردشيرخرّه 41 ، 42 ، 48 ، 74 ، 85 ، 140 ، 141 ، 152 ، 156 ، 167 ، 383 ، 492\r\nاردشير ( دوم ) پسر هرمزد دوم 49 ، 83 ، 98 ، 100 ، 422\r\nگاه‌شمارى سلطنت 441 ، 478\r\nاردشير ( سوم ) پسر شيرويه 369\r\nآغاز پادشاهى 404\r\nشورش شهربراز 404\r\nسقوط و قتل 405 ، 406\r\nنيز : 407 ، 410\r\nگاه‌شمارى سلطنت 459\r\nنيز : 461\r\nاردشير شكوه 41\r\nنيز - اردشيرخرّه\r\nاردوان اشكانى 38 ، 42 ، 44 ، 45 ، 51 ، 54 ، 432\r\nاردوانيان 51 ، 52\r\nارز روم 157\r\nارس 507\r\nارسطو 191\r\nارش ، كىارش ، كوى ارسن 294\r\nارشاتين 294\r\nارشك پسر خرّه 55 ، 462\r\nارگان 43 ، 167 ، 175\r\nارگبذ 140\r\nارمانيان 51 ، 52\r\nارمزددخت 159\r\nارمنستان 18 ، 45 ، 52 ، 123 ، 126 ، 130 ، 144 ، 149 ، 151 ، 157 ، 159 ، 164 ، 183 ، 184 ، 188 ، 196 ، 299 ، 307 ، 315 ، 316 ، 447 ، 474 ، 477 ، 478\r\nارمنى ، ارمنيان 47 ، 81 ، 104 ، 108 ، 119 ، 127 ، 144 ، 149 ، 173 ، 176 ، 186 ، 188 ، 192 ، 265 ، 292 ، 307 ، 312 ، 449 ، 501\r\nارميس 80\r\nارميه ، درياچه 318\r\nارنجده 224 ، 225\r\nاروتاسپه ، اوروتاسپه 33\r\nارياط حبشى 218 ، 219 ، 220 ، 224 - 229 ، 242 ، 247\r\nاريوبرزنس 34\r\nاسپاذگشنسپ 383 ، 386 - 388 ، 397 ، 404\r\nاسپبدس ، دايى خسرو اول 176\r\nاسپنديار پسر بشتاسپ 33 ، 34\r\nاسپهان 450 ، 474 ، 476\r\nنيز - اصفهان\r\nاسپهبذان 157 ، 394\r\nاستاباذ 49\r\nاستخر ، ستخر 34 ، 35 ، 37 ، 39 ، 43 ، 46 ، 48 ، 110 ، 285 ، 406 ، 416 ، 486 ، 492\r\nاسترآباد اردشير 49\r\nاستندار ( منصب ) 474\r\n\r\n","description":"","footnote":"","page_name":" 522 ","page_number":530},
  {"content":"\r\n\r\nاستفانوس 54\r\nاستوذ ، پادشاه كرانه‌هاى درياى پارس 41\r\nاسته‌آباد 507\r\nاستينيه 409\r\nاسفنيديار ( اسپنديار اسفندياذ ، سپنداته ) 33\r\nاسكندر مقدونى 18 ، 32 ، 34 ، 37 ، 95 ، 167 ، 396 ، 423 ، 480 ، 510\r\nاسكندريه 196 ، 313 ، 314 ، 396\r\nاسلام 53\r\nاسمفايوس 219\r\nاسوار پسر مروزان 372\r\nاسواران 466 ، 467\r\nاسود بن مقصود 235\r\nاسود بن منذر 162 ، 198 ، 333 ، 335 - 338\r\nاسيميفايوس 219\r\nاسيمفايوس حميرى ، شاه حبشه 228 ، 229\r\nاشبورقان 484\r\nاشرم ابو يكسوم 202\r\nنيز - ابرهه\r\nاشك پسر خرّه 55\r\nاشكانى ، اشكانيان 34 ، 38 ، 47 ، 55 ، 56 ، 62 ، 139 ، 157 ، 164 ، 168 ، 176 ، 302 ، 433 ، 465 ، 467 ، 478\r\nاشه‌پور 57\r\nنيز - شاپور\r\nاصحاب البيوتات 462\r\nاصحاب الفيل 235\r\nاصفهان 43 ، 174 ، 186 ، 308 ، 473\r\nاعتدال ربيعى 426 ، 430 ، 434\r\nاعشى 63 ، 286 ، 350 ، 356 ، 364 ، 365\r\nافراسياب 294\r\nافرائيم ، اسقف نسطورى حيره 202\r\nافروديت 201\r\nافريقيه 374\r\nافريقا 249 ، 374\r\nافغانستان 187\r\nافلاطون 191\r\nاقفور ، شاه كسكر 44\r\nاكباتانا 45\r\nنيز - همدان\r\nاكراى بابل ( عقربابل ) 378\r\nنيز - عقربابل\r\nاكسوم ، خاندان شاهى يمن 219 ، 226 ، 227 ، 242\r\nالّاتزبائائو ، شاه حبشه 217\r\nالسبائاس 219\r\nالسباس 217\r\nالكساندر اول ، پادشاه روسيه 303\r\nالكساندر سوروس 429\r\nالياس نصيبينى 422 ، 424 ، 429 ، 431 ، 433 ، 437 ، 442 ، 444 ، 447 ، 449 ، 451 ، 453 - 461 ، 514\r\nاليزئوس 447 ، 449 ، 450\r\nامرؤ القيس البدء 77\r\nامرؤ القيس البدء بن امرؤ القيس البدء 110\r\nامرؤ القيس البدء بن عمرو 99\r\nامرؤ القيس بن نعمان 422\r\nامرؤ القيس شاعر 205\r\n\r\n","description":"","footnote":"","page_name":" 523 ","page_number":531},
  {"content":"\r\n\r\nامرؤ القيس كندى 201\r\nام الملك دختر عمرو بن حجر 199\r\nامية بن ابى الصلت 232 ، 345\r\nاموى 261\r\nآناهيذ ، آتشكده استخر 35\r\nانبار 52 ، 53 ، 68 ، 88 ، 89 ، 201 ، 304\r\nانتيوخيان خسروئو 196\r\nانجيل 207 ، 213 ، 216\r\nانديان 308\r\nاندرگاه 426 ، 427\r\nنيز - خمسهء مسترته\r\nاندرزگر 491\r\nانزبيوس 150\r\nانطاكيه 61 ، 70 ، 195 ، 263 ، 264 ، 297 ، 304 ، 309 ، 396 ، 494\r\nانطاكيه نو 46 ، 71 ، 192 ، 402\r\nانگانس 219\r\nانوشجان 166\r\nانوشيروان 166\r\nانوشروان - خسرو اول انوشروان\r\nانوشازاد پسر گشنسپ‌ده 286\r\nانوشزاد 265\r\nانوشك‌روان 165\r\nانوشك‌روان خسرو پسر ماهدات 491\r\nانوشه‌روان 165\r\nانوشه‌زاد ، قيام 498 - 502\r\nانيس 237\r\nاوتروپيوس 441\r\nاورانيوس 54\r\nاورشليم 410\r\nاوس بن قلّام 190 - 370\r\nاوستا 18 ، 28 ، 33 ، 34 ، 150 ، 485 ، 489\r\nاوسنىها 505\r\nاوفميا 500\r\nاوگوستوس 439\r\nاويترپ 439\r\nاويستاثيوس 150\r\nاهرپت 139 ، 479\r\nاهرمزد 493\r\nاهل البيوتات 101 ، 102\r\nاهواز 42 ، 43 ، 48 ، 88 ، 96 ، 97 ، 167 ، 174 ، 175 ، 186 ، 264 ، 284 ، 413 ، 496 ، 497 ، 500\r\nاياد ، قبيله 357\r\nاياس بن قبيصهء طايى 334 ، 353 ، 355 ، 357 ، 361 ، 369 ، 370 ، 422\r\nاياصوفيه 229\r\nايتاليا 229 ، 251\r\nايذج 82\r\nايران - سراسر كتاب\r\nايران خرّه شاپور 89 ، 90\r\nايران دبيرپت ( ايران دبيربذ ) 472\r\nايران سپه‌پت ( ايران سپهبذ ) 472\r\nايران شهر 89\r\nايرانشهر شاپور 90 ، 97\r\nايزذآباد 509\r\nايزدگرد 104\r\nايزدگشنسپ 169 ، 300 ، 508\r\nايشوع‌يبه ، جاثليق نسطوريان 368\r\nايشوعهب 410\r\n\r\n","description":"","footnote":"","page_name":" 524 ","page_number":532},
  {"content":"\r\n\r\nايندرزر 491\r\nاينديكسيون دهم 451 ، 452\r\nاينديكسيون نهم 443 ، 447 ، 456\r\nاينديكسيون هشتم 443\r\nاينديكسيون ششم 494\r\nايوان كرخ 89\r\n\r\nب\r\nباب دربند 153\r\nبابل 32 ، 46 ، 52 ، 194 ، 378\r\nبابلى 284 ، 430\r\nباجرما 63 ، 64 ، 90\r\nبادرايا 264\r\nباذام - باذان\r\nباذان ، حاكم ايرانى يمن 169 ، 262 ، 281 ، 372\r\nباذان پيروز 153\r\nباذغيس 292 ، 294\r\nبارتولومئى 458 ، 461\r\nبارسميا 64\r\nبارسمياس 64\r\nبارسميوس 64\r\nبارق 355\r\nبارين ، آتشكده 142\r\nبازانس ، اسقف 491 ، 490\r\nبازرنگ ، بازرنگى ، بازرنگيان 35 ، 38\r\nبازيلئوس يكسومى 246\r\nباغ هندوان 378\r\nباكترا ( بلخ ) 47 ، 144 ، 146\r\nنيز - بلخ\r\nباكو 144\r\nببر 507\r\nبتن 49\r\nبحر خزر - خزر ، دريا\r\nبحرين 47 ، 49 ، 85 ، 87 ، 88 ، 95 ، 263 ، 282 ، 285 ، 369 ، 474\r\nبحر احمر 88\r\nنيز - احمر ، دريا\r\nبخارا 189\r\nبخت‌فريت 491\r\nبخت‌نصّر ( نبوكدنزر ) 53 ، 54\r\nبراز 264 ، 265\r\nبرازگون ، برازگان 136\r\nبر جان ، قوم 198\r\nبرد بن حارثه يشكرى 360 ، 361\r\nبردعه 153\r\nبرزويه 291\r\nبرنس 80\r\nبروسه 456\r\nبزرگ شاپور 88\r\nبزرگ‌فرمذار 136 ، 140 ، 472\r\nبزرگمهر پسر بختگان 275\r\nبسباسه ، دختر ابرهه 227\r\nبست 187\r\nبستام ، دايى خسرو پرويز 295 - 297 ، 300 - 303 ، 308 ، 311\r\nگاه‌شمارى حكومت 457 ، 458 ، 467\r\nطغيان 506 - 516\r\nبستام ، سپهبذ 127\r\n\r\n","description":"","footnote":"","page_name":" 525 ","page_number":533},
  {"content":"\r\n\r\nبستگيار 483\r\nبستهم - بستام\r\nبسطام ، سپهبذ - بستام ، سپهبذ\r\nبه سفر 310\r\nبسك پسر ماهبوذ 283\r\nسبّوس 34\r\nبشتاسپ پسر لهراسپ 33 ، 34 ، 157 ، 168\r\nبشتاسپ شاه 392 ، 464 ، 467\r\nنيز - گشتاسپ شاه\r\nبصره 141 ، 355\r\nبصرى 321\r\nبطحاء ذوقار 331\r\nبطحاء ، جنگ روز 331\r\nبغ 478\r\nبغداد 13 ، 350 ، 381 ، 409 ، 512\r\nبقيله ، خاندان 277 ، 342\r\nبكرابان 88\r\nبكر بن وائل 87 ، 88 ، 97 ، 281 ، 382 ، 349 ، 353 ، 354 ، 356 ، 357 - 362 ، 365\r\nباكسايا 264\r\nبگراتى ، خاندان 477\r\nبلاآم 150\r\nبلاذرى 18\r\nبلاش ، شاه كرمان 40 ، 41\r\nبلاش پسر پيروز 150 ، 151 ، 162\r\nنزاع با كواذ 162\r\nسياست و ملك‌دارى 163\r\nنيز : 165 ، 167\r\nگاه‌شمارى سلطنت 451 - 453\r\nبلاش پسر يزدگرد 162\r\nبلاشاباد 163\r\nبلاشفر 163\r\nبلخ 46 ، 47 ، 133 ، 146 ، 148 ، 150 ، 154 ، 197 ، 486\r\nنيز - باكترا\r\nبلعمى 24 ، 29 ، 440\r\nبلغارها 198\r\nبلنجر ، قوم 187 ، 188\r\nبلوچستان 47\r\nبنجر ، قوم 187 ، 188\r\nبندو ، شاه ميشان 43\r\nبندويه ، دايى خسرو پرويز 295 - 297 ، 300 - 304 ، 307 ، 308 ، 507 ، 508 ، 512 ، 511\r\nبندوئس 511\r\nبندهشن 28 ، 33\r\nبنفى 10\r\nبنى تغلب 87 ، 88 ، 97\r\nنيز - تغلب ، قبيله\r\nبنى تميم 87 ، 88 ، 281 ، 282 ، 283 - 286 ، 338 ، 351 ، 362\r\nبنى الحميم بن عوف 113\r\nبنى حنظله 88\r\nبنى حلوان 68\r\nبنى رواحة بن سعد 348\r\nبنى شيبان 349 ، 358 ، 360 ، 362 ، 365\r\nبنى عبس 348\r\nبنى عبدودّ 113\r\nبنى عبيد بن اجرام 64\r\nبنى عجل 349 ، 356 ، 357 ، 361 ، 364\r\n\r\n","description":"","footnote":"","page_name":" 526 ","page_number":534},
  {"content":"\r\n\r\nبنى فقيم 229\r\nبنى قيس 363 - 365\r\nبنى كنانه - كنانه ، قبيله\r\nبنى مالك 230\r\nبنى يربوع 281 ، 284\r\nبنى همام 363\r\nبنى يزدين 310\r\nبنو الاحرار 260\r\nبنو عبيد 68\r\nبنوفارآن 110\r\nبنومرينا 333 ، 335\r\nبودائى ، بودائيها 135 ، 274\r\nبوذ 49\r\nبوذ اردشير 49\r\nبوذ اردشيران 49\r\nبوران‌دخت ، دختر خسرو پرويز 369 ، 403\r\nپادشاهى 408\r\nملك‌دارى 409\r\nپايان سلطنت 410\r\nنيز : 414\r\nگاه‌شمارى سلطنت 460\r\nنيز : 503\r\nبوشهر 49\r\nنيز - ابوشهر\r\nبولوكيشه ، شاه هند 391\r\nبه اردشير 41 ، 45 ، 46 ، 65 ، 93 ، 124 ، 158 ، 378\r\nبه‌ازانديو خسرو 196\r\nبه ازانديو شاپور 70 ، 71\r\nنيز - گندىشاپور\r\nبهافريذ پسر ساسان بزرگ 34\r\nبهبهان 43\r\nبهذاذ 162\r\nبهرامان 169\r\nبهرام ( اول ) پسر هرمزد اول 76\r\nخوى و روش ملك‌دارى 78\r\nگاه‌شمارى سلطنت 436 - 438\r\nبهرام چوبين 17 ، 20 ، 51 ، 168 ، 169 ، 293 - 311 ، 353 ، 390 ، 394 ، 406 ، 409\r\nگاه‌شمارى سلطنت 457 ، 458 ، 480 ، 500 - 506\r\nبهرام و بستام 506 ، 705 ، 508 ، 513 ، 515\r\nبهرام ( دوم ) پسر بهرام پسر هرمزد 78 ، 79 ، 80\r\nگاه‌شمارى سلطنت 436 - 437\r\nبهرام ( سوم ) پسر بهرام ( دوم ) 80 ، 81 ، 99\r\nگاه‌شمارى سلطنت 436 - 438\r\nبهرام ( چهارم ) كرمانشاه ، پسر شاپور ذو الاكتاف 77 ، 80\r\nخوى و روش ملك‌دارى 102\r\nقتل 103 ، 105 ، 110\r\nگاه‌شمارى سلطنت 441\r\nبهرام پسر سياوش 203 ، 204\r\nبهرام ( پنجم ) گور 25 ، 36 ، 111 ، 117 ، 118\r\nتولد و رشد 118 - 123\r\nمرگ يزدگرد 124\r\nداستان شكار گور 121 ، 122\r\n\r\n","description":"","footnote":"","page_name":" 527 ","page_number":535},
  {"content":"\r\n\r\nگرداندن پادشاهى از بهرام 123\r\nلشكركشى منذر به تيسفون 124\r\nمناظره بهرام با بزرگان ايران 125 ، 126\r\nنبرد با شيران 127 ، 128\r\nآغاز پادشاهى 129\r\nشكار و شادخوارى 129 ، 130\r\nهجوم تركان 130 ، 131\r\nجنگ با خاقان ترك 132\r\nتسخير تركستان 132 ، 133\r\nمرگ 133 ، 134\r\nروش ملك‌دارى 134 ، 135\r\nبهرام در هند 136 - 138\r\nلشكركشى به روم 138 ، 141\r\nهجوم به سرزمين سياهان 142\r\nو : 146 ، 147 ، 148 ، 158 ، 160 ، 161 ، 168 ، 176 ، 177 ، 248 ، 293 ، 422 ، 441 ، 443\r\nگاه‌شمارى سلطنت 443 - 449\r\nبهرام موبذ ، پسر مردان‌شاه 20 ، 437\r\nبهران 77\r\nبهرسير 45 ، 46\r\nبهريز 250\r\nبهل 47 ، 150\r\nنيز - بلخ ، باكترا\r\nبهمن ، از اجداد اردشير اول 56 ، 250 ، 508\r\nبهمن پسر اسفنديار 33 ، 34 ، 467\r\nبهمن‌يشت 166 ، 483 ، 491\r\nبهور 107\r\nالبيان و التبيين 19\r\nبيت ارمايه 45 ، 52\r\nبيت‌لاپاط 71 ، 500\r\nبيت‌لاپات 428\r\nبيت المقدس 312 ، 314 ، 319 ، 410 ، 411\r\nنيز - اورشليم\r\nبيث حور ، شهر 147\r\nبيث زبدى 90\r\nبيت‌لاپاط 70\r\nنيز - بيت‌لاپاط ، بيت‌لاپات\r\nبيث گرمى 402\r\nبيرونى ، ابو ريحان 24 ، 28 ، 421 ، 427 ، 430 ، 484 ، 486\r\nبىزبدى ، قلعه 431\r\nبيضاء 36 ، 37\r\nبيل 70 ، 72\r\nبيلاپات 71\r\nبيلاپاتن 497\r\nبيلافاذ 70\r\nبيلافار 70\r\nبينگان پسر مرزبان پسر وهرز 262\r\nبينون ، دژ 221\r\nبين النهرين 60 ، 64 ، 65 ، 77 ، 103 ، 175 ، 186 ، 207 ، 502\r\n\r\nپ\r\nپاپا ، پسر ناصور 51 ، 52\r\nپاپك ( پابك ) ، پسر ساسان 32 ، 33 ، 35 ، 38 ، 39\r\nپابك پسر بيروان 272 ، 273\r\n\r\n","description":"","footnote":"","page_name":" 528 ","page_number":536},
  {"content":"\r\n\r\nپاتسپان 127\r\nپاتكانيان 423\r\nپاذوسپان ( پات‌كوسپان ) 182 ، 473\r\nپاذوسپانان 394\r\nپارت ، دولت 32 ، 35 ، 43 ، 44\r\nپارث 511\r\nپارثى ، پارثيان 17 ، 18 ، 37 ، 47 ، 48 ، 54 ، 154 ، 157 ، 465\r\nپارس 20 ، 33 ، 35 ، 38 ، 40 ، 42 ، 43 ، 46 ، 47 ، 54 ، 95 ، 107 ، 167 ، 175 ، 184 - 186 ، 284 ، 285 ، 293 ، 308 ، 474 ، 486 ، 494\r\nپارس ، دريا 41\r\nپارسيان 18\r\nپاريز 187\r\nپاسين 37\r\nپالمير 43 ، 44 ، 52\r\nپاولوس 191\r\nپتشوار شاه 491\r\nپته‌اخش 477\r\nپربوس 80\r\nپرچ 12\r\nپرتغاليان 49\r\nپرتويك 38\r\nپرسپوليس 34 ، 35\r\nنيز - تخت جمشيد\r\nپركب 485 ، 499 ، 502\r\nپرموذه ، پسر شابه 294\r\nپرميشا ، شاه هند 291\r\nپروبوس 439\r\nپريوك ، شاه كوشان 509\r\nپسا 184 ، 485\r\nپسااردشير 49\r\nپسفرّخ پسر ماه خورشيذان 407 ، 409\r\nپسين ، پدرمنش 33\r\nپلهوى ( پهلوى ) 465\r\nپناه خسرو 127\r\nپولاك 8\r\nپومبديثا 85\r\nپهر ، موبذان موبذ 40\r\nپهلوها 47\r\nپهلوى 17 ، 206 ، 465\r\nپهلوى ، زبان 15\r\nپيترو دلّاواله 8 ، 290\r\nپيران‌گشنسپ 467\r\nپيرك 127\r\nپيرك مهران 168\r\nپيروج‌دخت 159\r\nپيروج و ستهم 511\r\nپيروز 83\r\nپيروز پسر يزدگرد دوم 23 ، 30 ، 123 ، 133 ، 145 ، 146\r\nجنگ با هرمزد 148\r\nسياست و ملك‌دارى 148 ، 149\r\nجنگ با هيتالان 150\r\nقتل پيروز 150 ، 151\r\nاوضاع مملكت 151 ، 152\r\nبناى شهرها 153\r\nروايت ديگر جنگ با هيتالان 153 - 156\r\nگريز 156\r\n\r\n","description":"","footnote":"","page_name":" 529 ","page_number":537},
  {"content":"\r\n\r\nپايمردى سوخرا 156 ، 157\r\nروايت ديگر داستان 158 - 160\r\nگاه‌شمارى سلطنت 449 - 451\r\nپيروز پسر كواذ 176\r\nپيروز پسر مهران گشنسپ :\r\nپادشاهى و قتل 415\r\nگاه‌شمارى سلطنت 460 - 461\r\nپيروز ، شاه كيداريان 198\r\nپيروز ، وزير شيرويه 400\r\nپيروزآباد 42 ، 136 ، 141 ، 153\r\nپيروزدخت 159 ، 161 ، 167\r\nپيروزرام 153\r\nپيروز شاپور 88\r\nپيروزكوه 132\r\nپيروز مهران 169\r\nپيگان سالار 477\r\n\r\nت\r\nالتاج ، كتاب 23\r\nتاريخ ارتخشير پاپكان\r\n- كارنامك اردشير پاپكان\r\nتاريخ اسكندرى 32\r\nتاريخ بلعمى 24\r\nتاريخ پادشاهان ايران 21\r\nتاريخ حمزه اصفهانى 20 ، 21 ، 24\r\nتاريخ روحانيت 442 ، 449\r\nتاريخ سريانى يوليانوس 25\r\nتاريخ سلوكى 32 ، 421 ، 429 ، 456\r\nتاريخ طبرى : سراسر كتاب\r\nتاريخ عباسيان 24\r\nتاريخ يزدگردى 427 ، 461\r\nتاشان 43\r\nتاشون ( تاشان ) - تاشان\r\nتالش 507\r\nتبابعه 203 ، 235\r\nتبان اسعد ابى كرب 204 ، 205\r\nتبريز 130\r\nتبّع 176 ، 177 ، 179\r\nتخارستان 146 ، 148 ، 149 ، 187 ، 189\r\nتخت جمشيد - پرسپوليس\r\nتخت سليمان 130\r\nتخيرستان 148\r\nتربال ، كوشك 41\r\nتربيلوس 96\r\nترجمه تركى تاريخ بلعمى 29 ، 30\r\nترسايان - مسيحيان\r\nترك ، تركان 85 ، 130 ، 133 ، 134 ، 158 ، 163 ، 188 ، 197 ، 274 ، 292 - 297 ، 309\r\nتركستان 132 ، 133 ، 158 ، 274 ، 390 ، 513\r\nتركمنستان 160\r\nتزيد ، قبيله 160\r\nتزيد بن حلوان 63\r\nتغلب ، قبيله 202 ، 334 ، 354 ، 365\r\nنيز - بنى تغلب\r\nتفر - ظفار\r\nتقويم يزدگردى 427 ، 428\r\nتقويم يوليائى 429 ، 434 ، 444\r\n\r\n","description":"","footnote":"","page_name":" 530 ","page_number":538},
  {"content":"\r\n\r\nتكريت 62 ، 63\r\nتلّ ابراهيم 46\r\nتلمود 107\r\nتم‌خسرو 471\r\nتم‌ساپور 471\r\nتن‌خسرو 471\r\nتنوخ 52 ، 53 ، 115\r\nتنوريك ( فوج‌سواران زره‌پوش ) 194\r\nتوبينگن 11\r\nتوج 97\r\nتوران 47\r\nتوربكه 12\r\nتوز 97\r\nتوس ( طوس ) 11 ، 157\r\nنيز - طوس\r\nتوماس اردزرونى ارمنى 456\r\nتوماس مرگائى 457\r\nتوماس نسطورى سريانى 380\r\nتهامه 231 ، 238\r\nتهران ( طهران ) 11\r\nنيز - طهران\r\nتهم يزدگرد 471\r\nتيبريوس دوم 288\r\nتيرايوس 35\r\nتيروده ( طيروده ) 34\r\nتيرى ، نهر 35 ، 36\r\nتيسفون 45 ، 46 ، 72 ، 80 ، 85 ، 88 ، 93 ، 96 ، 103 ، 123 ، 124 ، 133 ، 158 ، 163 ، 264 ، 269 ، 297 ، 304 ، 316 ، 404 ، 405 ، 413 ، 416 ، 417 ، 432 ، 442 ، 484 ، 497\r\nتيموثئوس 485 ، 491 ، 492\r\n\r\nث\r\nثامر 211\r\nثئودوزيوس 107 ، 122 ، 265 ، 305 - 306 ، 312 ، 504\r\nثئودوزيوپوليس 157\r\nثئوفانس 485 ، 491 ، 494\r\nثئوفيلاكتوس 455 ، 464 ، 466 ، 511 ، 512\r\nثبارمائيس - تبريز\r\nثرثار 69\r\nثقيف ، قبيله 222 ، 234 ، 235\r\n\r\nج\r\nجابر بن ابجر 359\r\nجازر 492\r\nجاحظ 19\r\nجاماسپ ، برادر و جانشين كواذ 163 ، 164 ، 171 - 176\r\nگاه‌شمارى سلطنت 451 - 453\r\nجبّ 358 ، 361\r\nجبابات ، جنگ‌روز 331 ، 356 ، 357\r\nجبال تكريت 63\r\nجبال فاذوسبان 182\r\nجبرئيل يعقوبى ، پزشك 379\r\nجبل ، بلاد 45\r\nجبل ابراهيم 46\r\nجبيل شمّر 348\r\n\r\n","description":"","footnote":"","page_name":" 531 ","page_number":539},
  {"content":"\r\n\r\nجبله ، جنگ روز 348\r\nجبلة بن سالم 30 ، 501\r\nجحجبي بن عتيك بن لخم 110\r\nجدى بن دلهاث 68\r\nجدى الدهاء بن جشم 65\r\nجرابزين 508\r\nجرامقه ( گراميان ) 63 ، 64\r\nجرجان 463\r\nجرمايه 475 ، 477 ، 512\r\nجرير ، شاعر 235\r\nجزيه 266\r\nجفنه ، جدّ امراى غسانى 340\r\nجلابزين 355 ، 361\r\nجلهمه 64\r\nجليله ، درياچه 319 ، 321\r\nجم ، برادر خسرو اول 176\r\nجمهورى افلاطون 191\r\nجند ( در يمن ) 225 ، 228\r\nجنديشاپور 71\r\nنيز - گندىشاپور\r\nجنديو خسرو 196\r\nجنگ گث‌ها 497\r\nجواثا ، جنگ روز 369\r\nجولان 321\r\nجوانشير ، پسر خسرو پرويز 409\r\nجوانوى دبير 124 ، 125\r\nجوبان 37\r\nجهرم 41\r\nجيحون 47 ، 133 ، 146 ، 187 ، 189 ، 292 ، 427 ، 513\r\nجيلهه 64\r\n\r\nقبل ما\r\nچاچ ( شاش ) 311\r\nچغانيان 146 ، 189\r\nچول‌ياتسور 153\r\nچهاربخت ، دختر يزدانداذ 415\r\nچيز ، چيس - شيز\r\nچين 151 ، 180 ، 197\r\n\r\nح\r\nحاجىآباد 102\r\nحارث بن جبله غسانى 200\r\nحارث بن حصن بن ضمضم 334\r\nحارث بن عمرو بن حجر الكندى 176 - 179 ، 199 - 201\r\nحارث بن كعب 110\r\nحارث بن كلاب 214\r\nحارث بن ماريه غسانى 113 ، 201\r\nحارث بزرگ غسانى ، پسر ابو شهر 346\r\nحبشه 314 ، 172 ، 196 ، 205 ، 213\r\nحبشى ، حبشيان 7 ، 177 ، 203 ، 207 ، 214 ، 215 ، 217 - 220 ، 223 ، 229 ، 232 - 235 ، 242 ، 244 - 262 ، 276\r\nحجّاج 235\r\nحجاز 77 ، 231 ، 232 ، 263 ، 326\r\nحجار بن ابجر 359\r\nحديب 49 ، 100 ، 101 ، 476\r\nحديبيه 324\r\nحران 60\r\n\r\n","description":"","footnote":"","page_name":" 532 ","page_number":540},
  {"content":"\r\n\r\nحرتا ( حارتا - حيرء ) 53\r\nحرى ، كوه 244 ، 245\r\nحزّه 49\r\nحسّان [ بن ثابت 
  ] 235 ، 321\r\nحسّان برادر زرعه ذونواس 204 ، 205\r\nحسّان طايى 297\r\nحسناد خيفا 414\r\nحسن كيفا ( حصن كيفا ) 414\r\nحصن كوكبان 371\r\nحصن كيفا ( حسن كيفا ) 414\r\nحضر 62 ، 63 ، 66 ، 69\r\nحضرموت 256\r\nحطا ( خطّ ) 49\r\nحلب 263 ، 264 ، 410\r\nحلوان 167 ، 505\r\nحليمه ( اسب ) 111\r\nحماد الراوية 332\r\nحماينه ، حمينيه 381\r\nحمزه اصفهانى 15 ، 19 - 21 ، 24 ، 26 ، 28 ، 29 ، 54 ، 421 ، 422 ، 446 ، 482\r\nحمص 263 ، 264 ، 502\r\nحمير ، حميرى ( قوم ) 177 ، 179 ، 180 ، 203 - 207 ، 213 ، 215 ، 219 ، 220 ، 228 ، 229 ، 232 ، 246 ، 253 ، 256 ، 259 ، 371\r\nحميرى ، زبان 371\r\nحناطه حميرى 236 ، 237\r\nحنظلة بن ثعلبه سيّار عجلى 354 ، 356 ، 358 ، 359 ، 361\r\nحنظلة بن شرقى 112\r\nحنو ، جنگ روز 331\r\nحوران 319\r\nحيار ، جنگ 200\r\nحيّان بن فيض 215\r\nحيره 7 ، 30 ، 31 ، 51 - 54 ، 62 ، 77 ، 89 ، 99 ، 110\r\nفرمانروايان 110 - 111\r\nبناى خورنق 111\r\nداستان سنمّار 112 - 114\r\nجنگهاى نعمان بن امرؤ القيس 115 - 116\r\nحيره در زمان پيروز 161 ، 162\r\nحيره در زمان كواذ 176 ، 177\r\nتسلط حارث بن عمرو الكندى 177\r\nيورش حارث به سواد 178 ، 179\r\nطمع تبّع در ايران و يورش شمر بالدار 179 ، 198\r\nحيره در زمان خسرو اول 200 ، 206\r\nپادشاهى اسود بن منذر 198\r\nپادشاهى نعمان بن اسود 199\r\nپادشاهى ابو يعفر بن علقمه 199\r\nپادشاهى منذر بن امرؤ القيس 199 ، 248 ، 277 - 279 ، 331 ، 333 ، 335 ، 337 ، 340 ، 342 ، 345 ، 348 ، 350 ، 351 ، 353\r\nحيره در روزگار خسرو دوم 366\r\nپادشاهى سهرب 367\r\nپادشاهى منذر بن منذ 367 ، 368\r\nپادشاهى ابو قابوس نعمان 368\r\n\r\n","description":"","footnote":"","page_name":" 533 ","page_number":541},
  {"content":"\r\n\r\nپادشاهى اياس بن قبيصه 369\r\nپادشاهى آزاذبه 369\r\nپادشاهى منذر بن نعمان 369 ، 386 ، 442 ، 476\r\nحيره ، نهر 179\r\n\r\nخ\r\nخابور 69\r\nخاتون ، دختر خاقان 275\r\nخاراسنه 35\r\nخاقان ابخاز 189\r\nخاقان بنجر 189\r\nخاقان بلنجر 189\r\nخاقان ترك 130 - 133 ، 136 ، 162 ، 165 ، 166 ، 189 ، 196 ، 507\r\nخاقان چين 293\r\nخالد بن جبله 263\r\nخالد بن وليد 369 ، 370\r\nخانقين 350\r\nخثعم ، قبيله 233 ، 234\r\nخداىنامك - خداىنامه\r\nخداينامه 15 ، 16 ، 18 - 23 ، 26 ، 27 ، 28 ، 504\r\nخراج ( خراگ ) 266\r\nخراسان 26 ، 27 ، 46 ، 60 ، 64 ، 90 ، 133 ، 146 ، 151 ، 158 ، 160 ، 185 ، 186 ، 197 ، 295 ، 308 ، 408 ، 413 ، 474 ، 507 ، 512 ، 515\r\nخرزاد پسر نرسى ( وهرز ؟ ) 250\r\nخرهان 312\r\nخره‌خسرو پسر مروزان 372\r\nخره‌خسرو نوادهء و هرمز 262\r\nخره‌زاذ خسرو\r\nپادشاهى و قتل 414\r\nخره هرمز 412\r\nخزر ، دريا ، قوم ، سرزمين 13 ، 46 ، 91 ، 92 ، 135 ، 153 ، 160 ، 185 ، 186 ، 188 ، 196 ، 197 ، 198 ، 292 ، 293 ، 405 ، 507\r\nخسدروئس 181\r\nخسرو ( اول ) انوشروان 16 ، 17 ، 30 ، 46 ، 47 ، 85 ، 88 ، 90 ، 107 ، 123 ، 127 ، 129 ، 153 ، 160 ، 165 ، 174 ، 176 ، 216\r\nضبط و شكل نام خسرو 181\r\nسركوب زراذشت پسر خرگان 184\r\nسركوب مزدك پسر بامداذ 184 ، 185\r\nتقسيم پايهء سپهبذى 185 ، 186\r\nتصرف سرزمينهايى كه كواذ از دست داده بود 187\r\nسركوب اقوام ابخاز ، بنجر ، آلان 187 ، 188\r\nاداره و حمايت مرزها 190\r\nسيرت و اخلاق 191 حاشيه\r\nخطبه سلطنت 193\r\nسركوب مزدكيان 193\r\nكارهاى عام المنفعة 194 ، 195\r\nتصرف انطاكيه 195\r\nتصرف هراكلئا 195\r\nتصرف اسكندريه 196\r\n\r\n","description":"","footnote":"","page_name":" 534 ","page_number":542},
  {"content":"\r\n\r\nسركوب خزران 196\r\nتصرف عدن 196\r\nسركوب هيتالان 197\r\nسيف بن ذى يزن نزد خسرو 248 - 250\r\nخسرو ( اول ) :\r\nگسيل وهرز به يمن 251\r\nجنگ وهرز با حبشيان 251 - 253\r\nروايت ديگر در اين باره 253\r\nرفتن معديكرب به نزد خسرو 254 ، 255\r\nحمله وهرز به يمن 256 - 260\r\nپادشاهى سيف 261\r\nگسيل مجدد وهرز به يمن 261\r\nحكومت وهرز و فرزندانش در يمن 262\r\nكشمكش خالد بن جبله و منذر بن نعمان 263\r\nحمله خسرو به يختيانوس قيصر روم 263\r\nتصرف شهرهاى شام 263 ، 264\r\nعلائم ظهور پيامبر اسلام 278 - 280\r\nحمله عرب به كاروان خواسته و نفايس وهرز كه به ايران مىفرستاد 281 ، 282\r\nجنگ با بنى تميم 283 - 285\r\nمرگ وهرز 286\r\nصلح با قيصر و گرفتن خراج 265\r\nخراج در ايران و سرشمارى 266 - 271\r\nديوان سپاه 272 ، 273\r\nجنگ در سرانديب 273\r\nفرزندان خسرو 275\r\nنيز : 291 ، 293 ، 306 ، 310 ، 324 ، 346 ، 347 ، 367 ، 403 ، 423\r\nگاه‌شمارى سلطنت 453 - 456 ، 459 ، 483 ، 484 ، 487 - 502\r\nخسرو ( دوم ) پرويز 16 ، 17 ، 30 ، 69 ، 76 ، 131 ، 262 ، 280 ، 281 ، 288 ، 289 ، 295 ، 296\r\nورود به مدائن و تاجگذارى 299\r\nصف‌آرايى و مناظره خسرو و بهرام چوبين 300 - 302\r\nقتل هرمزد 303\r\nتعقيب خسرو توسط بهرام 303\r\nتاجگذارى بهرام چوبين 304\r\nيارى خواستن خسرو از موريسيوس قيصر روم 304 - 307\r\nجنگ خسرو با بهرام چوبين 308\r\nشكست و قتل بهرام 308 - 311\r\nپناهندگى پسر موريسيوس به خسرو 312\r\nارسال سپاه به جنگ روميان 312\r\nتسخير شام و فلسطين 312 ، 313\r\nارسال صليب مسيح به سوى خسرو 313\r\nتسخير مصر و اسكندر و نوبه 313\r\nجنگ هراكليوس با خسرو 315 - 318\r\nمكيان و جنگ ايران و روم 319 - 320\r\n\r\n","description":"","footnote":"","page_name":" 535 ","page_number":543},
  {"content":"\r\n\r\nيورش شهربراز به روميان 320 - 322\r\nهمداستانى شهربراز و قيصر بر ضد خسرو 323 - 324\r\nخواب خسرو و نشانه سقوط شاهنشاهى 324 - 325\r\nخسرو و خواب‌گزاران 326 - 328\r\nروايت ديگر در اين باره 328 - 330\r\nجنگ ذوقار 330 - 331\r\nعقب جنگ ذوقار 331\r\nعدى بن زيد دربار خسرو 334 - 335\r\nحيره در زمان خسرو 336 - 343\r\nتوطئه زيد بن عدى 344 - 348\r\nيارى خواستن نعمان از عرب 348 ، 349\r\nمرگ نعمان 350\r\nدشمنى خسرو با بنى بكر بن وائل 353 ، 354\r\nبازهم جنگ ذوقار 356 - 366\r\nتاريخ يمن در زمان خسرو 370\r\nملك‌دارى و ماليات‌بندى خسرو 373 ، 378\r\nقيام شيرويه 378\r\nحبس خسرو 383\r\nاتهامات خسرو 383 ، 387\r\nپاسخ خسرو 389 - 397\r\nقتل خسرو 397 - 400\r\nنيز : 402 ، 404 ، 405 ، 418 ، 428\r\nگاه‌شمارى سلطنت 456 - 457 ، 459 ، 483 ، 504 ، 507 ، 508 - 515\r\nخسرو پسر كواذ و نوادهء هرمزد 406 ، 408\r\nخسرو پسر مهرگشنسپ 413 ، 414\r\nخسرو ، شاه ارمنستان 159\r\nخسرو ، جانشين يزدگرد اول 123 ، 126\r\nخسرون ، خانواده 182\r\nخسروىدخت 159\r\nخسروئس 181\r\nخشايار شاه ، پسر كواذ 176 - 470\r\nخطّ ، شهر 49\r\nخليج فارس 48\r\nخماى 39 ، 44 ، 510\r\nخمانيه ، دهى در سواد 381\r\nخمسهء مسترقه 426 ، 427 ، 433\r\nخندق شاپور 88\r\nخندگ 373\r\nخوارزم 46 ، 47 ، 135\r\nخوجستان و جار 43\r\nخورشيذان 303\r\nخورنق 111 ، 112 ، 117\r\nخوزستان 42 ، 46 ، 70 ، 71 ، 76 ، 89 ، 90 ، 173 ، 184 ، 305 ، 476 ، 500\r\nخوسرو 181\r\nخوش‌نواز 153\r\nخويلد بن وائلهء هذلى 238 ، 245\r\nخير ( موضعى در پارس ) 33 ، 34\r\nخيونىها 505\r\nخيوه 47\r\n\r\nد\r\nداذبنداذ ، كاتب اردوان 44\r\nدارا پادشاه لروير 37\r\n\r\n","description":"","footnote":"","page_name":" 536 ","page_number":544},
  {"content":"\r\n\r\nدارا پسر بهمن 507\r\nدارا پسر دارا نبيرهء اسپنديار 34\r\nدارا پسر دارا 508\r\nدارا ، شهر 263 ، 264 ، 307 ، 309\r\nداراب ( داراو ، دارياو ، دارياوش ، داريوش ) 34\r\nداراب‌گرد 36 ، 37 ، 39 ، 40\r\nداراو 34\r\nدارياو 34 ، 37\r\nدارياوش 34 ، 37\r\nداريل 138\r\nدارين 88\r\nداريو 37\r\nداريوش 34\r\nداريوش سوم 18 ، 34 ، 139 ، 465\r\nداميانوس 205\r\nدانيال بنى 89 ، 90\r\nدجله 44 ، 62 ، 69 ، 85 ، 89 ، 135 ، 152 ، 153 ، 277 ، 316 ، 317 ، 327 ، 328 ، 331 ، 381 ، 476 - 478 ، 511\r\nدجيل 43\r\nدخت‌نوش دختر نرسى 65\r\nدخمه 159 ، 499\r\nدربند 188 ، 198 ، 292\r\nدر سپيد ( دژ سپيد ) 36\r\nدرفش كاويان 300\r\nدرياچه نمك 34\r\nدرياى پارس - پارس ، دريا\r\nدرياى خزر - خزر ، دريا\r\nدز سپيد 36\r\nدژ فراموشى 173 ، 174\r\nدسكرة الملك 76 ، 316 ، 317 ، 402\r\nشكلهاى مختلف اين نام و محل آن 316 حاشيهء 4\r\nدستگر خسار 316\r\nدستگرد 76 ، 371 ، 401\r\nنيز - دسكرة الملك\r\nدستگردخسرو 316\r\nدستوبر ( دستور ) 477\r\nدشتبارين 140 ، 141\r\nدقوقى 510\r\nدقيقى 27\r\nدكن 391\r\nدلّاواله - پيتر ودلّاواله\r\nدمشق 319\r\nدنباوند 184\r\nدنك 307 ، 308\r\nدورك 43\r\nدوس ، از يهوديان نجران 216\r\nدوس ذو ثعلبان 215 ، 218 - 220\r\nدولوريه 448\r\nده‌آگ 88 ، 300\r\nده‌خسرو 316\r\nدهخواركان 183\r\nدهخوارقان 183\r\nده‌سالاران 468 ، 469\r\nدهستان 187 ، 465\r\nدهقانان 467 - 469 ، 476\r\nدهلك ، جزيره 217\r\nديبل 137\r\n\r\n","description":"","footnote":"","page_name":" 537 ","page_number":545},
  {"content":"\r\n\r\nديرهند 368\r\nديزابولس 189\r\nديسقرتا 317\r\nديلم ، ديلميان 142 ، 197 ، 507 ، 509 ، 510 - 513\r\nديما ( شاذشاپور ) 215\r\nديمئان ، شاه حبشه 215\r\nدين‌آباد 402\r\nدينك ، مادر پيروز و هرمزد 148\r\nدينورى ، ابو حنيفه احمد بن داود 12 ، 28 ، 29 ، 423 - 486 ، 496 ، 498 ، 499 ، 501 ، 504 ، 506 ، 512 ، 516\r\nديو 62\r\nديوكاسيوس 45\r\nديوكلسين 39 ، 80 ، 82\r\n\r\nذ\r\nذو العجرم ، جنگ 331\r\nذو جدن حميرى 220\r\nذوقار ، ناحيه 349 ، 354 ، 357 ، 358 ، 361 ، 364\r\nذوقار ، جنگ 7 ، 178 ، 281 ، 331 ، 332 ، 345 ، 350 - 353 ، 356 ، 365\r\nذو القرنين 199\r\nذو معاهر 204\r\nذو نفر حميرى 233 ، 234 ، 236 ، 237\r\nذونواس ( زرعه ) بن تبان اسعد 204 ، 205 ، 206\r\nنيز - ذرعه ذونواس بن تبان اسعد\r\nذويزن ابو مرة فياض 253 ، 254\r\nذويزن ( زرعه ) بن مرة 205\r\n\r\nر\r\nراحضه 361\r\nرأس الجالوت 99\r\nراشهر 49\r\nراگائه - رى\r\nرام ابزود - يزدگرد 119\r\nرام اردشير 42 ، 48\r\nرام برزين 499 ، 501\r\nرام بهشت 35\r\nرام پيروز 153\r\nرامشن ارتخشير 48\r\nرام كواذ 175\r\nرام هرمزد 43 ، 75 ، 82 ، 175\r\nراميز 76\r\nراهزاد 316 ، 317\r\nربى يوسف 99\r\nالرّباب ، قبيله 333\r\nربيعه ، قبيله 77 ، 100 ، 330 ، 331 ، 349\r\nربّه 98 ، 99\r\nربيّون 98\r\nرتو ( رذ ) 473\r\nالرخج 187\r\nرخش 18\r\nرذ ( رئيس يك ناحيه ) 474 - 476\r\nرستم 17 ، 18\r\nرستم فرّخ‌زاد 308 ، 380 ، 413 ، 417\r\nروسيّه 91\r\nرصافه 309\r\n\r\n","description":"","footnote":"","page_name":" 538 ","page_number":546},
  {"content":"\r\n\r\nرقه 264\r\nركن الدولة ديلمى 27\r\nرم قباذ 175\r\nرمليّه 88\r\nرميزان 312\r\nرميوزان 312 ، 313\r\nروزن ، فن‌بارون 12\r\nروس 139\r\nروشن‌پيروز 153\r\nروم ، رم 39 ، 49 ، 60 ، 80 ، 85 ، 89 ، 92 ، 98 ، 101 ، 106 ، 107 ، 120 ، 123 ، 149 ، 172 ، 175 ، 176 ، 180 ، 186 ، 197 ، 201 ، 210 ، 248\r\nرومگان 46 ، 185\r\nرومن ، زبانها 10\r\nرومى ، روميان 25 ، 46 ، 50 ، 60 ، 61 ، 81 ، 82 ، 85 ، 91 ، 94 ، 97 ، 103 ، 112 - 115 ، 122 ، 129 ، 138 ، 150 ، 175 ، 189 ، 199 ، 232 ، 251 ، 262 ، 288 ، 293 ، 295 ، 302 ، 309 ، 310 ، 315 ، 318 ، 320 ، 322 ، 370 ، 377 ، 386 ، 438 ، 439 ، 441 ، 443 ، 447 ، 456 ، 470 ، 481 ، 498 ، 505 ، 516\r\nروميّه 46 ، 195 ، 264 ، 509\r\nرواحه ، قبيله 349\r\nروج‌وهان ( روج‌وه ) 316\r\nروزبهان 316\r\nرها ( ادسا ) 263 ، 264 ، 359\r\nنيز - ادسا\r\nرهام 145\r\nرهم مهران 168\r\nرهومى ، زن حارث بن كلاب 214\r\nرى 38 ، 132 ، 148 ، 153 ، 168 ، 169 ، 179 ، 293 ، 302 ، 465 ، 474 ، 510 ، 515\r\nريحانه ، دختر ذوجدن 253 ، 254\r\nريحانه دختر علقمة بن مالك 227\r\nرىشهر 49 ، 85\r\nنيز - ريو اردشير\r\nريو اردشير 48 ، 405\r\nنيز - رىشهر\r\n\r\nز\r\nزاب ، رود 296\r\nزابلستان 187 ، 189\r\nزاديسنه 473\r\nزاذان‌خرّه 414\r\nزاذان‌فرّخ 377 ، 406 ، 414\r\nزاذوى 416\r\nزاذويه نخورگان 182 ، 417 ، 418\r\nزاماسپ 171\r\nزاماسفس ، زاماسپس 171\r\nزانوش 91\r\nزبرقان 275\r\nزيرگان مرزبان 275\r\nزبرگانس 275\r\nزراذشت پسر خرگان 184 ، 185 ، 485 ، 493\r\nزرار پسر بهافريد 33 ، 34\r\nزرتشت 392 ، 464\r\n\r\n","description":"","footnote":"","page_name":" 539 ","page_number":547},
  {"content":"\r\n\r\nزردشتى 123 ، 291 ، 427\r\nزرعه ذونواس بن تبان اسعد 204 - 207 ، 213 ، 214 - 220 ، 222 - 224\r\nنيز - ذونواس ( زرعه ) بن تبان\r\nزرعه ذويزن بن مرة 205\r\nزرمهر 151 ، 163 ، 165\r\nزرمهر پسر سوخرا 170 - 174\r\nزرميل 165\r\nزرنگ ( درنگيا ) 472\r\nزروان‌داذ پسر مهرنرسى 139\r\nزروان‌داذان ، آتشكده 141\r\nزره ، برادر بلاش ساسانى 163\r\nزرير 34\r\nزيروير 34\r\nزسيموس 83\r\nزلابزان 311\r\nزمارخ 189\r\nزم‌پيروز 153\r\nزناراس 61\r\nزنديك 178\r\nزنو ، قيصر 150\r\nزنوبيا 54\r\nزوسا - شوش\r\nزهره 35\r\nزهير ، شاعر 368\r\nزيد بن حمّاد بن زيد بن ايوب 332\r\nزيد بن عدى بن زيد 343 ، 345 ، 347 ، 349 ، 350\r\nزين ، حاكم يمن 287 ، 373\r\nزينب ، دختر اوس بن حارثه 348\r\n\r\nژ\r\nژوستىنين 454\r\n\r\nس\r\nساباط 163 ، 290 ، 349 ، 350 ، 356\r\nساسان نوادهء بهمن ، جدّ اردشير 33 - 35 ، 55 ، 56 ، 250\r\nساسان كوچك 32\r\nساسانيان : سراسر كتاب\r\nساطرون 63 ، 64\r\nسالاتا 315\r\nسال اسكندرى 429 ، 444\r\nسال خوارزمى 427\r\nسال سريانى - يوليائى 428\r\nسال سريانى 429 ، 441\r\nسال سغدى 427\r\nسال سلوكى 442 ، 429 - 432 ، 444 ، 454 ، 455 ، 457 ، 459\r\nسال سيّار 427 ، 428\r\nسال قمرى 445\r\nسال كبيسه 426 ، 427\r\nسال مسيحى 434 - 441 ، 445\r\nسال مقدونى 429\r\nسال يونانى 429\r\nسال يوليائى 444 ، 445 ، 448\r\nسامانيان 27\r\nساوه ، درياچه 277 ، 279\r\nسائب ، خوابگزار 326\r\nسئوسس 170 ، 174\r\n\r\n","description":"","footnote":"","page_name":" 540 ","page_number":548},
  {"content":"\r\n\r\nسبئوس 423 ، 441 ، 442 ، 447 ، 511 ، 512 ، 513\r\nسبهرايشوع اسقف لاشوم 512 ، 514\r\nسپانسيس 43\r\nسپاسينو خركس 44\r\nسپرنگر 23 - 25 ، 421\r\nسپنديار پهلوى 168\r\nسپنديار ، خاندان 465 ، 467\r\nسپهبذ ( عنوان - منصب ) 185 حاشيه\r\nسخوك ، شاه كوشان 511\r\nسدّ شوشتر 61 ، 62 ، 97\r\nسرخس 416 ، 472\r\nسرّك 43 ، 175\r\nسرگيوس 17 ، 306 ، 307 ، 309\r\nسرنديب 197 ، 273 ، 274\r\nسريانى ، سريانيان 45 ، 49 ، 51 ، 54 ، 64 ، 76 ، 77 ، 81 ، 89 ، 95 ، 119 ، 145 ، 149 ، 181 ، 191 ، 201 ، 312 ، 370 ، 454 ، 499\r\nسشتر 61\r\nسطيح كاهن 278 ، 279 ، 280 ، 459\r\nسعود بن منصور معمرى ( عمرى ) 26\r\nسعيد بن البطريق 21 ، 23 ، 25 ، 28 ، 421 ، 446 ، 484 ، 493\r\nسغد 189\r\nسغدى 189\r\nسكائى 153\r\nسگانشاه 80\r\nسگستان 46 ، 80 ، 81 ، 98 ، 156 ، 158 ، 186 ، 187 ، 465\r\nسگ‌ها 80\r\nسلحين ، دژ 221\r\nسلمى ، دختر وائل بن عطيه 334\r\nسلوكيان 34\r\nسلوكيه 44 ، 43 ، 65 ، 93 ، 163 ، 264 ، 442\r\nسليط بن سعد 113\r\nسليم ، قبيله 230 ، 232\r\nسليمان بصرى 48 ، 139\r\nسماوه ، درّه 279\r\nسمبيكه ، دختر كواذ 491\r\nسمبيل 43\r\nسمرقند 189\r\nالسمعانى 442 ، 454 ، 457\r\nسميراميس 39\r\nسناخوئروگان 183\r\nسنتروگ ، شاه بحرين 48\r\nسنجبو خاقان 188 ، 189\r\nسند 98 ، 137 ، 187\r\nسندى ، سنديان 249 ، 254\r\nسنمار 112 - 114\r\nسن مارتين 9 ، 427 ، 500\r\nسواد ، سرزمين 45 ، 49 ، 51 ، 64 ، 88 ، 127 ، 178 ، 179 ، 264 ، 384 ، 292 ، 349\r\nسواديّه 350\r\nسواد كوفه 472\r\nسوخرا 150 ، 151 ، 156 ، 157 ، 159 - 163 ، 165 ، 168 ، 169 ، 170 ، 294\r\nسوار 500\r\n\r\n","description":"","footnote":"","page_name":" 541 ","page_number":549},
  {"content":"\r\n\r\nسورستان 45\r\nسورسثانه 45\r\nسورن ، خاندان 55 ، 465 ، 466\r\nسورنا ، سورناس 464\r\nسورين‌رذ ( رئيس ناحيه ) 473\r\nسوريه 32 ، 52 ، 60 ، 68 ، 87 ، 88 ، 701 ، 207 ، 229 ، 292 ، 306 ، 321 ، 363 ، 494\r\nسوزيانا ( خوزستان ) 42\r\nنيز - خوزستان\r\nسوس - شوش\r\nسوفرا ، سوفراى 151\r\nسوق الاهواز 43 ، 48\r\nسهرب ، شاه حيره 367 ، 370\r\nسيامك 38\r\nسياوخش پسر بهرام چوبين 169\r\nسير العجم 23\r\nسير الملوك 19\r\nسيراى مقدس 454\r\nسير سزيوم 304\r\nسيس‌باذ 139\r\nسيستان 18 ، 26 ، 381\r\nنيز - سگستان\r\nسيف بن ذى يزن حميرى ، ابو مرّه 247 ، 253 ، 259 ، 261 ، 272\r\nسيفان بن معديكرب 273\r\nسيلان 197 ، 273\r\nنيز - سرنديب\r\nسيلزيبول - سيلزيبولس 189\r\nسيمون بيث ارشامى 149 ، 213 ، 214 ، 217\r\nسيمون بارصباعه 432\r\nسىنزيوس 95\r\nسينگان‌فو 148\r\n\r\nش\r\nشابه ، پادشاه ترك 292 ، 294\r\nشارلمانى 10\r\nشاپور ( شهر و ناحيه ) 20 ، 141\r\nشاپور انديان 308\r\nشاپور ( اول ) پسر اردشير پاپكان 17 ، 44 ، 47 ، 48 ، 54 ، 64 ، 65 ، 71\r\nتولد و رشد 55 - 58\r\nپادشاهى 59\r\nجنگ با روم 60 - 62\r\nجنگ با عرب 62 - 68\r\nبناى شاذشاپور و جنديشاپور 70 ، 71\r\nمرگ 72 ، 74 - 80 ، 91 ، 95 ، 99 ، 310 ، 430\r\nگاه‌شمارى سلطنت 433 - 436\r\nشاپور - براز 265\r\nشاپور پسر پاپك ( برادر اردشير اول ) 38 ، 39 ، 40\r\nشاپور پسر ابرگان 500\r\nشاپور پسر يزدگرد اول 123 ، 476\r\nشاپور ( دوم ) ذو الاكتاف 25 ، 39 ، 61 ، 62 ، 74 ، 79 ، 83 ، 84\r\nتولد 84\r\nپادشاهى در خردسالى 85\r\n\r\n","description":"","footnote":"","page_name":" 542 ","page_number":550},
  {"content":"\r\n\r\nجنگها 86\r\nجنگ با عرب 87\r\nكوچاندن بنى تغلب عبد القيس و بنى تميم 88\r\nكوچاندن بكر بن وائل و بنى حنطله 88\r\nبناى شهرها 89 ، 90\r\nصلح با قسطنطين 91\r\nجنگ با لليانوس 91 - 93\r\nشاپور و يوينيانوس 94\r\nصلح با روم و تصرف نصيبين 94\r\nشاپور و عربها 95\r\nاسارت به دست روميان 96\r\nحمله روميان به ايران 96\r\nغلبه شاپور بر قيصر 96 ، 97\r\nبناى شهرها 98 ، 100 - 102 ، 105 ، 110 ، 168 ، 282 ، 431 ، 432\r\nگاه‌شمارى سلطنت 439 - 441 ، 481 ، 507 ، 515\r\nشاپور رازى 168 ، 169\r\nشاپور ( سوم ) پسر شاپور دوم 83 ، 105\r\nخوى 101\r\nقتل 102\r\nگاه‌شمارى سلطنت 441\r\nشاپور شكوه ايران 89\r\nشاپورگان مانى 430 ، 434\r\nشاذان پسر برزين 27 ، 28\r\nشاپورتم شاپور 469\r\nالشابورقان 484\r\nشاذروان ( سد ) شوشتر 61\r\nشاذشاپور ، شاه اصفهان 43 ، 70\r\nشاش 198\r\nنيز - چاچ\r\nشام 51 ، 52 ، 61 ، 64 ، 81 ، 87 ، 95 ، 103 ، 115 ، 116 ، 263 ، 265 ، 278 ، 312 ، 320 ، 321 ، 502\r\nشاه‌آباد 70\r\nشاه عباس بزرگ 191 ، 192 ، 290\r\nشاهين ، پاذوسپان مغرب 313 ، 316 ، 322\r\nشائو - وو 292\r\nشاهنامه ابو على محمد بن احمد بلخى 28\r\nشاهنامه ابو منصور بن عبد الرزاق 26 ، 27\r\nشاهنامه فردوسى 15 ، 16\r\nبررسى روايات تاريخى 15\r\nمنابع روايات 15\r\nنخستين شاهنامه 16\r\nارتباط با خداينامه 16\r\nمآخذ شاهنامه 25 - 27 ، 30 ، 422 ، 484 ، 492 ، 498 ، 504\r\nشاهنامه قديم ايرانى 424 ، 459\r\nشبرگان 146\r\nشبورقان 484\r\nشحر 256\r\nشراحيل 113\r\nشروين دستبائى 265\r\nششتر 70\r\nشطرنج 287\r\nشعوبيه 19\r\nشعيب 88\r\nشقيقه ، دختر ابى ربيعه بن ذهل 111\r\n\r\n","description":"","footnote":"","page_name":" 543 ","page_number":551},
  {"content":"\r\n\r\nشقيقه ، مادر شاهان قديم حيره 200\r\nشمطاى نسطورى ، پسر يزدين 379 ، 400 ، 401\r\nشنّ ، قبيله 284\r\nشوراب 264\r\nشوراى دينى تيسفون 442\r\nشوراى دينى سلوكيه 442\r\nشوش 70 ، 80 ، 89 ، 90 ، 97 ، 98 ، 484\r\nشوشتر 88 ، 173 ، 507\r\nشوشن 89 ، 90\r\nشهادتنامه حارث 214\r\nشهارجه ( جمع شهريج ) 473\r\nنيز - شهريج\r\nشهرام پيروز 153\r\nشهران ( شاخه‌اى از بنى خثعم ) 234\r\nشمر بالدار ( ذو الجناح ) برادرزادهء تبّع 179\r\nشهربراز 312\r\nاشكال مختلف نام 314 حاشيه 314 ، 316 ، 318 ، 320 ، 321 - 323 ، 404 ، 405 ، 410 ، 415\r\nقيام 406\r\nقتل 407\r\nگاه‌شمارى حكومت 459 ، 461 ، 505\r\nشهرزور 65\r\nشهرستان يزدگرد 144\r\nشهره ، شاه تركان 132\r\nشهريار پسر خسرو پرويز 380 ، 381\r\nشهريار پسر هرمزد 304\r\nشهريج ( شهريگ : رئيس هر بخش ) 474 ، 475\r\nشهريگ - شهريج\r\nشيراز 34 ، 36 ، 134 ، 136 ، 141 ، 151 ، 156\r\nشيروى بهرام 265\r\nشيرويه 16 ، 17 ، 280 ، 305 ، 368 ، 369 ، 378 ، 379 ، 381\r\nشكلهاى اين نام 382 حاشيهء 2\r\nحبس كردن خسرو پرويز 383\r\nاعتراضات او بر خسرو 383 - 387\r\nپاسخهاى خسرو 389 - 397\r\nقتل خسرو پرويز 397 - 400\r\nمرگ شيرويه 401 - 403 ، 409 ، 410 ، 416 ، 425\r\nگاه‌شمارى سلطنت 458 ، 459\r\nشيرين ، زن خسرو پرويز 305 ، 374 ، 379 - 381 ، 391 ، 402 ، 403 ، 514\r\nشيرين قدسيه 310\r\nشيز 130\r\nشيز ، آتشكده 134\r\n\r\nص\r\nصاحب الخراج 375\r\nصاحب الزمام 375 - 376\r\nصاحب العمل 375\r\nصالح ، يارفميون 208 ، 209 ، 210\r\nصعصعة بن ناجية بن عقال مجاشعى 281 ، 282\r\nصفا ، دژ 283\r\nصفوى ، صفويان 48 ، 471\r\n\r\n","description":"","footnote":"","page_name":" 544 ","page_number":552},
  {"content":"\r\n\r\nصلح حديبيه 410\r\nصنعاء 215 ، 224 ، 228 ، 232 ، 233 ، 252\r\nصنين ، قصر 342\r\nصول 153 ، 188 ، 190\r\nصوم الحواريين 449\r\nصومعه شيرين 401\r\n\r\nض\r\nضحاك 88\r\nالضلع ، كوه 371\r\nضيزن‌آباد 64\r\nضيزن بن معاوية بن اجرام 63 - 68 ، 92\r\n\r\nط\r\nطاق بستان 101\r\nطالقان 146\r\nطاير 65\r\nطائف 222 ، 233 - 235 ، 263\r\nطبرستان 13 ، 132 ، 157 ، 184 ، 186 ، 474 ، 479 ، 507\r\nطبرى ، محمد بن جرير\r\nطخوريستى 148\r\nطرفة بن عبيد 367\r\nطشل 144\r\nطفّ سفوان 355\r\nطوران 47\r\nطوس 27 ، 109 ، 474\r\nطهران 48 ، 132 ، 277 ، 509\r\nطىّ ، سرزمين 348\r\nطىّ ، قبيله 333 ، 348\r\nطينوش 122\r\n\r\nظ\r\nظفار 215 ، 217 ، 225\r\n\r\nع\r\nعايشه ، زن پيامبر اسلام ( ص ) 245\r\nعبادى 16\r\nعبّاس لوچ 292\r\nعباسى ، دولت 480\r\nعبداى اهوازى ، اسقف 107\r\nعبد الحارث 113\r\nعبد العزى بن امرئ القيس الكلبى 113\r\nعبد القيس ، سرزمين ، قوم 85 ، 87 ، 88 ، 97 ، 284\r\nعبد الله بن الثامر 207 ، 211 - 213 ، 216\r\nعبد الله بن عبد المطّلب 197\r\nعبد المسيح بن عمرو بن حيّان 277 - 280 ، 459\r\nعبد المطّلب بن هاشم بن عبد مناف 236 - 238 ، 243 ، 244\r\nعبيد بن وهب 285\r\nعتوده 226 ، 227\r\nعثمان بن عفان 280\r\nعدن 196 ، 227\r\nعدى بن اوس بن مرينا 335 - 338\r\nعدى بن حنظله 333\r\nعدى بن زيد عبادى 63 ، 67 ، 69 ، 112 ، 116 ، 226 ، 332 - 339 ، 342 ، 343 ،\r\n\r\n","description":"","footnote":"","page_name":" 545 ","page_number":553},
  {"content":"\r\n\r\n352 ، 367 ، 368\r\nعراق 46 ، 51 - 53 ، 77 ، 87 ، 88 ، 168 ، 186 ، 190 ، 207 ، 267 ، 271 ، 272 ، 403 ، 474 ، 486 ، 494 ، 497 ، 509\r\nعرب ، عربها : سراسر كتاب\r\nعربستان 48 ، 77 ، 113 ، 117 ، 186 ، 196 ، 206 ، 207 ، 210 ، 211 ، 231 ، 232 ، 242 ، 244 ، 276 ، 344 ، 361\r\nالعروج ، جنگ روز 367\r\nعروة بن حيّاض الملاحى 231\r\nعروة بن مسعود 234\r\nعزّى 112 ، 202\r\nعسكر مكرم 71\r\nعسير 233\r\nعطاء خراسانى 320 ، 321\r\nعفير بن زرعه 205\r\nعقب هشيما 44 .\r\nعقربابل 378\r\nعقير 49\r\nعكبرا 88 ، 89\r\nعلس ذوجدن 220\r\nعلقمه بن ذى جدن 220\r\nعلىّ بن ابى طالب 270\r\nعمّار ( ابىّ ) بن زيد 333\r\nعمّار پسر عدى بن زيد 350\r\nعمالقه 110\r\nعمان 263\r\nعمر بن الخطّاب 205 ، 217 ، 21 « ، 270 ، 271 ، 359\r\nعمر بن عبد العزيز 329\r\nعمرو ازرق 292\r\nعمرو بن ابى ربيعة بن ذهل 162\r\nعمرو بن آلة بن جدى 65 ، 68\r\nعمرو بن امرئ القيس البدء 100 ، 110\r\nعمرو بن تبّان 205\r\nعمرو ( سمّى ) بن زيد 333\r\nعمرو بن عائذ بن عمران 244\r\nعمرو بن عدىّ 53 ، 54 ، 77\r\nعمرو بن عمليق 110\r\nعمرو بن فهم 52\r\nعمرو بن كلثوم 334\r\nعمرو بن معديكرب 205\r\nعمرو بن منذر 200 ، 202\r\nعمرو بن هند 200 ، 202 ، 253 ، 254 ، 349 ، 366\r\nعنات 304\r\nعيد پاك 448\r\nعيد خمسين 440\r\nعيد فصح 510 ، 440\r\nعيسى ( ع ) 207 ، 208 ، 211\r\nعين‌اباغ ، جنگ 200\r\nعين التمر 68\r\nعيون الاخبار 22 ، 23\r\n\r\nغ\r\nغزنه 187\r\nغسّان ، قبيله 342\r\nغسّانى ، غسّانيان 114 ، 115 ، 117 ، 202\r\nغسّانى ، امرا 321 ، 340\r\nغمدان 221 ، 260\r\n\r\n","description":"","footnote":"","page_name":" 546 ","page_number":554},
  {"content":"\r\n\r\n\r\nف\r\nالفاذوسبان 182\r\nنيز - پاذوسپان\r\nفارس : سراسر كتاب\r\nفاميه 263 ، 264\r\nفبريزوس ، سپهسالار 500 ، 501\r\nفدك 334\r\nفرات 53 ، 62 - 64 ، 68 ، 89 ، 116 ، 117 ، 178 ، 292 ، 303 ، 331\r\nفراز - مرا - آور - خدايا ، آتشكده 141\r\nفراسياب 294\r\nفراسيات 294\r\nفراسياك 294\r\nفرّخان 312 ، 320 ، 322\r\nفرّخان ( شهربراز ) - شهربراز\r\nفرّخان ، آخرين شاه اشكانى 56\r\nفرّخان ، شاه ارمنستان و موصل 45\r\nفرّخان ، پسر سمّى 377\r\nفرّخزاد 308 ، 412\r\nفرّخزاد ، پسر سمّى 372\r\nفرّخزاد خسرو 414\r\nپادشاهى و قتل 416 - 417\r\nفرّخ‌ماهان 333\r\nفرّخ‌مرد 414\r\nفرّخ‌هرمزد 308 ، 412 ، 413\r\nفردوسى 15 ، 18 ، 19 ، 22 - 28 ، 424 ، 437 ، 440 ، 441 ، 453 ، 468 ، 484 ، 488 ، 492 ، 499 ، 504 ، 512\r\nفرزدق ، شاعر 281\r\nفرعه ، دختر سعد بن حارثه 348\r\nفرغانه 189 ، 197\r\nفروه پسر اياس 353\r\nفرّهان 313\r\nفريدون 33 ، 174 ، 300\r\nفسا 184\r\nفكاس 312 ، 315 ، 394\r\nفلسطين 113 ، 314 ، 410 ، 411\r\nفميون 208 - 210\r\nفنك ، قلعه 431\r\nفوران اردشير 49\r\nالفهرست 21 - 24 ، 28 ، 30 ، 31 ، 434 ، 490 ، 512\r\nفيروز پسر يزدگرد دوم 294\r\nنيز - پيروز\r\nفيروزآباد 42\r\nفيليپ عرب بدبخت 60\r\nفيوم 178\r\n\r\nق\r\nقابوس برادر عمرو بن المنذر 202 ، 334 ، 364 ، 367\r\nقابوس پسر هند 367\r\nقاجاريه 81 ، 434 ، 506\r\nقادسيّه ، جنگ 16 ، 279 ، 412 ، 469\r\nقادوسيان ، كوه 182\r\nقار ( قير ) 321\r\nقارن ، خاندان - كارن\r\nقارن ، كوه 157\r\nقاقين ، مادر هرمزد 288\r\n\r\n","description":"","footnote":"","page_name":" 547 ","page_number":555},
  {"content":"\r\n\r\nقانون شاهى بابل 424\r\nقائم مقام ، ميرزا ابو القاسم 508\r\nقباذ 107 ، 165\r\nنيز - كواذ\r\nقبطيان 402\r\nقتيبة بن مسلم 88\r\nقراقر ، جنگ روز 331\r\nقران 207\r\nقرطا ( كرتك ) 401\r\nقرمسين ( قرماسين ) 102\r\nقرية الرمل 88\r\nقريش 230 ، 246 ، 236 ، 238 ، 321 ، 357 ، 411\r\nقريظه ، قبيله 211\r\nقرين شيبانى 360\r\nقزوين 509\r\nقسطنطين 91\r\nقسطنطنيه 91 ، 138 ، 149 ، 176 ، 180 ، 274 ، 310 ، 314 ، 322 ، 367 ، 374 ، 498\r\nقصدار 47\r\nالقصر 378\r\nقصر بلقيس 229\r\nقصص سريانى 452 ، 456 ، 459\r\nقضاعه 52 ، 53 ، 63 ، 64 ، 67\r\nقطام 321\r\nقطر 88\r\nقطقطانه 355\r\nقطمه 321\r\nقطيف 49\r\nقطيف 49\r\nقعنب رياحى 284\r\nقفقاز 130 ، 135 ، 138 ، 144 ، 168 ، 186 ، 188 ، 189 ، 292\r\nقفيز 271\r\nقليس ، كليسا 229 ، 231\r\nقم 186\r\nقنّسرين 200 ، 263 ، 264\r\nقواذ 165\r\nقوشن 145\r\nقيس بن خزاعى بن حزابه الذكوانى 230 ، 231\r\nقيس بن مسعود بن قيس 349 ، 355 ، 362 ، 363 ، 365\r\nقيس ، شاه كنده و معدّ 232\r\nقيل ، لقب شاهان حمير 223\r\n\r\nك\r\nكابل 197\r\nكابلى 297\r\nكابلستان 187 ، 189\r\nكاپادوكيه 60 ، 61\r\nكاپيتولينوس 433\r\nكادوسى ، قوم 182\r\nكادوسيان 505\r\nكارداران ، آتشكده 141\r\nكاروس 80\r\nكارن ( قارن ) خاندان 55 ، 151 ، 158 ، 160 ، 170 ، 463\r\nكارن علم 157\r\n\r\n","description":"","footnote":"","page_name":" 548 ","page_number":556},
  {"content":"\r\n\r\nكارنامك اردشير پاپكان 9 ، 17 ، 18 ، 20 ، 32 ، 33 ، 34 ، 36 ، 38 ، 45 ، 491\r\nكارنامه شهدا 442 ، 444 ، 476 ، 486\r\nكارنامه شهيدان 479\r\nكارنامه قدّيس سيرا 479\r\nكارنامه قدّيسان 476 ، 454\r\nكازرون 43 ، 141 ، 167\r\nكازرين 167\r\nكاش 189\r\nكاظمه 85\r\nكالينيكوس 264\r\nكاووس برادر خسرو انوشروان 176\r\nكاوهء آهنگر 300\r\nكباتس 164\r\nكبادس 164\r\nكتاب بهرام چوبين 501\r\nكتاب شهدا 431 ، 432 ، 440\r\nكخ ، شهر 80\r\nكر ، رود 509\r\nكراسوس 465 ، 466\r\nكرتك 401\r\nكرتكا و دمنكا ( كليلگ و دمنگ ) 287\r\nنيز - كليله و دمنه\r\nكرخ 89 ، 98\r\nكرخا 89 ، 98\r\nكرخا دى لادن 89 ، 90\r\nكرخ اسپسنا 43\r\nكرخ شاپور 97\r\nكرخ ميشان 43 ، 44 ، 49\r\nكرد ، كردها 483 ، 507\r\nكردستان 94 ، 317\r\nكركوت 89\r\nكركوك 402\r\nكرمان 36 ، 37 ، 41 ، 88 ، 97 ، 102 ، 186 ، 187 ، 474\r\nكرمان ملكا 102\r\nكرمانشاه 80 ، 412\r\nكرمانشاهان 102\r\nكرنيكن پاسكاله 456\r\nكروزوس ليديايى 131\r\nكزدار ( قصدار ) 47\r\nكزنا - شيز\r\nكسكر - كشكر\r\nكسماس ، ملاح هندى 98\r\nكشكر 44 ، 70 ، 153 ، 476 ، 478\r\nكعب بن عبد العزى 113\r\nكعبه 229 ، 231 ، 238\r\nكلات 47\r\nكلّاس 455\r\nكلاشگرد 41\r\nكلب ، قبيله 113 ، 115 ، 334\r\nكلدانيها 435\r\nكلوس ، كوه 508\r\nكليله و دمنه 22 ، 27 ، 287 ، 291\r\nكنارنگ ( منصب ) 468\r\nكنانه ، قبيله 230 ، 231 ، 236 ، 238 ، 245\r\nكنجك 130\r\nكنده ، امرا 177\r\nكنده ، قبيله 200 ، 201 ، 231 ، 283\r\nكنزكن 131\r\n\r\n","description":"","footnote":"","page_name":" 549 ","page_number":557},
  {"content":"\r\n\r\nكوات 164\r\nكوادس 165\r\nكواذ 115 ، 127\r\nنيز - قباد\r\nكواذ پسر پيروز 150 ، 151 ، 161 ، 162 ، 164\r\nپناه به خاقان ترك 164 ، 165\r\nازدواج و تولد انوشروان 166\r\nآغاز پادشاهى 167\r\nبناى شهرها 167\r\nوزارت سوخرا 168\r\nقتل سوخرا 169 ، 170\r\nطرفدارى از مزدك و سقوط او 170\r\nبازگشت به تخت 171\r\nروايت ديگر دربارهء كواذ و مزدكيان 172 - 174\r\nجنگ با روميان 175\r\nبناى رام‌كواذ 177 - 179 ، 200 ، 266 ، 377 ، 428\r\nگاه‌شمارى سلطنت 451 - 453\r\nكواذخرّه 167\r\nكواذ ( شيرويه ) پسر خسرو پرويز - شيرويه\r\nكوبان 37\r\nكوت 164\r\nكوثا 46\r\nكوچاران 48\r\nكورش 33 ، 191\r\nكورنك‌آباد 82\r\nكوفه 47 ، 130 ، 132 ، 133 ، 144 ، 145 ، 151\r\nكوفه 52 ، 53 ، 350\r\nكومس 507 ، 508\r\nكونس 37\r\nكهرم ( موضعى در پارس ) 41\r\nكوى ( كى ) خاندان 33\r\nكىاوگى پسر كىمنش 33\r\nكيدار 146\r\nكيليكيه 61\r\nكيومرث شاه 392\r\n\r\nگ\r\nگالريوس 95\r\nگالينوش ، پاسبان خسرو پرويز زندانى 386 ، 387\r\nگاه‌شمارى ارمنى 448\r\nگاه‌شمارى ساسانيان :\r\nفهرست شاهان 420\r\nبررسى منابع 420 - 423\r\nبررسى گاه‌شمارى 424\r\nگاه‌شمارى پادشاهى اردشير اول 429 - 433\r\nگاه‌شمارى پادشاهى شاپور اول 433 - 436\r\nگاه‌شمارى پادشاهى هرمزد اول 436\r\nگاه‌شمارى پادشاهى بهرام اول و دوم و سوم 436 - 438\r\nگاه‌شمارى پادشاهى نرسى و هرمزد دوم 438 - 439\r\nگاه‌شمارى پادشاهى آذرنرسى و شاپور\r\n\r\n","description":"","footnote":"","page_name":" 550 ","page_number":558},
  {"content":"\r\n\r\nدوم 439 - 441\r\nگاه‌شمارى پادشاهى اردشير دوم ، شاپور سوم ، بهرام چهارم 441\r\nگاه‌شمارى پادشاهى يزدگرد اول 442 - 443\r\nگاه‌شمارى پادشاهى بهرام پنجم و يزدگرد دوم 443 - 449\r\nگاه‌شمارى پادشاهى پيروز ، هرمزد سوم 449 - 451\r\nگاه‌شمارى پادشاهى بلاش ، كواذ ، جاماسپ 451 - 453\r\nگاه‌شمارى پادشاهى خسرو اول انوشروان 453 - 456\r\nگاه‌شمارى پادشاهى هرمزد چهارم ، خسرو دوم 456 - 457\r\nگاه‌شمارى پادشاهى بهرام چوبين ، بستام 457 ، 458\r\nگاه‌شمارى پادشاهى شيرويه 458 ، 459\r\nگاه‌شمارى پادشاهى اردشير سوم 459\r\nگاه‌شمارى پادشاهى شهربراز 459\r\nگاه‌شمارى پادشاهى بوران‌دخت 460\r\nگاه‌شمارى پادشاهى خسرو پسر كواذ ، هرمزد پنجم ، آزرميدخت ، پيروز 460 - 461\r\nگاه‌شمارى پادشاهى يزدگرد سوم 461 ، 464\r\nگث ، قبايل 101 ، 139\r\nگراميان ( جرامقه ) 63\r\nگرجستان 465\r\nگرجيان 83\r\nگرديان 433\r\nگردويه ( گردوى ) ، برادر بهرام چوبين 169 ، 297 ، 301 ، 302 ، 308 ، 311 ، 510\r\nگرديه ، خواهر بهرام چوبين 302 ، 311 ، 409 ، 507 ، 508 ، 510 ، 511\r\nگرگان 46 ، 109 ، 132 ، 153 ، 160 ، 188 ، 443 ، 505\r\nگره 43 ، 141\r\nگريب ( جريب ) 267 ، 271\r\nگزه 131\r\nگزهر 35\r\nگزيت 266 - 271\r\nگزيرپت ( وزيرپت ) 470\r\nگستهم - بستام\r\nگشنسپ‌آذر 127\r\nگشنسپ‌ده ( پيروز شاه ) 411 ، 415\r\nگشتاسپ شاه 462\r\nگلوزانس ، موبذان موبذ 489\r\nگنجه 130 ، 131\r\nگندزك 131\r\nگندىشاپور 61 ، 70 - 72 ، 78 ، 96 ، 173 ، 496 ، 499 ، 500\r\nگواشير 41\r\nگوپان 37\r\nگوپانان 37\r\nگوتا ، كتابخانه 12\r\nگوت‌شميد 12 ، 424 ، 427 ، 437 ، 448\r\nگوچثر 35\r\nگوچهر 35\r\n\r\n","description":"","footnote":"","page_name":" 551 ","page_number":559},
  {"content":"\r\n\r\nگودرز لشكرنويس 127\r\nگور ، شهر 41 ، 42 ، 47 ، 48\r\nگوزهر ( گزهر ) 35 - 38\r\nگيباشاپور 90\r\nگيل ، قوم 505\r\nگيلان 142 ، 197 ، 505 ، 507\r\nگينزق ، گنزق - گنجه\r\nگيومرث 16 ، 28\r\n\r\nل\r\nاللّات 112 ، 234 ، 235\r\nلادن 89 ، 90\r\nلار 48\r\nلازاروس 447\r\nلازيكا 465\r\nلاند 452 ، 456 ، 459\r\nلانگلوا 447\r\nلخم ، قبيله 333\r\nلخميان 110\r\nلخيعثه ينوف ذوشناتر 203 - 206\r\nلروير 37\r\nلليانوس 91 - 93\r\nلوبو 9\r\nلودويگ 10\r\nلوط ، قوم 150 ، 204\r\nلويى 10\r\nلهازم ، شاخه‌اى از بنى بكر بن وائل 363 ، 364\r\nمهراسپ ، پسركى اوگى\r\nليبى 314\r\n\r\nم\r\nماحوزا 44\r\nمأرب 229\r\nماء السماء ، مادر منذر بن نعمان 177 ، 198\r\nماريه ( ماء السماء ) دختر عوف بن جشم 199\r\nماد 18 ، 38 ، 45 ، 46 ، 50 ، 102 ، 133 ، 184 ، 186 ، 277 ، 289 ، 440 ، 474 ، 507 ، 509\r\nمارسپند 383\r\nمارسلينوس 443 ، 447\r\nمارسيان ، قيصر 448\r\nماريا ، دختر قيصر موريسيوس 309\r\nنيز - مريم\r\nمارياى رومى 408 ، 409\r\nنيز - مريم رومى\r\nماريه ، دختر حارث بن جلهم 333\r\nماريه ، دختر حنظله بن ثعلبه 359\r\nمازندران 160 ، 184 ، 507\r\nماساگت‌ها 61\r\nمالالا 428 ، 485 ، 491 ، 494\r\nمالك بن زهير 52\r\nمالك بن فهم 52\r\nمالك بن كنانه ، قبيله 233\r\nمالكه 67\r\nماكران 47\r\nماكسيميليانوس 95\r\nمامرتينوس 80\r\nماميكنى ، خاندان 477\r\n\r\n","description":"","footnote":"","page_name":" 552 ","page_number":560},
  {"content":"\r\n\r\nماندايى 127 ، 208\r\nماندائيان 430\r\nمانى 70 ، 78 ، 430 ، 434\r\nمانويان 70 ، 79 ، 185 ، 430 ، 437 ، 491 ، 492 ، 494 ، 495\r\nمانوى ، آئين 483\r\nماوراءالنهر 47 ، 133 ، 146 ، 150 ، 311 ، 189\r\nماوزنى 44\r\nماهبوذ ، مهبوذ 283\r\nماه‌شمارى يوليائى 448\r\nماه‌گشنسپ ، پسر نرسى 139\r\nماه‌گشنسپان ، آتشكده 141\r\nماهيار 407\r\nمبدوس 275\r\nالمتوكل عباسى 459\r\nمثرك ( شكل قديمى مهرك ) 41\r\nمجمل التواريخ 24 ، 29 ، 152 ، 421\r\nمجوس ، آئين 99 ، 107 ، 184 ، 309\r\nمجوسى ، مجوسان 32 ، 164 ، 185 ، 308 ، 319\r\nمحلّم ، شاخه‌اى از بنى شيبان 363\r\nمحلّم ، نهر 283\r\nمحمّد ( ص ) ، پيامبر اسلام 7 ، 14 ، 66 ، 197 ، 202 ، 206 ، 208 ، 211 ، 232 ، 236 ، 245 ، 262 ، 275 ، 276 ، 286 ، 319 ، 320 ، 324 ، 328 ، 331 ، 351 ، 355 - 357 ، 369 ، 382 ، 410 ، 427\r\nمحمّد بن اسحاق 31 ، 208\r\nمحمّد بن برمكى 24\r\nمحمّد بن الجهم 28\r\nمحمّد بن خزاعى بن حزابه الذكوانى 230 ، 231\r\nمحمّد بن سائب كلبى 30\r\nمحمّد بن عبد الرزاق طوسى 26 ، 27\r\nمحمّد بن كعب قزطى 211 ، 213\r\nمحمّد شاه قاجار 506\r\nمحمود ، پيل ابرهه 240 ، 243 ، 244\r\nمحمود غزنوى 27\r\nمخا 225\r\nمدائن 45 ، 48 ، 49 ، 96 ، 148 ، 163 ، 167 ، 179 ، 196 ، 197 ، 295 ، 298 ، 299 ، 300 ، 329 ، 374 ، 416 ، 417 ، 508\r\nالمدريه كذا 14 / 4\r\nمدينه 77 ، 112 ، 382\r\nمذريّه 184\r\nمراغه 130\r\nمرانس 169\r\nمرباع 69\r\nمرج الضيزن 64\r\nمردان‌به 508\r\nمردان‌سينه برادر بهرام چوبين 507 ، 508\r\nمردان‌شاه ، پاذوسبان نيمروز 397 - 399\r\nمردان‌شاه ، وليعهد خسرو 401\r\nمردان‌شاه ، برادر بهرام چوبين 505\r\nمردان‌شاه ، پسر شيرويه 378\r\nمردخره 414\r\nمرزبان ( عنوان حكام ولايات ) 474\r\nمرزبان ، پسر وهرز 262\r\n\r\n","description":"","footnote":"","page_name":" 553 ","page_number":561},
  {"content":"\r\n\r\nمرزبان سيبخت 286\r\nمرگو ( مرو ) 47\r\nنيز - مرو\r\nمرنس 168\r\nمرو 41 ، 46 ، 47 ، 132 ، 144 ، 275 ، 474\r\nمروان القرظ 349\r\nمروج الذهب 29 ، 484 ، 504\r\nمروروذ 144 ، 146 ، 160\r\nمروزان ، حاكم يمن و پسر وهرز 262 ، 287 ، 371 ، 372\r\nمروزاس 287\r\nمرّة بن عمرو 354\r\nمريم رومى 381\r\nمريم دختر موريسيوس 297 ، 305\r\nمزدبوذ 155\r\nمزدك ، پسر بامداذ 70 ، 170 ، 172 ، 184 ، 185\r\nمزدكى ، آئين 483 - 496\r\nبررسى منابع 483 ، 484\r\nشكل و ضبط نام مزدك 484 حاشيه 1\r\nخاستگاه 486\r\nعقايد 485 - 488\r\nكشتار مزدكيان 491 - 495\r\nمزدكيان 79 ، 171 ، 172 ، 190 ، 193 ، 201\r\nمزديسنا 159 ، 207 ، 309\r\nمسروق بن ابرهه حبشى 197 ، 214 ، 227 ، 247 ، 251 - 258\r\nمسعود بن متعب 234\r\nمسعودى 19 ، 28 ، 29 ، 423 ، 484 ، 494 ، 502 ، 504\r\nمسكين 63\r\nمسلمانان 216\r\nمسنه ، دولت 44\r\nمسيحى ، مسيحيان 9 ، 106 ، 107 ، 108 ، 113 ، 129 ، 135 ، 141 ، 149 ، 174 ، 202 - 207 ، 216 ، 277 ، 309 ، 310 ، 319 ، 368 - 370 ، 386 ، 402 ، 432 ، 440 - 443 ، 447 ، 448\r\nمسيحيّت 9 ، 15 ، 71 ، 77 ، 96 ، 106 ، 107 ، 191 ، 192 ، 210 ، 214 ، 218 ، 229 ، 309 ، 348 ، 401 ، 465 ، 413 ، 498 ، 501\r\nمشقّر ، دژ 283 - 285\r\nمصانع ، كوه 371\r\nمصر 265 ، 313 ، 314 ، 374 ، 478\r\nمضر ، قبيله 77 ، 100 ، 231\r\nمطعم بن عدى 244\r\nالمعارف 23 ، 484 ، 488\r\nالمعتصم عباسى 25\r\nمعد ، سرزمين 177\r\nمعد ، قبيله 338\r\nمعديكرب بن ذويزن ابى مرّة 227 - 253 - 255\r\nمعنى ، جاثليق 442\r\nمغان 164 ، 479 ، 480\r\nمغان ( موضعى است ) 509\r\nمغمّس 234 ، 235\r\nمقدمه ابن خلدون 22\r\nمقدونيان 18 ، 396\r\n\r\n","description":"","footnote":"","page_name":" 554 ","page_number":562},
  {"content":"\r\n\r\nمكران 47 ، 137\r\nمكعبر 281 ، 283 - 285\r\nمكه 77 ، 202 ، 222 ، 229 ، 230 ، 231 - 319 ، 382 ، 410\r\nمكيّان 235 ، 261 ، 324 ، 410\r\nمليكه 67\r\nمناندر پروتكتور 455\r\nمنبج 263 ، 264\r\nالمنتصر عباسى 459\r\nمنجّمين بابل 430 ، 435\r\nمنچهر 37\r\nالمنداروس - منذر\r\nمندب 223\r\nمنذر بن امرئ القيس البدء 199 - 201\r\nمنذر بن حارث غسّانى 366\r\nمنذر بن ساوه 286\r\nمنذر بن ماء السماء 367\r\nمنذر بن منذر بن نعمان 198 ، 333 ، 334 ، 367\r\nمنذر بن نعمان 177 ، 118 ، 119 - 125 ، 128 ، 129 ، 161 ، 177 ، 196 ، 198 ، 263 ، 369\r\nمنشچثر ( منوچهر ) 33\r\nالمنصور عباسى 72\r\nمنطقه البروج 430\r\nمنوب 256\r\nمنوچهر 28 ، 157 ، 294 ، 301\r\nمنوچهر ، شاه كونس 37\r\nمنيسرس 37\r\nمورّخان ارمنى 456\r\nموردتمان 424 ، 426 ، 445 ، 452 ، 455 ، 460 ، 464 ، 513 ، 515\r\nموريسيوس ( موريق ) 82 ، 297 ، 304 - 306 ، 309 ، 311 ، 312 ، 315 ، 386 ، 394\r\nموريه ، جيمز 8\r\nموزينگر 448\r\nموسى بن عيسى كسروى 21 ، 422\r\nموسىخورن ( خورنى ) 18 ، 438 ، 447 ، 465\r\nموسى كلنكتتوس يعقوبى 380\r\nموش ( موضعى است ) 307\r\nموشل ماميكنى 307\r\nموشيل ارمنى 502\r\nموشيل ، سپهبذ 307\r\nموصل 45 ، 49 ، 316 ، 475\r\nموكان 507\r\nموللر 446\r\nمونوفيزيت 309\r\nموئورو ( مرو ) 47\r\nنيز - مرو\r\nمه آذرگشنسپ 404\r\nمهر آذر 490 ، 491\r\nمهران ، خاندان 55 ، 145 ، 168 ، 170 ، 293 ، 464\r\nمهران پسر باذان 169\r\nمهران ، پسر بهرام چوبين 169\r\nمهران ، پسر مهربنداذ همذانى 169\r\nمهران روز 169\r\nمهربنداذ همذانى 369\r\n\r\n","description":"","footnote":"","page_name":" 555 ","page_number":563},
  {"content":"\r\n\r\nمهرسن 33 ، 250\r\nمهر شاپور 107\r\nمهرك ، پادشاه ابرساس 41\r\nمهرك شاه 74 ، 75\r\nمهرمس ، پسر ساسان 33\r\nمهر نرسى 25 ، 107 ، 108 ، 136 ، 138 ، 139 ، 144 ، 146\r\nمهر نرسى ، از احفاد سپنديار 465\r\nمهر نرسيان ، آتشكده 141\r\nمهر هرمزد ، پسر مردان‌شاه 397 ، 399\r\nمهشت 119\r\nمهيرنرسه 108\r\nميافارقين 175 ، 307\r\nميخائيل سيروسى 421\r\nميخائيل سيروسى 423 ، 491\r\nميرخوند 100\r\nميسان 43\r\nميشان 43 ، 44 ، 70 ، 476\r\nميلس مقدس 209\r\nميهرنرسا 108\r\n\r\nن\r\nناربادا 391\r\nنابغه جعدى 261 ، 368\r\nنامدار گشنسپ 405\r\nنامدار وشنسپ 405\r\nناهس ، شاخه‌اى از بنى خثعم 234\r\nناهيت 35\r\nناهيد 35\r\nنبرزنس 34\r\nنبطى ، نبطيان 51 ، 52\r\nنترا ، برادر خاقان 311\r\nنجاشى ، شاه حبشه 218 ، 223 ، 225 ، 227 ، 229 ، 230 ، 232 ، 233 ، 242 ، 243\r\nنجد 231\r\nنجران 207 ، 208 ، 102 ، 212 - 214 ، 216 ، 217\r\nنجرانيان 207 ، 211 ، 215\r\nنجف 116 ، 117\r\nنخرگان 183\r\nنخشب 189\r\nنخورگان 369 ، 510\r\nالنخيرجان 183\r\nنرسايوس - نرسى ، مهرنرسه\r\nنرسئوس 80\r\nنرسس 394\r\nنرسى ، برادر بهرام گور 131 ، 133 ، 136\r\nنرسى ، پسر بهرام دوم 80 ، 81\r\nگاه‌شمارى سلطنت 438 ، 439\r\nنرسى تم شاپور 471\r\nنرسى ، قاضى ازدنار ( آذرباد ) 131\r\nنرسى ، وزير يزدگرد اول 106 ، 108\r\nنرماشير 41\r\nنسا ، نسايك 36 ، 132 ، 486\r\nنسايك - نسا\r\nنسطورى ، نسطوريان 49 ، 53 ، 71 ، 149 ، 172 ، 291 ، 332 ، 345 ، 368 ، 379 ، 402 ، 410 ، 428 ، 492 ، 500 ، 512\r\nنسف 189\r\n\r\n","description":"","footnote":"","page_name":" 556 ","page_number":564},
  {"content":"\r\n\r\nنشاپور 38\r\nو نيز - نيشابور\r\nنصر بن ربيعه 77 ، 366\r\nنصر بن ربيعه ، خاندان 369\r\nنصيبين 60 ، 61 ، 82 ، 94 ، 186 ، 305 ، 307 ، 316 ، 414 ، 416 ، 417 ، 431\r\nنضيره ، دختر ضيزن 67 ، 69\r\nنطف ، از سليط بن يربوع 282\r\nنعم 287\r\nنعمان بن اسود بن منذر 199\r\nنعمان بن امرؤ القيس 110 - 112 ، 115 - 177 ، 200 ، 370 ، 177\r\nنعمان بن زرعه 354\r\nنعمان بن منذر 121 ، 123 - 125 ، 161 ، 177 ، 248 ، 177 ، 332 ، 335 ، 336 ، 338 ، 339 ، 342 - 353 ، 367 ، 368 ، 370 ، 386\r\nنفيل بن حبيب خثعمى 233 ، 234 ، 240 ، 243\r\nنقش رجب 80 ، 486\r\nنگاسى ، نگوس - نجاشى\r\nنمر ، قبيله 198\r\nنواش 205\r\nنوبه 157\r\nنوروز 428\r\nنوزاد ، پسر وهرز 251\r\nنوسرد 428\r\nنوسرديل 428\r\nالنّوشجان 166\r\nنوشه‌پهر 90\r\nنوشيروان - خسرو ( اول ) انوشروان\r\nنولدكه ، تئودور 9 ، 12\r\nنهاوند 45 ، 461 ، 465\r\nنهاية الارب فى اخبار ملوك الفرس و العرب 502\r\nنهر تيرى - تيرى ، نهر\r\nنهر درقيب 46\r\nنهرسير 46\r\nنهرشير 46\r\nنهرگوپر 46\r\nنهروان 264 ، 296 ، 300 ، 301 ، 494\r\nنيسوس وسيلا 63\r\nنيسابور - نيشابور\r\nنيشابور 38 ، 46 ، 90 ، 97 ، 165 ، 166 ، 474\r\nنيمروز 185 ، 397 ، 399 ، 405\r\nنينوا 316\r\nنيواندخت 165\r\nنيوخسرو 405\r\nنيوشاپور 46\r\nنيوشپه 90\r\nنيلاب 70\r\nنيلاط 70\r\n\r\nو\r\nواساك 447\r\nواستريوشان‌سالار 14 ، 471\r\nواسط 44\r\nوالريان ، ( والريانوس ) 47 ، 61 ، 62 ، 95 ، 96\r\n\r\n","description":"","footnote":"","page_name":" 557 ","page_number":565},
  {"content":"\r\n\r\nوالريوس 138\r\nوالن‌بورگ 15\r\nوپيسكوس 80 ، 439\r\nوچركان 102\r\nوراز 264\r\nورز پادشاه 189\r\nورزشيه 265\r\nورهران 82 ، 444 - 446\r\nورهران كرمانشاه 102\r\nوزيرپت ( گزيرپت ) 472\r\nو ستم 509\r\nوستهم - بستام\r\nوستهمه - بستام\r\nوشپوردات اهرمزد ، پسر آتورپات 493\r\nولاش ( ولگش ، گلاش : صورت قديمى بلاس ) 41\r\nولاشگرد ( شهرى در جنوب غربى كرمان ) 41 ، 164\r\nولگا ، رود 198\r\nونديداد 489\r\nوه‌ارتخشير 41\r\nوه‌ارتشير 379\r\nوهب بن منبّه 208 ، 211\r\nوهرج - وهرز\r\nوهرز 169 ، 247 ، 250 - 253 ، 256 - 262 ، 281 ، 286 ، 306 ، 250\r\nوهشت‌هرمزد 82\r\nويشتاسپه ( بشتاسپ ، گشتاسپ ) 33 ، 34\r\nوينكه 426 ، 449\r\nوندو 509\r\n\r\nه\r\nهامرز ششترى 355\r\nهانى بن قبيصة بن هانى بن مسعود 353 ، 354 ، 356 ، 359\r\nهانى بن مسعود بن عامر 349 ، 352\r\nهبيرة بن حدير عدوى 285\r\nهتر ( حتراء الحضر ) 64 ، 65 ، 68 ، 69\r\nهجر 87 ، 88 ، 283 ، 284\r\nهخامنشى ، هخامنشيان 18 ، 34 ، 37 ، 39 ، 46 ، 132 ، 167 ، 374 ، 396 ، 464 ، 471 ، 474 ، 480 ، 507\r\nهذيل ، قبيله 231 ، 236 ، 238\r\nهذيل ، شاعر 232 ، 235\r\nهرّ ، دختر نعمان 162 ، 198\r\nهرات 292 ، 472\r\nهراكليوس ( هرقل ) 94 ، 305 ، 315 ، 317 ، 377 ، 378 ، 379 ، 384 ، 385 ، 405 ، 410 ، 411\r\nنيز - هرقل\r\nهرجند ، پسر سام 56\r\nهرديان 64\r\nهرقل 259 ، 260\r\nنيز - هراكليوس\r\nهركلئا ، شهر 195 ، 196\r\nهرمزد اردشير 48\r\nهرمزان ، دايى شيرويه 305\r\nهرمزد ( اول ) ، پسر شاپور اول 72 ، 73\r\nنسب مادرى 74\r\n\r\n","description":"","footnote":"","page_name":" 558 ","page_number":566},
  {"content":"\r\n\r\nتولد 75\r\nحكومت خراسان 75\r\nپادشاهى 76\r\nگاه‌شمارى سلطنت 436\r\nهرمزد ، پسر سنطروق 48\r\nهرمزد ، پسر يزدگرد دوم 145 ، 146 ، 148 ، 149\r\nهرمزد پنجم 425\r\nگاه‌شمارى سلطنت 460 ، 461\r\nهرمزد ، پيرداننده 490\r\nهرمزد ، جرابزين 294 ، 311\r\nهرمزد چهارم 30 ، 280 ، 286 ، 418\r\nگاه‌شمارى سلطنت 456 ، 457 ، 471\r\nهرمزد ( دوم ) پسر نرسى 71\r\nخوى و ملك‌دارى 82 ، 83 ، 84 ، 100\r\nگاه‌شمارى سلطنت 438 ، 439\r\nهرمزد ( سوم ) ، پسر خسرو انوشروان 197 ، 275 ، 276\r\nدشمنى او با اشراف ايران 287 ، 288\r\nدادگسترى او 289 ، 290\r\nقتل نجبا و اشراف 290\r\nتسامح دينى 291\r\nيورش تركان و خزرها و روميان 292 ، 293\r\nحمله بهرام چوبين به تركان 293 ، 294\r\nخلع هرمزد به دست بهرام 295\r\nكور كردن هرمزد 295\r\nپادشاهى خسرو پرويز 295 ، 296\r\nجنگ خسرو با بهرام 296\r\nپايان كار هرمزد 297 ، 297 ، 299 ، 302 ، 303 ، 367 ، 369 ، 370 ، 371 ، 374 ، 390\r\nگاه‌شمارى سلطنت 449 - 451\r\nهرمزد ، مدعى يزدگرد سوم 417 ، 418\r\nهرمزدگان 44\r\nهرمسداس - هرمزد ، مدعى يزدگرد سوم هرمشير 49\r\nهرى 292 ، 294\r\nهريو 292\r\nهرزپت - مهر نرسه\r\nهشام بن محمد كلبى 30 ، 63 ، 77 ، 422 ، 455 ، 501\r\nهفتالان ، هفتاليان ، هفثاليتاى 130 ، 147 ، 154\r\nنيز - هياطله\r\nهلوادويك 10\r\nهمذان 44 ، 45 ، 134 ، 167 ، 277 ، 374 ، 412 ، 474 ، 510 ، 513\r\nهمدان ، قبيله 220\r\nهند 98 ، 129 ، 135 ، 153 ، 187 ، 272\r\nهندو ، هندوان 137\r\nهندى ، هنديان 219 ، 249\r\nهند ، دختر حارث بن عمرو الكندى 200 ، 202 ، 367\r\nهند ، دختر زيد مناة 161\r\nهوذة بن على الحنفى 281 - 286\r\nهورخرونيه ، سنوگ 12\r\nهوركانيا - گرگان\r\nهوركانيا - گرگان\r\n\r\n","description":"","footnote":"","page_name":" 559 ","page_number":567},
  {"content":"\r\n\r\nهوشنگ 17\r\nهومرى - حميرى\r\nهون 45\r\nهونها 103 ، 44 ، 145 ، 166\r\nهيت 178\r\nهيتان ، هيتالان 145 - 149 ، 151 - 153 ، 154 ، 154 ، 158 ، 160 ، 161 ، 173 ، 187 ، 189 ، 196 ، 197 ، 198\r\nهياطله 85 ، 130 - 133 ، 145\r\nنيز - هيتالان\r\nهيج 88\r\nهيجمانه 162\r\nهيدلبرگ 12\r\nهيذمنذ ، رود 187\r\nهيربذ 139 ، 479\r\nهيرپت 139\r\nهيرونيموس 437\r\nهيوئن تسانگ 189\r\n\r\nى\r\nياقوت 18 ، 72\r\nياماسپ 171\r\nيبهلاها ، جاثليق 107\r\nيحيى بن يعمر 321\r\nيختيانوس 262\r\nيرتگين ، يلتگين 294\r\nيزدانداذ ، پسر خسرو اول 415\r\nيزدبوزد 192 ، 309\r\nيزدپناه 265\r\nيزدكرت - يزدگرد\r\nيزدگرد ( اول ) گناهكار ، پسر بهرام چهارم 18 ، 19 ، 25\r\nشكلهاى اين نام 104\r\nنسب 105\r\nخوى و روش ملك‌دارى 105 - 109\r\nمرگ 109 ، 110 ، 111 ، 118 ، 122 ، 125 ، 177 ، 265\r\nگاه‌شمارى سلطنت 442 ، 443\r\nيزدگرم ( دوم ) پسر بهرام گور\r\nپادشاهى 143\r\nملك‌دارى 143 ، 144\r\nحمله به روميان 146\r\nمرگ يزدگرد 146 ، 147 ، 164\r\nگاه‌شمارى سلطنت 443 - 449\r\nيزدگرد ( سوم ) ، پسر شهريار 16 ، 30 ، 192 ، 280 ، 353 ، 355 ، 380 ، 381 ، 384\r\nآغاز پادشاهى 416\r\nسقوط و قتل 419 ، 427\r\nگاه‌شمارى سلطنت 461 ، 464 ، 505\r\nيزدگشنسپ 127\r\nيزديناباد 402\r\nيزيد بن حمار سكونى 358 ، 361\r\nيزيد بن مسهر 361\r\nيزيدين ، والى عشور ايران 401 ، 402\r\nيزدين ، خاندان 401\r\nيشكر ، قبيله 360\r\nيشوع يبه 410\r\nيعقوب اينترسيوس 444\r\nيعقوب بن ليث صفار 26\r\n\r\n","description":"","footnote":"","page_name":" 560 ","page_number":568},
  {"content":"\r\n\r\nيعقوب رهاوى 420 ، 421 ، 425\r\nيعقوب فداكار 107\r\nيعقوبى 12 ، 21 ، 24 ، 25 ، 28 ، 172 ، 421 ، 484 ، 485 ، 493 ، 506\r\nيعقوبيان 149 ، 192 ، 379\r\nيعمر بن نفاثة بن عدى 238\r\nيكسوم ، پسر ابرهه 227 ، 246 ، 247 ، 253 ، 255\r\nيلان‌سينه ، برادر بهرام چوبين 507\r\nيلتگين 294\r\nيمامه 87 ، 95 ، 263 ، 282\r\nيمن 7 ، 8 ، 63 ، 142 ، 177 ، 179 ، 185 ، 186 ، 197 ، 199 ، 203 ، 205 ، 206 ، 207 ، 214 - 216 ، 273 ، 278 ، 285\r\nيمنى ، يمنيان 217 ، 219 ، 220 ، 223 ، 225 - 229 ، 232 ، 233 ، 240 ، 245 - 249 ، 251 ، 253 ، 259 ، 261 ، 262 ، 279\r\nيمن در روزگار خسرو دوم 370\r\nحكومت زين و مروزان 371\r\nحكومت خرّه خسرو 371\r\nحكومت باذان 372\r\nيوحناى افسوسى 454 ، 455\r\nيوسانوس 92\r\nيوستين اول ، دوم 176 ، 196 ، 217 ، 251 ، 455 ، 494\r\nيوستينيانوس 263\r\nيوستىنين 200 ، 214 ، 232 ، 251 ، 265\r\nيوسف ( ذونواس بن تبان ) 206 ، 207\r\nنيز - ذونواس بن تبان\r\nيوسف جاثليق 447\r\nيوسوئه ستوليتس - يوشع ستون‌نشين\r\nيوشع ستون‌نشين 485 ، 488\r\nيوليان ( لليانوس ) 82 ، 83 ، 91\r\nنيز - لليانوس ، يوليانوس\r\nيوليانوس 7 ، 25 ، 91 ، 94\r\nنيز - يوليان ، لليانوس\r\nيوم العروج 367\r\nيونانى ، يونانيان 18 ، 43 ، 64 ، 76 ، 81 ، 119 ، 158 ، 191 ، 201 ، 312 ، 370 ، 445 ، 481\r\nيوويان 91\r\nنيز يووينيانوس\r\nيوويانوس 92\r\nيووينيانوس 92 ، 93 ، 94\r\nنيز - يوويان\r\nيهود 107 ، 172 ، 206\r\nيهودى ، يهوديان 9 ، 52 ، 98 ، 99 ، 145 ، 147 ، 149 ، 294 ، 334 ، 411\r\nيهوديت 214 - 216\r\n\r\n","description":"","footnote":"","page_name":" 561 ","page_number":569},
  {"content":"\r\n . \r\n","description":"","footnote":"","page_name":" 562 ","page_number":570},
  {"content":"\r\n . \r\n","description":"","footnote":"","page_name":" 563 ","page_number":571},
  {"content":"\r\n . \r\n\r\n","description":"","footnote":"","page_name":" 564 ","page_number":572}
  ]