[
  {"content":"\r\n\r\nتاريخ كامل\r\nتاريخ بزرگ اسلام وايران\r\nتأليف\r\nعلامهء شهير\r\nعز الدين علي بن الأثير\r\nترجمهء : عباس خليلي\r\nجلد دوازدهم\r\nبتصحيح : دكتر مهيار خليلى\r\nحق چاپ محفوظ ومخصوص\r\nعلمى\r\nشركت چاپ وانتشارات علمى\r\n\r\n","description":"","footnote":"","page_name":" 1 ","page_number":1},
  {"content":"\r\n\r\nتاريخ بزرگ اسلام وايران\r\nجلد دوازدهم\r\nتاليف : عز الدين علي بن الأثير\r\nترجمه : عباس خليلى\r\nناشر : علي اكبر علمى\r\nچاپ : دوم 1364 - 45 1365\r\nتيراژ : دو هزار جلد\r\nچاپ وصحافى :\r\nشركت چاپ وانتشارات علمى\r\n\r\n","description":"","footnote":"","page_name":" 2 ","page_number":2},
  {"content":"\r\n\r\n\r\nآغاز سنه دويست و پنجاه و يك\r\n\r\nبيان وفات باغر ترك\r\nدر آن سال وصيف ( كه بر خليفه مسلط بود ) باغر ترك را كشت علت اين بود :\r\nباغر يكى از كشندگان متوكل بود بر مراتب و حقوق او افزوده و چندين ملك خالصه به او داده شده بود . از جمله چندين قريه در پيرامون كوفه . مردى از اهالى باروسما آنها را به دو هزار دينار اجازه و تعهد كرده بود . مردى بنام ابن ماريه با مباشر يا مستاجر مذكور مخالفت كرد و مباشر باغر او را گرفت و بزندان افكند . و علاوه بر زندان بزنجير كشيد .\r\nپس از رهائى سوى سامراء ( پايتخت ) روانه شد و نزد دليل بن يعقوب نصرانى ( مسيحى ) رفت كه او مباشر بغاى شرابى و صاحب اختيار بلكه حاكم مطلق در تمام شئون مملكت بود . ابن ماريه دوست او بود كه به او شكايت نمود . باغر يكى از سرداران بغا بود . دليل ( مباشر بغا ) او را از ستم و تعدى نسبت بابن ماريه نهى كرد و خواست حق او را بگيرد . باغر بر دليل خشم گرفت . باغر دلير بود و بغا از او مىترسيد همچنين ديگران از او بيم داشتند . روزى از روزهاى ماه ذى الحجه سنه دويست و پنجاه با حال مستى نزد بغا رفت و بغا در حمام بود . باغر گفت : هر كسى كه دليل را بكشد ( مقصود دليل مباشر ) بقصاص او كشته مىشود ( قصد قتل دليل را داشت و بغا كه در\r\n\r\n","description":"","footnote":"","page_name":" 3 ","page_number":3},
  {"content":"\r\n\r\nحمام بود از او ترسيد ) بغا گفت : اگر تو بخواهى فرزندم را بكشى من مانع نمىشوم ولى بايد صبر كنى زيرا كارهاى خلافت همه در دست دليل است من رشته كار از او مىگيرم و بدست ديگرى مىسپارم . در آن هنگام بغا در خفا بدليل خبر داد كه هرگز از خانه بيرون نرود و سوار نشود و علت را بهم به او پيغام داد و ديگرى را بجاى او گزيد كه در ديوان كارهاى خلافت را انجام دهد ( بر حسب تظاهر و خدعه ) باغر گمان كرد كه او را عزل كرد خشم او فرو نشست بعد از آن بغا ميان هر دو را اصلاح كرد و هر دو آشتى كردند در حالى كه باغر عربده مىكشيد و او را تهديد مىكرد .\r\nباغر ملازم خليفه مستعين شد چون روز استراحت بغا در منزل خود رسيد ( غياب او را مغتنم شمردند ) بمستعين خبر اختلاف بغا و باغر را دادند مستعين پرسيد كارهاى ايتاخ قبل از اين چه بود ؟ هر مرتبتى كه داشت به شخص باغر اعطا شود بوصيف گفت تمام مناصب و كارهاى ايتاخ را به شخص باغر بسپار . دليل ( پيشكار بغا ) آگاه شد فورا سوار شد و به خانه بغا رفت و به او خبر داد ( كه بر مقام و مرتبت باغر افزوده شده ) و گفت : تو در خانه خود نشسته آنها بعزل تو مىكوشند و اگر ترا عزل كنند حتما خواهند كشت . بغا سوار شد و بكاخ خليفه رفت و بوصيف گفت : تو خواستى مرا عزل كنى . او سوگند ياد كرد كه از تصميم خليفه خبر نداشت هر دو عهد بستند كه باغر را از خليفه دور كنند . هر دو حيله و خدعه نمودند و شايع كردند كه خليفه ميخواهد به او خلعت دهد و او را جانشين بغا و وصيف نمايد . باغر و ياران او بر تزوير آن دو آگاه شدند . او كسانى را كه با او عهد بسته كه متوكل را بكشند خواند و بيعت و سوگند را تجديد كرد كسان ديگر از اتباع او نيز جمع شدند و همه توطئه قتل مستعين و بغا و وصيف را چيدند و تصميم گرفتند كه با على فرزند معتصم يا فرزند واثق بيعت كنند و گفتند كارها بجاى اين دو مرد ( وصيف و بغا ) در دست ما خواهد بود .\r\nهمه باغر را اطاعت كردند . مستعين بر آن توطئه آگاه شد نزد وصيف و بغا فرستاد و آنها را حاضر كرد و گفت : شما دو مرد مرا بخلافت منصوب كرديد اكنون ميخواهيد مرا بكشيد هر دو سوگند ياد كردند كه از آن توطئه خبر ندارند . او به آنها\r\n\r\n","description":"","footnote":"","page_name":" 4 ","page_number":4},
  {"content":"\r\n\r\nخبر داد و آنها تصميم گرفتند كه باغر را با دو مرد ترك ديگر بگيرند و بزندان بسپارند باغر را احضار كردند او هم با عده رسيد او را در گرمابه باز داشتند .\r\nتركهاى تابع باغر آگاه شدند بر اصطبل خليفه هجوم بردند و سوار اسبها شدند و كوشك خليفه را محاصره نمودند بعد از غارت دست بسلاح زدند وصيف و بغا دستور قتل باغر را دادند . او را كشتند .\r\n\r\nبيان رفتن مستعين ببغداد\r\nچون خبر قتل باغر بتركان رسيد شورش و عصيان خود را ادامه دادند خليفه مستعين ناگزير سوى بغداد رخت كشيد وصيف و بغا و شاهك خادم و احمد بن صالح - بن شيرزاد و دليل هم همراه او بودند . همه در يك حراقه ( زورق سريع السير آتش افكن ) سوار شده وارد بغداد گرديدند . پس از آن گروهى از سران سپاه سوار شدند و بتركان شوريده و متمرد نصيحت كردند كه دست از عصيان بكشند . آنها قبول نكردند و بشورش خود ادامه دادند و چون خبر رسيد كه مستعين با ملازمين ببغداد رسيدند از تمرد خود پشيمان شدند . پس از آن بر خانهء دليل هجوم بردند و آن را غارت كردند . همچنين خانه همسايگان و بستگان او و كار يغما بخراب كردن و بردن تيرهاى سقف خانه‌ها رسيد . هر چه علوفه هم بودند ربود و راه بغداد را گرفتند بعد از آن ابن ماريه ( كه شكايت او مسبب آن هياهو شده بود ) بيمار شد دليل ( پيشكار بغا ) او را عيادت كرد و علت بيمارى را از او پرسيد گفت : جاى غل و زنجير منفجر شد دليل گفت : اگر جاى بند تو منفجر شده فتنه به حال خود ماند و ابن ماريه درگذشت يكى از شعراء درباره فتنه گفت :\r\n لعمرى لئن قتلوا باغرا * لقد هاج باغر حربا طحونا\r\nو فر الخليفة و القا * ئمان بالليل يلتمسان السفينا\r\nو صاحوا بميسان ملاحهم * فوا فهم يسبق الناظرينا\r\nفانزلهم بطن حراقة * و صوت مجاديفهم ما ترينا \r\n\r\n","description":"","footnote":"","page_name":" 5 ","page_number":5},
  {"content":"\r\n\r\n و ما كان قدر ابن مارية * فتكسب فيه الحروب الديونا\r\nو لكن دليل سعى سعيه * فاجرى الإله بها العالمينا\r\nفحل ببغداد قبل الشروق * فحل بها منه ما يكرهونا\r\nفليت السفينة لم تاتنا * و غرقها اللّه و الراكبينا\r\nو اقبلت الترك و المعربون * و جاء الفراغنه الدارعونا\r\nتسبر كراديسهم فى السلاح * يرجون خيلا و رجلا بنينا\r\nفقام بحر بهم عالم * بامر الحروب تولاه حينا\r\nفجدد سورا على الجانبين * حتى احاطهم اجمعينا\r\nو احكم ابوابها المصمتات * على السور يحمى بها المستعيبنا\r\nو عبا مجانيق خطارة * تفت النفوس و تحمى العرينا \r\nمردم هم مانع شدند كه تركان سوى بغداد بروند . ناخدائى كه كشتى خود را بتركان بكرايه داده بود گرفتند و كشتند و بر دكل كشتى آويختند ( تا كشتى بانان عبرت گيرند و كشتىهاى خود را به آنها كرايه ندهند و آنها نروند ) . كشتىبانان كه اسير تركان بودند از حمل آنها خوددارى كردند .\r\nروز پنجم ماه محرم مستعين ببغداد رسيد و در خانه محمد بن عبد اللّه بن طاهر آرام گرفت . سران سپاه همه سوى بغداد رفتند جز جعفر خياط و سليمان بن يحيى بن معاذ اغلب منشيان و نويسندگان ديوان هم بغداد را قصد نمودند . همچنين رجال دولت و امراء و بنى هاشم و گروهى از اتباع بغا و وصيف .\r\n\r\nبيان بيعت معتز\r\nدر آن سال بيعت معتز انجام گرفت . علت اين بود كه چون مستعين در بغداد مستقر گرديد گروهى از سرداران فتنه‌جويان ترك نزد او رفتند و بر پاى او افتادند و كمربندهاى خود را علامت بندگى و خوارى به گردن خود انداختن و عفو و گذشت خواستند مستعين به آنها گفت شما غارتگر و فتنه جو و مفسد هستيد . قدر\r\n\r\n","description":"","footnote":"","page_name":" 6 ","page_number":6},
  {"content":"\r\n\r\nفزونى نعمت را نمىدانيد . آيا شما نبوديد كه شكايت كرديد پذيرفتم و من فرزندان شما را بسپاه شما ملحق نمودم عده آنها دويست جوان بود آيا دختران شما را شوهر نداده و در عداد زنان شوهردار بشما نياوردم كه عده آنها چهار هزار دختر بود ( براى آنها روزى مقرر داشتم ) و مانند اين بسيار است كه من بشكايات شما رسيدگى مىكردم و بر ارزاق و مواجب شما مىافزودم بحديكه شما ظروف زرين و سيمين بدست آورديد و بانواع لذات و نعم تمتع نموديد و من خود را از لذت و شهوت محروم كردم كه شايد شما اصلاح و از من راضى شويد ولى شما بر تمرد و فساد خود افزوديد . سران سپاه ترك آن روز رفتند و روز بعد بازگشتند و تضرع نمودند و از مستعين عفو خواستند مستعين گفت : من از گناه شما عفو كردم و راضى شدم يكى از آنها كه بابى بيك نام داشت به او گفت : اگر راضى شدى برخيز و سوار شو و با ما به شهر سامرا ( پايتخت ) بيا كه تركان منتظر قدوم تو هستند .\r\nمحمد بن عبد الله بن طاهر كه آن سخن را شنيد بيكى از غلامان خود گفت كه آن متجاسر را بزند . او گفت : آيا با اين گستاخى بامير المؤمنين سخن ميگوئى ؟ تو ميگوئى برخيز و سوار شو و با ما بيا ! مستعين خنديد و گفت : اينها عجم ( غير عرب و بى ادب هستند ) قواعد سخن را نمىدانند . سپس به آنها رو كرد و گفت : شما همه به شهر سامرا برگرديد و حقوق شما كما كان خواهد رسيد و من هم در كار خود مطالعه و فكر خواهم كرد . آنها در حال نا اميدى بازگشتند و بابى بيك كينه محمد بن عبد الله بن طاهر را در دل گرفت . به كسانى كه مانده بودند خبر نااميدى خود را دادند سپس بر كينه و خشم خود افزودند و از واقعه بابى بيك سخت رنجيدند . شروع بتحريك ضد خليفه كردند و خلع او را بميان آوردند آنگاه معتز كه با مؤيد در كوشك خليفه بازداشت شده بودند از حبس بيرون آورده با او بيعت نمودند . موى او بلند شده بود كه آن را كوتاه و اصلاح كردند و او دستور داد حقوق ده ماه بسپاهيان داده شود ولى نقد موجود كافى نبود ناگزير\r\n\r\n","description":"","footnote":"","page_name":" 7 ","page_number":7},
  {"content":"\r\n\r\nدو ماه دادند . مستعين هم خزانه را در سامرا به حال خود گذاشته بود كه پانصد هزار دينار زر در آن بود . در خزانه خاصه ما در مستعين هم هزار هزار ( يك مليون ) دينار زر بود در خزانه ام العباس هم ششصد هزار دينار بود . كسانى كه براى بيعت حاضر شدند ابو احمد بن الرشيد بود كه چون درد پا و نقرس داشت او را با يك پا كش آورده بودند و چون حاضر شد از بيعت خوددارى كرد . بمعتز گفت تو مطيع شدى و خود را از خلع كرده بودى و ادعا مىكردى قادر بر انجام كارهاى خلافت نخواهى بود ( چگونه اكنون خليفه مىشوى ) معتز گفت : مرا مجبور كردند و من از شمشير ترسيدم . ابو احمد گفت : من بر اكراه تو آگاه نبودم و باور نمىكنم با اين مرد ( مستعين ) بيعت كرديم آيا ميخواهى زنان خود را طلاق بدهيم و از اموال خويش صرف نظر كنيم ( سوگند طلاق ياد كرده بودند ) آنگاه معلوم نيست چه خواهد شد . اگر تمام مردم اجماع ( بر خلافت تو ) كنند من هم يكى از آنها خواهم بود و گر نه ناگزير دست بشمشير خواهيم زد . معتز ( چون امتناع او را ديد ) او را رها كرد .\r\nابراهيم ديرج و عتاب بن عتاب هم بيعت كردند ولى عتاب گريخت و بمستعين در بغداد پيوست . ديرج ماند و رئيس ديوان و خزانه و انشا و امور ديگر شد .\r\nچون محمد بن عبد الله بر بيعت معتز آگاه شد دستور داد : كه ارزاق سامراء و مواد خوراكى و غيرها قطع شود . به مالك بن طوق هم امر كرد كه خود و خانواده و سپاه سوى بغداد كوچ كنند .\r\nبامير انبار كه نجوبة بن قيس بود نوشت : عدهء خود را جمع كن و بسليمان بن عمران والى موصل ملحق شو و از كشتىها كه سوى سامرا خواربار و مواد ديگر حمل مىكند جلوگيرى كن .\r\nدر بغداد يك كشتى حامل برنج قصد سامرا را كرده بود بدست آمد ناخدا گريخت و كشتى ماند تا غرق شد .\r\nمستعين بمحمد بن عبد الله دستور داد كه برج و بارو و ديوار بغداد را محكم كند . بغداد از هر طرف غير از ناحيه رود دجله با حصار و ديوار محفوظ شد .\r\n\r\n","description":"","footnote":"","page_name":" 8 ","page_number":8},
  {"content":"\r\n\r\nديوار از « باب الشماسيه » تا بازار ثلاثاء ( سه شنبه بازار ) و از دو طرف تا دجله كشيده شد . در هر دروازه يك فرمانده با عده گماشت . مخارج آن حصار بالغ بر سيصد و سى هزار دينار شد . بر هر دروازه هم چند عراده منجنيق نصب كرد برجها را پر از سپاهى مدافع نمود رياست و فرماندهى آنها را هم به شخص « بنتويه » نام واگذار كرد .\r\nبسپاهيان سپرهائى داد كه از بوريا و قير ساخته شده و نيز فلاخن داد كه دشمن را سنگ باران كنند .\r\nگروهى از خراسانيان براى اداى حج وارد شدند و از او ( مستعين ) مساعدت خواستند به آنها داد .\r\nبه تمام عمال هم نوشت كه خراج را براى بغداد حمل كنند هيچ چيز بسامرا نفرستند و نيز بسران سپاه ترك در سامرا نوشت كه بيعت معتز را بشكنند و مهربانى خود را نسبت به آنان يادآورى كرد و از آنها وفادارى خواست و آنها را از تمرد عصيان نهى كرد .\r\nپس از آن ميان معتز و محمد بن عبد الله بن طاهر مكاتبه شد و معتز او را بطاعت و بيعت دعوت و يادآورى كرد كه متوكل از او عهد گرفته بود كه بعد از منتصر او وليعهد باشد . محمد هم معتز را بطاعت مستعين دعوت مىكرد . هر يك از آن دو پس از مراسله به حال خود ماندند . محمد دستور داد كه پلها را ويران كنند . آب را هم از رود دجله بطريق انبار باز كرد و نهرى ايجاد نمود تا تركان نتوانند بانبار برسند .\r\nمستعين و معتز هر يك از آن دو بموسى فرزند بغا نوشتند كه به آنها ملحق شود او در پيرامون شام براى جنگ اهالى حمص رفته بود ولى او سپاه خود را كشيد و بمعتز پيوست .\r\nعبد الله بن بغاى صغير ( دو بغا بودند صغير و كبير ) از سامرا ببغداد رفت و بمستعين پيوست او پس از رفتن پدر با مستعين در سامرا مانده بود چون رسيد عذر خواست و به پدر خود گفت : من آمده‌ام كه در ركاب تو جان بسپارم . چند روزى\r\n\r\n","description":"","footnote":"","page_name":" 9 ","page_number":9},
  {"content":"\r\n\r\nدر بغداد ماند و بعد از آن گريخت و بسامرا رفت و از معتز عذر خواست و گفت :\r\nمن فقط براى اطلاع بر احوال و اخبار بغداد بدان سامان رفتم . معتز عذر او را پذيرفت و كار او را باز به او سپرد .\r\nحسن بن افشين وارد بغداد شد و مستعين به او خلعت داد و اهالى « اشروسنه » با عدهء ديگرى ( همشهريها و اتباع پدرش ) تحت فرماندهى او قرار داد .\r\n\r\nمحاصرهء مستعين در بغداد\r\nپس از آن معتز ابو احمد متوكل برادرش كه لقب موفق داشت بجنگ مستعين و محمد بن عبد الله فرستاد و درفش فرماندهى او را برافراشت . عده سپاه او از تركان و فراغنه ( اهالى فرغانه ) بالغ بر پنجاه هزار سپاهى گرديد ( در طبرى پنج هزار ) باضافه دو هزار جنگجوى مغربى . تمام امور كشور را هم به او واگذار كرد . سپاه را هم به او سپرد لشكر دارى و اداره سپاه هم بكلباتكين ترك واگذار شد . اين لشكر كشى و فرماندهى در بيست و سيم ماه محرم رخ داد ( از سنه - مذكور ) .\r\nچون موفق با سپاه به محل « عكبرا » رسيد نماز ( جماعت ) خواند ( كه خود امام بود ) و خطبه كرد و نام معتز را بعنوان خليفه در خطبه برد و گزارش كار ها را بمعتز نوشت . از اهالى « عكبرا » نقل شده كه آنها ( سپاهيان ) سخت بيمناك بودند زيرا شنيده بودند كه محمد بن عبد الله آنها را قصد كرده . تمام قرى و قصبات ميان بغداد و « عكبرا » و پيرامون آنها را تاراج كردند . املاك و مزارع ويران شد و مردم همه گريختند .\r\nچون ابو احمد مذكور با سپاه به محل « عكبرا » رسيد بسيارى از اتباع بغاى صغير ( از سپاه محمد بن عبد الله ) گريختند و به او پيوستند .\r\nدر هفتم ماه صفر ابو احمد و سپاه او بدروازه « باب الشماسيه » ( بغداد ) رسيدند يكى از اهالى بصره كه « باذنجانه » شهرت داشت گفت :\r\n\r\n","description":"","footnote":"","page_name":" 10 ","page_number":10},
  {"content":"\r\n\r\nيا بنى طاهر اتتكم جنود الله و الموت بينها منثور و جيوش اما مهن ابو احمد نعم المولى و نعم النصير ( در كامل امامهن آمده و از نسخه طبرى تصحيح شد ) يعنى اى زادگان طاهر لشگرهاى خداوند رسيده و مرگ با آمدن آنها پاشيده شده . امام و فرمانده سپاه ابو احمد است كه نيكو فرمانده و خواجه است و نكويار و ياور است .\r\nچون ابو احمد بدروازه « باب الشماسيه » رسيد مستعين فرماندهى دفاع را بحسين بن اسماعيل واگذار كرد و عدهء از فرماندهان را تحت رياست او قرار داد و او در آنجا ماند تا پايان جنگ و از آنجا بانبار رفتند .\r\nروز دهم ماه صفر مقدمه و طليعهء لشكر به محل « باب الشماسيه » رسيد . تركان نزديك آن محل قرار گرفتند . محمد بن عبد الله ( بن طاهر ) حسين بن اسماعيل و شاة بن ميكال و بندار طبرى با عده آنها بمقابله تركان فرستاد و خود هم تصميم گرفت كه سوار شود ناگاه شاه بن ميكال رسيد و به او خبر داد كه تركان چون فزونى عده ما و درفشهاى ما را ديدند برگشتند و بسپاه خود پيوستند محمد از سوارى صرف نظر كرد .\r\nروز بعد محمد تصميم گرفت سوى محل « قفص » لشكر بفرستد تا هم تركان را بترساند و هم آنها را بجنگ وادار كند . وصيف و بغا نيز بمتابعت او شتاب كردند و زره و اسلحه را بر خود گرفتند . فقهاء و قضات و علماء نيز با او همراه بودند او تركان را به ترك جنگ و عصيان دعوت كرد كه باز به حال سابق برگردند و مطيع باشند و به آنها امان داد كه پس از اين از كيفر آنان چشم بپوشاند و معتز را هم وليعهد مستعين كند ولى آنها اجابت نكردند . محمد از آنجا به محل « باب قطربل » رفت و بر كنار دجله لشكر زد وصيف و بغا هم همراه او بودند . او نتوانست پيش رود زيرا عده فزون شده بود ناگزير بازگشت .\r\nروز بعد چند تن باتفاق « وجه الفلس » ( نام شخص ) رسيدند و به او خبر دادند كه تركان نزديك شدند و خيمه‌ها را در « رقة الشماسيه » زدند . دوازده سوار از آنها\r\n\r\n","description":"","footnote":"","page_name":" 11 ","page_number":11},
  {"content":"\r\n\r\nنزديكتر شدند و تير انداختند ولى كسى بمقابله آنها نرفت . چون در جاى خود دير ماندند منجنيق آنها را هدف كرد و يك نفر كشته شد آنها كشته خود را برداشتند و بازگشتند .\r\nعبيد اللّه بن سليمان پيشكار وصيف ترك با سيصد سوار از مكه بدان ديار رسيد محمد بن عبد اللّه به او خلعت داد . در آن روز تركان نزديك « باب الشماسيه » رسيدند حسين بن اسماعيل و گروهى از سران سپاه بجنگ آنها شتاب كردند نبردى سخت رخ داد و از طرفين بسيارى كشته شدند و طرفين متساوى بودند ناگاه اهالى بغداد گريختند ولى بوريا داران پايدارى كردند .\r\n( بوريادار عياران بغداد بودند كه يك پاره بوريا قيراندود سپر مىكردند و بجنگ مىپرداختند كه در جنگ طاهر و فتح بغداد دليرى آنها معروف بود ) .\r\nتركان يك منجنيق آورده كه به كار برند ولى عوام ( عياران بغداد ) بر آنها چيره شدند و منجنيق را از آنها بردند .\r\nگروهى از تركان به طرف نهروان روانه شدند .\r\nمحمد بن عبد اللّه دو سردار از اتباع خود بمقابلهء آنها فرستاد و دستور داد كه همانجا بمانند و آن محل را از هجوم تركان مصون بدارند . تركان رفتند و جنگ كردند و اهالى بغداد گريختند و نهروان به تصرف تركان درآمد و از گريختگان مركب و چهارپا ربودند آنها پياده با حال فرار داخل بغداد شدند . تركان سر بريده بسيار به شهر سامرا فرستادند و راه خراسان را بر بغداد بستند . معتز لشكرى از طرف غرب بغداد فرستاد . آنها وارد محل « قطربل » شدند و آن در دوازدهم ماه صفر بود . روز بعد محمد بن عبد اللّه لشكرى بمقابله آنها فرستاد .\r\nشاه بن ميكال فرمانده آن لشكر بود چون رسيدند محمد بن عبد اللّه براى تركان كمين نهان كرده بود و چون از كمين گاه بيرون آمدند لشكر سامرا منهزم شد . اتباع محمد بن عبد اللّه هم شمشير را به كار بردند و عده بسيار كشتند كه فقط چند تن از آنها گريختند لشكر گاه آنها را بتاراج گرفتند . بعضى از آنها خود را در رود دجله انداختند كه بسپاه ابو احمد ملحق شوند كشتىبانان آنها را اسير\r\n\r\n","description":"","footnote":"","page_name":" 12 ","page_number":12},
  {"content":"\r\n\r\nكردند . اسراء و سرهاى بريده را ببغداد بردند و در زورقها نصب كردند كه مردم ببينند . محمد دستور داد كسانى كه در آن جنگ دليرى كرده باشند طوق و نشان و بازو بند و خلعت بدهند و مال بسيار هم داد . گريختگان را هم دنبال كردند بعضى به محل « اوانا » و بعضى به شهر « سامرا » رسيده بودند . عده لشكر معتز در آن واقعه چهار هزار بود دو هزار كشته داد و دو هزار ديگر برودخانه افتادند يا اسير شدند .\r\nمحمد به تمام سران سپاه هر يكى چهار خلعت داد . و يك طوق و دست بند زرين هم بهر يكى از آنها داد . اهالى بغداد از راه مغرب بازگشتند و كارزار بدست عياران بغداد پايان يافت و آنها دليرى كرده بودند .\r\nمحمد بن عبد اللّه بن طاهر روز هيجدهم صفر سوار شد و « شماسيه » را قصد كرد .\r\nدر آنجا دستور داد ديوار و حصار آن محل را ويران كنند . باغ و دكان و هر چه در آنجا بود هم خراب شود . سه دروازه هم گشود تا جنگجويان بغداد از سه جهت بتوانند جنگ كنند .\r\nدر آن هنگام مال و منال از پارس و اهواز رسيد كه حامل آن منكجور اشروسنى بود . ابو احمد آگاه شد و عده ترك فرستاد كه آن را تاراج كنند محمد بن عبد اللّه هم مطلع شد عدهء فرستاد كه مال را حفظ كنند آن عده از راه ديگر مال را وارد بغداد نمودند . تركان چون نا اميد شدند بنهروان رفتند و در آنجا كشتيها و پلها را آتش زدند . عده كشتىهاى حامل پل بيست كشتى بود پس از آن راه سامراء را گرفتند و رفتند .\r\nمحمد بن خالد بن يزيد بن مزيد ( از خاندان معن بن زائده شيبانى كه بدليرى و سخا معروف بود ) وارد شد . او از طرف مستعين براى مرزدارى و حفظ جزاير رفته و در محل بلد بود كه خبر مستعين به او رسيد . در بلد منتظر سپاه و مال بود كه بمرز ( روم ) برود . چون واقعه ستيز مستعين و تركان را شنيد چنان كه ما ياد كرديم از بلد سوى بغداد رفت و از طريق رقه با عده از دوستان و خويشان خاص خود وارد گرديد .\r\nعده ياران او بالغ بر چهار صد بود محمد بن عبد الله به او خلعت داد و او را بفرماندهى\r\n\r\n","description":"","footnote":"","page_name":" 13 ","page_number":13},
  {"content":"\r\n\r\nيك سپاه منصوب و بجنگ ايوب بن احمد فرستاد او از راه فرات لشكر كشيد . ايوب با عده كم با او نبرد كرد محمد شكست خورد و گريخت و بقريه خويش در سواد ( عراق ) رفت . چون محمد بن عبد اللّه خبر گريز او را شنيد گفت : هرگز يك تن از ملت عرب رستگار و پيروز نمىشود مگر يك پيغمبر با او باشد كه خداوند آن پيغمبر را نصرت دهد .\r\nتركان در محل « باب الشماسيه » سخت نبرد كردند و مدافعين را به عقب راندند و منجنيق را به كار بستند و آتش و نفت انداختند ولى چندان آتش‌سوزى در آن محل رخ نداد پس از آن عده مدافعين از دروازه فزون گرديد و تركان را به عقب راند آن هم پس از كشتن و مجروح كردن عدهء بسيار ( از طرفين ) .\r\nمحمد عراده‌هاى آتش انداز را با كشتىها فرستاد كه سخت آتش افروختند و عده صد تن كشتند .\r\nيكى از مغربيان ( گروهى از اهالى افريقا كه در سپاه بنى العباس منتظم شده بودند ) به ديوار و باروى شهر رسيد و كمند و قلاب افكند و خواست بالا برود كه مدافعين او را كشيدند و كشتند و سر او را براى تركان انداختند . يكى از مدافعين بارو خواست شعار بدهد اشتباه كرد و فرياد زد اى معتز اى منصور بجاى مستعين .\r\nمدافعين گمان بردند كه او يكى از دشمنان مغربى باشد او را جابجا كشتند ( بعد متوجه خطا شدند ) .\r\nروزى تركان دليرى كرده به محل دروازه « شماسيه » هجوم بردند در غمان قهرمان و يگانه دلير مغربيان پيشاپيش آنان مىرفت كه ناگاه سنگى از منجنيق به او اصابت كرد و او را كشت . او شجاع بود .\r\nيكى از مغربيان حمله مىكرد و پشت بدشمن مىنمود و جامه خود را بر ميداشت و اسفل اعضاء پشت خود را مىنمود و تمسخر مىكرد . او را هدف كردند و تير درست در نقطه اسفل اصابت كرد و از دهانش نمايان شد او كشته شد .\r\nدر آن زمان عوام در سامرا تجمع كرده بازار زرگران و جواهر فروشان و\r\n\r\n","description":"","footnote":"","page_name":" 14 ","page_number":14},
  {"content":"\r\n\r\nصرافان و جاهاى ديگر را غارت كردند . غارت‌شدگان نزد ابراهيم مؤيد رفتند و شكايت كردند و چون او نمىتوانست كارى كند گفت : خوب بود كالا و نقد خود را به خانه منتقل و محافظت مىكرديد . بر غارتگران هم اعتراض نكرد .\r\nروز بيست و دوم صفر عده از مرزها ببغداد رسيدند و از فرمانده مرزبانان بلكاجور شكايت كردند كه او براى معتز بيعت مىگرفت و آنها را تحت فشار قرار داده بود و هر كه خوددارى مىكرد او را تازيانه مىزد و بزندان مىسپرد بدين سبب آنها از حكومت او گريختند . بوصيف شرح حال او را گفتند گفت : من گمان نمىكنم او چنين كارى كرده باشد مگر اينكه شنيده باشد كه مستعين هلاك شده و معتز جانشين شده . مرزبانان گريخته گفتند : هرگز او دانسته و عمدا اين كار را كرده ناگاه نامه‌هاى او رسيد كه او شنيده بود مستعين درگذشته براى معتز بيعت گرفت و چون دانست خبر دروغ بوده باز براى مستعين بيعت گرفت و او كما كان مطيع و فرمانبردار است .\r\nموسى بن بغا ( كه در سامرا بود و از جنگ « حمص » برگشته به يارى معتز شتاب كرده بود ) خواست بگريزد و بمستعين ملحق شود اتباع او كه ترك بودند دانستند و قانع شدند و ميان او و آنها جنگ رخ داد و عدهء كشته شدند .\r\nده كشتى آتش انداز از بصره ببغداد رسيد در هر يكى چهل و پنج تن نفط پاش و آتش افروز بود . « شماسيه » را زير آتش گرفتند و تركان ناگزير جاى خود را تغيير دادند . سپاه ابو احمد به جائى منتقل شد كه آتش بازى نمىرسيد .\r\nيك شب مانده به آخر ماه صفر تركان بدروازه‌هاى بغداد هجوم بردند و از طرفين عده بسيار كشته شد جنگ تا هنگام عصر دوام داشت در آغاز ربيع الاول محمد بن عبد اللّه كافر كوب ( مركب از كافر و كوب فارسى كرزهائى كه بمردم بى سلاح داده مىشد و در آغاز كار چون دشمن را كه عرب بود تازه مسلمانان ايرانى كافر مىگفتند چماق را كافر كوب ناميدند ) بعيارها ( اوباش بغداد ) توزيع كرد آنها كرزهاى تازه رسيده را برداشتند و سوى دروازه‌ها شتاب كردند و زدند\r\n\r\n","description":"","footnote":"","page_name":" 15 ","page_number":15},
  {"content":"\r\n\r\nو كشتند و مهاجمين را به عقب راندند . پنجاه تن از تركان را كشتند .\r\nروز چهاردهم ماه ربيع الاول مزاحم بن خاقان با هزار مرد از ناحيه « رقه » رسيد . به او شمشير داده شد و هفت خلعت . معتز هم سه هزار مرد جنگى روانه كرد كه نزديك سپاه ابو احمد لشكر زدند كه « باب قطربل » بود .\r\nمحمد بن عبد اللّه سوار شد و خود سپاه را كشيد تا بلشكرگاه ابو احمد رسيد . پيش قراولان هم از سپاه ابو احمد بمسافت نيم فرسنگ گذشتند . جنگ ميان آب و خشكى رخ داد و پنجاه تن از اتباع ابى احمد كشته شدند محمد بن عبد اللّه بازگشت و ابو عون را فرمان داد كه مردم ( عياران و رجاله ) را بازگرداند او به آنها گفت : كه برگردند آنها اطاعت نكردند و به او دشنام دادند او يكى از آنها را زد و كشت به او حمله كردند ناگزير گريخت در آن كشاكش سپاه ابو احمد اختلاف آنها را مغتنم شمرد بكشتىها حمله كرد و چهار كشتى را آتش زد و سوخت و يك عراده هم برد . عياران كه شوريده بودند خواستند خانه ابو عون را غارت كنند و گفتند او با تركان ساخته . اتباع ابو عون گريختند ولى محمد مانع شد كه دست بيغما بزنند و ابو عون را عزل نمود و نگذاشت اموال او را غارت كنند .\r\nروز يازدهم ربيع الاول لشكرى كه معتز براى يارى برادر خود ابو احمد روانه كرده بود رسيد و در محل « عكبرا » به او پيوست .\r\nفرزند طاهر ( محمد بن عبد اللّه ) لشكرى بمقابله لشكر تازه وارد فرستاد تا به محل « قطربل » رسيد ناگاه تركان از كمين گاه درآمده بر آن لشكر حمله كردند جنگ واقع و عده از طرفين كشته شدند . اتباع محمد اندكى به طرف « باب قطربل » عقب نشستند مردم به يارى آنها از قطربل برخاستند و با تركان جنگ كردند ولى بسيارى از اهالى بغداد كشته شدند همچنين تركان ولى تركان پيش رفتند تا به محل « باب القطعه » رسيدند در آنجا ديوار و حصار را نقب زدند . اهالى بغداد نخستين كسى كه از نقب درآوردند كشتند . در آن روز تركان بيشتر از بغداديان كشته دادند و بغداديان از تير تركان بيشتر مجروح شدند .\r\n\r\n","description":"","footnote":"","page_name":" 16 ","page_number":16},
  {"content":"\r\n\r\nعبد اللّه بن عبد الله بن طاهر مردم را بميدان خارج شهر كشيد و بدروازه - بانان دستور داد كه اگر مردم منهزم شدند درها را به روى آنها ببندند و نگذارند داخل شوند . جنگ شروع شد و اتباع عبد الله گريختند فقط اسد بن داود پايدارى كرد تا كشته شد . بستن دروازه‌ها براى مردم بدتر از حمله تركان بود زيرا راه فرار نيافتند و همه بدست تركان كشته و اسير شدند . سر كشتگان و اسراء را به شهر سامرا فرستادند مردم سامرا همه گريستند .\r\nتركان ناگزير سرها را پوشانيدند و معتز ترسيد مردم نسبت به او بدبين و خشمگين شوند ناگزير بهر يكى از اسيران يك دينار داد . ضجه و گريه مردم و زنان بلند شده بود دستور داد سرها را دفن كنند .\r\nدر آن هنگام ابو الساج از راه مكه رسيد كه به او خلعت داده شد و آن در بيست و ششم ماه ربيع الاول بود .\r\nدر آخر ماه ربيع الاول چند تن از تركان بدروازهء شماسيه رسيدند و خبر دادند كه يك نامه از معتز آورده‌اند . دربانان دستور گرفتند كه نامه را دريافت كنند . نامه را گرفتند و رسانيدند . در آن نامه يادآورى كرده بود كه عهد قديم را بايد حفظ كرد و بر او ( كه محمد بن عبد الله باشد ) واجب است كه نخستين كسى باشد كه او را تاييد و خلافت وى را تثبيت كند . محمد پاسخ نامه را نداد .\r\nدر هفتم ماه ربيع الاخر جنگى واقع شد . از تركان هفتصد و از اتباع محمد سيصد تن كشته شدند .\r\nدر نيمه ربيع الاخر ابو الساج و على بن فراشه و على بن حفص را فرمان داد ( محمد ) كه بمدائن بروند و با تركان مقيم آنجا نبرد كنند . ابو الساج بمحمد بن عبد الله گفت : اگر تو بخواهى بجنگ با اين قوم ( تركان ) بكوشى بهتر اين است كه سران سپاه خود را متفرق نكنى همه را يك جا جمع كن و اين سپاه را ( تركان ) كه نزديك تو لشكر زده است عقب بران آنگاه نسبت به اطراف نيرومندتر خواهى\r\n\r\n","description":"","footnote":"","page_name":" 17 ","page_number":17},
  {"content":"\r\n\r\nبود . گفت : ( محمد ) من انديشه و تدبيرى دارم و خداوند ما را بىنياز خواهد كرد . ابو الساج گفت : فرمانبردارم آنگاه سوى مدائن لشكر كشيد و گرداگرد لشكر خود خندق ( كنده ) حفر كرد و محمد سه هزار سوار و دو هزار پياده به يارى او فرستاد .\r\nمعتز ببرادر خود ابو احمد نامه نوشت و او را سرزنش كرد كه چرا بفتح بغداد نمىكوشد و كار را پايان نمىدهد . ابو احمد هم پاسخ نامه را به اين اشعار داد :\r\n لامر المنايا علينا طريق * و للدهر فينا اتساع و ضيق\r\nو ايامنا عبره للانام * فمنها البكور و منها الطروق\r\nو منها هنات تشيب الوليد * و يخذل فيها الصديق الصدوق\r\nو فتنة دين لها ذروة * تفوق العيون و بحر عميق\r\nقتال متين و سيف عنيد * و خوف شديد و حصن وثيق\r\nو طول صياح لداعى الصباح * السلاح السلاح فما يستفيق\r\nفهذا طريح و هذا جريح * و هذا حريق و هذا غريق\r\nو هذا قتيل و هذا تليل * و آخر يشدخه المنجنيق\r\nهناك اعتصاب و ثم انتهاب * و دور خراب و كانت تروق\r\nاذا ما شرعنا الى مسلك * وجدناه قد سد عنا الطريق\r\nفبالله نبلغ ما نرتجى * و بالله ندفع ما لا نطيق \r\nاين اشعار را على بن امية در فتنه امين و مأمون سروده بود .\r\nيعنى : كار مرگ سوى ما راه دارد . روزگار هم نشيب و فراز دارد ( تنگى و فراخى ) .\r\nروزهاى ما ( كه روزگار فتنه باشد ) براى خلق عبرت آور است . گاهى آن عبرت بامدادان ظاهر مىشود و گاهى نيمه شب .\r\nدر آن روزگار بعضى از حوادث موى سياه كودك را سپيد مىكند و دوست\r\n\r\n","description":"","footnote":"","page_name":" 18 ","page_number":18},
  {"content":"\r\n\r\nوفادار دوست خود را فراموش مىكند .\r\nيك فتنه در دين پديد آمده و بلند شده كه بلاى آن از سيل چشمه‌ها و طغيان آب و درياى ژرف بيشتر است .\r\nجنگى سخت و شمشيرى نيرومند به كار رفته بيم بسيار شديد در قبال ديوار و حصار عظيم و محكم .\r\nفريادهاى بسيار و دوام دار بامدادان در پاسخ فرمان هان و هان كه سلاح را بگيريد و بنبرد بشتابيد شنيده مىشود .\r\nاين يكى افتاده و آن ديگر مجروح شده و آنجا آتش‌سوزى ديده مىشود و در جاى ديگر غرقاب است .\r\nآن يكى كشته شده و آن ديگر بسترى گشته و آن يكى سرشكسته از سنگ منجنيق است .\r\nدر يك جا غارت و در جاى ديگر عصيان و اعتصاب . خانه‌هاى دلخواه و آباد همه ويران شده .\r\nاگر ما بخواهيم از يك جا رخنه پيدا كنيم و برويم راه بر ما بسته مىشود .\r\nما با عنايت خداوند بآرزوى خود خواهيم رسيد با عنايت خداوند آنچه را كه در خور تحمل نيست دفع خواهيم كرد .\r\n\r\nبيان وقايع انبار\r\nمحمد بن عبد اللّه « نجوبة بن قيس » را ( با عده ) بانبار فرستاد او در آنجا اقامت نمود . در آنجا دو هزار مرد جنگى تجهيز كرد و محمد بن عبد اللّه هزار و پانصد تن به يارى او فرستاد . او يك نهر از فرات احداث كرد و در خندق انبار انداخت آب طغيان كرد و يك درياچه در پيرامون انبار ايجاد كرد و علاوه بر آن تمام پلها را منهدم كرد ( كه راه را بر دشمن قطع كند ) .\r\nمعتز عده سرباز بفرماندهى اسحاق سوى انبار فرستاد . آن عده هنگامى\r\n\r\n","description":"","footnote":"","page_name":" 19 ","page_number":19},
  {"content":"\r\n\r\nرسيد كه مدد محمد بن عبد اللّه رسيده بود . عده مدد كه خارج شهر لشكر زد و لشكر معتز آغاز نبرد كرد . مدد محمد بن عبد الله مغلوب و منهزم شد و از راهى كه آمده بود بازگشت . نجوبه در انبار بود و به يارى مدد تازه رسيده خارج نشد ولى چون شكست و فرار آنها را ديد عده خود را بخارج شهر كشيد و پل را منهدم كرد و راه بغداد را گرفت و رفت .\r\nمحمد بن عبد الله بجاى او حسين بن اسماعيل بن ابراهيم را با گروهى از سران سپاه و فرماندهان بانبار فرستاد . آنها را خوب مسلح و مجهز كرد و چهار ماه حقوق آينده به آنها پرداخت حسين هم لشكر خود را سان ديد و از بغداد سوى انبار دور شد . لشكر كشى او در تاريخ روز پنجشنبه بيست و سيم جمادى الاولى بود . مردم و سرداران و بنى هاشم او را تا محل ياسريه بدرقه كردند .\r\nتركان بعد از فتح انبار داخل شهر شدند و بمردم امان دادند مردم بازار را باز كردند و مشغول كسب شدند كشتىها از شهر رقه رسيد كه حامل آرد و روغن و كالاهاى ديگر كه اموال مردم انبار بود تركان آن كشتىها را تاراج كردند و هر چه بود به شهر سامراء براى زن و فرزند خود حمل نمودند اسراء و سرهاى بريده مقتولين را هم بسامراء فرستادند .\r\nحسين با لشكر خود رسيد و در محل « دمم » لشكر زد . مقدمة الجيش و طلايع لشكر ترك رسيد او هم لشكر خود را در قبال تركان آراست . ميان دو صف متحارب نهر بود . عده لشكر حسين ده هزار بود بالاتر از محل دمم لشكر زده بودند كه عده آنها هزار مرد جنگى بود . نخست جنگ با تيراندازى آغاز شد . عده از تركان مجروح شدند و همه به شهر انبار بازگشتند . حسين با لشكر خود پيش رفت و در محل معروف بقطيعه كه فراخ بود و لشكر در آن به خوبى مىگنجيد لشكر زد .\r\nيك روز در آنجا ماند و بعد انبار را قصد كرد . فرماندهان و سران لشكر به او گفتند : محل قطيعه را قرارگاه لشكر قرار دهد و خود با جنگجويان برود و سبك بار باشد اگر كارزار بسود او پايان يابد او خواهد توانست كه لشگرگاه\r\n\r\n","description":"","footnote":"","page_name":" 20 ","page_number":20},
  {"content":"\r\n\r\nرا جاى ديگر قرار دهد و اگر به زبان او شود مىتواند بجاى خود بازگردد و باز حمله را تجديد كند . او پند آنها را گوش نكرد و به كار نبست لشكر را از جاى خود حركت داد و چون به جائى رسيد كه بايد لشكر بزند و آسوده شود جاسوسان ترك خبر دادند كه او در حال فرود آمدن است . تركان دانستند كه جاى او تنگ و غير مناسب است . تركان هنگامى رسيدند كه سپاهيان سرگرم نهادن اسباب و لوازم خود بودند تركان هجوم بردند و جنگ را آغاز كردند عدهء از طرفين كشته شد . اتباع حسين بر تركان حمله كردند و آنها را به عقب راندند و بسيارى از آنها را كشتند كشتار سختى رخ داد ولى تركان كمين مرتب كرده بودند كه چون اتباع حسين بدنبال تركان كوشيدند ناگاه از كمين گاه بيرون آمد و بر سپاه حمله كرد سپاه جائى براى پناه نديد جز كنار رود فرات كه بسيارى دستخوش آب شدند و گروهى كشته و جماعتى گرفتار شدند . سواران گريختند و پشت خود را تهى كردند و جان خود را بدر بردند . سران سپاه و فرماندهان هر چه فرياد زدند آنها نشنيدند و سخت بيمناك شده بودند ولى چون ترسيدند كه در آن فرار هلاك شوند ناگزير براى حفظ جان خود بازگشتند و سايرين را هم حمايت و حفظ كردند ولى تركان هر چه مال و نوال و خلعت و اسباب در لشگرگاه حسين بود ربودند و رفتند ولى آنچه در كشتىها بود حفظ شد زيرا كشتىبانان كشتىها را در آب مصون داشتند . گريختگان به محل « ياسريه » رسيدند و آن در تاريخ ششم ماه جمادى دوم بود . يكى از بازرگانان محل كه اموال او را تركان ربوده بودند حسين را ديد و به او گفت : خدا را سپاس كه روى ترا سفيد كرد تو در مدت دوازده روز آمدى و در يك روز گريختى . چون خبر فرار اتباع حسين بمحمد رسيد آنها را از دخول به شهر منع كرد و منادى ندا داد هر يكى كه از سپاه حسين در بغداد پيدا شود پس از روز اين اعلان و ندا سيصد تازيانه به او زده خواهد شد .\r\nسپاهيان ناگزير نزد حسين در ياسريه بازگشتند . فرزند عبد الله ( محمد ) لشكر ديگرى بمدد آنها فرستاد ارزاق آنها را هم داد دستور داد احصائيه به عمل\r\n\r\n","description":"","footnote":"","page_name":" 21 ","page_number":21},
  {"content":"\r\n\r\nآرند تا بداند چه كسى كشته يا دچار غرق شده يا زنده مانده در آن هنگام نامه انبار رسيد كه عدهء مقتولين ترك دويست و مجروحين چهار صد و اسراء بغداد دويست و بيست و سرهاى بريده هفتاد بوده . تركان عدهء از بازاريان را بازداشت كرده بودند كه آزاد كردند .\r\nحسين دوباره لشكر كشيد و آن در تاريخ هيجدهم جمادى الثانية بود . از رود « اربق » هم گذشت .\r\nروز سه شنبه هشتم ماه رجب مردى رسيد و بحسين خبر داد كه تركان قصد دارند از رود بگذرند و با او نبرد كنند او آن مرد را تازيانه زد ولى حسين بن على بن يحيى ارمنى را با دويست مرد جنگى براى حمايت ساحل رود فرستاد .\r\nتركان چون ديدند كنار رود را گرفته‌اند تغيير عبور داده و از راه ديگر گذشتند حسين بن على سخت پايدارى كرد و كسى نزد حسين فرمانده كل فرستاد كه مدد بفرستد پيك رسيد و به او گفتند حسين خوابيده ديگرى فرستاد و به او گفتند حسين بيدار شد و دست و رو شست و دوباره خوابيد . حسين ارمنى نا اميد سوار زورق خود شد و رفت اتباع او هم گريختند . تركان رسيدند و عدهء دويست تن كشتند .\r\nكشتىها هم بازگشتند بسيارى از مردم غرق شدند و فراريان ببغداد رسيدند تركان تمام اسباب و اسلحه و كالاهاى آنها را ربودند . عده از فرماندهان حسين هم كشته شدند .\r\nهندوانى درباره حسين و گريز او گفت :\r\n يا احزم الناس رايا فى تخلفه * عن القتال فلطت الصنو بالكدر\r\nلما رأيت سيوف الترك مصلتة * علمت ما فى سيوف الترك من قدر\r\nفصرت مضطجرا ذلا و منقصة * و النصح يذهب بين العجز و الضجر \r\nيعنى : اى كه خردمندتر و كاردانتر از مردم از حيث عقل و رأى ولى در عقب ماندگى و تخلف از جنگ تو آب صاف را با آب گل آلود مخلوط و ممزوج كردى . ( تدبير تو در هم و بر هم و كدر شده ) چون شمشيرهاى اخته تركان\r\n\r\n","description":"","footnote":"","page_name":" 22 ","page_number":22},
  {"content":"\r\n\r\nرا ديدى دانستى كه تيغهاى تركان با قدر توأم است تو بستوه آمدى و خوارى كاستى را بر خود هموار نمودى . آرى رستگارى و پيروزى ميان ناتوانى و ستوه پامال مىشود .\r\nبسيارى از منشيان و مستوفيان و نويسندگان و فرماندهان و بنى هاشم ( از بغداد ) بمعتز پيوستند . از بنى هاشم على و محمد دو فرزند واثق بودند و ديگران .\r\nميان طرفين متخاصم چندين واقعه و جنگ رخ داد كه عدهء از طرفين كشته شدند . تركان در يكى از جنگها توانستند داخل بغداد بشوند ولى مردم بدفاع كمر بستند و آنها را به عقب راندند .\r\nميان ابو الساج و تركان نبردى واقع شد كه ابو الساج تركان را مغلوب و منهزم نمود پس از آن بار ديگر تركان با او جنگ كردند اتباع او جا تهى نمودند ناگزير تن بگريز داد و وارد بغداد شد . تركان وارد مدائن شدند . تركان كه انبار را گشوده بودند از ناحيه غرب بغداد لشكر كشيدند تا به محل صرصر و قصر ابن هبيره رسيدند .\r\nدر ماه ذى القعده يك جنگ عظيم رخ داد كه محمد بن عبد اللّه بن طاهر با تمام سران سپاه و فرماندهان سوار شد . براى او چادر و بارگاه نصب كردند و او در خيمه نشست جنگى بسيار سخت واقع شد و تركان منهزم شدند و اهالى بغداد در لشگرگاه آنها رخنه يافتند و بسيارى از آنها را كشتند و ساير تركان گريختند و پشت خود را هم نگاه نكردند . هر سرى را كه مردم مىآوردند بغا مىگفت موالى رفتند ( مقصود تركان كه مولى از ولايت و غلام بودند و خود بغا از آنها بود ) تركانى كه همراه بغا و وصيف بودند ( در بغداد ) سخت رنجيدند .\r\nابو احمد ( برادر معتز و فرمانده كل ) ايستاد و تركان را دعوت بدليرى و پايدارى كرد و گفت : اگر بر نگرديد براى شما هيچ چيز و هيچ كس باقى نخواهد ماند . اهالى بغداد هم آنها را تا شهر سامرا دنبال كردند ولى آنها برگشتند .\r\nو ايستادند بعضى از اهالى بغداد هم برگشتند مردم پرچمهاى آنها را ديدند گمان\r\n\r\n","description":"","footnote":"","page_name":" 23 ","page_number":23},
  {"content":"\r\n\r\nبردند كه تركان برگشتند ناگزير تن بفرار داد و با ازدحام وارد بغداد شدند تركان هم يكى پس از ديگرى بلشگرگاه خود مراجعت كردند . اهالى بغداد هم بر فرار قبلى آنها آگاه نبودند .\r\nدر ماه ذى الحجه ابو احمد پنج كشتى پر از خواربار براى محمد بن عبد الله فرستاد كه مردم دانستند محمد بن طاهر تصميم گرفته مستعين را خلع كند و براى معتز بيعت بگيرد . محمد فرماندهان و سران سپاه را نزد ابو احمد فرستاد كه با معتز بيعت كنند .\r\nآنها رفتند و بيعت كردند و مردم گمان بردند كه صلح ميان طرفين برقرار شده و مستعين كما كان خليفه مانده و معتز وليعهد او شده .\r\nدر ماه ذى الحجه رشيد بن كاووس برادر افشين كه دفاع دروازه باب السلامه به عهده او بود نزد تركان رفت و باتفاق آنها ابو حامد را ملاقات كرد و باز بدروازهء خود برگشت آنگاه بمردم بغداد گفت : امير المؤمنين معتز و ابو احمد بشما سلام مىرسانند و مىگويند : هر كه اطاعت كند و تسليم شود ما او را با مهربانى فراوان قبول مىكنيم و هر كه خوددارى كند خود داند . مردم كه آن پيام را شنيدند برشيد بن كاووس دشنام دادند و دانستند كه محمد بن عبد الله در دل چه نهفته بود . عوام از شهر بجزيره كه نزديك خانه محمد بود رفتند و بدترين و سختترين ناسزاها را به او گفتند بعد به خانه او هجوم بردند و باز دشنام زشت دادند و خواستند خانه او را آتش بزنند با محافظين و نگهبانان هم نبرد كردند و آنها را متفرق نمودند و بدهليز خانه وارد شدند و باز خواستند آتش بزنند ولى آتشى بدست نياوردند . عدهء هم شب را در جزيره بسر بردند و به او دشنام مىدادند و او مىشنيد تا آنكه نام مادرش را بردند او خنديد و گفت : من نمىدانم چگونه نام مادرم را دانستند و حال اينكه بيشتر كنيزان پدرم نام مادرم را نمىدانستند .\r\nروز بعد باز بدشنام آغاز كردند . محمد نزد مستعين رفت و از او خواهش كرد كه او خارج و نمايان شود و با آنها گفتگو و آنها را آرام كند . مستعين رفت\r\n\r\n","description":"","footnote":"","page_name":" 24 ","page_number":24},
  {"content":"\r\n\r\nو بشورشيان گفت : محمد هرگز مرا خلع نكرده و من نسبت به او بدگمان نيستم به آنها گفت : روز جمعه من براى نماز جماعت حاضر خواهم شد . بعد از آن نمايندگان ما بين محمد و ابو احمد رفت و آمد كردند . حماد بن اسحق بن حماد بن يزيد هم در رأس نمايندگان بود . گروهى رجاله از پيادگان سپاه شوريدند و بسيارى از عوام هم با آنها جنبيدند پيادگان ارزاق خود را مطالبه مىكردند و عوام از گرانى و كم يا بى خواربار شكايت داشتند . بمحمد گفتند يا تو خارج شوى و ملاقات و مذاكره ( با دشمن ) كنى يا بگذار ما برويم و در صلح را بگشاييم او بمردم وعده داد كه خود برود .\r\nپس از آن محمد سپاهيان را بحفظ خانه خود گماشت و جزيره را هم بسپاهيان سپرد و پلها را گرفت و سوار و پياده بسيار به كار وادار كرد . هر كه در جزيره بود اخراج شد ولى جنگ با مردم واقع شد . محمد بر حاله سپاه كه شوريده بودند وعده دو ماه حقوق داد و آنها قبول نكردند و گفتند بايد ما و عوام مردم بدانيم كه در چه حالى هستيم ( آيا صلح است يا جنگ ) او خود شخصا نزد آنها رفت . آنها به او گفتند : عوام مردم ترا خائن مىدانند كه ميخواهى مستعين را خلع كنى و براى معتز بيعت بگيرى زيرا فرماندهان و سران سپاه را فرستادى ( نزد ابو احمد ) و مردم از آمدن تركان به داخل شهر بيمناكند همچنين مغربيان مىترسند بسرنوشت اهالى مدائن ( كه دچار غارت تركان شدند ) مبتلا شوند .\r\nآنها بر خود و زن و فرزند خويش بيمناك هستند . از محمد خواستند كه خليفه را نزد آنها بيارد تا آنچه را كه شنيده بودند تكذيب كنند . چون محمد حال را بدان گونه ديد از مستعين خواهش كرد كه نزد مردم برود . او هم خارج شهر شد و « بدار العامه » رفت او را ديدند و رفتند بساير مردم خبر دادند ولى مردم متقاعد نشدند .\r\nمستعين دستور داد كه درهاى سراى عمومى را ببندند آنگاه خود بالاى\r\n\r\n","description":"","footnote":"","page_name":" 25 ","page_number":25},
  {"content":"\r\n\r\nبام رفت محمد بن عبد اللّه هم با او بود . او برده ( ردا - عباى پيغمبر كه علامت موروثه خلافت بود ) را بر تن داشت . با مردم سخن گفت و آنها به حق صاحب برده ( پيغمبر ) سوگند داد كه باز گردند زيرا او در امان است و هيچ باكى از محمد ندارد .\r\nمردم از او خواهش كردند كه سوار شود و نزد آنها بيايد زيرا از محمد بيمناك هستند مبادا او را نابود كند . او به آنها وعده داده كه بميل آنان رفتار كند چون محمد حال را بدان وضع ديد تصميم گرفت كه از بغداد خارج شود و بمدائن برود ، اعيان و بزرگان مردم نزد او رفتند و خواهش كردند كه از مردم عفو كند و گفتند آن كار اوباش بوده او هم به آنها پاسخ نيكو داد . مستعين هم از خانه محمد به خانه « رزق » خادم رفت كه در محل « رصافة » بود و آن انتقال در ماه ذى الحجه واقع شد . هنگامى كه او مىرفت محمد بن عبد الله ( بر حسب عادت ) پيشاپيش او پياده مىرفت و حربه خليفه را حمل مىكرد .\r\nروز بعد مردم جمع شدند و به محل « رصافه » رفتند فرماندهان و بنى هاشم را فرمان دادند كه به خانه محمد بروند و او را همراه خود بيارند آنها هم رفتند و محمد با آنها سوار شد ولى عدهء خود را آراست و برابر مردم قرار گرفت و از آنها گله و سوگند ياد كرد كه براى مستعين يا جانشين او يا ديگرى از مردم هرگز بد نخواسته و او چيزى جز اصلاح حال مردم در نظر ندارد . مردم گريستند و براى او دعا كردند او هم نزد مستعين رفت .\r\nمحمد بن طاهر در كار و استقرار مستعين مىكوشيد تا آنكه عبد الله بن يحيى - بن خاقان رأى او را برگردانيد و گفت : شخصى را كه تو يارى مىكنى از حيث نفاق و بدنفسى و خبث طينت بدترين مردم است به خدا سوگند او دستور قتل ترا بوصيف و بغا داده و آن دو اين كار را بد دانستند و نكردند و اگر باور نمىكنى تحقيق كن . يكى از دلايل نفاق و ظاهر سازى او اين است كه چون در سامراء بود بسم الله را آهسته مىخواند ( در نماز ) و چون نزد تو آمد آن را بلند خواند\r\n\r\n","description":"","footnote":"","page_name":" 26 ","page_number":26},
  {"content":"\r\n\r\n( عقيده مختلف بود ) . بايد تو از يارى او صرف نظر كنى داماد تو به اين كار ( خلافت ) احق و اولى مىباشد . محمد گفت . خدا او را بكشد كه نه به كار دين مىآيد نه به كار دنيا .\r\nعبيد الله بن يحيى احمد بن اسرائيل و حسن بن مخلد را يار خود قرار داد .\r\nروز عيد اضحى ( قربان ) مستعين نماز عيد را خواند محمد بن عبد الله نزد او رفت .\r\nدر آن هنگام علماء و فقهاء و قضات حاضر بودند . محمد به او گفت : تو قرار گذاشته بودى كه من هر چه بكنم بپذيرى و انجام بدهى خط تو هم نزد من است مستعين گفت : رقعه خط مرا بيار . رقعه را داد در آن صلح آمده ولى خلع مستعين نيامده بود . مستعين گفت : آرى صلح را منعقد كن . محمد خارج شد و بيرون « باب الشماسيه » خيمه زد . گروهى از ياران با او بودند ابو احمد رسيد و نزد او رفت و مدتى با هم گفتگو كردند و بعد هر دو رفتند . فرزند طاهر نزد مستعين رفت و به او خبر داد و گفت . پنجاه هزار دينار نقد به او داده مىشود و سى هزار مستمرى و او آزاد خواهد بود كه در شهر ( بغداد ) اقامت كند و به حج برود و خود را از خلافت خلع كند .\r\nبغا را بايالت حجاز منصوب و وصيف را حكومت لرستان و اطراف آن را دهند كه يك ثلث ماليات قلم رو حكومت خود را بمحمد بن عبد الله اختصاص دهد و دو ثلث ديگر را بموالى و غلامان ترك بپردازد مستعين خوددارى مىكرد و گمان برد كه وصيف و بغا با او همراه هستند . گفت : هان شمشير و جلاد و نطع حاضر شود .\r\nفرزند طاهر به او گفت : من همين جا مىنشينم و تو خواه و ناخواه بايد خود را از خلافت خلع كنى برضا يا باجبار و اكراه . او ناگزير تن بخلع خود داد .\r\nعلت اجابت اين بود كه چون محمد و بغا و وصيف با او گفتگو كردند هر يكى چيزى گفتند : او هم اول سخت خشم و خشونت به كار برد و درشت گفت ولى وصيف به او گفت تو بما دستور قتل باغر دادى كه روزگار ما باينجا رسيد و تو فرمان كشتن اتامش دادى و تو بما گفتى محمد با مايار و صميمى و مورد اعتماد\r\n\r\n","description":"","footnote":"","page_name":" 27 ","page_number":27},
  {"content":"\r\n\r\nنيست . هر سه او را تهديد كردند . محمد هم گفت تو به من گفتى : كار ما بسامان نخواهد رسيد مگر اينكه اين دو تن ( وصيف و بغا ) را بكشيم و آسوده شويم . چون گفتار و رفتار هر سه را شنيد و ديد ناگزير تن بخلع نفس خود داد .\r\nدر يازدهم ماه ذى الحجه چند شرط نوشت و بعزل و خلع خود اعتراف نمود .\r\nمحمد فقهاء را خواند و با مستعين ملاقات داد كه شاهد باشند او تمام كارهاى خود را بمحمد بن عبد الله واگذار كرده آنگاه محمد جواهر خلافت را از او گرفت .\r\nفرزند طاهر بسران سپاه و فرماندهان خود پيغام داد كه حاضر شوند با هر يكى از آنها ده تن سپاهى باشند . آنها حاضر شدند گفت : هر چه من كردم براى جلوگيرى از خونريزى و هلاك بود و در آينده نسبت بشما نيكى بسيار خواهم كرد شما بايد بسامرا برويد و با معتز بيعت كنيد و اين عهد نامه و شرط و خلع مستعين را به او بدهيد كه معتز شخصا آن را امضا و تصويب كند . آنها نزد معتز رفتند و او پذيرفت و امضا كرد و به آنها خلعت داد و كسى با آنها فرستاد كه از مستعين بيعت بگيرد . مادر و خانواده و حرم مستعين هم بدستور معتز از سامرا ببغداد منتقل شدند در ششم ماه محرم سنه دويست و پنجاه و دو نمايندگان وارد بغداد شدند .\r\n\r\nبيان هجوم فرنگيان بر اندلس\r\nدر آن سال محمد بن عبد الرحمن اموى امير اندلس سپاهى بفرماندهى فرزند خود منذر بكشور كفار فرستاد . و آن در ماه جمادى الثانية بود .\r\nسپاه محل « ملاحة » را قصه كرد . اموال و ذخائر « دزيق » در ناحية « الية » و قلاع ديگر حفظ شده بوده چون مسلمين بلاد آنها را ويران كردند . « ذريق » سپاهى گرد آورد و آنها را تعقيب كرد . در محل معرف « فج المركوين » كه اين جنگ بنام آن مشهور شد تلاقى دو سپاه به عمل آمد و جنگ واقع شد . كفار گريختند ولى در يك محل بلند دوباره تجمع نمودند و آن بميدان جنگ نزديك بود مسلمين\r\n\r\n","description":"","footnote":"","page_name":" 28 ","page_number":28},
  {"content":"\r\n\r\nبدنبال آنها شتاب كردند و هجوم بردند و باز مشركين تن بفرار دادند . جنگ بسيار سرسخت بود و مسلمين بدنبال كفار رفتند . و بسيارى اسير آوردند . آن جنگ در دوازدهم ماه رجب رخ داد . مسلمين دو هزار و چهار صد و نود و دو سر گرفتند .\r\nآن پيروزى براى مسلمين يك فتح بزرگ بود .\r\n\r\nبيان حوادث\r\nدر آن سال سليمان بن محمد سوى طبرستان بازگشت . عبد الله بن طاهر او را وادار كرد كه از گرگان لشكر بكشد ( و مملكت از دست داده را بازستاند ) براى او سوار و سلاح بسيار وعده بىشمار فرستاد . حسن طبرستان را تهى كرد و بديلمان پناه برد . سليمان وارد طبرستان و سارى شد . دو فرزند قارن بن شهريار و گروهى از اهالى آمل با اظهار پشيمانى به او پيوستند و از او عفو خواستند . او هم آنها را پذيرفت و هر چه گفتند شنيد و اتباع خود را از قتل و غارت و مردم آزارى منع كرد .\r\nنامهء از اسد بن جندان بمحمد بن عبد الله رسيد كه اسد با على بن عبد الله موسوم بمرعشى جنگ كرده و او را شكست داده و خود داخل شهر آمل شده .\r\nدر آن سال در ارمنستان دو مرد قيام كردند و علاء بن احمد نماينده و مباشر بغاى شرابى بجنگ آن دو مهاجم پرداخت و آنها با عدهء خود گريختند و بقلعهء كه در آن نزديكى بود پناه بردند او بمحاصره آنها كوشيد و منجنيق را به كار برد آن دو مرد گريختند و پنهان شدند و نتوانست بداند كه كجا رفتند ولى قلعه را گشود . در آن سال عيسى ابن شيخ با موفق خارجى جنگ كرد و موفق گرفتار شد .\r\nدر آن سال نامه از محمد بن طاهر بن عبد الله رسيد كه طالبى را در شهر رى پس از جنگ اسير كرد و نام آن طالبى محمد بن جعفر بود و پس از گرفتارى او خود به شهر رى رفت محمد مذكور فرزند جعفر ابن احمد بن عيسى بن حسين\r\n\r\n","description":"","footnote":"","page_name":" 29 ","page_number":29},
  {"content":"\r\n\r\nبن صغير بن على بن الحسين بن على بن ابى طالب عليه السلام بود . همچنين ادريس بن موسى بن عبد الله بن حسن بن على بن ابى طالب عليه السلام كه با محمد بن جعفر بود .\r\nدر آن سال حسن بن زيد در جنگ محمد بن طاهر مغلوب شد و گريخت او با عده سى هزار مرد جنگى لشكر كشيده كه از سران سپاه و اعيان لشكر او سيصد و چهل مرد كشته شده بود .\r\nدر آن سال اسماعيل بن يوسف علوى خواهرزادهء موسى بن عبد الله حسنى قيام و خروج كرد .\r\nنيز ميان محمد بن خالد بن يزيد و احمد المولد و ايوب بن احمد در محل « سكير » كه سرزمين تغلب است جنگى رخ داد كه عده بسيار در آن جنگ كشته شدند و عاقبت محمد گريخت و اموال او غارت شد .\r\nدر آن سال « بلكاجور » به قصد روم لشكر كشيد و شهر « مطموره » را گشود و غنايم بدست آورد و اسير گرفت .\r\nدر آن سال در كوفه مردى از طالبيان بنام حسين بن احمد بن حمزة بن عبد اللّه بن حسين بن على بن ابى طالب قيام نمود ( بايد عبد الله بن حسن باشد زيرا حسين جز على سجاد فرزند ديگرى نداشت و نسل حسين منحصر به او مىباشد ) . او محمد بن جعفر بن حسن بن جعفر بن جعفر بن حسن بن حسن بن على بن ابى طالب عليه السلام را جانشين خود نمود . كنيه او ابو احمد بود . مستعين براى جنگ او مزاحم بن خاقان را فرستاد . آن مرد علوى ( كه قيام كرده بود ) در پيرامون كوفه ميان بنى اسد ( شيعه بودند ) و زيديان زيست مىكرد در آنجا احمد بن نصير بن حمزة بن مالك خزاعى را كه عامل خليفه بود طرد نمود و او بكاخ ابن هبيره پناه برد . سپس مزاحم بن خاقان و هشام بن ابى دلف عجلى متحد شدند . مزاحم سوى كوفه لشكر كشيد اهالى كوفه علوى را بجنگ وادار كردند . مزاحم پيش رفت و نبرد را آغاز كرد . قبل از آن يكى از فرماندهان را با عدهء روانه كرده بود كه از پشت سر بر اهل كوفه حمله كند . اهالى كوفه را ميان دو لشكر گرفتند و كشتند يك تن از\r\n\r\n","description":"","footnote":"","page_name":" 30 ","page_number":30},
  {"content":"\r\n\r\nآنها نتوانست بگريزد . آنگاه مزاحم ( پس از پيروزى ) وارد شهر كوفه شد مردم از بام بر او سنگ انداختند او دستور داد كه شهر را بسوزانند هفت بازار در آن شهر سوخت . مزاحم در شهر اقامت كرد كه نامه معتز به او رسيد و او را نزد خود خواند او هم رفت .\r\nدر آن سال يك علوى ديگر در محل « نينوى » از سرزمين عراق قيام و خروج نمود ، هشام بن ابى دلف در ماه رمضان با او جنگ كرد گروهى از پيروان علوى كشته شدند و خود او بكوفه پناه برد .\r\nدر آن سال حسين بن احمد بن اسماعيل بن محمد بن اسماعيل ارقط بن محمد بن على بن الحسين بن على معروف بكوكبى قيام و ظهور نمود . محل قيام او پيرامون قزوين و زنجان بود . عمال و حكام طاهر را از آن محل اخراج كرد .\r\nبنى عقيل راه جده را زدند و جعفر بشاشات با آنها جنگ كرد . عدهء قريب سيصد مرد از اهالى مكه كشته شدند . نرخ خواربار در مكه گران شد و اعراب بدوى قرى و قصبات را غارت كردند .\r\nدر آن سال اسماعيل بن يوسف بن ابراهيم عبد اللّه بن حسن بن حسن بن على بن ابى طالب در مكه قيام كرد . جعفر بشاشات گريخت . اسماعيل خانه او را غارت كرد .\r\nهمچنين خانه عمال و حكام سلطان را ( مقصود خليفه و معنى سلطان قوه و سلطه است كه اعضاء دولت را بسلطان منتسب مىكنند ) سپاهيان را هم كشت . جماعتى از اهالى مكه را هم كشت . هر چه براى مقبره و تعمير آن ( مقصود قبر پيغمبر ) رسيده بود بيغما برد همچنين پرده كعبه را . از مردم هم دويست هزار دينار گرفت . پس از آنكه مكه را غارت كرد از آن خارج شد . سيم و زر و گنجهاى كعبه را هم ربود .\r\nپس از آن شهر را آتش زد و رفت و آن در ماه ربيع الاول بود كه مدت قيام و غارت او پنجاه روز بود از آنجا به شهر مدينه رفت . حاكم شهر مدينه گريخت و پنهان شد . باز اسماعيل به مكه برگشت . شهر را محاصره كرد تا بسيارى از مردم از گرسنگى و تشنگى مردند . قيمت نان هر سه اوقيه بيك درهم ( اوقيه وزن آن\r\n\r\n","description":"","footnote":"","page_name":" 31 ","page_number":31},
  {"content":"\r\n\r\nزمان بود همچنين رطل ) و گوشت هر يك رطل به چهار درهم و هر يك جرعه آب بسه درهم رسيد اهالى مكه از او همه گونه رنج و بلا تحمل كردند پس از آن راه جده را گرفت . خواربار را از مردم منع كرد مال و كالاى بازرگانان را ربود . كشتى ها را هم غارت كرد بعد از اسماعيل مذكور بعرفه رفت در آنجا با محمد بن احمد بن عيسى بن منصور ملقب بكعب البقر و عيسى بن محمد مخزومى فرمانده لشكر مكه كه از طرف معتز بدان سرزمين روانه شده بودند . ( اسماعيل ) آن دو ( لشكر آنها ) جنگ كرد و هزار و صد تن از حجاج را نيز كشت و مال مردم را ربود . مردم گريختند و به مكه پناه بردند در عرفه يك روز يا يك شب نماندند ولى اسماعيل و اتباع او در آنجا مدتى ماندند سپس بجده رفتند .\r\nدر آن سال سرى سقطى زاهد درگذشت همچنين اسحاق بن منصور بن بهرام ابو يعقوب كوسج حافظ نيشابورى كه در ماه جمادى الاولى وفات يافت او كتاب مسندى ( در حديث ) داشت كه از آن روايت مىشد .\r\n\r\nسنه دويست و پنجاه و دو\r\n\r\nبيان خلع مستعين\r\nدر آن سال مستعين احمد بن محمد بن معتصم خود را از خلافت خلع و با معتز بالله بن متوكل بيعت كرد . معتز هم در بغداد روز جمعه چهارم محرم خطبه نمود و براى او از تمام سپاهيان بيعت گرفته شد .\r\nفرزند طاهر ( محمد بن عبد الله ) مستعين را ملاقات كرد سعيد بن حميد همراه او بود كه شرط امان را نوشت . فرزند طاهر بمستعين گفت : اى امير المؤمنين سعيد شرط را نوشت و تو بايد امضا و تأكيد كنى . ما هم آن را براى تو ميخوانيم كه بشنوى . مستعين گفت ( به فرزند طاهر ) نيازى به خواندن يا امضا كردن آن نيست آن قوم ( اتباع معتز ) خدا را بهتر از تو نمىشناسند و تو خود امضا و تاكيد نموده\r\n\r\n","description":"","footnote":"","page_name":" 32 ","page_number":32},
  {"content":"\r\n\r\nو هر چه دانستى نوشتى . محمد هيچ پاسخ نداد . پس از آن مستعين را نزد معتز بردند او بر خلع خود گواه گرفت آنگاه از محل « رصافه » بكاخ حسن بن سهل منتقل شد و آن در ماه محرم بود . خانواده و زن و فرزند او همه هم با او منتقل شدند .\r\nبراى آنها نگهبان گذاشتند . برده ( رداى پيغمبر ) و عصاى خلافت و خاتم را از او گرفتند . عبد اللّه بن طاهر هم مأمور نگهدارى او شد . از سفر مكه هم او را منع كردند . پس از آن به شهر بصره منتقل شد . او خواست كه به آن شهر برود به او گفتند شهر بصره بد آب و هوا و محل امراض و و با مىباشد گفت آيا آن بدتر است يا ترك خلافت ؟\r\nدر ششم ماه محرم دويست كشتى وارد بغداد شد كه حامل كالا و گوسفند و خواربار بود .\r\nدر آن سال مستعين را به محل « واسط » فرستادند معتز هم احمد بن ابى اسرائيل را وزير خود نمود و به او خلعت وزارت داد .\r\nابو احمد ( برادر معتز و فرمانده كل ) به شهر سامرا برگشت و آن در تاريخ دوازدهم محرم بود .\r\nيكى از شعراء درباره خلع مستعين از خلافت چنين گفت :\r\n خلع الخليفة احمد بن محمد * و سيقتل التالى له او يخلع\r\nو يزول ملك بنى ابيه و لا ترى * احدا بملك منهم يتمتع\r\nايها بنى العباس ان سبيلكم * فى قتل اعبد كم سبيل مهيع\r\nرقعتم دنياكم فتمزقت * بكم الحياة تمزقا لا يرقع \r\nيعنى - خليفه احمد بن محمد خلع شد . ديگرى كه بعد از او آمد خلع يا كشته خواهد شد .\r\nكشور فرزندان پدرش زايل خواهد شد و نخواهى ديد كه يكى از آنها بملك تمتع كند . هان اى بنى العباس راه شما در كشتن بندگان خود يك راه هموار است ( افراط در كشتن آنها مىكنيد ) .\r\n\r\n","description":"","footnote":"","page_name":" 33 ","page_number":33},
  {"content":"\r\n\r\nدنياى خود را پينه كرديد و وصله انداختيد ( كنايه از اينكه به زور نگهداشته‌ايد ) و حال اينكه زندگانى شما چنين پاره شده كه هرگز وصله بردار نخواهد بود .\r\nشعراء ديگر مانند بحترى و محمد بن مروان بن ابى الجنوب و ديگران دربارهء خلع مستعين اشعارى سرودند و بسيار گفتند .\r\nروز بيست و سيم محرم ديوداد بن ديودست ( از سرداران بزرگ ايران ) سوى بغداد رفت و محمد بن عبد اللّه امور آبيارى رود فرات را به او واگذار كرد او هم عده فرستاد كه تركان را از پيرامون فرات اخراج كنند . همچنين مغربيان ( افريقائيانى كه همدست تركان بودند ) ابو الساج هم بكوفه رفت و در آنجا اقامت گزيد .\r\n\r\nبيان حال وصيف و بغا\r\nدر آن سال معتز بمحمد بن عبد اللّه نوشت كه نام وصيف و بغا را از ديوان حذف كند همچنين اتباع آن دو را .\r\nمحمد بن عون كه يكى از سرداران محمد بن عبد اللّه بود ابو احمد را ( برادر معتز و فرمانده كل ) وعده داده بود كه وصيف و بغا را بكشد . معتز هم بعنوان پاداش او را امير يمامه و بحرين و بصره نمود . گروهى از ياران وصيف و بغا بهر دو نامه نوشتند و راز را آشكار كردند . هر دو بغا و وصيف سوار شدند و نزد محمد بن عبد الله رفتند و گفتند : اين قوم ( خليفه معتز و اتباع او ) بما خيانت كرده‌اند . ميخواهند ما را بكشند . به خدا سوگند اگر بخواهند نخواهند توانست كه ما را بكشند .\r\nوصيف سخن بغا را كوتاه كرد و گفت : ما در خانه خود مىنشينيم و منتظر قاتل مىشويم آنگاه هر دو برگشتند سپاهيان خود را هم گرد خويش جمع و آماده ( دفاع ) نمودند .\r\nوصيف خواهر خود سعاد را نزد مؤيد فرستاد او پرستار مؤيد بود شفاعت كرد و مؤيد با معتز مذاكره نمود و از وصيف عفو نمودند . معتز هم بوصيف نامه امان\r\n\r\n","description":"","footnote":"","page_name":" 34 ","page_number":34},
  {"content":"\r\n\r\nنوشت . ابو احمد بن متوكل نزد معتز براى بغا شفاعت كرد او هم نامه به او نوشت و از او راضى شد كه هر دو وصيف و بغا در بغداد بودند . تركان اصرار كردند كه وصيف و بغا بسامرا برگردند معتز بمحمد بن عبد الله نوشت كه مانع خروج آنها شود هر دو با فرزندان و اتباع خود قصد خروج از بغداد را كردند . محمد بن عبد الله عدهء فرستاد كه مانع خروج آنها بشود چون بدروازه شماسيه رسيدند سپاهيان محمد را ديدند برگشتند و از دروازه خراسان خارج شدند عدهء آنها چهار صد تن بود چون به شهر سامرا رسيدند بخانه‌هاى خود رفتند . معتز بهر دو خلعت داد و كارهاى سابق را دوباره به آنها واگذار كرد . بريد ( پست ) را هم بموسى فرزند بغا داد .\r\nآنها هنگام خروج از بغداد بار و بنه خود را گذاشتند و سبك بار با سواران خود راه سامرا را گرفتند .\r\n\r\nبيان فتنه بغداد ميان سپاهيان و محمد بن عبد اللّه\r\nدر آن سال فتنه ميان سربازان و محمد بن عبد الله بن طاهر بر پا شد . سبب اين بود كه چاكران و سربازان جيره خوار در خانه محمد جمع شده حقوق خود را مطالبه كردند و آن در ماه رمضان بود . محمد به آنها گفت : من بامير المؤمنين نوشتم كه ارزاق شما را بدهد او به من پاسخ داد : اگر آن چاكران و سپاهيان را براى وجود خود بخواهى تو خود مواجب آنها را بده و اگر براى من بخواهى كه من نيازى به آنها ندارم . چون آن بيان را شنيدند سخت شوريدند . محمد به آنها دو هزار دينار داد و آنها خاموش شدند . باز هم در ماه رمضان تجمع كردند . پرچم‌ها را برافراشتند و طبل‌ها را نواختند و چادر در « باب الشماسيه » زدند و كلبه‌ها را از حصير و بوريا ساختند و آماده كارزار شدند . محمد هم اتباع خود را حاضر كرد . خانه و پيرامون آن پر از مرد نبرد شد . شورشيان هم بر عده خود افزودند و بسيارى از آشوبگران به آنها پيوستند و همه در محل « باب حرب » تجمع كردند و با سلاح آماده نبرد شدند و پرچم ها را برافراشتند و كوس‌ها را كوبيدند . ابو القاسم عبدون را\r\n\r\n","description":"","footnote":"","page_name":" 35 ","page_number":35},
  {"content":"\r\n\r\nهم بسالارى خود برگزيدند . او فرزند موفق و از مباشرين عبد الله بن يحيى بن خاقان بود . ابو القاسم آنها را وادار كرد كه در طلب حقوق خود پايدارى و دليرى كنند .\r\nروز جمعه كه خطيب قصد داشت به مسجد برود ( و براى خليفه ) خطبه كند آنها تصميم گرفتند كه او را از رفتن و خطبه خواندن باز دارند او هم آگاه شد و تمارض كرد و نرفت .\r\nشورشيان پل را قصد كردند . فرزند طاهر عدهء از سالاران و سواران خود را فرستاد كه مانع وصول آنها بشوند آن عده جنگ كردند و از طرفين كشته افتاد و بالاخره اتباع طاهر مغلوب شدند و پل بدست شورشيان افتاد . كسانى كه در طرف شرق با شورشيان همعقيده و همزبان بودند خواستند به آنها ملحق شوند حمله كردند ولى اتباع فرزند طاهر مانع رسيدن آنها بشورشيان شدند .\r\nفرزند طاهر چند كشتى پر از هيزم و نى و خاشاك كرد و در آنها آتش افروخت و در آب رها كرد كه پل را بسوزاند . كشتىهاى مشتعل بپل رسيد و كشتىهاى پل بردار سوخت و پل بريده شد . آتش نزديك پل بالاتر رسيد كه شورشيان غربى كشتى را در آب فرو بردند و آتش را فرو نشاندند .\r\nاهالى جانب شرقى توانستند بشورشيان جانب غربى ملحق شوند . همه بر اتباع فرزند طاهر حمله كردند و آنها را تا در خانه ابن طاهر به عقب راندند عده ده تن هم از طرفين كشته شد عوام الناس هم اداره شرطه ( پليس ) را غارت كردند و فروشگاهها و دكانها و خانه‌هاى پيرامون پل را تاراج كردند . آتش هم افروختند و كالاى بازرگانان سوخت . آتش ميان طرفين متخاصم واقع شد . سپاهيان ( شورشيان ) به محل خود در « باب الحرب » بازگشتند .\r\nفرزند طاهر تمام اتباع خود را جمع كرد و آراست و احتياط نمود و آماده جنگ گرديد و ترسيد كه شورشيان باز گردند ولى آنها باز نگشتند .\r\nدر آن هنگام دو مرد از سپاهيان متمرد رسيدند و به او راه‌نمائى كردند كه چگونه فتنه را خاموش و سپاهيان را مغلوب كند او دويست دينار انعام به آن دو مرد\r\n\r\n","description":"","footnote":"","page_name":" 36 ","page_number":36},
  {"content":"\r\n\r\nداد . شاه بن ميكال و سالاران ديگر را بجنگ شورشيان فرستاد آنها رفتند .\r\nابو القاسم ( سالار شورشيان ) و ابن خليل كه هر دو در راس متمردين قرار گرفته بودند بيمناك شدند . شورشيان هم از دور آنها پراكنده شدند . ابن خليل چون شاه - ابن ميكال را ديد نهيب داد و جنگ كرد ميان اتباع محمد افتاد و كشته شد .\r\nابو القاسم پنهان شد او را پيدا كردند و گرفتند و نزد فرزند طاهر بردند . سپاهيان ( شورشيان ) محل خود را « باب الحرب » ترك كرده بخانه‌هاى خود رفتند . ابو القاسم را آن قدر تازيانه زدند تا مرد و آن واقعه در ماه رمضان بود .\r\n\r\nبيان خلع مؤيد از ولايت‌عهد\r\nدر آن سال معتز ( خليفه ) برادرش مؤيد را از ولايت‌عهد خلع كرد . سبب اين بود كه علاء بن احمد والى ارمنستان پنج هزار دينار براى مؤيد فرستاد كه خرج خود كند . عيسى بن فرخانشاه آگاه شد آن مال را ربود . مؤيد تركان را ضد عيسى برانگيخت ولى مغربيان را نتوانست ضد او تحريك كند . معتز شنيد فرستاد مؤيد و ابو احمد ( هر دو برادرش ) را حاضر كردند . از ولايت‌عهد خلع نمود و هر دو را بزندان سپرد و بتركان عطاء كامل داد همچنين مغربيان . گفته شد مؤيد را چهل تازيانه زد . از او اعتراف به خط خود گرفت كه خود را از ولايت‌عهد خلع كرده و آن در شهر سامرا بود . مؤيد در همان سال در ماه رجب درگذشت علت مرگ او اين بود كه زن يكى از تركان بمحمد بن راشد خبر داد كه تركان تصميم گرفتند كه مؤيد را از زندان اخراج كنند . محمد هم بمعتز خبر داد ولى موسى فرزند بغا گفت :\r\nتركان ميخواهند ابو احمد بن متوكل را آزاد كنند زيرا با او انس داشتند ( تحت فرمان او بودند در جنگ بغداد ) روز بعد ( معتز ) قضات و فقهاء را دعوت كرد و جنازه مؤيد را از محبس بيرون آورد و از آنها گواهى خواست كه در پيكر او اثر ضرب و جرح نبوده سپس او را نزد مادرش فرستاد كفن او را هم خود تهيه كرد و مادرش او را دفن نمود .\r\n\r\n","description":"","footnote":"","page_name":" 37 ","page_number":37},
  {"content":"\r\n\r\nگفته شد او را در يك لحاف از پوست سمور پيچيده بودند تا جان سپرد باز هم گفته شد كه او را در يخ نهادند و يخ هم بر سرش ريختند تا منجمد شد و مرد چون او در گذشت برادرش ابو احمد را كه هر دو از يك پدر و مادر بودند بزندان او منتقل شد .\r\n\r\nبيان قتل مستعين\r\nچون معتز تصميم گرفت كه مستعين احمد بن محمد بن را بكشد بمحمد بن عبد اللّه نوشت كه او را تسليم سيما خادم نمايد . محمد هم بنگهبانان حافظ مستعين نوشت كه او را بخادم مذكور تسليم كنند . او در واسط بود . محمد بن عبد الله باحمد بن طولون پيغام داد كه او را بگيرد و تسليم كند . احمد هم او را دستگير كرد و به محل « قاطول » برد و در آنجا او را بسعيد بن صالح تسليم نمود .\r\nسعيد هم مستعين را به خانه خود برد و تازيانه زد تا مرد . گفته شد : در پاى او سنگ بست و او را در رود دجله افكند . و باز گفته شد او را در محمل سوار كردند در لنكه معادل محمل دايه او سوار بود ، سعيد مستعين را با شمشير زد و آن زن ( كه دايه او بود ) فرياد زد و خود مقتول هم قبل از مرگ فرياد زد .\r\nسعيد دايه را هم كشت سپس سر مستعين را بريد و براى معتز فرستاد . سرش را هنگامى نزد معتز بردند كه سرگرم بازى شطرنج بود . به او گفتند سر مخلوع ( مستعين ) را آورديم گفت : باشد تا من بازى را پايان دهم . ماند تا فراغت يافت آنگاه نگاه كرد و دستور داد آن را دفن كنند .\r\nبسعيد هم پنجاه هزار درهم داد و او را معاون حكومت بصره نمود .\r\n\r\nبيان فتنهء تركان و قتل مغربيان\r\nدر آن سال در آغاز ماه رجب فتنه ميان تركان و مغربيان بر پا شد .\r\n\r\n","description":"","footnote":"","page_name":" 38 ","page_number":38},
  {"content":"\r\n\r\nعلت فتنه اين بود كه تركان بر عيسى بن فرخانشاه شوريدند و او را زدند و مركب او را ربودند . مغربيان برياست محمد بن راشد و نصر بن سعد تجمع كردند و بر تركان هجوم بردند و غلبه نمودند و كوشك را از آنها گرفتند و آنها را اخراج كردند و گفتند : شما هر روز يك خليفه مىكشيد يا خلع مىكنيد و يك وزير نصب و ديگرى را عزل مىكنيد . كوشك و بيت المال بدست مغربيان افتاد . چهار پايانى كه از تركان مانده بود غنيمت مغربيان شد . تركان تجمع نمودند و بساير تركانى كه در كرخ يا در خانه‌ها بودند پيغام دادند و همه با مغربيان مقابله و صف آرائى نمودند . چاكران و اوباش هم بمغربيان پيوستند و تركان ناتوان و تسليم شدند .\r\nجعفر بن عبد الواحد هم ميان آنها اصلاح داد به شرط اينكه هر جا يك تن از يك طرف باشد از طرف ديگر با او يك تن قرار گيرد و هيچ يك بر يك چيز تنها مسلط نشود . بعد از مدتى دراز باز تركان تجمع نمودند و گفتند : ما اين دو سر را ميخواهيم ( سر محمد بن راشد و نصر بن سعد ) بعد از قتل آن دو هيچ كس قادر بر هيچ كارى نخواهد بود . خبر بمحمد بن راشد و نصر بن سعد رسيد هر دو تصميم گرفتند كه بخانهء محمد بن غرون بمانند تا تركان خاموش شوند . خبر تصميم آنها به گوش تركان رسيد آن دو سالار را قبل از رسيدن به مقصد گرفتند و كشتند . معتز خبر قتل آنها را شنيد خواست ابن غرون را بكشد براى او شفاعت شد و او را ببغداد تبعيد كرد .\r\n\r\nبيان قيام و خروج مساور در محل بوازيج\r\nدر آن سال در ماه رجب مساور بن عبد الحميد شارى ( شارى بمعنى خريدار كه در قرآن آمده و هر كه در راه خدا قيام مىكند نفس خود را مىخرد كه خوارج را شارى گفته‌اند ) او مساور بن عبد الحميد بن مساور شارى بجلى موصلى در محل « بوازيج » قيام كرد . جد او مساور در موصل صاحب فندق ( مهمانسرا ) مساور بود كه آن فندق به او نسبت داده شده . علت قيام و خروج او اين بود كه شرطه ( پليس )\r\n\r\n","description":"","footnote":"","page_name":" 39 ","page_number":39},
  {"content":"\r\n\r\nموصل بعهدهء بنى عمران و ساير سالاران موصل بود . آنها مردى بنام حسين بن بكير را كار پليسى دادند او « حوثره » فرزند مساور را بزندان افكند . حوثره نوجوان زيبارو بود . حسين او را شبانه از زندان بيرون مىبرد و نزد خود نگاه مىداشت و روز او را دوباره بزندان مىسپرد . حوثره به پدر خود نوشت كه : من در روز محبوس و در شب عروس هستم . مساور خشمگين و سخت مضطرب شد ناگزير علم عصيان را برافراشت . گروهى هم با او بيعت كردند . او سوى حديثه رفت .\r\nحسين بن بكير پنهان شد مساور فرزند خود را از محبس آزاد كرد . بسيارى از كردان و اعراب به او ملحق شدند . موصل را قصد كرد و در جانب شرقى با عده خود اقامت نمود . والى موصل عقبة بن جعفر بن محمد بن اشعث بن اهبان خزاعى بود .\r\nاهبان را هم سخن گرگ مىناميدند كه يك نحو يارى با پيغمبر داشت . عقب از جانب غربى دو مرد فرستاد كه با مساور جنگ كنند مساور هر دو را كشت و به آن اكتفا كرد و خواست برگردد و حوثره فرزندش هم با او بود ناگاه فرياد زد و گفت :\r\n انا الغلام البجلى الشارى * اخرجنى جوركم من دارى \r\nيعنى - منم آن نوجوان بجلى ( نسبت بقبيله بجيله ) شارى ( كه خريدار نفس خود براى جهاد باشد ) ستم شما مرا از خانه خود بيرون كشيد .\r\n\r\nبيان حوادث\r\nدر آن سال محمد بن على بن خلف عطار با جماعتى از خاندان طالبى ( اولاد ابى طالب ) بسامراء سوق داده شدند ميان آنها ابو احمد محمد بن جعفر بن حسن بن حسن بن على بن ابى طالب و ابو هاشم داود بن قاسم جعفرى بود و آن واقعه در ماه شعبان بود علت اين بود كه مردى از آل ابى طالب با گروهى از چاكران از بغداد بكوفه رفت . در آن زمان تابع ابو الساج كه خود او مقيم بغداد بود . محمد بن عبد اللّه\r\n\r\n","description":"","footnote":"","page_name":" 40 ","page_number":40},
  {"content":"\r\n\r\nبه او فرمان داد كه بكوفه برود او هم نايب خود عبد الرحمن را پيشاپيش بكوفه فرستاد چون او بكوفه رسيد مردم او را سنگسار كردند و گمان بردند كه او براى جنگ با علوى آمده . گفت : من حاكم و عامل نيستم بلكه مردى هستم كه آمده با اعراب جنگ كنم ( باديه‌نشين ) آنها هم از سنگ انداختن خوددارى كردند .\r\nابو احمد طالبى مذكور از طرف معتز والى كوفه بود كه بعد از اينكه مزاحم بن خاقان علوى را شكست داده بود معتز حكومت كوفه را به او سپرد پيش از اين چگونگى جنگ مزاحم با علوى گذشت . ابو احمد علوى در كوفه دست بستم و جور و مردم آزارى دراز كرد اموال و املاك مردم را گرفت . چون عبد الرحمن بكوفه رسيد اقامت كرد و با علوى مذكور دوستى نمود بحديكه انس و محبت يافتند و با هم باده‌گسارى كردند .\r\nتا آنكه روزى با هم بباغ رفتند . عبد الرحمن توطئه چيده و گروهى را آماده كرده بود ناگاه طالبى را گرفتند و بند كردند و ببغداد فرستادند و آن در ماه ربيع الاخر بود .\r\nبرادرزادهء محمد بن على بن خلف عطار برادرزاده داشت كه با او گرفتار شده بود نزد برادرزاده‌اش نامه‌ها حسن بن زيد را يافتند . خبر آن نامه‌ها را بمعتز نوشتند او نوشت كه محمد بن عبد اللّه بايد طالبيان مذكور به شهر سامرا روانه كند . همه را فرستادند .\r\nدر آن سال حسين بن ابى الشوارب قاضى القضاة شد .\r\nدر آن سال ابو الساج راه خراسان را بر عهده گرفت و آن بفرمان محمد - بن على بود .\r\nعيسى بن الشيخ بحكومت « رملة » منصوب شد او هم نايب الحكومة به آنجا فرستاد كه ابو المغراء باشد . عيسى نامبرده شيبانى فرزند شيخ ابن سليل از اولاد جساس بن مرة بن ذهل بن شيبان بود كه بر فلسطين غلبه كرد و سراسر آن را در اختيار داشت . چون تركان در عراق شوريدند او علاوه بر فلسطين دمشق را هم گرفت\r\n\r\n","description":"","footnote":"","page_name":" 41 ","page_number":41},
  {"content":"\r\n\r\nو مستقل شد و ماليات نداد و ارتباط آن ديار را با مركز بريد و اموال را به خود انحصار داد و از خليفه منع كرد .\r\nدر آن سال وصيف بعبد العزيز عجلى حكومت كوهستان ( لرستان و كردستان ) واگذار كرد و براى او خلعت فرستاد او هم بنيابت وصيف بحكومت « جبل » رفت .\r\nدر آن سال محمد بن عمرو شارى ( خارجى ) كشته شد . قاتل او در « ديار ربيعة » نايب الحكومة ايوب بن احمد بود و آن در ماه ذى القعده بود .\r\nدر آن سال جستان ديلمى باتفاق عيسى بن احمد علوى و حسن بن احمد كوكبى به شهر رى حمله كردند كشتند و اسير گرفتند و مال ربودند . حاكم رى عبد اللّه بن عزيز بود كه از آنها گريخت . اهالى رى با آنها صلح كردند به شرط اينكه دو هزار هزار درهم بديلمان بدهند و چون عبد الله به محل حكومت خود در شهر رى بازگشت احمد - بن عيسى را گرفت و بنيشابور فرستاد .\r\nدر آن سال اسماعيل بن يوسف طالبى در گذشت . او در مكه كارهاى ( زشت ) را كرده بود كه شرح آن گذشت .\r\nدر آن سال محمد بن احمد بن عيسى بن منصور ( عباسى ) امير الحاج شد .\r\nدر آن سال محمد بن عبد الرحمن امير اندلس بكشور دشمن لشكر فرستاد .\r\nلشكر او « قلاع » و شهر « مانه » را قصد كرد و بسيارى از مردم آن بلاد را كشت و لشكر بسلامت بازگشت .\r\nدر آن سال محمد بن بشار بندار درگذشت . همچنين ابو موسى محمد بن مثنى زمن كه هر دو اهل بصره بودند . و هر دو استاد بخارى و مسلم در تأليف صحيح ( كتاب صحيح بخارى و صحيح مسلم در حديث ) بندار در سنه صد و شصت و هفت متولد شده بود .\r\n\r\n","description":"","footnote":"","page_name":" 42 ","page_number":42},
  {"content":"\r\n\r\n\r\nسنه دويست و پنجاه و سه\r\n\r\nبيان گرفتن كرج از ابو دلف\r\nدر آن سال در ماه رجب معتز ( خليفه ) بلاد جبل ( لرستان و كردستان ) را بموسى بن بغاى كبير واگذار كرد . او مفلح را از طرف خود به آن سرزمين فرستاد .\r\nچون نزديك همدان رسيد عبد العزيز بن ابى دلف با عده بيست هزار از اوباش و جنگجويان متفرقه بمقابله او پرداخت جنگ واقع شد و اتباع عبد العزيز گريختند و بسيارى از اتباع او كشته شدند .\r\nدر ماه رمضان باز مفلح سوى كرج لشكر كشيد دو كمين در دو كمينگاه پنهان و آماده كرد .\r\nعبد العزيز لشكرى فرستاد كه عدهء آن بالغ بر چهار هزار بود . مفلح جنگ را آغاز كرد و دو كمين از كمينگاه خارج شدند و اتباع عبد العزيز را ميان گرفتند آنها را كشتند و پراكنده كردند چون عبد العزيز رسيد و ديد عده او مىگريزند خود هم گريخت و كرج را براى دشمن گذاشت خود بقلعه « زر » پناه برد و مفلح وارد كرج شد خانواده و مادر عبد العزيز را اسير كرد . ( ابو دلف عجلى كه عبد العزيز فرزند او بود يكى از بزرگترين امراء شيعه محسوب مىشد و ابو مسلم اصفهانى فريدنى كه شهرت خراسانى داشت غلام اعمام و خاندان اجداد ابو دلف بود . كرج هم غير از كرج كنونى بود . معرب كره و اكنون كره رود در پيرامون اراك معروف است و كرج هم در آنجا بود كه ابو دلف و اباء او مالك آن بودند و زلف آباد امروز بايد دلف آباد باشد كه بنام ابو دلف معروف شده ) .\r\n\r\nبيان قتل وصيف\r\nدر آن سال وصيف كشته شد . علت قتل او اين بود كه تركان و اهالى « فرغانه »\r\n\r\n","description":"","footnote":"","page_name":" 43 ","page_number":43},
  {"content":"\r\n\r\nو « اشروسنه » شوريدند و حقوق خود را براى مدت چهار ماه مطالبه كردند . بغا و وصيف و سيما هر سه نزد آنها رفتند . وصيف با آنها مذاكره كرد و در اثناء سخن به آنها گفت : خاك را بگيريد ( و بر سر كنيد ) كه ما نقد و مال نداريم بشما بدهيم ولى بغا گفت : ما با امير المؤمنين مذاكره مىكنيم و در خانه « اشناس » جمع خواهيم شد و گفتگو خواهيم كرد . شورشيان هم به داخل خانه اشناس رفتند . سيما و بغا هر دو نزد معتز روانه شدند ولى وصيف در آنجا ماند . بعضى از شورشيان برخاستند و با شمشير او را زد . سر او را بر چوب تنور ( محراك - چوبى كه آتش تنور را با آن پخش و تيز مىكنند ) كوبيدند . ديگرى هم با كارد شكمش را پاره كرد و با تبر زين او را زدند تا مرد . معتز كارهاى وصيف و تيول او را ببغاى صغير كه بغاى شرابى باشد واگذار كرد و تاج بر سر او نهاد و دو بازوبند هم به او داد .\r\n\r\nبيان قتل بندار طبرى\r\nدر آن سال بندارى طبرى كشته شد . سبب قتل او اين بود : مساور بن عبد - الحميد موصلى خارجى چون در محل « بوازيج » قيام و خروج كرد چنان كه پيش از اين شرح داديم . راه خراسان ( محافظت راه ) بعهدهء بندار و مظفر بن سيسل بود .\r\nبندار بر قيام مساور آگاه شد كه قصد رفتن به محل « كرخ جدان » را دارد . مظفر گفت : ما بايد سوى مساور لشكر بكشيم بندار گفت : فردا روز عيد خواهد بود اگر عيد را بخوشى برگزار كنيم مىتوانيم لشكر بكشيم و او را دنبال كنيم .\r\nبندار تصميم گرفت كه خود با عده خويش كار مساور را انجام دهد بطمع اينكه پيروز شود و نام نيك را به خود منحصر سازد .\r\nبندار شبانه لشكر كشيد تا نزديك لشكرگاه مساور رسيد . بعضى از اتباع او گفتند : خوب است شبيخون بزنى گفت : هرگز من بايد آنها را آشكارا ببينم و آنها هم ما را ببينند و مقابله علنى به عمل آيد . خوارج آگاه شدند فورا سوار شده جنگ را آغاز نمودند . عده بندار سيصد سوار بود و عدهء خوارج هفتصد بود .\r\n\r\n","description":"","footnote":"","page_name":" 44 ","page_number":44},
  {"content":"\r\n\r\nكارزار بر شدت خود افزود . خوارج حمله كردند و صد سوار از اتباع بندار جدا كردند ولى آنها سخت پايدارى نمودند . آنها تماما كشته شدند بندار و عده باقى گريختند . خوارج هم آنها را دنبال كردند . بندار دليرى كرد و كشته شد و سرش را بر نيزه بالا بردند . پنجاه تن از اتباع بندار نجات يافتند و صد تن كشته شدند مظفر آگاه شد سوى بغداد رفت و مساور بحلوان رخت كشيد . اهالى حلوان با مساور جنگ و دفاع كردند چهار صد تن از اهالى و ده مرد از اتباع مساور كشته شدند .\r\nحجاج خراسان با اهالى حلوان مساعدت و جنگ نمودند و چون نتوانستند كارى پيش ببرند راه خود را گرفتند و رفتند .\r\nمساور اين شعر را سرود :\r\n فجعت العراق ببندارها * و حزت البلاد باقطارها\r\nو حلوان صحبتها غارة * فقبلت اغرار غرارها\r\nو عقبة بالموصل احجرته * و طوقته الذل فى كارها \r\nيعنى : من عراق را ماتم زده كردم با قتل بندار و كشور را احراز كردم با نواحى و اقطار آن .\r\nحلوان را بامدادان غارت كردم و دم شمشيرها را بوسيدم .\r\nعقبه را در موصل محبوس و محجور كردم . طوق خوارى بر گردنش افكندم او را گرفتار كار آن محل كردم . كار در اينجا همان كار فارسى است كه مصطلح بوده . وزن اين بيت مختل است زيرا همزهء « احجرته » بايد همزهء قطع باشد و در اينجا همزه وصل آمده است .\r\n\r\nبيان درگذشت محمد بن طاهر\r\nدر شب چهاردهم ذى الحجه ماه دچار خسوف شد كه تماما ناپديد گرديد و در پايان خسوف محمد بن عبد اللّه بن طاهر حسين درگذشت .\r\nعلت مرگ او بروز زخمها در حلق و سر بود كه آنها را بامر هم و فتيله دار و دار\r\n\r\n","description":"","footnote":"","page_name":" 45 ","page_number":45},
  {"content":"\r\n\r\nمعالجه مىكردند . چون بيمارى او شدت يافت به تمام نمايندگان و مباشرين و حكام و عمال خود نوشت كه كارهاى خود را ببرادرش عبيد اللّه ( بن عبد اللّه ) بن طاهر واگذار كنند .\r\nپس از مرگ او فرزندش طاهر با برادرش عبيد اللّه سر نماز بر نعش او اختلاف و ستيز نمودند و بالاخره طاهر غلبه كرد و بر او نماز خواند . اتباع طاهر با اتباع عبيد اللّه هم بستيز مبادرت كردند و شمشيرها را آختند و بر يك ديگر سنگ انداختند و عوام به طرف طاهر متمايل شدند . عبيد اللّه هم از رود ( دجله ) گذشت و به خانه خود در جانب غربى رفت . فرماندهان و سران سپاه هم به او ملحق شدند زيرا محمد وصيت كرده بود كه كار آنها با برادرش خواهد بود .\r\nمعتز هم براى عبيد اللّه خلعت فرستاد و پنجاه هزار درهم بحامل خلعت داد .\r\n\r\nبيان فتنه در اطراف موصل\r\nدر آن سال جنگى ميان سليمان بن عمران ازدى و قبيلهء عنزه رخ داد . سبب اين بود كه سليمان يك محل در مرز خريدارى كرد . شخصى از عنزه برهونه نام حق « شفعه » از او مطالبه كرد او اعتنا نكرد . برهونه قبيله عنزه را قصد كرد آنها در « زابين » اقامت داشتند از آنها مساعدت و يارى خواست كه حق او را بگيرند . همچنين بنى شيبان به آنها پناه برد و يارى خواست . دو قبيله تجمع و اطراف را غارت كردند و خيلى افراط و تندروى نمودند . سليمان هم عده خود را در موصل جمع و از « زاب » گذشت و جنگ را آغاز كرد . نبرد بسيار سختى روى داد و عده كشته شدند و سليمان پيروز شد . از آن دو قبيله عده بسيار كشته و كشتار عظيمى واقع شد و سر مقتولين را بموصل بردند كه بيش از دويست سر بود .\r\nحفص بن عمرو باهلى يك قصيده سرود كه واقعه خونين را در آن شرح داد اول آن چنين بود :\r\n شهدت موافقنا نزار فاحدت * كرات كل سميذع قمقام \r\n\r\n","description":"","footnote":"","page_name":" 46 ","page_number":46},
  {"content":"\r\n\r\n جاءوا و جئنا لا نفيتم صلنا * ضربا يطح جماجم الاحسام \r\nيعنى : نزار ( قبايل ) كارزار و ميدان ما را مشاهده كرد و حمله‌هاى هر شير جوانمرد را ستود .\r\nآنها آمدند و ما آمديم . افعى ما را دور نكنيد . ما با ضرب و حربى آمديم كه كله‌ها را از تنها جدا مىكند و مىاندازد .\r\nاين قصيده دراز و مفصل است .\r\nدر آن سال باز در موصل فتنه و جنگ بر پا شد در آن جنگ حباب بن بكير تليدى كشته شد .\r\nسبب اين بود كه محمد بن عبد اللّه سيد بن انس تليدى دو قريه خريدارى كرد .\r\nآن دو قريه نزد محمد بن على تليدى گرو بود مالك اكراه داشت نزد حباب بن بكير شكايت كرد . حباب گفت : از بغا يك نامه براى من بيار تا من بحمايت آن دو قريه بپردازم . به او چهارپا و مخارج سفر داد او هم بسر من راى ( سامرا ) رفت و از بغا نامه براى حباب بدست آورد كه به او دستور داده بود آن دو قريه را از محمد بن عبد اللّه بن سيد باز ستاند و به مالك خود بدهد . حباب هم آن كار را انجام داد و عده به آن دو قريه فرستاد كه از تجاوز محمد مصون بدارد . ميان آنها نامه‌ها رد و بدل شد و صلح كردند . پس از صلح محمد بن عبد اللّه بن السيد با حباب در يك باغ بباده‌گسارى نشستند . زيبا زنى غزلخوان داشتند كه سرگرم آواز و طرب بودند ناگاه حباب كه سرمست بود به آن زن گفت : اين شعر را بخوان .\r\n متى تجمع القلب الذكى و صارما * و أنفا حميا تجتنبك المظالم \r\nيعنى : هر گاه دل روشن و هشيار با شمشير و عزت نفس داشته باشى ( در اينجا انف حمى بمعنى بينى از خوارى حمايت شده اصطلاح است كه ترجمه تحت اللفظ آن لطفى ندارد ) . ستمها از تو دور مىشود و مىپرهيزد .\r\nآن زن خوش الحان بيت را خواند . محمد بن عبد الله خشمگين شد و گفت :\r\nنه . نه هرگز . اين شعر را بخوان و گفت :\r\n\r\n","description":"","footnote":"","page_name":" 47 ","page_number":47},
  {"content":"\r\n\r\n كذبتم و بيت الله لا تاخذونها * مراغمة مادام للسيف قائم\r\nو لا صلح حتى تفزع البيض بالقنا * و يضرب بالبيض الخفاف الجماجم \r\nيعنى : دروغ گفتيد . قسم به خانه خدا شما آن را به زور نخواهيد گرفت ( مراغمه بر رغم ) تا شمشير دسته داشته باشد .\r\nصلح هم نخواهد بود مگر آنكه شمشير بنيزه‌ها زده شود و با شمشيرهاى سبك و تيز كله‌ها افتد .\r\nاز هم جدا شدند در حالى كه هر يكى نسبت به ديگرى كينه در دل داشتند .\r\nجباب باز عدهء بعنوان نماينده در آن دو قريه فرستاد . محمد هم عده جمع كرد و آماده كارزار گرديد . باز ميان آنها را گرفتند و آشتى دادند . حباب گفت :\r\nاگر با محمد چهار تن همراه بودند هرگز تن به صلح نمىداد . محمد شنيد و خشمگين گرديد و دوباره عده جمع كرد و بر ياران و جنگجويان افزود و بجنگ حباب مبادرت كرد حباب بدون اينكه آماده كارزار شود بمقابله او شتاب كرد . فرزندش با گروهى از ياران همراه او بودند . جنگ واقع و حباب و فرزندش كشته شدند و آن در تاريخ ذى القعده همان سال بود .\r\n\r\nبيان حوادث\r\nدر آن سال ابو احمد ( برادر معتز خليفه و سپهسالار او ) به شهر بصره تبعيد شد و باز او را به شهر بغداد برگردانيدند . در غرب بغداد و در كاخ دينار بازداشت شد .\r\nعلى بن معتصم نيز بواسط تبعيد شد و باز او را ببغداد منتقل نمودند .\r\nدر آن سال مزاحم بن خاقان درگذشت . مرگ او در مصر در ماه ذى الحجه بود .\r\nعبد الله بن محمد بن سليمان زينبى امير الحاج شد .\r\nدر آن سال محمد بن معاذ از ناحيه ملطيه جنگ و غزا نمود ولى خود او اسير شد .\r\n\r\n","description":"","footnote":"","page_name":" 48 ","page_number":48},
  {"content":"\r\n\r\nدر آن سال موسى بن بغا و كوكبى علوى در پيرامون قزوين مقابله و جنگ نمودند . كوكبى گريخت و بديلمان پناه برد . علت فرار او اين بود كه چون ديلميان مقابله كردند براى پرهيز از تيرهاى دشمن سپرها را بر روى خود گرفتند و چون موسى ديد كه تير در آنها كارگر نيست دستور داد كه نفط بر زمين ريزند و دشمن را اغفال كنند تظاهر بعقب‌نشينى و گريز نمايند و او را بر زمين نفطدار بكشند . چون اتباع موسى ظاهرا تن بفرار دادند و ديلميان بتعقيب آنان چالاك شدند نفط را آتش زدند و شعله نفط ديلميان را بميان گرفت بعضى سوختند و بقيه گريختند و بقزوين پناه بردند و موسى بن بغا آنها را دنبال كرد و داخل قزوين نمود .\r\nدر آن سال مساور خارجى در پيرامون جلولاء با لشكر خليفه روبرو شد و آن لشكر را منهزم نمود .\r\nدر آن سال سپاه اسلام از اندلس بكشور مشركين حمله كرد . چند دژ گشود كه « جرنيق » يكى از آنها بود . « فوتب » را هم محاصره كرد و بيشتر ديوارها و باروهاى شهر را گرفت .\r\n\r\nبيان آغاز دولت يعقوب صفار و تملك شهر هرات و بوشنج\r\nيعقوب بن ليث و برادرش عمرو هر دو مسگر در سيستان بودند و هر دو تظاهر بزهد و تقوى و قناعت مىكردند .\r\nدر زمان آنها مردى در سيستان تظاهر بزهد و پرهيزگارى و طلب جهاد ميكرد كه با خوارج جنگ كند . او صالح مطوعى ( داوطلب جهاد ) بود يعقوب به او مصاحبت و يارى نمود جنگ هم كرد و نزد صالح مقرب شد صالح او را جانشين و يار خود نمود پس از آن صالح درگذشت و شخصى درهم نام قائم مقام او شد باز يعقوب ملازم و يار او شد چنان كه با صالح بود .\r\nامير خراسان توطئه براى گرفتارى درهم چيد كه كار او بالا گرفته و عده او\r\n\r\n","description":"","footnote":"","page_name":" 49 ","page_number":49},
  {"content":"\r\n\r\nفزون گشته بود و با حيله و مكر او را گرفت و ببغداد فرستاد كه در آنجا بزندان سپرده شد . پس از آن آزاد شد و به خدمت خليفه پرداخت .\r\nيعقوب بعد از درهم عظمتى يافت و بر داوطلبان مجاهدين بجاى درهم سالار شد و بجنگ شرات ( خريداران نفس خود - خوارج ) كمر بست بر آنها پيروز شد و بسيارى از آنها را كشت بحديكه نزديك بود همه را نابود و ريشه كن كند .\r\nخانه و ديه آنها را ويران و با خاك يكسان نمود .\r\nبسبب مكر و هشيارى و نكوكارى اتباع او مطيع و وفادار شدند . كه نسبت به هيچ كس چنان اطاعتى به عمل نيامده و كسى مانند او چنان تسلط و برترى نيافته بود .\r\nقدرت و شوكت و عظمت او افزايش يافت و او نسبت بخليفه اظهار اطاعت و فرمانبردارى كرد و بر سراسر سيستان غالب شد .\r\nاو ادعا كرد كه خليفه دستور قلع و قمع خوارج و حفظ طرق و بسط امن را داده است . او امر بمعروف و نهى از منكر مىكرد و از افراط خوارج هم تجاوز نمود . از حد خود گذشت و اتباع امير خراسان را تحت سلطه خود قرار داد و از سيستان سوى هرات لشكر كشيد . امير خراسان در آن زمان محمد بن طاهر بن عبد الله بن طاهر بن الحسين بود . محمد بن اوس انبارى از طرف فرزند طاهر والى هرات بود . او براى مقابله يعقوب از هرات لشكر كشيد . لشكر خود را خوب آراست و با نيروى عظيم و اسلحه خوب بجنگ پرداخت . جنگى بسيار سخت رخ داد و عاقبت فرزند اوس شكست خورده تن بفرار داد و يعقوب هرات و پوشنج را گرفت هر دو شهر تابع يعقوب و بر عظمت او افزوده شد . امير خراسان هم از او بيمناك شد همچنين امراء ديگر در اطراف او .\r\n\r\n","description":"","footnote":"","page_name":" 50 ","page_number":50},
  {"content":"\r\n\r\n\r\nسنه دويست و پنجاه و چهار\r\n\r\nبيان كشتن بغاى شرابى\r\nدر آن سال بغاى شرابى كشته شد . علت قتل او اين بود كه معتز را وادار ميكرد كه به شهر بغداد منتقل شود . معتز خوددارى مىكرد و اكراه داشت .\r\nبغا سرگرم عروسى دختر خود شد كه او را همسر صالح بن وصيف كرده بود .\r\nمعتز باتفاق احمد بن اسرائيل سوار شد و كرخ سامرا را تا « بايكباك » ترك قصد نمود .\r\n( در اصل نسخه بايكبال نوشته شده و ما آن را از طبرى تصحيح كرده‌ايم و بايدباى - يا بيك تركى و بعد از آن باز بك تركى باشد كه بمعنى بزرگ است صاحب لقب هم ترك باشد ) .\r\nبا خليفه جمعى از مخالفين بغا هم سوار شده بودند . چون معتز به آنجا رسيد گروهى از اهالى كرخ و ساكنين آن محل به او پيوستند و همه متفقا به محل كوشك در سامرا رفتند بغا شنيد خود با غلامان خويش كه عده آنها تقريبا پانصد تن بود با خويشان و سالاران و فرزندان خود خارج شد و به محل « سن » رفت اتباع او بى تابى كردند و از وضع خود خشنود نشدند زيرا رفتن به آنجا بدون خيمه و لباس زمستان بسيار سخت و طاقت فرسا بود . بعضى از ياران بغا به او عدم رضاى آنها را خبر داد كه آنها دچار سرماى زمستان شده‌اند . گفت : به من مهلت بده كه امشب فكر كنم . چون شب شد خود باتفاق دو غلام سوار زورق شد و رفت و با خود اسلحه حتى يك كارد نبرد .\r\nهيچ يك از لشكريان از رفتن او آگاه نشد . معتز در غياب بغا آسوده نمىخوابيد و با سلاح مىغنود . بغا سوى پل رفت و آن هنگامى بود كه پاسى از شب گذشته بود . نگهبانان پل خواستند بدانند كه او كيست . يك غلام نهيب داد . بغا بباغ خاقانى رفت . عده از نگهبانان او را تعقيب كردند . بغا ايستاد و گفت : من بغا هستم يا با من بيائيد كه همه نزد صالح بن وصيف برويم يا فرمانبردار من باشيد كه من\r\n\r\n","description":"","footnote":"","page_name":" 51 ","page_number":51},
  {"content":"\r\n\r\nنسبت بشما نيكى خواهم كرد . بعضى از آنها او را توقيف كردند و بعضى نزد معتز رفتند و به او خبر دادند . معتز هم دستور قتل او را داد . بغا را كشتند و سرش را نزد معتز بردند . بعد در سامرا بردار نصب كردند و از آنجا به شهر بغداد بردند كه در آنجا نصب شد . مغربيان پيكر او را آتش زدند و سوختند . او خواسته بود كه نزد صالح بن وصيف پنهان شود . كه چون عيد فرا رسيد كه نزديك بود او باتفاق صالح ضد معتز قيام كنند ( و او را بكشد ) .\r\n\r\nبيان آغاز كار احمد بن طولون\r\nمصر قبل از اين امارت بايكبال ( بايد باى بيك باشد و در طبرى هم تقريبا چنين آمده زيرا بيك در تركى بمعنى بزرگ است و اين نام بزرگ بزرگان يا خان خانان معنى مىدهد و او هم ترك بوده ) او يكى از بزرگترين فرماندهان ترك بود . او در ( سامرا ) اقامت داشت و طولون از طرف او در مصر نيابت مىكرد كه پدر احمد بن طولون بود و خود او نيز از تركان بود . احمد پس از پدر با خصال نيك و رفتار خوب زيست . چون طولون در گذشت با يك بال خواست كسى را بنيابت خود براى امارت مصر انتخاب كند به او گفته شد احمد بهترين شخص مىباشد زيرا نكورفتار است . او هم او را برگزيد و بمصر فرستاد . در مصر ابن مدبر مستوفى خراج بود كه خودسرانه تحكم مىكرد چون احمد رسيد دست ابن مدبر را كوتاه كرد و خود متصدى كار او شد و بر امارت آن كشور غلبه كرد .\r\nبايكبال احمد را فقط براى حكومت و ايالت مصر برگزيده بود باستثناء اسكندريه و جاهاى ديگر . چون مهتدى بايكبال را كشت و مصر بدست ياركوج ترك افتاد او با احمد بن طولون دوست بود بدين سبب تمام مصر را به او سپرد و او والى و امير كل مصر شد . او نيروى كامل يافت و كار او بالا گرفت و مدت امارت او ممتد گرديد و اين فضل و توفيق خداوند است كه بهر كه اراده مىكند مىدهد و خداوند صاحب فضل عظيم مىباشد .\r\n\r\n","description":"","footnote":"","page_name":" 52 ","page_number":52},
  {"content":"\r\n\r\n\r\nبيان واقعه مساور خارجى و لشكر موصل\r\nمساور بن عبد الحميد بر نواحى و اطراف موصل غلبه كرده بود . حسن بن ايوب بن احمد بن عمر بن الخطاب عدوى تغلبى كه جانشين پدرش در موصل بود براى جنگ او عده بسيارى گرد آورد يكى از امراء آنها حمدان بن حمدون جد امراء و پادشاهان حمدانى ( سيف الدوله و ناصر الدوله از آنها بودند ) و امراء ديگر .\r\nآنگاه براى مقابله مساور لشكر كشيد . از رود « زاب » هم گذشت . مساور از جاى خود عقب رفت و در محلى بنام « وادى الريات » لشكر زد كه آن دشت پر نشيب و بسيار عميق بود . حسن او را دنبال كرد در ماه جمادى الاولى مقابله رخ داد و سخت نبرد كردند . لشكر موصل شكست خورد و گريخت و بسيارى بقتل رسيدند و عده كثيرى در نشيب افتادند و آنانى كه هلاك شدند بيشتر از كشتگان بودند . حسن خود نجات يافت و به محل « اربل » كه امروز به همين نام موسوم مىباشد رسيد . محمد بن على بن السيد هم نجات يافت و گريخت ولى خوارج گمان بردند كه او حسن امير كل باشد او را دنبال كردند برگشت و سخت دليرى كرد تا كشته شد . او بسيار شجاع بود . كار مساور بالا گرفت و عظمتى يافت و مردم از او سخت بيمناك شدند .\r\n\r\nبيان حوادث\r\nدر آن سال ابو احمد بن الرشيد در گذشت . او عم واثق ( خليفه ) و عم متوكل و عم پدر منتصر و سنعين و معتز بود . برادر سه خليفه امين و مأمون و معتصم و دو برادرزادهء او واثق و متوكل خليفه بودند و نواده‌هاى دو برادرش منتصر و مستعين و معتز خليفه بودند .\r\nدر جمادى الثانية على بن محمد بن على بن موسى بن جعفر بن محمد بن على بن -\r\n\r\n","description":"","footnote":"","page_name":" 53 ","page_number":53},
  {"content":"\r\n\r\nابى طالب عليه السلام وفات يافت ( نقى هادى امام دهمين شيعه اثنا عشرى ) در سامرا .\r\nاو يكى از ائمه محسوب مىشود كه شيعيان امامى او را امام مىدانند . ابو احمد بن متوكل بر او نماز خواند . او در سنه دويست و دوازده متولد شده بود .\r\nدر آن سال صالح بن وصيف امارت مصر و قنسرين و عواصم ( جمع عاصمة كه مركز باشد ) را بديوداد واگذار كرد .\r\nدر آن سال مفلح اهالى قم را قتل عام كرد . كشتار عظيمى واقع شد .\r\nدر آن سال باز اهالى مارده در اندلس با محمد بن عبد الرحمن امير اندلس ستيز كردند . سبب اين بود كه آنها از قديم با پدرش مخالف بودند كه بر آنها غالب شد و بسيار از مردم آن شهر پراكنده شدند . بعد دوباره هر كه گريخته بود بازگشت و همه در آن شهر جمع شدند و باز تمرد كردند . محمد لشكر كشيد و آنها را محاصره كرد و سخت گرفت ناگزير تسليم شدند آنها را به شهر « قرطبه » منتقل كرد و اموال آنها را به خود آنها واگذار نمود آنگاه ديوار و حصار و باروى شهر مارده را ويران كرد ولى محل اقامت حكام و امراء را مستحكم نمود .\r\nدر آن سال « اردون » فرزند « ودمير » امير « جليقيه » در اندلس درگذشت .\r\n« اذفونش » بسن دوازده سالگى جانشين او شد .\r\nدر آن سال ماه دچار خسوف شد ( مولف كسوف آورده كه براى آفتاب استعمال مىشود ) . خسوف ماه كامل بود كه هيچ چيز از آن ديده نمىشد .\r\nدر بلاد اندلس قحط و غلاى شديد رخ داد . آن قحط و خشك‌سالى از سنه دويست و پنجاه و يك متوالى و پيوسته بود تا سنه دويست و پنجاه و پنج كه خداوند آن را دفع كرد .\r\nدر آن سال دلف بن عبد العزيز بن ابى دلف عجلى باهواز رسيد . جنديشابور و شوشتر را گرفت و دويست هزار دينار خراج گرفت و بازگشت پدرش به او دستور آن جمله را داده بود .\r\nدر ماه رمضان نوشرى سوى مساور لشكر كشيد با او مقابله و جنگ كرد مساور\r\n\r\n","description":"","footnote":"","page_name":" 54 ","page_number":54},
  {"content":"\r\n\r\nشكست خورد و گريخت و بسيارى از اتباع او كشته شدند .\r\nعلى بن الحسين بن اسماعيل بن عباس بن محمد ( عباسى ) امير الحاج شد .\r\nدر آن سال ابو الوليد بن عبد الملك بن قطن قيروانى نحوى در قيروان وفات يافت او در نحو و لغت و لسان عرب پيشوا و دانشمند بود . در سنه دويست و پنجاه و پنج درگذشت و اين اصح روايات است .\r\n\r\nسنه دويست و پنجاه و پنج\r\n\r\nبيان غلبه يعقوب بن ليث صفار بر كرمان و تصرف آن ديار\r\nدر آن سال يعقوب بن ليث صفار كرمان را گشود . سبب اين بود كه على بن حسين بن شبل امير فارس بود بمعتز نوشت و از او خواست كه كرمان را ضميمهء فارس نمايد زيرا خانواده طاهر در قبال يعقوب ضعيف و عاجز مىباشند و يعقوب سيستان را از آنها گرفت . على بن حسين بن شبل پرداخت خراج را بتعويق و تأخير انداخته بود . معتز به او نوشت كه كرمان تحت امارت تست و در عين حال فرمان ايالت كرمان را براى يعقوب صادر كرد تا هر دو را بجان يك ديگر اندازد تا مخارج لشكر كشى يكى از آن دو از دوش او ( معتز ) ساقط شود و هر كدام كه نابود شود بسود او خواهد بود آنگاه خود با يك دشمن ستيز خواهد كرد . هر يك از آن دو تظاهر بفرمانبردارى مىكردند ولى حقيقت نداشت و هر دو باطنا متمرد بودند و معتز هم بر عصيان درونى آن دو واقف بود . على بن حسين بن شبل طوق بن مفلس را براى ايالت كرمان فرستاد ، يعقوب هم براى تصرف آن شتاب كرد ولى طوق زودتر رسيد و مدت دو ماه در شهر ماند . فاصله ميان او و يعقوب يك مرحله بود ولى هيچ يك از آن دو بمقابله نپرداختند . چون مدت بدرازا كشيد يعقوب تظاهر كرد كه بسيستان برگردد و دو منزل هم عقب كشيد . طوق بر عقب رفتن او آگاه شد گمان برد كه او از تسخير كرمان\r\n\r\n","description":"","footnote":"","page_name":" 55 ","page_number":55},
  {"content":"\r\n\r\nمنصرف شده . دستور داد كه سلاح را اندازند و خود براى شادى و باده‌گسارى و طرب نشست . يعقوب مطلع شد فورا بازگشت و دو منزل را در يك زور طى كرد و نزديك شد ناگاه طوق گرد و غبار را ديد پرسيد آن گرد چيست به او گفتند : گرد گله است تا خواست بداند يعقوب رسيد و به او احاطه كرد و تا اتباع او خواستند دفاع كنند خود را در محاصره ديدند . يعقوب بلشكريان خود گفت : براى آنها راه باز كنيد تا بگريزند . راه داد و محصورين تماما گريختند و يعقوب طوق را اسير كرد .\r\nعلى بن الحسين چند صندوق پر از غل و زنجير با طوق فرستاده بود كه گرفتاران بند كند و نيز چند صندوق نشان و بازوبند و طوق گردن براى كسانى كه دليرى كنند و فاتح شوند فرستاده بودند كه بسپاهيان امتحان شده بدهد . چون يعقوب لشكرگاه طوق را غارت كرد آن صندوقها را ربود و باز كرد و ديد و از طوق پرسيد : اينها چيست اى طوق ؟ او شرح داد . يعقوب بازوبندها و نشانها را گرفت و بسپاهيان خود داد و غل و زنجيرها را بدست و پاى اسراى على ابن الحسين نهاد .\r\nچون آستين از دست طوق برداشته شد كه زنجير و دست‌بند بازوبند يعقوب ديد دستمالى بدست طوق بسته شده پرسد : اى طوق اين چيست ؟ پاسخ داد : من دچار حرارت و طغيان خون شده بودم . رگ خود را زدم و قصد كردم كه خون بگيرم ( از عيش و نوش و از افراط در لذت و خوشگذرانى ) ، يعقوب دستور داد كه موزه ( چكمه ) او را از پا در آرند . موزه را كشيدند نان خشك از آن ريخت بطوق گفت : اين خرده نان را كه مىبينى بقيه خوراك من است كه نان خود را در موزه خود مىگذارم و هر وقت گرسنه شوم از آن تناول مىكنم . مدت دو ماه است كه من كفش را از پا بيرون نكشيدم ( عادت اين بود كه نان يا سلاح يا نامه و اشياء ديگر را در موزه كه چكمه باشد محفوظى مىداشتند ) تو بزم مىگيرى و سرگرم عيش و نوش و طرب مىشوى ! پس از آن يعقوب وارد كرمان شد و آن را بسيستان ملحق كرد .\r\n\r\n","description":"","footnote":"","page_name":" 56 ","page_number":56},
  {"content":"\r\n\r\n\r\nبيان تملك فارس و فتح آن بدست يعقوب\r\nدر چهارم جمادى الاولى يعقوب بن ليث فارس را گشود و تملك نمود .\r\nچون على بن الحسين بن شبل امير فارس دانست كه يعقوب بطوق چه كرد يقين نمود كه او را قصد خواهد كرد . على در شهر شيراز بود بجمع لشكر آغاز نمود .\r\nچون سپاه خود را گرد آورد به راه تنگ منتهى بشيراز رفت و آماده كارزار گرديد . آن راه تنگ از يك طرف بكوه محدود و از طرف ديگر برود متصل كه آن رود يا درياچه گود و غير قابل عبور بود . على بن الحسين با سپاه خود راه را تنگ گرفت و در پيرامون آن لشكر زد كه از آن راه يك تن بيشتر نمىتواند بگذرد و سپاهيان يك يك بايد بروند آن راه تنگ منتهى بصحرا مىشد . على با خود گفت :\r\nيعقوب بر عبور و رسيدن بما قادر نخواهد بود . على سپاه را در آنجا قرار داد و خود شخصا بازگشت . يعقوب با سپاه خود به آن تنگنا رسيد بفاصله يك ميل لشكر زد .\r\nخود باتفاق يك مرد رفت و آن راه تنگ را ديد اتباع على بن الحسين به او دشنام مىدادند و او خاموش بود پس از آن نزد سپاهيان بازگشت . روز بعد هنگام ظهر لشكر كشيد و به آن راه تنگ رسيد . دستور داد تمام بار را بر زمين بگذارند و زينها را از اسبها بردارند و بر اسبهاى لخت سوار شوند همه اطاعت كردند و هر چه دستور داد به كار بردند .\r\nسگى كه همراه داشت با خود برد و در آب انداخت ( در طبرى سگ گرگى آمده كه به اين عبارت است : كلبا ذئبيا ) اتباع على بن الحسين مىديدند و مىخنديدند .\r\nيعقوب بدنبال سگ اسب خود را به آب انداخت و سواران بدنبال او شناكنان عنان اسبها را رها كرده نيزه‌ها را حواله نموده بدنبال سگ عبور كردند . على بن - الحسين نزد سپاهيان خود برگشته بود و آماده كارزار گرديد و چون ديد يعقوب و سپاهيان دلير و با تهور عبور كردند متحير و مبهوت شد . هر تدبيرى كه براى\r\n\r\n","description":"","footnote":"","page_name":" 57 ","page_number":57},
  {"content":"\r\n\r\nجنگ داشت بباد رفت . سپاهيان يعقوب از پشت سر بسپاه على هجوم بردند و تا به آخر لشكر رسيدند اول لشكر گريخت و بشيراز پناه برد زيرا خود را ميان دشمن و راه تنگ ديدند و حتما بدام مىافتادند . جا تهى كردند و رفتند . على بن الحسين هم در حال گريز از اسب افتاد و او را زنده گرفتند و نزد يعقوب بردند . يعقوب او را بند كرد و لشكرگاه را غارت نمود . شبانه هم داخل شهر شيراز شد هيچ كس هم از جاى خود نجنبيد . روز بعد بامدادان سپاهيان يعقوب كاخ على بن الحسين و خانه سران سپاه را غارت كردند . اموال را ربودند و خراج را گرفت و بسيستان بازگشت .\r\nگفته شد : هنگامى كه يعقوب از درياچه گذشت جنگى سخت ميان سپاه او و سپاه على بن الحسين رخ داد .\r\nعلى بسيارى از موالى و غلامان و كردان ( لرها ) جمع كرده چه سوار و چه پياده كه عده آنها بالغ بر پانزده هزار مرد جنگى بود و سپاه خود را آراست كه ميمنه و ميسره و قلب مرتب كرد . خود او در قلب قرار گرفت . صفار ( يعقوب ) از رود و درياچه گذشت و بمقابله لشكر على در خشكى پرداخت . خود و سپاه او يكباره بلشكر على حمله كردند . آنها اول پايدارى و دليرى كردند و در دفعه دوم جا تهى نمودند . او با عده خويش دليرى حقيقى كردند و آنها شكست خورده گريختند و ندانستند كجا خواهند رفت كه آنها را باز گرداند و آنها را به خدا سوگند ميداد كه پايدارى كنند و برگردند و آنها گوش ندادند . پيادگان زار كشته شدند و كسى از آنها نماند . سواران بدروازه شيراز رسيدند . هنگام عصر بود كه با ازدحام وارد شهر شدند و هر يكى به جائى پناه بردند . بعضى از آنها در گريز باهواز نيز رسيدند .\r\nچون صفار ديد در كشتن آنها افراط شده دستور داد كه دست بردارند و اگر دستور او نبود تمام افراد سپاه نابود مىشدند . عدهء مقتولين بالغ بر پنج هزار گرديد .\r\nعلى بن الحسين سه زخم برداشت و گرفتار شد چون او را شناختند نكشتند . صفار وارد شهر شيراز شد و در كوى و برزن گشت و منادى امان داد و مردم آرام گرفتند .\r\n\r\n","description":"","footnote":"","page_name":" 58 ","page_number":58},
  {"content":"\r\n\r\nعلى را دچار انواع شكنجه‌ها كرد و از اموال او هزار كيسه برد . گفته شد چهار صد سلاح و اسب هم بسيار ربود همچنين چيزهاى ديگر كه حد و مرز نداشت . بخليفه نامه نوشت و اظهار طاعت كرد و هداياى گرانبها تقديم نمود از جمله ده باز شكارى سفيد و يك باز ابلق ( دو رنگ ) و صد من مشك و غير از آن از تحف و خود بسيستان بازگشت على را هم همراه خود برد همچنين طوق كه قبل از آن گرفتار شده بود .\r\nچون از پارس خارج شد خليفه حكام و عمال خود را بدان ديار فرستاد .\r\n\r\nبيان خلع و مرگ معتز\r\nروز چهارشنبه سه روز مانده از پايان ماه رجب معتز ( از خلافت ) خلع شد و دو روز مانده از شعبان مرگ او را آشكار كردند . علت خلع او اين بود كه تركان منشيان و بزرگان ديوان را تحت فشار گذاشته و آزار دادند كه مال از آنها گيرند و چون مالى بدست نياوردند چنان كه اشاره كرديم معتز را قصد و ارزاق خود را از او مطالبه كردند و گفتند : حقوق ما را بده تا ما صالح بن وصيف را بكشيم . او چيزى نداشت كه به آنها بدهد . آنها راضى شدند كه او پنجاه هزار دينار به آنها بدهد او نزد مادر خود فرستاد و از او مال خواست مادرش پاسخ داد كه چيزى در دست ندارد .\r\nچون تركان ديدند كه از معتز چيزى بدست نخواهند آورد همچنين از مادرش و در بيت المال هم چيزى موجود نيست . با مغربيان و اهالى فرغانه متفق شدند كه معتز را از خلافت خلع كنند . او را قصد كردند و فرياد زدند . صالح بن وصيف و محمد بن بغا معروف ابو النصر و بايكبال ( باى بيك ) با اسلحه بر او وارد شدند و دم در ايستادند و پيغام دادند كه معتز حاضر شود . پاسخ داد كه من ديروز دوا خوردم و سخت كارگر افتاد و اگر كار لازمى داريد كسى را نزد من بفرستيد ، گروهى از آنها بر او داخل شدند و پاى او را گرفتند او را روى زمين كشيدند و با گرز بر سر او زدند و جامه او را دريدند و او را در آفتاب نگهداشتند و از شدت گرما يك پا بر زمين مىنهاد و پاى ديگر برمىداشت و بعد عوض و بدل مىكرد . بعضى هم به او\r\n\r\n","description":"","footnote":"","page_name":" 59 ","page_number":59},
  {"content":"\r\n\r\nلطمه و مشت مىزدند و او با دست روى خود را مىگرفت كه از شدت ضرب بكاهد .\r\nپس از آن او را بيك حجره بردند و حبس نمودند . بعد ابو الشوارب ( قاضى القضاة ) و جماعت ديگرى را احضار كردند و آنها را شاهد خلع او قرار دادند . و نيز گواهى دادند كه معتز و مادرش و خواهرش و فرزندانش در امان خواهند بود .\r\nمادرش را محاصره كرده بودند او قبل از واقعه احتياط كرده يك نقب حفر نموده كه از كاخ بخارج منتهى مىشد خود و خواهر معتز از آن نقب خارج شدند .\r\nمعتز را به كسانى سپردند كه او را شكنجه دهند و او را سه روز از آب و نان منع كردند و از شدت تشنگى خواست يك جرعه آب چاه بنوشد و به او ندادند بعد او را در يك زير زمين انداختند و در سرداب را با آجر گرفتند و او را در آنجا مرد .\r\nبعد نعش او را خارج كردند . بنى هاشم و سران سپاه را احضار كردند و جسد او را ارائه دادند كه اثر ضرب و قتل در آن نبود . نعش را در مقبره منتصر دفن كردند .\r\nمدت خلافت او از هنگام بيعت تا روز خلع چهار سال و شش ماه و بيست روز بود .\r\nسن او بيست و چهار سال بود . او سفيد رو و سياه مو و خوش چشم و زيبا دو گونه‌اش سرخ و خوش اندام بود . در شهر سرمن‌رأى ( سامرا ) متولد شد فصيح و نيك سخن بود .\r\nاز جمله سخن بليغ او اين است : كه چون مستعين سوى بغداد رخت كشيد معتز گروهى از خردمندان را جمع كرد و به آنها گفت :\r\nآيا مىبينيد اين گروه گمراه كه نفاق و بددلى آنها آشكار گرديد ؟ آنها فرو مايه و عصيان پيشه و پست فطرت هستند هيچ مرامى ندارند كه بدان توسل جويند اختيار و انديشه در كار و فهم و تميز هم ندارند . گناهكارى و ادامه حرم و تباهى آنها را مغرور كرده و كار زشت آنان را در نظر آنها نكو نموده . آنها كم هستند هر چند در ظاهر فزون مىباشند . آنها بد نام هستند هر گاه نام آنان خوش نام باشد . من اين را مىدانم كه براى فرماندهى و سالارى و نگاهدارى مرزها و مردم دارى و تدبير كارها و حفظ كشور و اداره امور مردى بايد كه چهار خصلت در او جمع شده باشد . اول :\r\n\r\n","description":"","footnote":"","page_name":" 60 ","page_number":60},
  {"content":"\r\n\r\nخير و عز و لياقتى كه با آن بتواند كارها را اداره كند وارد و صادر نمايد و آغاز و انجام دهد . دوم : علم و دانش و متانتى كه او را از تهور و سبك مغزى و تندروى و عدم مطالعه مصون بدارد كه كارها را فقط در وقت خود انجام دهد .\r\nمرد بايد داراى شجاعتى باشد كه حوادث جانكاه و بليات از تدبير او نكاهد و اموال را در كارهاى ضرورى صرف كند و از تبذير و اسراف نترسد هر گاه مقتضى شود و از او بخواهند مال را بدهد و خوار كند . سيم : تسريع در پاداش نكوكاران و ياران خوب باشد همچنين كيفر تبه كاران و گمراهان و ستمگران . بايد مستعد دفع و علاج حوادث روزگار و آمادهء كارزار باشد .\r\nچهارم : برداشتن حاجب و دربان و آزاد گذاشتن رعيت در ملاقات سلطان .\r\nعدالت و قضاء و تساوى حقوق توانگران و ضعفاء هميشه بايد بيدار و هشيار بود كه از وقوع حادثه سخت و نزول بلاء مضطرب نبايد شد . من براى مردم مردى از موالى برگزيده‌ام كه عزم او راسخ و راى او نافذ و مصيب است هرگز از فزونى نعمت مغرور نمىشود و از آنچه پشت پرده است نگران نگردد و از وقوع حادثه نترسد او مانند كركدن باشد كه در عالم اسلام نيرومند باشد اگر او را تحريك كنند حمله مىكند و اگر حمله كند و بدندان گيرد مىكشد . نيروى او آماده و انتقام او شديد باشد . با عده كم بمقابله عده بسيار ايستادگى و مقاومت و دليرى كند . قلب او مانند آهن باشد . كينه‌جو و پايدار باشد . سپاه دشمن او را مرعوب و منكوب نكند . شجاع و قوى باشد . حاجت بافزايش عده و نيرو نداشته باشد . كسى نتواند از او بگريزد . آتش حميت او هميشه روشن و همت او بلند باشد . در قبال تمنيات و شهوات خود عاجز و خوار نگردد و از مصائب و بليات بيچاره نشود .\r\nاگر برود رستگار گردد و اگر وعده كند انجام دهد نيروى او در كارزار پيروز باشد . هر كه بخواهد با او مسابقه كند توفيق يابد و هر كه بخواهد بر او برترى يابد سرنگون گردد و هر كه بخواهد مانند او شود خسته مىگردد و هر كه او را يارى كند بهره از او گيرد .\r\n\r\n","description":"","footnote":"","page_name":" 61 ","page_number":61},
  {"content":"\r\n\r\n\r\nبيان خلافت مهتدى\r\nدر روز چهارشنبه يك روز مانده از ماه رجب براى محمد بن واثق بيعت گرفته و لقب مهتدى باللّه به او داده شد . كنيه او ابو عبد اللّه بود . مادرش رومى ( كنيز ) كه « قرب » نام او بود . ولى هيچ كس با او بيعت نكرد . معتز را حاضر كردند بعجز و خلع خود اقرار و ميل خود را نسبت بمهتدى اظهار كرد آنگاه خواص و عوام با او بيعت كردند .\r\n\r\nبيان شورش در بغداد\r\nدر آخر ماه رجب ( سلخ ) سال جارى عوام در بغداد ضد سليمان بن عبد اللّه شوريدند علت اين بود كه نامه و دستور مهتدى ( خليفه جديد ) بسليمان رسيده بود كه براى او از اهالى بغداد بيعت بگيرد . ابو احمد ( برادر معتز ) در بغداد بود كه معتز او را بدانجا تبعيد كرد چنان كه گذشت . سليمان او را در خانه خود نگهداشت عوام خبر خلع معتز را شنيدند بكاخ سليمان هجوم بردند و اتباع سليمان با آنها جنگ كردند و سليمان به آنها گفت : ما هنوز از سامرا ( و خلع معتز ) خبر نداريم و دستورى بما نرسيده .\r\nمردم آن روز را پس از نبرد متفرق شدند و روز بعد دوباره تجمع و كاخ سليمان را محاصره كردند . آن روز جمعه بود كه در جامع بنام معتز خطبه خوانده شد باز مردم رفتند و روز شنبه برگشتند . بر كاخ سليمان هجوم بردند و ابو احمد را خليفه خواندند و براى بيعت او دعوت كردند و از سليمان خواستند كه او را به آنها ارائه دهد او هم ابو احمد را ظاهر كرد و وعده داد كه هر چه بخواهند انجام دهد و دوستدار آنها باشد آنها هم پس از تاكيد در نگهدارى و حراست ابو احمد بازگشتند . پس از آن از سامرا وجه نقد براى آنها فرستاده شد كه با مهتدى بيعت كنند آنها هم قبول كردند و آرام گرفتند و آن در هفتم ماه شعبان بود .\r\n\r\n","description":"","footnote":"","page_name":" 62 ","page_number":62},
  {"content":"\r\n\r\n\r\nبيان خروج قبيحة مادر معتز از اختفا\r\nپيش از اين نوشتيم كه قبيحه مادر معتز هنگام قتل فرزندش مخفى شد . سبب اين بود كه او با منشيان دربار توطئه قتل صالح بن وصيف را چيده بود . و چون صالح آگاه شد و آنها را گرفت و شكنجه داد قبيحه دانست كه آنها راز را ابراز خواهند كرد هر چه در گنجها بود از نقد و جواهر و مال بيرون برد و بمعتمدين سپرد و براى فرار خود هنگام محاصره يك نقب از كاخ تا خارج زد كه وقت لزوم از آن بگريزد و گريخت چنان كه اشاره شد . آن نقب از حجره محل اقامت او تا خارج بود كه كسى نمىتوانست بر آن آگاه شود . چون واقعه معتز رخ داد او زود از آن نقب خارج شد و چون خواستند او را دستگير كنند نتوانستند . آن نقب را هم پيدا كردند و در آن داخل و خارج شدند ولى اثرى از او نيافتند . پس از آن دانست آن كسى كه نزد او مخفى شده قصد دارد او را تسليم صالح كند و اموال او را بگيرد خود كوشيد كه راهى يابد زنى عطر فروش نزد صالح فرستاد و او توسط و شفاعت كرد و قبيحه از خفاگاه خود خارج شد . اموالى در بغداد به قيمت پانصد هزار دينار داشت آنها را نزد خود حاضر كرد . چند گنج زير زمين پنهان كرده بود كه بدست آمد از جمله خانه زير زمين ساخته كه هزار هزار دينار ( زر ) در آن پنهان كرده بود باضافه سيصد هزار دينار . در يك سبد مقدار بسيار زمرد خالص ديدند كه كسى تا آن زمان مانند آن نديده بود . سبد ديگر پر از مرواريد بسيار درشت و در سبد ديگر يك كيلچه ( كيل - چه - از كيل كه پيمانه باشد و مصغر است ) ياقوت احمر كه مانند آن پيدا نمىشد .\r\nتمام آن اموال براى صالح حمل شد . صالح به آن زن زشت كار ( قبيحه ) دشنام داد و گفت : تو فرزندت را بكشتن دادى كه پنجاه هزار دينار خواسته بود و ندادى در حالى كه چنين اموال گرانبها نزد تو بود . پس از آن قبيحه به مكه رفت . شنيده شد\r\n\r\n","description":"","footnote":"","page_name":" 63 ","page_number":63},
  {"content":"\r\n\r\nبا صداى بلند صالح بن وصيف را نفرين مىكرد و مىگفت : خداوندا صالح را رسوا كن كه مرا رسوا كرد و فرزندم را كشت و پرده مرا دريد و مال مرا گرفت و مرا از شهر خود تبعيد كرد و عفت مرا ربود و مرتكب عمل زشت نسبت بناموس من شد و آنگاه در مكه اقامت گزيد . متوكل او را قبيحه لقب داده بود زيرا بسيار زيبا بود ( بر عكس حسنه ) چنان كه سياه را كافور گويند ( بر عكس نهند نام زنگى كافور ) .\r\nمادر مهتدى زن مستعين شده بود چون مستعين را كشتند معتز او را در كاخ رصافه بازداشت تا در آنجا مرد و آن پيش از خلافت مهتدى بود . چون مهتدى بخلافت رسيد گفت : من مادر ندارم كه هر سال ده هزار دينار عايدى حاصل به او بدهم كه خرج كنيز و خادم كند . من فقط قوت براى خود و فرزندان خود ميخواهم و اگر اضافه بر آن بخواهم براى برادرانم خواهد بود كه سخت تنگدست و دچار عسرت هستند .\r\n\r\nبيان قتل احمد بن اسرائيل و ابى نوح\r\nدر آن سال احمد بن اسرائيل كشته شد كه صالح او را شكنجه داده و اموال وى را ربوده بود . مال حسن بن مخلد را هم گرفت . بعد احمد بن اسرائيل و ابو نوح را دستور داد به قصد كشتن تازيانه بزنند . هر يكى را پانصد تازيانه زد و كشت . هر دو را به خاك سپردند . حسن بن مخلد زنده ماند .\r\nچون مهتدى خبر قتل آن دو شخص را شنيد گفت : آيا كيفر ديگرى جز تازيانه نيست . ممكن نبود آنها را بزندان بسپارند ؟  إِنَّا لِلَّهِ وَ إِنَّا إِلَيْهِ راجِعُونَ  و اين آيه را تكرار كرد .\r\n\r\nبيان امارت سليمان بن عبد الله در بغداد و شورش سپاهيان و عوام\r\nدر ماه رمضان تمام مردم بغداد باتفاق سپاهيان ضد محمد بن اوس بلخى شوريدند .\r\n\r\n","description":"","footnote":"","page_name":" 64 ","page_number":64},
  {"content":"\r\n\r\nعلت اين بود كه محمد بن اوس با سليمان بن عبد الله بن طاهر بفرماندهى لشكر خراسان و اوباشى كه از آن ديار همراه آمده بودند از خراسان ببغداد رسيد .\r\nسپاهيان و اوباش متفرقه در دفتر سپاه عراق نام نداشتند كه به آنها مواجب دهند .\r\nعادت و رسم اين بود كه هر سپاهى كه از خراسان مىرسيد در دفتر ارزاق ثبت و نامش نوشته مىشد كه هر مقدارى كه در خراسان دريافت مىكرد در عراق مىگرفت و وجه آن از عايدات املاك ورثه طاهر بن الحسين تاديه مىشد و بخراسان مىنوشتند كه عوض اموال ورثه از بيت المال خراسان گرفته و به آنها در خراسان داده شود چون عبيد الله بن عبد الله شنيد كه سليمان از خراسان وارد مىشود و زمام امور را در دست خواهد گرفت . هر چه در بيت المال از اموال ورثه بود ربود علاوه بر آن اموالى را گرفت كه حق او نبود و به ديگران اختصاص داشت آنگاه در شرق دجله در محل « جويث » اقامت نمود و بعد از آنجا بغرب دجله انتقال يافت . سليمان هنگامى رسيد كه بيت المال از اموال ورثه تهى شده بود . دنيا بر او تنگ شد . از اموال سپاه بغداد و چاكران مال گرفت و باتباع خود داد . سپاهيان و چاكران حقوق خود را مطالبه كردند و خزانه تهى بود . كسانى كه با محمد بن اوس از خراسان رسيده بودند نسبت باهالى بغداد بدرفتارى كردند . مرتكب هتك ناموس شدند . زنان و حرم اين و آن و پسران را بعنف مىگرفتند . مردم بغداد نسبت به آنها كينه برداشتند و سخت خشمناك شدند . مردم با سپاهيان ( كه حقوق خود را مطالبه مىكردند ) متفق شدند و همه سوى زندان رفتند كه در محل « باب الشام » بود در زندان را شكستند و زندانيان را آزاد نمودند . جنگ هم ميان آنها و سپاهيان و اوباش خراسان كه با محمد بن اوس آمده بودند واقع شد . ابن اوس و اولاد و اتباع او بجزيره پناه بردند .\r\nعوام هم فرياد زدند هر كه بخواهد غارت كند با ما بيايد .\r\nگفته شد قريب صد هزار يغماگر بجزيره رفتند سپاهيان هم بمساعدت غارتگران شتاب كردند كه همه با اسلحه حمله نمودند . ابن اوس به خانه خود پناه برد . مردم بدنبال او رفتند و جنگ واقع شد . نصف روز سخت نبرد كردند\r\n\r\n","description":"","footnote":"","page_name":" 65 ","page_number":65},
  {"content":"\r\n\r\nو ابن اوس مجروح شد و تن بفرار داد اتباع او هم بدنبالش گريختند تا به محل « باب الشماسيه » رسيدند ، خانه او را غارت كردند و هر چه داشت ربودند . گفته شد قيمت اموال او بالغ بر دو هزار هزار درهم بود . آنچه از او غارت شد حد و حصر نداشت . اهالى بغداد خانه‌هاى اوباش را هم غارت كردند ( اوباشى كه با ابن اوس بودند ) . سليمان بن عبد الله بابن اوس پيغام داد كه بخراسان برگردد و ديگر ببغداد باز نيايد كه به او راه نخواهد داد . او هم با عده خود رفت و در عرض راه نهروان را غارت كرد و فتنه و فساد ايجاد نمود .\r\nبايكبال ( باى بيك ) ترك هم رسيد راه خراسان به او واگذار شد ( حفظ و حراست راه ) و آن در ماه ذى القعده بود .\r\nمساور بن عبد الحميد مردى بنام موسى را در محل « دسكره » و پيرامون آن با عده سيصد مرد گماشته كه ( حفظ ) راه بين حلوان و شوش به عهده او بود كه معبر راه خراسان و بطن جوخى از آن راه است .\r\nدر آن سال مهتدى ( خليفه ) دستور داد : زنان بدكار و رقاصه‌ها و مطربين از شهر سامرا اخراج شوند و نيز دستور داد شيرها و وحوش و درندگان كه در باغ وحش خليفه بود همه را بكشند سگها را هم طرد و اخراج كرد ، هر ستمى كه وارد شده جبران و دفع ظلم كنند و حق مردم را به خود برگردانند . خود هم براى عموم شاكيان و دادخواهان نشست و آن زمان دنيا پر از فتنه و ظلم بود .\r\n\r\nبيان فتح طبرستان بدست مفلح و بازگشت مفلح\r\nدر آن سال مفلح لشكر كشيد و با حسن بن زيد علوى جنگ كرد . حسن گريخت و بديلمان پناه برد . مفلح وارد شهر شد و خانه‌هاى حسن را آتش زد بعد ديلمان را قصد كرد كه حسن را دستگير كند سپس بازگشت . موسى بن بغا هم از رى بازگشت . سبب عودت او اين بود كه قبيحه مادر معتز به او نوشته بود كه برگردد\r\n\r\n","description":"","footnote":"","page_name":" 66 ","page_number":66},
  {"content":"\r\n\r\nزيرا فتنه تركان بر پا شده بود و اميدوار بود موسى بن بغا قبل از گرفتارى فرزندش برسد . موسى تصميم گرفت كه بازگردد بمفلح هم نوشت كه از طبرستان برگردد و در رى او به او ملحق شود . نامهء موسى هنگامى بمفلح رسيد كه او حسن بن زيد علوى را در ديلمان دنبال ميكرد . چون نامه موسى به او رسيد او بازگشت . مردمى كه از دست حسن از طبرستان و خانه‌هاى خود گريخته بودند نزد مفلح رفتند و از او خواستند كه او بماند تا آنها به خانه خود برگردند . از او پرسيدند : علت بازگشت او چيست ؟\r\nاو خبر داد كه نامه امير رسيده ولى موسى نتوانست از رى خارج شود و وسايل عودت او ميسر نشد تا آنكه خبر قتل معتز بيعت و مهتدى رسيد او هم با مهتدى بيعت كرد . پس از آن موالى ( تركان و سپاهيان ديگر از چاكران و بندگان ) بر صالح بن وصيف رشك بردند زيرا شنيدند كه او اموال حاشيه و منشيان و كارمندان ديوان و اسباب و اموال معتز را برده و بر سپاهيان مقيم سامرا حسد بردند كه ثروت بدست آورده بودند .\r\nموسى بن بغا را وادار كردند كه باز گردد در آن هنگام مفلح هم رسيد او از رى خارج شد ناگاه نامهء مهتدى به او رسيد كه دستور داده به شهر رى بازگردد و آن حدود را نگهدارد او قبول نكرد . مهتدى دو شخص از بنى هاشم بنمايندگى خود نزد موسى بن بغا فرستاد كه به او خبر بدهند كه سامرا دچار بحران اقتصادى شده و از غلبه علويان در طبرستان و رى بيمناك است . باز او نشنيد . صالح بن وصيف عدم قبول او را در يك نحو تمرد پر خطر دانست و مهتدى را از عاقبت كار تخويف مىكرد و خود را از عصيان او كنار كشيده كه از عاقبت كار برى خواهد بود و چون موالى ( سپاه موسى ) اصرار نمايندگان را ديدند خواستند آنها را بكشند . موسى هم عذر خواست كه سپاهيان قبول نمىكنند و تا بدربار نرسد همراهان او متقاعد نخواهد شد و نمايندگان را گواه خود نمود كه اگر بخواهد بر خلاف رأى سپاهيان باز گردد او را مىكشند . عده از سران سپاه را هم با نمايندگان همراه كرد و بسير خود ادامه داد . در سنهء دويست و پنجاه و شش وارد شهر سامراء شد .\r\n\r\n","description":"","footnote":"","page_name":" 67 ","page_number":67},
  {"content":"\r\n\r\n\r\nبيان تسلط مساور بر شهر موصل\r\nچون سپاه موصل از حمله مساور خارجى منهزم شد چنان كه شرح داده بوديم كار او بالا گرفت و بر عده او افزوده شد . لشكر كشيد و در خارج شهر موصل لشكر زد . لشكرگاه او در محل دير اعلى بود امير شهر موصل ناگزير پنهان شد . امير در آن وقت عبد الله بن سليمان بود كه از نبرد مساور بسبب ناتوانى رخ تابيد . اهالى موصل هم چون مايل مخالفت با دولت وقت بودند بدفاع نپرداختند . مساور گروهى فرستاد كه كاخ امير شهر را آتش بزنند رسيدند و آتش زدند . مساور هم داخل شهر شد و بدون جنگ موصل را گرفت و هيچ كس مانع نشد روز جمعه مردم يا بعضى از تمام مردم در مسجد حاضر شدند و او بر منبر رفت و خطبه نمود و چنين گفت : خداوندا ما را نيكودار و اصلاح كن . امراء و حكام ما را هم اصلاح كن .\r\nو چون نماز خواند دو انگشت خود را در گوش نهاد و بلند تكبير كرد ( الله اكبر گفت ) شش بار هم تكبير كرد . ( بطريقه خوارج ) چون خواست بر منبر خطبه كند عده از ياران خود را با شمشيرهاى آخته در پله‌هاى منبر گماشت كه او را حراست و حفظ كنند زيرا از مردم موصل بيمناك بود . پس از آن موصل را ترك كرد و نتوانست در آنجا اقامت كند زيرا عده مردم آن شهر بسيار بودند . به محل « حديثه » رفت و آنجا را مركز و محل مهاجرت خود قرار داد .\r\n\r\nبيان آغاز كار صاحب الزنج\r\nدر ماه شوال ( سال جارى ) مردى در فرات بصره ظهور و ادعا كرد كه نامش محمد بن احمد بن عيسى بن زيد بن على بن الحسين بن على بن ابى طالب عليه السلام است . او زنگيان را ( سپاهيان كه اغلب آنها بنده زر خريد بودند ) كه ساكن ( يا كارگر زمين‌هاى شورزار چنان كه در طبرى آمده ) شوره‌زار بودند ، گرد خود جمع و بمتابعت دعوت نمود . ( او مردى علوى و شجاع و اديب و داراى شهامت و عزت نفس بود از\r\n\r\n","description":"","footnote":"","page_name":" 68 ","page_number":68},
  {"content":"\r\n\r\nايران بعراق رفت و بنى العباس منكر نسب او بودند زيرا خلافت آنها را متزلزل و نزديك بود منقرض كند . اغلب سرداران و مشاورين او ايرانى بودند و نهضت او ايرانى محسوب مىشد ولى اغلب سپاهيانش سياه پوست بودند كه بنام تساوى نژاد و آزادى بندگان آنها را جمع كرده بود ) .\r\nصاحب الزنج ( زنگى يار ) از رود دجله گذشت و در محل « دينارى » اقامت گزيد ابو جعفر گويد : ( مقصود طبرى كه تاريخ او را مانند تاريخ ديگر بتفصيل آورده ) .\r\nنامش چنان كه آمده محمد بن عبد الرحيم از قبيله قيس و مادرش دختر على بن رحيب - بن محمد بن حكيم از بنى اسد بن حزيمه از قريه تابع شهر رى بود . او مىگفت :\r\nجد من يكى از كسانيست كه ضد هشام بن عبد الملك به يارى زيد بن على بن الحسين قيام كرده بود و چون زيد كشته شد جد من گريخت و به شهر رى پناه برد و بيك ديه كه نامش « ورزنين » بود رفت و اقامت گزيد . جد پدرى من هم عبد الرحيم مردى از قبيلهء قيس بود كه در طالقان متولد شد و بعد بعراق رفت و يك كنيز سندى خريد و محمد ( كه پدرش باشد ) از آن كنيز متولد شد .\r\nصاحب الزنج در آغاز قدوم خود با اتباع منتصر ( خليفه عباسى كه متوكل پدرش را كشت ) ارتباط و دوستى داشت . يكى از ياران منتصر غانم شطرنجى و ديگرى سعيد صغير بودند كه متكفل معاش او شدند . او آنها را مدح ميكرد و با شعر از آنها و ديگران صله و انعام مىگرفت .\r\nپس از آن صاحب الزنج از شهر سامرا در سنه دويست و چهل و نه خارج شد و بحرين را قصد كرد و در آنجا ادعا نمود كه على بن عبد الله بن محمد بن فضل بن حسن بن عبيد الله بن عباس بن على بن ابى طالب است . در محل هجر مردم را دعوت و تبليغ كرد . گروهى از اهالى متابعت كردند و جنگى ما بين آنها و سايرين رخ داد و عده كشته شدند .\r\nاهالى بحرين او را مانند يك پيغمبر پذيرفتند و مقام مقدس دادند و او باج و خراج گرفت و حكم او مطاع شد و با كاركنان دولت جنگ و ستيز نمود و جمعى\r\n\r\n","description":"","footnote":"","page_name":" 69 ","page_number":69},
  {"content":"\r\n\r\nرا كشت . بخونخواهى قيام كردند و خواستند او را بكشند ناگزير به محل حسا ( اكنون در تصرف دولت سعودى مىباشد و مركز شيعيان بود كه حسا و قطيف باشد ) رفت و نزد قومى از بنى سعد بن تميم كه بنو الشماس باشند اقامت گزيد .\r\nجماعتى از اهالى بحرين هم با او بودند كه يحيى بن محمد ازرق و سليمان بن جامع كه فرمانده سپاه او شد از آنها بودند . او صحرا نورد شد و از يك جا بجاى ديگر منتقل مىگرديد . از او نقل شده كه در آن روزگار كه او بيابان گرد بود گفته بود كه آيات و دلايل پيشوائى من پديد آمده و براى مردم روشن شده . يكى از آنها اين است كه چند سوره از قرآن را در يك لحظه هنگام قرائت حفظ نمودم . كه آن سوره سبحان و كهف و صاد بوده . ديگر از دلايل اين است كه من محلى را قصد مىكردم كه به آن پناه ببرم و چون بهر بلادى مىرفتم نا اميد مىشدم هنگامى كه محل مورد نظر را قصد مىكردم يك پاره ابر بر سرم پيدا شد كه بر من سايه افكند . به من گفته شد بصره را قصد كن . گفته شد : او بمردم باديه‌نشين گفته بود : من يحيى بن عمر علوى ابو الحسن هستم كه عمر در ناحيه كوفه كشته شده بود . مردم صحرانورد را فريب داد و جماعتى از آنها كه عده كثيرى بودند او را يارى نمودند و او آنها را تا محل « ردم » از بحرين كشيد كه در آنجا جنگى عظيم رخ داد و او گريخت و بسيارى از يارانش كشته شدند . اعراب او را ترك كردند و پراكنده شدند . چون اتباع او متفرق شدند او بصره را قصد كرد و ميان قبيله « بنى ضبيعه » اقامت نمود و بسيارى از آنها تابع او شدند يكى از آنها على بن ابان مهلبى بود . او در سنه دويست و پنجاه و چهار وارد بصره شد .\r\nدر زمانى كه محمد بن رجاء حضارى والى آن بصره و فتنه بلاليه واقع شده بود او رسيد كه جنگ ميان بلاليه و سعديه رخ داده و او انتظار غلبه يكى از طرفين را داشت . ابن رجاء بتعقيب او كوشيد او گريخت ولى عده از اتباع او گرفتار و حبس شدند . از جمله زن و فرزندان او از آنها كه يك پسر و دختر و يك كنيز كه از او باردار شده بودند .\r\n\r\n","description":"","footnote":"","page_name":" 70 ","page_number":70},
  {"content":"\r\n\r\nصاحب الزنج بغداد را قصد كرد و باتفاق ياران خود محمد بن سلم و يحيى بن محمد و سليمان بن جامع و مرقس القريعى چون به محل « بطيحه » رسيدند شخصى كه نايب الحكومه محل بود بر احوال او آگاه شد . نام او عمير بن عمار آنها را دستگير كرد و نزد محمد بن ابى عون امير واسط فرستاد ولى او خود و يارانش از دست محمد رها شدند و ببغداد رفتند و مدت يك سال در آن ماندند آنگاه در آنجا نسبى براى خود تراشيد كه خود را محمد بن احمد بن عيسى بن زيد ناميد در آنجا ادعا كرد كه او داراى كرامات شده كه بر نيات و احوال درونى ياران خود آگاه مىباشد و هر كه هر كارى بكند او بر اعمال و افكار وى مطلع خواهد شد . در آنجا عده از مردم را مريد خود نمود يكى از آنها محمد صوحانى از اولاد يزيد بن صوحان بود ديگرى محمد بن قاسم و مشرق و رقيق كه هر دو غلام يحيى بن عبد الرحمن بودند . مشرق را حمزه ناميد و كنيه او را ابو الفضل گذاشت . در آن هنگام محمد بن رجاء از حكومت بصره معزول شد و از بصره بيرون رفت . بلاليه و سعديه كه با هم ستيز داشتند هر دو دسته ضد حاكم شوريدند و زندانيهاى خود را آزاد كردند در ضمن هم زندانيان ديگر رها شدند كه خانواده صاحب الزنج از آنها بود . او شنيد به شهر بصره بازگشت و آن در ماه رمضان سال دويست و پنجاه و پنج بود . على بن ابان و يحيى بن محمد و مشرق و رقيق ( دو غلام سابق الذكر ) همراه او بودند . در كاخ « قصر القرشى » كه مشرف بر رود معروف بعمود ابن المنجم بود اقامت گزيد و ادعا كرد كه او وكيل فرزندان واثق ( خليفه اسبق عباسى ) مىباشد كه براى فروش زمينهاى شوره‌زار آمده است .\r\nريحان كه نخستين غلام كارگر « سورجيين » بود . ( در طبرى شورجيين و معنى آن شيره كش خانه است كه در آن زمان كارخانه براى روغن گيرى و شيره گيرى از خرما بسيار مهم بود روغن براى چراغ و غيره مىگرفتند و كارگران شيره - كش خانه اغلب سياه پوست بودند مالكين آنها را به كار وامىداشتند و مزدشان را مىگرفتند و بعضى با مالكين قرار ميگذاشتند كه فلان مبلغ نقد از مزد كار خود\r\n\r\n","description":"","footnote":"","page_name":" 71 ","page_number":71},
  {"content":"\r\n\r\nبپردازند و آزاد شوند صاحب الزنج كه معنى آن زنگى يار يا خداى زنگيان بود كه عدهء خود را از بندگان سياه تجهيز كرده و آنها را ضد مالكين و اربابان خود برانگيخته يك نيروى فوق العاده از آنها با ابتكار فكر خود ايجاد نمود و آنها دليرى كردند و شهرت او را باوج رسانيدند ولى بعد مغلوب و كشته شد و قبر او در جزيره عراق بنام ناجم معروف است و ناجم از نجم است كه هر چيزى كه مىرويد گرفته شده كه او روئيد و دميد و نابود شد مترجم قبر او را ديده است و اختلاف عقايد و اقوال در نسب او ناشى از عداوت و تبليغ بنى العباس بود چنان كه نسب فاطميان در مصر را منكر شدند و آنها را يهودى زاده گفتند و حال اينكه نسب آنها صريح بوده است ) ( ريحان مذكور ) گفت : من از طرف مولاى خود ( مالك ) وكيل بودم كه كه آرد براى ساير بندگان و كارگران ببرم ناگاه ياران صاحب الزنج مرا گرفتند و نزد او بردند و به من امر كردند كه به او سلام كنم و او را امير خطاب نمايم و من هم اطاعت كردم . اخبار و حوادث بصره را از من پرسيد به او گفتم : اطلاعى ندارم . درباره بندگانى كه در شيركش خانه كار مىكنند و احوال و اوضاع آنان تحقيق كرد و من هر چه مىدانستم گفتم . او مرا بمرام خود دعوت نمود و من اجابت و قبول كردم . به من گفت : تا بتوانى بعضى از بندگان را فريب بده و همراه ما كن و با خود نزد ما بيار . به من وعده داد كه فرمانده آنان باشم و هر كه من بتوانم اغفال و همراه خود كنم تحت فرماندهى و سالارى من باشد . به من سوگند داد به كسى نگويم و راز را مكتوم بدارم و خود نزد او باز بيايم و مطيع باشم آنگاه مرا آزاد كرد . من هم روز بعد بازگشتم . عده از بندگان كارگر شيره خانه نزد او ديدم ( مؤلف بعبارت دياشين آورده و صحيح آن دباسين چنان كه در طبرى آمده و معنى آن شيره كش است از دبس و فاعل آن دباس و جمع دباسين است ) . صاحب الزنج يك پارچه حرير گرفت و روى آن نوشت : ان اللّه اشترى من المؤمنين انفسهم و اموالهم بان لهم - الجنة تا آخر آيه ( قران ) يعنى : خداوند از مؤمنين جان و مال را خريد كه بهشت را به آنها واگذارد ( اين شعار خوارج بود كه آنها را شارى گويند چنان كه اشاره\r\n\r\n","description":"","footnote":"","page_name":" 72 ","page_number":72},
  {"content":"\r\n\r\nكرديم ) آنگاه آن حرير نوشته را بر مردى ( چوبى كه براى راندن كشتى به كار رود و فارسى مىباشد ) كه مرد آن را مىگيرد و او از مردى و حرير مزبور پرچمى ساخت و افراشت . او غلامان بصره ( زنگيان زر خريد ) را دعوت مىكرد و آنها ( مالكين را ترك مىكردند ) رو به او مىبردند تا از رنج و عذاب و بندگى رها و آزاد شوند عدهء بسيارى نزد او جمع شدند . او براى آنها خطبه كرد و همه را وعده داد كه سالار و فرمانده و صاحب مال و جاه و جلال كند و براى آنها سوگند ياد كرد كه هرگز نسبت به آنها خيانت نكند . هيچ چيز از نيكوئى فرونگذارد كه در حق آنها همه گونه احسان و خوبى نمايد به آنها خيانت نكند و خوار ندارد و بىيار نگذارد . مالكين و ارباب آنها بدنبال بندگان خود رفتند كه آنها را برگردانند .\r\nزنگيان مالكين يا نمايندگان آنان را گرفتند و زدند و خود صاحب الزنج امر كرد ارباب خود را بگيرند و بهر يكى پانصد تازيانه بزنند بعد از آن آنها را رها كرد و آنها سوى بصره رفتند او هم بعد از آنها در چند كشتى عدهء خود را سوار كرد .\r\nو از رود « دجيل » گذشت و نهر « ميمون » را قصد كرد و در آنجا اقامت نمود . به همان حال ماند كه بندگان را از هر جا جمع مىكرد . چون روز عيد فطر ( عيد رمضان ) رسيد او غلامان را جمع كرد و بامامت براى آنها نماز خواند . سختى و بدبختى آنها را شرح و يادآورى كرد كه چه حال بدى داشتند و خداوند آنها را از آن وضع بد نجات داد و دور كرد و گفت ميخواهد مرتبه و قدر آنها را بلند و گرامى بدارد و بجاى آنكه خود بنده بودند صاحب بنده و جاه و جلال نمايد .\r\nپس از دو روز « حميرى » رسيد . سپاهيان با او نبرد كردند و او را به عقب راندند تا از رود دجله دور شد . ناگاه يكى از رؤساء سپاهيان با عدهء سيصد تن زنگى رسيدند و به او ملحق شدند . چون ديد كه عدهء آنها فزون شده براى آنها از خود آنها سردار و سالار معين كرد و گفت : هر يكى از شما كه بتواند يكى از بندگان را همراه خود بيارد آن بنده زير پرچم و تابع او خواهد بود .\r\nدر آن زمان ابن ابى عون از واسط به محل « ابله » و بلوك دجله منتقل شده بود .\r\n\r\n","description":"","footnote":"","page_name":" 73 ","page_number":73},
  {"content":"\r\n\r\nسالار زنگيان هم « محمديه » را قصد و در آنجا اقامت كرد ناگاه اتباع ابن ابى عون ( حاكم ابله ) رسيدند . زنگيان فرياد زدند : سلاح سلاح ( سلاح را بگيريد و جنگ كنيد ) .\r\nهمه برخاستند و شتاب كردند ميان آنها فتح حجامت گر بود او مشغول تناول طعام بود چون دشمن را ديد ( دستش بسلاح نرسيد ) طبق طعام را برداشت . مردى از شيركشها بنام بلبل بمبارزهء او كمر بست فتح با طبق بر او حمله كرد و بلبل سلاح خود را انداخت و گريخت اتباع او كه عدهء آنها چهار هزار تن بودند تن بفرار دادند بسيارى از آنها كشته شد و بعضى هم از تشنگى مردند و برخى گرفتار شدند اسراء را گردن زد ( صاحب الزنج ) بعد از آن راه قادسيه را گرفت بقادسيه رسيد و بفرمان او زنگيان دست بغارت زدند از آنجا باز به اطراف بصره رفت . يكى از سياهان آگاه شد كه خانه يكى از بنى هاشم پر از اسلحه است و آن در محل « سيب » واقع شده سياهان رفتند و اسلحه را ربودند . نيروى كافى بدست آوردند كه با آن ميتوانستند جنگ كنند .\r\nدر همان هنگام كه صاحب الزنج در محل « سيب » بود عدهء از اهالى بصره بجنگ او مبادرت كردند او يحيى بن محمد را با عده پانصد مرد فرستاد . مقابله رخ داد و اهالى بصره سلاح خود را ريختند و گريختند . باز با عده ديگرى در محل « قرية اليهود » جنگ كرد و فيروز شد آنگاه اتباع خود را در صحرا نگهداشت .\r\nبعد از آن محل « جعفريه » را قصد كرد و شمشير را به كار برد و بيشتر اهالى را كشت .\r\nعده از آنها هم اسير شدند آنها را آزاد كرد . با سپاهى عظيم از اهل بصره روبرو شد .\r\nفرمانده آن سپاه عقيل نام بود چون جنگ رخ داد سپاه بصره منهزم شد بسيارى از آنها كشته شدند . آن سپاه كشتىهاى بسيار حامل خواربار داشت باد مخالف وزيد و كشتىها را بناحيه زنگيان سوق داد . صاحب الزنج كسانى فرستاد كه محمولات كشتىها را غارت كردند . بعد از آن قريه معروف « مهلب » را غارت كرد و آتش زد و مرتكب مفاسد بسيار شد و مملكت را ويران و دچار بلا كرد .\r\nيكى از سالاران ترك بنام ابو هلال با عده چهار هزار جنگجو بنبرد او رسيد\r\n\r\n","description":"","footnote":"","page_name":" 74 ","page_number":74},
  {"content":"\r\n\r\nجنگ در كنار رود « ريان » رخ داد . سياهان حمله سخت بر تركان كردند . پرچم دار آنها را كشتند ابو هلال با تركان تحت فرمان خود گريخت . سياهان هم آنها را دنبال كردند . از اتباع ابو هلال عدهء بيشتر از هزار و پانصد تن كشتند و باز كشتند .\r\nيكى نزد او رفت و خبر داد كه « زينبى » ( از بنى العباس ) يك عده سوار باضافه داد و طلب ( مجاهد - بنام مقطوع از اطاعت خداوند ) و بلاليه و سعديه كه عده آنها فزون بود به قصد او لشكر كشيده . بندهايى هم همراه خود حمل كرده كه گرفتاران را بند كند و سياهان را كتف بسته اسير نمايد فرمانده آن سپاه ابو منصور بود كه عدهء از بندگان بنى هاشم همراه او بودند .\r\nصاحب الزنج على بن ابان را بفرماندهى صد سياه فرستاد كه خبر آن سپاه را بيارد . على بن ابان با عدهء از آنها مقابله و آنها را منهزم كرد . بندگان كه در صف دشمن بودند همه بعلى بن ابان ملحق شدند . صاحب الزنج عده ديگرى از اتباع خود فرستاد . به محلى رسيدند كه هزار و نهصد كشتى در آن لنگر انداخته و عدهء بمحافظت و حراست كشتىها گماشته شده بودند . چون نگهبانان از دور زنگيان را ديدند گريختند . زنگيان محمولات كشتىها را ربودند و نزد صاحب الزنج بردند . چون اموال و اسراء را آوردند ميان آنها حجاج بودند كه كعبه را قصد مىنمودند و ميخواستند از طريق بصره به مكه بروند . او با حجاج بحث كرد و آنها او را تصديق و عقايدش را قبول كردند . به او گفتند : اگر مخارجى همراه خود مىداشتيم با تو مىمانديم و ترا يارى مىكرديم او آنها را آزاد كرد . باز يك عدهء بعنوان طليعه ( پيش آهنگ ) فرستاد كه خبر لشكر دشمن را بيارند رفتند و خبر آوردند كه سپاهى عظيم او را قصد كرده . دستور داد محمد بن سالم و على بن ابان با عده خود در نخلستان كمين شوند و خود بر يك تپه بلند كه بر دشمن مسلط شده بود قرار گرفت . ناگاه درفشها نمايان شد كه جنگجويان هجوم بردند دستور داد زنگيان تكبير كنند . سواران حمله كردند و زنگيان عقب نشستند تا بكوه رسيدند كه صاحب الزنج و عدهء او در آن آماده بودند . باز خيل حمله كرد و زنگيان پايدارى\r\n\r\n","description":"","footnote":"","page_name":" 75 ","page_number":75},
  {"content":"\r\n\r\nكردند فتح حجام از سياهان كشته شد زنگيان خود حمله كردند و سخت دليرى نمودند كه سواران ميان گرفتند ناگاه محمد بن سالم و على بن ابان رسيدند و سخت حمله كردند بسيارى از آنها را كشتند و سايرين منهزم شدند هر يكى راهى گرفتند و سياهان آنان را دنبال كردند تا رود « بيان » كه به گل افتادند و سياهان آنها را به آسانى كشتند و بقيه دستخوش آب شدند .\r\nبزنگيان خبر رسيد كه دشمن كمين در فلان جا نهان كرده كمين را قصد كردند كه هزار مرد از مغربيان بودند با آنها جنگ كردند و همه را كشتند و سلاح آنها را گرفتند . پس از آن اتباع خود را فرستاد دويست كشتى حامل آرد بود آرد را نزد او بردند . همچنين كالاى بسيار ديگر و اسلحه . معلى بن ايوب را هم غارت كردند .\r\nبعد از آن پيش رفت يك پاسگاه مجهز از ابن الزينبى ديد كه عده نگهبانان آن دويست مرد جنگى بود با آنها نبرد كرد و همه را كشت بعد از آن رفت و قريه « ميزران » را غارت كرد در آن قريه گروهى زنگى بودند آنها را باتباع خود از سياهان تقسيم كرد و بفرماندهان داد . سپس رفت و شش سوار ديد كه سالار آنها سليمان - برادرزادهء زينبى بود با او جنگ نكردند . كسانى را فرستاد كه غارت كنند رفتند و گله‌هاى گوسفند و گاو آوردند كشتند و خوردند و دستور داد غارت كنند .\r\nبعد از آن صاحب الزنج بصره را قصد كرد . چون برود معروف رياحى رسيد گروهى از سياهان نزد او رفتند و گفتند : در محل « رياحى » روشنائى ديدند . زنگيان آگاه شدند فرياد زدند : سلاح سلاح . بعلى بن ابان فرمان داد كه از رود بگذرد او با عده سيصد مرد جنگى رفت . به او گفت : هر گاه مدد بخواهى عده براى يارى تو خواهم فرستاد . چون على رفت دوباره زنگيان فرياد زدند : سلاح سلاح زيرا از دور جنبشى ديدند . صاحب الزنج محمد بن سالم را فرستاد گروهى ديد با آنها نبرد ورزيد و از ظهر تا عصر سرگرم جنگ و ستيز بود پس از آن زنگيان دليرانه حمله كردند و آن گروه را منهزم كردند از اهالى بصره و اعراب قريب پانصد تن را كشتند و بازگشتند .\r\n\r\n","description":"","footnote":"","page_name":" 76 ","page_number":76},
  {"content":"\r\n\r\nعلى بن ابان هم پس از اينكه دشمنان را منهزم كرد برگشت سر ابن ابى الليث بلالى را هم همراه خود آورد . او بلالى قواريرى از اعيان بلاليه بود ( بلاليه فرقه از خوارج از اتباع بلال بودند ) ، روز بعد از آن محل رفت و اتباع خود را از دخول به شهر بصره منع كرد ولى بعضى از آنها شتاب كرد و داخل شدند . اهالى بصره با جمع عظيم بجنگ آنها كمر بستند به او خبر دادند و او محمد بن سالم و على بن ابان و مشرق را ( با عده ) بسيار فرستاد . خود او هم همراه آنها از نزديك لشكر كشيد . باتباع خود ( كه داخل شهر بصره شده بودند ) دستور داد كه عقب بنشينند . آنها عقب نشستند كه اهالى بصره بر آنها حمله كردند . زنگيان گريختند . هنگام عصر بود كه بسيارى از آنها در آب افتادند و دستخوش غرق شدند . بعضى در رود شيطان افتادند و بعضى كشته شدند . صاحب الزنج با عده كمى ماند و خداوند تعالى او را نجات داد . اتباع او از فقدان و غيبت او سخت متحير و مبهوت بودند كه ناگاه رسيد و ديد جز پانصد مرد كسى با او نمانده دستور داد بوق‌ها را بدمند . تا اتباع او با شنيدن صداى بوق حاضر شوند دميدند و كسى نيامد . اهالى بصره هم كشتىهاى زنگيان را كه حامل خواربار و كالا بود غارت كردند .\r\nروز بعد عده اتباع خود را شمرد ديد هزار مرد جمع شده‌اند صاحب الزنج محمد بن سالم را به شهر بصره فرستاد كه مردم را پند دهد و بگويد علت خروج و قيام او چيست اهالى بصره محمد را كشتند .\r\nروز دوشنبه چهارم ماه ذى القعده اهالى بصره چون ديدند بر او غالب و پيروز شده‌اند عده بسيارى جمع كردند و مردى كه جنگجو و دريانورد و فرمانده مجاهدين و مرزبانان و عالم بفنون كشتى رانى و نيروى دريائى بود براى سالارى خود برگزيدند كه نامش حماد بود . او هم مجاهدين داوطلب را جمع كرد و از ميان مردم عده تيرانداز و نشانه‌گير و جمعى از اهل عبادت و مجاور مسجد جامع و گروهى از چابكان بلاليه و سعديه و هر كه مايل جنگ و جهاد بود برگزيد و سه كشتى جنگى و چهار كشتى تير انداز ( شدوه - از شذا تيرانداز كه بمنزله اژدرافكن اين زمان است )\r\n\r\n","description":"","footnote":"","page_name":" 77 ","page_number":77},
  {"content":"\r\n\r\nآنها از فزونى عده و رغبت در جهاد ازدحام كردند و بسيارى از آنها ساحل را گرفتند و پياده رفتند و همه مسلح بودند و بعضى پيش آهنگ شده راه را مراقبت و نگاه مىكردند . كشتىها در آب و پيادگان در كنار لشكر كشيدند . چون صاحب الزنج آگاه شد عده از اتباع خود را بفرمانده « زريق » اصفهانى از طرف شرقى رود فرستاد و دستور داد كه كمين باشند . گروهى ديگر بفرماندهى شبل و حسين حمامى از جهت غربى رود فرستاد . بعلى بن ابان فرمان داد كه با عده خود در حالى كه سپرها را برو گرفته حمله ننمايد و جنگ را آغاز نكند مگر بعد از اينكه بدشمن برسد و بر او مسلط شود . بهر دو كمين كه در شرق و غرب آماده شده دستور داد هر گاه اهالى بصره از حدود كمينگاه تجاوز كنند از پشت بر آنها حمله نمايند و فرياد بزنند خود با عده كم ماند و از فزونى سپاه بصره سخت نگران و مبهوت شد . اتباع او چنان كه دستور داده بود رفتند و پس از رسيدن جنگ را آغاز كردند ناگاه هر دو كمين از دو طرف حمله كردند و از پشت پيادگان و كشتىها خروج و قيام نمودند و پيادگان و ديده بانان و پيش آهنگان را غافل كردند كه همه گريختند و از شدت هول در آب افتادند و غرق شدند و هر كه در كنار رود ماند از دم شمشير گذشت و بيشتر اهالى بصره يا كشته يا دستخوش غرق گشته و كسى نجات نيافت مگر گريختگان چابك و چالاك مقتولين و گرفتاران بصره فزون شدند و از هر خانه گريه و زارى و فرياد و نوحه برخاست .\r\nآن جنگ را روز « بيداء » مىگفتند كه بسيارى از بنى هاشم در آن كشته شدند .\r\nكه فزونى آنها قابل احصا و شمار نبود . سرها را نزد آن شخص پليد ( صاحب الزنج ) بردند همه را در يك كشتى گذاشت و كشتى را رها كرد ( كه با آب روان رفت ) و چون ببصره رسيد هر خانواده سر بريده مرد خود را گرفت و به خاك سپرد . ( توضيح آنكه مؤلف روز بيدا آورده و معنى بيدا صحراست و طبرى روز شذا گفته و معنى آن تير اندازيست و اين اصح است چنان كه بكشتىهاى تير انداز و اژدرافكن اشاره شد و نيز مؤلف كشتى حامل سرها را خزبند ناميده و در طبرى جريبه آمده و اين نيز صحيح است و شايد در كامل اشتباه از ناسخ آمده است ) .\r\n\r\n","description":"","footnote":"","page_name":" 78 ","page_number":78},
  {"content":"\r\n\r\nدشمن خدا ( صاحب الزنج ) نيرومند شد و كارش بالا گرفت . اهالى بصره هم سخت مرغوب شدند و از جنگ دست كشيدند .\r\nمردم خبر واقعه را بخليفه نوشتند . خليفه هم « جعلان » ترك را ( با لشكر ) به يارى آنها فرستاد و ابو الاحوص باهالى را والى « ابله » ( قبل از بصره آن محل بنام ابله از ابليوس يكى از سران سپاه اسكندر معروف شد و به همين نام ماند ) . يكى از سالاران ترك را بنام « جريح » به يارى والى فرستاد ( با عده ) . اما آن پليد صاحب الزنج كه اتباع خود را در آخر روز بشوره‌زار ابو قره كشيد و آنها را بهر طرف از چپ و راست فرستاد كه غارت كنند اين وقايع سال جارى بود از حوادث صاحب الزنج . ( بقيه در سنوات بعد ) .\r\n\r\nبيان حوادث\r\nدر آن سال جنگى ميان لشگر خليفه و مساور بن شارى ( خارجى خريدار نفس خود براى جهاد كه تحت اللفظ شارى باشد ) رخ داد لشكر خليفه منهزم شد .\r\nدر آن سال معلى بن ايوب درگذشت .\r\nسليمان بن طاهر والى بغداد و سواد ( عراق و پيرامون بغداد ) شد كه در ربيع الاول وارد شد . او از خراسان آمده بود . معتز به او خلعت داد و او ( از سامرا ) ببغداد رفت ابن الرومى درباره او گفت :\r\n من غديرى من الخلائق ضلوا * فى سليمان عن سواء السبيل\r\nعوضوه بعد الهزيمه بغدا * دكان قد أتى بفتر جليل\r\nمن يخوض الردى اذا كان من * فر أنابوه بالجزاء الجميل \r\nيعنى : يار و مساعد من كيست كه مرا از خلق گمراه ( بر كنار كند ) كه در باره سليمان راه راست را گم كرده‌اند .\r\nمردم پاداش فرار او را ايالت بغداد داده‌اند انگار يك فتح بزرگ كرده ( در\r\n\r\n","description":"","footnote":"","page_name":" 79 ","page_number":79},
  {"content":"\r\n\r\nواقعه طبرستان از حسن بن زيد گريخته و مازندران را به او داده بود كه چون برادرش محمد در بغداد وفات يافت او را جانشين او نمودند ) .\r\nكيست ( بعد از اين ننگ ) بتواند بدرياى مرگ بزند و تن بدهد در حالى كه پاداش گريز و ننگ چنين پاداش نيكى باشد ؟\r\n( مولف گويد ) يعنى فرار سليمان از حسن بن زيد علوى .\r\nدر آن سال صالح بن وصيف احمد بن اسرائيل و حسن بن مخلد و ابو نوح عيسى بن ابراهيم را دستگير و بند كرد و از آنها مال ( اندوخته ) را خواست علت اين بود كه تركان حقوق خود را مطالبه كردند و در بيت المال اندوخته نبود . منشيان مذكور اموال را ربوده بودند . احمد وزير معتز و حسن وزير مادر معتز بودند . احمد با صالح بن وصيف مشاجره كرد و به او گفت : اى متمرد عاصى و اى فرزند متمرد عاصى و سخن درشت ميان هر دو رد و بدل شد كه صالح به حال غش و اغما افتاد و گلاب بر روى او پاشيدند . اتباع او دم در منتظر بودند همه با يك آهنگ فرياد زدند و شمشيرها را كشيدند و بر معتز هجوم بردند معتز آنها را به آن حال گذاشت و باندرون پناه برد .\r\nآنها احمد بن اسرائيل و فرزند مخلد را گرفتند و با غل و زنجير سنگين بند كردند و به خانه صالح بردند . معتز بصالح گفت : احمد را به من ببخش زيرا او منشى و مربى من است . صالح اجابت نكرد . پس از آن آنها را تازيانه زد و نوشته به خط آنها گرفت كه مقدار بسيار گزاف از اموال خود را باقساط بدهند و نتوانست چيزى از آن اقساط بدست آرد . جعفر بن محمود ( وزير شد ) امر و نهى را بر عهده گرفت .\r\nدر آن سال در ماه رجب عيسى بن جعفر و زيد بن على كه هر دو حسنى بودند در كوفه قيام و ظهور نمودند . عبد اللّه بن محمد بن داود بن عيسى را ( امير عباسى در كوفه ) كشتند .\r\nدر ماه ذى القعده حسن بن محمد بن ابى الشوارب بزندان افتاد . عبد الرحمن بن نائل بصرى قاضى سامرا شد .\r\nعلى بن حسين بن عباس ( بايد بن اسماعيل بن عباس باشد ) بن محمد بن على بن\r\n\r\n","description":"","footnote":"","page_name":" 80 ","page_number":80},
  {"content":"\r\n\r\nعبد اللّه بن عباس امير الحاج شد .\r\nدر آن سال مردى علوى در مصر قيام و ظهور نمود و گفت : من احمد بن محمد بن عبد اللّه بن ابراهيم بن طباطبا هستم . محل ظهور او ميان برقه و اسكندريه بود او سوى صعيد ( با عده خود ) رفت و ياران او فزون گشتند و ادعاى خلافت نمود . احمد بن طولون ( امير مصر كه ترك بوده ) براى سركوبى او لشكر فرستاد جنگ كردند و اتباع ابن طباطبا منهزم شدند او پايدارى و دليرى كرد و كشته شد . سر او را بمصر بردند .\r\nدر آن سال خفاجة بن سفيان امير صقليه ( سيسيل ) درگذشت . فرزندش محمد جانشين او شد كه شرح آن در اخبار سنه دويست و چهل و هفت گذشت . چون محمد بامارت نشست عم خود عبد اللّه بن سفيان را سوى « سرقوسه » ( با عده ) روانه كرد او كشت و زرع را نابود كرد و بازگشت .\r\nدر آن سال ابو احمد عمر بن شمر بن حمدويه هروى لغوى كه در شعر و ادب پيشوا بود درگذشت . او از ابن اعرابى و رياشى و ديگران روايت مىكرد .\r\nمحمد بن كرام بن عراف بن خزانه بن براء صاحب عقيده تشبيه در شام در گذشت و او از اهالى سيستان بود . ( تشبيه مقصود اعتقاد بمجسم كردن خداوند است كه داراى دست و چشم است كه يد اللّه را حقيقت مىداند نه مجاز و عقيدهء او و امثال او معروف است ) .\r\nزبير بن به كار بن مصعب بن ثابت بن عبد اللّه بن الزبير هم درگذشت . او قاضى مكه بود . از بام افتاد و پس از دو روز مرد سن او هشتاد و چهار سال بود . عبد اللّه بن عبد الرحمن دارمى صاحب مسند ( كتاب مسند در حديث ) در ماه ذى الحجه در گذشت عمر او هفتاد و پنج سال بود . ابو عمران عمر بن بحر جاحظ ( دانشمند مشهور ) كه از علماء معتزله در علم كلام بود و على بن مثنى بن يحيى بن عيسى موصلى پدر ابو يعلى صاحب مسند و محمد بن سحنون فقيه مالكى قيروانى وفات يافتند . شخص اخير در قيروان درگذشت .\r\n\r\n","description":"","footnote":"","page_name":" 81 ","page_number":81},
  {"content":"\r\n\r\n\r\nسنه دويست و پنجاه و شش\r\n\r\nبيان رسيدن موسى بن بغا به شهر سامرا و پنهان شدن صالح بن وصيف\r\nدر دهم محرم سال جارى موسى بن بغا در حالى كه سپاه خود را آراسته و آماده جنگ كرده بود وارد شهر سامرا شد . صالح بن وصيف پنهان گرديد و موسى يكسره بكاخ و كوشك رفت مهتدى ( خليفه ) براى استماع شكايت و تظلم مردم نشسته بود .\r\nبه او خبر دادند كه موسى بغا آمده او مدت يك ساعت از اجازه ملاقات خوددارى كرد و بعد اذن داد بهمراهان او هم اجازه داد و آنها وارد شدند و بحث و مناظره كردند .\r\nآنگاه مهتدى را از جاى خود اخراج و بر چهارپاى يكى از چاكران سوارش كردند .\r\nهر چه در كاخ بود بيغما بردند و مهتدى را در خانه « ياجور » باز داشتند . علت گرفتارى او اين بود كه يكى از سران سپاه موسى گفت : علت طول انتظار و تعويق اجازه شما اين است كه مهتدى قصد خدعه داشته و ميخواست شما را به آن حال باز دارد كه صالح بن وصيف با عدهء خود برسد و شما را غافل گير كند آنها هم ترسيدند و بگرفتارى او مبادرت كردند . چون مهتدى را بردند بموسى بن بغا گفت : واى بر تو مرتكب يك كار بزرگ و دشوار شدى از خدا بپرهيز . موسى بن بغا به او گفت : به خاك متوكل سوگند ما جز نيكى نسبت به تو نخواهيم كرد اگر كسى قصد نيكى داشت به خاك معتصم يا واثق سوگند مىكرد نه به خاك متوكل ، پس از آن به او سوگند دادند كه با صالح بن وصيف همكارى و يارى نكند و هر چه نسبت به آنها بكند همين باشد كه خود گفته و بدان تظاهر كرده و غير از آن در باطن كارى نكند ، پس از آن به او تجديد بيعت كردند . آنگاه بصالح پيغام دادند كه حاضر شود و اموال را حاضر كند . نيز\r\n\r\n","description":"","footnote":"","page_name":" 82 ","page_number":82},
  {"content":"\r\n\r\nبهاى خون منشيان را از او خواستند اموال معتز را كه ربوده بود از او مطالبه كردند . او هم به آنها وعده داد ولى چون شب فرا رسيد ديد كه يارانش همه پراكنده شده‌اند ناگزير پنهان شد .\r\n\r\nبيان كشتن صالح بن وصيف\r\nدر آن سال صالح بن وصيف كشته شد و آن در تاريخ بيست و دوم ماه صفر بود .\r\nسبب اين بود كه مهتدى سه روز مانده از ماه محرم نامه ابراز و ادعا كرد كه زنى آن نامه را بسيما شرابى ( نام آبدار سيما ) داد گفت : خانه من در فلان محل است هر گاه مرا بخوانيد خواهم بود او را جستجو كردند و در آنجا نبود . سيما شرابى گفت :\r\nنمىدانم كه در آن نامه چه نوشته شده . مهتدى سالاران و سليمان بن وهب را نزد خود خواند و نامه را به آنها ارائه داد . سليمان ادعا كرد كه نامه به خط صالح است آن را براى سالاران خواند . او چنين نوشته بود : من در شهر سامرا مخفى شده‌ام براى اين پنهان شده‌ام كه سلامت و بقاء موالى ( غلامان - تركان ) را حفظ و فتنه را ريشه كن كنم . آنچه را كه از منشيان و مادر معتز بدست آورده بود شرح داده و در آن نامه تظاهر بقوه نفس و دليرى كرده بود . چون قرائت آن نامه پايان يافت مهتدى بدنبال آن بيانى در لزوم صلح و اتحاد نمود كه تفرقه و عداوت و كينه زشت است . تركان او را متهم كردند كه او از محل اختفاء صالح آگاه است و به او هم متمايل مىباشد . درباره آن نامه و صالح گفتگو بدرازا كشيد . روز بعد تركان در خانه موسى بن بغا جمع شدند و به داخل كوشك رفتند و همه متفق بر اين شدند كه مهتدى را از خلافت خلع كنند . با يك بال ( باى بيك ) به آنها گفت : شما فرزند متوكل را ( مقصود معتز ) كشتيد و او زيبا و سخى و دست و دل باز و نيك نفس بود اكنون ميخواهيد اين را بكشيد ( مهتدى ) و حال اينكه مسلمان است و روزه مىگيرد و نبيد نمىنوشد و گناهى هم ندارد . به خدا سوگند اگر او را بكشيد من بخراسان خواهم رفت و شما را رسوا خواهم كرد . مهتدى آگاه شد از مجلس خود برخاست و جامه پاكيزه\r\n\r\n","description":"","footnote":"","page_name":" 83 ","page_number":83},
  {"content":"\r\n\r\nپوشيد و به خود عطر زد و شمشير را به خود بست ( آماده مرگ شد ) و آنها را احضار كرد آنها داخل شدند به آنها گفت : آنچه بر آن تصميم گرفته‌ايد به من ابلاغ شد . من مانند كسانى كه پيش از من بود مثل مستعين ( كه خلع شد ) و معتز ( كه كشته شد ) نخواهم بود . به خدا قسم من بيرون نيامدم تا آنكه آماده مرگ شدم و عطر به خود ماليدم ( كافور ) و برادر خود را وصى خود نمودم كه فرزندانم را نگهدارى كند .\r\nاين شمشير من است به خدا قسم با آن خواهم زد تا بتوانم و تا قبضه آن در دست من است .\r\nبه خدا اگر يك مو از من كم شود بيشتر از شما هلاك خواهند شد و از ميان خواهند رفت .\r\nتا كى اين مخالفت و تمرد و قيام ضد خلفاء و جسارت بر خدا ؟ در نظر شما يكسانند كسانى كه بحفظ و بقاء شما مىكوشند و كسانى كه نبيد مىنوشند ( باده‌گسار باشد ) و از بلائى كه بر شما نازل شود خرسند گردد و از آنچه از دنياى شما ربوده باشد بهره‌مند شود . شما خواهيد دانست كه بعضى از پيوستگان شما بيشتر از خانواده و فرزندان من نسبت بشما بدخواه و بدبين هستند . همانهائى كه مىگويند من مىدانم محل اختفاى صالح كجاست مگر صالح جز يكى از موالى ( مانند شما و از شما ) نيست چگونه من با او بتوانم زيست كنم اگر شما بدخواه او باشيد . اگر شما با او صلح كنيد براى خودتان بهتر خواهد بود و من همان صلح را براى طرفين تاييد و محكم خواهم كرد و اگر نخواهيد و اصرار كنيد كه به همين حال بدخواهى باشيد بكوشيد كه صالح را پيدا كنيد من از محل او اطلاع ندارم . به او گفتند : سوگند ياد كن كه از خفاگاه او آگاه نيستى . گفت : اگر سوگند ميخواهيد كه من آگاه هستم ولى بايد در حضور بنى هاشم باشد قضات هم بايد گواهى دهند و آن فردا روز جمعه بعد از نماز جمعه خواهد بود . سپس رو بمحمد بن بغا و با يك بال ( باى بيك ) كرد و گفت :\r\nشما حضور داشتيد و ديديد كه صالح نسبت بمنشيان چه كرد و چگونه اموال آنها را ربود .\r\nهمچنين مادر معتز كه مال وى را گرفت و شما هم به اندازه او گرفتيد و ربوديد آن دو مرد ( محمد بن بغا و باى بيك ) با شنيدن اين جمله كينه او را در دل گرفتند . پس از آن همه خواستند او را خلع كنند ولى ترسيدند شورش و بلواى بر پا شود زيرا مال در خزانه\r\n\r\n","description":"","footnote":"","page_name":" 84 ","page_number":84},
  {"content":"\r\n\r\nكم بود ناگاه مال از پارس رسيد كه مقدار آن ده هزار هزار و پانصد هزار درهم بود در آخر محرم شايع شد كه آن قوم تصميم گرفتند كه مهتدى را خلع كنند و بكشند او را بستوه آوردند شبنامه نوشتند و در راه پخش كردند يا در مساجد انداختند كه مضمون آن اين است : اى مسلمين براى خليفه عادل خود دعا كنيد او در عدالت گسترى مانند عمر بن الخطاب است خداوند او را بر دشمن خود غالب و پيروز فرمايد و از ستم ظالم مصون بدارد و نعمت او را تكميل كند كه اين ملت بنعمت بقاء او تمتع نمايد زيرا تركان او را مجبور كرده‌اند كه خود را خلع كند او چند روز است كه تحت شكنجه تركان است درود خداوند بر محمد باد .\r\nروز چهارشنبه چهار روز از ماه صفر گذشته موالى ( تركان ) در محل كرخ و دور ( خانه‌ها ) جنبيدند و بمهتدى پيغام دادند كه يكى از برادران خود را نزد آنها بفرستد كه نامه خود را به او بدهند تا برساند . او هم برادر خود ابو القاسم عبد اللّه را فرستاد .\r\nبه او گفتند كه ما مطيع و فرمانبردار هستيم ولى موسى بن بغا و باى بيك و گروهى ديگر بر خلع او اصرار مىكنند ولى ما حاضر هستيم كه خون خود را در راه او بريزيم .\r\nاز تاخير حقوق خود هم شكايت كردند و گفتند ماليات و رسوم تيول و املاكى كه به آنها واگذار شده بسيار سنگين است كه بايد بسالاران و فرماندهان خود بدهند و از فزونى باج و خراج كه برؤساء خود مىپردازند شكايت كردند و زنان و پيوستگان آنها هم فزون شده و قادر بر ادارهء زندگانى آنها نمىباشند . تمام مطالب و شكايات خود را نوشتند و به او دادند كه نامه آنها را بمهتدى برساند . مهتدى هم به خط خود پاسخ داد كه من نامه شما را خواندم و همه چيز را دانستم و از فرمانبردارى شما بسيار خرسند شدم خداوند اجر و پاداش بشما عطا فرمايد . اما نيازمندى و تنگدستى شما كه براى من بسيار ناگوار است به خدا قسم صلاح من اصلاح كار و انجام كار شماست . من نمىخورم و نمىنوشم و بفرزندان خود چيزى جز قوت لا يموت و ستر عورت نمىدهم و شما مىدانيد اموالى كه براى من رسيده چه مقدار است و كجاست .\r\nاما تيول و باج و خراج شما : من رسيدگى مىكنم و همه را به مصرف شما مىرسانم\r\n\r\n","description":"","footnote":"","page_name":" 85 ","page_number":85},
  {"content":"\r\n\r\nو بر مىگردانم و محبت شما را مغتنم مىشمارم بخواست خداوند آنها نامه او را خواند و درخواست كردند كه تمام كارها عام و خاص در دست امير المؤمنين باشد هيچ كس بر او اعتراض نكند . رسوم آنها هم به وضع زمان مستعين برگردد كه هر نه تن سرباز تابع يك عريف ( ده باشى ) باشند و براى هر پنجاه سرباز يك خليفه و هر صد سرباز يك قائد . نام زنان و پيوستگان از دفتر سربازان ساقط و حذف شود و هيچ سربازى ( مولى - غلام ) از مال و حق خود چيزى ندهند و ملزم نشود كه مال خود را بكاهد . ارزاق و عطاء آنها در هر دو ماه پرداخت شود ( چندين ماه تأخير نشود ) . واگذارى املاك بجاى نقد باطل شود و از بين برود .\r\nسپس گفتند : آنها بدر كاخ خليفه خواهند رفت تا خود او حاجت آنان را برآورد و اگر بشنوند كه كسى بخليفه اعتراض كند سر او را با شمشير خواهند گرفت . يا اينكه اگر از سر او يك مو كنده شود بجاى آن سر موسى بن بغا و باى بيك و باجور و ديگران را خواهند بريد . اين مطالب را نوشتند و نوشته را بابى القاسم ( برادر خليفه ) دادند و خود از آنجا به شهر سامرا داخل شدند . سالاران و فرماندهان سخت نگران شدند . مهتدى هم براى استماع شكايت و تظلم مردم نشسته بود . فقهاء و قضات هم نزد او بودند . فرماندهان هم هر يكى در وظيفه و مرتبت خود بودند ابو القاسم داخل شد و نامه را داد . نامه را براى سالاران خواند ولى يك خواندن ظاهرى و بدون توجه . ميان سالاران موسى ( بن بغا ) بود . خليفه جواب نامه را به خط خود نوشت و هر چه خواسته بودند اجابت و قبول كرد و پاسخ را ببرادر خود ابو القاسم داد .\r\nابو القاسم بموسى بن بغا و باى بيك و محمد بن بغا گفت : شما هم نمايندگانى نزد آنها بفرستيد و عذر بخواهيد . آنها هم نماينده فرستادند . همه به محل تركان رسيدند . عدهء تركان تقريبا هزار سوار و سه هزار پياده بود . رسيدن آنها در تاريخ پنجم ماه صفر واقع شد . ابو القاسم نامه را داد و گفت : امير المؤمنين مطالب شما را انجام مىدهد و هر چه خواستيد پاسخ قبول داد . اينها هم نماينده سالاران شما\r\n\r\n","description":"","footnote":"","page_name":" 86 ","page_number":86},
  {"content":"\r\n\r\nهستند . مىگويند اگر چيزى شنيده باشيد ما از آن معذرت ميخواهيم و ما برادر شما هستيم . شما از ما و ما از شما و به يكديگر مىرسيم . تركان پس از آن بمهتدى نوشتند كه درباره پنج مطلب پنج امضا از او ميخواهند يك امضا براى افزايش حقوق ، دومى براى برگردانيدن املاك . سيمى جدا كردن موالى از بيگانگان و خارجيان و امتياز خواص نسبت بخارجيان ( غير سرباز ترك - كه بعبارت برانيون آمده كه بيرونيان باشند و در طبرى عبارت بوابين آمده كه دربانان باشد و صحيح برانيون است كه بيگانگان و خارجيان كه با غلامان و تركان مختلط شدند ) .\r\nچهارمين امضا براى پس دادن رسوم و عوارض و ماليات اخذ شده مانند زمان مستعين ، پنجمى هم پس دادن حقوق پناهندگى ( مفهوم نشد كه در كامل بلاجى آمده و در طبرى تلاجى تبادل پناه است ) . امير المؤمنين هم كار لشكر را بيكى از برادران خود واگذارد كه هر شكايتى كه دارند بواسطه او بكنند يا به كسى بسپارد كه بامور لشكر رسيدگى كند و كارهاى آنها را انجام دهد . كه آن شخص از موالى ( تركان - غلامان ) نباشد . به حساب صالح بن وصيف و موسى بن بغا هم رسيدگى كند و هر چه گرفتند باز ستاند . در هر دو ماه عطاء و حقوق آنها را بپردازد كه در غير اين صورت خشنود نخواهند بود . باز هم هر چه نوشتند ببرادر خليفه ابو القاسم دادند نامه ديگرى هم بفرماندهان موسى بن بغا و ديگران نوشتند . كه در آن نامه اشاره كردند ما بامير المؤمنين نامه نوشتيم و هر چه خواستيم شرح داديم . و هيچ چيز مانع انجام آن نخواهد بود مگر مخالفت و اعتراض فرماندهان و اگر از سر امير المؤمنين يك مو كاسته شود سر سالاران و فرماندهان را خواهند بريد و همه را خواهند كشت .\r\nآنها راضى نخواهند شد مگر اينكه صالح بن وصيف از خفا گاه خود بيرون آيد و با موسى بن بغا حاضر شود و هر دو اموال ربوده را تسليم كنند . چون مهتدى نامه را خواند دستور داد پنج امضاء را انجام دهند و پس از امضا نامه قبول را باز بتوسط ابو القاسم فرستاد و آنچه خواسته بودند پذيرفت . ابو القاسم هنگام غروب نزد آنها رفت و نامه را رساند و مطالب را قبول كرد . موسى بن بغا نيز نامه نوشت كه پنج\r\n\r\n","description":"","footnote":"","page_name":" 87 ","page_number":87},
  {"content":"\r\n\r\nدرخواست آنان را پذيرفته و اجازه داده كه صالح از خفاگاه خارج شود و او برادر و پسر عم اوست و ميل ندارد بر خلاف ميل آنان ( تركان ) رفتار كند .\r\nچون نامه را خواندند گفتند : امشب را مىگذرانيم و فردا شما را از تصميم و رأى خود آگاه خواهيم كرد .\r\nروز بعد موسى از كاخ خليفه سوار شد و با عدهء هزار و پانصد مرد سوى آنها رفت و راه آنها را گرفت . ابو القاسم هم رسيد ولى چيزى كه مفهوم باشد از آنها نشنيد زيرا هر دسته يك چيز مىگفتند و ميخواستند چون گفتگو بدرازا كشيد ابو القاسم بازگشت و از عده موسى گذشت . موسى هم با عدهء خود باتفاق او برگشت .\r\nپس از آن مهتدى دستور داد كه محمد بن بغا باتفاق برادر خليفه ابو القاسم نزد آنان برود . او با عدهء پانصد سوار نزد آنها رفت . موسى بغا روز بعد بجاى خود بازگشت و ابو القاسم و محمد بن بغا نزد آنها رسيدند و نوشته بآن‌ها دادند كه بصالح بن وصيف امان داده شده كه آن امان تأكيد و تثبيت گرديده . آنها درخواست كردند كه موسى بن بغا داراى مقام و مرتبه پدرش بغاى كبير شود همچنين صالح بن وصيف بمقام پدر خود نايل شود . سپاه هم در دست كسى باشد كه اكنون در دست اوست .\r\nصالح بن وصيف هم از خفا گاه بيرون آيد و عطاء و حقوق آنها پرداخته شود . پس از آن اختلاف ميان آنها پرداخته شود . پس از آن اختلاف ميان آنها واقع شد بعضى مىگفتند : راضى شديم و برخى ناراضى بودند . ابو القاسم و محمد بن بغا هم بازگشتند .\r\nو مردم متفرق شدند ( مقصود تركان ) بعضى بكرخ رفتند و جمعى بخانه‌هاى خود و عدهء به شهر سامرا داخل شدند . روز بعد فرزندان وصيف سوار شدند و شعار دادند و فرياد زدند سلاح سلاح و چهار پايان عموم مردم را ربودند و در سامرا لشكر زدند و از ابو القاسم درخواست كردند كه صالح را به آنها بدهد . مهتدى شنيد و بموسى گفت آنها صالح را ميخواهند . موسى گفت : مگر من او را پنهان كرده‌ام . اگر او نزد آنها ( تركان ) باشد بايد او را آزاد و ظاهر كنند . پس از آن موسى و فرماندهان سوار شدند . عدهء گرد او جمع و عدهء آنها بالغ بر چهار هزار سوار گرديد . لشكر زدند و تركان\r\n\r\n","description":"","footnote":"","page_name":" 88 ","page_number":88},
  {"content":"\r\n\r\n( مخالف ) پراكنده شدند . اهالى كرخ و سپاهيان صاحب خانه نجنبيدند . موسى و همراهان او در طلب وصيف كوشيدند جماعتى هم متهم شدند كه او را پنهان كرده‌اند .\r\nپس از آن يكى از غلامان داخل يك خانه شد كه آب بنوشد شنيد كه كسى مىگويد : اى امير پنهان شو كه يك غلام داخل شده آب بنوشد . آن غلام شنيد نزديكى از عياران ( كه در لشكر موسى بوده ) رفت و خبر داد . آن عيار سه مرد با خود برد و بطلب صالح رفت ديد او در قبال آينه نشسته ريش خود را شانه مىكند . او را دستگير كرد . صالح تضرع و التماس كرد . عيار گفت : نمىتوانم ترا رها كنم ولى من ترا از خانه و خانواده خود عبور مىدهم شايد فرماندهان و ياران تو ترا نجات دهند و اگر دو مرد به يارى تو بكوشند من ترا آزاد خواهم كرد . او را پا برهنه كشيدند . بر سر هم كلاه يا عمامه نداشت . عوام هم بدنبال او شتاب كردند او را بر خر سوار نمودند و بكوشك بردند يكى از اتباع موسى او را با شمشير زد بعد او را كشتند و سرش را بريدند و جسد او را گذاشتند سرش را نزد مهتدى بردند و هنگام غروب بود كه به او خبر دادند . گفت : او را به خاك بسپاريد . سر او را بر نيزه گذاشتند و همه جا گشتند و ندا دادند اين است كيفر كسى كه خواجه خود را بكشد ( مقصود معتز خليفه ) .\r\nپس از قتل او سر بغاى صغير كه بر دار بود فرود آوردند و بخانواده‌اش دادند كه دفن كنند . چون صالح كشته شد سلولى ( شاعر ) بموسى بن بغا گفت :\r\n و نلت و ترك من فرعون حين طغى * و حيث اذ جئت يا موسى على قدر\r\nثلاثة كلهم باغ اخو حسد * يرميك بالظلم و العدوان عن وتر\r\nوصيف فى الكرخ ممثول به و بغا * بالجسر محترق بالنار و الشرر\r\nو صالح بن وصيف بعد منعقر * بالحير جئته و الروح فى سقر \r\nيعنى : بانتقام خود از فرعون نائل شدى كه او طغيان كرد و تو اى موسى بر حسب وقت معين و تقدير شده رسيدى . ( در اينجا بمناسبت نام موسى در شعر\r\n\r\n","description":"","footnote":"","page_name":" 89 ","page_number":89},
  {"content":"\r\n\r\nفرعون آورده كه مقصود دشمن فرعون‌صفت است و شعر مقرون ببلاغت است ) .\r\nسه كس هستند ( از دشمنان تو ) همه متعدى هستند . حسود ترا با ستم و تعدى از روى كينه و خونخواهى نشان مىكند .\r\nوصيف در كرخ او را علم كرده‌اند و بغا بر سر پل با آتش و شرر افروخته شده .\r\nصالح بن وصيف بعد از آنها به خاك كشيده شده و جسد او در محل « حير » افتاده و روح او در دوزخ است .\r\n\r\nبيان مخالفت خوارج با مساور\r\nدر آن سال مردى از خوارج عبيده نام از طايفه بنى زهير العمروى با مساور مخالفت كرد . سبب اين بود . عبيده معتقد بود كه گناهكار نمىتواند توبه كند و مساور عقيده داشت كه مىتواند و توبه او قبول مىشود . عبيده عدهء خود را جمع كرد و بجنگ مساور كمر بست . مساور هم از محل « حديثه » لشكر كشيد و بمقابله او پرداخت . در ماه جمادى الاولى سنه دويست و پنجاه و هفت در ناحيه « جهينه » پيرامون موصل مقابله و جنگ رخ داد . نبرد سخت و هولناك واقع شد مساور پياده شد و دستور داد اتباع او دست و پاى اسبها را بزنند و ببرند و همه پياده جنگ كنند . عبيده كشته شد و بيشتر اتباع او كشته شدند و بقيه گريختند . مساور بن اغلب كشور عراق مسلط و غالب شد و باج و خراج را از خليفه منع كرد . سپاه خليفه دچار تنگ دستى و عسرت شد . موسى بن بغا براى جنگ مساور لشكر كشيد همچنين باى بيك و ديگران با سپاهى عظيم و عده بسيار . سپاه به محل « سن » رسيد و در آنجا لشكر زدند و پس از مدتى بسامرا بازگشتند كه آن را در شرح خلع مهتدى بيان خواهيم كرد .\r\nچون معتمد بخلافت نشست مفلح را براى جنگ مساور فرستاد . سپاه او بسيار عظيم و استعداد و سلاح آنها خوب بود . چون مفلح نزديك حديثه شد مساور از آنجا بيرون رفت . و « جبلين » را قصد كرد آن جبلين ( دو كوه ) يكى « زينى » نام\r\n\r\n","description":"","footnote":"","page_name":" 90 ","page_number":90},
  {"content":"\r\n\r\nداشت و ديگرى « عامر » كه نزديك حديثه ( شهر جديد ) بود مفلح بتعقيب او كوشيد .\r\nمساور با چهار هزار سوار عنان پيچيد و به او حمله كرد . هر دو جنگ كردند . مساور تازه از جنگ عبيده فراغت يافته بود . مفلح بر كوه « زينى » صعود كرد ولى كارى پيش نبرد زيرا مساور بر قله كوه قرار گرفت . مفلح هم در كمر كوه لشكر زد و چندين نبرد ميان آنها واقع شد . يك روز صبح برخاستند و بطلب مساور كوشيدند او را نيافتند زيرا او از راه ديگر غير از آنچه در تصرف سپاه مفلح بود رفته و جا تهى كرده بود . مفلح نا اميد شده و بسيارى از اتباع او مجروح و ناتوان گشته بودند .\r\nراه موصل را گرفت و از آنجا به محل « ديار ربيعه » و « سنجار » و « نصيبين » و خابور رفت . آن چند محل را اداره كرد و سر و سامان داد و باز بموصل رفت . در آنجا نسبت بمردم خوشرفتارى كرد و در ماه رجب از موصل خارج و آماده جنگ با مساور شد . چون به محل « حديثه » رسيد مساور از آنجا خارج شد او در غياب و دورى مفلح به آن محل باز گشته بود . مفلح هم همه جا لشكر كشيد و بتعقيب مساور كوشيد در هر كوه و دره و وادى لشكر خود را فرستاد . لشكر خسته و ناتوان شد . مساور خستگى لشكر را مغتنم شمرد برگشت و هر خسته و از لشكر مانده را گرفت . يك گروه از لشكر مفلح بازگشت و با عده مساور نبرد كرد و باز بمفلح ملحق شدند . مفلح به محل « حديثه » ( شهر جديد مساور ) رسيد چند روزى در آنجا ماند و در اول ماه رمضان بسامرا بازگشت . مساور بعد از او بر بلاد غالب و مسلط شد باج و خراج گرفت و قدرت و عظمت يافت .\r\n\r\nبيان خلع و مرگ مهتدى\r\nدر پانزدهم ماه رجب مهتدى خلع شد و در هيجدهم همان ماه درگذشت .\r\nسبب اين بود كه اهالى كرخ و تركان ساكن خانه‌هاى شهر و كسانى كه به آنها اشاره شد همه جنبيدند و در اول ماه رجب حقوق خود را مطالبه كردند . مهتدى\r\n\r\n","description":"","footnote":"","page_name":" 91 ","page_number":91},
  {"content":"\r\n\r\nابو القاسم برادر خود را نزد آنها فرستاد كيغلغ و ديگران هم با او بودند مذاكره كردند و آرام شدند .\r\nابو نصر محمد بن بغا شنيد كه مهتدى بتركان گفته بود مال در دست محمد و موسى دو فرزند بغا مىباشد . محمد گريخت و ببرادر خود كه در محل « سن » لشكر زده بودند ملحق شد . موسى براى جنگ مساور لشكر كشيده و در « سن » لشكر زده بود . مهتدى به او چهار نامه نوشت كه او در امان است . محمد بن بغا باتفاق برادرش « حيسون » و « كيغلغ » بازگشت . مهتدى آن دو برادر را باتفاق « كيغلغ » بازداشت و از ابو نصر محمد بن بغا اموال را مطالبه كرد وكيل او پانزده هزار دينار داد ابو نصر را بعد از آن كشتند و در چاه انداختند تا جسد او متعفن شد بعد از چاه در آوردند و به خانه خود بردند حسن بن مأمون بر نعش او نماز خواند .\r\nمهتدى هم بموسى بن بغا بعد از قتل برادرش نوشت كه سپاه را تسليم « باى بيك » نمايد و خود نزد وى آيد . فرمان هم براى « باى بيك » صادر كرد كه سالارى سپاه را بگيرد و خود بجنگ مساور شارى ( خريدار نفس خود ) برود . در نامه هم دستور كشتن موسى بن بغا و مفلح را داده بود .\r\n« باى بيك » نامه را نزد موسى بن بغا برد و گفت : من از اين كار خرسند نيستم .\r\nاين يك نحو توطئه براى نابودى همه ماست . رأى تو چيست ؟ موسى گفت : من چنين صلاح مىدانم كه تو بسامرا به روى و تظاهر بطاعت بكنى و بگويى من دشمن موسى و مفلح هستم و مهتدى را ضد آن دو يارى مىكنم . آنگاه او نسبت به تو اعتماد خواهد كرد پس از براى قتل او ( مهتدى ) توطئه و تدبير خواهى كرد .\r\nباى بيك باتفاق « پارلوچ » و « اسارتكين » و سيماى بلند قامت و ديگران وارد دار الخلافه سامرا شدند و آن در دوازدهم ماه رجب بود . مهتدى باى بيك را بازداشت و ديگران را آزاد گذاشت اتباع باى بيك شوريدند و گفتند : براى چه قائد و سالار ما را حبس كرده و براى چه ابو نصر بن بغا را كشت . صالح بن على بن يعقوب بن منصور نزد مهتدى بود . مهتدى با او مشورت كرد . صالح گفت هيچ يك\r\n\r\n","description":"","footnote":"","page_name":" 92 ","page_number":92},
  {"content":"\r\n\r\nاز پدران تو به اين مرتبه از شجاعت نرسيده بود كه تو رسيدى . ابو مسلم نزد خراسانيان بيشتر از اين ( باى بيك ) نزد قوم خود احترام و عظمت داشت بعضى از آنها ( خراسانيها نسبت بابى مسلم ) او را مىپرستيدند با وجود اين سر او را براى آنها افكندند و آنها همه خاموش شدند . اگر تو همچنين كنى آنها ( اتباع باى بيك ) خاموش خواهند شد .\r\nمهتدى سوار شد و تمام مغربيان ( اهالى افريقا ) و تركان و اهالى « فرغانه » جمع شده بودند . لشكر خود را آراست و در ميمنه مسرور بلخى را گذاشت ( فرمانده ) و در ميسره « يار كوچ » . خود با « اسارتكين » و « طبايغو » و ديگر سالاران در قلب قرار گرفت و فرمود سر باى بيك را بيارند : عتاب بن عتاب سر او را آورد او را كشتند .\r\nميمنه و ميسره مهتدى با تركانى كه در آن بودند مهتدى را ترك كرده بتركان مخالف پيوستند ديگران گريختند و مهتدى را تنها گذاشتند عده از دو طرف كشته كشته شدند هفتصد و هشتاد مرد از اتباع مهتدى و قريب چهار هزار از تركان گفته شد دو هزار و باز گفته شد هزار تن به خاك و خون افتادند .\r\nمهتدى در حالى كه شمشير را آخته بود فرياد مىزد اى مسلمين من امير المؤمنين هستم از خليفه خود دفاع كنيد هيچ كس به او جواب نداد . به طرف زندان رفت در زندان را شكست و گمان برد كه زندانيان كه آزاد مىشوند از او دفاع خواهند كرد آنها همه گريختند و هيچ كس او را يارى نكرد . به طرف خانه احمد بن جميل رئيس شرطه ( پليس ) رفت داخل شد . بر او هجوم بردند و از خانه بيرون كشيدند . او را بر يك استر سوار كردند و در كوشك نزد احمد بن خاقان بازداشتند . گفته شد مهتدى دست احمد بن خاقان را چندين بار بوسيد . ميان او و مهاجمين گفتگو شد .\r\nدر حالى كه او بازداشت شده بود به او تكليف كردند كه خود را خلع كند او خود را خلع كرد و آماده مرگ شد . گفته شد : او به خط خود نامه بموسى بن بغا و گروهى از فرماندهان نوشت كه هرگز به آنها خيانت و عهد شكنى نكند و اگر بكند آنها خون او را مباح بدارند و هر كه را بخواهند بخلافت بنشانند چون خط او را گرفتند گفتند خون او مباح است . كار وى را پريشان كردند و او را لگد مال نمودند\r\n\r\n","description":"","footnote":"","page_name":" 93 ","page_number":93},
  {"content":"\r\n\r\nو بيضهء او را لگد زدند تا مرد بعد نعش او را در معرض عموم نهادند و گفتند : در او اثرى از جرح نيست و با اجل طبيعى مرده او را در مقبره منتصر به خاك سپردند .\r\nگفته شد : سبب خلع و مرگ او اين بود كه اهالى كرخ و صاحبان خانه ( مالكين خانه و اهالى شهر ) جمع شدند و خواستند كه مهتدى را ملاقات و با او مذاكره كنند . وارد كاخ شدند كه در آنجا ابو نصر محمد بن بغا و ديگران از سالاران بودند ابو نصر بيرون رفت و اهالى كرخ داخل شدند وضع خود را نزد مهتدى شرح دادند و از عسرت شكايت كردند . عدهء آنها چهار هزار بود از مهتدى خواستند كه امراء آنها را عزل كند و كارشان را بيكى از برادران خود بسپارد و از منشيان و سالاران كه مال رسيده را به خود اختصاص داده‌اند بستاند او هم به آنها وعده داد كه آنچه را خواستند انجام دهد آنها يك روز در كاخ ماندند . مهتدى براى آنها طعام تهيه كرد و داد . محمد بن بغا سوى محمديه روانه شد و روز بعد آنها انجام درخواستهاى خود را خواستند به آنها گفته شد اين كار بسيار دشوار است و نميتوان آن را از دست سالاران گرفت زيرا از آنها عزل و تسليم مال را با هم ميخواهند .\r\nشما در كار خود فكر و مطالعه كنيد آيا مىتوانيد بر اين وضع باقى باشيد و تحمل نمائيد ؟\r\nآنها اصرار كردند كه آنچه را خواستند بايد انجام شود . آنها را وادار كردند كه سوگند بيعت را ادامه دهند و فداكارى و وفادارى كنند تا مطالب آنها حاصل شود . با امير المؤمنين همراه باشند و جنگ كنند و با علاقه پايدارى كنند آنها هم اجابت و قبول كردند . باز آنها را سوگند دادند و بيعت را با قسم تجديد كردند سپس ابو نصر ( بن ) بغا را با نامه از نيات خود و مهتدى آگاه كردند و بر او اعتراض نمودند كه چرا بدون سبب از كاخ خارج شد زيرا آنها قصدى جز شكايت حال خود و پريشانى خود نداشتند و چون ديدند كاخ تهى ( از نگهبانان ) شده خود در آنجا اقامت كردند .\r\nابو نصر برگشت و نزد مهتدى حاضر شد و دست و پاى او را بوسيد و ايستاد .\r\n\r\n","description":"","footnote":"","page_name":" 94 ","page_number":94},
  {"content":"\r\n\r\nمهتدى درباره مال از او پرسيد كه تركان درباره او چه مىگويند او گفت : به من چه ارتباطى دارد . مهتدى گفت : مگر مال نزد تو و برادرت ( موسى ) و ياران شما نيست ؟\r\nبعد از آن دست او را گرفتند و بزندان سپردند . بموسى بن بغا و مفلح نوشتند كه بسامرا باز گردند و سپاه را بفرماندهانى كه خود آنها ( مهتدى و شورشيان ) تعيين كردند بسپارد . براى سالاران كوچك هم نامه نوشتند كه سپاهيان ترك را از موسى و مفلح تحويل بگيرند ( كه موسى و مفلح را عزل نمودند ) آنچه واقع شده بود هم بيان نمودند و با خود گفتند : اگر موسى و مفلح اجابت كردند و بسامرا بازگشتند و سپاه را واگذار نمودند هر دو را بند كنيد و بدرگاه ببريد . مهتدى هم به هر كه بيعت كرد و درهم داد . چون نامه‌ها بلشكر موسى رسيد و براى او خوانده شد .\r\nاز مردم ( سپاهيان ) بيعت و عهد و ميثاق گرفت كه او را يارى كنند . همه سوى سامرا رخت كشيدند و شب يازدهم ماه رجب در محل قنطره ( پل ) لشكر زدند . مهتدى هم از كاخ بيرون آمد و عدهء خود را سان ديد و همان روز بازگشت .\r\nباز مردم روز بعد جمع شدند و قريب هزار سوار از اتباع موسى داخل شهر شدند كه يكى از آنها « كوبكين » و ديگران و باز برگشتند . باز هم مهتدى از كاخ بيرون آمد و عده خود را سان ديد و آراست كه ميان آنها كسانى بودند كه از سپاه موسى جدا و باتباع خليفه ملحق شده بودند . ميان طرفين نماينده و رسول رفت و آمد كرد كه موسى امير يك محل شود و برود ولى مهتدى و پيروان او اصرار داشتند كه بايد موسى براى رسيدگى به حساب اموال حاضر شود . موافقت ميان طرفين به عمل نيامد بسيارى از اتباع موسى هم از او جدا شدند و او را ترك كردند . موسى و مفلح خواستند راه خراسان را بگيرند . باى بيك و گروهى از سالاران نزد مهتدى رفتند و تسليم شدند او باى بيك را گرفت و بزندان سپرد و بعد او را كشت . هيچكس هم نجنبيد و هيچ اتفاقى رخ نداد مگر يك حركت ناچيز و آن در روز شنبه بود . روز يكشنبه تركان بر تساوى حقوق و تقرب سپاهيان فرغانه با آنها اعتراض كردند كه چرا بايد آنها مانند تركان حق دخول در كاخ داشته باشند . به آنها هم گفته\r\n\r\n","description":"","footnote":"","page_name":" 95 ","page_number":95},
  {"content":"\r\n\r\nشد كه سپاهيان فرغانه كه اين عزت و مرتبت را يافته‌اند بسبب خوارى سالاران ترك بوده . تركان كاخ را بدرود گفتند و نزد سالاران خود رفتند و كاخ در دست سربازان فرغانه و مغربيان ماند . علاوه بر آن تركان باى بيك را ( كه كشته شده بود ) مطالبه كردند . مهتدى هم جريان را بسپاهيان فرغانه و مغربيان گفت و پرسيد كه اگر داراى نيروى كافى هستيد ما با آنها نبرد خواهيم كرد و گر نه آنها را راضى خواهيم كرد قبل از اينكه كار دشوار شود . سپاهيان مزبور ادعا كردند كه مىتوانند كار را پيش ببرند و برترى يابند . مهتدى آنها را از كاخ بيرون كشيد كه عدهء آنان شش هزار بود . هزار سپاهى ترك ميان آنها بود كه اتباع صالح بن وصيف بودند چون مقابله رخ داد اتباع صالح كه ترك بودند گريختند . يك كمين ترك هم بر آنها حمله كرد سپاهيان مهتدى منهزم شدند چنان كه شرح آن گذشت .\r\nبعد مهتدى به خانه احمد بن جميل رفت و در نبرد با نيزه مجروح شده بود تركان او را گرفتند و بخلع خود تكليف كردند او خوددارى كرد . روز چهار شنبه بر اثر همان زخم درگذشت و جنازه او را بيرون كشيدند جعفر بن عبد الواحد بر او نماز خواند ( قبل از اين مرگ او را با لگد نوشته بوديم ) . پيش از مرگ انگشت‌هاى دست و پاى او را بريده بودند كه بر اثر جراحت ورم كرد و مرد . سن او سى و هشت سال بود . پيشانى او عريض گندمگون شانه‌هاى او پهن و شكم او بزرگ و ريش او بلند بود در محل « قاطول » متولد شد .\r\n\r\nبيان رفتار و كردار مهتدى\r\nمهتدى بهترين خلفاء از حيث مذهب و طريقت و رفتار بود و بيشتر از همه زهد و تقوى و عبادت داشت .\r\nعبد اللّه بن ابراهيم اسكافى گويد : مهتدى براى استماع شكايات مردم نشست .\r\nمردى از فرزند او تظلم كرد دستور داد فرزندش را احضار كنند او را احضار كردند .\r\nواداشت كه بايستد و با مدعى يكسان باشد . او هم ايستاد . مدعى گفت : به خدا اى\r\n\r\n","description":"","footnote":"","page_name":" 96 ","page_number":96},
  {"content":"\r\n\r\nامير المؤمنين تو همان كسى هستى كه شاعر در حق او گفته است :\r\n حكمتموه قاضيا بينكم * ابلج مثل القمر الزاهر\r\nلا يقبل الرشوة فى حكمه * و لا يبالى غبن الخاسر \r\nيعنى : او را حكم و داور خود نموده‌ايد . او سفيد رو مانند ماه رخشان است .\r\nرشوه قبول نمىكند در داورى و از ضرر كسى كه زور گفته باشد باكى ندارد .\r\nمهتدى گفت : تو اى مرد خداوند گفتار ترا نيكو بدارد و من براى اين ننشستم تا اين آيه را نخواند و ندانستم كه « وضع الموازين القسط ليوم القيامه » يعنى ما ( خداوند ) ترازوهاى عدالت را براى روز واپسين نصب مىكنيم .\r\nگفت : ( راوى كه اسكافى باشد ) من آن روز عده بسيارى را ديدم كه ميگريستند و از هر روز فزونتر بودند .\r\nابو العباس بن هاشم بن قاسم هاشمى گويد : من در يكى از ايام ماه رمضان نزد مهتدى بودم خواستم برخيزم بروم به من امر كرد كه بنشينم من هم نشستم . مغرب شد و مهتدى به نماز برخاست و ما هم به او اقتدا كرديم . دستور داد طعام حاضر شود . يك طبق آوردند كه دو قرص نان و يك ظرف نمك داشت . يك ظرف سركه و يك ظرف روغن و به من امر كرد كه تناول كنم . من هم اندك خوردم و انتظار طعام ديگرى داشتم كه گوارا باشد . چون ديد كه من كم تناول كردم گفت : مگر روزه نبودى گفتم : بودم .\r\nگفت : مگر نمىخواهى كه فردا هم روزه بگيرى ؟ گفتم : چگونه نگيرم آن هم در ماه رمضان ؟ گفت : به مقدار كافى بخور كه در اينجا جز اينكه ديدى چيز ديگرى نيست . من از گفته او تعجب كردم و گفتم : براى چه اى امير المؤمنين ؟ خداوند به تو نعمت داده و روزى ترا فزون و زندگانى را مرفه كرده . گفت چنين است كه تو وصف مىكنى الحمد للّه ولى من فكر كردم و در خلفاء بنى اميه عمر بن عبد العزيز را ديدم رشك بردم كه چرا نبايد ميان خلفاء بنى العباس كسى مانند عمر بن عبد العزيز باشد . من خود را وادار كردم كه مانند او باشم .\r\n\r\n","description":"","footnote":"","page_name":" 97 ","page_number":97},
  {"content":"\r\n\r\nابراهيم بن مخلد بن محمد بن عرفه از بنى هاشم روايت مىكند كه از مهتدى يك سبد بدست آوردند كه در آن جبه پشمين و عبا و كلاه بوده كه آنها را شب مىپوشيد و نماز مىخواند و مىگفت : بنى العباس شرم ندارند كه ميان آنها مانند عمر بن عبد العزيز نباشد ؟ او عيش و نوش و طرب و خوشگذرانى و آواز را حرام و ترك و كارمندان دولت را از ستم منع كرده بود خداوند او را بيامرزاد و از او خشنود باشد .\r\n\r\nبيان خلافت معتمد على اللّه\r\nچون مهتدى را گرفتند و بزندان سپردند ابو العباس بن متوكل را حاضر كردند . او معروف بابن فتيان بود و در كوشك باز داشت شده بود ، مردم با او بيعت كردند تركان هم بيعت كردند و بموسى بن بغا نوشتند كه در خانقين بود او بسامرا رفت و با او بيعت كرد و به او لقب المعتمد على اللّه دادند .\r\nمهتدى هم در گذشت مردم هم آسوده و آرام شدند . عبيد اللّه بن يحيى بن خاقان را براى وزارت برگزيد .\r\n\r\nبيان اخبار صاحب الزنج\r\nدر آن سال جعلان را ( با سپاه ) براى جنگ صاحب الزنج كه در بصره بود فرستادند . چون به شهر بصره رسيد در محلى لشكر زد كه فاصله ميان او و صاحب الزنج يك فرسنگ بود . گرداگرد سپاه خود خندق ( كنده ) كند و در آنجا مدت شش ماه ماند .\r\nزينبى و بنى هاشم و كسانى را براى جنگ مىفرستاد كه چابك و آماده نبرد بودند . روزى را هم براى مقابله معلوم كرد و همان كسان را فرستاد كه تير اندازى كردند يا سنگ با فلاخن انداختند . جعلان هم راه و رخنه براى جنگ با او پيدا نمىكرد كه سواران را بكارزار وادار كند و اغلب سپاه او سوار بودند . چون مدت\r\n\r\n","description":"","footnote":"","page_name":" 98 ","page_number":98},
  {"content":"\r\n\r\nاقامت او در خندق بدرازا كشيد صاحب الزنج اتباع خود را فرستاد كه راههاى خندق را بگيرند . شبيخون هم زدند و عده را كشتند . سايرين سخت ترسيدند . زينبى هم سعديه و بلاليه را جمع و تجهيز كرده بود و آنها را از دو طرف فرستاد كه با آن پليد ( صاحب الزنج ) نبرد كنند . او بر هر دو گروه پيروز شد و كشتار عظيمى رخ داد .\r\nجعلان هم خندق را ترك كرد و به شهر بصره رفت اركان دولت عجز او را ديدند بر كنارش كردند . سعيد حاجب مأمور جنگ صاحب الزنج شد . صاحب الزنج هم از شوره‌زار رخت كشيد و در كنار رود « ابى خصيب » لشكر زد در آنجا بيست و چهار كشتى از كشتىهاى دريا نورد گرفت و اموال بسيار بدست آورد كه قابل شمار نبود . در آنجا اتباع او هر كه بود كشتند و هر چه بود ربودند و مدت سه روز قتل و غارت كشيد و خود نيز براى شخص خود اموالى اختصاص داد .\r\n\r\nبيان رفتن زنگيان به شهر « ابله »\r\nدر آن سال زنگيان به شهر ابله رفتند و بسيارى از مردم را كشتند و شهر را آتش زدند . علت اين بود چون جعلان خندق را ترك كرد صاحب الزنج پياپى به شهر « ابله » حمله نمود . دسته‌هاى لشكر او به طرف رود « معقل » هجوم برده و تا روز چهارشنبه بيست و پنجم ماه رجب جنگ متناوب مىكردند و پس از آن شهر را گشودند .\r\nابو الاحوص و عبيد بن حميد طوسى را كشتند و شهر را آتش زدند .\r\nشهر با چوب ساخته شده و آتش زودتر آن را طعمه حريق نمود . از مردم آن شهر بسيار كشته شدند و اموال بغارت رفت و آنچه را كه آتش سوخته و زيان رساند بيشتر بود .\r\n\r\nبيان فتح آبادان بدست زنگيان\r\nدر آن سال اهالى آبادان به صاحب الزنج پيغام دادند كه قلعه و باروى شهر را\r\n\r\n","description":"","footnote":"","page_name":" 99 ","page_number":99},
  {"content":"\r\n\r\nبدون جنگ به او واگذار كنند علت اين بود كه چون ديدند عمل او در شهر « ابله » بدان گونه بودند ترسيدند كه بسرنوشت مردم آن شهر دچار شوند و مال و ناموس و جان آنها بخطر افتد . به او نامه نوشتند و امان خواستند به شرط اينكه شهر را تسليم كنند . او به آنها امان داد و عده از ياران خود فرستاد كه بندگان و اسلحه را بگيرند هر چه سلاح و غلام بود ميان اتباع خود تقسيم نمود .\r\n\r\nبيان فتح اهواز\r\nعلوى بصرى ( هميشه او را پليد ميخواند و در اول امر نسب او را مجهول و غير علوى دانست و اكنون او را علوى و بصرى مىنامد ) چون از « ابله » فراغت يافت و آبادان را هم گرفت اتباع خود را وادار كرد كه سوى اهواز بروند و آن بلاد را بگيرند . چون باهواز رسيدند سپاهيان محافظ بلاد گريختند و مردم آن هم جا تهى كردد . زنگيان وارد شدند و آتش زدند و تاراج كردند و ويران نمودند .\r\nدر آنجا ابراهيم بن مدبر مستوفى بود او را اسير كردند و بردند . مال او را تماما ربودند و خودش را مجروح كردند و آن دوازدهم ماه رمضان بود .\r\nو چون نسبت باهواز و آبادان و « ابله » چنين و چنان كرد اهالى بصره سخت بيمناك شدند . بسيارى از مردم آن بشهرهاى ديگر منتقل شدند .\r\n\r\nبيان عزل عيسى ابن الشيخ از شام و امارت او در ارمنستان\r\nچون ابن الشيخ بر دمشق غلبه يافت و از ارسال باج و خراج و محمولات ديگر خوددارى كرد ( مستقل شد ) . ابن مدبر كه در مصر بود مالى ( خراج ) از مصر به شهر بغداد فرستاد كه مبلغ آن هفتصد هزار دينار ( زر ) بود . عيسى ابن الشيخ آن مال را ربود . از بغداد حسين خادم براى مطالبه آن مال نزد او رفت و او ادعا كرد كه مال\r\n\r\n","description":"","footnote":"","page_name":" 100 ","page_number":100},
  {"content":"\r\n\r\nرا صرف سپاه كرده . حسين خادم فرمان امارت ارمنستان را به او داد كه براى معتمد دعوت و تبليغ كند زيرا او قبل از آن خوددارى كرده بود . او هم براى معتمد دعوت كرد و سپاه ( شعار بنى العباس ) پوشيد و گمان مىبرد كه شام ( علاوه بر ارمنستان ) در دست او خواهد بود . معتمد اما جور را فرستاد و امارت شام را به او داد او با هزار مرد رفت چون نزديك دمشق رسيد عيسى هم منصور فرزند خود را با بيست هزار جنگجو بمقابله او فرستاد . چون جنگ شروع شد منصور فرزند عيسى كشته و سپاه او منهزم شد . عيسى ناتوان شد و راه ارمنستان را گرفت و از طريق ساحل رفت اما جور هم امير دمشق شد .\r\n\r\nبيان حال ابن صوفى علوى و خروج او در مصر\r\nدر آن سال در صعيد مصر يك شخص علوى قيام و خروج و ادعا كرد كه او ابراهيم بن محمد بن يحيى بن عبد اللّه محمد بن على بن ابى طالب عليه السلام است معروف بابن صوفى ، او شهر « اسنا » را فتح و غارت كرد ، شر و فساد او در بلاد منتشر شد احمد بن طولون لشكرى فرستاد علوى لشكر را منهزم و فرمانده آن لشكر را اسير كرد . دست و پاى او را بريد و بدار آويخت . ابن طولون لشكر ديگرى فرستاد در پيرامون « اخميم » نبرد كردند علوى گريخت و بسيارى از اتباع او كشته شدند .\r\nخود او بنخلستان پناه برد كه بعد از اين در وقايع سال دويست و پنجاه و نه خبر او را شرح خواهيم داد بخواست خداوند تعالى .\r\n\r\nبيان ظهور على بن زيد در كوفه و خروج او از آن شهر\r\nدر آن سال على بن زيد علوى در كوفه ظهور و بر آن غلبه كرد نائب خليفه را راند و خود در آنجا قرار گرفت . خليفه شاه بن ميكال را با لشكر عظيم فرستاد .\r\n\r\n","description":"","footnote":"","page_name":" 101 ","page_number":101},
  {"content":"\r\n\r\nمقابله و مقاتله رخ داد و شاه بن ميكال گريخت و عده بسيارى از سپاه او كشته شدند خود شاه نجات يافت . پس از آن معتمد براى سركوبى او « كيجور » ترك را فرستاد و دستور داد اول او را براى طاعت دعوت كند و به او امان بدهد . « كيجور » لشكر كشيد تا به محل « شاهى » رسيد . بعلى بن زيد پيغام داد كه مطيع و در امان باشد . على بن زيد از او مطالب ديگرى درخواست نمود كه « كيجور » قبول و اجابت نكرد . على بن زيد از شهر كوفه ( با عده خود ) بيرون رفت و در قادسيه لشكر زد . « كيجور » وارد كوفه شد و آن در تاريخ سيم شوال سال جارى بود .\r\nعلى بن زيد به محل « خفان » در ديار بنى اسد داخل و داماد آنها شد در آنجا مدتى زيست و بعد به محل « جنبلاء » رفت . « كيجور » آگاه شد در آخر ماه ذى الحجه سال جارى شبانه از كوفه لشكر كشيد و به او رسيد و جنگ كرد على بن زيد گريخت و عده از اتباع او كشته و گروهى اسير شدند . « كيجور » بكوفه بازگشت .\r\nچون كارهاى كوفه را مرتب و منظم كرد بسامرا برگشت . برگشتن او بدون دستور و امر خليفه بود . خليفه چند تن از سالاران فرستاد او را در محل « عكبرا » كشتند قتل او در ماه ربيع الاول سنه دويست و پنجاه و هفت بود .\r\n\r\nبيان حوادث\r\nدر آن سال سعيد بن صالح حاجب از طرف خليفه براى جنگ صاحب الزنج لشكر كشيد .\r\nجنگ ميان مساور خارجى و اتباع موسى بن بغارخ داد ، گروهى از اتباع او ( مساور ) كشته و جمعى اسير شدند .\r\nدر آن سال ابن و اصل بن ابراهيم در فارس قيام كرد خود اهل فارس بود ( از اعرابى كه در پارس مقيم بودند ) . يكى هم از كردان فارس كه احمد بن ليث نام داشت با ابن و اصل متحد شد و هر دو ضد حارث بن سيما والى فارس شوريدند .\r\nبا او جنگ كردند و او را كشتند .\r\n\r\n","description":"","footnote":"","page_name":" 102 ","page_number":102},
  {"content":"\r\n\r\nدر آن سال مفلح براى جنگ مساور لشكر كشيد .\r\nدر آن سال حسن بن زيد طالبى ( از آل ابى طالب كه شرح حال او گذشت ) در ماه رمضان شهر رى را گرفت . موسى بن بغا براى شهر رى لشكر كشيد معتمد هم او را بدرقه كرد .\r\nدر آن سال امام ابو عبد اللّه محمد بن اسماعيل بن ابراهيم بخارى جعفى صاحب كتاب مسند صحيح ( بخارى ) درگذشت او در سنه صد و نود و چهار متولد شده بود .\r\n\r\nسنه دويست و پنجاه و هفت\r\n\r\nبيان بازگشت ابو احمد موفق از مكه بسامرا\r\nچون كار زنگيان بالا گرفت و بلاد را دچار فتنه و فساد كردند معتمد ببرادرش ابو احمد موفق پيغام داد كه از مكه باز گردد و حاضر شود . امارت كوفه و راه دارى مكه را هم به او سپرد باضافه حرمين ( مكه و مدينه ) و يمن . پس از آن بغداد و سواد ( عراق ) را هم به او واگذار كرد . همچنين واسط و دجله و بصره و اهواز و فارس .\r\nدستور داد بصره و دجله و بحرين و يمامه از طرف موفق بسالار « ياركوج » ( در طبرى يارجوخ آمده و بايد چنين باشد كه جوخ در تركى معنى دارد ) واگذار شود . سعيد بن صالح هم جاى خود را به يارجوخ داد . يارجوخ هم منصور بن جعفر خياط را از طرف خود نايب قرار داد كه امير بصره و دجله تا اهواز باشد .\r\n\r\nبيان فرار زنگيان در قبال سعيد حاجب\r\nدر آن سال صاحب الزنج سپاهى بفرماندهى على بن ابان براى بريدن پل « اربك » فرستاد كه با ابراهيم بن سيما هنگامى كه از پارس باز مىگشت مقابله و جنگ نمود . ابراهيم بر زنگيان تابع علوى حمله و آنها را منهزم كرد عده از آنها كشته و على بن ابان مجروح شد . پس از آن ابراهيم رود « جى » را قصد نمود . بمنشى\r\n\r\n","description":"","footnote":"","page_name":" 103 ","page_number":103},
  {"content":"\r\n\r\nخود شاهين بن بسطام دستور داد كه او از راه ديگر برود و هر دو در نهر « جى » جمع شوند كه آن قصد بعد از واقعه على بن ابان رخ داد . على بن ابان از ميدان جنگ به محل « خيزرانيه » رفت و لشكر زد . مردى نزد او رفت و خبر داد كه شاهين در حال آمدن است . على بن ابان جنبيد و بمقابله او شتاب كرد . هنگام عصر در محلى ميان نهر « جى » ورود موسى جنگ رخ داد و سخت نبرد كردند و زنگيان دليرانه باتباع شاهين حمله و منهزم كردند شاهين با پسر عم او كشته شدند . عده بسيارى هم بقتل رسيدند . چون زنگيان از جنگ آنان فراغت يافتند به آنها خبر رسيد كه ابراهيم بن سيما نزديك است برسد ( با سپاه ) ابراهيم در آغاز شب رسيد . على بن ابان بر ابراهيم حمله كرد . على بن ابان گفت : اتباع من در جنگ شاهين متفرق شده بودند و جز پنجاه مرد با من كسى همراه نبود كه دليرانه حملهء سخت نموديم . على پس از آن برود « جى » رفت .\r\n\r\nبيان فتح بصره بدست زنگيان و ويرانى آن\r\nچون سعيد سوى بصره رفت دولت تيول او را بمنصور بن جعفر خياط واگذار كرد . آنچه واقع شد هم پيش از اين نوشته شد . منصور دوباره بجنگ نرفت و به اين اكتفا كرد كه كشتىها و باراندازها را حفظ و حراست كند . اين كار براى علوى ( صاحب الزنج ) بسيار ناگوار بود بعلى بن ابان دستور داد كه در محل « خيزرانيه » اقامت و منصور را بجنگ مشغول كند كه او در پيرامون « جى » و « خيزرانيه » سرگرم حراست بود : على ابن ابان منصور را دچار كرد و اهالى بصره دچار قحط و غلا شدند ( زنگيان مانع وصول خوار بودند ) . اتباع آن پليد ( مقصود صاحب الزنج كه مؤلف گاهى او را علوى و گاهى پليد ميخواند ) بجنگ با اهل بصره كوشيدند . صبح و عصر حمله مىكردند و شهر را ويران مىنمودند . اهالى ناتوان و متفرق شدند . قرى و قصبات پيرامون بصره هم خراب شده بود . پس از آن ( علوى ) محمد بن يزيد دارمى را كه از بحرين همراه او بود دستور داد كه برود\r\n\r\n","description":"","footnote":"","page_name":" 104 ","page_number":104},
  {"content":"\r\n\r\nو اعراب باديه‌نشين را ( براى غارت ) دعوت كند . قبايل بسيار از اعراب آمدند و در محل « قندل » منتظر شدند . علوى هم سليمان بن موسى شعرانى را فرستاد و دستور داد كه او وضع و چگونگى هجوم بر بصره را به آنها بياموزد و او قبل از آن حمله كند تا بمتابعت وى هجوم برند و اول تمرين كنند بعد بجنگ بپردازند . بعد على بن ابان را فرستاد و عده از اعراب را با او روانه كرد بعلى بن ابان دستور داد كه از ناحيه بنى سعيد بر بصره هجوم كند . يحيى بن محمد بحرانى را هم دستور داد از طرف رود « عدى » بر بصره حمله كند گروهى از اعراب را هم همراه او فرستاد . نخستين كسى كه با اهالى بصره نبرد كرد على بن ابان بود در آن هنگام « بغراج » با عدهء از سپاهيان در بصره ( پادگان ) بود او مدت دو روز جنگ و دفاع كرد . مردم هم به او متمايل شده به يارى وى كمر بستند . يحيى بن محمد با همراهان او از طرف پل رسيد . على - بن ابان روز هفدهم ماه شوال هنگام نماز جمعه داخل شهر شد ، مىكشت و مىسوخت در تمام مدت جمعه و شب شنبه و روز شنبه بصره را ويران مىكرد . يحيى هم بر بصره هجوم كرد « بغراج » و « بريه » بمقابله و دفع او مبادرت كردند او هم بازگشت .\r\nيك روز ماند و روز بعد باز هجوم كرد و وارد شهر شد . سپاهيان متفرق شدند .\r\n« بريه » گريخت « بغراج » و عدهء او كنار گرفتند . ابراهيم بن يحيى مهلبى با او ملاقات كرد و براى اهل بصره امان گرفت . او هم امان داد . منادى ابراهيم ندا داد هر كه امان بخواهد به خانه ابراهيم برد . تمام اهالى بصره حاضر شدند و به خانه ابراهيم پناه بردند كه تمام اطراف خانه و كوى و برزن پر از مرد و زن شد ، چون يحيى بن محمد اجتماع آنها را ديد فرصت را مغتنم شمرد عهد شكنى و خيانت كرد و دستور داد همه را از دم شمشير بگذرانند و نگذارند يك تن بگريزد ، اتباع او شمشير را به كار بردند و فرياد مردم با اداى شهادتين بلند شد . آن خلق همه كشته شدند و بندرت چند تن گريختند و نجات يافتند . سپس خود به محل حربيه رفت ، در طبرى خريبه آمده و اين بايد صحيح باشد و آن غلط از ناسخ بوده ) . على بن ابان هم داخل مسجد جامع شد و آن را آتش زد و شهر بصره را هم از چند ناحيه آتش زد يكى از نواحى آن\r\n\r\n","description":"","footnote":"","page_name":" 105 ","page_number":105},
  {"content":"\r\n\r\n« مربد » و ديگرى « زهران » و غير از آن دو محلات ديگر را آتش‌سوزى از آن كوه به آن كوه رسيد و بليه و كشتار و غارت و حريق سراسر شهر و پيرامون آن را گرفت و هر كه را ديدند كشتند . هر توانگرى كه مىديدند مال او را مىربودند و او را مىكشتند و هر تهى دست و درويش را جابجا هلاك مىكردند . پس از آن يحيى نداى امان داد كه ظاهر شوند ولى كسى ظاهر نشد . خبر به آن پليد رسيد ، على بن ابان را از بصره عزل كرد و يحيى را به حال خود گذاشت زيرا يحيى مطابق ميل او ( در كشتار و غارت و آتش‌سوزى ) رفتار كرده بود . آن پليد سپاه خود را از بصره خواند و چون بصره را ويران كرد نسب خود را بيحيى بن زيد رساند تا علويان به او ملحق شوند يكى از علويان على بن محمد بن احمد بن عيسى بن زيد بود .\r\nزنان علوى هم بودند . او ( صاحب الزنج انتساب خود را بعيسى بن زيد تغيير داد و ادعا كرد از نسل يحيى بن زيد است .\r\nقاسم بن حسن نوفلى گفت : او دروغ مىگويد زيرا از يحيى جز يك دختر كه در حال شير خوردن بود و پدرش بقتل رسيد كسى نمانده بود .\r\n\r\nبيان لشكر كشى مولد براى جنگ زنگيان\r\nدر آن سال در ماه ذى القعده معتمد امر داد كه محمد مولد سوى بصره براى جنگ با صاحب الزنج لشكر بكشد او رفت و در « ابله » لشكر زد . « بريه » هم رفت و در بصره قرار گرفت . از اهالى بصره عدهء بسيارى گرد « بريه » جمع شدند . علوى ( صاحب الزنج ) يحيى بن محمد را ( با عده ) براى مقابله مولد فرستاد مدت ده روز جنگ ما بين آنها واقع شد . پس از آن مولد تصميم گرفت كه در آنجا « ابله » بماند . علوى بيحيى نوشت كه شبيخون بزند و مولد را غافل‌گير كند براى يارى او كشتىهاى جنگى و آتش افكن بفرماندهى ابو ليث اصفهانى فرستاد مولد هم در قبال شبيخون يحيى جنبيد و آن شب تا صبح و روز بعد تا عصر جنگ\r\n\r\n","description":"","footnote":"","page_name":" 106 ","page_number":106},
  {"content":"\r\n\r\nو دفاع كرد و بعد منهزم شد و زنگيان لشكرگاه او را غارت كردند و هر چه همراه داشت بردند .\r\nيحيى هم او را تا محل « جامده » دنبال كرد و اهل محل را كشت و غارت نمود .\r\nقرى و قصبات پيرامون را هم تاراج كرد و بسى خون ريخت و باز برود « معقل » برگشت .\r\n\r\nبيان رفتن يعقوب بفارس و فتح بلخ و بلاد ديگر\r\nدر آن سال يعقوب بن ليث سوى فارس لشكر كشيد . معتمد به او اعتراض كرد . موفق فرمان حكومت بلخ را براى يعقوب نوشت . همچنين طخارستان و سند و سيستان او پذيرفت و از رفتن بفارس منصرف گرديد و سوى بلخ و طخارستان رخت كشيد . چون به شهر بلخ رسيد در خارج شهر رحل افكند و « نوشاد » را ويران كرد .\r\n« نوشاد » ساختمانى بود كه داود بن عباس بن « ماينجور » در خارج شهر برپاكرده بود . يعقوب از بلخ سوى كابل رفت در آنجا « رتبيل » ( كابل شاه ) را گرفت و بند كرد .\r\nرسولى هم با هداياى گرانبها سوى خليفه روانه كرد كه چندين بت كابلى جزء آنها بود .\r\nاز آنجا به شهر « بست » رفت و مدت يك سال در آن اقامت جست . علت اقامت او اين بود كه يكى از سالاران در آغاز كار كه قصد رفتن داشت بار و بنه خود را قبل از او حمل كرد . يعقوب خشمگين شد و گفت : پيش از من رخت مىبنديد ؟ براى همين از سفر منصرف شد و در بست مدت يك سال اقامت گزيد ( براى كيفر سالاران شتاب گر ) پس از آن بسيستان بازگشت و بعد به شهر هرات رفت . سپس پوشنج را قصد كرد و در آنجا حسين بن طاهر بن الحسين كبير را دستگير كرد . محمد بن طاهر بن عبد الله نماينده نزد يعقوب فرستاد و از او حسين را خواست كه عم پدرش بود او نپذيرفت و حسين نزد او گرفتار ماند .\r\n\r\n","description":"","footnote":"","page_name":" 107 ","page_number":107},
  {"content":"\r\n\r\n\r\nبيان تملك گرگان بدست حسن بن زيد علوى\r\nدر آن سال حسن بن زيد علوى امير طبرستان گرگان را گشود و آن را تملك نمود .\r\nمحمد بن طاهر امير خراسان بود چون شنيد كه حسن گرگان را قصد كرده .\r\nسپاهى تجهيز كرد و براى آن مخارج بسيار تحمل نمود و سوى گرگان فرستاد . چون حسن نزديك شد آن سپاه پايدارى نكرد . حسن بر آن پيروز شد و گرگان را گشود بسيارى از سپاهيان را كشت . او و اتباع او غنايم بسيار آوردند . محمد بن طاهر هم ناتوان شد و بسيارى از اركان مملكت او متزلزل گرديد و نتوانست باج و خراج بگيرد در دست او چيزى نماند جز اندكى از خراسان بيشتر آنچه در دست داشت بسبب قيام شرارت ( خريداران - خوارج ) كه بر شهرستانها غالب بودند پريشان شده بود . شرات ( خوارج ) در كشور او مرتكب فتنه و فساد مىشدند و او قادر بر دفع آنان نبود . آن وضع باعث پيروزى و غلبه يعقوب صفار بر خراسان شده بود كه در اخبار سنه دويست و پنجاه و نه آن را شرح خواهيم داد بخواست خداوند تعالى .\r\n\r\nبيان حوادث\r\nدر آن سال محمد مولد سعيد بن احمد بن سعيد باهلى را دستگير كرد او بر بطائح غلبه يافته و راه را بسته و بريده بود . او را بسامراء بردند ششصد تازيانه زدند كه مرد و جسد او را بدار آويختند كه پس از مرگ بدار كشيده شد .\r\nفضل بن اسحاق بن حسن بن اسماعيل بن عباس بن محمد بن امير حاج شد در آن سال « بسيل » معروف بصقلبى ( اسلاو ) قيام كرد . اينكه او را صقلبى خوانده‌اند براى اين بود كه مادرش صقلبى بود و گر نه خود او از خاندان\r\n\r\n","description":"","footnote":"","page_name":" 108 ","page_number":108},
  {"content":"\r\n\r\nسلطنت بود . او بر « ميخائيل » بن « توفيل » شوريد و او را كشت . مدت سلطنت « ميخائيل » بيست و چهار سال بود . بسيل خود پادشاه روميان شد .\r\nدر آن سال معتمد مصر و توابع آن را بياركوج ( جوخ ) ترك واگذار كرد و او احمد بن طولون را كما كان از طرف بامارت مصر برقرار نمود .\r\nدر آن سال عبد العزيز بن ابى دلف شهر رى را ترك كرد بدون بيم از ديگران .\r\nحسن بن زيد علوى امير طبرستان قاسم بن على بن قاسم علوى معروف بدليس را فرستاد كه بر شهر رى غالب شد . او بسيار بد رفتارى كرد . دروازه‌هاى شهر را كه آهنين بود كند و براى حسن بن زيد فرستاد و در آنجا سه سال ماند .\r\nدر آن سال يك خارجى ديگر بنام طوق از بنى زهير بر مساور خارجى قيام كرد عده چهار هزار مرد جنگى گرد آورد و سوى محل « اذرمه » لشكر كشيد .\r\nاهالى بدفاع كمر بستند بر آنها پيروز شد و تيغ را به كار برد و شهر را گرفت .\r\nيك دختر باكره از مردم آن شهر به زور برد و در مسجد عفت او را ربود حسن بن ايوب بن احمد عدوى عده جمع كرد و با او جنگ نمود و پيروز شد و او را كشت و سرش را بريد و بسامرا فرستاد .\r\nدر آن سال محمد بن خفاجه امير صقليه ( سيسيل ) كشته شد . غلامان و خدام او را در روز روشن كشتند . قتل او را هم مكتوم نمودند و روز بعد از كشته شدنش آشكار و معلوم گرديد . خدام كه او را كشته بودند گريختند آنها را گرفتند و بعضى از آنان را كشتند . چون او كشته شد محمد بن احمد بن اغلب ( امير افريقا ) بجاى او احمد بن يعقوب بن مضاء بن سلمه را براى امارت صقليه برگزيد ولى مدت او كم بود و در سنه دويست و پنجاه و هشت درگذشت .\r\nدر آن سال حسن بن عمرى عبدى در گذشت او در سنه صد و پنجاه در شهر سامرا متولد شده بود ابو الفضل عباس بن فرج رياشى لغوى ( عالم بلغت عرب ) كه از بزرگان علم لغت بود و از اصمعى و ديگران روايت مىكرد وفات يافت همچنين محمد بن خطاب موصلى كه اهل علم و پرهيزگار بود .\r\n\r\n","description":"","footnote":"","page_name":" 109 ","page_number":109},
  {"content":"\r\n\r\n\r\nسنه دويست و پنجاه و هشت\r\n\r\nبيان قتل منصور بن جعفر خياط\r\nدر آن سال منصور بن جعفر بن زياد خياط كشته شد سبب قتل او اين بود كه علوى بصرى ( مقصود صاحب الزنج كه گاهى مؤلف او را علوى و گاهى پليد و بد اصل و نسب ميخواند ) چون از كار بصره فراغت يافت على بن ابان را فرمان داد كه سوى « جى » لشكر بكشد و با منصور بن جعفر كه در مدت آن روزگار امير اهواز بود نبرد كند . على رسيد و در قبال منصور مدت يك ماه استقامت كرد . عده منصور كم بود . براى على لشكرى رسيد و او در « خيزرانيه » لشكر زده بود . پس از آن صاحب الزنج پليد براى على دوازده كشتى جنگى فرستاد كه حامل برگزيدگان جنگى بود . فرماندهى آن نخبه ياران را بعده ابو ليث اصفهانى واگذار كرد ولى بايد مطبع على بوده باشند . چون ابو ليث رسيد با على مخالفت و ستيز كرد و بفرمان خود بفرمانى مستبد و مستقل گرديد . منصور مانند هميشه بميدان جنگ رفت .\r\nابو ليث بدون اجازه و اطلاع على بجنگ او اقدام و مبادرت كرد . منصور بر او پيروز شد و كشتى او را با عده سفيد پوستان كه همراه او بودند گرفت و عده بسيارى از سفيد پوستان و سياه پوستان را كشت . ابو الليث خود گريخت و نزد آن پليد بازگشت . پس از آن على چند ديده‌بان و طليعه و پيش آهنگ فرستاد كه اخبار منصور را تجسس كنند خود نيز شبانه سوى محل اقامت منصور لشكر كشيد و شبيخون زد بيشتر اتباع او را كشت و هر چه داشتند تاراج كرد و بازگشت .\r\nمنصور كه خبر واقعه را شنيد خود نيز شبانه لشكر كشيد و شبيخون زد و به محل اقامت على رسيد على با عده خود بدفاع برخاستند و جنگ كردند و آن جنگ تا ظهر روز بعد كشيد پس از آن منصور تاب نياورده از ميدان عنان تابيد و ياران\r\n\r\n","description":"","footnote":"","page_name":" 110 ","page_number":110},
  {"content":"\r\n\r\nاو متفرق شدند و او از آنها دور ماند ناگاه گروهى از زنگيان رسيدند او بر آنها حمله كرد و نيزه او خرد شد و تيرهاى او هم تماما به مصرف رسيد . اسب خود را وادار كرد كه از رود بگذرد در رود افتاد و نتوانست عبور كند . سبب افتادن او اين بود كه يكى از زنگيان او را هدف كرد و خود زنگى خويش را در آب انداخت كه مانع عبور شود چون منصور خواست عبور كند آن زنگى اسب را گرفت و منصور در آب افتاد . آن سياه پوست او را كشت و سلاح و سلب او را ربود برادرش خلف هم و ديگران با او كشته شدند . « ياركوج » ( چوخ ) هر چه در امارت منصور بود بفرزندش جعفر واگذار و او را پيشكار خود نمود .\r\n\r\nبيان لشكر كشى ابو احمد براى جنگ زنگيان و قتل مفلح\r\nدر ماه ربيع الاول معتمد مصر و قنسرين و شهرهاى ديگر را تحت فرمان ابو احمد برادرش قرار داد و پرچم امارت آن بلاد را بنام او افراشت و به او خلعت داد همچنين مفلح را پس از خلعت هر دو را بجنگ صاحب الزنج فرستاد و آن تاريخ ماه ربيع الاخر بود كه راه بصره را گرفتند . معتمد هم ابو احمد را بدرقه كرد .\r\nرسيد و با علوى جنگ كرد . علت فرستادن او اين بود كه اعمال او در بصره موجب هيجان مردم شده بود . مردم هم براى نبرد و طرد او مجتمع و مجهز شدند .\r\nسپاه ابو احمد با استعداد خوب و كامل روانه شد . از عوام بغداد هم عده بسيار براى جنگ با آن سپاه رفتند . على بن ابان چنان كه اشاره نموديم سوى آنها لشكر كشيد و يحيى بن محمد بحرانى سوى رود عباس با عدهء بسيار از زنگيان و ديگران رفت و خود صاحب الزنج با گروهى كم عدد ماند . اتباع او هم صبح و عصر داخل و خارج بصره مىشدند كه اموال غارت شده را حمل كنند . چون ابو احمد در رود معقل لشكر زد . زنگيان با رعب و بيم نزد صاحب الزنج رفتند و خبر دادند كه سپاهى عظيم بجنگ آنها آمده كه تا آن زمان مانند آن نديده بودند . او دو\r\n\r\n","description":"","footnote":"","page_name":" 111 ","page_number":111},
  {"content":"\r\n\r\nسالار از اتباع خود را احضار كرد و از آنها پرسيد كه فرمانده سپاه كيست ؟ آنها نشناخته بودند و نمىدانستند . او سخت بيمناك شد بعلى بن ابان پيغام داد كه برود و خود را برساند چون روز چهار شنبه هيجدهم جمادى الاولى شد بعضى از سران سپاه نزد او رفتند و خبر دادند كه لشكر دشمن آمده و در قبال آن زنگيان تجهيز نشده كه آن لشكر را برگردانند يا جنگ را آغاز كنند . عده كه بودند شتاب كردند و مفلح با لشكر خود رسيد كه با آنها نبرد كند . جنگ شروع شد .\r\nمفلح سرگرم جنگ بود كه يك تير به او اصابت كرد و دانسته نشد كه تير انداز كه بود . او برگشت و لشكر او گريخت آنها را زار كشتند و بسيار كشتند و سرهاى بريده مقتولين را نزد صاحب الزنج بردند . زنگيان هم گوشت كشتگان را ميان خود تقسيم كردند . عده اسير گرفته بودند از آنها پرسيد فرمانده كل سپاه كيست ؟ به او گفتند : ابو احمد . مفلح هم از جراحت آن تير درگذشت .\r\nعلوى اندك مدتى به آن حال ماند كه على بن ابان ( با عده ) رسيد . پس از آن ابو احمد سوى « ابله » رفت كه گريختگان ( لشكر مفلح ) را جمع كند . بعد از آن در كنار رود ابى اسد لشكر زد .\r\nچون آن پليد شنيد كه مفلح كشته شده و قاتل او معلوم نبود ادعا كرد كه خود او مفلح را كشت . او دروغ گفت زيرا در ميدان جنگ حاضر نبود .\r\n\r\nبيان قتل يحيى بن محمد بحرانى\r\nيحيى بن محمد بحرانى سالار صاحب الزنج اسير شد علت اين بود كه چون سوى نهر عباس لشكر كشيد با لشكر « اصعجور » ( در طبرى اصغجون ) روبرو شد او بعد از منصور حاكم اهواز شده بود .\r\nجنگ شروع شد و آن لشكر فزونتر بود كه زنگيان را بتير گرفت و سخت مجروح كرد . يحيى از رود گذشت لشكر دشمن كنار كشيد و يحيى غنايم\r\n\r\n","description":"","footnote":"","page_name":" 112 ","page_number":112},
  {"content":"\r\n\r\nبسيار بدست آورد و كشتىها حامل خواربار و ذخاير را برد و آنها را نزد صاحب الزنج فرستاد ولى از راه ديگرى غير از طريقى كه در دست على بن ابان بود زيرا نسبت به يكديگر كينه و رشك داشتند .\r\nيحيى طليعه و پيش آهنگ سوى دجله فرستاد كه در عرض راه دچار سپاه ابو احمد شدند آن سپاه رود ابى اسد را قصد مىنمود . طلايع برگشت و خبر دادند كه لشكر راه را گرفته يحيى ناگزير از همان راهى كه رفته بود بازگشت و راه نهر عباس را گرفت . در دهانه رود ناو جنگى ديد كه لشكر خليفه را از هجوم دشمن محافظت مىكرد . چون يحيى آن استعداد را ديد ترسيد اتباع او هم مرعوب شدند ناگزير سوار كشتى شدند و از رود بدون انجام مقصود گذشتند . يحيى و هر كه با او بود بيشتر از ده مرد جنگى نبودند . آن عده كم سخت دليرى كردند و يحيى را سه تير اصابت كرد . او سخت جنگ كرد و چون مجروح شد اتباع او متفرق شدند . دشمن او را كه افتاده بود نشناخت ( كه بگرفتارى او اهتمام كند ) . او با همان زخمهاى كارگر خود را بيكى از كشتىها رساند . سپاه دولت ( خليفه ) اموال او را ربودند و چند كشتى هم بردند و از آنجا عبور كردند و كشتىهاى زنگى را آتش زدند . زنگيان از يحيى پراكنده شدند چون ديد كه او را تنها گذاشته‌اند سوار قايق شد و يك پزشك براى معالجه زخمها با خود برد و رفت .\r\nناگاه ملاحان كشتىهاى دولت را ديدند و ترسيدند . يحيى را در كنار انداختند و گريختند . او با همان زخمها و تحمل رنج پياده رفت . پزشك كه وضع را ديد رفت بسپاه دولت خبر داد . سپاهيان رسيدند و او را نزد ابو احمد بردند ابو احمد هم او را بسامرا فرستاد كه دست و پاى او را بريدند و كشتند . آن پليد و زنگيان سخت بر او زارى كردند و گريستند . بعد از آن گفت : من بر قتل او جزع نكرده بودم به من الهام شد كه مرگ او براى تو از حيات بهتر است زيرا او سخت طماع و دله بود .\r\n\r\n","description":"","footnote":"","page_name":" 113 ","page_number":113},
  {"content":"\r\n\r\n\r\nبيان بازگشت ابو احمد بواسط\r\nدر آن سال ابو احمد جا تهى كرد و بواسط لشكر كشيد . سبب اين بود كه چون برود ابى اسد رفت اتباع او دچار انواع بيماريها شدند و بسيارى از آنها مردند ابو احمد ناگزير به محل « بادآورد » برگشت و در آنجا لشكر زد و دستور داد كه آلات جنگ را تجديد و اصلاح كنند ، كشتىها را هم ترميم و محكم نمايند و روزى لشكريان را داد و زورقهاى جنگى را پر از مرد جنگى و سالار چالاك نمود و دوباره به قصد صاحب الزنج لشكر كشيد .\r\nبگروهى از فرماندهان دستور داد كه در اماكن معين در نهر ابو الخصيب قرار بگيرند خود با عده ماند چون جنگ ميان او و صاحب الزنج شروع شد اغلب سپاهيان سوى رود ابو الخصيب رفتند و ابو احمد با عده كمتر ماند او جا تهى نكرد مبادا زنگيان محل او را بگيرند و چون زنگيان ديد كه عدهء محافظ او كم است قصد كردند بر او حمله كنند . از هر طرف هجوم كردند و جنگ سخت رخ داد . كشته و مجروح هم فزون شد و اتباع ابو احمد خانه زنگيان را آتش زدند و بسيارى از زنان گرفتار را آزاد كردند . پس از آن زنگيان سخت كوشيدند و دليرى كردند .\r\nچون ابو احمد شدت كارزار را ديد باتباع خود دستور داد كه متاركه كنند و بكشتىهاى خود پناه ببرند كه جنگ را با احتياط و خونسردى پايان دهند .\r\nزنگيان يك دسته از اتباع او را محاصره كردند آنها هم دليرانه جنگ كردند و بسيارى از زنگيان را كشتند و بعد همه بدست زنگيان كشته شدند و سر آنها را بريدند نزد صاحب الزنج بردند كه صد و ده سر بود . آن واقعه بر غرور او افزود .\r\nابو احمد در محل « باد آورد » لشكر زد . در اطراف لشكر گاه او آتش افروخته شد و طوفان بود كه آتش را همه جا كشيد و عدهء سوختند ناگزير از آن محل بواسط رفت چون بواسط رسيد عموم اتباع او متفرق شدند او خواه و ناخواه بسامرا رفت .\r\nمحمد بن مولد را بامارت واسط منصوب كرد .\r\n\r\n","description":"","footnote":"","page_name":" 114 ","page_number":114},
  {"content":"\r\n\r\n\r\nبيان حوادث\r\nدر آن سال مرض وباء در نواحى دجله و قرى و قصبات آن بروز و بسيارى از مردم را هلاك كرد . در بغداد و واسط و سامرا و جاهاى ديگر هم مرض و با خلق را كشت .\r\nدر آن سال « سرسجارس » در بلاد روم كشته شد . عدهء بسيارى از اتباع او هم با او بقتل رسيدند .\r\nدر آن سال زمين لرزه با صداى مهيب در « صيمره » ( محلى در دجله نزديك بغداد تا كنون به همين نام معروف است ) واقع شد و روز بعد سخت‌تر بود كه قسمت عمده شهر ويران شد و ديوارها فرو ريخت و بيست هزار تن از اهالى را كشت .\r\nدر آن سال « ياركوچ » ترك ( يارچوخ در طبرى آمده ) در ماه رمضان در گذشت .\r\nابو عيسى بن متوكل بر نعش او نماز خواند پس از مرگ او احمد بن طولون در ايالت مصر مستقل گرديد او نايب الحكومه يار چوخ بود .\r\nدر آن سال جنگ ما بين اتباع موسى و حسن بن زيد علوى رخ داد . اتباع حسن بن زيد از ميدان گريختند .\r\nدر آن سال مسرور بلخى عدهء از ياران مساور شارى ( خريدار نفس خود ) را اسير كرد . مسرور سوى « بوازيج » رفت در آنجا با مساور مقابله نمود عده از اتباع مسرور در آن واقعه گرفتار شدند .\r\nبعد از آن در ماه ذى الحجه مسرور به شهر سامرا رفت . جعلان را بجاى خود فرمانده لشكر مقيم در محل « حديثه » و موصل نمود .\r\nدر آن سال بيشتر مردم ( حجاج ) از محل « قرعاء » ( زمين محل - راه مكه ) بازگشتند و ترسيدند در ادامه سير و سفر دچار تشنگى و كم آبى شوند و دچار شوند ولى كسانى كه سفر را تا مكه ادامه دادند رستند .\r\nفضل بن اسحاق بن حسن امير الحاج شد .\r\n\r\n","description":"","footnote":"","page_name":" 115 ","page_number":115},
  {"content":"\r\n\r\nدر آن سال اعراب اطراف « تكريت » كه مساور را يارى كرده بودند دچار هجوم سپاه خليفه شدند .\r\nدر آن سال مسرور بلخى با كردان يعقوبيه جنگ كرد و آنها را تار - و مار نمود .\r\nمحمد بن و اصل تسليم شد و ايالت فارس را بمحمد بن حسن بن ابى فياض واگذار كرد .\r\nگروهى از زنگيان اسير شدند . ميان آنها قاضى آبادان بود . همه را به شهر سامرا فرستادند و در آنجا گردن همه را زدند .\r\nمحمد بن يحيى بن عبد اللّه بن خالد ذهلى نيشابورى واعظ در ماه جمادى الاولى درگذشت . او زاهد و عابد و يار ابو يزيد بود .\r\n\r\nسنه دويست و پنجاه و نه\r\n\r\nبيان فتح اهواز بدست زنگيان\r\nدر ماه رجب زنگيان اهواز را تصرف نمودند . سبب اين بود كه علوى ( صاحب الزنج كه مؤلف گاهى او را علوى گويد و گاهى پليد خواند ) على بن ابان مهلبى را با لشكرى كه تحت فرمان يحيى بن محمد بحرانى بود باهواز فرستاد .\r\n( كه يحيى كشته شده بود ) . همچنين سليمان بن موسى شعرانى او را نيز باهواز روانه كرد . والى اهواز « اصغجور » بود چون شنيد زنگيان به قصد او مىآيند لشكر كشيد و در دشت مقابله به عمل آمد . « اصغجون » تاب مقاومت نياورده گريخت و « نيزك » كه همراه او بود كشته شد . بسيارى از اتباع او هم مجروح و بسيارى دستخوش آب شدند و خود « اصغجون » به آب افتاد و مرد و عدهء هم گرفتار شدند .\r\nحسن بن هرثمه و حسن بن جعفر ميان اسراء بودند . سر كشتگان و پرچم آنان و گرفتاران را نزد آن پليد بردند . دستور داد اسراء را بزندان برند .\r\n\r\n","description":"","footnote":"","page_name":" 116 ","page_number":116},
  {"content":"\r\n\r\nزنگيان وارد اهواز شدند در آنجا مرتكب فساد و ويرانى شدند و ماندند تا سپاه موسى بن بغا رسيد .\r\n\r\nبيان لشكر كشى موسى بن بغا براى جنگ زنگيان\r\nدر ماه ذى القعده ( سال جارى ) معتمد فرمان داد كه موسى بن بغا براى جنگ صاحب الزنج لشكر بكشد .\r\nموسى بن بغا اول عبد الرحمن بن مفلح را باهواز فرستاد سپس اسحاق بن كنداج را سوى بصره روانه كرد و ابراهيم بن سيما را به محل « باد آورد » اعزام نمود هر سه را فرمان داد كه با صاحب الزنج نبرد كنند . چون عبد الرحمن امارت اهواز را حاصل نمود براى جنگ على بن ابان لشكر كشيد . نبرد واقع شد و عبد الرحمن منهزم گرديد . پس از فرار دوباره آماده شد و با على بن ابان جنگ كرد جنگ بسيار عظيمى رخ داد و كشتار عجيبى بزنگيان افتاد و عده بسيار اسير شدند و على بن ابان منهزم گرديد همچنين بقيهء زنگيان . على بن ابان خواست گريختگان زنگى را دوباره برگرداند آنها از شدت بيم كه آنان را مرعوب كرده بود حاضر نشدند و از عبد الرحمن سخت ترسيدند . چون على ديد قادر بر سوق آنها نبود اجازه داد كه به شهر خود نزد صاحب الزنج بروند .\r\nعبد الرحمن لشكر كشيد و خواست در قلعه « حصن مهدى » لشكر بزند . صاحب - الزنج على بن ابان را براى منع او فرستاد با او جنگ كرد و نتوانست مانع شود . على با عده خود سوى « دكه » رفت . ابراهيم بن سيما در « باد آورد » بود با او مقابله نمود على بن ابان پيروز شد و او را منهزم نمود . دوباره نبرد كردند اين بار ابراهيم على بن ابان را منهزم كرد . على شبانه گريخت و عده رهنما همراه برد و بجنگل انبوه رسيد تا در محل نهر يحيى استراحت كرد خبر او را بعبد الرحمن رسانيدند . عبد الرحمن « طاشتمر » را با گروهى از موالى ( غلامان ) فرستاد و او نتوانست\r\n\r\n","description":"","footnote":"","page_name":" 117 ","page_number":117},
  {"content":"\r\n\r\nبعلى برسد زير نيزار انبوهى بود . « طاشتمر » آن نيزار را آتش زد و زنگيان از ميان آتش گريختند عده از آنها را اسير كرد و اتباع عبد الرحمن با اسراء و پيروزى باز گشتند . بعد از آن عبد الرحمن على بن ابان را در محلى كه لشكر زده بود قصد كرد . على به صاحب الزنج نوشت و از او يارى خواست . صاحب سيزده كشتى جنگى براى او مدد فرستاد . عبد الرحمن رسيد و يك روز در قبال يك ديگر قرار گرفتند ( بدون جنگ ) . هنگام شب على گروهى از برگزيدگان لشكر خود انتخاب كرد و لشكر خود را به حال خود گذاشت كه دشمن نداند خود با آن عدهء آزموده و مورد اعتماد از پشت سر عبد الرحمن شبيخون زد . چيز كمى از او گرفت . عبد الرحمن كنار رفت و على توانست چهار كشتى از او بگيرد .\r\nعبد الرحمن به محل « دولاب » رفت و در آنجا لشكر زد « طاشتمر » على بن ابان را قصد و با على جنگ كرد . على منهزم شد و به محل « نهر سدره » پناه برد . « طاشتمر » بعبد الرحمن خبر فرار على را داد و از او مدد خواست . عبد الرحمن رسيد و با على جنگ كرد . در « نهر سدره » با هم سخت جنگ كردند و نبرد عظيمى رخ داد و على منهزم شد و نزد ( صاحب الزنج ) پليد رفت . عبد الرحمن در محل « بيان » لشكر زد . او و ابراهيم بن سيما بتناوب بر لشكران پليد حمله مىكردند و به او آسيب مىرساندند . اسحاق بن كند اجيق در بصره بود كه خواربار و ضروريات را از سپاه زنگ بريد . صاحب الزنج عده خود را جمع مىكرد و يك روز با عبد الرحمن و روز ديگر با ابراهيم جنگ مىكرد و عدهء از آنها را به شهر بصره مىفرستاد كه با اسحاق نبرد كنند . آنها بيشتر از ده ماه به آن حال ماندند تا موسى بن بغا از جنگ زنگيان بازگشت و مسرور بلخى جنگ او را بر عهده گرفت . خبر به آن پليد هم رسيد .\r\n\r\n","description":"","footnote":"","page_name":" 118 ","page_number":118},
  {"content":"\r\n\r\n\r\nبيان فتح نيشابور بدست يعقوب\r\nدر آن سال در ماه شوال يعقوب بن ليث وارد شهر نيشابور شد . سبب اين بود كه عبد الله سجزى ( نسبت بسكستان - سيستان باشد ) با يعقوب در سيستان ستيز و خلاف داشت . چون يعقوب بر او غلبه كرد از او گريخت و بمحمد بن طاهر پيوست . يعقوب به فرزند طاهر پيغام تسليم عبد الله را داد . او از تسليم وى خود - دارى كرد يعقوب سوى نيشابور لشكر كشيد چون نزديك شد و خواست داخل شهر شود محمد بن طاهر از او اجازهء ملاقات خواست او اجازه نداد . فرزند طاهر اعمام و افراد خانوادهء خود را براى استقبال يعقوب فرستاد او هم داخل شهر شد و آن در ماه شوال بود . محمد بن طاهر سوار شد و بر يعقوب در خيمه او وارد گرديد . يعقوب او را توبيخ كرد كه چرا بايد در كارهاى خود افراط و تفريط كند آنگاه و تمام خانواده و اعمام او را بازداشت . براى نيشابور هم حاكم معين كرد .\r\nپس از آن بخليفه نوشت كه محمد بن طاهر تبه كار است و اهالى خراسان از يعقوب خواستند نزد آنها برود و نيز بغلبه علوى بر مازندران اشاره كرد ( كه ناشى از عجز و ضعف فرزند طاهر بود ) و در آن مبالغه خليفه اعتراض كرد و گفت : مختصر بگو و با فرزند طاهر نبايد مانند مخالفين رفتار كرد .\r\nگفته شد : سبب تصرف نيشابور از طرف يعقوب ضعف و عجز فرزند طاهر بود كه در حوادث سنه دويست و پنجاه و هفت بدان اشاره نموديم كه در آن هنگام امير خراسان و فاقد قدرت بود . و چون يعقوب دانست كه او قادر بر دفاع نخواهد بود نيشابور را قصد كرد و به خود محمد بن طاهر نوشت كه او قصد دارد طبرستان را بگيرد و خليفه به او دستور داده كه حسن بن زيد را كه بر طبرستان غلبه كرده سركوبى نمايد و او قصد ندارد كه مزاحم فرزند طاهر يا عمال و حكام او شود . افراد خانواده و نزديكان\r\n\r\n","description":"","footnote":"","page_name":" 119 ","page_number":119},
  {"content":"\r\n\r\nو ياران او چون ضعف فرزند طاهر را ديدند بيعقوب نوشتند و كار محمد بن طاهر را ناچيز دانستند و او را خواندند و خود فرزند طاهر را از دفاع متقاعد كردند و گفتند بر تو باكى نيست و نبايد از او بپرهيزى . محمد هم سخن آنها را پذيرفت تا آنكه يعقوب نزديك نيشابور رسيد . يعقوب يكى از سالاران خود را نزد او فرستاد و او را آرام كرد و گفت : نبايد از نيشابور دور شوى . در چهارم ماه شوال يعقوب بنيشابور رسيد و برادر خود عمرو بن ليث را نزد محمد بن طاهر فرستاد كه او را حاضر كرد و گرفت و بند كرد و سخت ملامت و توبيخ نمود و او را عاجز و ناتوان خواند . خانوادهء او را كه عده آنها صد و شصت تن بود بسيستان تبعيد و عمال و حكام خود را بجاى عمال او نصب كرد . امارت محمد بن طاهر يازده سال و دو ماه و ده روز بود .\r\n\r\nبيان ظهور ابن الصوفى در مصر بار دوم\r\nابن الصوفى علوى دوباره در مصر قيام و ظهور نمود . ما در حوادث سنه دويست و پنجاه و شش خبر ظهور و فرار او را بيان نموديم . اينك او خود را آماده و مردم را دعوت كرد خلق بسيارى دعوت او را اجابت نمودند . او آنها را به محل « اشمونين » سوق داد . براى مقابله و دفع او يك سپاه عظيم تجهيز و روانه شد . فرمانده آن سپاه معروف بابن ابى الغيث بود . او را در حالى كه سرگرم جنگ ابو عبد اللّه عمرى بود ديد كه ما بعد آن را بيان خواهيم نمود . چون علوى بمقابله عمرى پرداخت پس از جنگ سخت علوى گريخت و به محل « اسوان » ( اكنون بزرگترين سد مصر است ) پناه برد و در آنجا مرتكب فساد شد و نخل مردم را بريد .\r\nابن طولون سپاه ديگرى بتعقيب او فرستاد و دستور داد هر جا كه باشد ريشه او را بكنند . سپاه رفت و او را پى كرد او به محل « عيذاب » گريخت و از دريا گذشت و به مكه پناه برد و اتباع او متفرق شدند . چون به مكه رسيد والى آن بر ورود او آگاه شد او را گرفت و بزندان افكند و بعد نزد احمد بن طولون فرستاد چون بمصر\r\n\r\n","description":"","footnote":"","page_name":" 120 ","page_number":120},
  {"content":"\r\n\r\nرسيد احمد دستور داد كه او را در شهر با رسوائى بگردانند پس از آن او را بازداشت و بعد آزادش كرد . او به شهر بازگشت و در آنجا ماند تا وفات يافت .\r\n\r\nشرح حال ابى عبد الرحمن عمرى\r\nقبل از اين نام ابو عبد الرحمن عمرى را آورده بوديم . او عبد الحميد بن عبد العزيز بن عبد اللّه بن عمر بن الخطاب بود . علت قيام و ظهور او در مصر اين بود كه قوم « بجات » روز عيد وارد شهر شدند و غارت كردند و كشتند و با غنائم باز گشتند .\r\nچندين بار آن كار را تكرار كردند . آن مرد عمرى براى دين خدا خشمگين و در ميان راه آنها كمين شد . چون باز خروج و قيام كردند ( با عده همراه خود ) بر آنها حمله كرد و رئيس آنان را كشت و هر كه با او بود از دم شمشير گذراند و بعد بسرزمين آنها رفت و غارت كرد و اموال بى حد و حصر بدست آورد آنها ناگزير تسليم شدند و جزيه دادند كه قبل از عمرى چنين كارى نشده بود . عمرى عظمت و قدرت يافت و بر عده او افزوده شد چون ابن طولون خبر او را شنيد يك سپاه عظيم براى سركوبى او فرستاد چون سپاه رسيد خود عمرى شخصا بفرمانده سپاه گفت : ابن طولون بر حال من آگاه نيست . من فقط براى جهاد قيام نموده‌ام . تو بامير احمد ( بن طولون ) بنويس و او را آگاه كن . اگر به تو دستور بازگشت داد از اينجا برو و اگر فرمان ديگر داد كه تو معذور خواهى بود . او نپذيرفت و جنگ كرد مغلوب و منهزم شد . سپاه گريخته باحمد بن طولون رسيد و خبر و شرح حال عمرى را داد . گفت : خوب بود به من خبر مىداديد چون تجاوز و ستم كرديد او بر شما پيروز شد . پس از مدتى دو غلام از غلامان عمرى بر او حمله كردند و او را كشتند . سرش را هم نزد ابى طولون بردند چون آن دو غلام با سر بريده نزد او رفتند . علت قتل او را بدست آنها پرسيد .\r\nگفتند : خواستيم به تو تقرب يابيم . او دستور داد هر دو را كشتند . سر عمرى را هم غسل داد و تكفين كرد و به خاك سپرد .\r\n\r\n","description":"","footnote":"","page_name":" 121 ","page_number":121},
  {"content":"\r\n\r\n\r\nبيان وقايع اندلس\r\nمحمد بن عبد الرحمن اموى امير اندلس سوى « طليطله » لشكر كشيد و شهر را محاصره كرد زيرا اهالى آن شهر تمرد كرده بودند . چون آن وضع را ديدند تسليم شدند و امان خواستند به آنها امان داد و گروگان گرفت .\r\nدر آن سال اهالى « طليطله » براى تصرف قلعه « سكيان » لشكرى با عده ده هزار جنگجو كشيدند . در آن قلعه فقط هفتصد مرد بربرى بود . چون جنگ آغاز شد يكى از فرماندهان اهالى كه عبد الرحمن بن حبيب بود گريخت . او چون با يك فرمانده ديگر بنام « طريشه » دشمنى و كينه داشت خواست او را خوار كند منهزم شد چون گريخت همه گريختند و « برقيل » را كشتند .\r\nدر آن سال عمرو بن عمروس دوباره نسبت بمحمد بن عبد الرحمن مطيع و فرمانبردار شد قبل از آن مخالفت مىورزيدند . محمد بن عبد الرحمن هم حكومت « امشقه » را به او داد .\r\nمحمد ( بن عبد الرحمن ) قلعه‌هاى ابن موسى را محاصره كرد . پس از آن سوى « بنبلونه » لشكر كشيد . به آن سرزمين رسيد و بازگشت .\r\n\r\nبيان حوادث\r\nدر آن سال عدهء از مسلمين سوى شهر « سرقوسه » لشكر كشيدند اهالى شهر با آنها صلح كردند به شرط اينكه اسراء مسلمين را آزاد كنند . عدهء گرفتاران سيصد و شصت تن بوده چون آنها را رها كردند مسلمين از جنگ منصرف شدند .\r\nدر آن سال « كيجور » كشته شد . سبب قتل اين بود او امير كوفه بود و بدون اجازه محل امارت خود را ترك كرد و بسامرا رفت . به او دستور بازگشت دادند اطاعت\r\n\r\n","description":"","footnote":"","page_name":" 122 ","page_number":122},
  {"content":"\r\n\r\nنكرد . به او مال دادند كه باتباع داده و ميان آنها تقسيم كند او قانع نشد . به محل « عكبرا » رفت . عدهء از فرماندهان از سامرا رفتند و او را كشتند و سر او را بسامرا بردند .\r\nدر آن سال « شركب حمار » ( در طبرى جمال آمده و بايد اين صحيح باشد و ناسخ اشتباه كرده ) شهر مرو را گرفت . شهر و پيرامون آن را غارت كرد .\r\nيعقوب بن ليث از بلخ خارج شد و در قهستان اقامت نمود . براى هرات و « پوشنج » و « باذغيس » حاكم و عامل معين كرد و خود بسيستان رفت .\r\nعبد اللّه سجزى با يعقوب مخالفت و شهر نيشابور را محاصره كرد . محمد بن طاهر در آن شهر بود و آن واقعه قبل از تصرف نيشابور بدست يعقوب بود . محمد بن طاهر نمايندگان و فقهاء را نزد عبد اللّه فرستاد و آنها رفت و آمد و توسط كردند تا آنكه محمد بن طاهر حكومت دو طبس و قهستان را به او واگذار كرد ( و او منصرف شد ولى بعد يعقوب نيشابور را گرفت و محمد بن طاهر را بند كرد ) .\r\nحسن بن زيد قومس را گرفت و اتباع او داخل آن شدند .\r\nدر آن سال جنگ ما بين محمد بن فضل بن بيان ( در طبرى سنان آمده ) و هسوذان بن حستان ديلمى واقع شد . و هسوذان گريخت .\r\nروميان « سميساط » ( شهرى در كنار رود فرات از توابع شام بود ) را محاصره كردند و بعد « مالطيه » « مالط » را قصد نمودند اهالى مالط با روميان جنگ كردند و غالب شدند روميان گريختند و بطريق ( امير آنها ) كشته شد .\r\nابراهيم بن اسماعيل بن جعفر بن سليمان بن على بن عبد اللّه بن عباس معروف « ببريه » امير الحاج شد .\r\nمحمد بن يحيى بن موسى ابو عبد اللّه بن ابى زكريا اسفراينى معروف بابن حبويه درگذشت .\r\nمحمد بن عمروس بن يونس بن عمران بن دينار كوفى ثعلبى كه شيعه بود ولى روايت حديث او ضعيف بوده همچنين ابو الحسن بن على بن حرب طائى موصلى كه\r\n\r\n","description":"","footnote":"","page_name":" 123 ","page_number":123},
  {"content":"\r\n\r\nمحدث بود و پدرش على بن حرب از او روايت مىكرد وفات يافتند .\r\n\r\nسنه دويست و شصت\r\n\r\nبيان رفتن يعقوب بطبرستان\r\nدر آن سال يعقوب ليث با حسن زيد علوى جنگ كرد و او را مغلوب نمود . سبب اين بود كه عبد اللّه سجزى در سيستان رقيب يعقوب بود و ميخواست رياست را از او بگيرد ولى يعقوب بر او غالب شد . عبد اللّه گريخت و نيشابور را قصد كرد چنان كه بيان كرديم عبد اللّه گريخت و بحسن بن زيد در طبرستان ملحق شد .\r\nيعقوب هم او را دنبال كرد . در پيرامون شهر سارى مقابله با حسن بن زيد واقع شد . يعقوب بحسن پيغام داد كه براى جنگ با او نيامده بلكه براى گرفتن عبد اللّه ( آمده ) و اگر او را تسليم نمايد يعقوب مراجعت خواهد كرد حسن قبول نكرد .\r\nيعقوب با او جنگ نمود . حسن منهزم شد و بديلمان پناه برد . ( علاوه بر ديلمان نام شرز آمده كه بايد چرز بتشديد باشد ) .\r\nيعقوب سارى و آمل را گرفت و ماليات را استيفا نمود بعد حسن را تا كوهستان طبرستان دنبال كرد ولى فزونى باران كه چهل روز دوام داشت مانع ادامه سير شد و بسيارى از اتباع كه بايد گفت عموم سپاهيان هلاك شدند . خواست حسن را تا كوهستان ديلم تعقيب كند بيك تنگناى رسيد كه راه سخت و ناهموار و باريك بود .\r\nاتباع خود را در تنگه گذاشت و خود به تنهائى رفت و بازگشت و فرمان رحيل داد كه از دخول در آن دره منصرف شد . باتباع خود گفت : اگر راه ديگرى غير از اين تنگه مىبود داخل مىشديم ولى طريق ديگرى نيست . زنان ( ديلميان ) بمردان گفتند بگذاريد داخل شود و ما شما را از جنگ او بىنياز خواهيم كرد . ( محاصره خواهيم كرد و با سنگ خواهيم كشت ) .\r\n\r\n","description":"","footnote":"","page_name":" 124 ","page_number":124},
  {"content":"\r\n\r\nچون از طبرستان خارج شد سپاه خود را سان ديد چهل هزار تن از آنها مفقود ( هلاك ) شده بودند اغلب اسبها و شترها و استرها و بارها و اموال نابود شده بود . خبر فرار حسن را هم بخليفه نوشت . پس از آن شهر رى را قصد كرد زيرا عبد اللّه ( سجزى ) پس از گريز حسن به آنجا رفته بود . چون نزديك رى رسيد بوالى شهر نوشت يكى از دو چيز يا تسليم عبد اللّه و بازگشت خود يا جنگ . والى كه صلانى بود عبد اللّه را تسليم نمود و يعقوب عبد اللّه را كشت .\r\n\r\nبيان فتنهء موصل و اخراج حاكم\r\nخليفه معتمد على اللّه « اساتكين » را بحكومت موصل منصوب كرده بود . او يكى از بزرگترين فرماندهان ترك محسوب مىشد . او هم فرزند خود « اذكوتكين » را براى حكومت موصل فرستاد و آن در سال دويست و پنجاه و نه بود .\r\nروز عيد نوروز از سال مزبور كه در سيزدهم ماه نيسان بود ( معتضد باللّه آن را تغيير داد ) « اذكوتكين » اعيان موصل را در ميدان در يك گنبد دعوت كرد . انواع آلات طرب و لهو و لعب را آماده كرد . آشكار باده نوشيد و كارهاى زشت را علنى كرد و نسبت بمردم بد رفتارى نمود .\r\nآن سال سرما شدت كرده و سر درختها را زده و ميوه و گندم و جو كمياب و قحط پديد آمده بود . با آن اوضاع در گرفتن باج و خراج افراط كرد و ماليات غله كه وجود نداشت از آنها مطالبه و اصرار نمود و سخت گرفت . هر كه اسبى خوب و تندرو داشت اسب را به زور از او مىربود . اهالى موصل بردبارى مىكردند تا آنكه يكى از اتباع او زنى را از معبر بعنف برد . آن زن تسليم نشد و يارى خواست مردى بنام ادريس حميرى كه پرهيزگار و قرآن خوان و نيك سيرت بود برخاست و آن زن را از دست آن متجاوز نجات داد . آن سپاهى نزد « اذكوتكين » رفت و از ادريس حميرى شكايت كرد او را احضار كرد و تازيانه زد . اين كار را بدون رسيدگى و محاكمه انجام داد . اعيان موصل همه در مسجد جامع جمع شدند و گفتند : ما\r\n\r\n","description":"","footnote":"","page_name":" 125 ","page_number":125},
  {"content":"\r\n\r\nبر همه گونه ستم و گرفتن مال و دشنام و ترك سنت و تجاوز صبر كرديم . اكنون كار به جائى رسيده كه زنان و حرم ما را مىربايند همه تصميم گرفتند كه او را اخراج و نزد خليفه شكايت كنند . « اذكوتكين » خبر اجتماع آنها را شنيد سوار شد و لشكر كشيد و آتش افروزان و نفط اندازان را با خود برد . آنها هم صف آرائى كردند و سخت جنگ نمودند او را از موصل راندند و اموال او را ربودند . سنگ هم به او اصابت كرد او همان روز سوى سامرا رخت كشيد - مردم يحيى بن سليمان را براى حكومت و امارت خود برگزيدند - او تا سنه دويست و شصت امير بود - در سنه دويست و شصت و يك اساتكين بهيثم بن عبد اللّه بن معمر ثعلبى عدوى نامه نوشت و از و او خواست كه امارت موصل را بپذيرد خلعت و پرچم هم براى او فرستاد او در محل « ديار ربيعه » بود . عدهء بسيارى جمع و تجهيز و موصل را قصد نمود . در طرف شرقى لشكر زد يحيى بن سليمان هم اهالى موصل را بجنگ او كشيد . نبرد واقع شد و بسيارى از طرفين به خاك و خون افتادند . عدهء مجروحين هم فزون گرديد . هيثم نااميد بازگشت . « اساتكين » اسحاق بن ايوب تغلبى را بامارت موصل منصوب كرد او عدهء بيست هزار مرد جنگجو تجهيز كرد و لشكر كشيد : يكى از سالاران آنها حمدان بن حمدون تغلبى بود .\r\nدر محل « دير اعلى » لشكر زد .\r\nاهالى موصل با او جنگ كردند و مانع ورود او به شهر خود شدند مدتى بدان حال ماندند تا آنكه يحيى بن سليمان امير موصل بيمار شد اسحاق به تصرف شهر اميدوار گرديد . سخت نبرد كرد و مردم از حملات او عقب نشستند او وارد شهر شد . بسوق اربعاء ( چهارشنبه بازار ) رسيد و بازار حشيش را آتش زد . يكى از پرهيزگاران قيام كرد و قرآن را در گردن خود آويخت و مسلمين را بجهاد دعوت كرد مردم متابعت و نبرد كردند . اسحاق و اتباع او را از شهر بيرون راندند .\r\nيحيى بن سليمان شنيد دستور داد او را با محمل بردارند و در پيشاپيش جنگجويان قرار دهند . مردم درخواست او را اجابت كردند و برداشتند و بردند و جنگ دوباره آغاز شد . اهالى موصل هم قوى و اميدوار شدند و سخت پايدارى و دليرى كردند .\r\nاسحاق هم با اهالى موصل مكاتبه كرد و به آنها وعده نيك رفتارى و مهربانى و امان\r\n\r\n","description":"","footnote":"","page_name":" 126 ","page_number":126},
  {"content":"\r\n\r\nداد . آنها اجابت كردند به شرط اينكه داخل شهر شود و در محل « ربض » اقامت نمايد او داخل شد و مدت هفت روز در آنجا اقامت نمود پس از آن ميان بعضى از اتباع او و اهالى شهر اختلاف و ستيز رخ داد و دوباره جنگ بر پا شد و اهالى او را اخراج كردند و يحيى بن سليمان حكومت را در دست گرفت .\r\n\r\nبيان جنگ ميان اهالى « طليطله » و « هواره »\r\nموسى بن ذى النون هوارى در محل « شنت بريه » قيام و ظهور كرد و پس از حمله بر مردم « طليطله » در قلعه « حصن وليد » اقامت گزيد . اتباع او هم همراه وى بودند . اهالى « طليطله » عدهء بيست هزار مرد تجهيز و او را قصد كردند چون با موسى مقابله كردند محمد بن « طريشه » و اتباع او كه اهل « طليطله » بودند منهزم شدند و ساير اهالى طليطله بمتابعت آنها گريختند .\r\nمطرف بن عبد الرحمن نيز با آنها گريخت . محمد مذكور مطرف را كه از او پيروى كرده و منهزم شده پاداش داد . موسى بن ذى النون پيروز و چيره شد و بسيارى از اهالى « طليطله » را در جنگ و گريز كشت و مخالفين از او بيمناك شدند .\r\n\r\nبيان حوادث\r\nيكى از اتباع مساور شارى محمد بن هارون بن معمر را در راه ديد كه عازم سامرا شده او را كشت و سرش را نزد مساور برد . قبيلهء ربيعه بخونخواهى او قيام كرد . ( خليفه ) مسرور بلخى را براى محاصره مساور و بستن راهها به روى او فرستاد .\r\nدر آن سال قحط و غلا در سراسر بلاد اسلام شدت يافت . بسيارى از اهالى مكه جلاى وطن كردند . حاكم مكه هم از شهر بيرون رفت . يك بار گندم به صد و بيست دينار ( زر ) رسيد آن وضع چندين ماه طول كشيد .\r\nدر آن سال اعراب « منجور » را كشتند و او والى حمص بود خليفه بجاى او ابو الردينى عمر بن على را براى ايالت آن ديار برگزيد چون نزديك شهر رسيد علاء بجنگ او لشكر كشيد . علاء كشته و اتباع او منهزم شده و ابو الردينى پيروز گشته و اموال علاء را كه بالغ بر دو هزار هزار و هفتصد هزار درهم بود ربود .\r\n\r\n","description":"","footnote":"","page_name":" 127 ","page_number":127},
  {"content":"\r\n\r\nابراهيم بن محمد بن اسماعيل معروف ببريه امير الحاج شد .\r\nدر مصر مردى كه كنيه او ابو روح و نامش سكن بود قيام و ظهور نمود . او از پيروان ابن الصوفى بشمار مىآمد . عدهء گرد خود جمع و راهها را زد و مردم را مرعوب كرد . احمد بن طولون براى سركوبى او لشكر فرستاد . او در يك زمين گندم زار قرار گرفت . گندم را درو كرد و كاه را در زمين گذاشت آن زمين داراى حفره‌ها و شكافها بود شكاف‌ها را با كاه پوشانيد . خود وعدهء اتباعش به آن زمين و پيچ و خم آن آشنا بودند . چون جنگ رخ داد دستور داد كه اتباع او ظاهرا منهزم شوند و چون سپاه ابن طولون آنها را دنبال كرد اسبها در گودالهاى مستور با كاه افتادند بسيار از سواران سرنگون شدند . و بقيه برگشتند . اتباع ابى روح بر آنها هجوم و قتل عام كردند عدهء هم با بدترين حالى گريختند .\r\nاحمد ( بن طولون ) باز دو سپاه فرستاد يكى بنخلستانها و ديگرى به محل او كه بيك سرزمين گودال دار پناه برده بود سپاهى كه بتعقيب رفته بود از پيشرفت به آن سرزمين خوددارى كرد و ترسيد بسرنوشت سپاه مغلوب سابق دچار شود . چون ابو روح ديد كه سپاه بدان سرزمين پيش نمىرود با عدهء خود محل را ترك نمود سپاه او را تعقيب كرد و راه‌ها بر او بسته شد چون چاره نديد تسليم شد و امان خواست به او امان دادند و غائله او پايان يافت .\r\nدر آن سال على بن محمد بن جعفر علوى حمانى كه ساكن حمان بود كه بدان منتسب شد وفات يافت .\r\nدر آن سال على بن يزيد امير كوفه شد . صاحب الزنج او را كشت .\r\nدر آفريقا و بلاد مغرب ( مراكش ) و اندلس قحط و غلاى شديد بروز كرد .\r\nاز آنجا بكشورهاى ديگر سرايت كرد و طاعون و وباء شايع شد و بسيارى از مردم هلاك شدند .\r\nمحمد بن ابراهيم بن عبدوس فقيه درگذشت . او مالكى و كتاب مجموعه فقه را تأليف كرد و از اهالى افريقا بود .\r\n\r\n","description":"","footnote":"","page_name":" 128 ","page_number":128},
  {"content":"\r\n\r\nمالك بن طوق تغلبى در رحبه كه ساختمانى به او هم منتسب است درگذشت .\r\nحسن بن على بن محمد بن على بن موسى بن جعفر بن محمد بن على بن الحسين بن على بن ابى طالب عليه السلام وفات يافت . او يكى از امامان شيعه اثنى عشرى مطابق مذهب اماميه بود او پدر محمد كه ( شيعيان ) معتقد هستند در سرداب سامرا غيبت كرد و منتظر ظهور او مىباشند . حسن ( عسكرى - كه در مدينهء العسكر ميزيست و مدينة العسكر سامرا مىباشد و والد حضرت حجت است ) در سنهء دويست و سى و دو متولد شد .\r\nابو الحسن بن محمد بن صباح زعفرانى فقيه شافعى كه از اتباع بغدادى شافعى بود وفات يافت .\r\nحسن بن اسحاق حكيم طبيب كه كتاب حكماء يونانى را به عربى ترجمه كرده و خود دانشمند بوده وفات يافت .\r\n\r\nسنه دويست و شصت و يك\r\n\r\nبيان جنگ ميان محمد بن و اصل و ابن مفلح\r\nدر آن سال جنگ ميان ابن و اصل و عبد الرحمن بن مفلح و « طاشتمر » واقع شد . علت اين بود كه ابن و اصل حارث بن سيما را كشت و فارس را گرفت . معتمد ( خليفه ) فارس را ضميمه تيول موسى بن بغا كرد باضافه اهواز و بصره و بحرين و يمامه . موسى هم عبد الرحمن بن مفلح را بنيابت خود فرستاد و او چون بسن بيست و يك سال بود اهواز و فارس را به او سپرد و « طاشتمر » را با او روانه كرد چون ابن و اصل آگاه شد و دانست كه ابن مفلح از اهواز سوى او مىآيد از فارس لشكر كشيد و دو سپاه در رامهرمز مقابله و جنگ نمودند . ابو داود صعلوك ( سالوك ) هم بابن و اصل پيوست نبرد رخ داد و عبد الرحمن بن مفلح اسير و طاشتمر كشته شد و سپاه آن دو سالار نابود شد و هر چه در لشگرگاه بود غنيمت ابن و اصل شد كه اموال و ذخاير\r\n\r\n","description":"","footnote":"","page_name":" 129 ","page_number":129},
  {"content":"\r\n\r\nبسيار بود . خليفه پيغام داد كه عبد الرحمن بن مفلح را آزاد كند و او نپذيرفت او را كشت و گفت : با اجل طبيعى مرد . ابن و اصل پس از آن جنگ سوى واسط لشكر كشيد و ادعا كرد قصد دارد با موسى بن بغا جنگ كند . باهواز رسيد كه در آنجا ابراهيم بن سيما با عده فزون بود . چون موسى ديد كه كار بسيار دشوار شده و كسانى كه ادعا دارند غالب و متعدد هستند از آن ايالات استعفا داد و استعفاء او پذيرفته شد .\r\n\r\nبيان ولايت ابو الساج باهواز\r\nدر آن سال امارت اهواز بعهدهء ابى الساج سپرده شد كه چون عبد الرحمن بن مفلح بفارس لشكر كشيد امارت اهواز به او واگذار شد . او هم داماد خود عبد - الرحمن را براى جنگ زنگيان فرستاد . على بن ابان در محل دولاب بجنگ او مبادرت كرد و عبد الرحمن را كشت . ابو الساج هم بميدان رسيد ولى عقب نشست و به محل « عسكر مكرم » پناه برد . زنگيان اهواز را گرفتند . كشتند و بردند و برده گرفتند و آتش زدند . ابو الساج از جنگ زنگيان و امارت اهواز منصرف شد .\r\nابراهيم بن سيما امير اهواز شد . او در آنجا بود تا آنكه موسى بن بغا از امارت آن بلاد منصرف شد .\r\nدر آن سال محمد بن اوس بلخى راه دار راه خراسان شد .\r\n\r\nبيان بازگشت صفار بفارس و جنگ او با ابن و اصل\r\nچون واقعه عبد الرحمن بن مفلح و ابن و اصل چنان كه بيان كرديم رخ داد خبر آن بيعقوب صفار رسيد و او در سيستان بود . دوباره بتملك و تسخير فارس طمع كرد كه اموال و گنجها و اسلحه كه بدست ابن و اصل رسيده بود از او بگيرد كه او از ابن مفلح بغنيمت برده بود . صفار با شتاب لشكر كشيد . ابن و اصل كه در آن\r\n\r\n","description":"","footnote":"","page_name":" 130 ","page_number":130},
  {"content":"\r\n\r\nزمان در اهواز بود شنيد كه سپاه صفار به محل « بيضاء » از سرزمين فارس رسيده با عجله و بدون توجه به چيز ديگر به قصد صفار رفت . نخست خال ( دائى ) خود را كه ابو بلال مرد آسا ( عين اسم فارسى ) بود نزد صفار فرستاد و اظهار اطاعت كرد .\r\nصفار هم نامه‌ها و نمايندگان نزد ابن و اصل فرستاد و طاعت او را پذيرفت . ابن و اصل نمايندگان را بازداشت و خود سوى صفار لشكر كشيد و با حبس نمايندگان و قصد خود را مخفى كرد و خواست صفار را غافل‌گير كند و قبل از اطلاع بر او شبيخون بزن بزند و كار را خاتمه دهد . ابن و اصل در يك روز گرم در يك راه سخت و ناهموار لشكر كشيد نزد خود تصور مىكرد كه خبر لشكر كشى و مبادرت او مكتوم مانده . هنگام ظهر سواران استراحت كردند و بسيارى از پيادگان از شدت گرسنگى و تشنگى و خستگى مردند . صفار آگاه شد . عده خود را آراست و به آنها خبر رسيدن دشمن را داد و ابو بلال را گفت : ابن و اصل خيانت كرد و عهد را شكست .\r\nخداوند براى ما كافى خواهد بود كه او يار و ياور ماست . صفار سوى ابن و اصل لشكر كشيد اتباع ابن و اصل چون لشكر صفار را ديدند دلشكسته و خوار و ناتوان شدند و نتوانستند بمقابله و مقاتله او بپردازند و يك قدم پيش نرفتند چون فاصله ميان دو سپاه متحارب باندازهء افتادن يك تير شد اتباع ابن و اصل بدون جنگ گريختند و سپاه صفار آنها را دنبال كرد و بسيار اسير گرفت و آنچه كه از ابن مفلح ربوده بودند بدست صفار افتاد و صفار فارس را گرفت و حاكم و عامل در آن نشاند و منظم و آباد كرد . ابن و اصل پا بفرار برداشت و بقلعه خود رسيد در آنجا مال خود را كه چهل هزار درهم بود برداشت و رفت . صفار هم اهالى « زم » را كشت زيرا آنها ابن و اصل را يارى كرده بودند . تصرف اهواز را هم انديشيد باضافه جاهاى ديگر .\r\n\r\nبيان تجهيز ابى احمد براى رفتن به شهر بصره\r\nدر ماه شوال معتمد براى پذيرائى عمومى در « دار العمامه » ( خانه عموم ) نشست و فرزند خود جعفر را به ولايت عهد منصوب و او را مفوض الى اللّه ملقب نمود و موسى بن بغا\r\n\r\n","description":"","footnote":"","page_name":" 131 ","page_number":131},
  {"content":"\r\n\r\nرا تحت فرمان او قرار داد و او هم ايالت مصر و افريقا و جزيره و شام و ارمنستان و راه خراسان و « مهرجانقذق » را بموسى بن بغا سپرد . و نيز معتمد برادر خود ابو احمد را ولى عهد دوم قرار داد كه بعد از فرزندش جعفر باشد و به او لقب « الناصر الدين اللّه » موفق داد مشرق و بغداد و سواد ( عراق ) و كوفه و راه مكه و مدينه و يمن و كسكر و بلوك دجله و اهواز و فارس و اصفهان و قم و كرج ( كرج اراك - كره رود محل امارت ابو دلف كه امروز زلف آباد گفته مىشود نه كرج نزديك طهران ) و دينور و رى و زنجان و سند را به او سپرد . براى هر يك از آن دو برادر و پسر يك پرچم سياه و يك پرچم سفيد برافراشت . و نيز شرط كرد اگر خودش قبل از رسيدن جعفر به حد - بلوغ بميرد خلافت نصيب برادرش موفق باشد . بيعت از مردم بر حسب همين وضع گرفته شد . جعفر موسى را امير مغرب نمود . معتمد هم بموفق فرمان لشكر كشى براى جنگ زنگيان داد . موفق هم امارت اهواز و بصره و بلوك دجله را بمسرور بلخى داد و او را پيشاپيش او خواست در ماه ذى الحجه لشكر بكشد ولى حوادث يعقوب صفار او را از لشكر كشى بازداشت كه ما آن را در حوادث سنه دويست و شصت و دو بيان خواهيم كرد .\r\nدر آن سال محمد بن زيدويه از يعقوب بن ليث جدا شد و سوى ابو الساج رفت و با او در اهواز اقامت نمود و معتمد هم به او خلعت داد . او درخواست كرد كه خليفه حسين بن طاهر بن عبد الله بن طاهر را بامارت خراسان منصوب كند .\r\nفضل بن اسحاق بن اسماعيل بن محمد بن على بن عبد الله بن عباس امير الحاج شد .\r\nحسن بن محمد بن ابى الشوارب در مكه پس از اداء حج درگذشت .\r\n\r\nبيان امارت نصر بن احمد سامانى در ما وراء نهر\r\nنصر بن احمد بن اسد بن سامان خداه بن « طمغاث » بن « نوشرد » بن بهرام\r\n\r\n","description":"","footnote":"","page_name":" 132 ","page_number":132},
  {"content":"\r\n\r\nچوبين بن بهرام « خشنش » ( مقصود از اولاد بهرام چوبين و گر نه اين نسب تطبيق نمىشود و بايد فاصله ما بين جد نصر و بهرام چوبين بسيار باشد چنان كه مؤلف خود هم نوشته و تصريح كرده ولى متوجه زمان نشده است ) . بهرام « خشنش » در شهر رى بود كه خسرو هرمز بن انوشروان او را مرزبان آذربايجان نمود .\r\nكه پيش از اين ( در جلد اول تاريخ عالم قبل از اسلام ) در شرح حال خسرو هرمز وقايع بهرام چوبين را بيان نموديم . چون مأمون به خراسان رسيد فرزندان اسد بن سامان را استخدام كرد ( در اصل اصطلح آمده و تصور مىشود غلط ناسخ باشد كه اصطنع بوده بمنى استخدام و از صنع باشد در طبرى هم اشاره نشده و جنگ و ستيز ميان فرزندان اسد نبود كه صلح به كار رود ) فرزندان اسد نوح و احمد و يحيى و الياس بودند . مأمون آنها را برگزيد و مقرب كرد و مرتبت آنان را بالا برد و حق امارت آنها را محترم شمرد و از گذشتگان سامان خدا حق شناسى و قدر - دانى نمود .\r\nو چون مأمون بعراق بازگشت و غسان بن عباد را جانشين خود نمود غسان مذكور نوح بن اسد را در سنه دويست و چهار امير سمرقند كرد . احمد بن اسد هم حاكم فرغانه و يحيى بن اسد والى « شاش » و اشروسنه و الياس بن اسد حاكم هرات نمود . چون طاهر بن الحسين بامارت كل خراسان رسيد آنها را بحكومت و ايالت شهرهاى مزبور ابقا كرد . نوح بن اسد در گذشت و طاهر ايالت او را به دو برادرش يحيى و احمد واگذار نمود . احمد بن اسد شريف و عفيف و خوشرفتار بود . رشوه نمىگرفت . هيچ يك از اتباع او هم حق رشوه خوارى نداشتند . درباره او يا درباره فرزندش نصر اين شعر گفته شده :\r\n ثوى ثلاثين حولا فى ولايته * فجاع يوم ثوى فى قبره حشمه \r\nيعنى - مدت سى سال در ولايت ( و ايالت و امارت ) خود زيست و روزى كه بگور سپرده شد چاكران او گرسنه ماندند ( كه زندگانى آنها را تأمين مىكرد ) الياس والى هرات بود و در آنجا نسل و اولاد و آثار و آباديهاى بسيار از او\r\n\r\n","description":"","footnote":"","page_name":" 133 ","page_number":133},
  {"content":"\r\n\r\nماند . عبد الله بن طاهر او را نزد خود خواند او قدرى تسامح كرد و دير جنبيد . طاهر به او نامه نوشت هر جا كه نامه به او برسد بماند او بپوشنج رسيده بود كه نامه را دريافت .\r\nهمانجا مدت يك سال ماند و آن مدت براى او كيفر بود پس از آن طاهر از او عفو كرد و به او اجازه داد كه براى ملاقات حاضر شود . الياس در هرات وفات يافت و عبد الله بن طاهر حكومت هرات را بفرزندش ابو اسحاق محمد بن الياس سپرد و او را بجاى پدر نشاند . احمد بن اسد هفت فرزند داشت : نصر و ابو يوسف يعقوب و ابو زكريا يحيى و ابا الاشعث اسد و اسماعيل و اسحاق و ابو غانم حميد .\r\nاحمد بن اسد فرزند خود نصر را بجانشينى خود در سمرقند و توابع آن سپرد و خود وفات يافت . او در آنجا حاكم بود تا آخر زمان طاهريان و پس از انقراض آنان هم ماند تا راه مرگ را گرفت و رفت . اسماعيل بن احمد در خدمت برادرش نصر بود كه بخارا را به او سپرد و آن در تاريخ سنه دويست و شصت و يك بود .\r\nمعنى گفته ابو جعفر ( مقصود طبرى در كتاب تاريخ خود ) در سنه شصت و يك نصر بن احمد بحكومت ما وراء النهر رسيد اين است كه خليفه فرمان او را در سال مزبور فرستاد او قبل از آن تاريخ از طرف امراء خراسان ( طاهريان ) منصوب مىشد و الا آن قوم ( بنى سامان ) قبل از آن تاريخ امير آن سامان بودند . سبب امارت اسماعيل ( از طرف خليفه ) اين بود كه يعقوب بن ليث بر خراسان غالب بود . نصر براى منع يعقوب از پيشرفت سپاهى برود جيحون فرستاد آن سپاه فرمانده خود را كشتند و سوى بخارا بازگشتند . احمد بن عمر كه از طرف نصر حاكم بود از آن سپاه باز گشته ترسيد و پنهان شد . سپاه ابو هاشم بن محمد بن مبشر و ابن رافع بن ليث بن نصر بن سيار را براى امارت برگزيد . ( نصر بن سيار امير خراسان از طرف بنى اميه بود كه با قيام ابو مسلم كار او پايان يافت ) . بعد او را عزل كردند و احمد بن محمد بن ليث پدر ابو عبد اللّه بن جنيد را امير خود نمود و باز هم او را عزل كردند و حسن بن محمد از اولاد عبدة بن حديد را بامارت اختيار كردند و باز او را عزل نمودند و بخارا بدون امير ماند . رئيس و فقيه شهر ابو عبد اللّه بن ابى حفص بنصر نوشت و درخواست كرد\r\n\r\n","description":"","footnote":"","page_name":" 134 ","page_number":134},
  {"content":"\r\n\r\nشخصى براى اداره بخارا نصب كند نصر هم برادر خود اسماعيل را فرستاد .\r\nاسماعيل با رافع بن هرثمه كه والى خراسان شده بود متحد شد و عهدنامه ميان براى تعاون و يارى منعقد كردند و اسماعيل از رافع درخواست ايالت خوارزم را كرد و او هم خوارزم را با اسماعيل واگذار نمود و اسماعيل رافع را امير خود مىدانست . ميان نصر و اسماعيل ( دو برادر ) تفتين و خبرچينى شد نصر در سنه دويست و هفتاد و دو براى جنگ با اسماعيل لشكر كشيد . اسماعيل حمويه بن على را نزد رافع بن هرثمه فرستاد و از او يارى خواست . رافع سپاه عظيم سوى بخارا كشيد و رسيد .\r\nحمويه گويد : اگر اسماعيل بر برادرش نصر پيروز شود از كجا ما ايمن باشيم كه رافع اسماعيل را نگيرد و بند نكند و بر ما وراء النهر غالب نشود و اگر هم نكند اسماعيل هميشه اعتراف خواهد كرد كه نجات يافته رافع تحت امر و نهى او خواهد بود و بموجب دستور او عمل و تصرف خواهد كرد . من با رافع خلوت كردم و به او گفتم :\r\nنصيحت من نسبت به تو واجب است من از نصر و اسماعيل چيزهائى كشف كرده‌ام و رازهائى از آنها آشكار شده و من اطمينان ندارم كه هر دو بر جنگ تو تصميم نگيرند .\r\nعقيده من اين است كه در ميدان جنگ حاضر و ناظر باش و هر دو را وادار كنى كه با هم آشتى كنند . رافع نصيحت ( حيله او ) را پذيرفت و هر دو با هم صلح كردند و او بازگشت . حمويه گويد : من بعد از آن تدبير خود را باسماعيل گفتم : او عمل مرا پسنديد و رافع را هم در برقرارى صلح معذور و ذى حق دانست اسماعيل و نصر مدتى بدان حال ماندند و باز مفسدين شروع بتفتين كردند تا آنكه در سنه دويست و هفتاد و پنج با هم جنگ كردند و اسماعيل بر نصر پيروز شد . چون نصر را ( اسير كردند ) نزد اسماعيل بردند اسماعيل براى احترام او پياده شد و دست او را بوسيد و به محل خود كه سمرقند باشد برگردانيد و خود را نايب او در بخارا دانست .\r\nاسماعيل مرد نيكى بود علماء و مردم ديندار را دوست و گرامى داشت ببركت آنها هم ملك او و فرزندانش دوام يافت و بدرازا كشيد .\r\n\r\n","description":"","footnote":"","page_name":" 135 ","page_number":135},
  {"content":"\r\n\r\nابو الفضل محمد بن عبد الله بلعمى ( در كتاب بلغمى از بلغم آمده و اين اشتباه از ناسخ است . بلعمى مترجم تاريخ طبرى معروف است ) گويد : من از امير ابو ابراهيم اسماعيل بن احمد شنيدم مىگفت : من در سمرقند بودم روزى براى استماع شكايت و تظلم مردم نشستم . برادرم اسحاق در كنارم نشست ابو - عبد الله بن نصر فقيه شافعى وارد شد . من براى احترام علم و دين او برخاستم پس از رفتن او برادرم به من گفت : تو امير خراسان هستى . مردى از رعاياى تو بر تو وارد مىشود و تو برمىخيزى . سياست را با اين قيام از بين مىبرى .\r\n( اسماعيل كه خود اين حكايت را مىكرد گفت ) شب در خواب پيغمبر را ديدم .\r\nمن و برادرم اسحاق ايستاده بوديم . پيغمبر بازوى مرا گرفت و فرمود : اى اسماعيل ملك ( امارت و پادشاهى و مملكت ) خود را با احترام محمد بن نصر محكم و برقرار كن .\r\nسپس رو باسحاق كرد و فرمود ملك ( امارت ) تو و خانواده تو بباد رفت زيرا تو محمد بن نصر را خفيف و حقير دانستى . اين محمد بن نصر از علماء فقه بطريقت و مذهب شافعى و از كسانى بود كه بعلم خود عمل مىكردند و چندين كتاب تاليف و بمصر مسافرت و علم را از پيروان شافعى مانند يونس بن عبد الاعلى و ربيع بن سليمان و محمد بن عبد الله بن حكم آموخت و با حارث محاسبى دوستى و صحبت و همكارى داشت و علم را از او اقتباس كرد و مبرز شد .\r\n\r\nبيان تمرد و عصيان اهالى « رقه »\r\nاهالى « رقه » تمرد و بر احمد بن طولون عصيان و امير خود را از سامان اخراج نمودند . امير آنها محمد بن فرج فرغانى بود . ابن طولون لشكرى بفرماندهى غلام خود لؤلؤة فرستاد و دستور داد كه با مهربانى و مدارا با آنها رفتار كند اگر اطاعت كردند چه بهتر و گر نه شمشير را به كار برد . لشكر رفت\r\n\r\n","description":"","footnote":"","page_name":" 136 ","page_number":136},
  {"content":"\r\n\r\nتا به محل « برقه » رسيد و در آنجا اقامت گزيد . روزى اهالى بر لشكرى كه در پيرامون دروازه شهر مستقر بود هجوم برده و عدهء را كشتند . لؤلؤه باحمد ( بن طولون ) اطلاع داد . احمد به او دستور داد كه بجنگ آنها بكوشيد . آنها امان خواستند و او به آنها امان داد . دروازه‌ها را گشودند و او داخل شهر شد و عدهء از بزرگان را گرفت و تازيانه زد و بعضى را دست بريد و گروهى را با خود برد و بمصر بازگشت .\r\nبراى رقه هم حاكم معين و منصوب كرد . چون لؤلؤه بمصر رسيد احمد به او خلعت داد و دو طوق ( نشان ) هم بگردنش انداخت و اسراء را در شهر گردانيدند ( كه مردم ببينند ) .\r\n\r\nبيان امارت ابراهيم بن احمد در افريقا\r\nمحمد بن احمد بن اغلب امير افريقا در پنجم ماه جمادى الاولى درگذشت .\r\nمدت امارت او ده سال و پنج ماه و شانزده روز بود . قبل از مرگ امارت را به فرزند خود ابو عقال واگذار و او را وليعهد خود نمود ولى كارها را بدست برادر خويش ابراهيم سپرد كه مدعى فرزندش نباشد خانواده اغلب و ريش سفيدان قيروان را گواه كرد كه او متصدى امور امارت باشد تا فرزندش به حد بلوغ برسد . چون او وفات يافت اهالى قيروان نزد ابراهيم رفتند و از او درخواست كردند كه كه مستقيما امارت آنها را بر عهده بگيرد زيرا او خوشرفتار و دادگر مهربان بود ولى او قبول نكرد ولى بعد خواه و ناخواه پذيرفت و بكاخ امارت منتقل شد و مستقيما كارها را اداره كرد ( نه از طرف وليعهد ) . و خوشرفتارى كرد . او دادگر بود و كشور را از هر حيث تامين نمود . مدبر و با عزم بود . مفسرين و متجاوزين را كشت . او در مسجد جامع قيروان مىنشست و خود داورى مىكرد . هفته دو روزى پنجشنبه و دوشنبه بدعاوى مردم رسيدگى مىكرد . با نهايت خونسردى گوش مىكرد و انصاف مىداد و ميان مردم داورى مىنمود . كاروانها و قافله‌ها و\r\n\r\n","description":"","footnote":"","page_name":" 137 ","page_number":137},
  {"content":"\r\n\r\nمسافرين با امان و اطمينان راه را طى مىكردند و بازرگانان بيمناك نبودند .\r\nقلعه‌ها و پاسگاهها ساخته و در كنار دريا علامت و منار نهاده و شبها آتش براى رهنمائى دريانوردان مىافروخت . و هنگام وقوع خطر زود خبر باسكندريه مىرسيد .\r\nبراى شهر « سوسة » هم ديوار و حصار ساخت . تصميم گرفت كه فريضهء حج را ادا كند . هر چه ستم رفته بود جبران كرد و زهد و تقوى را شعار خود نمود و خواست از طريق مصر به مكه رود ولى احمد بن طولون مانع عبور او شد .\r\nديد اگر اصرار كند كه از مصر بگذرد جنگ ميان مسلمين واقع و خون بىگناهان ريخته مىشود ناگزير از راه دريا رفت و خواست از صقليه ( سيسيل ) بگذرد كه در آنجا جهاد كند و جمع بين ثواب حج و جهاد نمايد و چندين قلعه مانده را فتح كند هر چه مال جمع و ذخيره كرده و هر چه سلاح در انبار انباشته خارج كرد و سوى « سوسه » رخت كشيد و خود يك پوستين وصله دار پوشيد و به صورت پرهيزگاران و پارسايان و مجاهدين راه دين در آمد و در سنه دويست و هشتاد و نه با كشتىهاى جنگى سوى صقليه لشكر كشيد . به شهر برطينوا رسيد و آن را فتح كرد . و آن در تاريخ آخر رجب بود . عدالت را كاملا اجرا كرد و نسبت برعيت خوشرفتارى و مهربانى كرد و باز لشكر كشى را ادامه داد و شهر « طبرمين » را قصد نمود . اهالى شهر آماده دفاع شد و مصاف دادند قارى اين آيه را خواند   إِنَّا فَتَحْنا لَكَ فَتْحاً مُبِيناً   امير ( ابراهيم دادگر ) گفت : اين آيه را بخوان « هذان خصمان اختصموا فى ربهم » او هم خواند . آنگاه گفت : خداوندا من با خصم و دشمن خود كه كافر باشد در چنين روزى نزد تو محاكمه مىكنم سپس با گروهى از نيك‌بينان و دليران حمله كرد . كفار را منهزم كرد و مسلمين هر چه خواستند و توانستند از آنان كشتند و گرفتند و شهر را با نيرو و نبرد گشودند .\r\nگريختگان كه وارد شهر مىشدند از فزونى و شدت ازدحام بر دوش يك ديگر سوار مىشدند . باز هم در آنجا با آنها جنگ كردند و غلبه يافتند و آنان را بتسليم وادار نمودند و تمام اموال را ربودند و فرزندانشان را برده و اسير كردند و آن واقعه در\r\n\r\n","description":"","footnote":"","page_name":" 138 ","page_number":138},
  {"content":"\r\n\r\nبيست و سيم ماه شعبان ( سال جارى ) بود . ابراهيم فرمان داد كه تمام جنگجويان را بكشند و بردگان را بفروشند چون خبر فتح « طبرمين » به گوش پادشاه روم رسيد سخت محزون و نگران شد و هفت روز از نهادن تاج بر سر خوددارى كرد و گفت : انسان محزون هرگز تاج را بر تارك نمىگذارد . روميان جنبيدند و تصميم گرفتند كه « صقليه » ( سيسيل ) را از هجوم مسلمين مصون بدارند . به آنها خبر رسيد كه ابراهيم « قسطنطنيه » را قصد كرده ناگزير يك سپاه در پايتخت گذاشتند و يك سپاه عظيم براى نجات « صقليه » فرستادند .\r\nامير ابراهيم پس از فتح « طبرمين » دسته‌هاى لشكر را بشهرهاى ديگر « صقليه » فرستاد كه در تصرف روميان بود . يك گروه از سپاه هم به شهر « ميقش » و گروه ديگر به شهر « دمنش » روانه كرد ولى مهاجمين كسى را در آن دو شهر نديدند زيرا همه مهاجرت كرده بودند يك گروه ديگرى به شهر « باج » فرستاد اهالى آن دو شهر تسليم شدند تمام آن قوم به دادن جزيه تن دادند . او پذيرفت و خواست تمام قلاع و سنگرها را تسليم كنند آنها قبول كردند و تسليم شدند و او تمام قلاع و برج و بارو و حصار و ديوارها را ويران كرد آنگاه سوى « كسنته » لشكر كشيد نمايندگان آن شهر نزد او رفتند و امان خواستند و او اجابت نكرد ولى بيمارى وى آغاز شد كه درد معده بود . در خارج شهر لشكر زد و خود در جاى ديگر پياده شد لشكر بسبب غيبت او سست و ناتوان شد و از كوشش در جنگ باز ماند . او هم دچار سكسكه و بىخوابى شد . در شب شنبه نوزدهم ذى القعدهء سنه دويست و هشتاد و نه درگذشت .\r\nسران سپاه پس از مذاكره و مشورت تصميم گرفتند كه ابو نصر عباس بن عبد الله را امير خود نمايند تا لشكر را اداره و گنجها و غنايم را حفظ كند تا وقتى كه فرزند او از افريقا برسد . جسد امير ابراهيم را در تابوت نهادند و بافريقا بردند و در قيروان به خاك سپردند خدا او را بيامرزاد . مدت امارت او بيست و پنج سال بود .\r\nاو خردمند و نيك رفتار و نكوكار . تمام اموال خود را صدقه داد و املاك را وقف\r\n\r\n","description":"","footnote":"","page_name":" 139 ","page_number":139},
  {"content":"\r\n\r\nنمود . او بسيار هشيار بود كه بر اسرار آگاه مىشد . يكى از كارهاى او اين بود كه يكى از بازرگانان قيروان داراى يك همسر زيبا و نكوكار و عفيف بود . وزير امير ابراهيم به او تعلق خاطرى داشت به او پيغام داد و خواست بجمال وى تمتع كند او اجابت نكرد . عشق آن وزير شدت يافت و حال خود را نزد پيرزنى شكايت كرد آن پيرزن نزد امير و مادرش تقرب و منزلت داشت كه او را پرهيزگار مىدانستند و هميشه از او دعاى خير مىخواستند . آن پيرزن بوزير گفت : من مىكوشم كه بين شما و آن زن زيبا ملاقات دهم آنگاه به خانه زن بازرگان رفت و حلقه در را كوبيد و گفت : جامه من پليد شده ميخواهم آن را پاك كنم كه نماز بخوانم او را پذيرفت و آن پيرزن پس از وضو و تطهير جامه به نماز آغاز كرد . زن زيبا براى وى طعام آماده كرد و او گفت : روزه هستم ولى هميشه نزد تو خواهم آمد . بعد گفت : من يك دختر يتيم را تربيت كرده‌ام كه ميخواهم به شوهر بدهم . اگر بتوانى بعضى از زر و زيور خود را بعاريت و امانت به من بدهى كه زيب وى باشد كار نيكو خواهى كرد .\r\nآن زن تمام زيور خود را به او داد و آن پيرزن چند روزى غيبت كرد سپس باز گشت . زن بازرگان زيور خود را از او مطالبه كرد او گفت : هنگامى كه من حامل زر و زيور بودم و از اينجا مىرفتم وزير در عرض راه مرا ديد و همه را از من ربود و چون من گفتم : متعلق بفلان زن است گفت : بايد بدست خود او بدهم . زن بازرگان بر حيله آن پيرزن آگاه شد به شوهر خود گفت . شوهرش هم نزد امير ابراهيم رفت و داستان را نقل كرد . امير ابراهيم نزد مادر خود رفت و حال پيرزن را پرسيد .\r\nمادرش گفت : اكنون او اينجاست و براى تو دعا مىكند او را احضار و مهربانى بسيار كرد و در ضمن مذاكره انگشترى پيرزن را از انگشت او كشيد كه بدان تبرك كند . پس از آن يك غلام اخته ( خواجه ) خواند و انگشترى را به او داد و گفت : به خانه اين پير زن مىروى و اين انگشترى را به او مىدهى و مىگوئى مادرت را نشانى داده كه تو سبد جواهر و زيور بدهى كه نشانى آن سبد چنين و چنان است . آن غلام رفت و\r\n\r\n","description":"","footnote":"","page_name":" 140 ","page_number":140},
  {"content":"\r\n\r\nسبد زيور را حاضر كرد . چون آن پيرزن سبد را ديد . تسليم شد امير فورا او را كشت و در درون كاخ به خاك سپرد . زر و زيور را با اضافه انعام ببازرگان داد و گفت :\r\nاگر اكنون بوزير كيفر دهم نشايد ولى من براى او جرم و گناه خواهم گرفت و او را بكيفر خواهم رساند . پس از مدتى او را كشت .\r\n\r\nبيان حوادث\r\nدر آن سال معتمد على اللّه خليفه براى امارت آذربايجان محمد بن عمر بن على بن مر الطائى موصلى را برگزيد . او عده بسيار از خوارج و ديگران جمع كرد و سوى محل امارت خود لشكر كشيد . در آذربايجان علاء بن احمد ازدى امير كه مريض و زمين‌گير بود او را با محمل برداشته بودند كه بجنگ و دفع محمد لشكر كشيد جنگ واقع شد و اتباع علاء منهزم شدند و خود او گرفتار شد و پس از مدتى در گذشت . محمد بن عمر بن على قلعه و كاخ علاء را گرفت سه هزار هزار درهم در گنج او بود كه بدست محمد افتاد .\r\nمعتمد على اللّه خضر بن احمد بن عمر بن الخطاب تغلبى موصلى را امير موصل نمود .\r\nدر آن سال حسن بن زيد بطبرستان بازگشت و شهر چالوس را آتش زد زيرا اهالى شهر بيعقوب صفار متمايل بودند املاك مردم چالوس را هم بديلميان داد .\r\nمعتمد دستور داد كه حجاج خراسان و رى و طبرستان و گرگان را جمع و احضار كنند چون حاضر شدند به آنها گفت : من يعقوب صفار را امير خراسان نكردم و گرفتارى و عزل محمد بن طاهر بدستور و امر او نبود .\r\nدر آن سال مساور شارى ( خريدار - خارجى ) بدست يحيى بن جعفر امير خراسان كشته شد زيرا مسرور بلخى بتعقيب او كوشيد ابو احمد كه موفق بن متوكل باشد هم او را دنبال كرد . مساور از آنها جست و آن دو امير به او نرسيدند ( بعد يحيى بن جعفر او را كشت كه عبارت ناقص است )\r\n\r\n","description":"","footnote":"","page_name":" 141 ","page_number":141},
  {"content":"\r\n\r\nدر آن سال ابن مروان جليقى از قرطبه گريخت و بقلعه « حنش » پناه برد و مالك آنجا شد و بست و نشست محمد امير اندلس او را قصد و مدت سه ماه او را محاصره نمود . او سخت دچار عسرت و پريشانى و كمى طعام شد تا آنكه تمام چهارپايان خود را كشت و خورد بعد امان خواست و محمد به او امان داد . او به شهر « بطليوس » رفت .\r\nاهالى « تاكرنا » بمتابعت اسد بن حارث بن رافع تمرد كردند . محمد امير اندلس براى سركوبى آنها لشكر كشيد و جنگ كرد آنها دوباره اطاعت كردند .\r\nابو هاشم داود بن سليمان جعفرى و حسن بن محمد بن عبد الملك بن ابى الشوارب قاضى القضاة وفات يافتند - شخص اخير در ماه رمضان درگذشت . ابو الحسين مسلم بن حجاج نيشابورى صاحب كتاب صحيح ( در حديث ) و عبد العزيز بن حيان موصلى كه روايت او در حديث بسيار بوده ( هر چه مىشنيد بدون تحقيق روايت يا جعل مىكرد و معنى بسيار همين است ) و نضر بن حسن فقيه حنفى كه در موصل بود وفات يافتند .\r\n\r\nسنه دويست و شصت و دو\r\n\r\nبيان جنگ موفق و صفار\r\nدر ماه محرم سال جارى صفار از فارس باهواز رفت ( لشكر كشيد ) . چون معتمد خبر جنبش او را شنيد اسماعيل بن اسحاق بغراج ( در كتاب با فاء آمده و در طبرى با غين است ) را بنمايندگى نزد او فرستاد و هر كه را از اتباع يعقوب بازداشت كرده بود آزاد نمود زيرا او آنها را براى اين بزندان سپرده كه يعقوب محمد بن طاهر بن الحسين را بازداشت كرده بود .\r\nاسماعيل با رسالت و پيغام از طرف يعقوب بازگشت . ابو احمد هم در بغداد نشست و بازرگانان و اعيان را احضار كرد و به آنها خبر داد كه خراسان و گرگان و رى و فارس و شرطه بغداد را بيعقوب واگذار كرده . در آن محضر درهم دوست\r\n\r\n","description":"","footnote":"","page_name":" 142 ","page_number":142},
  {"content":"\r\n\r\nيعقوب هم بود يعقوب درهم را براى اين فرستاده بود كه امارت ممالك مزبوره را براى او بگيرد چنان كه ما اشاره كرده بوديم .\r\nابو احمد درهم را هم نزد يعقوب برگردانيد . عمر بن سيما را هم با او فرستاد كه فرمان واگذارى آن ممالك را برساند . نمايندگان از نزد يعقوب بازگشتند و گفتند : او از آنچه داده شده خشنود نيست و بايد بدرگاه معتمد برسد . يعقوب از محل « مكرم عسكر » لشكر كشيد و در آن هنگام ابو الساج او را قصد كرد و به او رسيد او هم نسبت بابى الساج نيكى و احسان و اكرام و احترام نمود .\r\nمعتمد كه پيغام يعقوب را شنيد با سپاه خود از سامرا جنبيد و بغداد را قصد كرد از آنجا به محل « زعفرانيه » رسيد و در آنجا لشكر زد . برادرش موفق را هم پيشاپيش فرستاد .\r\nيعقوب از محل « عسكر مكرم » به شهر واسط لشكر كشيد و در بيست و چهارم جمادى الثانية وارد شد . معتمد هم از محل « زعفرانيه » به محل « سيب بنى كوما » لشكر كشيد . در آنجا مسرور بلخى به او پيوست كه از ميدانى كه براى او معين شده بود بازگشته بود . يعقوب هم از « واسط » به محل « دير العاقول » لشكر كشيد . معتمد هم برادرش موفق را براى جنگ يعقوب فرستاد ، موفق هم سپاه خود را آراست و موسى بن بغا را در طرف راست و مسرور بلخى را در چپ قرار داد خود هم در قلب ايستاد . جنگ آغاز شد . ميسره يعقوب بر ميمنه موفق حمله كرد و آن را منهزم نمود عده از سالاران و فرماندهان مانند ابراهيم بن سيما كشته شدند . پس از آن گريختگان برگشتند و موفق سر خود را برهنه كرد و گفت : منم جوان هاشمى آنگاه حمله كرد تمام سپاه هم با او حمله كرد سپاه يعقوب هم پايدارى و دليرى و جنگ بسيار سختى رخ داد و گروهى از اتباع يعقوب كه حسن درهمى از آنها بود كشته شدند . يعقوب هم هدف سه تير شد ، يكى در حلق و يكى در دست و ديگرى در بدن او اصابت كرد . نبرد تا هنگام عصر دوام يافت .\r\nپس از آن ديرانى و محمد بن اوس ( بلخى ) به يارى موفق رسيدند و عده سپاه\r\n\r\n","description":"","footnote":"","page_name":" 143 ","page_number":143},
  {"content":"\r\n\r\nموفق فزونتر شد . اتباع يعقوب هم چون دانستند و ديدند كه او با خليفه جنگ مىكند شانه از بار نبرد تهى كردند . سپاه خليفه هم سخت هجوم برد و اتباع يعقوب گريختند .\r\nخود يعقوب با خواص ياران پايدارى كرد و بعد ميدان جنگ را ترك نمود و رفت اتباع موفق هم گريختگان را دنبال كردند و تمام ذخاير و اموال و هر چه داشتند بغنيمت بردند . ده هزار چهار پا اعم از اسب و استر و مقدار بسيار انبان مشك و كالاهاى گوناگون ربودند . محمد بن طاهر كه با غل و زنجير بند شده و همراه سپاه بود آزاد شد و موفق به او خلعت داد و رئيس شرطهء بغداد نمود .\r\nيعقوب پس از گريز راه اهواز را گرفت و در جندىشاپور اقامت گزيد . علوى بصرى ( مقصود صاحب الزنج ) با او مكاتبه كرد كه دوباره بغداد را قصد كند و او به يارى وى خواهد كوشيد . او بمنشى خود گفت : به او اين آيه را بنويس :    قُلْ يا أَيُّهَا الْكافِرُونَ لا أَعْبُدُ ما تَعْبُدُونَ    يعنى اى كافران من آنچه يا آنكه را مىپرستيد نمىپرستم .\r\nآن واقعه در يازدهم ماه رجب روى داد . معتمد فرمان ايالت فارس را براى ابن و اصل فرستاد كه او بر فارس غلبه يافته وعده بسيار گرد آورده بود . يعقوب هم براى سركوبى او ( ابن و اصل ) سپاه عظيم فرستاد كه فرمانده آن سپاه ابن عزيز بن - السرى بود كه فارس گرفت و بر آن چيره شد .\r\nمعتمد هم به شهر سامرا بازگشت .\r\nاما ابو احمد موفق كه سوى واسط لشكر كشيد كه صفار را دنبال و ريشه كن كند . باتباع خود دستور بسيج داد ولى بيمار شد و ببغداد بازگشت . مسرور هم با او بود اموال و املاك و كاخها و خانه‌هاى ابو الساج را گرفت و بمسرور بلخى واگذار كرد . محمد بن طاهر هم ببغداد رسيد .\r\n\r\nبيان اخبار صاحب الزنج\r\nدر آن سال فرمانده زنگيان لشكرهاى خود را به محل « بطيحه » و دشت ميشان فرستاد و دسته‌هاى سپاه را براى غارت و ويرانى روانه كرد و چون شنيد « بطيحه » از\r\n\r\n","description":"","footnote":"","page_name":" 144 ","page_number":144},
  {"content":"\r\n\r\nسپاه خليفه تهى گشته سليمان بن جامع و گروهى از ياران خود را دستور داد كه به محل حوانيت ( جمع حانوت دكان و فروشگاه ) بروند . سليمان بن موسى را هم سوى قادسيه ( با عده ) روانه كرد .\r\nدر آن هنگام ابن تركى كه با سى كشتى جنگى رسيد كه لشكر زنگى را قصد كرده بود غارت كرد و ربود و آتش زد . آن پليد ( صاحب الزنج ) بسليمان نوشت كه مانع عبور او شود . سليمان هم راه او را گرفت و مدت يك ماه با هم نبرد كردند تا ابن - تركى خود را نجات داد . در آن هنگام گروهى از نامداران بلاليه ( خوارج ) بسليمان - بن جامع با صد و پنجاه زورق و كشتى ملحق و متحد شدند .\r\nمسرور قبل از لشكر كشى بواسط و يارى معتمد گروهى از اتباع خود را با كشتى براى نبرد صاحب الزنج فرستاده بود . سليمان بر آنها پيروز شد و هفت كشتى جنگى از آنها ربود و اسراء آنها را گردن زد . باهليان ( از قبيله باهله ) بسليمان گفتند كه بهتر آن است در پشت نزار در محل « بطهيثا » سنگر كنى . آنها ( باهليها ) نخواستند او از آنها دور شود زيرا او را يارى كرده بودند و از عاقبت كار خود مىترسيدند . او در قريه مروان لشكر زد در كنار رود « طهيثا » روساء قبيله باهله را هم نزد خود برد به آن پليد هم صورت كار و تصميم و تدبير خود را نوشت . او هم پاسخ داد كه هر چه كردى بجا بود و دستور داد كه هر چه خواربار و حشم نزد او هست بفرستد او هم فرستاد . بسليمان خبر داده شد كه « اغرتمش » و « حشيشا » با پياده و سوار ترا قصد كرده‌اند . كشتىها و زورقها هم با آنهاست كه ميخواهند با تو جنگ كنند او سخت بىتابى كرد . چون آنها رسيدند و آنها را ديد و سنجيد . عده از ياران خود را پياده كشيد و از پشت « اغرتمش » در آمد . « اغرتمش » در حال لشكر - كشى بود كه با سليمان جنگ كند . سليمان قبل از رفتن باتباع خود دستور داده بود كه پنهان شوند و هرگز بروز نكنند و چون دشمن نزديك شود و صداى كوس به گوش رسد يكباره از نهان گاه هجوم كنند . « اغرتمش » سوى آنها روانه شد و اتباع سخت بىتاب و نگران شدند ناگزير تن بگريز و پراكندگى دادند فقط يك گروه\r\n\r\n","description":"","footnote":"","page_name":" 145 ","page_number":145},
  {"content":"\r\n\r\nاز آنها مانع دخول سپاه دشمن بلشكرگاه شدند كه ناگاه سليمان از پشت سر رسيد و كوسها را نواخت اتباع سليمان هم خود را در آب انداختند و شناكنان حمله كردند سپاه « اغرتمش » منهزم شد . سپاهان كه پنهان شده بود از كمين‌گاه بروز و فراريان را دنبال كردند . شمشيرها را به كار بردند و بسيار كشتند « خشيش » هم كشته شد . « اغرتمش » گريخت و زنگيان بتعقيب او كشيدند و بلشكرگاه او رسيدند چند كشتى گرفتند ولى « اغرتمش » بازگشت و كشتىها را با اموال پس گرفت . سليمان از ميدان جنگ با پيروزى و غنايم بازگشت . به صاحب الزنج هم خبر فتح و ظفر را داد و سر « حشيش » را فرستاد او هم سر را براى على بن ابان كه در اهواز بود فرستاد .\r\nسليمان يك گروه از لشكر روانه كرد كه يازده كشتى گرفتند و صاحبان و ملاحان آنها را كشتند .\r\n\r\nبيان يك نبرد عظيم كه زنگيان در آن منهزم شدند\r\nدر آن سال يك جنگ عظيم ميان احمد بن « ليث ويه » و زنگيان واقع شد . سبب اين بود كه مسرور بلخى احمد بن « ليث ويه » را براى حكومت اهواز فرستاد و او در « شوش » منزل گرفت . يعقوب صفار محمد بن عبيد اللّه بن هزار مرد كردى را بحكومت اهواز منصوب كرده بود ، محمد با صاحب الزنج مكاتبه و او را تطميع كرد كه به او مايل شود و به او رساند كه از طرف او حكومت اهواز را اداره مىكند و محمد قبل از آن از قديم با او مكاتبه و اتصال داشت و اكنون با صفار مدارا مىكند تا آنكه صاحب - الزنج توانا و مستقر شود . صاحب الزنج به او پاسخ قبول داد به شرط اينكه على بن ابان والى آن سامان باشد و محمد بن عبيد اللّه نايب الاياله شود . على بن ابان با سپاهى عظيم به قصد شوش رفت و محمد بن عبيد اللّه به يارى او عده فرستاد و هر دو سوى شوش لشكر كشيدند .\r\nاحمد بن « ليث ويه » و سپاه خليفه بمقابله آنها شتاب كردند جنگ واقع و بسيارى كشته و اسير شدند . احمد رفت تا بجندى شاپور رسيد و در آنجا لشكر زد .\r\n\r\n","description":"","footnote":"","page_name":" 146 ","page_number":146},
  {"content":"\r\n\r\nعلى بن ابان هم از اهواز به يارى محمد بن عبيد اللّه ضد احمد بن « ليث ويه » خبر او رسيد و دانست كه على بن ابان و محمد بن عبيد اللّه متحد شده‌اند . احمد بشوش لشكر كشيد . محمد بعلى بن ابان وعده داده بود كه براى صاحب الزنج و بنام او خطبه كند .\r\nچون روز جمعه رسيد بر خلاف وعده خود براى معتمد و بنام خلافت او خطبه كرد همچنين صفار كه بنام او بعد از خليفه خطبه كرد . چون على بن ابان آگاه شد باهواز رفت و پل ميان راه را ويران كرد مبادا سواران بتعقيب او مبادرت كنند . اتباع او ( على ) به محل « عسكر مكرم » رسيدند و آنجا را غارت كردند : آن محل تحت حمايت صاحب الزنج و در حال مسالمت بود ولى آنها خيانت كردند و عهد را شكستند از آنجا باهواز رفتند . چون احمد آگاه شد بشوشتر رفت .\r\nخبر بعلى بن ابان رسيد كه احمد ترا قصد كرده . على براى مقابله او لشكر كشيد . جنگ واقع شد . گروهى از اعراب تسليم لشكر على شدند از احمد امان خواستند على بن ابان با گروهى از ياران پايدارى كردند و جنگ سختتر شد على بن ابان پياده شد و خود شخصا نبرد كرد بعضى از اتباع احمد او را شناختند و بسايرين خبر دادند چون او را شناختند از بيم مرگ گريخت و خود را در آب « مسرقان » انداخت مجروح هم شده بود كه بعضى از ياران او يك زورق آوردند و او را نجات دادند . بسيارى از دليران سپاه او كشته شده بودند .\r\n\r\nبيان احمد بن عبد الله خجستانى\r\nاحمد بن عبد اللّه خجستانى از خجستان كوهستان هرات از بلوك « باذغيس » و از اتباع محمد بن طاهر بود . چون يعقوب بن ليث بر نيشابور چيره شد چنان كه آن را بيان نموديم ، احمد را تابع برادر خود على بن ليث نمود . « بنى شركب » سه برادر بودند :\r\nابراهيم و ابو حفص يعمر و ابو طلحه منصور فرزندان مسلم . ابراهيم بزرگتر بود او در جنگ يعقوب با حسن بن زيد در گرگان دليرى كرده و امتحان خوب در نبرد داده بود . يعقوب او را مقدم كرد و برترى داد روزى وارد نيشابور شد و آن روز سخت\r\n\r\n","description":"","footnote":"","page_name":" 147 ","page_number":147},
  {"content":"\r\n\r\nسرد بود . يعقوب به او يك خلعت سمور پوشانيد كه آن خلعت را خود يعقوب پوشيده بود . خجستانى بر او رشك برد . بابراهيم گفت : يعقوب ميخواهد نسبت به تو خيانت كند زيرا بهر كه خلعت خاصه خود را بدهد او را نابود مىكند . ابراهيم سخت غمگين شد و پرسيد چاره چيست و چگونه نجات خواهيم يافت . گفت : چاره اين است كه من و تو هر دو بگريزيم و نزد برادرت يعمر برويم زيرا من بر او هم مىترسم .\r\nيعمر هم در آن هنگام سرگرم محاصره ابو داود « ناهجوزى » در بلخ بود . عده او تقريبا پنج هزار مرد بشمار مىآمد . هر دو تصميم گرفتند كه شبانه بگريزند .\r\nابراهيم زودتر رفت و در محل موعود منتظر شد ولى خجستانى نرسيد و ابراهيم ناگزير راه سرخس را گرفت . خجستانى نزد يعقوب رفت و خبر فرار ابراهيم را داد . او را دنبال وى فرستاد و او در سرخس بابراهيم رسيد و او را كشت . يعقوب هم نسبت بخجستان متمايل و مهربان شد چون يعقوب خواست بسيستان بازگردد نيشابور را بعزيز بن سرى سپرد و ايالت هرات را ببرادرش عمرو بن ليث داد . عمرو هم طاهر بن حفص باذغيسى را بنيابت خود بهرات فرستاد . يعقوب هم بسيستان رخت كشيد و آن در سنه دويست و شصت و يك بود .\r\nخجستانى ميل كرد بماند . بعد بعلى بن ليث گفت : دو برادر تو يعقوب و عمر و هر دو خراسان را بين خود تقسيم كردند و به تو چيزى نرسيد بهتر اين است كه مرا بخراسان بفرستى تا براى تو چيزى حاصل و كارهاى ترا مرتب كنم .\r\nعلى از برادرش يعقوب اجازه خواست كه احمد را بخراسان بفرستد . چون احمد براى توديع نزد يعقوب رفت يعقوب او را نواخت و خلعت داد و نيك گفت و روانه كرد چون او خارج شد يعقوب گفت : من گواهى مىدهم كه پشت اين مرد پشت يك خائن عهد شكن و متمرد و عاصى مىباشد و اين آخرين روز طاعت او نسبت بما خواهد بود . چون آنها را بدرود گفت صد مرد براى خود برگزيد و با آنها وارد « شت شاپور » شد در آنجا با حاكم محل جنگ و او را اخراج و ماليات را استيفا كرد . از آنجا بگمش رفت و در بسطام كشتار عظيمى نمود و شهر را گرفت\r\n\r\n","description":"","footnote":"","page_name":" 148 ","page_number":148},
  {"content":"\r\n\r\nو آن در تاريخ سنه دويست و شصت و يك بود .\r\nپس از آن راه نيشابور را گرفت كه عزيز بن سرى ( از طرف يعقوب ) در آنجا بود . عزيز بارهاى خود را بست و گريخت . احمد نيشابور را گرفت و در آنجا بنام طاهريان حكومت كرد و آن در سال دويست و شصت و دو بود .\r\nبرافع بن هرثمه نوشت كه حاضر شود چون حاضر شد فرماندهى سپاه را به او داد .\r\nبه يعمر بن شركب هم نوشت كه بيايد و با هم متحد شوند و مملكت را اداره كنند ولى او اعتماد نكرد زيرا نسبت ببرادرش آن كار ( قتل او را ) را مرتكب شد .\r\nيعمر بهرات رفت و با طاهر بن حفص جنگ كرد و او را كشت و حكومت او را به خود اختصاص داد . احمد او را قصد كرد و جنگهاى متناوب ميان آن دو واقع شد ابو طلحه ( برادر يعمر ) بن شركب امرد خوش روى و زيبا و يكى از سالار آن يعمر بود . عبد اللّه بن بلال عاشق او بود با خجستانى ( احمد ) مكاتبه كرد كه يك مهمانى ترتيب دهد و سالاران و بزرگان سپاه يعمر را بضيافت دعوت كند و خجستانى همه آنها را دستگير كند به شرط اينكه ابو طلحه را به او واگذار نمايد .\r\nاحمد خجستانى قبول كرد . ابن بلال ضيافت را ترتيب داد و سالار آن يعمر را دعوت كرد و احمد بر آنها هجوم برد و يعمر را دستگير نمود و بنيشابور فرستاد كه نايب او بكشتنش مبادرت كرد ولى ابو طلحه ( نوجوان امرد ) عدهء گرد خود جمع كرد و ابو بلال را كشت و راه نيشابور را گرفت و نزد حسين بن طاهر رفت كه برادر محمد بن طاهر بود كه از اصفهان بدان شهر رسيده بود بطمع اينكه احمد ( خجستانى ) براى طاهريان خطبه بخواند چنان كه خود تظاهر مىكرد و وعده مىداد ولى بوعده خود وفا نكرد . ابو طلحه رسيد و براى او ( حسين بن طاهر ) خطبه خواند و با او ماند .\r\nخجستانى از هرات به قصد ابو طلحه دوازده هزار سوار كشيد و بسه منزل مانده از نيشابور رسيد و برادر خود عباس را با عده فرستاد ابو طلحه بمقابله او خارج\r\n\r\n","description":"","footnote":"","page_name":" 149 ","page_number":149},
  {"content":"\r\n\r\nو عباس را كشت و سواران او منهزم شدند . چون احمد فرار آنها را دانست بهرات بازگشت ولى از كشتن برادرش خبر نداشت براى پيدا كردن او اموال بسيار داد و كسى نتوانست او را پيدا كند . رافع بن هرثمه از ابو طلحه امان خواست و ابو طلحه به او امان داد و نزد او مقرب و محترم شد و اطمينان يافت او باحمد خجستانى خبر قتل برادرش عباس را داد .\r\nابو طلحه رافع را به شهر بيهق و بست فرستاد كه ماليات را دريافت كند .\r\nرافع رفت و قائد دو شهر را گرفت و خجستانى را قصد كرد كه با او همراه باشد .\r\nاز يك قريه جنبيد و به محلى در خواف رسيد كه حلى بن يحيى خارجى با عده خود در آنجا بود رافع كنار او قرار گرفت . ابو طلحه خبر ( خيانت ) و فرار رافع را شنيد سوار شد و با عدهء چابك شبيخون زد و حلى و اتباع او را تار و مار كرد كه گمان برده بود رافع است . رافع چون آن وضع را ديد گريخت و نجات يافت .\r\nابو طلحه پس از جنگ سخت با حلى دانست كه اشتباه كرده از ادامه جنگ و هلاك او خوددارى و به او احسان و مهربانى كرد . همچنين نسبت ببقيه اتباع او پس از آن ابو طلحه سپاهى بگرگان فرستاد كه در آنجا ثابت بن حسن زيد با ديلميان بود . فرمانده آن سپاه اسحاق شارى ( خارجى ) بود با ديلميان نبرد كردند و عده بسيارى از آنها در گرگان كشتند و آنها را راندند . كشتار عظيمى بود كه در ماه رجب و سنه دويست و شصت و سه واقع شد .\r\nپس از آن اسحاق ( خارجى ) بر ابو طلحه تمرد كرد ابو طلحه براى سركوبى او لشكر كشيد ولى در عرض راه به شكار و بازى پرداخت اسحاق بر او تاخت و اغلب اتباع او را كشت و خود ابو طلحه گريخت و بنيشابور پناه برد . اهالى نيشابور او را ناتوان ديدند از ميان خود بيرون راندند او در يك فرسنگى شهر منزل گزيد وعده جمع و تجهيز و بر اهالى شهر حمله نمود . پس از آن يك نامه از طرف مردم نيشابور جعل كرد و براى اسحاق فرستاد كه اهالى ميخواهند شهر را به او بسپارند و او را ضد ابو طلحه يارى كنند . او فريب خورد . و نيز ابو طلحه نامهء از قول اسحاق\r\n\r\n","description":"","footnote":"","page_name":" 150 ","page_number":150},
  {"content":"\r\n\r\nبراى مردم نيشابور جعل كرد و فرستاد كه بايد در قبال ابو طلحه پايدارى كنيد و كوى و برزن را به روى او ببنديد و شهر را محكم نمائيد و نگذاريد ابو طلحه نزديك شهر بيايد و من به يارى شما خواهم رسيد آنها باور كردند و فريب خوردند و گمان بردند كه نامه اسحاق است و هر چه دستور داده بود كردند .\r\nاسحاق با شتاب سوى نيشابور تاخت كرد و چون نزديك شهر شد ابو طلحه شخصا بر او حمله و او را نيزه پيچ كرد و در چاه انداخت كه از او اثر و خبر نماند . اتباع اسحاق هم گريختند و بعضى از آنها وارد شهر نيشابور شدند ( پناه بردند ) . ابو طلحه شهر را سخت محاصره كرد مردم شهر بخجستانى نامه نوشتند و او را براى نجات خود دعوت نمودند كه از هرات لشكر بكشد او در مدت دو روز و دو شب رسيد و آنها شبانه دروازه‌ها را گشودند كه با عده خود داخل شد . ابو طلحه از محاصره شهر رو برگردانيد و سوى حسن بن زيد ( علوى ) رخت كشيد و از او يارى خواست . حسن به او مدد داد و او سوى نيشابور لشكر كشيد ولى چيزى بدست نياورد و پيروز نشد ناگزير راه بلخ را گرفت و در آنجا ابو داود ناهجوزى را محاصره نمود بسيارى از مردم گرد او ( ابو طلحه ) تجمع كردند و آن در سنه دويست و شصت و پنج . گفته شده شصت و شش بود . خجستانى هم بجنگ حسن بن زيد لشكر كشيد . حسن از اهالى گرگان يارى خواست آنها هم براى او مدد فرستادند . خجستانى با آنها جنگ كرد و غالب شد . و او ماليات از آنها گرفت كه بالغ بر چهار هزار هزار درهم شد و آن در سنه دويست و شصت و پنج و در ماه رمضان بود .\r\nدر آن هنگام كه سنه دويست و شصت پنج باشد يعقوب بن ليث درگذشت .\r\nعمرو بن ليث برادرش جانشين او شد و بسيستان بازگشت و سوى هرات لشكر كشيد .\r\nخجستانى از گرگان تاخت و بنيشابور رفت ناگاه عمرو رسيد و جنگ آغاز شد و عمرو گريخت و بهرات رفت . احمد ( خجستانى ) هم در نيشابور اقامت گزيد .\r\n\r\n","description":"","footnote":"","page_name":" 151 ","page_number":151},
  {"content":"\r\n\r\nدر آنجا « كيكان » كه يحيى بن محمد بن يحيى ذهلى بود با گروهى از دينداران و فقهاء بعمرو بن ليث متمايل بودند زيرا او از طرف خليفه برگزيده شده چون خجستانى آن وضع را ديد تصميم گرفت ميان فقهاء تفرقه و اختلاف اندازد . جمعى از فقهاء كه پيرو مذهب عراقيان بودند نزد خود مقرب و نيكى نمود و گرامى داشت آنها هم با « كيكان » بريدند و مخالفت ورزيدند كه او پيرو اهل مدينه بود . خجستانى ( بسبب آن اختلاف ) از شر طرفين آسوده شد آنگاه سپاه سوى هرات كشيد كه عمرو بن ليث در آنجا بود او را محاصره نمود و آن در سنه دويست و شصت و هفت بود ولى كارى نكرد و چيزى بدست نياورد سوى سيستان لشكر كشيد و در عرض راه « رمل سى » را محاصره كرد و در آنجا هم پيروز نشد .\r\nحيله به كار برد و مردى پنبه كار را كه خانه او در كنار ديوار و حصار شهر بود وادار نمود كه از خانه خود براى ورود لشكر به شهر نقب بزند كه اتباع او از نقب داخل شوند . ناگاه دو مرد از اتباع خجستانى به شهر پناه بردند و بمردم خبر نقب را دادند .\r\nمردم پنبه كار را گرفتند و خانه او را ويران كردند و حيله خجستانى فرجام نيافت . جانشين خجستانى در نيشابور بدرفتارى كرد . عياران شهر نيرو يافتند و فساد شايع شد . مردم نزد « كيكان » تجمع كردند و بر جانشين خجستانى شوريدند .\r\nعمرو بن ليث هم به يارى آنها لشكر فرستاد . خبر باحمد خجستانى رسيد كه جانشين او دستگير و اسير شده بود سوى نيشابور لشكر كشيد . « كيكان » و ديگران از شهر خارج شدند اتباع احمد خجستانى آنها را بباز گشت مجبور كردند عده از آنها را كشتند و « كيكان » پنهان شد . از خفاگاه خارج نشد مگر پس از يك مدت از زمان او را گرفتند و بر او ديوار كشيدند تا مرد .\r\nاحمد در نيشابور تا سال دويست و شصت و هفت زيست كرد .\r\nعمرو با ابو طلحه كه در حال محاصره بلخ بود مكاتبه و او را بهرات احضار كرد ابو طلحه بر عمرو وارد شد و او را گرامى داشت و مال بسيار داد و او را در خراسان گذاشت و خود بسيستان بازگشت .\r\n\r\n","description":"","footnote":"","page_name":" 152 ","page_number":152},
  {"content":"\r\n\r\nاحمد سوى « سرخس » لشكر كشيد . ابو طلحة رسيد و با او نبرد كرد در سرخس حاكم از طرف عمرو بود . ابو طلحه در آن نبرد منهزم شد و احمد بدنبال او رفت تا شهر « خلم » باز در آنجا ابو طلحه را منهزم كرد . ابو طلحه بسيستان رفت و احمد در طخارستان » ماند .\r\nناسرار عباس قطان نزد ابو طلحه رفت و از آنجا بنيشابور لشكر كشيد اهالى شهر با او مساعدت كردند و او توانست مادر خجستانى و اموال او را بگيرد . در نيشابور ماند تا ابو طلحه رسيد . خبر واقعه باحمد خجستانى رسيد كه در « طايكان » از توابع طخارستان بود . او سوى نيشابور شتاب كرد . چون طاهريان از خجستانى ( و متابعت او ) نااميد شدند احمد بن محمد بن طاهر كه والى خوارزم بود ابو العباس نوفلى را با پنج هزار مرد فرستاد كه احمد ( خجستانى ) را از نيشابور اخراج كند . احمد شنيد و به او پيغام داد كه از خونريزى بپرهيزد . نوفلى نمايندگان حامل پيغام را گرفت و تازيانه زد و ريش آنها را تراشيد و خواست آنها را بكشد هنگامى كه پى جلاد آن مىگشتند كه آنها را بكشند خبر رسيد كه سپاه احمد نزديك شده از نمايندگان غافل شدند كه آنها گريختند و باحمد رسيدند و خبر دادند . احمد سپاه خود را آراست و بر نوفلى حمله كرد . مانند يك تن هجوم برد و بسيار كشت و نوفلى را اسير كردند و نزد احمد بردند . به او گفت : نماينده حتى بكشور كافران هم مىروند و از قتل و آزار مصون مىباشند . تو شرم ندارى كه با نمايندگان من چنين و چنان كردى . من كار ترا خواهم ساخت آنگاه فرمان قتل او را داد كه كشته شد .\r\nاحمد شنيد كه ابراهيم بن محمد بن طلحه در مرو خراج پانزده ساله را در مدت دو سال از مردم گرفت . او را در « بيورد » قصد كرد و چنين شتاب نمود كه مسافت را در يك شبانه روز طى كرد و او را از رختخواب خود ربود ( شبيخون زد ) و خود در مرو ماند سپس آن را بموسى بلخى سپرد و بعد حسين بن طاهر به آن شهر رسيد و خوشرفتارى نمود و بيست هزار هزار درهم به او رسيد .\r\n\r\n","description":"","footnote":"","page_name":" 153 ","page_number":153},
  {"content":"\r\n\r\n\r\nبيان قتل خجستانى\r\nخجستانى در « طخارستان » بود كه خبر رسيد مادرش گرفتار شده او با شتاب جنبيد و چون نزديك هرات رسيد غلامى از غلامان ابو طلحه بنام « بينال ده هزار » از او امان خواست و پناه برد . خبر ابو طلحه به او زودتر رسيد ( كه آن غلام وضع را شرح داد ) . خجستانى هم غلامى داشت بنام « رامجور » كه گنج دار و حافظ اموال او بود . خجستانى با مزاح به او گفت : خواجه ( آقاى ) تو رسيده و امان خواسته چنان كه مىدانى تو خود مىدانى چگونه از او پذيرائى كنى . آن غلام ( از اينكه پناهنده آقاى او باشد ) رنجيد و كينه بدل گرفت و ترسيد كه آن غلام بر او مقدم شود .\r\nرامجور تصميم گرفت كه احمد را بكشد . احمد غلام ديگرى هم داشت بنام « قتلغ » كه آبدار او بود روزى به او شراب داد و احمد چيزى در مينا ديد دستور داد كه يك چشم قتلغ را بكنند او هم كينه او را بدل گرفت . « رامجور » و « قتلغ » هر دو توطئه‌چيدند كه احمد را بكشند ، روزى احمد در نيشابور هنگامى كه تازه از « طايكان » رسيده بود باده نوشيد و مست شد و خوابيد اتباع او متفرق و دور شدند . « رامجور » و « قتلغ » هر دو او را كشتند و آن در تاريخ شوال سنه دويست و شصت و هشت بود .\r\nرامجور خاتم احمد مقتول را گرفت و باصطبل برد و چند اسب از مهتر گرفت و عده سوار و نزد ابو طلحه روانه كرد . مژده قتل احمد را داد و خواست كه از او زودتر برسد . پس از آن رامجور در حجره را بر احمد بست . مردم مدتى منتظر و بعد بدگمان شدند . در را باز كردند و او را كشته ديدند . از سبب كشته شدن تحقيق كردند .\r\nمهتر و رئيس اصطبل به آنها گفت : رامجور خاتم او را نشان داد و اسب زين كرده گرفت .\r\nآنها رامجور را تعقيب كردند و نيافتند و پس از مدتى او را پيدا كردند علت پيدا شدن او اين بود كه كودكى از يك خانه بيرون آمد و آتش خواست از او پرسيدند آتش را در چنين روز گرمى براى چه ميخواهى ؟ گفت : براى سالار آش مىپزيم .\r\n\r\n","description":"","footnote":"","page_name":" 154 ","page_number":154},
  {"content":"\r\n\r\nگفتند كدام سالار و رفتند او را گرفتند كه رامجور بود .\r\nاتباع احمد پس از قتل او رافع بن هرثمه را برگزيدند .\r\nخبر وقايع رافع را در حوادث سنه دويست و شصت و هشت بيان خواهيم كرد .\r\nاحمد بن عبد اللّه ( خجستانى ) از « طايكان » كه بازگشت آن هم پس از قتل مادرش يك نيزه در صحن خانه به زمين نشاند و گفت : بايد اهالى نيشابور ( خونبها بدهند ) آن قدر گوهر بريزند تا سر اين نيزه بگذرد . اهالى از او ترسيدند و بسيارى از بزرگان پنهان شدند و مردم بدعا دست برداشتند و از ابو عثمان و ديگران از پيروان ابو حفص پارسا خواستند كه در پيشگاه خداوند دعا و تضرع كنند كه آن ستم را از آنها دفع فرمايد . پارسايان هم دعا كردند كه خداوند آن بلا را از آنها زايل فرمود .\r\nاحمد مردى كريم و سخى و دلير و نيكو صحبت بود كه بياران و دوستان و آنانى كه قبل از امارت با او بودند انعام و اكرام و احسان مىكرد و نسبت به آنها تغيير حال نداد و تواضع و ادب را ادامه داد .\r\n\r\nبيان حوادث\r\nدر آن سال على بن محمد بن ابى الشوارب بمقام قضاء منصوب شد .\r\nحسين بن طاهر بن عبد اللّه بن طاهر در ماه صفر بكوهستان ( لرستان و كردستان ) رفت .\r\nصلانى والى شهر رى درگذشت و « كيلغ » بجاى او منصوب شد .\r\nابن زيد ويه طبيب بغارت پرداخت ( مفهوم نشد و در طبرى هم تقريبا چنين آمده ) صالح بن على بن يعقوب بن منصور درگذشت .\r\nاسماعيل بن اسحاق قاضى شرق بغداد شد كه قاضى هر دو جانب گرديد .\r\nابو احمد موفق با احمد بن طولون والى بلاد مصر بناى ستيز نهاد و هر دو از يك ديگر متوحش شدند و ابو احمد موفق كوشيد كه ديگرى را براى ايالت مصر\r\n\r\n","description":"","footnote":"","page_name":" 155 ","page_number":155},
  {"content":"\r\n\r\nانتخاب كند و نتوانست كسى را پيدا نمايد . بابن طولون نامه تهديد آميز نوشت و عزل او را گوشزد كرد ابن طولون هم پاسخ درشت داد . موفق موسى بن بغا را براى سركوبى او فرستاد . او يك سپاه عظيم سوى « رقه » كشيد . ابن طولون شنيد كشور مصر را محكم نمود . ابن بغا ده ماه در رقه اقامت نمود . چيزى در دست نداشت كه بسپاهيان بدهد . بر وزير او عبد اللّه بن سليمان شوريدند وزير پنهان شد ابن بغا ناگزير بعراق بازگشت و احمد بن طولون از شر او آسوده شد . مال بسيارى به صدقه داد .\r\nمحمد بن عتاب كه قصد « سيبين » را داشت كشته شد « سيبين » محلى تابع امارت او بود اعراب او را كشتند .\r\nقطان يار مفلح حاكم موصل هم كشته شد او از موصل به محل « رقه » رفته بود و در آنجا بقتل رسيد .\r\nعلى بن الحسين بن داود راه مكه را به « كفتمر » واگذار كرد .\r\nروز « ترويه » ( از مراسم حج ) ميان خياطان و قصابان در مكه جنگ و جدال واقع شد نبرد به حدى رسيد كه مردم ترسيدند حج باطل شود ولى طرفين متاركه كردند تا بعد از حج . هفده تن از آنها كشته شد .\r\nفضل بن اسحاق بن حسن بن عباس ابن محمد امير الحاج شد .\r\nدر آن سال محمد امير اندلس فرزند خود منذر را با سپاه بجنگ « جليقى » فرستاد و او در شهر « بطليوس » بود چون خبر لشكر كشى را شنيد شهر را بدرود گفت و بقلعه « كركر » پناه برد كه او را محاصره كردند و بسيارى از اتباع او را كشتند .\r\nعمرو بن شبه نميرى اخبارى درگذشت او در سنه صد و هفتاد و سه متولد شده بود\r\n\r\nسنه دويست و شصت و سه\r\n\r\nبيان واقعه زنگيان\r\nچون على بن ابان مجروح و منهزم شد چنان كه بيان نموديم باهواز\r\n\r\n","description":"","footnote":"","page_name":" 156 ","page_number":156},
  {"content":"\r\n\r\nبازگشت و بعد نزد صاحب الزنج رفت كه زخم خود را معالجه كند . كسى را هم براى فرماندهى لشكر بجاى خود معين كرد . چون زخم او بهبودى يافت باهواز برگشت .\r\nبرادر خود خليل بن ابان را با سپاهى عظيم بجنگ احمد بن « ليث ويه » فرستاد .\r\nاحمد هم در محل « عسكر مكرم » لشكر زده بود . احمد براى زنگيان عده كمين نهان كرده بود چون جنگ ميان متحاربين آغاز شد و سخت گرديد عده كمين حمله كرد ( زنگيان تار و مار و كشته شدند ) گريختگان بعلى بن ابان رسيدند على بن ابان يك گروه از سپاهيان خود را سوى « مسرقان » فرستاد . احمد هم سى سوار از برگزيدگان و بزرگان سپاه خود فرستاد كه آن گروه تمام آن سى سوار را كشتند .\r\n\r\nبيان تسلط يعقوب بر اهواز و غير آن\r\nيعقوب بن ليث از فارس سوى « نوبندجان » لشكر كشيد چون به آنجا رسيد احمد بن ليث از شوشتر نزد او رفت و چون يعقوب بجنديشابور رسيد تمام لشكر خليفه از آنجا رفت . يعقوب مردى از اتباع خود بنام خضر بن عنبر باهواز فرستاد ( با عده ) و چون به آنجا رسيد على بن ابان و اتباع او از زنگيان جا تهى كردند و در نهر سدره اقامت گزيدند و خضر داخل اهواز شد . اتباع خضر و اتباع على بن ابان گاه گاه بر يك ديگر حمله و غارت مىكردند تا آنكه على بن ابان آماده شد و بر خضر و اتباع او حمله كرد و بسيارى از سپاه خضر را كشت و غنايم فراوان بدست آورد . خضر و بقيه اتباع او گريختند و به محل « عسكر مكرم » پناه بردند . على در اهواز ماند كه هر چه در آنجا مال باشد بگيرد . بعد از آن سوى نهر سدره رخت كشيد . عده به محل « دورق » فرستاد كه اتباع يعقوب را دچار كردند . يعقوب براى خضر مدد فرستاد و به او دستور داد كه از جنگ با قوم زنگ خوددارى كند فقط باقامت در اهواز اكتفا نمايد ولى على اقامت او را بيك شرط قبول كرد كه خواربار موجود را براى خود حمل كند او پذيرفت و آن را داد فقط علف ماند كه حمل نشد و طرفين از جنگ خوددارى كردند .\r\n\r\n","description":"","footnote":"","page_name":" 157 ","page_number":157},
  {"content":"\r\n\r\n\r\nبيان تملك لؤلؤة از طرف پادشاه روم\r\nدر آن سال صقالبه ( اسلاو ) شهر « لؤلؤة » تسليم روميان نمودند . سبب اين بود كه : احمد بن طولون قبل از رسيدن بايالت مصر هميشه شهر طرسوس را قصد و غزا و جنگ مىكرد . چون بامارت مصر رسيد حكومت طرسوس را بر امارت مصر ترجيح مىداد ( براى ثواب جهاد ) و ميل داشت در حالى كه امير شده باشد آن شهر را بگيرد نامه بابى احمد موفق نوشت و حكومت طرسوس را باضافه مصر درخواست كرد ولى موفق نپذيرفت و محمد بن هارون تغلبى را حاكم آن ديار نمود . محمد روزى سوار كشتى شده بود و باد مخالفت كشتى را در شاطى دجله انداخت اتباع مساور شارى ( خارجى ) او را گرفتند و كشتند . موفق بجاى او محمد بن على ارمنى را منصوب و « انطاكيه » را هم بطرسوس اضافه كرد .\r\nاهالى طرسوس بر او شوريدند و او را كشتند . موفق بجاى او « ارجوز » بن « يولغ » بن « طرخان » ترك را حاكم نمود او هم بدانجا رخت كشيد . او نادان و مغرور بود بدرفتارى و ستم كرد . خواربار اهالى « لؤلؤة » را بتاخير انداخت و آنها سخت زارى كردند و گفتند : اگر خواربار و ذخيره ما را نفرستيد ما قلعه را تسليم روميان خواهيم كرد . اهالى طرسوس آن كار را سخت گران و ناگوار و عظيم دانستند خود ميان خود مبلغ پانزده هزار دينارى فراهم كردند و خواستند آن مبلغ را براى پادگان « لؤلؤة » بفرستند . « ارخوز » آن مبلغ را بعنوان اينكه خود آن را باهالى « لؤلؤة » خواهد فرستاد گرفت و به خود اختصاص داد . و چون وصول مال بتاخير افتاد اهالى « لؤلؤة » قلعه و حصار را بروميان تسليم نمودند و اهالى طرسوس سخت بهيجان آمدند و مضطرب شدند زيرا آن قلعه در صحرا و دريا سنگ راه روميان و مانع وصول آنان بود كه آن سنگ را گلوگير تعبير مىكردند . چون معتمد ( خليفه ) شنيد ناگزير آن بلاد را باحمد بن طولون واگذار كرد كه هم مرز را مصون بدارد و هم روميان را با جنگ و غزا براند .\r\n\r\n","description":"","footnote":"","page_name":" 158 ","page_number":158},
  {"content":"\r\n\r\n\r\nبيان حوادث\r\nدر آن سال « مساور » بن عبد الحميد شارى ( خارجى ) درگذشت او از محل « بوازيج » براى مقابله با لشكرى كه بجنگ او فرستاده شده جنبيد كه آن لشكر از طرف خليفه بود .\r\nاتباع مساور پس از مرگ او محمد بن « خرزاد » را براى امارت خود در نظر گرفتند و او در « شهر زور » سرگرم عبادت بود . ( خوارج عبادت و پرهيزگارى شعار خود مىدانستند ) . او قبول نكرد . با ابو ايوب بن حيان وارقى بجلى بيعت و او را امير خود نمودند . او پذيرفت ناگاه محمد بن « خرزاد » به آنها پيغام داد كه مساور مرا وليعهد خود كرده بود و من ناگزيرم قبول كنم . آنها گفتند : ما با اين مرد ( ايوب ) بيعت كرده‌ايم و هرگز به او خيانت نمىكنيم . محمد بن « خرزاد » با عدهء كه او را امير كرده بودند رفت و با سايرين جنگ كرد و ايوب بن حيان را كشت . آنها پس از قتل او با محمد بن عبد الله بن يحيى وارقى معروف بغلام ( جوان ) بيعت كردند و او هم كشته شد با هارون بن عبد الله بجلى بيعت كردند و عده او فزون گشت و ابن « خرزاد » از جنگ او منصرف شد و هارون موصل و اطراف آن را گرفت و ماليات را استيفا نمود .\r\nدر آن سال ميان اعراب و موسى ( ابن بغا ) جنگ رخ داد معتمد فرزند خور ابو العباس معتضد را با گروهى از سالار آن و فرماندهان بتعقيب اعراب فرستاد .\r\nدر آن سال ديرانى بر ابن اوسى شوريد و شبانه او را غافل گير كرد . لشكر ابن اوس متفرق شد و خود او بواسط و اموال او بغارت رفت .\r\nدر آن سال اتباع يعقوب بن ليث بر محمد بن و اصل فيروز شدند و او را اسير كردند .\r\nعبيد الله بن يحيى بن خاقان وزير معتمد درگذشت . او در ميدان بسبب تصادم خادم با مركب او از مركب افتاد و خون از بينى و گوش وى جارى شد و مرد . موفق بر نعش او نماز خواند و جنازه او را پياده تشييع كرد . دو روز بعد بجاى او حسن بن مخلد وزير شد چون موسى بن بغا به شهر سامرا رسيد حسن وزير پنهان\r\n\r\n","description":"","footnote":"","page_name":" 159 ","page_number":159},
  {"content":"\r\n\r\nشد ناگزير سليمان بن وهب را وزير نمودند .\r\nكاخ عبيد اللّه ( وزير اسبق ) به « ليغلغ » داده شد .\r\nدر آن سال حسين بن طاهر برادر شركب ( عم ابو طاهر بن شركب ) را از نيشابور ( حكومت نيشابور ) طرد و اخراج كرد و شهر را گرفت و مردم را مجبور كرد كه يك ثلث اموال خود را به او بدهند . پس از آن حسين راه مرو را گرفت كه در آنجا فرزند خوارزم شاه بود براى محمد بن طاهر تبليغ مىكرد .\r\nدر آن سال محمد امير اندلس فرزند خود منذر را با سپاهى عظيم براى جنگ كفار فرستاد . او از راه « مارده » لشكر كشيد چون از « مارده گذشت و بكشور دشمن رسيدند و نهصد سوار از لشكر با او بودند كه ناگاه مشركين بر او هجوم بردند جنگى سخت رخ داد و او با عده خود دليرى و پايدارى كرد و بسيارى از مشركين را كشت .\r\nپس از آن ابن جليقى و اتباع او از مشركين چيره شدند و آن نهصد سوار را تا آخرين كس كشتند كه خداوند آنها را با شهادت گرامى داشت .\r\nدر آن سال ابراهيم امير افريقا آغاز بناى شهر « رقاده » را نمود .\r\nاحمد بن حرب طائى موصلى برادر على بن حرب در « باذنه » درگذشت و آن در مرز واقع شده .\r\nفضل بن اسحاق بن حسن بن اسماعيل امير الحاج شد .\r\n\r\nسنه دويست و شصت و چهار\r\n\r\nبيان گرفتارى عبد الله بن كاوس\r\nدر آن سال روميان عبد اللّه بن رشيد بن كاوس را اسير كردند . سبب اين بود كه او با چهار هزار مرد جنگى از مرزبانان و شاميان داخل بلاد روم شد . كشت و گرفت و غنيمت برد .\r\n\r\n","description":"","footnote":"","page_name":" 160 ","page_number":160},
  {"content":"\r\n\r\nچون از محل « بداندون » گذشت . بطريق سلوقيه و بطريق « قره كوكب » و « خرشنه » مسلمين را ميان گرفتند . مسلمين پياده شدند و دست و پاى اسبها را بريدند و جنگ كردند همه كشته شدند جز پانصد تن كه مانند يك فرد و يك مرد حمله كردند و اسبهائى بدست آوردند و سوار شدند و رفتند . روميان هر كه را توانستند كشتند و عبد اللّه بن رشيد را پس از چندين ضرب و زخم اسير كردند و نزد پادشاه روم بردند .\r\n\r\nبيان آمدن زنگيان بواسط و دخول آنها در شهر\r\nما در تاريخ سال دويست و شصت و دو خبر سليمان بن جامع و رفتن او به محل « بطائح » و واقعه « اغرتمش » را بيان كرديم . چون « اغرتمش » سليمان را شكست داد او به صاحب الزنج خبر داد و از او اجازه خواست كه به زودى حاضر شود و امور خانه خود را مرتب نمايد او هم اجازه داد . حياتى ( در طبرى جبائى و بايد صحيح باشد ) به او گفت : لشكر تكين بخارى را شبيخون بزند كه اكنون در محل « يزدود » لشكر زده او هم قبول كرد و رفت . چون بيك فرسنگى « تكين » رسيد حياتى به او گفت :\r\nبهتر اين است تو در اينجا بمانى و من با زورقهاى جنگى بروم و دشمن را سوى تو بكشم آنها هنگامى به تو خواهند رسيد كه همه خسته و ناتوان شده‌اند آنگاه تو كار خود را انجام خواهى داد . سليمان هم بفكر و دستور او عمل كرد و كمين هم در عرض راه گذاشت . حياتى هم سوى تكين رفت و عمدا عقب نشست لشكر تكين هم او را دنبال كرد . او هم بسليمان خبر داد . آنگاه حياتى فرياد زد كه دشمن بشنود و بسليمان گفت : شما مرا فريب داديد و به اين تنگنا انداختيد و مرا دچار هلاك كرديد و تظاهر بگريز كرد . اتباع تكين فريب خوردند و بتعقيب او كوشيدند و فرياد زدند . بلبل در قفس است . يعنى آنها را بدام انداختيم تا از كمين سليمان گذشته و بلشكر خود سليمان رسيدند . باز هم پشت ديوارها عده كمين كردند سليمان جنگ را آغاز كرد و كمين از پشت سر آنها بيرون آمد و حياتى با عده خود بازگشت و از نهر خارج\r\n\r\n","description":"","footnote":"","page_name":" 161 ","page_number":161},
  {"content":"\r\n\r\nشد و آنها را از هر طرف احاطه كردند . جنگ سختتر شد و اتباع تكين گريختند و زنگيان بدنبال آنها مىگشتند و مىگرفتند تا سه فرسنگ آنها را راندند و بازگشتند چون شب فرا رسيد باز زنگيان به آنها هجوم بردند و بلشكرگاه تكين شبيخون زدند ولى تكين دليرى و پايدارى كرد و سليمان گريخت . و باز سليمان لشكر خود را آراست و فرمان داد از فلان جا و فلان محل حمله شود و عده از نهر خارج و بدشمن احاطه شد و خود باقى لشكر را كشيد و بتكين حمله نمود . از تمام جهات به او حمله كردند . هيچ يك از اتباع تكين نماند همه تن بفرار دادند . لشكرگاه تكين بدست زنگيان افتاد كه غارت كردند . غنايم را برداشتند و باز گشتند . سليمان هم در آن مكان حياتى را گذاشت و خود نزد صاحب الزنج رفت . اين واقعه در سنه دويست و شصت و سه رخ داد .\r\nچون سليمان نزد آن پليد رفت . حياتى با لشكر خود كه از طرف سليمان تحت فرمان او بود براى جمع خواربار و ذخاير سوى محل « مازوران » رفت . در عرض راه دچار لشكر « جعلان » شد . حياتى گريخت و « جعلان » كشتىهاى او را برد .\r\nخبر هم به او رسيد كه « منجورا » و محمد بن على بن حبيب يشكرى به محل « حجاجيه » رسيدند او به صاحب الزنج نوشت و او سليمان را فرستاد و سليمان به محل « طهثا » رسيد و تظاهر به اين كرد كه قصد نبرد با جعلان دارد . حياتى را پيشاپيش فرستاد و دستور داد كه عده خود را نمايان كند ولى جنگ ننمايد آنگاه سليمان خود با لشكر محمد بن على بن حبيب را با شتاب قصد كرد او را سخت شكست داد و جنگ عظيمى واقع شد و برادر محمد بن على را كشت و بازگشت و آن در ماه رجب سال جارى بود .\r\nسليمان پس از آن در ماه شعبان سوى « قريه حسان لشكر كشيد . در آنجا سالارى بنام حسن بن تكين بود او را شكست داد و قريه را تاراج كرد و آتش زد و بازگشت .\r\nباز هم در ماه شعبان چندين محل را غارت كرد .\r\nدر ماه رمضان لشكر كشيد و تظاهر كرد كه جعلان را قصد كرده كه در\r\n\r\n","description":"","footnote":"","page_name":" 162 ","page_number":162},
  {"content":"\r\n\r\n« مازوران » بود . خبر بجعلان رسيد او لشكر خود را آماده كرد ولى سليمان او را ترك و « ابا » را قصد كرد و شكست داد و غارت نمود . او غافل‌گير شد . از او شش زورق جنگى ربود . حياتى را با عده براى غارت فرستاد كه جعلان با او مقابله كرد و كشتىهاى او را گرفت و غنايم ديگر هم بدست آورد . ناگاه سليمان رسيد و در صحرا با جعلان جنگ كرد او را شكست داد و هر چه برده بود با كشتىها پس گرفت و غنايم ديگرى هم ربود . از آنجا سليمان محل « رصافه » را قصد كرد و آن در ماه ذى القعده بود . در رصافه مطر بن جامع بود بر او غلبه يافت و هر چه بود بغنيمت ربود و آتش افروخت و سوخت و ناموس را هتك كرد و بازگشت . پرچمها را هم برد و به شهر صاحب الزنج رفت كه به خانه خود سر بزند . بعد از او مطر به محل « حجاجيه » رفت و اهالى را كشت و اسير كرد در آنجا يك قاضى از طرف سليمان منصوب شده بود كه مطر او را اسير كرد .\r\nمطر تا نزديك « طهثا » راند و بازگشت . حياتى بسليمان نوشت . سليمان او را قصد كرد در دوم ماه ذى الحجه سنه دويست و شصت و سه با مطر مقابله كرد .\r\nجعلان بازگشت و باحمد بن ليث ويه رسيد و در محل « شديديه » لشكر زد .\r\nسليمان هم برود « ابان » رفت در آنجا يكى از سالاران احمد بود با او نبرد كرد و او را كشت . پس از آن سليمان با پنج كشتى جنگى « تكين » را قصد كرد و آن در سنه دويست و شصت و چهار بود . در « شديديه » با او مقابله و مقاتله كرد . در آن هنگام احمد بن ليث ويه بكوفه و « جنبلا » رفته بود . « تكين » بر سليمان پيروز شد . كشتىها را از او گرفت در آن كشتىها صندوقها و ذخاير با سالاران و فرماندهان و لشكر سليمان بودند . تكين آنها را كشت . پس از آن احمد ( بن ليث ويه ) به محل شديديه بازگشت و امور آن سامان را اداره و ضبط كرد تا آنكه محمد بن مولد رسيد كه موفق حكومت واسط را به او واگذار كرده بود . سليمان به آن پليد ( صاحب الزنج ) نوشت و از او يارى خواست . او خليل بن ابان را با هزار و پانصد سوار بمدد او فرستاد .\r\nسليمان هم بر جنگ احمد بن مولد تصميم گرفت و او را قصد كرد .\r\n\r\n","description":"","footnote":"","page_name":" 163 ","page_number":163},
  {"content":"\r\n\r\nسليمان شهر واسط را گرفت و بسيار از مردم را كشت و غارت كرد و آتش زد .\r\nابن « منكجور » بخارى در آنجا بود از صبح تا عصر با سليمان جنگ كرد . سليمان ناگزير از آنجا خارج شد و راه « جنبلا » را گرفت تا در آنجا غارت و فساد كند . در آنجا نود شب ماند در حالى كه لشكر او در نهر امير بود .\r\n\r\nبيان وزارت سليمان بن وهب و بعد وزارت حسن بن مخلد\r\nدر آن سال سليمان بن وهب از بغداد سوى سامراء رفت و موفق او را بدرقه كرد . همچنين بزرگان و فرماندهان . چون بسامرا رسيد معتمد بر او خشم گرفت و بزندانش افكند پس از بند دستور داد خانه او را غارت كنند و همچنين خانه دو فرزندش وهب و ابراهيم و بجاى او حسن بن مخلد را براى وزارت برگزيد و آن در تاريخ ماه ذى القعده بود .\r\nچون معتمد بدان كار اقدام نمود موفق از بغداد بسامرا رفت . عبد اللّه بن سليمان بن وهب هم در ركاب او بود و چون نزديك شهر رسيد معتمد لشكر كشيد و با حال خشم نسبت بموفق در جانب غربى شهر لشكر زد . ميان دو برادر نمايندگان رفتند و آمدند و آشتى و موافقت حاصل شد و معتمد بموفق خلعت داد همچنين مرو و كيغلغ و احمد بن موسى بن بغا ( خلعت داد ) و سليمان بن وهب را آزاد كرد و خود بكاخ بازگشت . حسن بن مخلد و احمد بن صالح بن شيرزاد گريختند . دستور داده شد كه اموال آنها را ضبط كنند احمد بن ابى الاصبغ هم بازداشت شد . سالاران و فرماندهان سپاه كه با معتمد همراه بودند و در سامرا زيست مىكردند همه گريختند زيرا از موفق بيمناك بودند و چون سالاران گريخته بموصل رسيدند . باج و خراج گرفتند .\r\n\r\n","description":"","footnote":"","page_name":" 164 ","page_number":164},
  {"content":"\r\n\r\n\r\nبيان مرگ اماجور و چيره شدن ابن طولون بر شام و طرسوس و قتل سيماى طويل\r\nدر آن سال « اماجور » در گذشت كه دمشق تحت حكومت او بود . فرزندش جايگزين او شد . ابن طولون آماده لشكر كشى بشام شد و به فرزند اماجور نوشت كه خليفه شام و مرزبانى مرزها را به خود او واگذار كرده او هم پاسخ داد كه من مطيع و فرمانبردارم ولى احمد شام را قصد كرد و فرزند خود را در مصر بامارت گذاشت كه نامش عباس بود . چون به محل « رمله » رسيد فرزند اماجور بملاقات او رسيد و او حكومت شام را كما كان به او واگذار نمود . بدمشق رفت و در شهر تصرف كرد و سالاران اماجور را به حال خود از تملك و مقاطعه كارى و فرماندهى گذاشت پس از آن شهر حمص را قصد و تملك كرد . همچنين « حماه » و حلب سيماى طويل را كه در شهر انطاكيه حاكم بود پيغام داد كه اطاعت كند و تسليم شود او قبول نكرد . سيما بسيار تندخو و بد رفتار بود اهالى انطاكيه باحمد بن طولون نامه نوشتند و او را دعوت كردند و رخنه شهر را هم به او نشان دادند . احمد لشكر كشيد و شهر را بمنجنيق بست و قلعه محل اقامت سيما را با نيرو گشود و سيما براى جنگ سوار شد و سخت نبرد كرد تا كشته شد . هيچ كس هم از قتل او آگاه نشد تا آنكه يكى از سالاران گذشت و نعش او را ديد و شناخت . سرش را بريد و نزد احمد برد احمد براى قتل او جزع كرد . احمد از انطاكيه سوى طرسوس لشكر كشيد و داخل شهر شد و تصميم گرفت در شهر بماند خواربار شهر بسبب اقامت لشكر گران شد . اهالى نزد او در خيمه‌گاه رفتند و گفتند يا با عده اندك در شهر بمان يا بالمره لشكر خود را بجاى ديگر ببر زيرا مردم را دچار تنگى و سختى و قحط و غلا نمودى . سپس نمايندگان شهر درشتى كردند و زشت گفتند . احمد رو بسالاران خود كرد و گفت : اگر از شهر\r\n\r\n","description":"","footnote":"","page_name":" 165 ","page_number":165},
  {"content":"\r\n\r\nخارج شويد دشمن خواهد گفت : فرزند طولون از رام كردن شورشيان عاجز شده چگونه ميخواهد بلاد ما را گشايد . پس بهتر اين است كه از شورش مردم بگريزم و براى آنها هيبت و عظمت ايجاد كنم تا بعد از اين دشمن از آنها بترسد و گرفتن شهر آنها را آسان نداند و آنها را به هيچ نشمارد . ناگزير ( تسليم اراده اهالى شد ) سوى شام لشكر كشيد . در آن هنگام خبر رسيد كه فرزندش عباس تمرد كرده و با پدر آغاز مخالفت و ستيز نموده او از شنيدن آن خبر نگران و بيمناك نشد بلكه با خونسردى كارهاى خود را انجام داد كشور را منظم كرد و پادگان در « خزان » و « رفه » گذاشت و فرماندهى آنها را بلؤلؤ غلام خود داد . حران در تصرف محمد بن عبد اللّه بود او دلير بود لؤلؤ را از شهر بيرون كرد . لؤلؤ با وضع بسيار بدى پس از نبرد گريخت . خبر ببرادرش موسى بن اتامش رسيد او نيز قهرمان و شجاع بود لشكرى گرد آورد و بحران رفت و پادگان احمد بن طولون را كه بفرماندهى احمد بن « جيعويه » اقامت داشتند از حران اخراج كرد . احمد از آمدن موسى و غلبه او سخت پريشان و عاجز شد . يكى از اعراب به او گفت : اى امير ترا بيمناك و متحير مىبينم گويا از شنيدن خبر آمدن فرزند اتامش چنين نگران مىباشى او يك مرد سبك مغز و بىباك است اگر امير بخواهد من او را دستگير خواهم كرد و نزد او خواهم آورد كه برده و اسير باشد . نام آن مرد اعرابى ابو الاغر بود . امير احمد از گفته آن اعرابى خشمگين شد و با استهزاء گفت : اگر تو بتوانى او را اسير كنى بكن . ابو الاغر اعرابى گفت :\r\nاى امير بيست مرد چابك به من بده كه من آنها را اختيار كنم . گفت : چنين مىكنم .\r\nابو الاغر بيست تن چابك كه آنها را مىشناخت برگزيد و باتفاق آنها بلشكرگاه موسى بن اتامش رفت . چون نزديك شد عده را كمين كرد و به آنها علامت داد كه با ابراز آن علامت از كمين گاه خارج شوند و حمله كنند . سپس با لباس بدوى داخل خيمه‌گاه شد اول رباط و اصطبل اسبها را قصد و تمام اسبها را رها و آزاد كرد ( تا سپاهيان سوار شوند ) اتباع موسى غافل و هر يكى در كنارى مشغول كارى بودند . ابو الاغر با عده خود نهيب دادند و حمله كردند . موسى سوار شد و ابو الاغر گريخت و موسى\r\n\r\n","description":"","footnote":"","page_name":" 166 ","page_number":166},
  {"content":"\r\n\r\nاو را دنبال كرد تا از محل كمين گذشت . ابو الاغر علامت داد و كمين از محل اختفا خارج شد و خود ابو الاغر بازگشت و موسى را در ميان گرفتند و اسير كردند و نزد امير احمد ابن « جيعويه » بردند . مردم از كار ابو الاغر تعجب كردند و او را ستودند ابن « جيعويه » موسى را بند كرد و نزد ابن طولون فرستاد او هم او را همراه خود بمصر برد و آن در سنه دويست و شصت و پنج بود .\r\n\r\nبيان فتنه در كشور چين\r\nدر آن سال در كشور پهناور چين مردى كه شناخته نمىشد قيام و ظهور كرد و بسيارى از اهل فساد و فتنه‌جويان را گرد خود جمع نمود . خاقان او را ناكس و كارش را ناچيز دانست بسهل انگارى و بىباكى تلقى نمود . آن مرد نيروى كافى يافت و اتباع او فزون گشتند و شرانگيزان و يغما گران از هر گوشه و كنار به او پيوستند مملكت را بتاراج گرفت و شهر بزرگ و محكم « خانقوا » را محاصره كرد . در آن شهر يك نهر بود و بسيارى از مسلمين زيست مىكردند همچنين نصارى و يهود و مجوس ( مغان - زردشتيان ) و خود چينيان . چون شهر را محاصره كرد سپاه خاقان او را قصد نمود . او سپاه را شكست و منهزم كرد و شهر را گشود . از مردم شهر عده بى حد و مرز كشت و از آنجا پايتخت و مقر خاقان را قصد كرد . خاقان هم لشكر كشيد و با او روبرو شد و جنگ يك سال به طول كشيد . پس از آن خاقان ناگزير تن بگريز داد و آن مرد بدنبال او شتافت . خاقان بيك شهر پناه برد و آن مرد بر تمام مملكت و گنجها استيلاء يافت و چون دانست نخواهد توانست كه سلطنت كند زيرا او از خاندان سلطنت نبود كشور را ويران كرد و غارت نمود و خونها را ريخت . خاقان چين با پادشاهان هندوستان مكاتبه كرد و يارى خواست آنها هم لشكرها فرستادند و مدد دادند و با شورشيان مدت يك سال جنگ كردند و هر دو طرف پايدارى نمودند تا آنكه رئيس شورشيان مفقود شد . گفته شد كشته يا غرق شده و خاقان بر اتباع\r\n\r\n","description":"","footnote":"","page_name":" 167 ","page_number":167},
  {"content":"\r\n\r\nاو پيروز شد و مملكت چين باز به او رسيد . لقب پادشاه چين يعفور است ( اشتباه شده بايد فغفور باشد زيرا يعفور بمعنى حمار است ) معنى آن فرزند اسحاق است و اين لقب براى تعظيم شأن اوست . پس از آن مملكت پراكند و هر كسى در يك محل چيره شد و چين به حال نخستين از حيث ملوك الطوائف بازگشت .\r\n\r\nبيان غلبه مسلمين بر شهر « سرقوسه »\r\nدر ماه رمضان سال جارى مسلمين بر شهر « سرقوسه » غلبه كردند و آن بزرگترين شهرهاى صقليه است ( سيسيل ) .\r\nسبب تملك و غلبه مسلمين بر آن اين بود كه جعفر بن محمد امير صقليه آن را قصد و ويران كرد . كشت و زرع آن ديار را نابود نمود و « قطانيه » و « طبرمين » و « رمطه » و زمين‌هاى ديگر را كاشت و « سرقوسه » را محاصره كرد و پيرامون آن را در صحرا و دريا تملك و تصرف نمود .\r\nبراى كشتىهاى روم مدد رسيد . او هم كشتىهاى جنگى خود را فرستاد و بر دشمن چيره شد و بر محاصره شهر افزود . سپاه او مدت نه ماه محاصره آن را ادامه داد و هزارها از اهالى شهر را كشت كه كمتر كسى از مردم آن از كشتن رها شدند .\r\nپس از فتح آن مدت دو ماه سپاه اقامت كرد و بعد آن را ويران نمود . از « قسطنطنيه » كشتىهاى جنگى رسيد و با مسلمين جنگ تازه شروع شد و مسلمين پيروز شدند و چهار كشتى از آنها بغنيمت بردند و ناويان را كشتند و باز گشتند . و آن در تاريخ ذى القعده ( سال جارى ) بود .\r\n\r\nبيان حوادث\r\nدر آن سال محمد بن عبد الرحمن سپاهى بفرماندهى فرزندش منذر سوى\r\n\r\n","description":"","footnote":"","page_name":" 168 ","page_number":168},
  {"content":"\r\n\r\nشهر « بنبلونه » فرستاد . او از راه « سرقسطه » لشكر كشيد . با مردم آن شهر نبرد كرد و بعد سوى « تطيله » رفت و در سرزمين بنى موسى جولان داد و باز سوى « بنبلونه » لشكر كشيد و بسيارى از قلعه‌ها و باروها را ويران نمود و كشت و زرع را پامال و نابود كرد و خود با سپاه بسلامت بازگشت .\r\nدر همان سال جماعتى از اعراب شهر « جليقيه » را قصد كردند و جنگى سخت رخ داد كه از طرفين عدهء بسيار كشته شدند .\r\nابراهيم بن محمد بن اغلب امير افريقا ساختمان « رقاده » را انجام داد . او در سنه دويست و شصت و سه بناى آن شهر را آغاز كرده بود و چون آماده شد ابراهيم بدانجا نقل مكان كرد .\r\nيعقوب بن ليث سپاهى به محل « صيمره » فرستاد كه « صعون » را اسير كردند و چون نزد او بردند درگذشت .\r\nقبيحه مادر معتز هم درگذشت .\r\nدر خراسان طاعون شايع شد خصوصا در « قومس » و بسيارى از مردم را كشت .\r\nهارون بن محمد بن اسحاق بن موسى هاشمى امير الحاج شد .\r\nابو زرعه رازى كه نامش عبيد اللّه بن عبد الكريم و حافظ و راوى حديث و مورد اعتماد و وثوق بود درگذشت . همچنين محمد بن اسماعيل در دمشق وفات يافت .\r\nابو ابراهيم مزنى يار شافعى در مصر درگذشت .\r\nعلى بن حرب طائى كه در حديث امام بود وفات يافت .\r\n\r\nسنه دويست و پنجاه و پنج\r\n\r\nبيان وقايع صاحب الزنج\r\nدر آن سال ميان احمد بن ليث ويه و سليمان بن جامع فرمانده زنگيان جنگ\r\n\r\n","description":"","footnote":"","page_name":" 169 ","page_number":169},
  {"content":"\r\n\r\nدر محل جنبلاء رخ داد ( ميان واسط و كوفه ) . سبب اين بود كه سليمان به آن پليد ( صاحب الزنج ) نوشت كه به او اجازه دهد كه محل زهرى را فتح كند و آن رودى بود كه اگر به تصرف او آيد حمل خواربار و مواد ضروريه ديگر از كوفه و پيرامون و جنبلاء و اطراف آن آسان خواهد شد و نيز آن نهر را حفر و متصل كند و مخارج آن را بپردازد . آن پليد هم اجازه داد و « نكرويه » ( يكى از سالاران زنگى ) را براى يارى سليمان و اتفاق بر حفر رود روانه نمود . سليمان و اتباع او رفتند تا محل « شريطه » و در آنجا مدت يك ماه لشكر زدند و حفر و لاى روبى را شروع كردند . اتباع سليمان گاهى هم به اطراف لشكر گاه تاخت مىنمودند ناگاه با عده احمد بن ليث ويه روبرو شدند كه او حاكم « جنبلا » بود . او از قوم زنگى بيشتر از چهل سالار وعده بسيار كه بشمار نمىآيد كشت و كشتىهاى لشكر زنگى را آتش زد . سليمان سوى « طهثا » گريخت .\r\nدر آن سال زنگيان با سى كشتى سوى محل « جبل » لشكر كشيدند و چهار كشتى پر از خواربار ربودند و بازگشتند .\r\nو باز در آن سال زنگيان به شهر نعمانيه رسيدند و در آنجا غارت كردند و برده و اسير گرفتند و به محل « جرجرايا » رفتند مردم سواد ( پيرامون بغداد ) داخل شهر بغداد شدند ( پناه بردند ) .\r\n\r\nبيان امارت مسرور بلخى در اهواز و فرار زنگيان\r\nموفق مسرور را امير اهواز نمود . مسرور هم تكين بخارائى را بجانشينى و نيابت خود به آنجا فرستاد . تكين ( با عده خود ) رفت و على بن ابان در آن سامان بفرماندهى زنگيان امير بود كه به شهر شوشتر احاطه و تهديد مىكرد و اهالى شهر در صدد تسليم بودند كه تكين بخارائى رسيد و با على بن ابان نبرد كرد . على بن ابان چنان غافل گير شد كه مجال پوشيدن لباس نداشت . او و زنگيان منهزم و بسيارى از\r\n\r\n","description":"","footnote":"","page_name":" 170 ","page_number":170},
  {"content":"\r\n\r\nآنان كشته و بقيه متفرق شدند . تكين هم به شهر شوشتر رسيد و آن را گرفت . آن واقعه معروف بجنگ كورك ( در طبرى كودك و هر دو فارسى مىباشد كه يا از كوره راه يا از طفل است ) كه مشهور و معروف است پس از آن على بن ابان گروهى از سالاران زنگى را پيشاپيش سوى قنطره فارس ( پل ) فرستاد يكى از آن عده يك غلام رومى بود از ميان گروه زنگيان گريخت و نزد « تكين » رفت و به او خبر داد كه زنگيان سرگرم باده‌گسارى در محل قنطره ( پل ) مىباشند . تكين شبانه لشكر كشيد و شبيخون زد . عده از فرماندهان را كشت و سايرين تن بفرار دادند . تكين براى جنگ با على بن ابان لشكر كشيد . على پايدارى نكرد و گريخت غلامى بنام « جعفرويه » داشت اسير افتاد و على باهواز بازگشت و تكين بشوشتر رفت .\r\nعلى هم بتكين نامه نوشت و از او خواهش كرد كه غلام اسير را نكشد او هم نكشت و باز داشتش كرد .\r\nپس از آن على و تكين با هم مكاتبه و جنگ را ترك كردند . مسرور شنيد كه تكين بزنگيان تمايل كرده زود او را قصد نمود گرفت و بزندان افكند . او در زندان « جعلان » ماند تا مرد .\r\nاتباع تكين پراكنده شدند و بزنگيان پيوستند\r\n\r\nبيان تمرد عباس بن احمد بن طولون بر پدر خويش\r\nدر آن سال عباس بن طولون نسبت به پدر خود تمرد و عصيان نمود . علت اين بود كه چون احمد بشام رفت و فرزند خود عباس را در مصر جانشين نمود چنان كه بيان نموديم و از مصر دور افتاد گروهى از ياران عباس او را تشويق و وادار كردند كه گنجها و اموال را بردارد و به محل « رقه » برود و تمرد كند . او هم در ماه ربيع الاول به محل « رقه » رفت . پدرش شنيد ناگزير بمصر بازگشت و بفرزندش نامه ملاطفت - آميز نوشت و با تحريك عواطف از او خواست كه باز گردد و او برنگشت . ياران\r\n\r\n","description":"","footnote":"","page_name":" 171 ","page_number":171},
  {"content":"\r\n\r\nاو ( عباس ) به او گفتند كه بافريقا برود و با بزرگان بربر مكاتبه كرد بعضى از آنها متابعت كردند . بابراهيم بن اغلب هم نوشت كه امير المؤمنين امارت افريقا را به من واگذار كرده است از آنجا رفت تا بقلعه « لبده » رسيد آن را گشود و با مردم بسيار بدرفتارى كرد و همه چيز آنها را بغارت برد . اهالى قلعه نزد الياس بن منصور نفوسى رئيس اباضيه ( خوارج ) رفتند و از او يارى خواستند او از كردار عباس سخت خشمگين شد و لشكر كشيد تا با او جنگ كند . ابراهيم بن اغلب هم لشكرى بطرابلس فرستاده بود كه حاكم آنجا با عباس نبرد و او را طرد كند . متحاربين بهم رسيدند و سخت جنگ كردند و عباس شخصا نبرد كرد . روز بعد الياس بن منصور اباضى با عده دوازده هزار اباضى رسيد . او و حاكم طرابلس بر نبرد عباس متحد شدند عده بسيارى از اتباع عباس كشته شدند و او با وضع شرم آور گريخت و نزديك بود اسير شود . يكى از غلامان او را نجات داد و لشكرگاه او تاج شد و هر چه از مصر ( گنجها ) آورده بود از دست داد و با حال بسيار بد وارد « برقه » شد . در مصر شايع شد كه عباس منهزم شده پدرش سخت محزون شد . كه اندوه او آشكار شد يك لشكر براى جنگ او فرستاد و طرفين نبرد كردند و عباس پس از دادن كشته بسيار گريخت و بعد بدام افتاد و اسير و نزد پدرش برده شد . پدرش او را در يك حجره بازداشت كرد تا بقيه اسراء از اتباع او رسيدند . آنها را حاضر كرد و به فرزند خود دستور داد كه دست و پاى آنان را بدست خود قطع و جدا كند او هم كرد چون كار بريدن پايان يافت او را توبيخ كرد و زشت گفت . چنين بايد باشد رئيس و پيشوا ! ( آيا چنين ؟ ) بهتر اين بود كه خود را بر دست و پاى من مىانداختى و درخواست عفو مىكردى كه هم از تو و هم از آنها عفو مىكردم . آنگاه مقام بلند و ارجمند مىيافتى و ياران خود را بالا مىبردى و حق آنها را ادا مىكردى كه آنها براى تو جانبازى كردند و تن بمفارقت يار و ديار خود دادند . پس از آن دستور داد كه او را صد تازيانه بزنند در حالى كه اشك خود براى فرزند بر رخسار روان مىشد و باز او را بزندان سپرد و آن در سنه دويست و شصت و هشت بود .\r\n\r\n","description":"","footnote":"","page_name":" 172 ","page_number":172},
  {"content":"\r\n\r\n\r\nبيان مرگ يعقوب و امارت برادرش عمرو\r\nدر آن سال در نهم ماه شوال يعقوب بن ليث صفار در جنديشابور در گذشت .\r\nعلت مرگ او قولنج بود . پزشكان به او دستور اماله داده بودند و او نكرد ( عار داشت و آن را مخالف مردانگى مىدانست ) او مرگ را بر حقنه ترجيح داد . معتمد براى او نامه و رسول فرستاده و خشنودى او را خواسته بود . ايالت فارس را هم به او واگذار كرد . رسول هنگامى رسيد كه يعقوب بسترى بود . يعقوب براى پذيرائى رسول نشست و يك قرص نان و شمشير در جنب خود نهاد . چون رسول پيغام را داد يعقوب گفت : بخليفه بگو من بيمارم اگر بهبودى يابم ميان من و تو همين شمشير خواهد بود تا آنكه انتقام خود را بگيرم يا آنكه باز مرا مجروح و شكسته بدارى و من به اين نان و پياز برگردم . چيزى نگذشت كه يعقوب در گذشت .\r\nحسن بن زيد يعقوب بن ليث را سندان لقب داده بود زيرا ثابت و استوار است .\r\nيعقوب رخج را گشود و مردمش را مسلمان كرد . مردم بتوسط او اسلام را پذيرفتند . او پادشاه رخج را كشت . نام پادشاه « كبتير » بود كه بر او رنگ زرين مىنشست و دوازده تن او را بر سر و دوش مىكشيدند . او خانه بر كوه بلند ساخت و نام آن خانه را مكه نهاد . او ادعاى خداوندى مىكرد كه يعقوب او را كشت و « خلجيه » را گشود . همچنين زابل و بلاد ديگر . من ( مولف ) نمىدانم آن ( فتح ) در كدام سال بوده كه آن را در تاريخ همان سال وارد كنم .\r\nيعقوب خردمند و با عزم و حزم بود . او مىگفت : هر كه را در مدت چهل روز معاشرت كنى و بر خوى او واقف نشوى او را در مدت چهل سال هم نخواهى شناخت آنچه از تاريخ و كردار و رفتار او ذكر شده دليل خردمندى او مىباشد . بعد از او عمرو بن ليث برادرش جانشين او شد . عمرو بخليفه نامه نوشت كه فرمانبردار است . موفق ايالت خراسان و فارس و اصفهان و سيستان و سند و كرمان و كار شرطه\r\n\r\n","description":"","footnote":"","page_name":" 173 ","page_number":173},
  {"content":"\r\n\r\nبغداد را به او واگذار كرد . گواه هم گرفت و چندين خلعت براى او فرستاد .\r\n\r\nبيان حوادث\r\nقاسم بن مهاة ( در طبرى مماة و بايد صحيح باشد زيرا مهاة بمعنى گور ماده است مگر اينكه بمادرش منتسب و مادرش بگور ماده تشبيه شده زيرا چشم درشت و با حالت به چشم گور و آهو تشبيه مىشود و اين بعيد به نظر مىرسد هر چند معنى مماة هم مفهوم نشده ) بر دلف بن عبد العزيز بن ابى دلف در اصفهان شوريد و او را كشت و گروهى از اتباع دلف بر قاسم قاتل قيام كردند و او را كشتند ( بانتقام ) و احمد بن عبد العزيز ( برادر مقتول ) را رئيس خود نمودند .\r\nمحمد بن مولد بيعقوب بن ليث پيوست و يعقوب او را گرامى داشت و به او احسان كرد . خليفه دستور داد كه اموال محمد را مصادره كنند .\r\nاعراب جعلان معروف بعيار را در محل « وحما » كشتند . او يك قافله را حراست و بدرقه مىكرد . اعراب قاتل را تعقيب كردند و نتوانستند به آنها برسند .\r\nموفق سليمان بن وهب و فرزندش و گروهى از اتباع او را بازداشت . اموال و املاك آنها را باستثناء احمد بن سليمان مصادره كرد . بعد با سليمان و فرزندش عبيد اللّه قرار گذاشت كه نهصد هزار دينار دريافت و املاك آنان را آزاد كند آنها را در محلى باز داشتند كه بتوانند با هر كه بخواهند ملاقات و مذاكره كنند ( تا وجه نقد را فراهم نمايند ) .\r\nموسى بن اتامش و اسحاق بن كنداجيق و فضل بن موسى بن بغا لشكر كشيدند ( بمخالفت ) و از پل هم گذشتند و در محل صرصر لشكر زدند و موفق به آنها پيغام داد كه باز گردند و اطاعت نكردند ابو احمد موفق بصاعد بن مخلد نامه نوشت و او نزد آن فرماندهان رفت و آنها را از صرصر بازگردانيد و موفق به آنها خلعت داد .\r\nپنج بطريق ( امير ) از روميان لشكر كشيدند و در « اذنه » كشتند و اسير گرفتند .\r\n« راجوز » مرزدار بود او را از مرزبانى عزل كردند ( خليفه عزل كرد ) او هم در\r\n\r\n","description":"","footnote":"","page_name":" 174 ","page_number":174},
  {"content":"\r\n\r\nآن حدود اقامت نمود . روميان چهار صد اسير گرفتند و هزار و چهار صد تن كشتند .\r\nاين واقعه در جمادى الاولى رخ داد .\r\nاحمد بن عبد اللّه خجستانى بر نيشابور استيلا يافت . حسن بن طاهر بن عبد اللّه بمرو رفت . او از طرف برادرش محمد بن طاهر حاكم بود . طوس هم ويران شد .\r\nدر آن سال ابو الصقر اسماعيل بن بلبل وزير شد .\r\nگروهى از اعراب بنى اسد بر على بن مسرور بلخى قيام كردند . موفق او را امير راه مكه كرده بود و او نرسيده به محل « مغيثه » دچار اعراب شد .\r\nدر آن سال پادشاه روم عبد اللّه بن رشيد بن كاوس و گروهى از گرفتاران را آزاد كرد و نزد احمد بن طولون فرستاد چند نسخه قرآن هم هديه ( از تاراج بدست آمده بود ) همراه آنها فرستاد .\r\nهارون بن محمد بن اسحاق بن موسى بن عيسى هاشمى امير الحاج شد .\r\nدر آن سال ابو مغيره عيسى بن محمد مخزومى از مكه رفت و به صاحب الزنج پيوست ابو بكر احمد بن منصور زنادى بسن هشتاد و سه سال در گذشت .\r\nابراهيم بن هانى ابو اسحاق نيشابورى كه از ابدال ( پارسايان و پرهيزگاران ) و يار احمد بن حنبل ( رئيس مذهب حنبلى ) بود وفات يافت .\r\nعلى بن حرب بن محمد طائى موصلى كه سنه صد و هفتاد و پنج متولد شده بود گفته شده در غير آن سال كه بدان اشاره شد . و على بن موفق زاهد وفات يافتند .\r\nابو الفضل عباس بن فرج رياشى كشته شد . زنگيان در بصره او را كشتند او علم را از ابو عبيده و اصمعى آموخته بود .\r\n\r\nسنه دويست و شصت و شش\r\n\r\nواقعهء زنگيان با اغرتمش\r\nدر آن سال شهرها و تيول تكين بخارائى در اهواز به « اغرتمش » واگذار شد\r\n\r\n","description":"","footnote":"","page_name":" 175 ","page_number":175},
  {"content":"\r\n\r\nو او در ماه رمضان وارد شهر شوشتر شد . « ابا » و مطر بن جامع همراه او بودند كه مطر بن جامع « جعفرويه » غلام على بن ابان و گروه گرفتاران را كه از محل « عسكر - مكرم » اسير شده بودند كشت . « اين همان غلامى كه على بن ابان از تكين درخواست حفظ جان او را كرده و او موافقت نموده و به همين سبب تكين دچار نكبت شد در آن هنگام لشكر زنگيان بفرماندهى على بن ابان رسيد و چون فزونى سياهان را ديدند ترسيدند پس از شروع جنگ ناگزير پل ما بين دو طرف متحارب را بريدند و جنگ را متاركه نمودند . على بن ابان با باهواز برگشت و برادرش خليل با سپاه عظيم از سياهان به محل « مسرقان » رفت . « اغرتمش » و همراهان او ( از سپاه ) خليل را قصد كرد او هم ببرادر خود نوشت و مدد خواست على بن ابان هم از طريق رود رسيد ولى اتباع او كه در اهواز مانده بودند بيمناك شدند و سوى « نهر سدره » رخت كشيدند .\r\nجنگ ميان على بن ابان و « اغرتمش » واقع شد . در مدت تمام روز دوام داشت و بعد على بن ابان باهواز بازگشت كسى از ياران خود نديد زيرا همه بنهر « سدره » رفته بودند كسى را فرستاد كه آنها را باز گرداند . آنها برنگشتند و او ناگزير با اتباع خود به آنها پيوست . « اغرتمش » هم به محل « عسكر مكرم » لشكر كشيد و على آماده نبرد او گرديد .\r\n« اغرتمش » و سپاه خليفه آگاه شدند كه على آماده است او را قصد كردند . على براى آنها كمين بفرماندهى برادرش خليل پنهان كرده بود . چون لشكر كشيدند كمين از كمين‌گاه خارج شد و بر آنها حمله كرد همه گريختند و مطر بن جامع و گروهى از سالاران گرفتار شدند . على مطر را بخونخواهى غلام خود « جعفرويه » كشت و خود باهواز بازگشت . سركشتگان را نزد آن پليد فرستاد ، على و « اغرتمش » از حيث نيرو متساوى شدند . صاحب الزنج بيشتر سپاهيان خود را به يارى على بن ابان فرستاد . چون وضع و حال بدان گونه شد « اغرتمش » ناگزير جنگ را ترك كرد و على به اطراف حمله مىنمود قريه « بيروذ » را غارت نمود و غنايم آن را براى صاحب الزنج فرستاد .\r\n\r\n","description":"","footnote":"","page_name":" 176 ","page_number":176},
  {"content":"\r\n\r\n\r\nبيان رفتن زنگيان برامهرمز\r\nعلى بن ابان و زنگيان وارد رامهرمز شدند .\r\nسبب اين بود كه محمد بن عبيد اللّه از على بن ابان بيمناك بود و علت آن بيم را پيش از اين بيان كرده بوديم . محمد مذكور به فرزند علوى انكلاى ( صاحب - الزنج در اينجا آورده و در جاى ديگر پليد ) نامه نوشت و از او درخواست كرد كه از پدر خود تقاضا كند كه او را در حكومت خود مستقل نمايد و دست على بن ابان را از او كوتاه كند . على اين را شنيد كينه ورزيد و بر خشم خود افزود و به آن پليد نوشت كه بايد ريشه محمد را كند و بهانه اين باشد كه او بايد باج و خراج بدهد آن پليد به او اجازه داد او هم از محمد باج خواست . محمد وعده پرداخت داد و تعلل و تأخير كرد . على سوى رامهرمز لشكر كشيد . محمد گريخت و على و زنگيان داخل شهر شدند و هتك ناموس كردند و محمد در آخرين نقطه از تيول خود پناه برد .\r\nعلى هم با غنايم بازگشت ، محمد باز ترسيد و به او نوشت كه خراج را تاديه مىكند و از او متاركه و مسالمت را درخواست نمود و دويست هزار درهم پرداخت و على آن مبلغ را براى صاحب الزنج فرستاد و از تعقيب محمد بن عبيد اللّه و اتباع او خوددارى كرد .\r\nدر آن سال واقعهء رخ داد كه زنگيان در آن منهزم شدند سبب اين بود كه محمد بن عبيد اللّه بعلى بن ابان پس از صلح نوشت كه كردان « دارنان » ( در طبرى داربان آمده و اين بايد صحيح باشد ) را تعقيب و او را در جنگ با آنها يارى كند و به او غنايم بسيار خواهد رسيد . على هم به صاحب الزنج نوشت و از او اجازه خواست .\r\nاو جواب داد كه لشكر بفرستد و خود بماند و نرود كسى هم نفرستد مگر پس از اينكه از محمد گروگان بگيرد مبادا به قصد انتقام واقعه پيش خيانت كند . ( دليل مآل انديشى و تدبير و هشيارى صاحب الزنج است ) .\r\n\r\n","description":"","footnote":"","page_name":" 177 ","page_number":177},
  {"content":"\r\n\r\nعلى بن ابان بمحمد نوشت و از او گروگان و سوگند خواست او سوگند ياد كرد ولى در ارسال گروگان تعلل و تاخير نمود و چون آز و طمع على بغنايم شديد بود ( قبل از گرفتن گروگان ) لشكر فرستاد . محمد هم عدهء از اتباع خود را به يارى آن لشكر بجنگ كردان فرستاد . جنگ ما بين آنان رخ داد ناگاه اتباع محمد كنار رفتند . زنگيان از حمله كردان منهزم شدند . محمد هم عدهء آماده و كمين داشته بود كه چون زنگيان منهزم شوند به آنها حمله كنند . كردان بسيارى از زنگيان را كشتند . اتباع محمد هم گريختگان را گرفتند و لخت كردند و چهار - پايان را ربودند آنها با بدترين وضع و حال بازگشتند . على به آن پليد نوشت و او سخت على را توبيخ كرد و گفت : تو امر مرا به كار نبستى و گروگان نگرفتى . آنگاه بمحمد نامه نوشت و او را تهديد كرد . محمد ترسيد و تضرع كرد و بعضى از اموال و چهارپايان لشكر را پس داد و گفت : من بر كسانى كه اينها را ربوده بودند حمله كردم و پس گرفتم و اين اموال را فرستادم ولى آن پليد سخت خشمگين گرديد محمد هم نزد « بهبود » ( شخص ) و محمد بن يحيى كرمانى فرستاد و وعدهء مال داد كه شفاعت كنند زيرا آن دو نزديكترين مردم بعلى بن ابان بودند . آنها هم كار محمد را نزد على اصلاح كردند و خود نزد آن پليد شفاعت كردند و او اجابت و از محمد عفو كرد به شرط اينكه محمد نام او را بر منبر در خطبه همه جا ذكر كند . آن دو شفيع هم بمحمد خبر دادند و او هر چه خواستند پذيرفت ولى از خطبه بنام او ( صاحب الزنج ) تعلل مىكرد .\r\nپس از آن على آماده حمله بر قلعه « متوث » شد لشكر كشيد و آن را محاصره كرد و چون بسيار محكم بود نتوانست آن را بگشايد . مدافعين آن هم بسيار بودند ناگزير بنافرجامى بازگشت ولى نردبانها و كمندها و آلات ديگر فتح را ساخت و آماده كرد و دوباره بمحاصره آن لشكر كشيد . مسرور بلخى بر قصد او آگاه شد در آن هنگام مسرور در اهواز بود چون على سوى آن قلعه لشكر كشد مسرور در وقتى رسيد كه على قبل از غروب آفتاب بمحاصره آن آغاز كرده بود . چون زنگيان پيش آهنگ سپاه مسرور و سواران مقدمه را ديدند ترسيدند و با وضع بد و شرم آور\r\n\r\n","description":"","footnote":"","page_name":" 178 ","page_number":178},
  {"content":"\r\n\r\nگريختند و هر چه براى فتح آماده كرده بودند در جا گذاشتند و بسيارى از آنها در حال گريز كشته شدند . على هم با شكست و انفعال تن بفرار داد . اندك مدتى گذشت كه خبر رسيد موفق با سپاه مىرسد .\r\nپس از واقعه « متوث » براى على لشكرى نماند تا آنكه سوق الخميس ( پنجشنبه بازار ) و « طهثا » را موفق گشود . صاحب الزنج بعلى نوشت كه به يارى او مبادرت كند و او رفت ( از اهواز ) .\r\n\r\nبيان حوادث\r\nدر آن سال عمرو بن ليث شرطه بغداد را بعبيد اللّه بن عبد اللّه بن طاهر بنيابت خود سپرد همچنين سامرا ( پايتخت ) را موفق هم بنايب عمرو خلعت داد . به خود عمرو نيز خلعت ( رياست شرطه را ) داد .\r\nدر آن سال در ماه صفر استاكين محل « شرطه » كه از ولايت سيستان است تصرف كرد . شهر رى را هم گرفت . « طلمجور » را كه حاكم رى بود اخراج نمود .\r\nبعد قزوين را قصد كرد كه برادر « ليغلغ » حاكم آن بود . با او صلح كرد و استاكين داخل شهر قزوين شد و بازبرى برگشت .\r\nيك گروه از سپاه روم به محل « تل يسهى » از ديار ربيعه رسيد . عدهء دويست و پنجاه انسان اسير كرد . كشتگان مسلمين را هم قطعه قطعه نمود . اهالى موصل و « نصيبين » به يارى مسلمين شتاب كردند و روميان بازگشتند .\r\nابو الساج در جنديشابور در گذشت و آن هنگامى بود كه از سپاه عمرو بن ليث ببغداد مراجعت مىكرد .\r\nسليمان بن عبد اللّه بن طاهر هم قبل از او وفات يافت . عمرو بن ليث حكومت اصفهان را باحمد بن عبد العزيز بن ابى دلف سپرد .\r\nمحمد بن ابى الساج بامارت طريق مكه و حرمين منصوب شد .\r\nدر آن سال اسحاق بن كنداج از احمد بن موسى بن بغا جدا شد . سبب اين\r\n\r\n","description":"","footnote":"","page_name":" 179 ","page_number":179},
  {"content":"\r\n\r\nبود كه چون احمد بجزيره رفت و موسى بن اتامش بامارت ديار ربيعه رسيد اسحاق بن كنداج اعتراض كرد و از سپاه احمد جدا شد و به شهر « بلد » رفت و با كردان يعقوبيه جنگ كرد و آنها را منهزم نمود و اموال آنان را ربود . بعد با فرزند مساور خارجى مقابله كرد و او را كشت و بموصل رفت و با اهالى شهر قرار پرداخت مبلغى داد كه تاديه كردند .\r\nيك سالار بزرگ در « معلنايا » بنمايندگى اهالى موصل كه از آنها دفاع مىكرد كارشان را انجام داد . نامش على بن داود بود . ابن كنداج او را قصد كرد على شنيد و جا تهى كرد ! از « معلنايا » گذشت . حمدان بن حمدون را با خود برد و از رود دجله عبور كرد و نزد اسحاق بن ايوب بن احمد تغلبى عدوى رفت همه در آنجا جمع شدند ، عده آنها بالغ بر پانزده هزار گرديد . ابن كنداج بر اجتماع و آمادگى آنها آگاه شد از دجله و بلد گذشت و آنها را با عده سه هزار قصد كرد . بنهر ايوب رفت و در « كراثا » مقابله رخ داد . امروز محل « كراثا » بتل موسى معروف مىباشد ( در عصر مولف ) .\r\nچون متحاربين صف كشيدند ابن ايوب بابن كنداج پيغام داد كه من در ميسره هستم تو بر ما حمله كن و ما منهزم مىشويم . ( خيانت كرد ) او بر ميسره حمله كرد و ابن ايوب و اتباع او منهزم شدند . بقيه هم گريختند . حمدان بن حمدون ( جد - پادشاهان و امراء بنى حمدان كه سيف الدوله از آنها بود ( و على بن داود بنيشابور رفتند ) ابن ايوب هم « نصيبين » را قصد كرد و ابن كنداج او را دنبال نمود او از « نصيبين » گذشت . ابن كنداج « نصيبين » و ديار ربيعه را گرفت .\r\nابن ايوب بعيسى بن شيخ شيبانى پناه برد و او پناهش داد و يارى كرد . او در شهر « آمد » بود ابن ايوب نيز از ابو المعز موسى بن زراره درخواست يارى كرد ابن زراره در « ارزن » بود او هم مدد داد . ابن كنداج بموصل بازگشت . فرمان ايالت موصل از خليفه معتمد به او رسيد . ابن الشيخ و ابن زراره و ديگران به او دويست هزار دينار پيش كش دادند كه او آنها را بحكومت خود ابقاء كند . او جواب نداد و آنها بر جنگ او متحد شدند چون بر اتحاد آنها آگاه شد قبول كرد و از قصد آنها منصرف\r\n\r\n","description":"","footnote":"","page_name":" 180 ","page_number":180},
  {"content":"\r\n\r\nشد آنها هم در محل خود مستقر شدند .\r\nدر آن سال محمد بن عبد الرحمن دستور داد در شهر ( بندر ) قرطبه كشتى بسازند . كشتىها را ساختند و در درياى محيط ( اقيانوس ) انداختند . سبب ساختن كشتىها اين بود كه به او گفته بودند فتح شهر « جليقيه » از راه دريا ( اقيانوس ) ميسر مىباشد او هم كشتىها را ساخت و چون كار كشتىسازى انجام گرفت پر از ملاح و مرد جنگى شد و كاملا مجهز و آماده گرديد چون آنها را راه انداخت همه شكسته و نابود شد و بعضى كه بسيار كم بود از آنها بازگشت .\r\nدر آن سال كشتىهاى جنگى مسلمين با روميان در پيرامون صقليه ( سيسيل ) جنگ كرد . جنگ بسيار سخت بود و روميان پيروز شدند و كشتىهاى مسلمين را گرفتند عدهء نجات يافتند و به شهر « بلرم » در صقليه پناه بردند .\r\nدر افريقا قحط و غلا شدت يافت نزديك بود تمام خواربار نابود شود .\r\nاهالى حمص بر حاكم خود شوريدند و او را كشتند . حاكم آنها عيسى كرخى بود .\r\nلؤلؤ غلام احمد بن طولون از محل « رابية » بنى تميم شبانه لشكر كشيد و بر موسى بن اتامش هجوم برد و او را اسير كرد و به محل « رقه » فرستاد . پس از آن احمد بن موسى بن اتامش با لؤلؤ مقابله كرد .\r\nسپاه لؤلؤ اعراب بدوى بودند . خود لؤلؤ از حمله احمد گريخت و اعراب تابع او بطمع غارت بازگشتند كه لشكرگاه احمد را غارت كنند لؤلؤ دلير شده بازگشت و بر احمد سخت حمله كرد احمد و اتباع او منهزم شدند و گريختگان تا « قرقيسيا » رفتند و از آنجا تا سامرا و بغداد .\r\nپيش از اين اشاره كردم ( مؤلف ) كه شخص ديگرى غير از لؤلؤ اتامش را اسير كرد اين بر حسب روايت مورخين مصر است .\r\nدر آن سال ميان احمد بن عبد العزيز و « بكتمر » جنگ واقع شد . بكتمر گريخت و سوى بغداد رخت كشيد .\r\n\r\n","description":"","footnote":"","page_name":" 181 ","page_number":181},
  {"content":"\r\n\r\nدر آن سال خجستانى با حسن بن زيد در گرگان جنگ كرد . حسن غافل بود شكست خورد و بآمل رفت . خجستانى بر گرگان و اطراف طبرستان استيلا يافت .\r\nهنگامى كه حسن ( قبل از واقعه ) سوى گرگان لشكر كشيده بود محمد بن جعفر بن عبد اللّه بن حسين اصغر عقيقى را بحكومت سارى منصوب كرده بود چون حسن بن زيد از خجستان گريخت عقيقى ادعا كرد كه او كشته شده و براى خود بيعت گرفت بعضى با او بيعت كردند ناگاه حسن بن زيد رسيد با او جنگ كرد و پيروز شد و عقيقى را كشت .\r\nدر آن سال ميان خجستانى و عمرو بن ليث جنگ واقع شد عمرو مغلوب شد و خجستانى شهر نيشابور را گرفت .\r\nحاكم را كه از طرف عمرو منصوب شده بود اخراج كرد همچنين هواخواهان عمرو همه را اخراج نمود .\r\nدر آن سال فتنه در مدينه و اطراف آن بر پا شد و آن ستيز بين علويان و جعفريان بود .\r\nاعراب پرده كعبه را غارت كردند . يك پاره آن پرده به صاحب الزنج رسيد .\r\nحجاج هم دچار سختى و محنت شدند .\r\nدر آن سال روميان بر « ديار ربيعه » هجوم بردند . مردم شوريدند و تجهيز شدند ولى سرما سخت بود و نمىتوانستند بسيج شوند .\r\nسيما جانشين احمد بن طولون با عدهء سيصد مرد از اهالى طرسوس بمرزهاى روم حمله كرد . عده چهار هزار از روم به آنها هجوم بردند و در بلاد « هرقله » جنگ سخت رخ داد و مسلمين بسيارى از روميان را كشتند و گروهى از مسلمين هم به خاك و خون افتادند .\r\nدر آن سال ميان علويان و جعفريان جنگ واقع شد . ( اين خبر مكرر شده زيرا قبل از اين همين جنگ و ستيز را بيان كرد و چون وقايع و حوادث همين سال است پس تكرار آن ضرورت ندارد همچنين قحط و غلا ) . خواربار گران شد و قحط و غلا در تمام بلاد اعم از حجاز و عراق و موصل و جزيره و شام و غير آن شيوع يافت\r\n\r\n","description":"","footnote":"","page_name":" 182 ","page_number":182},
  {"content":"\r\n\r\nولى به اندازه سختى مدينه پيغمبر عليه الصلات و السلام نبود .\r\nمردم در ممالكى كه تحت تصرف و اراده خليفه بود سخت در عسرت و مشقت بودند زيرا سالاران و فرماندهان و سپاهيان چيره و فاعل ما يشاء بودند و چون موفق سرگرم جنگ با صاحب الزنج بود كمتر به كارهاى امن و حراست و مراقبت احوال مردم مىرسيد و كسى هم قادر بر منع متجاوزين نبود .\r\nدر آن سال در ماه تشرين ( ماه رومى ) دوم سرما به اندازه شدت يافت كه آب منجمد شد .\r\nمحمد بن ابى الساج وارد مكه شد و با مخزومى جنگ كرد و او را منهزم نمود و در روز « ترويه » ( از مراسم حج ) اموال او را ربود .\r\n« كيغلغ » سوى جبل ( لرستان و كردستان كوه زاگرس ) رهسپار شد . « بكتمر » هم سوى « دينور » بازگشت .\r\nهارون بن محمد بن اسحاق بن موسى بن عيسى هاشمى امير الحاج شد .\r\nمحمد بن شجاع ابو بكر ثلجى كه از ياران حسن بن زياد لؤلؤى يار ابو حنيفه وفات يافت . ثلجى با ثاء سه نقطه و جيم .\r\nصالح بن حنبل كه در سنه دويست و سى و سه متولد شده بود درگذشت .\r\n\r\nسنه دويست و شصت و هفت\r\n\r\nوقايع صاحب الزنج\r\nابو العباس موفق هر چه در تصرف سليمان بن جامع و زنگيان در دجله بود پس گرفت . ابو العباس بعد از معتمد خليفه شد كه لقب معتضد به او اختصاص يافت .\r\nعلت لشكر كشى ابو العباس اين بود كه چون زنگيان وارد واسط شدند و نسبت بمردم آن سامان هر چه خواستند كردند چنان كه بدان اشاره نموديم موفق آگاه\r\n\r\n","description":"","footnote":"","page_name":" 183 ","page_number":183},
  {"content":"\r\n\r\nشد فرزند خود را ( ابو العباس ) در ماه ربيع الاخر سنه دويست و شصت و شش با شتاب فرستاد و خود او را بدرقه كرد . او با عده ده هزار پياده و سوار و استعداد كافى و كشتىهاى باركش جنگى و حامل سپاهى سوى « دير العاقول » لشكر كشيد .\r\nفرمانده كشتىهاى جنگى او نصير معروف بابى حمزه بود . نصير به او نوشت كه سليمان بن جامع با سوار و پياده و كشتىهاى جنگى و آتش افروز رسيد و فرمانده كشتىهاى او حياتى بود ( در طبرى جبائى و بايد صحيح باشد ) .\r\nحياتى در جزيره در محل « حضرةبردرويا » لشكر زد سليمان بن موسى شعرانى هم بنهر « ابان » با پياده و سوار در كشتى رسيد .\r\nابو العباس سوار شد و به محل « صلح » رفت و براى اطلاع بر اوضاع طلايع و پيش آهنگ فرستاد پيش آهنگان بازگشتند و خبر وصول زنگيان به محل صلح را دادند كه لشكر آنها نزديك « صلح » و آخران در بستان و موسى بن بغا در اسفل واسط است . علت مبادرت زنگيان به آن اقدام اين بود كه نزد خود تصور كردند ابو العباس نوجوان و بىتجربه و بدون اطلاع بر فنون جنگ است . عقيده آنها اين بود كه براى نخستين بار او را با تمام نيرو نابود كنند و بهتر در حمله اولى او را برانند تا بترسد و بازگردد . قواى خود را جمع و خوب تجهيز كردند و آماده شدند . چون ابو العباس بر هجوم زنگيان آگاه شد از راه راست منحرف شد و اول سپاه زنگ را قصد كرد . چون مقابله رخ داد لشكر ابو العباس تظاهر بفرار از كارزار كردند و به عقب تاختند . زنگيان با غرور جسارت نموده بدنبال آنها شتاب كردند و فرياد زدند :\r\n( خطاب بلشكر ابو العباس ) براى خود امير ديگرى اختيار كنيد كه اين امير در خور شكار و بازيست و چون نزديك ابو العباس رسيدند او با سوار و پياده بر آنها حمله كرد و فرياد زد : اى نصير تا كى از هجوم بر اين سگان خوددارى مىكنى ؟\r\nنصير هم ( كه تظاهر بفرار كرده بود ) برگشت و جنگ را شروع كرد ابو العباس در كشتى جنگى سوار شد و ياران و سالاران و دليران به او احاطه كردند . زنگيان شكست خورده گريختند و آنها را زار كشتند و دنبال كردند تا بقريه عبد اللّه رسيدند\r\n\r\n","description":"","footnote":"","page_name":" 184 ","page_number":184},
  {"content":"\r\n\r\nكه شش فرسنگ دور بود . پنج كشتى جنگى و چند كشتى بارى از آنها ربودند و عده بسيار اسير بردند و اين نخستين فتح و پيروزى بود .\r\nسليمان بن جامع سوى « نهر امير » رفت . سليمان بن موسى شعرانى هم وارد سوق الخميس شد .\r\nابو العباس هم در محل « عمر » يك فرسنگى واسط رفت كشتىهاى جنگى را ترميم و اصلاح نمود و شب و روز به آن قوم ( زنگيان ) حمله مىكرد .\r\nاو لشكر خود را بسه قسمت و در سه جهت قرار داد آنها ( زنگيان ) مىگفتند :\r\nاو نوجوان و خام و مغرور است براى او همه جا كمين گذاشتند تا هنگامى كه آنها را دنبال مىكند دچار و غافل گير شود . ولى ابو العباس اتباع خود را از دنبال كردن گريختگان منع كرد مبادا دچار كمين شوند زيرا بر حيله آنان آگاه گرديد و چون سليمان از آن حيله نا اميد شد با كشتىهاى جنگى و زورقهاى تندرو حمله كرد . ابو العباس نصير را فرمان داد كه بمقابله او برود خود نيز در يك كشتى جنگى سريع السير كه آن را « غزال » مىناميد با عده از ياران و دليران و خواص ملازمين سوار شد و بسواران فرمان داد كه در كنار رود بموازات كشتىها همراهى كنند تا محلى كه ديگر راه بريده شود آنگاه اسبها را با كشتى عبور دهند و آن طرف قرار گيرند و جنگ را آغاز كنند . نبرد شروع شد و زنگيان گريختند و ابو العباس چهارده كشتى جنگى از آنها ربود و سليمان و حياتى هر دو تن بفرار دادند و نزديك بود هلاك شوند . تا به محل طهثا رسيدند و هر چه داشتند از دست دادند .\r\nابو العباس بلشكرگاه خود رسيد و دستور داد كشتىهاى جنگى غنيمت را مرمت و اصلاح كنند همچنين زورقها و زورقهاى باركش . زنگيان مدت بيست روز نتوانستند آشكار شوند . در راه سواران چاهها حفر كردند و با بوريا پوشانيدند و خاك ريختند ولى سواران فرغانه آگاه شدند و احتياط كردند .\r\nسليمان از صاحب الزنج مدد خواست و او چهل كشتى با استعداد و مردان جنگى فرستاد آنگاه جنگ را تجديد كردند ولى در قبال ابو العباس پايدارى نكردند\r\n\r\n","description":"","footnote":"","page_name":" 185 ","page_number":185},
  {"content":"\r\n\r\nابو العباس چند كشتى بجنگ آنها فرستاد و زنگيان آنها را بغنيمت بردند هنگامى كه خبر گرفتن كشتى به او رسيد او مشغول تناول طعام ناهار بود دست كشيد و بدون انتظار سپاهيان در كشتى سوار شد و بجنگ زنگيان شتاب كرد . چابكان به او رسيدند و و يارى كردند و تا زنگيان او را ديدند خود را در آب انداختند و گريختند او تمام كشتىهاى ربوده شده را با عده سپاهيان و ملاحان پس گرفت . علاوه بر آن سى - كشتى جنگى از آنها ربود . ابو العباس در آن جنگ خود تير مىانداخت و آن قدر انداخت تا شست او زخم شد و خون از آن ريخت . چون بازگشت بهمراهان خود خلعت داد . كشتىهاى غنيمت را هم مرمت و اصلاح كرد . پس از آن ابو العباس تصميم گرفت كه تهور كند و به محل « مازروان » و نزديك « حجاجيه » و « نهرالامير » برود تا به وضع آن محل آشنا شود . نصير را فرمان داد كه با كشتىهاى جنگى تندرو برود و خود هم در يكى از آنها سوار شد محمد بن شعيب را همراه خود برد و به محل مازروان رسيد و داخل شد . گمان برده بود كه نصير هم رسيده ولى اثر و خبر از او نيافت زيرا نصير در غير طريق ابو العباس رفته بود .\r\nملاحان كشتى ابو العباس از دور گله گوسفند ديدند پياده شدند كه آن گله را غارت كنند . ابو العباس با محمد بن شعيب تنها ماندند . گروهى از زنگيان بر آنها حمله كردند و از دو جانب رود هجوم نمودند . ابو العباس با تير و كمان جنگ كرد . ناگاه زيرك به يارى او با چند كشتى رسيد كه او نجات يافت و بلشكرگاه خود بازگشت . نصير هم برگشت .\r\nسليمان بن جامع اتباع خود را جمع و در بطهثا تحصن نمود . شعرانى و سپاهيان او هم در سوق الخميس تحصن كردند . غله و خواربار هم جمع و حمل و در قلعه ذخيره كردند . در محل « صينيه » هم عده بسيارى از آنها گرد آمدند و در حصار نشستند . ابو العباس گروهى از سالاران خود را سواره از راه صحرا براى محل صينيه فرستاد و دستور داد هر جا كه رود مانع شود از آن عبور كنند خود او هم با كشتىها رود را پيمود . چون زنگيان سواران را ديدند ترسيدند و بكشتىهاى خود\r\n\r\n","description":"","footnote":"","page_name":" 186 ","page_number":186},
  {"content":"\r\n\r\nپناه بردند ناگاه كشتىهاى ابو العباس رسيد زنگيان راه گريز نداشتند ناگزير تسليم شدند . عدهء كشته و عدهء اسير شده و عده خود را به آب انداختند .\r\nاتباع ابو العباس كشتىهاى آنان را كه پر از ذخاير و خواربار بود ربودند .\r\nصينيه را گشودند و زنگيان آن را تهى كردند و به محل طهثا و سوق الخميس رفتند .\r\nاتفاقا ابو العباس يك مرغ را در هوا هدف تير كرد و آن پرنده مجروح شد و خود را ميان زنگيان انداخت چون تير را از مرغ كشيدند دانستند كه تير ابو العباس است بر بيم و رعب آنها افزوده شد . پس از فتح صينيه ابو العباس بلشكرگاه خود بازگشت . ناگاه آگاه شد كه يك سپاه عظيم بفرماندهى ثابت بن ابى دلف و لؤلؤ زنگى رسيده . ابو العباس سحرگاه آن سپاه را قصد و پس از نبرد بسيارى از زنگيان را كشت و لؤلؤ ميان كشتگان بود ثابت را هم اسير كرد و او را بيكى از سالاران سپرد و بخشيد عدهء بسيار و بى حد از زنان اسير را آزاد كرد و دستور داد كه نزد خانواده‌هاى خود برگردند ( براى تمتع زنان زيبا را به زور مىربودند و زنگيان آنان را مىربودند ) . آنچه را كه زنگيان ربوده و جمع كرده بودند گرفت . دستور داد سپاهيان استراحت كنند و آماده حمله بسوق الخميس شوند . نصير را هم فرمان داد كه آماده حمله شود . نصير به او گفت : رود سوق الخميس تنگ و پر خطر است تو ( ابو العباس ) در لشگرگاه بمان و ما براى جنگ مىرويم . محمد بن شعيب هم به او گفت : اگر حتما بايد به روى از عده كشتىها بكاه زيرا نهر تنگ است و نمىتوان اين همه كشتى و مرد جنگى از آن عبور داد . خود شخصا رفت و نصير تحت فرمان او بود تا بدهانه رود مساور رسيدند آنگاه ابو العباس توقف كرد و نصير با پانزده كشتى سريع السير در نهر براطق رفت . نهر براطق به محل شعرانى در سوق الخميس منتهى مىشد و آن محل را منيعه ناميد ( محكم ) چون نصير رفت و از انظار غايب شد عده بسيارى زنگى از خشكى بر ابو العباس هجوم بردند و از هجوم او به شهر مانع شدند و جنگ از اول روز شروع شد و تا ظهر دوام يافت و خبر نصير از او بريده شد . زنگيان هم فرياد مىزدند ما نصير را كشتيم . ابو العباس غمگين شد و بمحمد بن شعيب دستور داد\r\n\r\n","description":"","footnote":"","page_name":" 187 ","page_number":187},
  {"content":"\r\n\r\nكه خبر نصير را بيارد و جستجو كند . او رفت كه تحقيق كند ديد نصير ميان سپاه زنگى سرگرم جنگ است . لشكرگاه زنگيان را هم آتش زده و در شهر آنها هم آتش افروخته . محمد برگشت و بابى العباس مژده ( سلامت را ) داد ناگاه نصير با عده بسيار اسير از ميدان جنگ بازگشت . ابو العباس هم پايدارى كرد و مهاجمين برگشتند . بعضى از كشتيها را كمين و يكى را نمايان كرد كه زنگيان بگرفتن آن طمع كنند . زنگيان طمع كردند و بسكان كشتى آويختند ناگاه كمين از كمينگاه خارج شد زنگيان تن بفرار دادند و ابو العباس شش زورق از آنها گرفت آنها چنين گريختند كه پشت سر خود را نديدند و سخت بيمناك و مرعوب شدند . ابو العباس بلشكرگاه خود بازگشت و بملاحان و ديگران خلعت و انعام داد .\r\n\r\nبيان رسيدن موفق و جنگ زنگيان و فتح منيعه\r\nدر ماه صفر موفق از بغداد سوى واسط رفت كه بجنگ زنگيان بپردازد . سبب اين بود كه در مدت مفارقت فرزند خود ابو العباس سرگرم تجهيز سوار و پياده و گرد آوردن سپاه بود . استعداد فراوان بدست آورد كه بتواند بر صاحب الزنج پيروز شود و تمام رخنه‌ها را در ميدان جنگ بگيرد مبادا از يك رخنه دشمن نفوذ يابد و غالب شود كه هنگام جنگ از هر حيث آسوده باشد و فكر و خيال او مشغول نگردد .\r\nآن پليد صاحب الزنج بعلى بن ابان مهلبى پيغام داد بسپاه سليمان ملحق شود و با سپاه سليمان و با ابو العباس جنگ كند . موفق هم ترسيد كه خلل و ضعفى متوجه فرزندش ابو العباس بشود در ماه صفر از بغداد لشكر كشيد و در ماه ربيع - الاول بواسط رسيد . فرزندش بملاقات او رفت و حال و وضع سپاه را شرح داد .\r\nموفق به او و بسران سپاه خلعت داد و او بميدان بازگشت . موفق در « نهر شداد » نزديك قريه عبد اللّه لشكر زد و فرزند خود را دستور داد كه در دهانه شرقى دجله در محل « بردودا » لشكر بزند حقوق و مواجب سپاه را داد . بفرزندش فرمان داد كه سوى دهانه نهر مساور لشكر بكشد و آلات و ادوات و اسباب و اسلحه جنگ را ببرد . او هم با\r\n\r\n","description":"","footnote":"","page_name":" 188 ","page_number":188},
  {"content":"\r\n\r\nبرگزيدگان سپاه رفت و موفق بعد از او لشكر كشيد و بدهانه ابن مساور رسيد . دو روز در آنجا ماند و بعد شهرى را كه صاحب الزنج منيعه ناميده بود قصد كرد . روز سه شنبه هشتم ماه ربيع الاخر سال جارى با كشتى به نهر مساور رفت و سواران را از جهت شرقى ابن مساور روانه كرد كه در جنب او باشند و كشتىها را كه حامل عموم پيادگان بود از رود روانه نمود .\r\nزنگيان بمقابله او شتاب كردند و سخت كوشيدند و چند جنگ رخ داد . ابو احمد موفق از رود و سواران از دو طرف رسيدند چون زنگيان آنها را ديدند گريختند و پراكنده شدند . اتباع ابو العباس بر ديوار و برج و بارو بالا رفتند و شمشير را به كار بردند و شهر را گشودند و عده بسيار كشتند و اسير بى حد و عد گرفتند و مال عظيم بدست آوردند و شعرانى و اتباع او گريختند سپاه موفق آنها را دنبال كرد تا به محل « بطائح » رسيدند بسيارى دستخوش آب شدند . بقيه هم در نيزارها پنهان شدند .\r\nابو احمد هم بلشكرگاه خود بازگشت . و زنان مسلمان را آزاد كرد كه همان روز پنج هزار بانو از دست سپاهيان رها شدند . عده هم از زنان رنگى برده و اسير گرفت دستور داد زنان سفيد بخانواده‌هاى خود ملحق شوند و آنها را تا واسط سوار كرد .\r\nبعد از آن صبح زود به شهر فتح شده رفت و بمردم دستور داد هر چه هست بيغما برند .\r\nديوار و حصار و برج و باروى شهر منيعه ( غير قابل فتح ) را ويران و خندق را پر كرد و هر چه كشتى بود ربود . خواربار بسيار و جو و برنج و حبوب ديگر كه حد و حصر مقدار نداشت بدست آورد و فروخت و بهاى آن را بسپاه داد .\r\nچون سليمان گريخت به محل « مراز » رسيد و بخائن صاحب الزنج نامه نوشت نامه هنگامى رسيد كه او سرگرم سخن و حديث بود . اسهال گرفت و براى انجام كار برخاست و چند دفعه بيرون رفت و بسليمان بن جامع نوشت كه بر حذر باشد مبادا بسرنوشت شعرانى دچار شود و دستور داد هشيار و آماده كارزار باشد .\r\nموفق دو روز در نهر مساور توقف كرد كه بر وضع و حال شعرانى و سليمان بن جامع آگاه شود كه در « حوانيت » بود . موفق لشكر كشيد تا به محل « صينيه » رسيد .\r\n\r\n","description":"","footnote":"","page_name":" 189 ","page_number":189},
  {"content":"\r\n\r\nبه فرزند خود ابو العباس دستور داد كه پيشاپيش با كشتىها و زورقها سوى « حوانيت » برود و بكوشد كه كسى بر لشكر كشى او آگاه نشود . او هم لشكر كشيد و به محل « صينيه » رسيد در آنجا زنگيان تجمع كرده بودند دو سالار از طرف سليمان بن جامع براى فرماندهى آنان معين شده بودند كه خواربار و ذخاير را حفظ كنند ابو العباس با آنها جنگ كرد نبرد تا شب دوام يافت . يكى از آنها از ابو العباس امان خواست به او امان داد . از او محل سليمان را پرسيد گفت : در « طهثا » لشكر زده . در آنجا شهرى بنام منصوره احداث كرده . ابو العباس نزد پدرش بازگشت و خبر محل اقامت سليمان را داد .\r\nموفق به او دستور داد كه بجنگ سليمان برود او لشكر كشيد تا به محل « بردودا » رسيد و در آنجا لشكر زد . در آنجا اسباب و آلات جنگ را ترميم و اصلاح كرد و بر لوازم و ضروريات و آلات بستن رود افزود و راه سواران را هموار نمود آنگاه بغراج ترك را بفرماندهى پادگان محل معين و منصوب كرد و خود لشكر كشيد .\r\n\r\nبيان استيلاء موفق بر طهثا\r\nچون موفق لوازم و آلات را فراهم كرد از « بردودا » سوى « طهثا » لشكر كشيد و آن در ماه ربيع الاخر سنه دويست و شصت و شش بود . او از راه خشكى سواره با سپاه راه پيمود و كشتىها را كه حامل اسباب و آلات بود فرستاد تا بقريه « جوزيه » رسيد در آنجا پل بست و روز بعد گذشت اول خيل را روانه كرد سپس خود بدنبال سواران عبور نمود . لشكر كشيد تا دو ميل مانده به « طهثا » كه در آنجا لشكر زد . در آنجا دو روز بانتظار جنگ گذشت باران شديد باريد كه مانع نبرد گرديد پس از آن خود شخصا سوار شد و اطراف را ديد كه ميدانى براى جنگ اختيار كند . در همان نظاره و تجسس به ديوار شهر سليمان رسيد كه آن شهر را سليمان منصوره ناميد . ناگاه با عده بسيار روبرو شد و چندين كمين از چند جا بجنگ او شتاب كردند خواه ناخواه نبرد آغاز شد عده سوارانى كه با او ( موفق ) بودند ناگزير پياده و مشغول زد و خورد شدند و توانستند خود را از آن تنگنا نجات دهند ولى عدهء از آنها گرفتار شد . ابو العباس بن موفق\r\n\r\n","description":"","footnote":"","page_name":" 190 ","page_number":190},
  {"content":"\r\n\r\nاحمد بن هندى جبائى را هدف تير نمود كه بدماغ او اصابت و او را نزد علوى صاحب - الزنج بردند كه مرد . آن پليد بر نعش او نماز خواند و دچار مصيبت و اندوه شد زيرا او بزرگترين سالار وى بود .\r\nهنگام غروب موفق توانست بلشكرگاه خود برسد دستور داد بحراست شبانه بپردازند و آماده جنگ باشند روز بعد كه روز شنبه بيست و هفتم ربيع الاخر بود موفق سپاه را آراست . دسته دسته مرتب و منظم كرد كه هر گروهى بدنبال گروه ديگر سواره و پياده آماده باشند . و نيز دستور داد كشتى و زورقهاى جنگى از رود تا نهر سليمان برود كه آن نهر بنام منذر معروف بود . هر جا كه از خطر بيمناك بود عده براى مراقبت و حراست گماشت . بعد از آرايش لشكر و آمادگى براى نبرد خود پياده شد و چهار ركعت نماز خواند و با تضرع از خداوند پيروزى خواست . پس از آن سلاح خود را به خود بست و به فرزند خود ابو العباس فرمان داد كه سوى ديوار و حصار پيش برود چون عدهء ابو العباس نزديك شهر شدند ديدند گرداگرد حصار خندق حفر شده سپاهيان از هجوم خوددارى كردند . سالاران آنها را تشجيع و تحريض كردند و خود براى مواسات پياده شدند و با هم از خندق گذشتند و بزنگيان مشرف بر ديوار رسيدند چون زنگيان آن تهور و شتاب را ديدند منهزم شدند و اتباع ابو العباس بدنبال آنها به داخل شهر رخنه كردند زنگيان شهر را با پنج خندق و پنج ديوار مصون داشته بودند كه پس از هر ديوارى باز يك خندق و يك ديوار ديگر بود . در هر خندق و ديوار عده بىشمار بدفاع مىكوشيدند و پايدارى مىكردند ولى اتباع ابو العباس نبرد مىكردند و آنها را مىراندند .\r\nناگاه كشتىهاى جنگى از نهر به داخل شهر رسيدند ناويان هر كه را مىديدند به آب غرق مىكردند و هر چه بود مىشكستند و مىگرفتند و مىزدند و مىبستند و هر كشتى و زورقى كه مىيافتند به آب فرو مىبردند و محافظين از دو جانب نهر را مغلوب و نابود كردند . كشتار شديد و گرفتار بسيار بود .\r\nابو احمد از زنان و نوجوانان اسير اهل واسط و كوفه و پيرامون آنها ( براى تمتع\r\n\r\n","description":"","footnote":"","page_name":" 191 ","page_number":191},
  {"content":"\r\n\r\nربوده شده بودند ) عدهء بيست هزار تن آزاد و سوى اولياء آنها فرستاد . ذخاير و اموال را ربود و دستور داد تماما بسپاهيان بخشيده شود . عده از حرم و زنان و فرزندان سليمان هم اسير كرد . گرفتارانى كه از سپاه موفق اسير شده بودند نجات يافتند و بسيارى از زنگيان هم كه در نيزار مخفى شدند باتباع خود دستور داد آنها را بگيرند .\r\nهفده روز در آن شهر ماند و بعد دستور داد حصار و ديوار را ويران و خندق‌ها را پر كنند .\r\nمقرر كرد هر كه يك اسير از زنگيان بگيرد مبلغى انعام دريافت نمايد . هر كه را مىگرفتند و نزد او مىبردند او عفو مىكرد و او را بيكى از سالاران خود بعنوان غلام مىبخشيد و اين رويه را براى اين اتخاذ كرده بود كه زنگيان را به خود اميدوار كند . پى سليمان بن جامع هم عده فرستاد تا به محل « عوراء » رسيدند و او را نيافتند . زيرك را هم دستور داد كه كما كان در « طهثا » بماند تا مردم باز گردند و ايمن باشند .\r\n\r\nبيان رفتن موفق باهواز و راندن زنگيان از آن سامان\r\nچون ابو احمد موفق كار منصوره را انجام داد سوى اهواز لشكر كشيد تا كار آن سامان را اصلاح و زنگيان را طرد كند . به فرزند خود ابو العباس دستور داد كه پيشاپيش برود و راه را هموار كند تا سپاه برسد . در واسط فرزند خود هارون را امير پادگان نمود در آن هنگام زيرك رسيد و به او خبر داد كه اهالى شهر « طهثا » بازگشتند و بامان و رفاه تمتع كردند بزيرك فرمان داد كه باتفاق نصير با كشتىها و زورقهاى جنگى زنگيان را دنبال كند و هر كه را بيابند بگيرند تا به شهر آن پليد كه در نهر « ابى الخصيب » واقع شده برسد او هم رفت و موفق در اول ماه جمادى الثانية از واسط لشكر كشيد و بشوش رسيد . مسرور را كه از طرف او آنجا حاكم بود نزد خود خواند . آن پليد چون از شكست و فرار سليمان جامع اطلاع يافت ترسيد\r\n\r\n","description":"","footnote":"","page_name":" 192 ","page_number":192},
  {"content":"\r\n\r\nكه موفق او را غافل گير كند زيرا اتباع او پراكنده شده بودند . بعلى بن ابان نوشت كه با عده خود بيايد او در اهواز با عده سى هزار مرد جنگى بود . على بن ابان با شتاب هر چه ذخيره كرده بود بجا گذاشت . طعام و چهارپا و گله‌هاى گوسفند را بمحمد بن يحيى كرنيائى سپرد و او را جانشين خود نمود و رفت ولى محمد نتوانست بماند ناگزير بدنبال على رفت و هر چه ذخيره بود گذاشت كه بدست موفق افتاد و با حصول ذخاير و طعام و چهار پا و احشام نيروى كافى حاصل كرد كه با آن نيرو در جنگ آن پليد قوى خواهد بود .\r\nچون على بن ابان از اهواز رفت عدهء قريب هزار مرد از سپاه او ماندند و امان خواستند موفق به آنها امان داد و آنها را در ارتش پذيرفت و مواجب آنها را مقرر نمود .\r\nموفق از شوش سوى جنديشاپور و شوشتر لشكر كشيد و باج و خراج گرفت .\r\nمحمد بن عبد اللّه كردى را كه بيمناك بود پيغام امان داد و او را عفو نمود . از او مال و لشكر خواست او حاضر شد و به او احسان و مهربانى كرد پس از آن سوى « عسكر - مكرم » لشكر كشيد و باهواز هم رسيد . بعد از آنجا بنهر مبارك اسفل فرات در ناحيه بصره رفت . به فرزند خود هارون نوشت كه با تمام سپاه حاضر شود . در نهر مبارك سپاه به او ملحق شد .\r\nزيرك و نصير كه موفق آنها را عقب گذاشته بود لشكر كشيدند تا به محل « ابله » ( نزديك بصره از ابليوس گرفته شده ) رسيدند در آنجا مردم از آنها امان خواستند و آنها امان دادند . پس از اينكه آن دو سالار از محل خود دور شدند شنيده شد كه آن پليد براى مقابله آن دو سپاهى فرستاده بود كه با كشتى و زورق از دجله عبور و لشكر نصير را قصد مىنمود . نصير از « ابله » لشكرگاه خود بازگشت زيرك هم از طريق ديگر برگشت زيرا تصور مىكرد سپاه زنگ نصير را قصد كرده اتفاقا با زنگيان در همان راه روبرو شد جنگ كرد و پيروزى يافت و زنگيان گريختند ولى كمين در عرض راه گذاشته بودند بزيرك خبر كمين رسيد . داخل نيزار شد و\r\n\r\n","description":"","footnote":"","page_name":" 193 ","page_number":193},
  {"content":"\r\n\r\nو بكمينهاى متعدد حمله كرد و اسير گرفت يكى از اسراء سالار زنگيان ابو عيسى محمد بن ابراهيم بصرى كه بزرگ فرماندهان بود . كشتى زيادى هم از آنها گرفت .\r\nزنگيان سخت بيمناك و بىتاب شدند . قريب عده دو هزار مرد از آنها امان خواستند و تسليم شدند . زيرك بموفق نوشت و او دستور داد كه آنها را بپذيرد و خود در نهر مبارك به او ملحق شود كه ملحق شد .\r\nموفق به فرزند خود ابو العباس فرمان داد كه بجنگ علوى در نهر « ابو الخصيب » برود . او لشكر كشيد و نبرد كرد . جنگ از اول بامداد تا نيمه روز دوام يافت . يكى از سالاران علوى با عده خود از او امان خواست و او امان داد . آن پليد از تسليم سردار خود شكسته شد . ابو العباس با پيروزى باز گشت . موفق بعلوى نامه نوشت كه او توبه كند و به خدا توسل نمايد كه خونها را ريخت و ناموسها را هتك و شهرها را ويران كرد و عفت زنان را بباد داد و ادعاى پيغمبرى نمود . به او امان هم داد . او نامه را خواند و پاسخ نداد .\r\n\r\nبيان محاصره شهر صاحب الزنج\r\nچون موفق بعلوى نامه نوشت و پاسخ دريافت نكرد سپاه خود را سان ديد و آلات و لوازم جنگ را اصلاح و ترميم نمود و سالاران را در ارتش ترتيب داد و خود و فرزندش ابو العباس در بيستم ماه رجب سوى شهر آن پليد كه آن را مختاره مىناميد لشكر كشيدند و رسيدند و حصار و ديوار و خندق و استحكامات بسيار و راه ناهموار ديدند . منجنيق‌ها و اراده‌ها و كمانها ( كمانهائى كه با پا كشيده مىشد ) و ساير آلات عظيم جنگ كه براى هيچ پادشاه و هيچ ارتشى ميسر و ديده نشده بود براى دفاع صاحب الزنج بر ديوار و برج و بارو نصب به كار رفته بود . چون زنگيان سپاه موفق را ديدند نعره زدند و فرياد كشيدند كه از صدا و عربدهء آنان زمين لرزيد .\r\nموفق فرزند خود را فرمان پيش رو داد كه ديوار را محاصره كند و كمانها را به كار برد و مدافعين را هدف نمايد . او هم پيش رفت تا آنكه كشتىهاى جنگى خود را\r\n\r\n","description":"","footnote":"","page_name":" 194 ","page_number":194},
  {"content":"\r\n\r\nبه ديوار شهر رساند و زورق مخصوص خود را بسد قصر پليد زد زنگيان و ديگر كسان از ياران او بر ابو العباس هجوم بردند و عده آنان فزون گشت و تير و سنگ انداختند و منجنيق‌ها را بستند و آنقدر عوام سنگ و تير زدند كه ديده چيزى جز نبرد و سنگ نمىديد ولى ابو العباس پايدارى و دليرى كرد . علوى از صبر و ثبات او و ياران شجاع تعجب كرد و مانند آن را قبل از آن نديده بود . بعد از آن موفق به او ( ابو العباس ) فرمان بازگشت داد او و ياران او برگشتند . عده از جنگجويان دو كشتى امان خواستند به آنها امان و خلعت داد . بهر يكى از جنگجويان و ملاحان آن دو كشتى بر حسب استحقاق انعام داد . آنها را دستور داد كه بجاى نزديك بروند و خود را بهمگنان نشان بدهند و بامان گرفتن و تسليم شدن اميدوار كنند و اين بهترين تدبير بود . سايرين كه آنها را ديدند بگرفتن امان و تسليم متمايل شدند و مبادرت كردند بحديكه به حال مسابقه تسليم مىشدند و در آن روز بسيارى از كشتىبانان و ملوانان و مدافعين با كشتىهاى خود تسليم شدند و انعام گرفتند و خلعت پوشيدند چون صاحب الزنج آن وضع را ديد فرمان داد بقيه كشتىها را برگردانند و در نهر ابو الخصيب باز دارند و عدهء در دهانه رود برقرار نمود كه مانع خروج كشتىها شوند . بهبود كه يكى از سيه‌كارترين فرماندهان او بود مأمور شد كه با زورقهاى جنگى تندرو بنبرد مبادرت كند ابو العباس با زورقهاى خود بمقابله او شتاب كرد و طرفين سخت جنگ كردند و عاقبت بهبود گريخت و در سايه كاخ آن پليد پناه گزيد .\r\nاو سخت مجروح شده بود . دو طعنه نيزه و چند زخم تير و چند سنگ به او اصابت كرده و پيكرش آسيب ديده و كوبيده و ناتوان شده بود او را از سايه كاخ راندند و بتنگناى رود بردند و در آنجا بمحاصره او پرداختند و او بدم مرگ رسيد و دلير ترين كسى كه با او نبرد و دفاع مىكرد عميره بود كه كشته شد و ابو العباس يك كشتى جنگى گرفت كه عده آن با ملاحان را كشت و با اتباع خود بسلامت بازگشت . يك كشتى ديگر از دشمنان تسليم شد و جنگجويان آن امان و خلعت گرفتند و به آنها نيكى كرد . موفق با جنگجويان بلشكرگاه خود بازگشتند كه محل او در نهر\r\n\r\n","description":"","footnote":"","page_name":" 195 ","page_number":195},
  {"content":"\r\n\r\nمبارك بود . هنگام مراجعت عده بسيار فزون از حد و عده تسليم شدند و به همه آنها خلعت و صله داد و نام آنان را در دفتر سپاهيان مواجب گير ثبت و آنها بابى العباس واگذار كرد .\r\nموفق دو روز در لشكرگاه خود استراحت كرد . و در بيست و چهارم رجب سوى « نهر جطى » لشكر كشيد و در آنجا تا نيمه شعبان اقامت گزيد و در اين مدت از نبرد دست كشيد و كشتىها و زورقها را به كار انداخت عده سپاه او با داوطلبان كه بعنوان جهاد تجهيز شده بودند بالغ بر پنجاه هزار گرديد . عده آن پليد سيصد هزار انسان بود كه همه جنگجو و با تيغ يا كمان يا فلاخن يا نيزه يا منجنيق جنگ مىكردند و ناتوانترين آنها با فلاخن و سنگ نبرد مىنمودند . زنان هم سنگ - انداز و فلاخن باز بودند .\r\nابو احمد آن روز را بدون جنگ اقامت كرد و منادى نداى امان عام داد كه همه در امان خواهند بود غير از آن پليد . امان را هم با رقعه نوشت و با تير انداخت و وعده مهربانى و احسان و انعام داد . دل ياران آن پليد به او متمايل گرديد و آن روز بسيارى از مردم امان خواستند و تسليم شدند به آنها خلعت و انعام داد . در آن روز جنگى رخ نداد . از « نهر جطى » لشكر كشيد و نزديك شهر آن پليد لشكر زد .\r\nنيروى خود را مرتب كرد و سپاه را آراست براى هر گروهى محلى معين كرد كه آن را حراست كنند . موفق نامه نوشت و دستور داد كه كشتى و زورق بسيار بسازند تا تمام رودها را محافظت و محاصره كند و هر چه مىساختند موفقيه مىناميد .\r\nبحكام و عمال خود در همه جا نوشت كه مال و خواربار و ذخاير بسيار حمل كنند .\r\nو نيز دستور داد كه منشيان و محاسبين كه در خور ديوان باشند براى او روانه كنند مدت يك ماه بانتظار خواربار و ضروريات و اموال نشست تا از همه جا همه چيز از راه بر و بحر رسيد . بازرگانان هم كشتىهاى موفقيه را پر از ذخاير و لوازم نمودند و فرستادند شهرى بنام موفقيه در آن محل ساخت و تجار با ساكنين آن ديار داد و ستد كردند . راهها را به روى آن پليد بست و حمل خواربار و ذخاير را بريد .\r\n\r\n","description":"","footnote":"","page_name":" 196 ","page_number":196},
  {"content":"\r\n\r\nبازارهاى شهر موفقيه آباد و همه چيز رايج گرديد . يك مسجد جامع هم در شهر موفقيه ساخت و بمردم امر كرد كه در آن نماز بخوانند . در آن شهر همه چيز از هر شىء نفيس جمع شد كه در شهرهاى ديگر يافت نمىشود . مواجب و حقوق همه را پرداخت و روزى عموم فراهم شد و ثروت بجريان افتاد .\r\nگروهى از زنگيان از رود گذشتند كه از نخستين پادگان خارج شهر بودند .\r\nبر اطراف لشكر حمله نمودند . موفق فرمان داد بدفع آنها مبادرت كردند .\r\nجنگ واقع و بسيارى از آنها كشته شدند و هر چه داشتند در ميدان گذاشتند و عده از آنها كشته شدند و عده از آنها امان خواستند به آنها امان و خلعت و انعام داده شد .\r\nابو احمد اقامت خود را دوام داد كه با آن پليد زد و خورد مىكرد و اموال را براى پناهندگان خوار مىنمود و روز بروز بر محاصره شهر مىافزود .\r\nعده كشتى حامل خواربار از اهواز براى بازرگانان فرستاده شده كه بهبود ( سالار زنگ ) با كشتىهاى جنگى شبيخون زد و كشتىها را ربود . موفق سخت متألم شد و بتجار خسارت آن غارت را داد . پس از آن براى حفظ دهانه‌هاى رود دسته‌ها مرتب نمود و كشتىها با عده مدافع فرستاد كه در مجارى نهر مراقب حملات دشمن باشند . فرماندهى كشتىهاى نگهبان را به فرزند خود ابو العباس داد كه از دريا ( خليج فارس ) تا رودها بحفظ و حراست اموال بپردازد .\r\nدر ماه رمضان گروهى از سپاه آن پليد به قصد شبيخون خواستند بر عدهء نصير حمله كنند . مردم آگاه شدند و بدفاع كمر بستند و آنها را نااميد كردند .\r\nصندل زنگى ( يكى از سالاران زنگ ) اسير شد . او كسى بود كه بانوان مسلمانان را مىربود و برده مىنمود . موفق دستور داد كه او را تيرباران كنند كه كشتند .\r\nعده بسيارى از زنگيان امان خواستند و موفق به آنها امان داد كه در آخر ماه رمضان عده تسليم‌شدگان و پناهندگان بالغ بر پنجاه هزار انسان گرديد .\r\n\r\n","description":"","footnote":"","page_name":" 197 ","page_number":197},
  {"content":"\r\n\r\nدر ماه شوال صاحب الزنج از سپاه خود عده پنج هزار مرد دلير و سالار مجرب برگزيد و بفرماندهى على بن ابان مهلبى از رود عبور داد و براى حمله بسپاه موفق فرستاد ميان آن عده بيشتر از دويست فرمانده و سالار بود . آنها شبانه از نهر گذشتند و در نخلستان پنهان شدند به آنها دستور داده بود كه چون سپاه او جنگ را با سپاه موفق آغاز كند از كمين گاه بيرون روند و حمله كنند كه دشمن سرگرم نبرد باشد او را از پشت غافل گير كنند .\r\nيكى از عده كمين گريخت و امان خواست و بموفق رسيد و خبر داد كه آنها در فلان جا پنهان شده‌اند . موفق فرزند خود ابو العباس را فرستاد كه راه آنها را ببرد و محاصره كند .\r\nاو رفت و با آنها نبرد كرد بسيارى گرفتار شدند . كشته و غريق بىشمار دادند و عده كمى نجات يافته نااميد بازگشتند .\r\nابو العباس دستور داد كه سرهاى بريده با گرفتاران در كشتىهاى بدست - آمده حمل و از نزديك شهر آن پليد عبور و نمايش داده شود . بدستور او عمل شد .\r\nموفق شنيد كه آن خبيث باتباع خود گفته بود آن سرها و گرفتار از كسانى مىباشد كه امان خواسته و پناه برده بودند . دستور داد كه سرها را به شهر اندازند تا شناخته شود . چون خانواده‌هاى مقتولين سرها را شناختند گريستند و جزع و زارى كردند و دانستند كه آن پليد دروغ گفته بود .\r\nآن پليد دستور داد كه چند كشتى تازه بسازند پنجاه كشتى ساخته شد و آنها را ميان فرماندهان توزيع كرد و دستور داد كه از هر طرف بر سپاه دشمن حمله كنند .\r\nدر آن هنگام كشتىهاى جنگى ( از نوع اژدرافكن آن زمان ) نزد موفق كم بود و دشمن از اين حيث تفوق پيدا كرد زيرا آنچه را كه براى موفق ساخته بودند هنوز بدست نيامده بود . هر چه از آن نوع موجود بود ميان فرماندهان تقسيم و توزيع نمود و دستور داد دهانه‌هاى رود را بگيرند و راه عبور دشمن را\r\n\r\n","description":"","footnote":"","page_name":" 198 ","page_number":198},
  {"content":"\r\n\r\nببندند و رسيدن خواربار براى آن پليد را مانع شوند . چون اتباع موفق رفتند و تفوق دشمن را ديدند ترسيدند ناگاه كشتىهاى آتش انداز كه موفق دستور ساختن آنها را داده بود حاضر و فرستاده شد . موفق هم فرزند خود ابو العباس را بفرماندهى كشتىهاى تازه وارد فرستاد تا بتواند آنها را از حمله زنگيان حفظ و حمايت كند . چون كشتىها رسيدند و زنگيان آنها را ديدند كشتىهاى خود را براى جنگ فرستادند . يك غلام از غلامان ابو العباس با عده بر كشتىها حمله كرد و زنگيان را به عقب راند و بعد آنها را شكست داد تا به داخل رودها پراكنده شدند و بنهر ابو الخصيب پناه بردند ولى خود غلام از سپاهيان دور افتاد زنگيان بر او حمله كردند او وعده او همه اسير شدند آن هم پس از جنگ بسيار سخت . پس از آن آنها را كشتند .\r\nكشتىهاى ابو العباس محفوظ ماند آنها را اصلاح و مرمت و پر از جنگجو كرد .\r\nپس از آن كشتىهاى علوى بر حسب عادت رسيد . ابو العباس با عده خود بر آنها حمله كرد و هر كه را توانست كشت . آن پليد بعد از آن مبارزه و خروج را منع نمود كه كشتىها بايد نزديك كاخ خود باشند .\r\nابو العباس خواربار را از آنها ( زنگيان ) منع و قطع كرد زنگيان جزع و زارى كردند و گروهى از بزرگان و اعيان آنها امان خواستند كه به آنها داده شد يكى از آنها محمد بن حارث قمى كه فرمانده محافظين حصار و برج و باروى شهر بود .\r\nاو شبانه خود را بموفق رساند و مورد نوازش واقع و انعام بسيار به او داده شد .\r\nهمچنين همراهان او . همه آنها را مركب بخشيد و اسبهاى زين كرده به آنها داد و سوار نمود .\r\nقمى خواست زن خود را از حصار نجات دهد و نتوانست . آن پليد زن او را برده كرد و فروخت . يكى ديگر از تسليم‌شدگان احمد يربوعى بود كه دليرترين مردان و سالاران علوى بود . ديگر كسان هم بودند كه نامشان برده نشده و موفق به همه\r\n\r\n","description":"","footnote":"","page_name":" 199 ","page_number":199},
  {"content":"\r\n\r\nخلعت و انعام بسيار داد .\r\nچون خواربار و ذخيره از علوى بريده شد به دو فرمانده خود يكى « شبل » و ديگرى « بذى » فرمان داد كه با عدهء ده هزار مرد جنگى بروند و در محل « بطيحه » مسلمين را غارت كنند و راه رسيدن خواربار براى سپاه موفق را ببرند . آن دو فرمانده از سران سپاه مورد اعتماد و وثوق علوى بودند . موفق هم زيرك را با عده بمقابله آنها فرستاد . زيرك در رود عمران به آنها رسيد و چون فزونى عده دشمن را ديد سخت ترسيد در حال ترديد بود كه آيا جنگ كند يا باز گردد . بعد استخاره كرد و با تهور بر آنها حمله نمود دليرانه جنگ كرد و خداوند هول و هراس در دل زنگيان افكند تاب پايدارى نياورده گريختند زيرك هم آنها را دنبال كرد و زد و كشت و گرفت و بست و برد . بسيارى هم دستخوش غرق شدند . اسراء را گرفت و كشتىها را برد و آنچه از كشتى قابل بهره نبود در آب غرق كرد . چهار صد كشتى سالم آنها را گرفت سرها و گرفتاران را به شهر موفقيه برد .\r\n\r\nبيان عبور موفق سوى شهر صاحب الزنج\r\nموفق سوى شهر آن پليد از رود گذشت و آن در تاريخ بيست و چهارم ماه ذى الحجه ( سال جارى ) بود . سبب اين بود كه گروهى از سالار آن پليد چون محنت و بلا و شدت محاصره را ديدند و دانستند كه زندگانى در حصار سخت و ناهموار است . از آن طرف رفاه و نعمت و بهبودى حال گريختگان و پناهندگان را مشاهده مىكردند كوشيدند كه از هر طرف بگريزند و از موفق امان بخواهند چون آن پليد وضع را بدان گونه ديد راهها را مراقبت و حراست كرد كه كسى نگريزد و تسليم نشود .\r\nگروهى از سالاران بموفق پيغام دادند و امان خواستند و درخواست كردند كه عده براى جنگ با پليد بفرستد كه آنها بتوانند راه پناه ما را باز كنند . موفق\r\n\r\n","description":"","footnote":"","page_name":" 200 ","page_number":200},
  {"content":"\r\n\r\nفرزند خود ابو العباس را دستور داد كه بناحيه تحت حمايت على بن ابان در نهر غربى برود . ابو العباس با كشتىهاى جنگى و زورقهاى تندرو و ناوهاى پل مانند رفت و جنگ را با على بن ابان آغاز كرد و نبرد شدت يافت و ابو العباس چيره شد . آن پليد سليمان بن جامع را با سپاهى عظيم فرستاد و جنگ از بامداد تا عصر دوام يافت و ابو العباس پيروز بود . آن فرماندهان و سالارانى كه پيغام داده و امان خواسته بودند تسليم شدند و به آنها امان داده شد . ابو العباس از شهر آن پليد گذشت و از رود « اتراك » عبور كرد ديد كه عدهء زنگيان كم شده بفتح و ظفر اميدوار شد . اتباع او زنگيان را قصد كردند در حالى كه بيشتر آنها به شهر موفقيه بازگشته بودند .\r\nرخنه يافتند و از آن داخل شهر شدند و گروهى بالاى ديوار و حصار صعود نمودند ولى زنگيان بر آنها هجوم بردند و همه را كشتند . علوى شنيد اتباع خود را تجهيز و بجنگ آنها فرستاد . چون ابو العباس ديد همه زنگيان مستعد نبرد شده‌اند و عدهء او كم است از موفق مدد خواست غلامان چابك را براى يارى او فرستاد .\r\nبر زنگيان پيروز شدند و آنها را منهزم كردند . سليمان بن جامع چون ديد ابو العباس پيروز شده با عده بسيار از رود بالا رفت و بعد از پشت سر بر اتباع ابو العباس حمله كرد در حالى كه آنها سرگرم جنگ بودند و غافل گير شدند . ناگزير تن بفرار دادند .\r\nزنگيانى كه گريخته بودند بازگشتند و گروهى از غلامان را ميان گرفتند و كشتند .\r\nزنگيان چندين درفش بغنيمت بردند . ابو العباس بدفاع و حمايت اتباع كوشيد كه بيشتر آنها نجات يافتند . زنگيان به آن واقعه اميدوار شد و قوت قلبى يافتند .\r\nموفق بر فتح شهر آنان تصميم گرفت و تمام سپاه خود را آماده كرد . سپاهيان را فرمان آماده باش داد و كشتى را توزيع كرد و روز چهارشنبه بيست و چهارم ذى - الحجه شروع و اتباع خود را دسته دسته پراكنده كرد كه آن پليد هم مجبور شود عده خود را براى دفاع از آنها متفرق سازد .\r\nموفق يك ركن از شهر را قصد كرد كه آن بهترين سنگر محكم بود در آن\r\n\r\n","description":"","footnote":"","page_name":" 201 ","page_number":201},
  {"content":"\r\n\r\nسنگر فرزند آن پليد كه نامش انكلاى بود . باضافه سليمان بن جامع و على بن ابان و ديگران ( بزرگترين فرماندهان ) . در آن بارو منجنيق‌ها و آلات و ادوات حرب و دفاع بى حد و حصر بود . چون جنگ آغاز شد موفق بغلامان خود فرمان داد كه نزديك بارو بروند . ميان آنها و بارو نهر اتراك بسيار پهن و گود بود . چون غلامان به آن نهر رسيدند موفق نهيب داد و آنها را بجنگ و حمله و دليرى تشويق و تحريض نمود . غلامان خود را به آب انداختند و شناكنان از رود گذشتند در حالى كه زنگيان آنها را تير باران مىكردند و منجنيق‌ها و فلاخنها و كمانها را به كار بسته بودند . از ميان تير و سنگ و آتش جستند و عبور كردند و به ديوار و برج و حصار رسيدند . در آن هنگام كسى از كارگران و كلنگ و تيشه‌داران با آنها عبور نكرده بود كه بويرانى ديوار بپردازند غلامان ناگزير با نوك شمشير و انواع سلاح بتخريب و ايجاد رخنه كوشيدند . خداوند هم كار آنها را آسان كرد . كمند و نردبان هم با آنها بود كه از نردبان بالا رفتند و پرچمهاى موفق را افراشتند زنگيان ناگزير پا بگريز برداشتند بسيارى از طرفين كشته شدند . چون اتباع موفق بالاى برج و بارو رفتند هر چه منجنيق و كمان و آلات حرب بود آتش زدند . ابو العباس هم ركن ديگرى از شهر را قصد كرده بود اتباع او بر برج صعود كردند . در ديوار هم رخنه ايجاد نمودند و از آن داخل شهر شدند .\r\nسليمان بن جامع بمقابله آنها شتاب كرد و توانست آنها را اخراج كند ناگاه كارگران و تيشه داران رسيدند كه كلنگ‌ها را به كار بردند و از چند جا ديوار را ويران و رخنه ايجاد نمودند . پس از آن بر خندق پل بستند و جنگجويان بر آن گذشتند . زنگيان از يك دروازه كه بدان پناه برده بودند گريختند . اتباع موفق آنها را مىزدند و مىكشتند تا بنهر ابن سمعان رسيدند . خانه ابن سمعان بدست اتباع موفق افتاد آن را آتش زدند . در آنجا زنگيان دليرى كرده مدتى كوشيدند و بعد پراكنده شدند تا بميدان پليد رسيدند . او با عدهء از ياران خود سوار شد .\r\nياران او هم گريختند و تنها ماند يكى از پيادگان . موفق به او رسيد . با سپر بر سر\r\n\r\n","description":"","footnote":"","page_name":" 202 ","page_number":202},
  {"content":"\r\n\r\nاسب او زد . هنگام غروب آفتاب بود . موفق فرمان داد كه مردم بلشگرگاه خود بازگردند . آنها با سرگشتگان دشمن برگشتند در اول روز عده از فرماندهان آن پليد از ابو العباس امان خواسته بودند او هنگام بازگشت مدتى توقف كرد تا آنها را با كشتى برد . شب سخت تاريك شد و تند بادى وزيد . جزر ( عقب رفتن آب ) شروع شد و بسيارى از كشتىها به گل نشست . گروهى از زنگيان هجوم برده و عده را در كشتىهاى به گل نشسته كشتند . بهبود ( يكى از سالاران مشهور زنگ ) در قبال مسرور بلخى جنگ مىكرد . بسيارى از اتباع مسرور را كشت و عده را هم اسير گرفت اين واقعه بسپاه موفق شكست وارد كرد و آن شور و دليرى را از بين برد .\r\nگروهى از ياران آن پليد هم سوى « نهر امير » و « قندل » و آبادان گريختند . جمعى از اعراب ( اتباع صاحب الزنج ) سوى بصره رفتند و از همانجا همه امان خواستند .\r\nموفق به آنها امان و خلعت داد و مواجب مقرر نمود . يكى از ياران آن فاسق تبه كار كه امان خواسته ريحان بن صالح مغربى بود او از بزرگان و سالاران او بود . پيغام داد كه عده بفلان جا فرستاده شود و او در آنجا به آنها پناه ببرد . موفق هر چه او خواسته بود كرد رسيد و خلعت گرفت و به او نيكى شد و يار ابو العباس گرديد . پس از او جماعت ديگرى از پيروان او ( صاحب الزنج ) امان خواستند . امان خواستن و پيوستن ريحان در بيست و نهم ماه ذى الحجه بود .\r\n\r\nبيان جنگ خوارج در شهر موصل\r\nدر آن سال ميان هارون خارجى و محمد بن خرزاد ( خوزاد - نام فارسى ) كه او نيز از خوارج بود در محل « بدرا » از نواحى موصل جنگ واقع شد . سبب اين بود كه ما پيش از اين بيان كرديم كه بعد از مساور اختلاف ما بين محمد بن خرزاد و اتباع مساور رخ داد و آن در حوادث سال دويست و شصت و سه بود كه محمد براى جنگ هارون لشكر كشيد و در محل واسط نزديك موصل لشكر زد ( غير از واسط\r\n\r\n","description":"","footnote":"","page_name":" 203 ","page_number":203},
  {"content":"\r\n\r\nمعروف كه در وسط بصره و بغداد است و مركز حجاج بن يوسف بود ) . او بر گاو سوار مىشد كه تن بفرار ندهد . پشمينه مىپوشيد و رخت وصله‌دار كه خود بدست خويش پينه مىكرد و بسيار عبادت مىنمود و بر خاك مىنشست كه بين خاك و تن او فرش حايل نباشد . چون در واسط لشكر زد اعيان و بزرگان شهر موصل نزد او رفتند .\r\nهارون در محل « معلثايا » براى جنگ با محمد لشكر جمع مىكرد چون شنيد كه محمد نزديك موصل شده سوى او لشكر كشيد ابن خرزاد ( محمد ) هم سپاه خود را سوى ميدان سوق داد و مقابله و مقاتله سخت واقع شد . در آن جنگ مبارزهء تن بتن و حمله‌هاى بسيار رخ داد و بالاخره هارون گريخت و دويست تن از اتباع او به خاك و خون افتادند عده كشتگان از سواران دلير و پهلوانان مشهور بودند .\r\nهارون در حال فرار از دجله گذشت و نزد اعراب رفت كه خود را بقبيلهء بنى تغلب رساند . قبيلهء تغلب گرد او تجمع و او را يارى كردند . ابن خرز ادهم به همان جائى كه بود بازگشت هارون هم به شهر « حديثه » رفت و در آنجا عده بسيار گرد او تجمع نمودند با اتباع ابن خرزاد مكاتبه كرد و آنها را سوى خود كشيد . با ابن خرزاد كسى جز عشيرهء او نماند كه آنها را شمردليه از اهالى شهر زور مىگفتند . علت اينكه اتباع او روى برگردانيدند اين بود كه زندگانى خشن و غير مطلوب در شهر زور داشت .\r\nشهر زور هم شهرى پر از دشمن بود كه از كردان و ديگران در آن سامان مىزيستند .\r\nچون اتباع ابن خرزاد وضع را بدان گونه ديدند از او رخ تابيدند و بهارون گرويدند كردان جلاليه هم با محمد ستيز و نبرد كردند و او را كشتند رياست خوارج بهارون منحصر و او نيرومند و بزرگ شد . مأمورين خود را براى جمع زكات بدجله فرستاد كه از بازرگانان در حال خروج و ورود و رفت و آمد ماليات مقرره دريافت كنند .\r\nبخشداران و حكام و عمال خود را بقرى و قصبات فرستاد كه ده يك از حاصل و غلات و حبوب را بگيرند .\r\n\r\n","description":"","footnote":"","page_name":" 204 ","page_number":204},
  {"content":"\r\n\r\n\r\nبيان حوادث\r\nدر آن سال « ابن حفصون » در اندلس خلاف و ستيز با محمد بن عبد الرحمن امير اندلس آغاز و در ناحيه « ريه » قيام نمود . لشكرى از آن ناحيه بفرماندهى حاكم محل بجنگ او رفت ولى شكست خورد و گريخت . كار عمر بن « حفصون » بالا گرفت و نيرومند شد و در همه جا شهرت يافت و مفسدين و تبه كاران از هر سو به او گرويدند .\r\nمحمد امير اندلس حاكم و فرمانده ديگرى فرستاد با عمر آشتى كرد . آن فرمانده تمام ياران مفسد عمر را تعقيب و بتدريج هلاك كرد . بعضى را هم تبعيد نمود . احوال و اوضاع آن سامان قرين آسايش و امان گرديد .\r\nدر آن سال زمين لرزه هولناك و عظيم در شام و مصر و بلاد جزيره و افريقا و اندلس رخ داد . قبل از آن يك نحو تكان سخت واقع شد .\r\nحسن بن عباس امير جزيره صقليه ( سيسيل ) شد او بهر ناحيه دسته‌هاى لشكر را فرستاد و خود سوى « بلرم » رفت . روميان نيز دسته‌هاى لشكر را همه جا فرستادند و مسلمين را دچار كردند و آن در زمان امارت حسن بن عباس بود .\r\nدر آن سال محمد بن عبد اللّه بن طاهر بازداشت شد ( بايد محمد بن طاهر بن عبد اللّه باشد ) خانواده او را هم بزندان افكندند و آن بعد از پيروزى خجستانى بر عمرو بن ليث كه عمرو محمد را متهم كرده بود با خجستانى مكاتبه داشت . همچنين با حسين بن طاهر ارتباط و مكاتبه را برقرار كرده بود زيرا خجستانى و حسين بن طاهر هر دو نام محمد بن طاهر را بر منبر ياد مىكردند و نامش در خراسان برده مىشد ( بعنوان امير متوكل ) .\r\nميان « كيغلغ » ترك و احمد بن عبد العزيز بن ابى دلف جنگ رخ داد كه اتباع احمد منهزم شدند و « كيغلغ » رفت تا همدان را گرفت . احمد بن عبد العزيز دوباره تجهيز و او را قصد كرد . « كيغلغ » گريخت به محل « صيمره » پناه برد .\r\nدر ماه ربيع الاخر ام حبيبه دختر رشيد درگذشت .\r\n\r\n","description":"","footnote":"","page_name":" 205 ","page_number":205},
  {"content":"\r\n\r\nدر آن سال ميان اسحاق بن « كنداجيق » و اسحاق بن ايوب جنگ واقع شد .\r\nعيسى بن شيخ و ابو المغراء و حمدان بن حمدان و قومى از ربيعه و تغلب و بكر و يمن با ابن ايوب بودند كه اسحاق بن « كنداجيق » همه را شكست داد و منهزم و تا « نصيبين » و « آمد » دنبال كرد و در آمد عده گماشت كه عيسى ( ابن شيخ ) را محاصره كنند . كه چند جنگ ميان آن عده و عيسى رخ داد .\r\nخجستانى وارد نيشابور شد و عمرو بن ليث و اتباع او منهزم شدند . خجستانى بدرفتارى كرد و خانه‌هاى معاذ بن مسلم را منهدم نمود و هر كه را توانست تازيانه زد . نام محمد بن طاهر را از خطبه حذف و مستقيما براى خليفه معتمد دعوت كرد و نام خود را برد .\r\nدر شوال اتباع ابى الساج بر « هيصم » عجلى حمله كردند كشتند و لشكرگاه او را غارت نمودند .\r\nاحمد بن عبد اللّه خجستانى سوى عراق لشكر كشيد و چون بسمنان رسيد اهالى شهر « رى » شهر را بستند و آماده دفاع شدند او بخراسان بازگشت .\r\nبسيارى از حجاج در آن سال از راه مكه برگشتند زيرا گرما شدت يافته بود عده بسيار هم بسير خود ادامه دادند كه از شدت گرما و تشنگى هلاك شدند زيرا در صحرا دچار شده بودند .\r\nقبيله فزاره بر كاروان بازرگانان حمله كرد گفته شد هفتصد بار كالاى بافته ربودند .\r\nطباع از شهر سامرا تبعيد شد .\r\nخجستانى سكه سيم و زر درهم و دينار بنام خود زد .\r\nهارون بن محمد بن اسحاق بن موسى بن عيسى هاشمى امير الحاج شد .\r\nمحمد بن حماد بن بكر بن حماد و ابو بكر مقرى ( قرآن ) يار خلف بن هشام در ماه ربيع الاخر وفات يافت .\r\n\r\n","description":"","footnote":"","page_name":" 206 ","page_number":206},
  {"content":"\r\n\r\n\r\nسنه دويست و شصت و هشت\r\n\r\nبيان حوادث صاحب الزنج\r\nدر محرم سال جارى يكى از سالاران آن پليد جعفر بن ابراهيم معروف بسجان ( در طبرى سجان بمعنى زندان بان آمده ) كه مورد اعتماد و وثوق آن پليد بود تسليم شد و موفق به او خلعت داد و صاحب الزنج مرعوب شد . موفق دستور داد او را در يك زورق سوار كنند و از ناحيه كاخ آن پليد عبور دهند . او سوار شد و بياران خود كه نزد آن پليد بودند خطاب كرد و گفت : شما گرچه فريب اين پليد را خورده‌ايد من بر دروغ و شعبده بازى و فسق و فجور و تبه كارى او آگاهم . در آن روز بسيارى از مردم امان خواستند و گروهى از سالاران پناه بردند و موفق به آنها خلعت و انعام داد و نيكى كرد و باز مردم گروه گروه امان خواستند و تسليم شدند .\r\nپس از آن موفق از جنگ دست كشيد تا سپاهيان استراحت كنند و آن استراحت تا ماه ربيع الاخر كشيد و در نيمه ربيع الاخر موفق شهر آن پليد را قصد كرد . سالاران و فرماندهان را هر يكى با عده خود در جهات مختلفه شهر گماشت و با هر گروهى يك عده تيشه دار فرستاد كه ديوار شهر را ويران و رخنه و راه ايجاد كنند . به همه هم تأكيد كرد كه اگر ديوار را ويران كنند داخل شهر نشوند . كمانداران و تير اندازان را فرمان داد كه مدافعين شهر را هدف كنند تا كلنگ داران كار خود را انجام دهند و كسى نتواند به آنها آزار برسانند . سپاهيان از هر جهت سوى شهر پيش رفتند و به ديوار رسيدند و چندين رخنه و شكاف در چندين جا وارد كردند . اتباع موفق از تمام آن رخنه‌ها داخل شهر شدند . اتباع آن پليد هم شروع بجنگ و دفاع كردند ولى در قبال سپاهيان تاب نياورده تن بفرار دادند . سپاهيان موفق هم آنها را دنبال كردند و در راههاى مختلف شهر پيش رفتند و اين بار بيشتر از سابق نفوذ يافتند و آتش زدند و اسير گرفتند . زنگيان برگشتند و حمله كردند و چند كمين از كمين‌گاه\r\n\r\n","description":"","footnote":"","page_name":" 207 ","page_number":207},
  {"content":"\r\n\r\nخارج شدند كه خود به راه و چاه آشنا بودند و مهاجمين اوضاع را نمىدانستند .\r\nسپاهيان موفق دچار شدند ناگزير از خود دفاع كردند و اندك اندك عقب نشستند تا بدجله رسيدند عدهء از آنها كشته شدند و زنگيان سلاح و لباس مقتولين را ربودند .\r\nموفق هم به شهر خود بازگشت سپاهيان را جمع و ملامت كرد كه چرا بر خلاف فرمان رفتار و هجوم كردند و تدبير او را بهم زدند . دستور داد مفقودين را احصا كنند احصا و معلوم كردند كه مواجب آنان را بزن و فرزندشان داد . و بر آن افزود .\r\n\r\nبيان واقعه معتضد با اعراب\r\nدر آن سال ابو العباس احمد بن موفق كه او معتضد باللّه شد ( بعد كه بخلافت رسيد ) باعرابى كه براى آن پليد خواربار و ضروريات حمل مىكردند حمله نمود كه عده را كشت و اسير گرفت و هر چه با خود داشتند ربود . پس از آن كسانى به شهر بصره فرستاد كه مانع حمل خواربار گردند .\r\nموفق وشيق غلام ابو العباس را براى سركوبى بنى تميم روانه كرد ( با عده ) كه بنى تميم براى آن پليد خواربار حمل مىكردند بيشتر آنها را كشت و گروهى را اسير كرد . سرهاى بريده و اسراء را به شهر موفقيه فرستاد . موفق دستور داد كه آنها را روبروى سپاه زنگ قرار دهند ( تا آنها را ببينند و بدانند ) يكى از آنها مردى بود كه همواره ميان صاحب الزنج و اعراب نماينده مىشد و خواربار حمل مىكرد .\r\nدست و پاى او را بريدند و پيكرش را نزد سپاهيان زنگ انداختند . گرفتاران ديگر را هم گردن زدند . حمل خواربار و ضروريات بريده شد و آن پليد ( با اتباع خود ) ذخاير را مصرف كردند و چيزى نماند . محاصره به آنها آسيب و زيان رسانيد و آنها ناتوان شدند . هر اسيرى يا تسليم شده‌اى كه بدست سپاهيان موفق مىافتاد در خصوص خواربار از او مىپرسيدند مىگفت از مدتى نان نخورده‌ام چون بدان حال و مآل دچار شدند موفق تصميم گرفت كه جنگ را سخت‌تر كند تا بيشتر آنها را دچار\r\n\r\n","description":"","footnote":"","page_name":" 208 ","page_number":208},
  {"content":"\r\n\r\nرنج نمايد . تسليم‌شدگان و امان‌خواستگان فزون گشتند . بسيارى از آنها در قرى و قصبات و رودهاى دور متفرق و در بدر شدند . موفق آگاه شد عدهء از غلامان سپاه خود فرستاد كه گريختگان دشمن را از اطراف دعوت و جمع كند هر كه قبول نمايد بيايد و هر كه خوددارى كند سرش را بگيرند . بسيارى از آنها را كشتند و عده هم دعوت را اجابت كرده پناه بردند .\r\nچون عده امان خواهان و پناهندگان فزون گرديد موفق آنها را سان ديد هر كه داراى نيرو بود بغلامان خود ملحق نمود و هر كه ناتوان يا مجروح بود عطا و جامه داد و نزد سپاه آن پليد فرستاد ناتوانان بازگشته را دستور داد كه انعام و احسان و مهربانى او را نزد همگنان بيان كنند كه زنگيان بدانند موفق و ياران او جز نيكى نسبت بگرفتاران كار ديگرى نخواهند كرد . براى موفق ( با آن تدبير و احسان ) هر چه خواست فراهم شد كه اتباع آن پليد را با مهر نزد خود كشيد . موفق و فرزندش ابو العباس جنگ را ادامه دادند . يك بار موفق و يك بار ديگر ابو العباس فرمانده حمله مىشدند ابو العباس مجروح شد و بهبودى يافت .\r\nاز جمله كشتگان آن پليد بهبود بن عبد الوهاب بود كه بسيار حمله و نبرد مىكرد و كشتىهاى جنگى را مىكشيد و بر آنها پرچمهاى موفق را مىافراشت كه سپاه موفق را فريب دهد . چون دشمن را ناتوان مىديد او را با مال بسيار مىربود .\r\nابو العباس در برخى نبردها با او مقابله كرد او پس از نزديك شدن بهلاك گريخت .\r\nپس از آن روزى يكى از كشتىهاى ابو العباس را ديد كه حامل ياران جنگجوى او بود آن را بطمع پيروزى قصد كرد و خواست آن را بربايد كه يكى از غلامان ابو العباس او را با نيزه طعنه زد . نيزه به شكم او فرو رفت و او در آب افتاد يارانش او را نجات دادند و بردند و پيش از اينكه بسپاه آن پليد برسد هلاك شد . خداوند مسلمين را از شر او آسوده نمود . قتل او يكى از بزرگترين پيروزى بشمار مىرفت . فاجعه او براى آن پليد ناگوار و شديد بود . اتباع او سخت زارى كردند و پريشان شدند . موفق خبر قتل او را شنيد غلام قاتل او را نزد خود خواند و خلعت و طوق ( نشان آن زمان )\r\n\r\n","description":"","footnote":"","page_name":" 209 ","page_number":209},
  {"content":"\r\n\r\nداد و بر مواجب او افزود . تمام آنهايى كه در آن كشتى بودند مانند آن غلام مشمول انعام و احسان گرديدند .\r\nپس از موفق دوايتى ( در طبرى ذوائبى گيس دار آمده ) را گرفت كه با صاحب الزنج دوستى داشت .\r\n\r\nبيان وقايع رافع بن هرثمه\r\nچون احمد بن عبد اللّه خجستانى كشته شد چنان كه بيان نموديم كه قتل او در همين سال رخ داد اتباع او بر امارت رافع بن هرثمه متفق شدند و او را امير خود نمودند . رافع يكى از ياران محمد بن طاهر بن عبد اللّه بن طاهر بود .\r\nچون يعقوب بن ليث نيشابور را گرفت و طاهريان را از آن ديار بر كنار كرد رافع به او پيوست و چون يعقوب بسيستان بازگشت رافع همراه او بود . رافع ريش دراز و روى زشت داشت . روزى بر يعقوب وارد و خارج شد . هنگام خروج يعقوب گفت : من اين مرد را دوست ندارم هر جا كه ميخواهد برود آزاد است . به او گفتند ( كه يعقوب چنين گفته ) او جدا شد و به خانه خود در « تامين » كه باذغيس باشد رفت در آنجا ماند تا آنكه خجستانى او را نزد خود خواند چنان كه بيان كرديم آنگاه او را سالار سپاه خود نمود كه در هرات بود . اتباع خجستانى هم پس از قتل او رافع را چنان كه اشاره شد امير خود نمودند .\r\nرافع از هرات سوى نيشابور لشكر كشيد . در آن هنگام ابو طلحه بن شركب از گرگان رفته و شهر نيشابور را گرفته بود رافع او را محاصره و خواربار را منع كرد . قحط و غلا در آن شهر شدت يافت ابو طلحه ناگزير تن بگريز داد . رافع شهر را گرفت و در آنجا اقامت گزيد و آن در سنه دويست و شصت و نه بود .\r\nابو طلحه سوى مرو لشكر كشيد هرات را بمحمد بن مهتدى واگذار و بنام محمد بن طاهر خطبه خواند هم در مرو و هم در هرات كه تحت امارت او بود .\r\n\r\n","description":"","footnote":"","page_name":" 210 ","page_number":210},
  {"content":"\r\n\r\nعمرو بن ليث او را قصد و جنگ كرد . ابو طلحه منهزم شد . عمرو هم مرو را بمحمد بن سهل بن هاشم واگذار نمود . شركب ( بايد ابن شركب باشد ) سوى « نكند » رفت از اسماعيل بن احمد سامانى يارى خواست او هم لشكرى بمدد او فرستاد . بمرو برگشت و محمد بن سهل را از شهر اخراج و شهر را غارت كرد بنام عمرو بن ليث هم خطبه خواند و آن در ماه شعبان سنه دويست و هفتاد و يك بود .\r\nدر آن سال موفق امارت خراسان را بمحمد بن طاهر داد كه او در بغداد بود .\r\nمحمد هم رافع بن هرثمه را پيشكار خود نمود ولى ما وراء النهر را بنصر بن احمد واگذار كرد . نامه‌هاى موفق مشعر بر آن فرمان بخراسان رسيد كه عمرو بن ليث از خراسان معزول و ملعون شده و بايد او را نفرين كرد . رافع سوى هرات رفت كه در آنجا محمد بن مهتدى پيشكار ابو طلحه بن شركب بود . يوسف بن معبد محمد بن مهتدى را كشت و خود بهرات رفت و چون رافع رسيد يوسف از او امان خواست به او امان داد و او را بخشيد . رافع حكومت هرات را بمهدى بن محسن سپرد . رافع از اسماعيل بن احمد مدد خواست و او شخصا به يارى رافع لشكر كشيد كه عده او چهار هزار سوار بود . رافع نيز على بن حسين مروروذى را خواند او هم با عده خود وارد شد همه متفقا سوى شركب ( ابن شركب ) لشكر كشيدند او در مرو بود جنگ را آغاز كردند منهزم شد . اسماعيل هم سوى « محازل » بازگشت و آن در سنه دويست و هفتاد و دو بود . شركب ( ابو طلحه بن ) شركب سوى هرات رفت و مهدى با او موافق شد و رافع را ترك كرد باز جنگ با آن دو واقع شد و رافع هر دو را شكست داد .\r\nشركب ناگزير بعمرو بن ليث پيوست و مهدى در يك غار پنهان شد برافع خبر دادند .\r\nاو را گرفت و گفت : واى بر تو . تباه شوى اى بى وفا بعد او را بخشيد و آزاد كرد .\r\nرافع راه خوارزم را گرفت و آن در سال دويست و هفتاد و دو بود . ماليات را استيفا كرد و بنيشابور بازگشت .\r\n\r\n","description":"","footnote":"","page_name":" 211 ","page_number":211},
  {"content":"\r\n\r\n\r\nبيان حوادث اندلس و افريقا\r\nمحمد بن عبد الرحمن امير اندلس سپاهى بفرماندهى فرزند خود منذر براى سركوبى مخالفين به شهر « سرقسطه » فرستاد آن سپاه كشت و زرع آن ديار را نابود نمود و قلعه « روطه » را گشود و عبد الرحمن روطى را اسير كرد كه او دليرترين مردم روزگار خود بود . سوى « دير تروجه » و بلاد محمد بن مركب بن موسى پيش رفت و غارت و هتك حرمت نمود .\r\nاز آنجا به شهر « لاردة » و « قرطاجنه » رفت كه اسماعيل آنجا بود با او نبرد كرد و اسماعيل تن بطاعت داد و از خلافت و ستيز دست كشيد و گروگان سپرد . پس از آن شهر « انقره » ( غير از انقره تركيه ) را قصد كرد و آن شهر متعلق بمشركين بود در آن جا چند قلعه گشود .\r\nدر آن سال ابراهيم بن احمد بن اغلب باهالى « بلد زاب » حمله كرد . قبل از آن بزرگان و اعيان شهر نزد او حاضر شده بودند به آنها خلعت داد و نيكى كرد و اسب بخشيد و بعد همه را كشت حتى پيران و كودكان و ناتوانان . جسد كشته ها را حمل كرد و در حفره افكند .\r\nدر آن سال يك گروه از لشكر بصقليه رفت . فرمانده آن گروه مردى ابو ثور نام بود با لشكر روم مقابله كرد تمام مسلمين جز هفت نفر كشته شدند . حسن بن عباس از امارت صقليه عزل و محمد بن فضل بجاى او نصب شد . او در همه جاى صقليه دسته‌هاى سپاه را فرستاد و خود با سپاهى عظيم سوى شهر « قطانيه » رفت .\r\nكشت و زرع را نابود كرد .\r\nپس از آن سوى « شلنديه » رفت و اهالى را كشت و در قتل افراط نمود . از آنجا به محل « طبرمين » لشكر كشيد كشت و زرع را پامال نمود . پس از آن با سپاه روم جنگ كرد روميان گريختند و بيشتر آنها كشته شدند .\r\nسه هزار كشته شمرده شد . سر آنها را هم به محل « بلرم » بردند . پس از آن\r\n\r\n","description":"","footnote":"","page_name":" 212 ","page_number":212},
  {"content":"\r\n\r\nمسلمين سوى قلعه كه روميان آن را ساخته بودند رفتند كه آن قلعه را شهر « پادشاه » مىناميدند مسلمين آن را گشودند و مدافعين را كشتند و هر كه بود اسير نمودند .\r\n\r\nبيان حوادث\r\nدر آن سال عمرو بن ليث سوى فارس لشكر كشيد ، محمد بن ليث والى فارس بود با او جنگ كرد . محمد گريخت و عمرو لشكرگاه او را غارت نمود پس از آن عمرو سوى استخر لشكر كشيد و غارت كرد و عده دنبال محمد بن ليث فرستاد او را گرفتند و نزد او بردند . عمرو داخل شيراز شد و در آنجا اقامت گزيد .\r\nدر آن سال در ماه ربيع الاول زلزله در بغداد واقع و چهار صاعقه نازل شد ( در طبرى چهار روز باران هم اضافه شد ) .\r\nدر آن سال عباس بن احمد بن طولون بجنگ پدر خود لشكر كشيد . پدرش بمقابله پرداخت او را اسير كرد و از اسكندريه بمصر برد ( در آن زمان مصر را مصر مىگفتند و هنوز قاهره احداث نشده بود و گر نه اسكندريه خود از مصر است ) .\r\nعباس را بمصر بازگردانيدند و خبر اين واقعه را پيش از اين شرح داده بوديم .\r\nدر آن سال باردر شركب ( مقصود ابو طلحه بن شركب ) بر خجستانى پيروز شد و مادرش را اسير كرد .\r\nدر آن سال شبث بن حسين شوريد و عمرو بن سيما حاكم « حلوان » را گرفت .\r\nدر آن سال احمد بن ابى اصبغ از طرف عمرو بن ليث نزد احمد بن عبد العزيز - بن ابى دلف رفت و با مال بسيار بازگشت . عمرو از آن مال براى موفق مقدارى با تحف و هدايا فرستاد . سيصد هزار دينار . پنجاه من مشك . پنجاه من عنبر .\r\nدويست من عود ، سيصد جامه زربافت ، ظروف سيمين و زرين ، چهارپا و غلامان كه قيمت آنها دويست هزار دينار بود بموفق تقديم كرد .\r\n\r\n","description":"","footnote":"","page_name":" 213 ","page_number":213},
  {"content":"\r\n\r\nدر آن سال « كيغلغ » خليل بن رمال بحكومت « حلوان » منصوب شد . اهالى محل سخت دچار فشار او شدند آنها را بجرم ابن شبث گرفتار كرد و آنها تعهد كردند عمر را آزاد كنند كار هر دو را اصلاح كرد .\r\nدر آن سال واقعه ميان « اذكوتكين » بن اسكاتكين و احمد بن عبد العزيز بن ابى دلف رخ داد . « اذكوتكين » احمد را منهزم كرد و شهر قم را گشود .\r\nدر آن سال عمرو بن ليث بفرمان ابو احمد ( موفق برادر خليفه ) سالارى ( با عده ) براى سركوبى محمد بن عبيد اللّه كرد فرستاد كه او را اسير كرد و نزد عمرو برد .\r\nدر ماه ذى القعده در بلاد شام مردى از فرزندان عبد الملك بن صالح هاشمى ( عباسى ) بنام « به كار » ميان محل « سلميه » و حلب و حمص قيام و بنام ابو احمد دعوت كرد . ( برادر معتمد ) ابن عباس كلابى با او جنگ كرد او گريخت . لؤلؤ نماينده احمد بن طولون براى او سالارى بنام بو ذر با لشكر فرستاد و دست او را از كار كوتاه كرد .\r\nدر آن سال لؤلؤ نسبت بمولاى خود احمد بن طولون تمرد كرد .\r\nدر آن سال احمد بن عبد اللّه خجستانى در ماه ذى الحجه بدست غلام خود كشته شد .\r\nاتباع ابى الساج محمد بن على بن حبيب يشكرى را در قريه واسط كشتند و سرش را ببغداد بردند و نصب كردند .\r\nمحمد بن كيجور با على بن حسين « كغتمر » جنگ كرد و « كغتمر » را گرفت و بعد رها نمود و آن در ماه ذى الحجه بود .\r\nابو المغيره مخزومى سوى مكه لشكر كشيد . والى مكه هارون بن محمد هاشمى بود عدهء قريب دو هزار مرد گرد آورد و مقاومت كرد . مخزومى سوى « عين مشاش » رفت .\r\nحاكم جده آب محل را فاسد كرد ( كه مهاجم نتواند زيست كند ) مخزومى\r\n\r\n","description":"","footnote":"","page_name":" 214 ","page_number":214},
  {"content":"\r\n\r\nخواربار و ذخيره را غارت نمود و خانه‌ها را آتش زد . قيمت نان در مكه هر دو قرص بيك درهم بالغ گرديد .\r\nدر آن سال پادشاه روم معروف به فرزند « صقلبيه » ( سلاو ) لشكر كشيد و « مالطيه » ( مالت ) را قصد كرد . اهالى « مرعش » و جوانان به يارى مردم « مالطيه » شتاب كردند . پادشاه روم منهزم شد .\r\nفرغانى كه از طرف ابن طولون حاكم بود مرزهاى شام را قصد كرد بيشتر از از ده هزار رومى را كشت سپاهيان هم غنايم بسيار بدست آوردند كه قسمت هر يكى چهل دينار ( زر ) شد .\r\nهارون بن محمد بن اسحاق هاشمى امير الحاج شد .\r\nابن ابى الساج امير راه و حوادث شد .\r\nمحمد بن عبد اللّه بن عبد الحكم بصرى فقيه مالكى كه يار شافعى بود و از او علم را آموخت بود در گذشت .\r\n\r\nسنه دويست و شصت و نه\r\n\r\nبيان وقايع صاحب الزنج\r\nدر آن سال موفق هدف تير شد . سينه او مجروح گرديد . سبب اين بود كه چون بهبود كشته شد علوى بگرفتن اموال او طمع كرد او دانسته بود كه دويست هزار دينار باضافه جواهر و سيم و اشياء ديگر در گنج او بوده . خانواده و ياران او را گرفت و تازيانه زد و خانه‌ها را خراب كرد كه گنج‌ها را بيابد ولى چيزى پيدا نكرد و اين كار موجب شد كه اتباع صاحب الزنج نگران و بدبين باشند و عده‌اى از آنها گريختند . موفق دستور داد كه اتباع بهبود اگر بخواهند تسليم شوند در امان خواهند بود . آنها هم بتسليم شتاب كردند و موفق نام آنها را در دفتر لشكر وارد\r\n\r\n","description":"","footnote":"","page_name":" 215 ","page_number":215},
  {"content":"\r\n\r\nوارد كرد كه مواجب بگيرند .\r\nموفق ديد كه هميشه وزش باد مخالف مانع عبور او و اتباع او سوى شهر زنگ شده خواست براى خود و لشكريان در جانب غربى يك محل اختيار كند ( كه هميشه در آنجا آماده باشند ) دستور داد نخل را قطع و جا را هموار كنند و ديوار و حصار بسازند و گرد آن خندق حفر نمايند تا از شبيخون دشمن ايمن باشند حفظ و حمايت كارگران را هم بسالاران خود بر حسب نوبت مقرر نمود . صاحب الزنج دانست اگر موفق و لشكر او نزديك شوند اتباع او تسليم و پناهنده مىشوند زيرا از دورى راه مىترسيدند و كمتر پناه مىبردند نزديك شدن آنها بيشتر زنگيان را بيمناك مىكند و تدبير او باطل مىشود . دستور داد كه اتباع او بكوشند كه موفق در آن كار موفق نشود و جانبازى كنند . آنها هم سخت جنگ و فداكارى كردند . اتفاقا روزى تند بادى وزيد و يكى از سران سپاه ( با عده ) دور افتاد آن پليد فرصت را مغتنم شمرد و بمحاصره او كوشيد و مدد از آن سالار بريده شد . تمام اتباع خود را بجنگ او فرستاد او گريخت و بسيارى از عده او كشته شدند و در حال فرار كشتى پيدا نكرد كه سوار شود و بگريزد . زنگيان هم سخت هجوم بردند و بازگشتند و بسيار كشتند و اتباع موفق تار و مار شدند و عده از آنها خود را به آب انداختند و بقيه به شهر موفقيه رسيدند اين كار براى مردم بسيار ناگوار بود . موفق دانست كه لشكر زدن آن در ناحيه غرب دشوار است و هرگز از شبيخون زنگيان آسوده نخواهد شد . زنگيان هم بدان مكان آشناتر بودند كه بسبب آشنائى به وضع دليرتر و چابكتر مىشدند .\r\nدستور داد ديوارى كه كشيده بودند از طرف رود ويران و راهى براى رفت و آمد خود ايجاد كنند و خود شخصا بجنگ پرداخت كشتار ميان طرفين بسيار شد و بسيارى از دو جانب مجروح شدند و جنگ بدان شدت تا چند روز دوام يافت .\r\nاتباع موفق بر عبور از دو پل « نهر منكى » قادر نبودند ولى زنگيان عبور مىكردند و بسپاهيان نزديك مىشدند و از پشت غافل گير مىكردند و با حيله آنها را مىراندند . موفق باتباع خود فرمان داد كه آن دو پل را بگيرند آن هم\r\n\r\n","description":"","footnote":"","page_name":" 216 ","page_number":216},
  {"content":"\r\n\r\nهنگامى كه زنگيان از حراست و حمايت پل غافل شوند . بمهاجمين دستور داد كه كارگران اره و تيشه دار را همراه خود ببرند . همچنين آلات و لوازم ديگر آنها بر پل حمله كردند كه ناگاه زنگيان رسيدند و نبردى سخت رخ داد زنگيان كه فرمانده آنان ابو الندى بود منهزم شدند و هنگام فرار ابو الندى با تير كه به سينه او اصابت كرد كشته شد . اتباع موفق هم دو پل را ويران كردند و بازگشتند كه كه ناگاه تير به سينه موفق اصابت كرد . اتباع او هم بفتح شهر كوشيدند و توانستند يك ديوار را بشكافند و منهدم كنند و از رخنه آن وارد شهر شوند . در شهر نفوذ يافتند و تا خانه ابن سمعان و سليمان بن جامع هم رسيدند كه هر دو را با زمين يكسان كردند و باز رفتند تا بازارچه آن پليد رسيدند كه آن را ويران نمودند . خانه حياتى را هم ويران و گنجهاى آن پليد را كه در آنجا پنهان بود غارت كردند و سوى مسجد جامع رفتند كه آن را منهزم نمايند كه دسته‌هاى جنگجوى حامى مسجد رسيدند كه مانع وصول سپاهيان شدند . خود آن پليد هم با مصون ماندن مسجد مصون گرديد . او با گروهى از ياران كارآگاه و دلير خود مانده بود كه چون يكى از آنها مجروح مىشد او را نزد خود مىكشيدند و جاى او را بمدافعين ديگر مىسپردند چون موفق كارزار را بدان گونه ديد به فرزند خود ابو العباس فرمان داد كه گروهى از دليران را انتخاب و مسجد را قصد كند كه يكى از اركان مسجد جامع را ويران كنند . عدهء كلنگ دار هم بر آنها افزود و نردبانها را آماده نمود . گروه ابو العباس رفتند و زنگيان با شدت دفاع كردند ولى آنها پيروز شدند و منبر آن پليد را ربودند و نزد موفق بردند باز هم موفق بتخريب مسجد اصرار كرد كه قسمت عمده آن ويران شد . سپاهيان را هم ديوان آن پليد را با دفاتر و برخى از گنجها را گرفتند و علائم فتح و پيروزى موفق نمايان شد . آنها در آن حال بودند كه يك تير به سينه موفق اصابت كرد ( چنان كه اشاره نموديم ) آن تير بدست يك مرد رومى كه با صاحب - الزنج بود انداخته شد نام آن رومى قرطاس بود و آن در تاريخ بيست و پنجم ماه جمادى - الاولى بود . موفق مجروح شدن خود را مكتوم نمود و به شهر خود بازگشت و با\r\n\r\n","description":"","footnote":"","page_name":" 217 ","page_number":217},
  {"content":"\r\n\r\nشدت درد زخم را از اتباع خود مكتوم كرد تا جنگ بشدت خود باقى بماند ولى پوشانيدن حال موجب فزونى الم و ملال گرديد بحديكه ترسيدند او هلاك شود .\r\nسپاه هم آشفته و پريشان و مضطرب گرديد . سپاهيان ترسيدند و گروهى از شهر هم رفتند و خبر رسيد كه سپاه او مختل گرديد ياران و خردمندان به او گفتند بايد سوى بغداد برگردد و يكى را بجاى خود فرمانده كل نمايد او نپذيرفت و ترسيد كه اگر برود وضع پريشان آن پليد دوباره محكم و حال او اصلاح شود .\r\nموفق از مردم رو پنهان كرد و پس از مدتى دوباره جنگ را آغاز كرد آن در ماه شعبان همان سال بود .\r\n\r\nبيان آتش زدن كاخ صاحب الزنج\r\nچون زخم موفق ملتئم و حال او بهتر شد جنگ را دوباره تجديد و علوى را قصد كرد . او رخنه‌ها را از ديوار گرفته و ترميم كرده بود . موفق دستور داد باز ديوار را ويران كنند . روزى هنگام عصر و غروب براى نبرد سوار شد . آن روز جنگ تا « نهر منكى » كشيده شده و زنگيان در آن ميدان تجمع كرده سرگرم جنگ بوده و تصور نمىكردند جز از روبرو كسى به آنها حمله كند . موفق با تيشه داران و كلنگ برداران از « نهر منكى » رسيد و با آنها مقابله و نبرد كرد چون جنگ گرم شد فرمان داد جنگجويان سوار كشتى از پشت سر آنها كه « نهر ابى الخصيب » باشد حمله كنند و پيادگان آنها را غافلگير نمايند . اتباع موفق از پشت حمله كردند و هر كه بود كشتند . كشتار عظيمى رخ داد به شهر داخل شدند و كاخهاى زنگ را غارت كردند و پس از غارت آتش زدند . بسيارى از زنان اسير را كه براى تمتع نزد زنگيان بازداشت شده بودند نجات دادند و غنايمى بدست آوردند . هنگام غروب آفتاب موفق با فتح و ظفر بازگشت . روز بعد صبح زود جنگ را تجديد كرد و كاخها را تخريب كرد تا آنكه بكاخ كلابى ( در طبرى انكلاى و اين صحيح باشد ) رسيد كه آن كاخ\r\n\r\n","description":"","footnote":"","page_name":" 218 ","page_number":218},
  {"content":"\r\n\r\nبقصر آن پليد متصل بود . چون آن پليد حال را بدان گونه ديد و ديگر چاره نداشت با على بن ابان مشورت كرد و او رأى داد كه آب را در زمين شوره‌زار كه راه دشمن بود جارى و چند خندق حفر كند كه مانع هجوم سپاه بشود او هم بدان رأى عمل كرد .\r\nموفق هم تصميم گرفت كه همت خود را بهموار كردن راه و پر نمودن خندقها و اصلاح طريق بگمارد مدتى طول كشيد كه در آن مدت پليدها دفاع كردند و جنگ شدت و دوام يافت و عده بسيارى از طرفين كشته و مجروح شدند . موفق چون سختى كارزار را ديد تصميم گرفت عده را بكاخ پليد برساند كه آن را آتش بزنند . آنها از دجله رفتند ولى عدهء مدافعين زنگى فزون و نيرومند بود كه براى دفاع و حمايت كاخ خود خوب تدارك نموده بود . هر كشتى جنگى كه نزديك كاخ او مىرسيد هدف تير مىشد كه تيراندازان بالاى كاخ آماده بودند علاوه بر آن فلاخن داران سنگ و سرب گداخته بر مهاجمين مىريختند . آتش زدن كاخ دشوار بود . موفق دستور داد كه كشتىها را با سقف محكم بپوشانند و سقف را قيراندود كنند و با موارد ديگر روكش نمايند كه آتش در آن اثر نكند . چون ساخته و آماده شد دليران ممتاز و نفط اندازان و آتش افروزان و بسيارى از جنگ آوران ماهر و شجاع را در آن كشتى سوار و روانه كرد .\r\nمحمد بن سمعان منشى آن پليد امان خواست و تسليم شد او مورد اعتماد و وثوق و بهترين ياران وفادار بود . علت تسليم او اين بود كه آن پليد تصميم گرفته بود خود به تنهائى بدون خانواده و غلام و اطلاع ياران بگريزد و خود را نجات دهد و چون محمد بر انديشه او آگاه شد از موفق امان خواست به او امان داد و انعام داد و نيكى نمود . گفته شد : سبب تسليم او اين بود كه او از يارى و همكارى آن پليد بستوه آمده بود و چون بر كفر و بى دينى او آگاه و قادر بر رهائى خود نبود تن بتسليم داد و آن در دهم ماه شعبان بود .\r\nروز بعد موفق صبح زود بجنگ پليدها كمر بست ابو العباس را فرمان داد كه خانه محمد كرنابى را كه جنب كاخ آن پليد بود قصد كند و آتش بزند . خانه‌هاى\r\n\r\n","description":"","footnote":"","page_name":" 219 ","page_number":219},
  {"content":"\r\n\r\nپيرامون آن را كه مسكن سالاران زنج بود دچار حريق كند تا آنها بخانه‌هاى خود بپردازند و از حمايت كاخ پليد باز بمانند . كشتىهاى پوشيده را هم دستور داد كه قصر پليد را قصد كنند و به ديوار كاخ ملحق شوند . ناپاكان با جنگجويان كشتى سوار سخت نبرد كردند و آتش بر آنها انداختند ولى آتش كارگر نشد .\r\nسپاهيان موفق هم آتش به در و پنجره قصر انداختند و از خارج افروختند .\r\nسواران كشتى از آسيب آن پليد سالم ماندند و اين باعث شد كه بتوانند حمله را ادامه دهند . كشتىهاى آن پليد چون ديگر در آتش افروزى تأثير نداشت غلامان را فرستاد كه سوار شوند و هنگام طغيان آب و شروع مد ( طغيان دريا در وقت معين - مد و جزر ) بتوانند از نيروى آب استفاده و بر مهاجمين تسلط يابند چون نيروى خود را آماده كرد كشتىهاى موفق باز بكاخ حمله كردند و از رود دجله آتش انداختند و چند خانه در پيرامون كاخ پليد را سوختند . آن پليد و همراهان او شتاب زده نتوانستند اموال و ذخاير را ببرند ناگزير خود به تنهائى گريختند و غلامان موفق بر ديوار قصر بالا رفتند . آنچه را كه آتش نگرفته بود ربودند . سيم و زر و زيور و اشياء گرانبهاى ديگر را غارت كردند . عده از بانوان كه آن پليد گرفته و برده كرده را آزاد نمودند .\r\nكاخهاى فرزندش « انكلاى » را هم آتش زدند و غارت كردند . باز هم با اتباع آن پليد جنگ را ادامه دادند .\r\nدم در كاخ بسيارى از مدافعين زنگ كشته شدند مجروح و اسير هم بسيار بود ابو العباس هم خانه‌هاى كرنابى را آتش زد و غارت و ويران كرد . مردم از آن پيروزى شادى كردند . ابو العباس يك زنجير بسيار محكم و عظيم را بريد كه آن پليد براى منع عبور دشمن از رود ابى الخصيب بسته بود ابو العباس سلسله را با خود برد .\r\nموفق هنگام غروب با پيروزى و فتح بازگشت . آن ناپاك خود و خانواده و فرزند و عيال و مال و مردم را دچار تباهى كرد .\r\nآنچه به او رسيد مانند اعمال او نسبت بزنان مسلمان و اموال و خانواده مسلمين\r\n\r\n","description":"","footnote":"","page_name":" 220 ","page_number":220},
  {"content":"\r\n\r\nبود . آنچه را بسر مسلمين آورده بود از قبيل رعب و غارت و خوف و قتل و هتك ناموس و ربودن دختران و زنان و بليات ديگر بسر خود او آمد .\r\nفرزندش انكلاى مجروح و زخم كارى به شكم او وارد شد .\r\n\r\nبيان غرق شدن نصير\r\nروز يكشنبه بيستم ماه شعبان ابو حمزه نصير كه فرمانده كشتىهاى جنگى بود دستخوش آب گرديد . سبب اين بود كه موفق صبح زود لشكر كشيد و جنگ كرد و بنصير فرمان داد كه پل نهر ابى خصيب را كه آن پليد ساخته بود ويران كند .\r\nآن پل نرسيده به دو پل بود كه زنگيان حامى آنها بودند . نصير وارد رود ابو الخصيب شد و دسته‌هاى لشكر را بجهات مختلفه تقسيم و مرتب نمود . نصير خود شتاب كرد و هنگام مد و طغيان آب با چندين كشتى داخل رود شد . آب كه در حال مد بود كشتى او را تا پل برد و ملتقق نمود . چند كشتى جنگى بدون فرمان موفق خود سرانه بر اثر كشتى نصير داخل رود شد كه حامل غلامان جنگجو بود آن كشتىها بكشتى نصير خورد و تصادم و تصادف كرد . ملوانان قادر بر كارى نبودند . زنگيان آن حال و وضع را ديدند بر دو جانب رود تجمع كردند . ملاحان از بيم حمله زنگيان خود را به آب انداختند . زنگيان داخل كشتىها شدند . بعضى از جنگجويان را كشتند و بسيارى از آنها غرق شدند . نصير پايدارى كرد و نزديك بود گرفتار شود از بيم گرفتارى خود را به آب انداخت كه غرق شد .\r\nموفق آن روز را بجنگ زنگيان پايان داد . مىزد و مىكشت و مىگرفت و مىبرد و تاراج مىكرد . سليمان بن جامع در آن روز سخت دليرى كرد . در جاى خود پايدارى نمود تا آنكه كمين از طرف كمينگاه موفق بروز كرد سليمان ناگزير تن بگريز داد . هنگام فرار مجروح شد كه بر رو افتاد . نزديك آتش‌سوزى افتاد كه نيمى از تن او سوخت اتباع او بحمل وى مبادرت كردند كه نزديك بود اسير شود .\r\n\r\n","description":"","footnote":"","page_name":" 221 ","page_number":221},
  {"content":"\r\n\r\nموفق هم با پيروزى و سلامت بازگشت و موفق به درد مفاصل مبتلا شد و مدت يك دو ماه درد كشيد كه ماه شعبان و رمضان و چند روز از شوال بود . در آن مدت از جنگ زنگيان خوددارى كرد و چون بهبودى يافت اسباب نبرد را فراهم كرد .\r\n\r\nبيان آتش زدن پل علوى صاحب الزنج\r\nچون موفق مبتلا به مرض مفاصل شد آن پليد بناى پل را تجديد كرد . آن پل همان پل است كه نصير نزديك آن غرق شد .\r\nپل را ساخت و ترميم و محكم نمود . نزديك آن هم سد ساروجى ساخت و با آهن پوشانيد و آب را هم بست كه در تنگنا جارى شود ( سكر بكسر سين - سد ) و آن سد را با سنگ و مواد ديگر ساخت تا مدخل رود تنگ شود و كشتىها با جريان تند آب داخل تنگنا و آب پرفشار نشود . موفق عدهء از اتباع خود را برگزيد و براى شكستن سد فرستاد كه از ناحيه شرق و غرب ابو الخصيب بشكستن سد بكوشند عدهء كارگر و نجار و تيشه دار هم فرستاد كه پل را ببرند و آنچه در پيرامون آن ساخته شده تباه كنند چند كشتى هم پر از نى كرد و بنفط آلود و آتش زد و براى سوزاندن پل چوبى رها نمود . چند دسته از سپاه را براى نبرد زنگيان پراكنده فرستاد كه كه ناپاكان را از يارى نگهبانان پل باز دارد . سپاهيان بر حسب فرمان پيش رفتند يك گروه هم سوى پل روانه شدند .\r\nانكلاى فرزند آن پليد و على بن ابان و سليمان بن جامع با آنها روبرو شدند جنگ رخ داد و دوام يافت ، آنها از پل دفاع كردند زيرا مىدانستند اگر بريده شود چه زيان و آسيبى به آنها خواهد رسيد آنگاه مهاجمين به دو پل بزرگ ديگر به آسانى خواهند رسيد . جنگ تا عصر دوام يافت .\r\nغلامان موفق ناپاكان را از حمايت پل زايل كردند و تيشه داران پل را بريدند و هر چه از سنگ و ساروج ساخته شده ويران نمودند و قبل از آن تخريب آن امكان نداشت و با ايجاد راه توانستند كشتىهاى پر از نى و نفط را سوى پل ببرند\r\n\r\n","description":"","footnote":"","page_name":" 222 ","page_number":222},
  {"content":"\r\n\r\nو آتش بزنند بنابر اين تيشه داران پس از جنگ و دليرى غلامان توانستند اين امكان را فراهم كنند . و كشتىهاى آتش افروز را به داخل رود سوق دهند .\r\nكشتىها داخل شد و جنگجويان زنگيان را كشتند و از پيرامون پل راندند و چون توانستند آنها را زايل كنند پل اول را كه بسيار مهم بود گرفتند و بسيارى از سپاهيان را كشتند خلق بسيارى هم از آنها امان گرفتند و تسليم شدند . اتباع موفق نزديك پل مغرب هم رسيدند ولى موفق آنها را برگردانيد زيرا ترسيد كه شب برسد و آنها دچار شوند آنها هم بازگشتند موفق دستور داد كه بر تمام منبرها گفته شود كه هر كه دليرى بكند باندازهء دليرى و مجاهده او مزد و انعام دريافت خواهد كرد مقصود از آن اعلان تشويق جنگجويان بفتح و ظفر است تا با دشمن بيشتر ستيز و نبرد شود .\r\nروز بعد دو برج را كه با آجر ساخته شده بود ويران كردند كه زنگيان آن دو برج را براى منع ورود كشتىهاى جنگى بنا كرده بودند كه اگر هم داخل رود شود نتواند خروج كند .\r\nچون آن دو برج را ويران كرد دخول در نهر و ادامه جنگ براى موفق آسان شد .\r\n\r\nبيان انتقال صاحب الزنج بجانب شرقى و آتش زدن بازار\r\nچون كاخهاى صاحب الزنج و خانه‌هاى ديگر اتباع او ويران شد و اموال همه بتاراج رفت ناگزير بجانب شرقى نهر ابى الخصيب منتقل شد . در آنجا خانواده خود جمع و بازارها را داير كرد ولى بسبب اين انتقال بسيار ناتوان و پريشان گرديده بود . مردم بر ضعف او آگاه شدند از حمل خواربار فروش در بازار خوددارى كردند .\r\n\r\n","description":"","footnote":"","page_name":" 223 ","page_number":223},
  {"content":"\r\n\r\nهر نوع كالا و قوت از او و اتباع او بريده شد . هر يك رطل گندم به قيمت ده درهم رسيد ناگزير بجو اكتفا كردند و كار بعد از آن به جائى رسيد كه هر يك از سپاهيان كه فرصت و خلوت بدست مىآورد رفيق خود را مىكشت و مىخورد . قوى ضعيف را مىخورد . فرزندان خود را هم كشتند و خوردند . موفق تصميم گرفت كه طرف شرقى را مانند غربى ويران كند . اتباع خود را فرمان داد كه به خانه همدانى هجوم ببرند . كارگران و تيشه‌داران را هم همراه خود به كار تخريب وادارند . خانه همدانى بسيار محكم و داراى عدهء مدافع كافى و منجنيقها و اراده‌ها و كمانها بود . در آن هجوم جنگى بسيار سخت رخ داد و كشته بسيار افتاد و بالاخره اتباع موفق پيروز شدند و مسافعين را كشتند و راندند و اموال را ربودند ولى نتوانستند بالاى ديوار و بام بروند زيرا بسيار مرتفع و محكم بود نردبانها هم كوتاه بود و نمىرسيد . بعضى از غلامان موفق كمند انداختند و پرچمهاى آن پليد را كشيدند درفشها افتاد و سرنگون شد مدافعين كه در درون كاخ بودند گمان بردند كه دشمن بالا رفته و دست بدرفشها يافته و كار را پايان يافته پنداشتند همه گريختند و كسى كه مىدويد ديگرى را نمىديد . اتباع موفق تمام كاخ را گشودند و بالا رفتند و آتش افروزان و نفط - پاشان هم آتش افروختند و منجنيق و اراده‌ها را سوختند و اموال را ربودند در آنجا اموال و اثاث و اسباب بسيار بود پس از آن خانه‌هاى پيرامون كاخ را آتش زدند . در آنجا بانوان اسير بسيار بودند كه آنها را آزاد كردند . زنان مسلمان و بانوان زيبا بى حد و حصر بودند كه آنها را به شهر موفقيه انتقال دادند و موفق دستور داد نسبت به آنها نيكى و مهربانى كنند . در آن روز از ياران و خواص آن پليد و خدام شخص او عده بسيارى امان خواستند و موفق به آنها امان داد و نيكى كرد .\r\nگروهى از پناهندگان بموفق بازار بسيار عظيم را نشان دادند كه بيك طرف پل متصل است و آن پليد نام آن بازار را مباركه نهاده بود بموفق گفتند اگر آن بازار را آتش بزند ديگر براى زنگيان بازار و وسيله معاش نخواهد ماند و بازرگانان از آن خواهند رفت . موفق تصميم گرفت آن بازار را آتش بزند باتباع خود دستور داد\r\n\r\n","description":"","footnote":"","page_name":" 224 ","page_number":224},
  {"content":"\r\n\r\nكه از دو جانب بازار را قصد كنند . آنها رفتند و زنگيان آگاه شده بدفاع پرداختند و جنگى بسيار سخت هر چه سخت‌تر و بدتر رخ داد . سپاهيان موفق بيك طرف بازار رسيدند و آتش افروختند . طرفين در حال نبرد بودند كه آتش آنها را در ميان گرفت و نيز آتش بسقف بازار رسيد و آن را سوخت آتش از بالاى سقف بر سر جنگجويان مىريخت و بعضى سوختند و آن حال تا غروب آن روز ماند و چون آفتاب پنهان شد طرفين از نبرد دست كشيدند . بازرگانان ناگزير بميان شهر منتقل شدند . مال و كالاهاى خود را هم به آنجا بردند مبادا اتفاق و حريق ديگرى رخ دهد .\r\nپس از آن مرد پليد در جانب شرقى چندين خندق كند و راه را خراب كرد .\r\nدر جانب مغرب هم همين كار را بعد از واقعه انجام داد و يك خندق عريض حفر نمود كه حافظ خانه اتباع خود گردد . موفق تصميم گرفت بقيه ديوار و حصار را تخريب و ويرانى را تا نهر غربى برساند . پس از جنگ سخت توانست به آن كار موفق شود . آن مرد پليد عدهء از زنگيان را در جانب غربى گماشته كه سنگر آنها محكم و استوار بود . آنها دليرترين ياران او بودند . آنها خوب دفاع ميكردند و گاهى تهور كرده بر سپاه موفق هجوم مىبردند و گاهى هم حرى كور ( در طبرى جوى كور و اين صحيح بايد باشد كه فارسى و مانند ساير نامها مىباشد و از هنگام پادشاهى ايرانيان به همان نام مانده بود ) را قصد و پيرامون آن را زير و زبر ميكردند .\r\nموفق دستور داد كه سپاهيان به آن محل بروند و ديوار و حصار را ويران و مدافعين را اخراج كنند . ابو العباس و سالاران آماده شدند و هجوم بردند . كشتىهاى جنگى را نيز فرمان داد كه نزديك ديوار سوق داده شود . جنگ واقع شد و چند قسمت از آن ديوار ويران شد و اراده‌ها كه بالاى بارو بود آتش گرفت . هر دو طرف كه در نبرد يكسان بودند متاركه كردند . هر دو طرف مجروح بسيار داشتند .\r\nموفق بازگشت و بمجروحين و دليران كه خوب امتحان داده بودند انعام داد و نيكى كرد و اين عادت او بود كه در پايان هر جنگى چنين مىكرد .\r\n\r\n","description":"","footnote":"","page_name":" 225 ","page_number":225},
  {"content":"\r\n\r\nموفق چند روزى پس از آن نبرد استراحت كرد . پس از آن تصميم گرفت كه آن سنگر محكم و پناهگاه استوار را فتح كند زيرا عده دلير در آن جاى گير هستند و با بودن آنها به محل جوى كور نخواهد رسيد . آلات و ادوات و اسباب قلعه كوب را تهيه و عدهء از ياران خود را فرستاد و ميدان را مرتب و آن محل را قصد كرد . كشتىهاى جنگى را هم نزديك نمود و جنگ شروع شد و شدت يافت . آن پليد هم مهلبى و سليمان بن جامع و لشكرهاى آن دو سالار را به يارى جنگجويان و مدافعين فرستاد . بر سپاه موفق سخت حمله كردند و آنها را بكشتىهاى خود برگردانيدند و بسيارى از آنها را كشتند . موفق با نااميدى بازگشت كه كارى انجام نداده بود . براى او هويدا شد كه بايد از چند جهت حمله كند نه از يك جبهه .\r\nاتباع خود را به چند جهت فرستاد كه لشكريان پليد را مشغول كند تا حملات دشمن سبكتر گردد و بتواند به آن محل برسد . خود هم سوى جهت نهر غربى لشكر كشيد و جنگ كرد . زنگيان بمانند واقعه قبل كه در آن پيروز شده بودند اميدوار شدند و حملهء كردند ولى سپاه موفق دليرانه پايدارى كرد و آنها را به عقب راند . آنها گريختند و سنگر خود را بسپاه فاتح دادند سپاهيان هم آن را ويران و با زمين يكسان كردند . عدهء را اسير كردند و كشتگان بى حد و حصر بودند . در آن قلعه بسيارى از بانوان و اطفال اسير بودند كه آنها را آزاد كردند و نجات دادند و موفق بازگشت .\r\n\r\nبيان استيلاء موفق بر شهر غربى صاحب الزنج\r\nچون موفق خانه‌هاى آن پليد را ويران كرد و دستور داد راهها را هموار و ترميم كنند . بعد تصميم گرفت پل نخستين را كه بر نهر ابى الخصيب نصب شده منهدم كند يا بسوزاند زيرا يارى زنگيان هر دسته بدسته ديگر از آن پل امكان داشت و اگر خراب ميشد ديگر امكان نداشت كه براى يك ديگر مدد بفرستند . دستور\r\n\r\n","description":"","footnote":"","page_name":" 226 ","page_number":226},
  {"content":"\r\n\r\nداد يك كشتى بزرگ پر از نى و نفط گردد و يك دگل بلند هم ميان آن كشتى نصب شود تا اگر كشتى را بجريان آب بسپارند آن دگل در پل گير كند . آنگاه آن كشتى را آتش زدند و رها كردند . در پل گير كرد و نزديك بود تمام پل بسوزد كه زنگيان آن را با سنگ و خاك پر كردند و يكى از آنها شناكنان به زير كشتى رفت و آن را سوراخ كرد كه در آب غرق و خاموش شد . از آن پل قسمتى سوخت كه زنگيان آن را خاموش كردند . موفق به آن پل اهتمام كرد عدهء نفط پاش و آتش افروز و تيشه دار و كلنگ بردار برگزيد و دستور داد از دو طرف شرقى و غربى پل هجوم و پل را معدوم كنند خود نيز بدهانه رود ابو الخصيب رفت و آن در تاريخ شوال سنه دويست و شصت و نه بود . دسته سپاهى كه مأمور غرب نهر بود جانبازى و شتاب كرد نگهبانان و مدافعين پل از دليرى آنان ترسيده تن بفرار دادند . فرماندهان و نگهبانان پل سليمان بن جامع و انكلاى فرزند مرد پليد بودند . مهاجمين رسيدند و پل را آتش زدند .\r\nگروه دوم از سپاه موفق كه مامور جانب شرقى پل بودند كوشيدند و قسمت ديگر پل را آتش زدند و از آن محل گذشتند و بيك كارخانه كشتى سازى كه متعلق به آن مرد خبيث بود رسيدند كه آن را نيز آتش زدند كه تمام آلات و ادوات بجز چيز اندكى سوخت . فقط چند كشتى جنگى و بارى در رود ماند .\r\nزندان آن مرد پليد را قصد كردند . شكستند و زندانيان را آزاد كردند و آتش افروختند . مدت يك ساعت زنگيان از زندان دفاع كردند و بعد مغلوب اتباع موفق شدند . هر چه در عرض راه بود آتش زدند و سوختند تا بكاخ مصلح رسيدند داخل كاخ شدند و غارت كردند زنان و خانواده مصلح را هم اسير كردند و عدهء بسيارى از گرفتاران را آزاد نمودند و بسلامت بازگشتند .\r\nآن مرد پليد با اتباع خود ناگزير از محل خود بجانب شرقى پناه برد و نهر ابى خصيب را تهى كرد . موفق بر جانب غربى چيره شد و از راه ديگرى نزديك پل دوم شده بود ولى راه ناهموار بود كه آن را هموار كرد و چيره شدن آن موجب بيم\r\n\r\n","description":"","footnote":"","page_name":" 227 ","page_number":227},
  {"content":"\r\n\r\nپليد و ياران او گرديد . تمام ياران و سالاران و ملازمين او كه معتقد بودند هرگز او را تنها نخواهند گذاشت و از او جدا نخواهند شد بر درخواست امان و تسليم متفق شدند . موفق به آنها امان داد و آنها دسته دسته از پناهگاه خود خارج و تسليم شدند . موفق دربارهء آنان نيكى و احسان كرد و آنها را بمانند خود در سپاه مرتب نمود .\r\nپس از آن موفق خواست اتباع او در نهر تمرين جنگ كنند تا بتوانند پل دوم را آتش بزنند . دستور داد كه كشتىهاى آتش افروز دو جانب نهر را آتش بزند و خانه‌ها را بسوزاند . روزى يكى از سالاران سپاه باتفاق يك قاضى كه آنها داراى پيشوا و منبر و قاضى هم بودند امان خواست و تسليم شد . تسليم او موجب افسردگى و سستى و نااميدى ناپاكان گرديد .\r\nپس از آن پليد پل دوم را با گماشتن دليران سخت محافظت و حمايت كرد .\r\nموفق دستور داد بعضى از اتباع او بروند و كشتىهاى محافظ پل را آتش بزنند .\r\nآنها رفتند و آتش افروختند و آن پليد بر حفظ و حراست پل افزود كه مبادا آتش به آن سرايت كند و بسوزد و منهدم شود آنگاه موفق بر جانب غربى هم چيره و باعث هلاك زنگيان شود . گروهى از اتباع پليد در خانه‌هاى خود مانده بودند زيرا پل نزديك مسكن آنها بود و هنگام استراحت به خانه خود مىرفتند .\r\nاتباع موفق هم غفلت آنها را مغتنم مىشمردند و راه مخفى را مىپيمودند . باز موفق بر آتش زدن پل تصميم گرفت فرزند خود ابو العباس را با سالاران و دليران فرمان داد كه مجهز و آماده شوند و از چند نقطه و راه بر پل حمله كنند . كار - گران و تيشه داران و كلنگ برداران و نفط پاشان و آتش افروزان را با آنها فرستاد و خود با كشتىهاى جنگى از رود رفت و دليران را از غلمان خود برگزيد و آلات و اسباب هم با كارگران كاردان همراه كرد . جنگ ميان طرفين واقع شد و بر شدت خود افزود . در صف مقابل ابو العباس و لشكر او فرزندان پليد انكلاى و سليمان بن جامع بودند . در صف مقابل راشد غلام موفق كه سالار صف خود بود\r\n\r\n","description":"","footnote":"","page_name":" 228 ","page_number":228},
  {"content":"\r\n\r\nخود آن پليد ( صاحب الزنج ) و مهلبى و لشكر در طرف ديگر آنها بودند . جنگ مدت سه ساعت دوام يافت و در پايان آن ناپاكان گريختند هيچ كس پشت سر خود را نمىديد و شمشيرها از آنها بهره كافى ربود . كشتى سواران هم از رود ورود نمودند و جنگ را با محافظين تير انداز آغاز كردند و كارگران آتش انداز كار خود را انجام دادند .\r\nاز جمله گريختگان انكلاى فرزند پليد و سليمان بودند كه زخم سخت داشتند و تن مجروح خود را تا پل برداشتند . آتش افروخته مانع وصول آنها شد ناگزير خود را به آب انداختند و نزديك بود آن دو هلاك شوند . عدهء بسيارى از اتباع پليد نااميد شده خود را دستخوش آب عميق نمودند و با آب روان پيوستند . پل بريده و سوخته و سپاه پراكنده و تار و مار گشته و لشكريان موفق بفتح موفق شدند و خانه و كاخ ناپاكان را آتش زدند و بازارها را تاراج و طعمه حريق نمودند و زنان و نوجوانان اسير ( كه مورد تمتع زنگيان بودند ) را آزاد كردند كه عده رهاشدگان بى حد و حصر و عد بود .\r\nبكاخ آن پليد هم داخل شدند و آن را غارت كردند و آتش زدند .\r\nآن پليد هم در آن روز درنگ نكرد و پا بفرار برداشت و نتوانست از اموال و گنجهاى خود چيزى ببرد . در آن روز بسيارى از بانوان علوى كه نزديك قصر او بازداشت شده بودند آزاد شدند . موفق نسبت بزنان علوى نيكى كرد و آنها را سوار نمود و بخانواده آنها رسانيد . يكى از زندان‌هاى آن مرد پليد را گشودند و عدهء بىشمار زندانى آزاد كردند . در ميان آنها گرفتاران جنگ بودند كه از سپاه موفق اسير شدند . همه با غل و زنجير بند شده بودند كه موفق بند آنها را گشود .\r\nدر آن روز هر چه كشتى بزرگ و كوچك و دريانورد عظيم و زورق و باركش و تندرو و كشتى جنگى و آتش انداز مجهز و حامل خواربار و كالا و مال كه در رود بود بنهر دجله برده شد و موفق آنها را باتباع خود واگذار كرد كه اموال بسيار و كالا و اندوخته گران در آنها بود كه بتاراج سپاه داد .\r\n\r\n","description":"","footnote":"","page_name":" 229 ","page_number":229},
  {"content":"\r\n\r\nانكلاى فرزند آن پليد پيغام داد كه امان بگيرد و چند درخواست و شرط هم كرد موفق اجابت نمود . ولى پدرش آگاه شد و او را ملامت و منصرف كرد .\r\nاو هم بميدان جنگ برگشت و خود شخصا نبرد كرد .\r\nسليمان بن موسى شعرانى كه يكى از سالاران پليد بود امان خواست موفق او را نپذيرفت زيرا او چنان كه اشاره شد خونخوار و بسى خون ناحق ريخته و مرتكب فساد شده بود ولى چون موفق دانست كه بسيارى از اتباع آن پليد ترسيدند و از امان خواستن منصرف شدند به او امان داد . او هم كشتىهاى خود را بيك محل معين فرستاد آنگاه خود و برادر و خانواده و كشتىها تسليم شدند . آن پليد شنيد و خواست آنها را بازدارد ولى او جنگ كنان خود را بپناه موفق رسانيد . موفق هم به او خلعت داد و نيكى كرد و بر احسان افزود . او را بمعرض تماشاى ناپاكان فرستاد تا همه ببينند و بدانند كه مشمول عنايت شده او هنوز باز نگشته كه عده بسيارى از سالاران زنگ تسليم شدند يكى از آنها شبل بن سالم بود موفق شبل را پذيرفت و براى انتقال او و خانواده و عده‌اش چند كشتى فرستاد او خواست بيايد ناگاه قومى از زنگيان راه او را گرفتند او هم نبرد كرد و نجات يافت و بموفق رسيد . به او نيكى كرد و انعام شايان داد او يكى از ياران ديرين آن پليد بود براى او و يارانش بسيار ناگوار آمد زيرا ديدند كه سالاران و بزرگان قوم همه مايل تسليم و پناه شده‌اند . چون موفق شبل را صميمى و لايق و دانا ديد بعضى از كارهاى كارزار را به او واگذار كرد او هم با عدهء از زنگيان كه مجرد از ديگران بودند بلشكرگاه آن پليد شبيخون زد و بسلامت و پيروزى بازگشت آن حمله شبانه موجب شد كه زنگيان شبها بيدار باشند و آسوده نخوابند . هميشه خود را حراست و مراقبت مىكردند زيرا مرعوب شده بودند . موفق بدان حال ماند كه سپاهيان را دسته دسته براى جنگ آن پليد مىفرستاد و حيله جنگى به كار مىبرد و خوار بار را از او مىبريد . در ضمن اتباع موفق هم براى حمله تمرين مىكردند و در تنگناها مىرفتند و مىآزمودند يا راههاى تنگ را گشاد مىكردند .\r\n\r\n","description":"","footnote":"","page_name":" 230 ","page_number":230},
  {"content":"\r\n\r\n\r\nبيان استيلاء موفق بر شهر شرقى آن پليد\r\nچون موفق دانست كه اتباع او بر دخول در تنگناها و جنگ در خم و پيچ رودها تمرين كرده و آموختن آنها تكميل يافته و زمينهاى مجهول را شناخته و آماده كارزار شده‌اند . تصميم گرفت كه از رود بگذرد و جنگ آن پليد را آغاز نمايد .\r\nعبور هم از جانب شرقى نهر ابى الخصيب انجام مىگرفت . مجلس عمومى منعقد و سران سپاه و سواران و دليران پناهنده را احضار كرد و آنها را در محلى قرار داد كه صدا و نداى او را بشنوند آنگاه گمراهى و تباهى و نادانى و هتك ناموس و ارتكاب گناه و معصيت خداوند عز و جل را گوشزد كرد و گفت : با آن جنايات و فجايع كه آنها مرتكب شده‌اند خونشان مباح و كشتن آنها روا مىباشد ولى او گناهشان را بخشيد و علاوه بر آن نيكى كرد و احسان و اين نكوئى و عفو موجب آن مىباشد كه خداوند و سلطان زمان را از خود خشنود كنند و اين خشنودى ميسر نخواهد شد مگر آنكه با آن پليد جنگ كنند و خود آنها بهتر مىدانند كه راه و چاه كدام است و چگونه بايد از تنگناها بگذرند و داخل شهر شوند و سنگرها را بشكنند و ديوارها را بشكافند و آنها بايد اين كوشش و مجاهده را بكنند و قلعه و حصار و برج و باروى آن پليد را بگيرند تا آنكه خداوند آنها را بر آن پليد پيروز فرمايد .\r\nبايد بكوشند كه از راههاى تنگ و معابر پر خطر و سنگرهاى محكم داخل و بر او چيره شوند . اگر چنين كنند كه مستوجب نيكى و انعام و مزيد بر آن خواهند بود و هر كه كوتاهى كند از اين مرتبت كه احراز كرده ساقط و حال او دگرگون خواهد شد .\r\nپناهندگان همه بيك لحن و زبان فرياد شادى زدند و دعا خواندند و باحسان و انعام اعتراف و اظهار اطاعت و وفادارى و جهاد كردند كه خون خود را در راه فرمانبردارى بريزند و از او خواستند كه آنها را جدا كند تا اندازه دليرى و پيروزى\r\n\r\n","description":"","footnote":"","page_name":" 231 ","page_number":231},
  {"content":"\r\n\r\nآنان معلوم شود و بداند تا چه اندازه آنها صميمى و دلير و دشمن افكن باشند . او هم بر آنها ثنا گفت و وعده داد كه يك صف معين و منحصر به آنها ايجاد كند . آنگاه نامه نوشت كه تمام كشتى و باركشها و زورقها هر جا كه هست آورده و ضميمه - كشتىهاى خود كنند زيرا وسايل او كم بود و سپاه فزون . احصائيه از ملاحان به عمل آمد عدهء آنها بالغ بر ده هزار ناوى شد كه همه از سپاه مواجب مىگرفتند و رسما موظف و مكلف بودند . آنها غير از ملاحان كشتىهاى باركش و حامل خواربار و لوازم سپاه و باستثناء ناوبانان و قايقرانان و كشتىهاى جنگى مخصوص سپاه بودند .\r\nبه فرزند خود ابو العباس و سالاران فرمان داد كه شهر شرقى آن پليد را بگيرند و شهر را از تمام اطراف و جوانب محاصره كنند تا بگشايند . فرزند خود ابو العباس را بناحيه دار المهلبى كه در اسفل لشكرگاه بود فرستاد آن محل را پر از جنگجو و مدافع كرده بودند . به تمام اتباع خود فرمان داد كه كاخ آن پليد را قصد كنند و آتش بزنند . اگر عاجز و ناتوان شوند دار مهلبى را قصد نمايند .\r\nخود موفق هم با كشتىهاى جنگى كه صد و پنجاه فروند بود رفت . در آن كشتى برگزيدگان و خاصه غلامان ورزيده و دلير بودند . علاوه بر آن دو هزار سوار و پياده برگزيد كه از دو جانب رود بروند و هر جا كه او توقف كند درنگ نمايند تا بفرمان او عمل كنند . موفق صبح زود بجنگ آن تبه گران ناپاك مبادرت كرد و آن روز سه شنبه هشتم ماه ذى القعده سنه دويست و شصت و نه بود .\r\nروز دوشنبه سپاه موفق پيش رفته و جنگ را آغاز كرده بود ولى جنگ بزرگ در همان روز مزبور واقع شد .\r\nهر گروهى از لشكر به جهتى كه موفق معين كرده و فرمان داده بود پيش رفت .\r\nزنگيان هم آماده بودند و جنگى سخت رخ داد و كشته و مجروح در طرفين بسيار بود . آن تبه گران در قسمتى كه به آن اكتفا كرد و به خود اختصاص داده سخت دليرى و پايدارى كرده و تن بهلاك دادند ولى خداوند موفق را نصرت داد و آنها\r\n\r\n","description":"","footnote":"","page_name":" 232 ","page_number":232},
  {"content":"\r\n\r\nپس از ثبات تن بفرار دادند و كشته بسيار در جا گذاشتند و گروهى از دليران و سران سر سخت آنان اسير شدند . موفق دستور داد گردن گرفتاران را در همان ميدان زدند . آنگاه با همه اتباع خود سوى كاخ آن پليد لشكر كشيد كه در آنجا دليران و بزرگان جمع شده بودند كه از كاخ دفاع كنند ولى نتوانستند كارى پيش ببرند ناگزير پا بگريز برداشتند و كاخ را باتباع موفق دادند كه داخل شدند و هر چه از آن پليد باقى مانده بود ربودند .\r\nخانواده و حرم و فرزندان او را اسير كردند كه عدهء خانواده خاص او بيست تن بزرگ و كوچك و پسر و دختر بودند . آن پليد هم سوى كاخ مهلبى دويد و پشت خود را نديد كه اهل و مال را بباد داد . كاخ او را ( پس از غارت ) آتش زدند .\r\nخانواده و فرزندان او را نزد موفق بردند كه آنها را ببغداد فرستاد . اتباع ابو العباس كاخ مهلبى را قصد كردند كه عده بسيارى در آن پناهنده بودند .\r\nآن كاخ را گرفتند و سرگرم غارت شدند . حرم و بانوان مسلمان و اولاد آنان را رها كردند . هر يكى از يغما گران هر چه بدست مىآورد بكشتى خود مىبرد . بر بام و ديوار كاخ رفتند . چون زنگيان آنها را ديدند برگشتند و كشتند .\r\nعده كمى كشته شد . گروهى از غلامان موفق در كاخ آن پليد سرگرم غارت بودند كه اموال را مىربودند و در كشتىها مىنهادند زنگيان اشتغال آنان را مغتنم شمرده حمله كردند و آنها را راندند و دنبال كردند ولى گروهى از دليران موفق پايدارى كردند و زنگيان را برگردانيدند و سپاهيان يكى بعد از ديگرى برگشتند و جنگ تا عصر كشيد .\r\nموفق دستور داد دليرانه حمله و جنگ كنند سپاهيان هم كوشيدند و آن پليد گريخت . اتباع او هم بدنبالش كه همه از دم تيغ مىگذشتند تا آنكه هر كه زنده ماند بكاخ پناه برد . موفق تصميم گرفت كه باز باتباع خود احسان كند و انعام بدهد آنها را بلشكرگاه برگردانيد . آنها عده بسيارى از بانوان گرفتار را آزاد كرد كه در آن روز دسته دسته بتدريج آزاد و سوى شهر موفقيه حمل ميشدند .\r\n\r\n","description":"","footnote":"","page_name":" 233 ","page_number":233},
  {"content":"\r\n\r\nابو العباس در آن روز يك فرمانده با عدهء فرستاد كه خرمن‌هاى پليد را كه ذخيره بود آتش زد . آن كار صاحب الزنج و پيروان او را ناتوان كرد . در آن هنگام نامه لؤلؤ غلام ابن طولون رسيد كه او ( با عده ) خواهد آمد . موفق جنگ را بتأخير انداخت كه او برسد .\r\n( لؤلؤ چنان كه اشاره شد غلام احمد بن طولون امير مصر و شام بود كه تمرد نمود ) .\r\n\r\nبيان مخالفت لؤلؤ با خواجه خود احمد بن طولون\r\nدر آن سال لؤلؤ غلام احمد بن طولون امير مصر با خواجه و مولاى خود احمد بن طولون مخالفت كرد . لؤلؤ امارت « حمص » و « قنسرين » و « حلب » و « ديار مضر » در جزيره را داشت . لؤلؤ سوى « بالس » لشكر كشيد و آنجا را غارت كرد .\r\nاو با موفق مكاتبه و چند شرط نمود و موفق شروط او را پذيرفت و او با عده خود از « رقه » سوى ابو احمد موفق رهسپار شد .\r\nلؤلؤ هنگام عزيمت ( سوى عراق ) به شهر « قرقيسا » وارد و با ابن صفوان امير آن سامان نبرد كرد و بر او غالب شد شهر را باحمد بن مالك بن طوق سپرد و خود بعراق نزد موفق رفت در حالى كه موفق با پليد علوى سرگرم جنگ بود .\r\n\r\nبيان رفتن معتمد بشام و بازگشتن او از نيمه راه\r\nدر آن سال معتمد ( خليفه ) سوى مصر سفر كرد . سبب اين بود كه او از خلافت اثرى جز نام نداشت . فرمان و امر او را كسى به كار نمىبرد و امضاء و توقيع او بى اثر بود . در هيچ چيز قليل و كثير اندك تأثير نداشت . حكم و امر مختص موفق و ماليات براى او حمل مىشد . معتمد بستوه آمد و باحمد بن طولون نوشت احمد او را نزد خود دعوت كرد . نامه او پنهان از موفق بود كه در آن از وضع و حال خود شكايت\r\n\r\n","description":"","footnote":"","page_name":" 234 ","page_number":234},
  {"content":"\r\n\r\nكرده . احمد به او نوشت كه نزدش برود و در مصر اقامت كند و به او وعدهء يارى داد و يك لشكر براى استقبال وى به شهر رقه فرستاد . معتمد غيبت موفق را مغتنم شمرد و در ماه جمادى الاولى باتفاق گروهى از سالاران روانه شد و در محل « كحيل » رحل افكند و به شكار پرداخت . چون او بقلم رو اسحاق بن « كنداجيق » رسيد و او حاكم موصل و جزيره بود ابن كنداجيق سالاران همراه معتمد را گرفت و بازداشت كرد و اموال و چهارپايان آنها را هم ربود زيرا صاعد بن مخلد وزير موفق به او نوشته و دستور بازداشت را داده بود . بازداشت آنها چنين بود كه او گفت : من با شما در فرمانبردارى و اطاعت معتمد شريك و يكسان هستم زيرا او خليفه است ( آنها را اغفال كرد ) او در خارج قلم رو خود باستقبال آنان مبادرت كرد و چون آنها را چندين مرحله مشايعت و مماشات كرد كه نزديك محل ابن طولون شدند در حضور معتمد با آنها مجلس منعقد كرد و گفت : اكنون شما بابن طولون رسيده‌ايد و چيزى نمانده كه به او ملحق شويد . اين را بدانيد كه اگر به او ملحق شويد تحت امر و حكم او خواهيد بود و حال اينكه او يكى مانند شماست آيا راضى هستيد كه تابع و مطيع ابن طولون بشويد ؟ بحث او با آنها تا ظهر كشيد و چون آنها متقاعد نشدند به آنها گفت بقيه اين مذاكره و بحث را در خيمه خود انجام دهيم آنها با او برخاستند و بچادر او رفتند زيرا خيمه و بنه و اسباب خود را پيشاپيش نزد احمد بن طولون فرستاده بودند . چون آنها بخيمهء او رفتند دستور داد همه را بند كنند همچنين غلامان و بقيه همراهان معتمد را و چون از گرفتن و بند كردن همه فراغت يافت نزد معتمد رفت و او را بر آن حركت ملامت كرد كه چرا بايد مملكت و پايتخت پدران خود را بدرود گويد و برادر خويش را ترك و مفارقت كند در حالى كه موفق مشغول جنگ با خصم اوست كه آن خصم قصد قتل خليفه را دارد و ميخواهد خليفه و خاندان او نابود شوند . آنگاه همه را از نيمه راه سوار كرد و بسامرا برد .\r\n\r\n","description":"","footnote":"","page_name":" 235 ","page_number":235},
  {"content":"\r\n\r\n\r\nبيان جنگ ميان لشكر موفق و لشكر ابن طولون در مكه\r\nدر آن سال جنگى در مكه ميان لشكر احمد بن طولون و لشكر موفق در ماه ذى القعده رخ داد .\r\nسبب اين بود كه ابن طولون يك لشكر با دو سالار به مكه فرستاد چون لشكر رسيد گندم فروشان و قصابان را جمع كردند و به آنها مال دادند . والى مكه هارون بن محمد در آن هنگام در باغ ابن عامر بود زيرا از آن لشكر بيمناك شده . جعفر باغ مردى ( فارسى ) در ماه ذى الحجه با لشكر ( از طرف موفق ) رسيد . با اتباع ابن طولون روبرو شد و جنگ رخ داد . هارون بن محمد هم با عده خود جعفر را يارى كرد .\r\nاهالى خراسان هم جعفر را يارى كردند از لشكر ابن طولون عدهء دويست تن كشته شدند و بقيه گريختند و بكوه پناه بردند در حالى كه مال آنها ربوده شده بود . جعفر از آن دو فرمانده ( لشكر احمد ) دويست هزار دينار گرفت و امان داد بگندم فروشان و قصابان هم امان داد . در مسجد جامع هم نامه‌اى خواند كه بر لعن و نفرين احمد بن طولون مبنى شده بود . بازرگانان و مردم و اموال آنها مصون ماند .\r\n\r\nبيان حوادث\r\nدر محرم سال جارى اعراب راه حجاج را ميان محل « ثور » و « سميراء » بريدند و پانزده هزار شتر با بار ربودند و گروهى را گرفتار نمودند .\r\nدر آن سال خسوف ماه و كسوف آفتاب واقع شد آفتاب در حال كسوف غروب كرد كه در ماه محرم دو كسوف رخ داد .\r\nدر آن سال در ماه صفر عوام در بغداد بر ابراهيم خليجى شوريدند و خانه او\r\n\r\n","description":"","footnote":"","page_name":" 236 ","page_number":236},
  {"content":"\r\n\r\nرا غارت كردند . علت اين بود كه غلام او زنى را هدف تير كرد و كشته بود .\r\nاز او نزد دولت شكايت كردند . او در خانه تحصن كرد و غلامان خود را فرمان داد كه مردم را هدف كنند كه گروهى را كشتند و زخمى كردند عوام بر آنها شوريدند و دو مرد از آنها را كشتند كه آن دو مرد مأمور دولت بودند . آنگاه بر خانه او هجوم بردند . اموال و چهارپايان را ربودند و خود او گريخت . محمد بن عبد اللّه بن عبد اللّه بن طاهر كه از طرف پدر نيابت ( رياست پليس ) را داشت اموال غارت شده ابراهيم را گرفت و به او پس داد .\r\nدر آن سال براى يارى ابو الساج لشكرى فرستاده شد كه هنگام مراجعت او از مكه به او رسيد و او بجده رفت و از مخزومى ( متمرد ) مركب حامل مال و سلاح ربود . ( مركب - گارى ) .\r\nدر آن سال نماينده احمد بن طولون در مرز شام قيام كرد مرزبان آن ديار بازمار ( بازيار ) خادم فتح بن خاقان بود . او را گرفت و بند كرد . گروهى از مرزنشينان بر او شوريدند و بازمار ( مازيار يا بازيار ) را آزاد كردند و نماينده ابن طولون گريخت و مردم از بودن ابن طولون در خطبه و دعا خوددارى كردند .\r\nابن طولون خواست به محل « اذنه » برود كه اهالى طرسوس در آنجا تحصن نمودند و به او راه ندادند .\r\nبازمار هم با آنها بود . ابن طولون ناگزير بازگشت و در حمص و بعد در دمشق اقامت گزيد .\r\nدر آن سال رافع بن هرثمه جانشين خجستانى شد و بر تيول او غالب گرديد .\r\nماليات اغلب شهرهاى خراسان را براى چندين سال گرفت . مردم فقير و پريشان و خانه خراب شدند .\r\nدر آن سال واقعه ( جنگى ) ميان حسنىها و حسينىها و جعفرىها ( اولاد جعفر طيار برادر على ) رخ داد .\r\nهشت تن از جعفرىها كشته شدند . فضل بن عباس عباسى را كه حاكم شهر\r\n\r\n","description":"","footnote":"","page_name":" 237 ","page_number":237},
  {"content":"\r\n\r\nمدينه بود نجات دادند .\r\nدر آن سال در ماه جمادى الثانية هارون فرزند موفق حكومت انبار را بابن ابى الساج سپرد . همچنين فرات و رحبه ايالت كوفه و پيرامون آن را بمحمد بن احمد واگذار نمود . محمد مذكور با هيصم عجلى مقابله كرد و هيصم گريخت .\r\nعيسى بن شيخ بن سليل شيبانى والى ارمنستان و ديار بكر درگذشت .\r\nدر آن سال معتمد دستور داد بر منبرها كه مىروند ( در خطبه ) احمد بن طولون را لعن و نفرين كنند .\r\nاسحاق بن كنداجيق والى مصر و تمام قلمرو احمد بن طولون و « باب - الشمسيه » شد تا اقصى نقاط افريقا به او سپرده شد باضافه رياست « شرطه » خاص ( پليس ) .\r\nسبب لعن و نفرين ابن طولون اين بود كه او نام موفق را از خطبه حذف نمود .\r\nموفق هم معتمد را وادار كرد كه او را لعن كند و او با اكراه و اجبار به آن كار اقدام نمود زيرا معتمد ( چنان كه بيان شد ) هواخواه ابن طولون بود .\r\nدر آن سال جنگى ما بين ابن ابى الساج و اعراب رخ داد كه اعراب او را منهزم نمودند . ولى او توانست شبيخون بزند و جماعتى از آنها را بكشد و اسير كند .\r\nسركشتگان و گرفتاران را هم ببغداد فرستاد .\r\nدر ماه شوال ابن ابى الساج « رحبة ابن مالك » را گشود آن هم پس از نبرد با فرزند مالك بن طوق كه مالك آن محل بود . با اهالى جنگ كرد و آنها را كشت و بر آنها چيره شد و احمد بن طوق بشام پناه برد . پس از آن ابن ابى الساج به محل « قرقيسيا » لشكر كشيد و داخل شهر شد .\r\nهارون بن محمد بن اسحاق هاشمى امير الحاج شد .\r\nمحمد بن فضل امير صقليه ( سيسيل ) سوى « رمطة » لشكر كشيد . لشكر او به شهر « قطانيه » هم رسيد بسيارى از روميان را كشت و اسير كرد و غنيمت و برده و اسير بدست آورد بعد سوى « بلرم » لشكر كشيد و آن در ماه ذى الحجه بود .\r\nاحمد بن مخالد مولاى معتصم كه از مبلغين عقيده معتزله و علم كلام را از\r\n\r\n","description":"","footnote":"","page_name":" 238 ","page_number":238},
  {"content":"\r\n\r\nجعفر بن مبشر آموخته بود درگذشت .\r\nسليمان بن حفص بن ابى عصفور افريقى كه معتزلى و قائل بخلق قرآن بود درگذشت . او از اهالى قيروان بود او يار بشر مريسى و ابو الهذيل و ديگر از معتزليان بود .\r\n\r\nسال دويست و هفتاد\r\n\r\nبيان قتل صاحب الزنج پليد\r\nپيش از اين چگونگى جنگ موفق با زنگيان را بيان كرديم كه پس از نبرد سخت به شهر « موفقيه » بازگشت و در آن وقايع پيروز و مؤيد گرديد .\r\nدوباره خواست بجنگ آنها اقدام كند كه نامه لؤلؤ غلام احمد بن طولون به او رسيد از او اجازه خواسته بود كه ملحق شود به او اجازه داد كه بيايد و در جنگ شركت كند او در سيم ماه محرم سال جارى با سپاهى عظيم رسيد و موفق او را گرامى داشت و به او و يارانش خلعت داد و نيكى كرد و بر حسب مرتبت مواجب داد و بر آنچه دريافت مىكردند افزود . پس از آن بلؤلؤ فرمان داد كه با ناپاكان و پليدان جنگ كند .\r\nآن پليد چون مغلوب و نااميد گرديد و پلهاى ابو الخصيب را شكسته و ويران ديد سدى نو از دو جانب رود بست و ميان دو سد بابى مفتوح گذاشت كه آب را در تنگنا محصور و جريان آن را تند و پر خطر نمايد ( سكر - سد بست ) تا مانع ورود كشتىهاى آتش افروز و زورقهاى جنگى شود . و ورود كشتىهاى هنگام جزر ( عقب رفتن آب دريا ) دشوار گردد و هنگام مد ( طغيان آب دريا ) هم نتوان كشتىها را از آن تنگنا به عقب برد . موفق ديد كه بدون تخريب سد و عبور از آن مجراى تنگ ميسر نمىشود و دستور داد كه سد را منهدم كنند . نگهبانان سد و ناپاكان جسور براى منع عبور و نابودى سد سخت دليرى و نبرد كردند و هر روز بر عدهء\r\n\r\n","description":"","footnote":"","page_name":" 239 ","page_number":239},
  {"content":"\r\n\r\nآنان افزوده مىشد . آن سد هم ميان خانه آنها واقع شده بود كه دفاع از آن براى آنها آسان و حمله براى ديگران دشوار بود كه بتوانند سد را بشكنند . موفق دستور داد گروهى از سپاه لؤلؤ در جنگ شركت كند تا سپاهيان در جنگ زنگيان تمرين كنند و راه و طريق ناهموار و معبر سوى شهر را بشناسند . لؤلؤ را فرمان داد كه با دسته از لشكر در جنگ مدافعين سد شركت كند . او شتاب كرد و موفق از دليرى لؤلؤ و شجاعت اتباع او تعجب نمود و خرسند و اميدوار گرديد .\r\nموفق بلؤلؤ فرمان داد كه سپاهيان او دست از نبرد بكشند زيرا بر آنها شفقت كرد و نخواست هلاك شوند به آنها انعام هم داد و نيكى كرد . موفق بر شكستن سد و برترى در جنگ بر نگهبانان و مدافعين سر سخت اصرار كرد و ناگزير سپاهيان لولو را باز در نبرد و يارى اتباع خود وادار كرد . كارگران و اره و تيشه داران و كلنگ برداران سرگرم ويران كردن خانه ناپاكان بودند . آتش افروزان هم آذر مىانداختند و مىسوختند و دليران مىكشتند و مىگرفتند و مىبستند . آن پليد با برگزيدگان و مردان آزموده در محلى از ساحل نهر غربى كه در آنجا قلعه‌ها و سنگرهاى محكم و دو پل بود مشغول جنگ و دفاع بود .\r\nدر قلعهء سنگرها هم عده از مردان پايدار و دسته‌هاى كمين در يسار و يمين پنهان شده بودند كه بر مهاجمين سخت حمله و آنها را تار و مار كردند . هر گاه حمله مىنمودند با شكست مواجه مىشدند و بهر طرفى كه رو مىنهادند كمين بر آنها چيره مىشد ولى توانستند بيك جهت هجوم ببرند و مدافعين آن جهت در قبال آنها سخت ايستادگى و دليرى كردند تا همه كشته شدند و كسى از آنها سالم نماند . مهاجمين اسلحه سبك را برداشتند و سنگين را در جاى خود گذاشتند و و توانستند دو پل را ويران كنند . موفق هم در پيرامون سد جنگ مىكرد تا آنكه بويرانى آن موفق شد . آن را شكست و آب را آزاد كرد و براى جنگ آن پليد فراغت بيشترى يافت دستور داد كشتىهاى جنگى و زوقها را مرمت و اصلاح و آماده و ناوهاى بارى را مملو از آلات و ادوات بر و بحر كنند و به فرزند خود ابو العباس\r\n\r\n","description":"","footnote":"","page_name":" 240 ","page_number":240},
  {"content":"\r\n\r\nفرمان داد از ناحيه كاخ مهلبى حمله نمايد و لشكرها را در تمام نقاط فرستاد و به همه احاطه و احتياط كرد . پناهندگان را هم تجهيز و فرماندهى آنها را بشبل سپرد و به او فرمان داد كه دليرى كند و بكوشد كه آن پليد را بى پا كند . ( پناهندگان و خود شبل از سپاه صاحب الزنج بودند ) . به همه دستور داد كه هيچ يك از جاى خود نجنبد و پيش نرود و نبرد نكند مگر با ديدن پرچم سياه كه علامت هجوم عام بوده باضافه دميدن بوق بلند صدا . آن روز روز دوشنبه بيست و هفتم محرم بود . بعضى از سپاهيان شتاب كردند و پيش رفتند كه زنگيان بر آنها حمله كردند كشتند و عقب نشاندند ولى سپاهيان ديگر از آن هجوم سر خود آگاه نشدند زيرا سپاهيان بسيار و مراكز آنان دور بود .\r\nموفق علم سياه را برافراشت و شيپورها را دميد عموم سپاهيان در بر و بحر هجوم بردند يك گروه پس از گروه ديگر پيش رفتند كه زنگيان با استعداد گران و دليرى بر كسانى كه پيش مىافتادند حمله مىكردند .\r\nزنگيان با شجاعت و جانفشانى و ثبات و ايمان و هشيارى جنگ كردند و نبرد سخت شد در آن واقعه از دو طرف بسيار كشته افتاد و عاقبت سپاه زنگ منهزم شد و اتباع موفق مىكشتند و مىگرفتند و مىبستند و پيش مىرفتند تا آنكه شهر را گشودند . سپاهيان موفق بدشمن زنگى آميختند و آويختند و عده بسيار و خلق بى شمار كشتند و شهر بدست موفق افتاد كه آن را باتباع خود واگذار كرد و آنها غارت نمودند و غنايم بى حد و مرز بودند و بقيه اسراء را كه در بند بودند آزاد كردند و زنان و نوجوانان ( مورد تمتع زنگيان ) را رها كردند و نجات دادند . تمام حرم و خانواده على بن ابان مهلبى را اسير كردند . دو برادرش محمد و خليل و خانواده‌هاى آنها را اسير كردند و به شهر موفقيه بردند . آن پليد با اتباع و فرزند خود « انكلاى » و سليمان جامع و سالاران زنگ و ديگران منهزم شدند و به محل « حامدين » كه آن پليد قبل از آن آماده كرده بود پناه بردند و آن محل در كنار رود سفيانى بود . اتباع موفق سرگرم غارت شده بودند . موفق با عدهء در كشتىهاى\r\n\r\n","description":"","footnote":"","page_name":" 241 ","page_number":241},
  {"content":"\r\n\r\nجنگى بنهر سفيانى رفت . لولو و اتباع او هم همراه بودند .\r\nسپاهيان موفق گمان بردند كه موفق سوى شهر موفقيه رفته آنها هم - بكشتىهاى خود سوار شدند و هر چه تاراج كرده با خود بردند موفق و همراهان او به محل آن پليد كه در حال فرار بودند رسيدند لولو با اتباع خود آنها را دنبال كردند و از رود سفيانى گذشتند .\r\nلولو اسب خود را به آب انداخت و شناكنان آن سوى رود عبور نمود . اتباع او هم پيروى كرده سواره خود را به آب انداختند كه آنها بكوه پناه بردند . لولو و اتباع او از سپاه موفق جدا شده و حمله را به خود اختصاص دادند و در آخر روز به آنها رسيدند ولى موفق فرمان بازگشت داد كه لولو با نيك نامى و تهور مستوجب سپاس و درود گرديد . باز موفق نيكى و احسان و اكرام را نسبت به او تجديد كرد و بر رفعت و جاه او افزود كه بمقام شايسته خود رسيد .\r\nموفق بازگشت و كسى را از لشكريان نديد كه همه شهر زنگ را تهى كرده و رفته بودند . به شهر خود بازگشت و مردم شادى كردند و فرار زنگيان و پيشواى آنان را موجب خرسندى دانستند . موفق بر سپاهيان خود كه از فرمان او تخلف كرده بودند خشم گرفت زيرا آنها را ميدان تهى كرده بودند همه را جمع و توبيخ كرد و آنها پوزش خواستند و گفتند : تصور كرديم كه به شهر بازگشتى و از پيشرفت و پى كردن دشمن آگاه نبودند و اگر مىدانستند بجنگ آن پليد بى درنگ شتاب مىكردند .\r\nپس از آن سوگند ياد كردند كه ميدان و مكان خود را هنگام نبرد ترك نكنند تا آنكه بر آن پليد پيروز شوند و اگر موفق نشوند در جاى خود بمانند تا آنكه خدا هر چه بخواهد بكند كه ميان آنها داورى خواهد كرد .\r\nاز موفق درخواست كردند كه كشتىهاى سپاهى را برگرداند و تحت اختيار آنان بگذارد تا از رود بگذرند و با آن پليد نبرد كنند . آنگاه آنها را در ميدان بگذارد و كشتىها را باز گرداند تا نتوانند بدون حصول پيروزى بازگردند .\r\n\r\n","description":"","footnote":"","page_name":" 242 ","page_number":242},
  {"content":"\r\n\r\nموفق از آنها تشكر كرد و فرمان آماده باش داد .\r\nپس از آن تا روز جمعه بترميم و اصلاح آلات و ادوات جنگ كوشيد و هر چه براى جنگجويان ضرورت داشت فراهم نمود و شب جمعه فرمان لشكر كشى سوى آن پليد را داد كه بامداد شنبه بميدان رسيدند و خود موفق شخصا به تمام مراكز سپاه رسيدگى كرد و هر فرمانده و سالارى را در يك موضع قرار داد و بآرايش سپاه پرداخت و در روز شنبه سيم ماه صفر از رود گذشت و دستور داد تمام كشتىها را برگردانند تا كسى نتواند برگردد و خود پيشاپيش سپاه محل در نظر گرفته را قصد كرد . آن پليد با عده خود به شهر خود بازگشته بود چون شهر از سپاه تهى شده بود اميدوار بود كه بسبب دوام جنگ و طول مدت آنها خسته و نااميد و دفع شوند .\r\nموفق نگاه كرد ديد غلامان او و پيادگان سبقت جسته و بجنگ آن پليد شتاب كردند . زنگيان گريختند و هر كه پشت كرد برنگشت كه عقب سر خود را ببيند .\r\nاتباع موفق آنها را پى كردند . بهر كه رسيدند زدند و كشتند و گرفتند و بند كردند . آن پليد با گروهى از دليران كه يكى از آنان مهلبى بود منهزم شد .\r\nانكلاى فرزندش و سليمان بن جامع از او جدا شدند هر يكى از آنها با گروه انبوه از سپاهيان كنار گرفتند . ابو العباس در محل « عسكر ريحان » با جمعى از گريختگان روبرو شد . اسلحه را به كار برد . يك جماعت ديگر هم دچار شدند كه آنها را كشتند و سليمان بن جامع را اسير كردند و نزد موفق بردند به او امان يا عهد و پيمان نداده بودند و با قوه گرفتار شد سپاهيان موفق از گرفتارى او خرسند شدند و تكبير گفتند و يقين كردند كه مظفر و فاتح خواهند شد .\r\nزيرا او از سخت ترين ياران آن پليد بود . بعد از او ابراهيم بن جعفر همدانى اسير شد كه او يكى از سران سپاه سياه بود . موفق هر دو را بند كرد و تحت محافظت و مراقبت در يك كشتى گذاشت و آن كشتى را به فرزند خود ابو العباس سپرد . پس از آن زنگيان كه با آن پليد جدا شده بودند بر سپاه سخت حمله كردند و سپاهيان را به عقب راندند ولى خود مهاجمين قدرى سست شدند و موفق سستى و دلسردى آنان\r\n\r\n","description":"","footnote":"","page_name":" 243 ","page_number":243},
  {"content":"\r\n\r\nرا احساس كرد بدنبال كردن آن پليد كوشيد كه اتباع او پيش رفتند و او را پى كردند .\r\nموفق بانتهاى رود ابو الخصيب رسيد ناگاه يكى آمد و مژده كشته شدن آن پليد را داد . كف دست او را هم بريده نشان مىداد . ديگرى هم رسيد و مژده با كف ديگر داد . پس از آن غلامى از سپاه لؤلؤ دوان دوان رسيد و سر آن پليد را نزد موفق نهاد .\r\nموفق سر را نزديك و جماعتى را احضار كرد كه او را شناختند آنها از پناهندگان و تسليم‌شدگان بودند كه گواهى دادند كه آن سر ، سر آن پليد است . موفق بر زمين افتاد و سجده كرد . مردم هم سجده كردند . موفق دستور داد آن سر را بر نيزه نصب كنند . مردم نگاه كردند و او را شناختند . غوغا با حمد و ثنا و شكر و دعا بر پا شد .\r\nمهلبى با آن پليد همراه بود كه چون به او احاطه شد مهلبى سوى رود امير گريخت و خود را در آب انداخت كه خواست نجات يابد . انكلاى قبل از گرفتارى از پدر خود جدا شد و سوى ديارى رهسپار شده بود .\r\nموفق از ميدان جنگ بازگشت در حالى كه سر آن پليد و سليمان و ياران او همراه بودند .\r\nعدهء بسيارى از زنگيان نزد موفق رفتند و امان خواستند و مهلبى و اتباع آنها را كشت كرد . كه با جمعى از سران سپاه جدا شده بودند . موفق بجنگ آنها لشكر فرستاد و دستور داد كه سخت بر آنها بگيرند و محاصره كنند چون آنها دانستند كه نجات نخواهند يافت تسليم شدند موفق بر آنها پيروز شد . عده آنان پنج هزار تن بود . دستور داد كه مهلبى و انكلاى را بند كنند . يكى از گريختگان قرطاس رومى بود كه سينه موفق را در جنگ هدف نمود .\r\nاو سوى رامهرمز گريخت . مردى او را شناخت و به حاكم شهر خبر داد او را گرفت و نزد موفق فرستاد . ابو العباس او را كشت . در مويه زنگى هم امان خواست و تسليم ابو احمد ( موفق ) شد . در مويه يكى از دليران و پهلوانان زنگ بود .\r\n\r\n","description":"","footnote":"","page_name":" 244 ","page_number":244},
  {"content":"\r\n\r\nآن پليد پيش از كشته شدن او را بيك جنگل فرستاده بود كه مشغول راهزنى و غارت گرديد . عدهء زورق داشت كه با آنها بر مردم حمله مىكرد و چون تعقيب ميشدند بدرياچه و ميان نيزارها پنهان مىشدند و اگر به جائى مىرسيدند كه نميتوانستند بروند زورق‌ها را بر زمين مىكشيدند و بآبهاى مختلف مىانداختند و از دنبال - كنندگان پنهان مىشدند . از درياچه‌ها عبور مىكردند و ديه‌هاى « بطيحه » را غارت مىكردند و راه‌ها را مىزدند . در مويه يك روز گروهى از سپاهيان موفق را دچار كرد كه آنها با زن و فرزند بلشكرگاه مىرفتند مردان را كشت و زنان و كودكان براى ربودن عفت اسير كرد . از زنهاى اسير حال و وضع را پرسيد به او خبر دادند كه آن پليد كشته شد و كار پايان يافت و سران سپاه گرفتار و تار و مار شدند .\r\nآنانى كه تسليم شدند به آنها امان داده شد .\r\nدر مويه دانست چاره جز تسليم نخواهد داشت پيغام داد كه به او امان بدهند و او تسليم بشود موفق به او امان داد . همچنين اتباع او و نسبت به همه نيكى كرد . چون در مويه مطمئن شد و آرام گرفت تمام اموال ربودهء مردم را علنا پس داد . موفق دانست كه او حسن نيت دارد بيشتر او را گرامى داشت و بر نيكى افزود .\r\nموفق اعلان كرد كه تمام مردم در نواحى متصرفه زنگيان در امان باشند و هر كه بخواهد به وطن خود بازگردد آزاد است . مردم همه به محل خود بازگشتند و خود موفق در شهر موفقيه اقامت نمود كه مردم آسوده و آرام و در امان باشند .\r\nموفق بصره و « ابله » و بلوك دجله را بيكى از سالاران خود كه بتقوى و نيك رفتارى معروف بود سپرد كه او عباس بن ترلس بوده و به او دستور داد در شهر بصره اقامت كند . محمد بن حماد را هم قاضى بصره و « ابله » و بلوك دجله نمود .\r\nفرزند خود ابو العباس را با سر بريده آن پليد ببغداد فرستاد .\r\n\r\n","description":"","footnote":"","page_name":" 245 ","page_number":245},
  {"content":"\r\n\r\nخروج و قيام صاحب الزنج در تاريخ روز چهار شنبه بيست و ششم ماه رمضان سنه دويست و پنجاه و قتل او در روز شنبه دوم صفر سنه دويست و هفتاد و مدت تسلط او چهارده سال و چهار ماه و شش روز بود .\r\nدرباره موفق و اتباع صاحب الزنج بسيار شعر گفته شده بعضى از آن گفته يحيى بن محمد اسلمى است :\r\n اقول و قد جاء البشير بوقعة * اعزت من الاسلام ما كان واهيا\r\nجزى اللّه خير الناس للناس بعد ما * ابيح حماهم خير ما كان جازيا\r\nتفر و اذ لم ينصر اللّه ناصر * بتجديد دين كان اصبح باليا\r\nو تجديد ملك قد و هى بعد عزة * و اخذ بثارات تبين الاعاديا\r\nورد عمارات ازيلت و اخربت * ليرجع فيء قد تخزم وافيا\r\nو ترجع أمصار أبيحت و احرقت * مرارا فقد امست قواء عوافيا\r\nو يشفى صدور المسلمين بوقعة * يقربها منها العيون البواكيا\r\nو يتلى كتاب اللّه فى كل مسجد * و يلقى دعاء الطالبين خاسيا\r\nفاعرض عن جناته و نعيمه * و عن لذة الدنيا و اصبح عاريا \r\nيعنى : من چنين مىگويم ( در شعر ) و حال اينكه بشير ( مبشر مژده ده ) خبر يك واقعه را آورده كه آن واقعه آنچه از اسلام سست شده بود محكم و گرامى داشت .\r\nخداوند بهترين مردم را كه براى مردم بهترين يار است پاداش بدهد ( مقصود موفق ) كه او بعد از آنكه پناهگاه مردم تباه شد آن را حمايت و آباد كرد خداوند پاداش دهنده است او يگانه شد در يارى خداوند در وقتى كه هيچ يارى نبود .\r\nاو دين خداوند را كه مندرس شده بود تجديد نمود .\r\nملك را هم كه پوسيده بود تجديد كرد . آن ملك پس از عزت خوار و كهنه شده بود ، او انتقام گرفت با حمله‌اى كه دشمنان را نابود كند . ( در اينجا نوشته شده تبين و در طبرى تبير و اين بايد صحيح باشد ) .\r\n\r\n","description":"","footnote":"","page_name":" 246 ","page_number":246},
  {"content":"\r\n\r\nاو عمارات و بنيادها را پس از ويرانى و زوال بازگردانيد تا حاصل و عايد آن برگردد كه بباد رفته بود .\r\nشهرها كه غارت شده و چندين بار آتش گرفته و با خاك يكسان و نابود شده بود بازگشته .\r\nخداوند با آن واقعه سينه مسلمين را شفا داد و چشمهاى گريان را روشن نمود .\r\nكتاب خداوند ( قرآن ) در هر مسجدى خوانده مىشود .\r\nدعوت طالبىها ( اولاد ابى طالب ) پست گرديده ( مقصود صاحب الزنج كه علوى و از طالبيان بوده و اين قول صحت نسب او را تاييد مىكند ولى اعمال او صحيح نبوده ) .\r\nآن كسى كه كار علوى را پايان داد از خوشى و بهشت و نعمت و لذت دنيا مجرد و عارى گرديد ( و تن بكندن ريشه آن پليد داد مقصود موفق ) .\r\nاين قصيده دراز و در اين معنى و موضوع بسيارى از شعراء سروده‌اند و كار زنگيان پايان يافت .\r\n( قيام صاحب الزنج كه زنگى يار باشد با صرف نظر از علوى يا ايرانى بودن او يكى از وقايع شگفت‌انگيز دنيا بود و دوام تسلط و عظمت او در مدت بيشتر از چهارده سال دليل ضعف و عجز و فساد دولت بنى العباس بوده كه بارها براى سركوبى او سپاه فرستادند و با تصدى بزرگترين سالاران ترك نتوانستند كارى پيش ببرند .\r\nاينكه گفته شده : علوى يا ايرانى بوده شكى نيست كه او در ايران بوده و اوضاع بنى العباس را در آن زمان آشفته و پريشان ديد و خود را در قيام احق و اولى دانست مانند اغلب طالبيان و علويان كه آنها نيز رفتارى مانند رفتار صاحب الزنج داشتند كه مىكشتند و مىربودند و آتش مىزدند و بناموس مردم تجاوز مىكردند چنان كه در همين كتاب باعمال زشت آنان تصريح شده بود و اين صاحب الزنج يا بقول مؤلف پليد از غلامان و كارگران خصوصا كارگران شيره كش خانه كه\r\n\r\n","description":"","footnote":"","page_name":" 247 ","page_number":247},
  {"content":"\r\n\r\nدر آن زمان نوعا سياه بودند نيروى عظيم بدست آورد و بزنگيان برده مجال سوء استفاده غير محدود داده بود كه بانوان سفيد و كودكان را مورد اطفاء شهوت نمايند و تمتع كنند و چنان كه اشاره شد كه هنگام شكست آنها دسته‌هاى زنان اسير كه گاهى بيست و زمانى پنج هزار آزاد و بخانواده‌هاى خود ملحق مىشدند و اين يكى از بدتر اعمال فجيع و زشت او بود .\r\nآورده‌اند و در اين كتاب نوشته نشده كه يك بانوى علويه از غاصب زنگى خود نزد صاحب الزنج تظلم كرد و او گفت : از خواجه خود اطاعت كن اما انكار نسب او چنان كه اشاره كرديم احتمالا عارى از صحت است زيرا بنى العباس هر علوى مدعى را از نسب اخراج مىكردند و حتى فاطميان را يهودى زاده گفته‌اند . صاحب - الزنج خود را حامى اسلام مىدانست و در شهرهايى كه احداث مىكرد مسجد مىساخت و چنان كه در اين كتاب اشاره شد با حجاج گفتگو كرد و آنها حاضر شدند او را يارى كنند كه خود را حامى و مدافع و طالب حق مىدانست ولى اتباع او بر همه چيز او غالب شدند يا بالطبع او بدنفس و شقى و بدخواه و وحشى و خونخوار و عفت ربا و شرف كش بوده . در هر حال مظالمى كه در آن زمان جارى مىشد امثال او را ايجاد و ايجاب مىكرد كه خشك و تر را بسوزاند و صالح و طالح را بكشد و آباد را ويران نمايد و در هر حال او مرتكب جنايات و فجايع بسيار شده بود و بالاخره در قبال كسى كه يعقوب صفار را شكست داد شكست خورد و او موفق بوده كه خردمند و مهربان و دلير و نيرومند بود . شايد مردم آن زمان مستوجب آن همه فجايع بودند و چون خود نسبت بضعفاء و اسراء بىرحم بودند طبيعت آن بىرحم را بر آنها مسلط كرد .\r\nصاحب الزنج شجاع و اديب هم بود كه در اين كتاب بدليرى شخص او يا شعر او اشاره نشده كه در جنگ سر پل بصره خود به تنهائى شمشير كشيد و دشمن را شكست داد . نقل شعر او هم موجب تطويل است ولى از آن معلوم مىشود كه او با توانگران زبردستان و بقول خود ملوك ، مخالف سرسخت بود بدين سبب همه چيز آنان را\r\n\r\n","description":"","footnote":"","page_name":" 248 ","page_number":248},
  {"content":"\r\n\r\nربود و به زير دستان و بندگان و كارگران داد و آنها را توانا و مالك و امير كرد نيروى او چنان كه در اين كتاب بيان شد پس از ضعف و شكست و اضمحلال بسى صد هزار جنگجوى شمشير زن و سنگ انداز و آتش افروز رسيده بود و در قبال او فقط پنجاه هزار سپاهى بود ولى خرد و تدبير و شرف موفق موجب زوال آن عده خونخوار گرديد كه در ريختن خون و ربودن عفت بانوان شريف و اطفال خردسال افراط مىكردند .\r\nدر هر حال ظهور او يكى از بليات روزگار بود . و در لشكر او علاوه بر زنگى ايرانى و رومى بودند چنان كه بيان شد ، و بعضى از اشراف عرب مانند مهلبى و ديگران نيز بودند .\r\n\r\nبيان پيروزى مسلمين بر روميان\r\nدر آن سال روميان صد هزار سپاهى بطرسوس فرستادند و چون بشش ميلى شهر رسيدند بازمار ( بازيار - مازيار ) در ماه ربيع الاول به آنها شبيخون زد و بطوريكه گفته شده هفتاد هزار از آنها كشت . فرمانده آنها را كه بطريق البارقه ( امير الامراء ) بود كشته شد . همچنين بطريق فنادين ( در طبرى قباذيق آمده ) و بطريق با طليق بقتل رسيدند . بطريق « قرة » با چندين زخم گريخت . از آنها هفت صليب زرين و سيمين ربود و صليب اعظم را كه جواهر نشان بود به غنيمت شد . از جملهء غنايم :\r\nپانزده هزار چهارپا اسب و استر و زين‌ها و شمشيرهاى غلاف زرين و مرصع و چهار كرسى زرين و دويست كرسى سيمين و ظروف بهادار بسيار و ده هزار پرچم ديبا و چيزهاى نفيس و گران قيمت ديگر بود .\r\n\r\nبيان وفات حسن بن زيد و امارت برادرش\r\nدر آن سال حسن بن زيد علوى امير طبرستان در ماه رجب وفات يافت . مدت نوزده سال و هشت ماه و شش روز امارت كرده بود . برادرش محمد بن زيد\r\n\r\n","description":"","footnote":"","page_name":" 249 ","page_number":249},
  {"content":"\r\n\r\nجانشين او شد .\r\nحسن مرد سخى و كريم بود . يكى او را مدح كرد ده هزار درهم به او داد .\r\nاو فروتن و خداپرست بود . حكايت شده كه : شاعرى در مدح او گفت : « اللّه فرد و ابن زيد فرد » يعنى خدا يگانه است و فرزند زيد هم يگانه است . او گفت : دروغ مىگوئى . چرا نگفتى : « اللّه فرد و ابن زيد عبد » خدا يگانه است و ابن زيد بنده خداست . خاكت به دهان . آنگاه بر زمين افتاد و سجده كرد رخسار خود را به خاك ماليد هر كه در محضر او بود سجده كرد پس از آن شعر را حرام كرد . او عالم بفقه و علوم عربيه بود . شاعرى در مدح او گفت :\r\n لا تقل بشرى و لكن بشريان * غرة الداعى و يوم المهرجان \r\nبه او گفت : واجب اين بود كه با كلمهء غير لا شعر را آغاز كنى . زيرا شاعر نغزگو براى مطلع اول قصيده خود كلمهء اختيار مىكند كه نيوشنده را خرسند كند و اگر بمصرع دوم ابتدا ميكردى بهتر بود .\r\n( اين بيت در علم بلاغت عرب - معانى و بيان بطور شاهد و مثال آمده و آنچه دانسته شده تصحيح آن به زبان حسن بن زيد داعى كبير چنين آمده كه به او گفت بگو :\r\n ان تقل بشرى فقل لى بشريان * غره الداعى و يوم المهرجان \r\nيعنى : اگر مژده دهى دو مژده ده . يكى طلعت داعى ( حسن ) و ديگرى روز مهرجان كه آن بيت را در روز مهرجان انشاد كرد ) .\r\n( شاعر هم چرب‌زبان و حاضر جواب بود ) به او گفت :\r\nدر تمام دنيا از اين كلمه بزرگتر و بهتر نيست و لا إله الا اللّه و اول آن لاست .\r\nبه او گفت : صحيح است و به او صله و انعام داد .\r\nگويند مغنى در محضر او به اين ابيات ترنم كرد : كه شعر فضل بن عباس بن عتبة بن ابى لهب است .\r\n و انا الاخضر من يعرفنى * اخضر الجلدة من بيت العرب \r\n\r\n","description":"","footnote":"","page_name":" 250 ","page_number":250},
  {"content":"\r\n\r\nو چون به اين بيت رسيد در آن تصرف كرد و تغيير داد كه بيت چنين بوده :\r\n برسول اللّه و ابنى عمه * و بعباس بن عبد المطلب \r\nگفت : لا بعباس بن عبد المطلب . حسن خشمگين شد و گفت : اى زادهء پليدان تو در حضور من فرزندان عم مرا زشت مىگوئى ؟ و شعر را تغيير و تحريف مىكنى كه آنها را مدح كرده‌اند و تو بد مىگوئى اگر يك بار ديگر چنين كنى ديگر آواز نخواهى خواند ( زنده نخواهى ماند ) معنى اين بيت اين است منم آن سر سبز ( گندمگون ) هر كه مرا مىشناسد ( مىداند ) سبز پوستم از خاندان عرب .\r\nبعد ( در مفاخره گفت ) با بودن پيغمبر خدا ( كه ابو لهب عم پيغمبر بود ) و دو پسر عم او ( على و جعفر ) و عباس بن عبد المطلب .\r\n\r\nبيان وفات احمد بن طولون و امارت فرزندش همارويه\r\nدر آن سال احمد بن طولون امير مصر و شام و مرزهاى شام وفات يافت .\r\nسبب مرگ او اين بود كه نايب و جانشين او حاكم طرسوس بدست خادم خود بازمار ( بازيار - مازيار ) گرفتار شد كه خادم تمرد و بر حاكم قيام كرد . احمد براى سركوبى او لشكر گرد آورد و به محل « اذنه » رسيد چون به شهر « اذنه » رسيد براى خادم متمرد نامه نوشت و او را دعوت بطاعت كرد . خادم اعتنا و قبول نكرد .\r\nاحمد ناگزير لشكر كشيد و او را محاصره كرد . بازمار هم نهر آب شهر را بر لشكر گشود و نزديك بود لشكر محاصر كننده را هلاك كند . احمد با خشم و نااميدى عقب نشست : فصل زمستان بود كه بمازمار پيغام داد من از روى بيم عقب ننشستم ولى ترسيدم كه تو حرمت مرز را از بين ببرى كه دشمن به تصرف آن طمع كند . چون احمد به شهر انطاكيه بازگشت در آنجا شير گاوميش خورد و افراط كرد . دچار اسهال شد ، پزشكان او را معالجه مىكردند و داروى سود بخش مىدادند ولى او باز در خفا و بدون اطلاع آنها شير گاوميش مىنوشيد كه دارو كارگر نشد و او وفات يافت . خداوند او را بيامرزاد . مدت امارت او بيست و شش سال بود . او مرد\r\n\r\n","description":"","footnote":"","page_name":" 251 ","page_number":251},
  {"content":"\r\n\r\nخردمند و با تدبير و نكوكار و دين دار و صدقه پرداز و دوستدار دانشمندان و دين‌داران بود . بسيارى از كارهاى نيك و سودمند بنفع مسلمين انجام داد . او قلعه « يافا » را ساخت و قبل از او شهر « يافا » قلعه نداشت . بمذهب شافعى تمايل داشت و پيروان شافعى را گرامى داشت . پس از او فرزندش خمارويه ( همارويه فارسى ) بامارت رسيد و سالار و فرماندهان سپاه هم اطاعت كردند ولى نايب پدرش در دمشق تمرد كرد او هم براى سركوبى لشكر فرستاد كه او را قلع و قمع كردند و از دمشق به محل « شيزر » رفتند .\r\n\r\nبيان لشكر كشى اسحاق بن كنداجيق\r\nچون احمد وفات يافت اسحاق بن كنداجيق والى موصل و جزيره بود فرزندان احمد را خرد و بى خرد پنداشت و به تصرف شام طمع كرد . همچنين ابن ابى الساج كه او هم بامارت آن ديار طمع كرده بود . اسحاق با موفق مكاتبه كرد و مدد خواست و موفق بهر دو اجازه تصرف آن ديار را داد و مدد هم فرستاد .\r\nهر دو لشكر گرد آوردند و آن بلاد را قصد كردند . حاكم دمشق كه از طرف احمد بن طولون بود به آنها وعده داد كه او هم به آنها ملحق خواهد شد . حكام و عمال انطاكيه و حلب و حمص هم از محل حكومت خود بازگشتند و حاكم شهر دمشق نسبت بخمارويه تمرد كرد و اسحاق شهر دمشق را هم گرفت . ابو الجيوش ( سپهدار ) خمارويه ( همارويه ) آگاه شد لشكرها را سوى شام فرستاد . دمشق را گرفتند و حاكم كه در آنجا بود ( از طرف همارويه كه تمرد كرد ) گريخت . سپاه خمارويه از دمشق بشيزر رفت تا با اسحاق بن كنداجيق و ابن ابى الساج مقابله كند .\r\nابن كنداجيق از مصاف تعلل نمود تا مدد از عراق برسد .\r\nاتباع ابن طولون بستوه آمدند و زمستان بهر دو متحارب آسيب و زيان رسانيد . سپاهيان ابن طولون متفرق شدند و بخانه‌هاى شيرز پناه بردند در آن هنگام سپاه عراق به يارى ابن كنداجيق رسيد . فرمانده آن سپاه ابو العباس احمد بن موفق\r\n\r\n","description":"","footnote":"","page_name":" 252 ","page_number":252},
  {"content":"\r\n\r\nمعتضد ( ابو العباس بعد خليفه معتضد شد ) بود . چون آن سپاه رسيد بمقابلهء - لشكرهاى خمارويه كه در شيزر بودند شتاب كرد و شمشير را به كار برد عده بسيار كشتند و هر كه نجات يافت بدمشق پناه برد آن هم با بدترين وضعى كه قابل شرح نيست .\r\nباز هم معتضد آنها را دنبال كرد و آنها ناگزير بدشت « رمله » گريختند معتضد وارد شهر دمشق شد . باقى لشكر ابن طولون در « رمله » ماند و آن در ماه شعبان سنه دويست و هفتاد و يك بود . سپاه شكست خورده بابن طولون نوشت و خبر وضع اسف‌انگيز را داد خمارويه لشكرهاى خود را از مصر سوى شام كشيد .\r\n\r\nبيان حوادث\r\nدر ماه جمادى الاولى روز پنجشنبه دوم ماه هارون فرزند موفق در گذشت .\r\nدر آن سال فدا و مبادله اسراء بتوسط بازيار ( مازيار ) انجام گرفت كه در « سنديه » رخ داد .\r\nدر آن سال اتباع ابو العباس بن موفق بر صاعد بن مخلد كه وزير موفق بود شوريدند و مواجب خود را مطالبه كردند . اتباع صاعد با آنها نبرد كردند . جنگى بسيار شديد رخ داد و گروهى كشته و عدهء از اتباع ابو العباس اسير شدند . ابو العباس حاضر نبود زيرا سرگرم شكار بود بدين سبب جنگ دوام يافت و تا غروب طول كشيد .\r\nدست از جنگ كشيدند و هر دو طرف متاركه كردند و روز بعد مواجب آنها را پرداخت و آشتى كردند .\r\nدر آن سال ميان اتباع اسحاق بن كنداجيق و اتباع ابن دعباش جنگى رخ داد . ابن دعباش حاكم « رقه » و مرزبان مرزهاى آن سامان بود .\r\nدر حالى كه شهرها تحت حكومت ابن طولون و موصل بفرمان خليفه بابن كنداجيق تعلق داشت .\r\nدر آن سال اسماعيل بن موسى بناى شهر « مارده » را در اندلس آغاز كرد او\r\n\r\n","description":"","footnote":"","page_name":" 253 ","page_number":253},
  {"content":"\r\n\r\nمخالف محمد امير اندلس بود ولى در سال گذشته با او آشتى كرده بود .\r\nچون امير فرنگى شهر برشلونه شنيد كه اسماعيل قصد آبادى شهر مذكور را دارد سپاهى تجهيز و براى منع او از انجام كار لشكر كشيد اسماعيل آگاه شد و بجنگ پرداخت و پس از نبرد بيشتر سپاه فرنگ كشته شدند و بقيه منهزم شدند و نعش كشتگان در آن زمين ماند .\r\nمحمد بن اسحاق بن جعفر صاغانى حافظ ( قرآن ) و محمد بن مسلم بن عثمان معروف بابن واره رازى كه در علم حديث پيشوا و در حديث چندين كتاب نوشته بود و داود بن على اصفهانى فقيه كه در سنه دويست و دو متولد شده بود و مصعب بن ابو احمد صوفى زاهد كه از همگنان جنيد بود وفات يافتند .\r\nپادشاه روم كه فرزند صقلبيه باشد درگذشت .\r\nهارون بن احمد بن اسحاق بن عيسى بن موسى بن محمد بن على بن عبد اللّه بن عباس امير الحاج شد .\r\nخالد بن احمد بن خالد سدوسى ذهلى كه امير خراسان بود در بغداد وفات يافت كه به قصد حج مىرفت و خليفه معتمد او را بازداشت و بزندان سپرد تا در زندان مرد . او كسى بود كه بخارى صاحب كتاب صحيح بخارى ( در حديث ) را از بخارا تبعيد كرد و بخارى او را نفرين كرد كه نفرين وى مستجاب گرديد .\r\n\r\nسنه دويست و هفتاد و يك\r\n\r\nبيان قيام محمد و على علوى\r\nدر آن سال محمد و على دو فرزند حسين بن جعفر بن موسى بن جعفر بن محمد - بن على بن الحسين بن على بن ابى طالب وارد شهر مدينه شدند و عدهء از اهالى شهر را كشتند و از كسان ديگر مال گرفتند . اهالى مدينه هم نتوانستند در مسجد پيغمبر نماز بخوانند . نه نماز جمعه و نه نماز جماعت . فضل بن عباس علوى در اين باره گفت\r\n\r\n","description":"","footnote":"","page_name":" 254 ","page_number":254},
  {"content":"\r\n\r\n اخربت دار هجرة المصطفى البر * فابكى خرابها المسلمينا\r\nعين فابكى مقام جبريل و القبر * فبكى و المنبر الميمونا\r\nو على المسجد الذى اسه التقوى * خلاء امسى مه العابدينا\r\nو على طيبة التى بارك اللّه * عليها بخاتم المرسلينا \r\nيعنى : ويران شد محل مهاجرت مصطفى پاك و نكوكار كه آن ويرانى مسلمين را بگريه انداخت .\r\nاى ديده بر مقام جبرئيل گريه كن و بر قبر ( پيغمبر ) و منبر خجسته هم گريه كن .\r\nبر مسجدى كه پايه آن بر پرهيزگارى نهاده شده از پرستندگان تهى گرديده ( گريه كن ) .\r\nبر مدينه ( طيبه ) كه خداوند آن را بوجود خاتم المرسلين مبارك داشته ( گريه كن ) .\r\n\r\nبيان عزل عمرو بن ليث از ايالت و امارت خراسان\r\nدر آن سال معتمد حجاج خراسان را نزد خود خواند و اعلان و اعلام كرد كه عمرو بن ليث را از آنچه به او واگذار شده مانند امارت و غيرها عزل و نفرين كرده و خراسان را بمحمد بن طاهر واگذار نموده و دستور داد كه عمرو را بر منبرها لعن و نفرين كنند كه مردم او را لعن نمودند . صاعد بن مخلد هم براى جنگ عمرو بفارس لشكر كشيد و محمد بن طاهر رافع بن هرثمه را در خراسان بنيابت خود منصوب و سامانيان را به حال خود واگذار كرد و تغيير نداد .\r\n\r\nبيان واقعه « طواحين »\r\nدر آن سال جنگ « طواحين » ميان ابو العباس معتضد و خمارويه بن احمد بن طولون رخ داد .\r\n\r\n","description":"","footnote":"","page_name":" 255 ","page_number":255},
  {"content":"\r\n\r\nسبب اين بود كه معتضد پس از فتح و تملك دمشق سوى « رمله » لشكر كشيد كه سپاه خمارويه را سركوب كند . به او خبر دادند كه خود خمارويه با لشكرهاى بسيار او را قصد كرده . معتضد خواست برگردد و نتوانست زيرا عدهء اتباع خمارويه كه به او ملحق شده بودند فزون گرديد و ابن كنداجيق و ابن ابى الساج از او رنجيده بودند زيرا او آنها را جبان و ناتوان دانسته و گفته بود چرا قبل از رسيدن او جنگ را آغاز نكرده بودند و منتظر يارى و وصول او شدند آن دو سالار كينه او را در دل گرفتند .\r\nچون خمارويه با سپاه رسيد آب معروف بطواحين ( آسياها ) را گرفت و در آن لشكر زد آن واقعه بنام « طواحين » شناخته شد . معتمد هم رسيد و صفوف جنگجويان را آراست و خمارويه هم بآرايش سپاه پرداخت و يك كمين هم بفرماندهى سعيد ايسر نهان كرد . ميسره معتضد بر ميمنه خمارويه حمله كرد و ميمنه خمارويه منهزم شد . چون خمارويه كه در جنگ تجربه نداشت گريز صف راست را ديد با عدهء از جوانان بى تجربه گريخت و گريز او تا مصر كشيد . معتضد هم لشكرگاه خمارويه را گرفت و در خيمه او نشست و شك نداشت كه پيروزى كامل نصيب او شده ناگاه كمين بفرماندهى سعيد ايسر از خفاگاه خود خارج شد و بقيه سپاه پراكنده خمارويه به او ملحق شدند همه شعار دادند و بر سپاه معتضد حمله كردند كه آنها سرگرم غارت بودند . مصريان تيغ را بى دريغ به كار بردند . معتضد هم گمان برد كه خمارويه گريخته بازگشته او هم ناگزير سوار شد و تن بگريز داد و رو به عقب برنگردانيد و پشت خود را نديد تا بدمشق رسيد ولى مردم شهر دمشق دروازه‌ها را به روى او نگشودند ناچار بديار طرسوس پناه برد . دو سپاه متحارب هم بجنگ ادامه دادند و هر دو فاقد امير بودند . سعيد ايسر خمارويه را جستجو كرد و او را نيافت ناگزير برادرش ابو العشائر را بامارت سپاه برگزيد و قرار عراقيان پايان يافت و مغلوب شدند و بسيارى كشته و اسير دادند . سعيد بسپاهيان ( مصرى ) گفت : اين اموال بشما اختصاص دارد و بر شما انفاق خواهد شد و اين برادر امير شما فرمانده\r\n\r\n","description":"","footnote":"","page_name":" 256 ","page_number":256},
  {"content":"\r\n\r\nو سالار شما مىباشد . سپاهيان هم سرگرم تاراج شدند و بسبب فقدان امير خود شوريدند . مژده در مصر بخمارويه رسيد و او از فرار خجالت كشيد ولى بسيار صدقه داد و نيكى كرد و نسبت باسراء كارى كرد كه هيچكس قبل از او نكرده بود بسپاهيان گفت : اين گرفتاران مهمان گرامى شما هستند . آنها را گرامى بداريد . پس از آن اسيران را نزد خود خواند و گفت : هر كه بخواهد نزد ما بماند گرامى و با ما يكسان خواهد بود و هر كه بخواهد برگردد او را مخارج سفر خواهيم داد و با احترام و اكرام بديار خود خواهيم فرستاد . بعضى ماندند و جمعى با احترام و دريافت مخارج بازگشتند . لشكرهاى خمارويه هم بشام برگشتند و سراسر كشور شام را گشودند و امارت خمارويه در آن ديار برقرار گرديد .\r\n\r\nبيان جنگ سپاه خليفه با عمرو صفار\r\nدر آن سال در ماه ربيع الاول ميان سپاه خليفه كه احمد بن عبد العزيز بن ابى دلف در آن بود و سپاه عمرو بن ليث صفار جنگى رخ داد و از اول روز تا ظهر طول كشيد و عمرو و لشكرهاى او كه عدهء آنها بالغ بر بيست و پنج هزار پياده و سوار بودند تن بفرار دادند . درهمى فرمانده سپاه عمرو بن ليث هم مجروح شد و صد تن از دليران كشته و سه هزار گرفتار و يك هزار مرد با درخواست امان تسليم شدند . از لشكرگاه عمرو سى هزار چهارپا و گاو و خر غنيمت رفت باضافه اموال و حشم بى حد و حصر .\r\n\r\nبيان جنگهاى اندلس و افريقا\r\nدر آن سال محمد امير اندلس سپاهى بفرماندهى منذر سوى شهر « بطليوس » فرستاد . ابن مروان جليقى كه متمرد و مخالف بود شهر را بدرود گفت و بقلعهء « اشيرعره » رفت در آنجا تحصن كرد . منذر هم شهر « بطليوس » را آتش زد . محمد\r\n\r\n","description":"","footnote":"","page_name":" 257 ","page_number":257},
  {"content":"\r\n\r\nيك سپاه ديگر بفرماندهى هاشم بن عبد العزيز به شهر « سرقسطه » فرستاد در آن شهر محمد بن لب بن موسى ( امير ) بود . هاشم شهر را گشود و محمد را اخراج نمود .\r\nعمر بن حفصون هم با او بود كه ما قيام و تمرد او را نسبت بامير اندلس بيان كرده بوديم او در حال تمرد و مخالفت « بريشتر » را قصد كرد كه امير اندلس بتمرد او اهتمام نمود و ما آن را در آينده بيان خواهيم كرد بخواست خداوند تعالى . . .\r\nدر آن سال يك لشكر عظيم از مسلمين صقليه سوى « رمطه » رفت و شهر را ويران كرد و غنايم و اسير و برده بدست آوردند و بعد لشكر بازگشتند .\r\nامير صقليه درگذشت كه حسين بن احمد بود و سوادة بن محمد بن خفاجه تميمى جانشين او شد و به شهر مزبور رفت . با سپاهى عظيم سوى شهر « قطانيه » لشكر كشيد هر كه و هر چه در آن شهر بود هلاك نمود . پس از آن سوى « طبرمين » لشكر كشيد با مردم شهر جنگ و تمام مزارع آنها را تباه كرد . باز پيش رفت تا آنكه رسول بطريق روم رسيد و از او درخواست متاركه جنگ نمود او مدت سه ماه متاركه و سيصد اسير از مسلمين را فدا و آزاد كرد . و سواره سوى « بلرم » بازگشت .\r\n\r\nبيان حوادث\r\nدر آن سال امارت مدينه و راهدارى راه مكه باحمد بن محمد طائى واگذار شد . يوسف بن ابى الساج كه امير مكه بود بر پدر غلام طائى شوريد كه او امير حاج بود . جنگ كرد و او را اسير نمود ولى سپاهيان بر خود ابن ابى الساج شوريدند و نبرد كردند و پدر غلام طائى را آزاد و خود يوسف بن ابى الساج را اسير نمودند و ببغداد فرستادند . جنگ ميان طرفين دم در مسجد حرام ( كعبه ) واقع شد .\r\nدر آن سال عوام دير كهن را ويران كردند پشت آن دير نهر عيسى واقع شده .\r\nپس از تخريب هر چه در آن بودند ربودند و درها را هم كندند . حسين بن اسماعيل از طرف محمد بن طاهر كه رئيس شرطهء بغداد بود آنها را قصد نمود و از ويران كردن بقيه دير مانع شد . هر روز او وعده همراه او به محل دير رفت و آمد ميكردند\r\n\r\n","description":"","footnote":"","page_name":" 258 ","page_number":258},
  {"content":"\r\n\r\nعوام هم هجوم خود را دوام داده بودند و نزديك بود ما بين طرفين مهاجم و مدافع نبرد واقع شود . پس از چند روز آنچه را كه ويران كرده بودند دوباره ساخت كه عبدون برادر صاعد بن مخلد او را يارى كرد و با قوه عوام را دفع نمود .\r\nهارون بن محمد بن اسحاق امير الحاج شد .\r\nعبد الرحمن محمد بن منصور بصرى در گذشت .\r\n\r\nسنه دويست و هفتاد و دو\r\n\r\nبيان جنگ ميان اذكوتكين و محمد بن زيد علوى\r\nدر آن سال در نيمه جمادى الاولى يك جنگ سخت ميان « اذكوتكين » و محمد بن زيد علوى امير طبرستان واقع شد .\r\n« اذكوتكين » با چهار هزار سوار از قزوين سوى شهر رى لشكر كشيد و محمد بن زيد با ديلميان و طبريان ( مردم طبرستان ) و خراسانيان و عدهء بسيار بمقابله پرداخت ، جنگ رخ داد و سپاه عظيم محمد بن زيد منهزم و پراكنده شد و شش هزار تن از آنها كشته و دو هزار اسير گرفته شد .\r\n« اذكوتكين » لشكرگاه محمد را غارت كرد . تمام اموال و بارها و چهارپاها را گرفت و غنيمى بدست آورد كه مانند آن ديده نشده بود . اذكوتكين داخل شهر رى شد در آنجا اقامت نمود و از مردم آن هزار هزار دينار ( زر ) گرفت و حكام و عمال خود را در اطراف برقرار نمود .\r\n\r\nبيان حوادث\r\nدر آن سال ميان ابو العباس بن موفق و بازمار ( بازيار - مازيار و در طبرى يازمان آمده كه مكرر به آن اشاره شد ) اختلاف واقع شد اهالى طرسوس بر ابو العباس شوريدند او هم سوى بغداد رخت بست و آن در نيمه محرم بود .\r\n\r\n","description":"","footnote":"","page_name":" 259 ","page_number":259},
  {"content":"\r\n\r\nسليمان بن وهب كه در سپاه موفق بود درگذشت آن هم در ماه صفر .\r\nيك خارجى در راه خراسان قيام كرد و سوى « دسكرة الملك » رفت و در آنجا كشته شد .\r\nحمدان بن حمدون ( جد امراء و پادشاهان حمدانى ) و هارون شارى ( خريدار نفس خود ) خارجى هر دو داخل شهر موصل شدند و شارى در مسجد نماز خواند ( پيشنماز شد ) .\r\nدر مطبق ( زندان در بغداد ) نقب زده شد و دوبانى ( در طبرى ذوائبى - گيس دار و بايد اين صحيح باشد ) علوى از آن گريخت عده از جوانان با او همراه بودند همه سوار اسبانى شدند كه از پيش براى آنها آماده شده بود دروازه‌هاى بغداد بسته ربود و دوبانى و همراهان او گرفتار شدند . موفق كه در آن هنگام در واسط بود دستور داد دست و پاى او را بر خلاف قطع كنند . ( قطع بر خلاف چنان كه در قرآن آمده چنين است كه مثلا پاى راست بريده شود و دست چپ يا بالعكس ) .\r\nصاعد بن مخلد از فارس وارد واسط شد . موفق دستور داد تمام امراء و سران سپاه باستقبال او بروند و براى او پياده شوند و دست او را ببوسند . چنين كردند و او از روى تكبر و غرور يك كلمه نگفت . پس از آن موفق او را گرفت و بزندان سپرد . همچنين تمام افراد خانواده و دوستان و خويشان او را . خانه آنها را هم غارت كردند . او در ماه رجب گرفتار شد .\r\nفرزندان ابو عيسى و صالح و برادرش عبدون هم در بغداد بازداشت شدند .\r\nبجاى او ابو الصقر اسماعيل بن بلبل منشى شد و كارش فقط بانشاء منحصر گرديد نه چيزهاى ديگر .\r\nبنى شيبان و همراهان آنها در محل « زانين » از توابع موصل اقامت كردند و مرتكب فساد شدند . هارون خارجى براى دفع آنها لشكر گرد آورد و بحمدان - بن حمدون تغلبى نوشت كه به يارى او شتاب كند . هارون سوى موصل لشكر كشيد و حمدان هم از رود گذشت و در جانب شرقى دجله به او رسيد و هر دو متفقا سوى\r\n\r\n","description":"","footnote":"","page_name":" 260 ","page_number":260},
  {"content":"\r\n\r\nخازر لشكر كشيدند و نزديك خيمه‌گاه شيبان شدند كه يك دسته از طلايع بنى شيبان بر طليعه و پيش آهنگ هارون حمله كرد و طليعه هارون گريخت . اهالى « نينوا » هم از شهر اخراج شدند مگر كسانى كه در كاخها پناه برده بودند .\r\nدر مصر در ماه جمادى الثانية زلزله واقع شد كه خانه‌ها و مسجد جامع را ويران كرد . و در يك روز هزار نعش از زير آوار كشيده شد .\r\nدر بغداد نرخ خواربار گران شد زيرا اهالى سامرا مانع حمل خواربار شده بودند . طائى هم خرمن كوبى را منع كرد تا نرخ خواربار گران شود . اهالى بغداد هم حمل روغن را بسامرا منع كردند همچنين صابون و مواد ديگر را .\r\nمردم همه جمع شدند و بر طائى شوريدند او هم با آنها جنگ كرد و عده از طرفين مجروح شدند . محمد بن طاهر ( رئيس شهربانى و پليس ) سوار شد و مردم را از شورش منصرف كرد .\r\nدر ماه شوال اسماعيل بن بريه هاشمى درگذشت . همچنين عبيد الله بن عبد الله هاشمى زنگيان در واسط شوريدند و شعار دادند : « انكلاى » پيروز است . « انكلاى » ( فرزند صاحب الزنج ) و مهلبى و سليمان بن جامع و گروهى از سران زنگى در بغداد زندانى بودند . موفق ( بعد از آن شعار ) دستور كشتن آنها را داد كه كشته شدند سر آنها را بريدند و براى زنگيان شوريده بردند و تن بى سر را در بغداد بدار آويختند .\r\nشهر مدينه آرام شد و مردم دوباره بازگشتند .\r\nبازمار بجنگ صائفه ( روميان ) لشكر كشيد .\r\nامير اندلس لشكرى براى محاصره ابن مروان جليقى كه در قلعه « بريشتر » بود فرستاد .\r\nدر آن سال مدت متاركه جنگ بين سواده امير صقليه ( سيسيل ) و روميان پايان يافت . سواده دسته‌هاى لشكر را بكشور روم فرستاد كه غنايمى بدست\r\n\r\n","description":"","footnote":"","page_name":" 261 ","page_number":261},
  {"content":"\r\n\r\nآوردند و بازگشتند .\r\nاز شهر « قسطنطنيه » بطريق ( امير ) بنام « انفجور » با سپاه عظيم به شهر « سيرنيه » رسيد و آن را محاصره كرد و بر مسلمين سخت گرفت . آنها ناگزير امان گرفتند و شهر را به او تسليم نمودند و خود بصقليه پناه بردند .\r\nپس از آن « انجفور » لشكرى سوى شهر « منتيه » فرستاد و محاصره كرد و مردم شهر امان گرفتند و به شهر « بلرم » در صقليه پناه بردند .\r\nابو بكر محمد بن صالح بن عبد الرحمن انماطى معروف بكنجله كه از ياران يحيى بن معين بود درگذشت .\r\nاحمد بن عبد الجبار بن محمد بن عطارد عطاردى تميمى كه خبر جنگهاى پيغمبر را از ابن اسحاق روايت مىكرد و ما آن خبر را از او روايت مىكنيم درگذشت .\r\nابراهيم بن وليد بن خشخاش و شعيب بن به كار كاتب كه از ابى عاصم نبيل حديث روايت مىكرد وفات يافتند .\r\n\r\nسنه دويست و هفتاد و سه\r\n\r\nبيان اختلاف ميان ابن ابى الساج و ابن كنداجيق و خواندن خطبه بنام ابن طولون در جزيره\r\nدر آن سال ميان ابن ابى الساج و ابن كنداجيق در جزيره اختلاف و دشمنى آغاز شد قبل از آن هر دو متحد بودند . سبب اين بود كه ابن ابى الساج در كارها با ابن كنداجيق رقابت كرد و خواست خود را بر او مقدم بدارد ولى اسحاق به او راه نداد ابن ابى الساج بخمارويه بن احمد بن طولون امير مصر پيغام اطاعت داد و بنام او در شهرها خطبه خواند و آن شهرها كه تحت فرمانش بود « قنسرين و توابع » فرزند خود ديوداد ( فارسى ) را نزد خمارويه فرستاد . خمارويه هم براى او و سالاران\r\n\r\n","description":"","footnote":"","page_name":" 262 ","page_number":262},
  {"content":"\r\n\r\nاو مال بسيار فرستاد . خمارويه هم بشام رفت . با ابن ابى الساج در بالس ملاقات كرد . ابن ابى الساج از رود فرات سوى « رقه » گذشت ( لشكر كشيد ) و با ابن كنداجيق مقابله كرد ابن كنداجيق گريخت و ابن ابى الساج بر ايالت او استيلا يافت .\r\nخمارويه هم از رود فرات گذشت و در « رافقه » لشكر زد .\r\nاسحاق گريخت و بقلعهء « ماردين » پناه برد . ابن ابى الساج او را محاصره كرد . از آنجا سوى « سنجار » لشكر كشيد و اعرابى را كه در آنجا بودند تار و مار كرد . ابن كنداجيق از ماردين بموصل رفت . ابن ابى الساج در محل « برقعيد » با او روبرو شد . يك كمين هم براى او نهان كرد و كمين بيرون آمد و بر ابن - كنداجيق حمله كرد و او هنگام جنگ گريخت و باز در مادرين پناه برد و در آنجا ماند . ابن ابى الساج نيرومند شد و كار او بالا گرفت و بر جزيره استيلا يافت .\r\nموصل را هم گرفت و اول بنام خمارويه خطبه خواند بعد بنام خود .\r\n\r\nبيان جنگ ميان سپاه ابن ابى الساج و خوارج\r\nچون ابن ابى الساج بر موصل غلبه كرد گروهى از سپاه خود را بفرماندهى فتح غلام فرستاد و فتح دلير و نزد او مقرب بود آن گروه به محل « مرج » ( مرز ) از توابع موصل رفتند و باج و خراج را استيفا كرد . يعقوبيه « شراة » ( خريداران نفس خود ) نزديك بودند . فتح با آنها قرار داد عهد عدم تجاوز و بى طرفى بست و گفت : من بمرج اكتفا و اقامت مىكنم آن هم براى يك زمان كم و بعد خواهم رفت : آنها هم آرام گرفتند و بقول او اعتماد كردند و پراكنده شدند . بعضى از آنها نزديك « سوق الاحد » ( يكشنبه بازار ) اقامت كردند فتح سحرگاهان بر آنها شبيخون زد و اموال آنها را ربود و مردان تن بفرار دادند و هنگام فرار با ديگر كسان از يعقوبيه كه بر واقعه شبيخون آگاه نبودند ملاقات و همه جمع شدند و سوى فتح بازگشتند و با او سخت نبرد كردند و او گريخت و از اتباع او هشتصد تن كشتند و او با صد مرد تن بفرار داد كه اتباع او هزار تن بودند ، كه صد تن به اطراف پناه بردند و\r\n\r\n","description":"","footnote":"","page_name":" 263 ","page_number":263},
  {"content":"\r\n\r\nبموصل بازگشتند .\r\n\r\nبيان وفات محمد بن عبد الرحمن و امارت فرزندش منذر ( در اندلس )\r\nمحمد بن عبد الرحمن بن حكم بن هشام اموى امير اندلس در آخر ماه صفر درگذشت . سن او شصت و پنج سال و مدت امارت وى سى و چهار سال و يازده ماه بود . او سفيد رو با اندكى سرخى معتدل با حنا و رنگ خضاب مىكرد . سى و سه فرزند ذكور از او ماند . او هشيار و كارآگاه بود از اشتباه در كارها پرهيز ميكرد .\r\nچون محمد بن عبد الرحمن وفات يافت فرزندش منذر جانشين او شد . سه روز بعد از وفات پدرش با او بيعت كردند و مردم هم مطيع شدند و او هم نيكى كرد .\r\n\r\nبيان حوادث\r\nدر شهر « رقه » ميان اسحاق بن كنداجيق و محمد بن ابى الساج جنگ واقع و اسحاق منهزم شد .\r\nدر آن سال فرزندان پادشاه روم بر پدر خود شوريدند و يكى از آنها بر اورنگ پادشاهى نشست .\r\nدر آن سال موفق لؤلؤ غلام ابن طولون را بازداشت . و او كسى بود ( خبر او را شرح داديم ) كه با گرفتن امان نزد موفق رفت و آن هم هنگام نبرد با صاحب الزنج در بصره بود او را گرفت و بند كرد و آزار داد و چهار صد هزار دينار مال نقد او را ربود . لؤلؤ هميشه مىگفت : من گناهى جز داشتن مال نداشتم . او دچار نكبت و پريشانى شد تا آنكه هيچ چيز براى او نماند پس از آن بمصر بازگشت آن هم در تاريخ امارت هارون فرزند خمارويه و باتفاق يك غلام . اين است\r\n\r\n","description":"","footnote":"","page_name":" 264 ","page_number":264},
  {"content":"\r\n\r\nنتيجه كم خردى و سفاهت . ( باضافه نمك بحرامى و خيانت بولى نعمت خود ) و كفران احسان .\r\nهارون بن محمد بن اسحاق امير الحاج شد .\r\nدر آن سال سياهان در مصر شوريدند و رئيس شرطه را محاصره كردند .\r\nخمارويه بن احمد بن طولون شنيد سوار شد و شمشير كشيد و به خانه رئيس شرطه رفت و هر كه را در راه ( از سياهان ) ديد كشت .\r\nسياهان گريختند و بسيار كشته دادند و امنيت مصر برقرار شد .\r\nابو داود بن اشعث سجستانى مؤلف كتاب « سنن » و محمد بن زيد بن ماجه قزوينى كه او هم كتاب « سنن » را تأليف كرده بود خردمند و پيشوا و دانشمند بود و فتح بن شحرف ابو داود كشى صوفى كه از صاحبان « احوال شريفه » در بغداد و حنبل بن اسحاق وفات يافتند .\r\n\r\nسنه دويست و هفتاد و چهار\r\n\r\nبيان جنگ عمرو بن ليث و سپاه موفق\r\nدر آن سال موفق براى جنگ با عمرو بن ليث صفار بفارس لشكر كشيد .\r\nعمرو شنيد عباس بن اسحاق را با سپاهى عظيم سوى « سيراف » فرستاد . فرزند خود محمد بن عمرو را هم بارجان فرستاد . ابو طلحه بن شركب سپهسالار خود را با مقدمه سپاه فرستاد . ابو طلحه از موفق امان خواست و تسليم شد . عمرو شنيد از مقابله موفق ترسيد و در جاى خود درنگ كرد . پس از آن ابو طلحه قصد كرد كه نزد عمرو برگردد موفق شنيد او را گرفت و بند كرد و آن واقعه در نزديك شيراز بود . اموال او را هم به فرزند خود معتضد ابو العباس بخشيد .\r\nموفق به قصد عمرو شتاب كرد ، عمرو ناگزير بكرمان رفت و از آنجا بسيستان برگشت ولى از راه كوير كه فرزندش محمد در كوير جان سپرد .\r\n\r\n","description":"","footnote":"","page_name":" 265 ","page_number":265},
  {"content":"\r\n\r\nموفق هم نتوانست بكرمان برود يا سيستان را از عمرو بگيرد ناگزير بازگشت .\r\n\r\nبيان حوادث\r\nدر آن سال بازمار به قصد روم لشكر كشيد و بسيارى از مردم آن سرزمين را كشت و اسير كرد و با غنايم و اسراء به شهر طرطوس بازگشت .\r\nصديق فرغانى بر خانه مردم در شهر سامرا هجوم برد و غارت نمود و مال بازرگانان را ربود و مرتكب فساد گرديد . صديق مذكور نگهبان راه بود كه راهزن شد . ( غارت پايتخت دليل ضعف دولت وقت بود ) .\r\nهارون بن محمد امير الحاج شد .\r\nابو العباس بن كيش بن متوكل در گذشت . او در زندان برادر خود معتمد بود و بعد او را رها كرد .\r\nحسن بن مكرم و على بن عبد الحميد واسطى وفات يافتند .\r\nاسحاق بن كنداجيق سپاهى عظيم جمع كرد و سوى شام لشكر كشيد .\r\nخمارويه شنيد و بجنگ او رفت و از رود فرات گذشت و طرفين بمقابله پرداختند و جنگى سخت واقع و اسحاق منهزم شد . چنان گريخت كه هيچ چيز او را برنگردانيد تا از رود فرات عبور و تحصن كرد . خمارويه هم بفرات رفت و پل ساخت و چون اسحاق آگاه شد از آنجا بقلاع خود رفت كه آن قلاع را محكم كرده بود از آنجا بخمارويه نامه نوشت و اظهار اطاعت كرد و وعده داد كه جزيره را تابع خمارويه كند . خمارويه هم قبول كرد . ابن ابى الساج هم با اسحاق آشتى كرد و عدهء گرد آورد و بشام لشكر كشيد كه در آن هنگام خمارويه بمصر برگشته بود خمارويه باز لشكر كشيد و در محل « بثنيه » از توابع دمشق جنگ رخ داد . ابن ابى - الساج گريخت و از فرات هم گذشت . خمارويه فرزند ابى الساج كه نزد او گروگان بود خلعت و انعام داد و آزاد كرد و نزد پدرش فرستاد . ( دليل بزرگوارى و مكارم اخلاق خمارويه - همارويه است ) .\r\n\r\n","description":"","footnote":"","page_name":" 266 ","page_number":266},
  {"content":"\r\n\r\n\r\nسنه دويست و هفتاد و پنج\r\n\r\nبيان اختلاف ميان خمارويه و ابن ابو الساج\r\nپيش از اين نوشتيم كه ابن ابى الساج نسبت بخمارويه مطيع و متحد گرديد ولى بعد ابن ابى الساج مخالفت و تمرد كرد . چون خبر بخمارويه رسيد از مصر لشكر كشيد و در سنه دويست و هفتاد و چهار در شام لشكر زد . در محل « ثنية العقاب » نبرد رخ داد و در محرم سال جارى در همان محل كه نزديك دمشق است هنگام جنگ ميمنه خمارويه منهزم شد ولى بقيه سپاه خمارويه بر سپاه ابن ابى الساج غلبه يافتند و او تن بفرار داد و هر چه در لشكر گاه او بار و چهار پا بود بخمارويه رسيد . او در شهر « حمصا » گنج و ذخيره بسيار سپرده بود خمارويه يكى از سالاران خود را با عده فرستاد و بر ابن ابى الساج سبقت جست و او را از ورود به شهر منع نمود و هر چه بود ربود . ابن ابى الساج بحلب پناه برد و از آنجا به شهر « رقه » رفت و خمارويه او را دنبال كرد او ناگزير « رقه » را تهى كرد . خمارويه از رود فرات هم گذشت و بتعقيب او شتافت و به شهر بلد رسيد ولى ابن ابى الساج سبقت جست و وارد شهر موصل گرديد . چون شنيد كه خمارويه به شهر بلد رسيده موصل را بدرود گفت و سوى « حديثه » رفت . چون خمارويه به شهر بلد رسيد دستور داد براى او يك تخت بلند پايه بسازند و در رود دجله نصب كنند كه او ( براى خوشگذرانى ) بر آن تخت مىنشست . اين حكايت را ابو زكريا يزيد بن اياس ازدى موصلى مؤلف تاريخ موصل روايت كرده و او پيشوا و دانشمند و خود شخصا مشاهده كرده بود . ( بايد صحت داشته باشد زيرا مانند خمارويه هيچ پادشاه و امير رى در خوشگذرانى و تمتع با نوع لذات نبود او در مصر يك استخر از جيوه فراهم كرده كه يك پوست باد كرده « نهالى » بر آن مىانداخت و خود بر آن\r\n\r\n","description":"","footnote":"","page_name":" 267 ","page_number":267},
  {"content":"\r\n\r\nمىخفت كه تكان جيوه مانند گاهواره موجب غنودن و آسايش او مىشد . او باغى در مصر احداث كرده كه نخل و درخت‌هاى آن را با فلز پوشانيده بود . شيرى هم براى حراست خود تربيت نموده بود ) .\r\n\r\nبيان جنگ بين ابن كنداج و ابن ابى الساج\r\nچون ابن كنداج ( كنداجيق ) از ابن ابى الساج منهزم شد چنان كه بيان كرديم . او صبر كرد تا ابن ابى الساج از خمارويه منهزم گرديد و چون خمارويه وارد شهر بلد شد اسحاق بن كنداج را با سپاه عظيم بدنبال ابن ابى الساج فرستاد كه بسيارى از سالاران و دليران در آن بودند . ابن كنداج هم بتعقيب او شتافت . ابن ابى الساج بتكريت رفت و ابن كنداج هم بدنبال او بود . ابن ابى - الساج از دجله گذشت و ابن كنداج ماند تا كشتىهاى بسيار فراهم كند و پل ببندد و سپاه را عبور دهد . ميان طرفين تير هم سفير بود . عده ابن ابى الساج دو هزار سوار و لشكر ابن كنداج بيست هزار بود .\r\nچون ابن ابى الساج ديد كشتىها آماده شده ( ابن كنداج براى بستن پل كشى فراهم كرده بود ) از تكريت سوى موصل شبانه لشكر كشيد . روز چهارم بموصل رسيد و در خارج شهر در دير اعلى لشكر زد . ابن كنداج بدنبال او رفت و به محل « عزيق » رسيد .\r\nچون ابن ابى الساج خبر رسيدن او را شنيد بمقابله او پرداخت و در محل « قصر حرب » جنگ رخ داد . نبرد سختتر گرديد و محمد بن ابى الساج پايدارى و بردبارى عظيم نمود تا آنكه ابن كنداج با تمام سپاه خود منهزم گرديد . سبب شكست و گريز او غرور بود زيرا هنگامى كه ابن ابى الساج به قصد او لشكر كشيد و به او گفتند از موصل سوى او مىآيد گفت : من با سگ روبرو خواهم شد مردم از غرور و بدزبانى او دانستند كه او شكست خواهد خورد و آن دشنام زشت\r\n\r\n","description":"","footnote":"","page_name":" 268 ","page_number":268},
  {"content":"\r\n\r\nرا يك نحو تعدى و بىخردى شمردند و از او ترسيدند ( كه مسلط شود ) .\r\nچون ابن كنداج گريخت و به محل « رقه » رسيد محمد ( ابن ابى الساج ) او را دنبال كرد و بابى احمد موفق نوشت و خبر شكست و فرار او را داد و اجازه خواست كه او را تا شام تعقيب كند و از فرات بگذرد و بلاد خمارويه را بگيرد .\r\nموفق از فتح او خرسند شد و سپاس گفت و نوشت درنگ كند تا مدد براى او بفرستد .\r\nاما ابن كنداج كه او بخمارويه ملحق شد و با سپاه سوى فرات لشكر كشيد . بلاد شام تحت فرماندارى ابن كنداج و بلاد « رقه » تحت تسلط ابن ابى - الساج بود . ابن كنداج عده در فرات گماشت كه مانع عبور دشمن شوند و آن عده مدتى در آنجا ماند .\r\nابن كنداج يك لشكر از سپاه خود را به آن سوى فرات عبور داد ناگاه گروهى از سپاه ابن ابى الساج كه طليعه و پيش آهنگ بود در محل « رقه » دچار لشكر اسحاق گرديدند . چون ابن ابى الساج حال را بدان گونه ديد از « رقه » سوى موصل رخت كشيد . چون بموصل رسيد از مردم شهر مال خواست و گفت : كسى كه بيچاره و مضطر شود مروت ندارد . مدت يك ماه در آنجا ماند و بعد سوى ابو احمد در بغداد رفت و آن در تاريخ ربيع الاول سنه دويست و هفتاد بود .\r\nموفق هم او را همراه خود بكوهستان ( لرستان و كردستان ) برد و خلعت و مال داد .\r\nابن كنداج در « ديار ربيعه » و « ديار مضر » در جزيره اقامت نمود .\r\n\r\nبيان جنگ طائى و فارس عبدى\r\nدر آن سال فارس عبدى ظهور كرد و راهها را گرفت و سوى شهر سامرا تاخت و خانه‌هاى شهر را غارت كرد طائى بجنگ او شتافت او را منهزم نمود و خيمه و بار و بند او را ربود . پس از آن طائى خواست از رود دجله بگذرد سوار طيارة\r\n\r\n","description":"","footnote":"","page_name":" 269 ","page_number":269},
  {"content":"\r\n\r\n( قايق سريع السير كه بطياره تشبيه شده و صحيح آن طيار است و ناسخ يا مؤلف تصور كرده كه هاء ضمير جزو كلمه است كه تاء وحدت باشد و در طبرى طياره كه طيار او باشد آمده ) شد كه بعضى از اتباع فارس به او رسيدند و يك جانب زورق را گرفتند او خود را به آب انداخت و شناكنان نجات يافت چون از آب بيرون رفت ريش خود را تكان داد و گفت : عبدى چه هنرى دارد ؟ مگر نه اين است كه من از ماهى در شنا ماهرتر هستم ؟\r\nپس از طائى در محل « سن » لشكر زد عبدى هم در قبال او .\r\nعلى بن بسام درباره طائى گفت :\r\n قد اقبل الطائى ما اقبلا * يفتح فى الافعال ما اجملا\r\nكانه من لين الفاظه * صبية تمضغ جهد البلا \r\nجهد البلا نوعى صمغ كه آن را مىجوند .\r\nمعنى : طائى آمد چه آمدنى . فتح مىكند ( گره كارها را مىگشايد ) .\r\nانگار او با سخن نرم دختركى قندرون ( آدامس ) مىجود .\r\nدر آن سال موفق طائى را گرفت و اموال او را ربود و هر چه در كوفه داشت كه ايالت او بود يا در سواد ( عراق ) يا راه خراسان و سامرا ( او شرطه بغداد ) و باج و خراج « بادوريا » و « قطربل » و « مسكن » همه را مهر كرد و برد .\r\n\r\nبيان گرفتن موفق فرزند خويش معتضد را\r\nدر آن سال در ماه شوال موفق فرزند خود معتضد باللّه ابو العباس را گرفت و بازداشت . سبب گرفتارى او اين بود كه موفق بواسط رفت و در آنجا اقامت كرد و بعد ببغداد برگشت و معتمد ( خليفه ) در مدائن ماند . موفق فرزند خود ( معتضد كه بعد خليفه شد ) را فرمود كه بفلان بلاد برود او تمرد كرد و گفت :\r\nمن فقط بشام مىروم كه امير المؤمنين ( معتمد عم او ) ايالت آن و ديار را به من واگذار فرموده . چون او تمرد كرد موفق او را احضار كرد و چون حاضر شد بيكى\r\n\r\n","description":"","footnote":"","page_name":" 270 ","page_number":270},
  {"content":"\r\n\r\nاز غلامان دستور داد كه او را در يكى از حجره‌هاى كاخ بازدارد . چون معتضد برخاست كه برود غلام پيش افتاد و گفت : بايد بفلان حجره در كاخ به روى او را برد و مأمور براى حبس او گماشت . سران سپاه معتضد و ياران و اتباع او شوريدند و مردم شهر كه جنبش و شورش و سلاح را ديدند ترسيدند . موفق سوار شد و بميدان رفت و بر آن سپاه گفت : شما بر فرزندم از من مهربانتر و دلسوزتر هستيد ؟ من صلاح دانستم كه او را تربيت كنم . آنها هم متفرق شدند .\r\nدر آن سال طائى بسامرا رفت كه در آن جا دوستى داشت با آن دوست مكاتبه كرد و امان گرفت و او با گروهى از ياران خود بسامرا رفت . طائى ياران دوست را گرفت و دست و پا از خلاف بريد ( چپ و راست يعنى يك دست راست با دست چپ يا بالعكس كه آن را خلاف گويند و در قرآن آمده ) پس از بريدن دست و پا آنها را ببغداد فرستاد .\r\nدر آن سال بازمار در دريا با روميان جنگ و غزا كرد و چهار كشتى از آن ها بغنيمت برد .\r\n\r\nبيان استيلاى رافع بن هرثمه بر گرگان\r\nدر آن سال رافع بن هرثمه بگرگان لشكر كشيد و بحكومت محمد بن زيد در آن سامان پايان داد . محمد باسترآباد پناه برد و رافع او را محاصره كرد و مدت دو سال محاصره را دوام داد . نرخ خوار و بار در آن ديار گران شد و وضع و حال به جائى رسيد كه ديگر هيچ نوع خوراك نماند . قيمت هر يك مثقال نمك به دو مثقال سيم رسيد . محمد بن زيد با عدهء كم شبانه از آن جا بيرون رفت و بسارى پناه برد . رافع براى دفع او لشكرى فرستاد و جنگ رخ داد و بالاخره محمد سارى را هم بدرود گفت و طبرستان را ترك كرد . و آن در تاريخ ربيع الاول سنه دويست و هفتاد و هفت بود .\r\n\r\n","description":"","footnote":"","page_name":" 271 ","page_number":271},
  {"content":"\r\n\r\nرستم بن قارن از رافع امان خواست و فرزند « قوله » داماد رافع شد هنگامى كه رافع در طبرستان بود على بن ليث برادر عمرو بن ليث به او پناه برد زيرا برادرش عمرو او را در كرمان بازداشت كرده بود . او حيله به كار برد و خود را نجات داد و فرزندان خود معد و ليث را همراه خود نزد رافع برد .\r\nرافع محمد بن هارون را بنيابت خود بحكومت چالوس فرستاد على بن كالى امان خواست و بمحمد بن هارون پيوست ناگاه محمد بن زيد رسيد و هر دو را محاصره كرد و راه چالوس را بر آنها بست كه خبر آنها برافع نرسد .\r\nچون خبر از آن دو نرسيد جاسوسى فرستاد كه خبر بيارد جاسوس بازگشت و خبر داد كه محمد بن زيد هر دو را محاصره كرده و آن دو در چالوس مانده‌اند . اين خبر براى او بسيار ناگوار بود فورا لشكر كشيد كه محمد بن زيد از محاصره آن ها صرف نظر كرد و بديلمان پناه برد رافع هم بدنبال او داخل مرز ديلمان شد سراسر كشور ديلم را شكافت تا بمرز قزوين رسيد و از آنجا به شهر رى بازگشت و در آنجا اقامت گزيد تا آنكه موفق زندگانى را بدرود گفت و آن در تاريخ رجب سنه دويست و هفتاد و شش بود .\r\n\r\nبيان وفات منذر بن محمد اموى\r\nدر ماه محرم ( سال جارى ) منذر بن محمد بن عبد الرحمن بن حكم بن هشام اموى امير اندلس در گذشت . گفته شده در ماه صفر مدت امارت او يك سال و يازده ماه و ده روز بود . سن او قريب چهل و شش سال بود بلند قد و آبله رو و داراى ريش انبوه بود شش فرزند ذكور از او ماند او سخى و شعر دوست بود بشعراء صله و انعام مىداد . پس از وفات او با برادرش عبد اللّه بن محمد در همان روز وفات بيعت به عمل آمد . كنيه او ابو محمد و نام مادرش عشار كه يك سال قبل از وفات فرزندش درگذشت .\r\n\r\n","description":"","footnote":"","page_name":" 272 ","page_number":272},
  {"content":"\r\n\r\nدر روزگار او اندلس پر از آشوب و فتنه شده و هر آشوب‌گرى در جهتى امير و مستقل گرديد .\r\n\r\nبيان حوادث\r\nابو بكر احمد بن محمد بن حجاج مرورودى كه يار احمد بن حنبل بود .\r\nوفات يافت . عبد اللّه بن يعقوب بن اسحاق عطار موصلى تميمى كه روايت حديث او فزون بود ( يعنى غير صحيح ) ولى نزد حكام و امراء عادل و صادق شناخته شده بود درگذشت .\r\nابو سعيد حسن بن حسين بن عبد اللّه بكرى نحوى مشهور كه صاحب چند تصنيف و تأليف بوده درگذشت ( گفته شد در سنه دويست و هفتاد وفات يافت كه اين روايت اصح است . )\r\n\r\nسنه دويست و هفتاد و شش\r\nدر آن سال شرطه ( شهربانى - پليس عمومى ) بغداد بعمرو بن ليث واگذار شد . نام او به پرچمها و درفش‌ها نوشته و بر سپرها كنده شد و آن در ماه شوال بود .\r\nعبيد اللّه بن عبد اللّه بن طاهر از طرف عمرو برياست شرطه منصوب شد ( كه نايب او باشد ) عمرو به او دستور داد كه نام خود را از درفشها و سپرها محو كند .\r\nدر نيمه ماه ربيع الاول موفق به كوهستان ( بلاد جبل - لرستان و كردستان ) رخت كشيد . سبب اين بود كه ماذرائى به او خبر داد كه « اذكوتكين » در آن بلاد گنج‌هاى گران نهفته و اگر موفق با او به آن سامان برود تمام آن گنجها را خواهد گرفت . موفق رفت و گنجى بدست نياورد چون چيزى نيافت به كرج ( كرج\r\n\r\n","description":"","footnote":"","page_name":" 273 ","page_number":273},
  {"content":"\r\n\r\nابو دلف در اراك - كره رود ) رفت و از آنجا سوى اصفهان رهسپار شد كه احمد بن عبد العزيز بن ابى دلف را قصد كند . احمد با خانواده و سپاه خود كنار كشيد ولى خانه خود را با فرش و اثاث گذاشت تا اگر موفق برسد در آن فرود آيد .\r\nدر آن سال موفق امارت آذربايجان را بابن ابى الساج واگذار كرد . او رفت كه عبد اللّه بن حسن همدانى امير مراغه براى منع ورود او جنبيد ابى الساج با او جنگ و او را محاصره كرد و شهر را از او گرفت عبد اللّه گريخت و در سنه دويست و هشتاد كه بعد ازين آن را بيان خواهيم كرد ( عبد اللّه ) شهر را از او گرفت .\r\nابن ابى الساج در محل ايالت خود مستقر گرديد .\r\nدر آن سال حاكم موصل از طرف ابن كنداج يكى از خوارج را كه نامش نعيم بود كشت . هارون پيشواى خوارج شنيد در آن هنگام در شهر « حديثه » بود اتباع خود را جمع كرد و سوى موصل لشكر كشيد كه با مردم شهر نبرد كند . در شرق رود دجله لشكر زد . اعيان و بزرگان شهر كسى را نزد او فرستادند و پرسيدند براى چه لشكر كشيدى ؟ او گفت : براى خونخواهى نعيم . گفتند : نماينده و حاكم از طرف دولت او را كشته و آنها در خون او شركت نجستند از او مهلت خواستند كه نزد وى بروند و پوزش بخواهند و خود را از خون مقتول تبرئه نمايند او هم به آنها امان داد گروهى از بزرگان نزد او رفتند و خود را تبرئه كردند و او هم قبول كرد و بازگشت .\r\nدر آن سال حجاج مكه كه اهل يمن بودند هنگام اتمام حج و بازگشت در يك دشت رحل افكندند سيل آمد و تمام آنها را به دريا ريخت .\r\nابن قلابه عبد الملك بن محمد رقاشى بصرى كه ساكن بغداد بود درگذشت .\r\nدر آن سال خبر رسيد كه تلى در كنار رود آب بصره معروف بتل شقيق در آب ريخت و زير آن تل هفت قبر پيدا شد كه هفت تن مرده ولى صحيح و غير متلاشى\r\n\r\n","description":"","footnote":"","page_name":" 274 ","page_number":274},
  {"content":"\r\n\r\nدر آنها نهفته بودند . هر گورى شبيه بيك حوض ساخته و تراشيده شده كه از سنگ مرمر برنگ مس و بالاى سر هر يك از مردگان يك كتاب بود كه معلوم نبود در آن چه نوشته شده . كفن هر هفت مرده تازه و سالم به نظر مىآمد و بوى عطر و مشك از قبر هر هفت مرده بلند شده بود يكى از آنها جوان و لبش تر بود مثل اينكه تازه آب نوشيده . چشم او را سرمه كشيده بودند او در پهلو زخم برداشته و مرده بود .\r\nهارون بن محمد هاشمى امير الحاج شد .\r\nعبد اللّه ابو محمد بن مسلم بن قتيبه مؤلف كتاب « ادب الكاتب » و « كتاب - المعارف » كه از اهل كوفه بود ولى به دينورى معروف شده زيرا قاضى دينور بود وفات يافت گفته شد : وفات او در سنه دويست و هفتاد بود .\r\nابو سعيد حسن بن حسين بن عبد اللّه يشكرى نحوى راويه ( روايت كننده اخبار و حكايات و اشعار ) درگذشت او در سنه دويست و دوازده متولد شده بود .\r\nمحمد بن على ابو جعفر قصاب كه يكى از همگنان سرى و يار جنيد هم كه مدتى مصاحب او بود وفات يافت .\r\n\r\nسنه دويست و هفتاد و هفت\r\nدر آن سال بازمار ( بازيار و مازيار ) خمارويه را بطرسوس دعوت كرد زيرا خمارويه براى او سى هزار دينار ( زر ) و پانصد جامه و پانصد عبا و سلاح بسيار فرستاده بود و چون هدايا رسيد بنام او خطبه و دعا خواند او باز پنجاه هزار دينار فرستاد .\r\nدر ماه ربيع الثانى ميان وصيف غلام ابن ابى الساج و بربريان اتباع ابو الصقر جنگ واقع شد ميان طرفين گروهى كشته شدند آن واقعه در « باب الشام » رخ داد .\r\nابو الصقر سوار شد و متحاربين را پراكنده كرد .\r\nيوسف بن يعقوب متصدى مظالم ( رئيس ديوان عدالت و رسيدگى بتظلم و\r\n\r\n","description":"","footnote":"","page_name":" 275 ","page_number":275},
  {"content":"\r\n\r\nمظالم جمع مظلوم است ) شد و دستور داد منادى ندا كند هر كه از امير الناصر لدين اللّه الموفق يا شخص ديگرى تظلم دارد بديوان مراجعه كند .\r\nدر ماه شعبان يكى از بزرگترين فرماندهان و سالاران خمارويه بن احمد بن طولون با سپاهى عظيم وارد بغداد شد .\r\nهارون بن محمد بن عيسى هاشمى امير الحاج شد .\r\nابو جعفر احمد بن محمد بن ابى المثنى موصلى كه بسيار حديث روايت ميكرد و راستگو و استوار بود درگذشت .\r\nابو حاتم رازى كه نامش محمد بن ادريس بن منذر و از همگنان بخارى و مسلم بشمار مىآمد وفات يافت . همچنين يعقوب بن سفيان بن حوان‌سرى كه از شيعيان بود و يعقوب بن يوسف بن معقل اموى پدر ابو العباس اصم ( كر ) و عريب مغنيه ( زن آواز - خان ( مأمونيه ) گفته شد : او دختر جعفر بن يحيى بن خالد بن برمك بوده در سنهء صد و هشتاد متولد شد و ابو سعيد خراز كه نامش احمد بن عيسى اينها در اين سال وفات يافتند . گفته شد : در سنه دويست و هشتاد و اين روايت نخستين بحقيقت نزديكتر است ( خراز با خاء نقطه‌دار و راء و زاء است ) . ( خزر مهره و مقصود او صاحب سبحه بود و همواره تسبيح مىكرد نه از خرازى . )\r\n\r\nسنه دويست و هفتاد و هشت\r\n\r\nبيان فتنه بغداد\r\nدر آن سال جنگ ميان اتباع وصيف خادم و بربريان با اتباع موسى خواهر زاده مفلح رخ داد و چهار روز دوام يافت و بعد طرفين آشتى كردند . گروهى از طرفين كشته شدند . پس از آن ميان نصريين و اتباع يونس زد و خوردى واقع و يك نفر در جانب شرقى بغداد كشته شد .\r\n\r\n","description":"","footnote":"","page_name":" 276 ","page_number":276},
  {"content":"\r\n\r\n\r\nبيان مرگ موفق\r\nدر آن سال ابو احمد موفق باللّه بن متوكل در گذشت .\r\nاو در لرستان بيمار شد و مرض او شدت يافت نقرس هم داشت كه قادر بر سوارى نبود براى او تختى ساختند ( تخت روان ) كه داراى گنبد ( سرپوشيده ) بود يك خادم با او سوار مىشد كه پاى او را ( از درد نقرس ) خنك ميكرد . يخ هم بر پاى او مىنهادند . پس از آن به مرض داء الفيل و تورم مبتلا شد . داء الفيل ورم ساق است كه آب از آن ترشح مىكند ( عرق ) . تخت او را ( بجاى چهارپا ) چهل مرد حمل مىكردند ولى بتناوب . روزى بآنهائى كه تخت او را بر دوش ميكشيدند گفت : شما از حمل و كشيدن اين تخت خسته شديد و بستوه آمديد . من آرزو دارم كه يكى از شما باشم . بار بر دوش بكشم و طعام بخورم و تندرست باشم .\r\nدر حال بيمارى گفت : ديوان من روزى صد هزار تن را مىدهد و در ميان آنها يك تن بدتر از من يافت نمىشود . شب دوم صفر بكاخ خود رسيد و چون ابو الصقر از خانه خارج شد مرگ موفق شايع گرديد . او دستور داده بود كه ابو العباس در زندان بماند و از او مراقبت شود . مرگ او همه جا شايع شد زيرا او حال غش و اغما داشت . ابو الصقر كسانى بمدائن فرستاد كه معتمد و خانواده و فرزندانش را بكاخ خود در بغداد منتقل كردند . ابو الصقر هم ديگر بكاخ موفق نرفت . چون غلامان متمايل به فرزند موفق ابو العباس حال را بدان گونه ديدند . همچنين سالاران غلامان شخص ابو العباس يقين كردند كه موفق در گذشته يا در حال مرگ است درهاى زندان ابو العباس را شكستند .\r\nچون ابو العباس هجوم آنها را ديد گمان كرد كه آنها قصد جان او را دارند شمشير خود را كشيد و بغلامى كه نزد او بود گفت : به خدا قسم آنها به من نخواهند رسيد و تا در من رمقى هست خواهم زد و چون رسيدند ديد پيشاپيش آنها غلام او وصيف موشگير ( فارسى ) است چون او را ديد شمشير انداخت و دانست كه آنها\r\n\r\n","description":"","footnote":"","page_name":" 277 ","page_number":277},
  {"content":"\r\n\r\nبراى رهائى او آمده‌اند . او را از محبس بيرون كشيدند و نزد پدر محتضر او بردند .\r\nچون پدر ديده گشود او را نزديك كرد . ابو الصقر سالاران و فرماندهان را نزد او ( موفق ) جمع كرد و دستور داد و پل بغداد را قطع كنند . مردم از جانب شرقى بغداد با آنها جنگ كردند و عدهء از طرفين كشته شدند .\r\nچون مردم دانستند موفق هنوز رمق دارد آرام شدند محمد بن ابى الساج نزد او رفت و از ابو الصقر جدا شد . سالاران ديگر هم ابو الصقر را ترك كردند . چون ابو الصقر وضع را دگرگون ديد خود و فرزندش نزد موفق رفتند . موفق چيزى از جريان ( ملاقات ابن ابى الساج و غيره ) به او نگفت : او هم با فرزندان ديگرش در كاخ موفق ماند . بعد او و فرزندان باتفاق « بكتمر » در يك زورق سوار شدند ناگاه با طيار ( قايق سريع السير ) ابى ليلى بن عبد العزيز بن ابى دلف روبرو شد آن طيار آنها را به خانه على بن جهشيار برد . دشمنان ابو الصقر گفتند : او مىخواست نزد معتمد مقرب شود كه گنج و مال موفق را به او بدهد . دشمنان اين شايعه را همه جا منتشر كردند و مردم خانه ابو الصقر را غارت نمودند بحديكه زنان و حرم او پا برهنه از كاخ بيرون رفتند خانه‌هاى اطراف خانهء او را هم غارت كردند درهاى زندان را هم شكستند و هر كه زندانى بود آزاد شد . در آن هنگام موفق به فرزند خود ابو العباس و ابو الصقر خلعت داد و هر دو سوار شدند . ابو العباس به خانه خود رفت و ديد كه خانه را غارت كرده‌اند . او يك حصير عاريه خواست و بر آن نشست .\r\nابو العباس هم شرطه را بغلام خود بدر سپرد . محمد بن غانم بن شاه را امير جانب شرقى نمود . موفق هم جان سپرد و آن در تاريخ چهارشنبه بيست و دوم ماه صفر سال جارى بود .\r\nدر شب پنجشنبه در محل رصافه به خاك سپرده شد .\r\nابو العباس براى سوگوارى نشست .\r\nموفق نيك رفتار و دادگستر بود خود شخصا براى رسيدگى بدعاوى و تظلم مىنشست قضاوت هم در حضور او رأى و حكم مىدادند و مردم به حق خود از يك ديگر و اصل مىشدند . او دانشمند و اديب و عالم يعلم انساب و فقه و سياست و كشور دارى\r\n\r\n","description":"","footnote":"","page_name":" 278 ","page_number":278},
  {"content":"\r\n\r\nو غير آن بود . روزى گفت : جد من عبد اللّه بن عباس گفت : مگس بر همنشين من مىنشيند و به من آزار مىدهد . اين منتهاى مكارم اخلاق است . من به خدا سوگند همنشينان خود را بديدهء مىبينم كه با آن برادران خود را مىبينم . به خدا اگر مىتوانستم نام و نشان آنها را تغيير بدهم بجاى اينكه آنها را تغيير بدهم بجاى اينكه آنها را همنشين بخوانم دوست و برادر ميخواندم .\r\nيحيى بن على گفت : موفق روزى همنشينان خود را دعوت كرد و من سبقت جسته تنها رفتم چون او مرا تنها ديد گفت :\r\n و استصحب الاصحاب حتى اذا دنوا * و ملوا من الادلاج جئتكم و حدى \r\nيعنى : من صحبت ياران را مىپذيرم و چون آنها نزديك شوند و از شب‌نشينى بستوه آيند من تنها وارد مىشوم .\r\nمن كه اين شعر را ( درباره خود ) شنيدم براى او دعا كردم و ثنا گفتم كه بموقع انشاد كرده ، او نيكىهاى بسيار داشت و اينجا گنجايش ندارد .\r\n\r\nبيان بيعت با معتضد براى ولايت‌عهد\r\nچون موفق در گذشت سران سپاه همه جمع شدند و با ابو العباس فرزند او براى ولايت‌عهد دوم بعد از مفوض فرزند معتمد بيعت كردند لقب معتضد هم به او دادند و در بيست و سيم ماه صفر روز جمعه بنام او بعد از مفوض خطبه خواندند و ياران و اتباع پدرش گرد او تجمع نمودند و هر چه تحت اختيار پدر او بود به او رسيد .\r\nمعتمد ابو الصقر و ياران او را دستگير و خانه آنها را غارت كرد ، بنى الفرات را هم تعقيب كرد كه همه پنهان شدند .\r\nعبد اللّه بن سليمان بن وهب را خلعت داد و مقام وزارت داد محمد بن ابى الساج را هم بواسط فرستاد كه غلام خويش وصيف را ببغداد برگرداند . وصيف بشوش رفت و مرتكب فساد شد و غارت كرد و از برگشتن خوددارى نمود .\r\n\r\n","description":"","footnote":"","page_name":" 279 ","page_number":279},
  {"content":"\r\n\r\nدر آن سال على بن ليث برادر صفار كشته شد ، رافع بن هرثمه او را كشت زيرا كينه او را در دل داشت و على برادر خود ( عمرو ) را ترك كرده ( و برافع پناه برده ) بود .\r\nدر آن سال آب رود نيل فرو رفت و نرخ خواربار در مصر گران شد .\r\n\r\nبيان آغاز كار قرامطه\r\nدر آن سال در پيرامون كوفه گروهى بنام « قرامطه » جنبيدند .\r\nآغاز كار آنها چنان كه بيان شده چنين بود كه مردى از آنها در ناحيهء خوزستان از توابع كوفه در محلى بنام نهرين تظاهر بزهد و تقوى مىكرد ، كار او صنعت برگ خرما و حصير بافى بود و از مزد كار خود طعام مىخورد و بسيار نماز مىخواند مدتى بدان حال گذراند ، هنگامى كه كسى نزد او مىنشست او سخن از دين‌دارى و پرهيزگارى مىراند و نماز را بمردم مىآموخت و به ترك دنيا تشويق مىكرد و مىگفت : نماز كه بر مردم واجب شده شبانه روز پنجاه نماز است ، او نزد بقالى مىنشست ، روزى جمعى نزد بقال رفته از او خواستند مردى امين براى نگهدارى خرما كه بدست آورده بودند معين كند و او آن مرد را نامزد كرد و گفت : اگر قبول كند بدانيد در حراست خرماى شما بهترين كس خواهد بود .\r\nآنها با او گفتگو كردند و او با يك مزد معين پذيرفت . اغلب روزها روزه مىگرفت و هنگام افطار از آن بقال يك رطل خرما مىخريد و افطار مىكرد و دائما در حال نماز بود .\r\nهسته خرما را كه مىخورد جمع مىكرد و به آن بقال مىداد . چون بازرگانان خرماى خود را حمل كردند حساب مزد آن مرد را به بقال پرداختند و آن مرد هم طلب بقال را داد و بقال هم قسمت هسته را از قيمت خرما كاست . بازرگانان ندانستند او را زدند و گفتند تنها به خوردن خرماى ما اكتفا نكردى اكنون قيمت هسته آن را مطالبه مىكنى ؟ بقال به آنها گفت : هرگز خرماى شما را نخورده\r\n\r\n","description":"","footnote":"","page_name":" 280 ","page_number":280},
  {"content":"\r\n\r\nاو از من خرما مىخريد . آنها از نواختن آن مرد پشيمان شدند و از او پوزش و بخشش خواستند او هم آنها را بخشيد و زهد و تقوى و ديندارى او در ديه بيشتر شيوع يافت و مردم بر اندازهء پارسائى او آگاه شدند او بمردم اطلاع داد كه براى پيشوائى و امامت يكى از خاندان پيغمبر دعوت مىكند عدهء بسيارى از مردم دعوت او را پذيرفتند . بعد از آن بيمار شد و او را در كنار راه انداختند . در ديه يك مرد سرخ چشم بود كه چندين گاو نر داشت و بر آنها بار مىكشيد . او را « گرميته » مىگفتند و معنى آن سرخ چشم است . اين معنى در لغت نبط آمده ( نبط بقيه قوم بين النهرين ) كه بعد از اسلام ماندند . بقال با گرميته مذاكره كرد كه مرد بيمار را به خانه خود ببرد و پرستارى كند او هم پذيرفت مريض هم نزد گرميته ماند تا بهبود يافت . پس از آن اهالى آن محل را براى متابعت و اعتقاد بمذهب و طريق خود دعوت كرد و آنها هم اجابت و قبول كردند او از هر مردى كه مذهب او را قبول مىكرد يك دينار مىگرفت و مىگفت : اين حق امام است . آنگاه شروع بتشكيلات خود كرد و دوازده تن نقيب از آنها برگزيد و به آنها گفت : مردم را بمذهب خود دعوت كنيد زيرا عيسى بن مريم دوازده حوارى داشت . اهالى آن نواحى كار خود را رها كردند و سرگرم صلوات شدند كه او آن صلوات را فرض و مرسوم نمود .\r\n« هيصم » در آن نواحى مزارع و املاك داشت . متوجه شد كه برزگران در كار خود تسامح و اهمال مىكنند . علت را پرسيد : گفته شد كه چنين مردى زارعين و كارگران را بصلوات و عبادت واداشته و آنها از انجام كار كشت و زرع بالطبع باز مانده‌اند .\r\n« هيصم » آن مرد را گرفت و بازداشت و در حجره را بر او قفل كرد و قسم خورد كه او را بكشد پس از آن سرگرم مىگسارى شد و در عالم مستى خوابيد و كليد حجره قفل شده را زير بالش خود نهاد . كنيزى داشت بر جريان بازداشت\r\n\r\n","description":"","footnote":"","page_name":" 281 ","page_number":281},
  {"content":"\r\n\r\nآن مرد آگاه شد كليد را برداشت و او را آزاد كرد و باز كليد را زير بالش « هيصم » نهاد . بامدادان « هيصم » برخاست و در را باز كرد كه آن مرد را بكشد او را نيافت . ميان مردم شايع شد كه او با معجزه از زندان و كشتن جسته و گفتند او به آسمان رفته .\r\nپس از آن در جاى ديگر ظاهر شد و گروهى از ياران سابق خود را ديد از او پرسيدند كه چه شده ( چگونه آزاد شده ) گفت : هيچ كس نمىتواند به من آزار بدهد و آسيب برساند . او در نظر پيروان بسيار بزرگ و مقدس شد .\r\nپس از آن از بيم دشمنان بشام رفت و كسى بر حال او گاه نشد . او را بنام آن مرد گاودار ( به سرخ چشم ) ناميدند كه « گرميته » باشد و بعد مخفف و محرف شد كه « قرمط » گفتند . اين شرح را « زكرويه » روايت كرده است .\r\nگفته شد : « قرمط » لقب مردى در پيرامون كوفه بود كه بار غله را بر گاوهاى نر حمل مىكرد و نامش حمدان بود . پس از آن مذهب « قرامطه » در اطراف كوفه شايع و منتشر شد . طائى احمد بن محمد بر احوال پيروان آن مذهب آگاه شد . مقرر كرد كه هر يكى از آنها بايد ساليانه يك دينار بدهد كه همه دادند . پس از آن گروهى از كوفه نزد دولت شكايت كردند كه دينى نو غير از دين اسلام ظاهر شد و طائى از معتقدين آن دين جزيه دريافت مىكند . آنها معتقد هستند كه امت محمد در خور تيغ بىدريغ هستند مگر آنكه با آنها بيعت كند و كيش آنان را بپذيرد .\r\nاز چگونگى عقيده و مذهب « قرامطه » نقل شده كه آنها چنين كتابى دارند كه اين بيان در آن درج شده : « بسم اللّه الرحمن الرحيم : فرج بن عثمان كه اهل قريه نصرانه و مبلغ مسيح است مىگويد : مسيح كلمه خداوند است و مسيح مهدى مىباشد و مسيح احمد بن محمد بن الحنفيه است ( فرزند على بن ابى طالب كه بعقيده كيسانيها امام سيم شيعه است ) و او جبرئيل است . او گويد : مسيح براى من به صورت انسان مصور شده و به من گفت : تو مقصود و تو حجت ( حجت قائم\r\n\r\n","description":"","footnote":"","page_name":" 282 ","page_number":282},
  {"content":"\r\n\r\nمنتظر ) و تو ناقه ( ماده شتر صالح در قرآن ) و تو يحيى بن زكريا و تو روح القدس هستى . به او آموخت كه نماز چهار ركعت است دو ركعت قبل از طلوع آفتاب و دو ركعت بعد از غروب . اذان هم براى هر نمازى چنين است : اللّه اكبر - اللّه اكبر - اشهد ان لا إله الا اللّه دو بار . اشهد ان آدم رسول اللّه اشهد ان نوحا رسول اللّه اشهد ان ابراهيم رسول اللّه اشهد ان موسى رسول اللّه اشهد ان عيسى رسول اللّه اشهد ان محمد رسول اللّه اشهد ان احمد بن محمد الحنفيه رسول اللّه . در هر ركعت نماز بايد استفتاح را ( كه جعل شده ) بخواند و آن ( سوره ) بر احمد بن محمد بن حنفيه نازل شده . قبله هم بيت المقدس باشد . حج هم سوى بيت المقدس باشد : روز تعطيل هم بجاى آدينه دوشنبه باشد كه در آن روز نبايد كار كرد . اما سوره ( كه بر احمد بن حنفيه نازل شده ) چنين است .\r\nالحمد اللّه بكلمة و تعالى باسمه المتخذ لاوليائه باوليائه قل ان الاهلة مواقيت للناس طاهرها ليعلم عدد السنين و الحساب و الايام و باطنها اوليائى الذين عرفوا عبادى سبيلى اتقونى يا اولى الالباب و انا الذى لا اسأل عما افعل و انا العليم الحكيم و انا الذى ابلو عبادى و امتحن خلقى فمن صبر على بلائى و محنتى و اختيارى القيته فى جنتى و اخلدته فى نعمتى و من زال عن امرى و كذب رسلى اخذته مهانا فى عذابى و اتممت اجلى و اظهرت امرى على السنته رسلى و انا الذى لم يعل على جبار الا وضعة و لا عزيز الا اذللته . و ليس الذى اصر على امرى و دام على جهالته و قالوا لن نبرح عليه عاكفين و به موقنين اولئك هم الكافرون . پس از آن ركوع كند و در ركوع بگويد : سبحان ربى رب العزه و تعالى عما يصف الظالمون آن را دو بار تكرار كند و در سجود بگويد : اللّه اعلى اللّه اعلى اعظم الله اعظم يكى از قواعد دين او اين است كه انسان سالى دو بار روزه بگيرد يكى در مهرگان و ديگرى در نوروز . نبيند حرام و خمر حلال است ( خمر آب انگور و نبيذ ساير مشروبات الكلى مىباشد ) از جنابت غسل لازم نيست فقط وضو گرفته شود . هر كس با او بستيزد قتل او واجب است . هر كس هم مخالف او باشد ولى جنگ نكند بايد جزيه بدهد . هر حيوانى كه دندان ناب ( بادام شكن ) يا چنگال درنده\r\n\r\n","description":"","footnote":"","page_name":" 283 ","page_number":283},
  {"content":"\r\n\r\nداشته باشد حرام است .\r\n( ما از ترجمه خرافات خوددارى مىكنيم اگر چه تا كنون چيزى بدون ترجمه نگذاشتيم ولى اين الفاظ و اوهام در خور ترجمه نمىباشد و خواننده بفهم آنها نيازى ندارد و فهم آنها هم آسان است و حاجت بتفصيل و شرح ندارد ) قرمط به اطراف كوفه رفت . قبل از قتل صاحب الزنج نزد او رفت و گفت :\r\nمن داراى مذهب و دين هستم و صد هزار شمشير دارم اگر با هم توافق داشته باشيم متحد خواهيم شد و ترا نجات خواهم داد چون با هم بحث و مذاكره كردند صاحب الزنج او را نپذيرفت و نا اميد برگشت . ( اين دليل اين است كه صاحب الزنج متدين و علوى بوده كه براى احراز قوه و اقتدار حتى در حين زوال از قبول اتحاد با قرمطيان خوددارى كرد و عقيدهء آنها را باطل دانست و گر نه براى نجات خود از هلاك مىتوانست با آنها مدارا كند )\r\n\r\nبيان جنگ و غزاى روم و مرگ بازمار\r\nدر ماه جمادى الثانية سال جارى احمد عجيفى وارد شهر « طرسوس » شد و باتفاق مازيار صائفه ( بلاد روم ) را قصد كرد . يك پاره سنگ از منجنيق دشمن بدنده مازيار اصابت كرد نزديك بود « شكند » را فتح كند ولى بسبب جرح و شكستن دنده از گرفتن آن منصرف شد و هنگام مراجعت در نيمه راه وفات يافت و نعش او را به شهر طرسوس بردند كه در آنجا به خاك سپرده شد . او مطيع خمارويه بن احمد بن طولون شده بود چون درگذشت ابن عجيف جانشين او شد . بخمارويه نوشت و خبر مرگ او را داد خمارويه هم او را والى طرسوس كرد اسب و سلاح و ذخيره و غير آن براى او فرستاد . بعد او را عزل و پسر عم خود محمد بن موسى بن طولون را بجاى او نصب نمود .\r\n\r\n","description":"","footnote":"","page_name":" 284 ","page_number":284},
  {"content":"\r\n\r\n\r\nبيان فتنه طرطوس\r\nدر آن سال مردم طرطوس بر امير محمد بن موسى شوريدند و او را گرفته بند كردند . سبب اين بود كه موفق خادمى بنام راغب داشت هنگام مرگ موفق راغب جهاد شد و بطرسوس رفت كه در آن جا اقامت كند . چون بشام رسيد چهارپايان و اسباب و آلات و چادرها را پيشاپيش به شهر طرسوس فرستاد . خود او مجرد سوى خمارويه بشام رفت كه به او بگويد قصد جهاد دارد . چون بدمشق رسيد خمارويه او را ديد و گرامى داشت و انس يافت و مهربانى كرد . راغب شرم داشت كه او را بدرود گويد و بطرسوس برود اقامت او نزد خمارويه بدرازا كشيد . اتباع او كه با اسب و چادر و اسباب و ذخائر رفته بودند گمان بردند كه خمارويه او را به زور باز داشته و خبر توقيف او را شايع كردند و مردم آن كار را زشت و گناه بزرگ دانستند كه خمارويه عمدا يك مجاهد را كه در راه خدا جانبازى مىكند بگيرد و بند كند به همان سبب بر محمد بن موسى پسر عم خمارويه شوريدند و او را بند كردند و گفتند :\r\nتو در زندان خواهى ماند تا پسر عم تو راغب را آزاد كند . خانه او را هم غارت كردند و حرم او را هتك حرمت نمودند . خمارويه شنيد راغب را آگاه و فورا روانه كرد .\r\nچون راغب رسيد اهالى طرسوس امير را آزاد كردند . او به آنها گفت : بدا به حال مجاورين شما ( كه او باشد ) خداوند همسايه شما را زشت بدارد . پس از آن سوى بيت المقدس رفت و در آنجا اقامت گزيد . چون او از طرسوس خارج شد عجيفى بازگشت\r\n\r\n","description":"","footnote":"","page_name":" 285 ","page_number":285},
  {"content":"\r\n\r\n\r\nبيان حوادث\r\nدر آن سال ستاره دنباله دار پديد آمد . اول دنباله او مجموع بود بعد دراز شد .\r\nهارون بن محمد اسحاق هاشمى امير الحاج شد .\r\nعبد الكريم « ديرعاقولى » درگذشت .\r\nاسحاق بن كنداج در گذشت و ايالت او در موصل و ديار ربيعه بفرزندش محمد واگذار شد .\r\nادريس بن سليم فقعمى موصلى كه حديث بسيار روايت مىكرد وفات يافت .\r\nاو پرهيزگار بود .\r\n\r\nسنه دويست و هفتاد و نه\r\n\r\nبيان خلع جعفر بن معتمد از ولايت‌عهد اولى و ولايت‌عهد معتضد\r\nدر ماه محرم آن سال معتمد مجلسى منعقد و سالاران و فرماندهان و قضات و اعيان مردم را احضار و اعلان كرد كه فرزند خود مفوض الى اللّه را از ولايت‌عهد نخستين خلع و آن را بمعتضد باللّه ابى العباس احمد بن موفق ( وليعهد دوم ) واگذار كرده و مردم همه شاهد آن خلع و آن ولايت شدند . او گفت از عهد و پيمان فرزندش برى شده ، آنگاه نام او را از خطبه و سكه و مراسلات و غير آن حذف كرد . بنام معتضد هم خطبه خواند و آن روز روز بزرگ بود . يحيى بن على در تهنيت معتضد گفت :\r\n\r\n","description":"","footnote":"","page_name":" 286 ","page_number":286},
  {"content":"\r\n\r\n لهينك عقد انت فيه المقدم * حبال به رب بفضلك اعلم\r\nفان كنت قد اصبحت والى عهدنا * فانت غدا فينا الامام المعظم\r\nو لازال من ولاك فينا مبلغا * مناك و من عاداك يشجى و يرغم\r\nو كان عمود الدين فيه تاود * فعاد بهذا العهد و هو مقوم\r\nو اصبح وجه الملك جذلان ضاحكا * يضيء لنا منه الذى كان يظلم\r\nفدونك فاشدد عقد ما قد حويته * فانك دون الناس فيه المحكم \r\nيعنى - گوارا باد ( تهنيت ) براى تو پيمانى كه بسته شده و تو در آن مقدم هستى ( بر فرزند خليفه ) خداى تو كه بفضل تو داناتر است آن را به تو بخشيد ( ولايت‌عهد و پيمان و عقد ) .\r\nتو امروز ولى عهد ما شدى و تو فردا پيشواى معظم ما خواهى بود .\r\nكسى كه اين ولايت ( عهد ) را به تو بخشيد ترا بآرزوى خود خواهد رسانيد .\r\nدشمن تو منكوب و سرشكسته مغلوب خواهد شد .\r\nستون دين كج بود اينك با اين عهد راست و استوار شده .\r\nروى ملك شاد و خندان شد . براى ما روشن كرد هر چه پيش از اين تاريك بود .\r\nهان آنچه را بدست آوردى محكم نگه‌دار و استوار زيرا تو از ميان مردم يگانه صاحب اختيار و حاكم مطلق هستى . ( محكم بتشديد - داور - صاحب راى - حكم مختار ) .\r\nدر آن سال منادى در مدينة السلام ( بغداد ) ندا داد كه در معبر و در مسجد قاضى منجم و فال گير نباشند ( زاجر - كه كبوتر را طيران مىداد و آن كبوتر اگر به طرف راست پرواز كند تفال بخير مىشود و اگر به چپ بدبينى و شر مىشود ) وراقون ( كتابفروشان ورق كاغذ است كه آنها كتب استنساخ مىكردند جمع وراق فاعل ورق است ) سوگند ياد كردند كه كتب و نامه‌هاى علم كلام و جدل و فلسفه را نفروشند .\r\nجراد منشى ابو الصقر كه اسماعيل بن بلبل باشد دستگير شد .\r\n\r\n","description":"","footnote":"","page_name":" 287 ","page_number":287},
  {"content":"\r\n\r\nابو طلحه منصور بن مسلم از شهرزور بازگشت شهرزور تيول او بود او را گرفتند و بازداشتند . همچنين منشى او عقامه كه هر دو بزندان سپرده شدند .\r\n\r\nبيان جنگ ميان خوارج و اهل موصل و اعراب\r\nدر آن سال خوارج كه پيشواى آنها هارون بود همه تجمع نمودند .\r\nداوطلبان و مجاهدين موصل هم با آنها بودند همچنين ديگر كسان باتفاق حمدان - بن حمدون تغلبى ( جد پادشاهان و امراء بنى حمدان مانند سيف الدوله و ناصر الدوله و ابو فراس كه شيعه بودند ) همه بر جنگ بنى شيبان تصميم گرفتند . سبب اين بود كه بسيارى از بنى شيبان به قصد « نينوى » ( مركز آشور در قديم ) از « زاب » عبور كردند . نينوى تابع موصل بود و آنها خواستند آن شهر را غارت كنند .\r\nهارون شارى ( خريدار نفس خود باصطلاح خوارج ) و حمدان بن حمدون و بسيارى از اعيان و بزرگان موصل تصميم گرفتند كه با آنها جنگ و دفاع كنند .\r\nبنى شيبان در محل « باعشيقا » لشكر زده بودند . هارون بن سليمان مولاى احمد بن عيسى بن شيخ امير ديار بكر با آنها بود كه محمد بن اسحاق بن كنداج او را بايالت موصل منصوب كرده بود والى اهالى موصل او را نپذيرفته و راه نداده بلكه او را طرد و اخراج كردند او ناگزير بنى شيبان را قصد كرد و با آنها متحد شد كه آنها را در سركوبى خوارج يارى و اهالى موصل را هم سركوب نمايد .\r\nطرفين متحارب صف كشيدند و جنگ آغاز شد و بنى شيبان شكست خورده گريختند و حمدان و خوارج آنها را دنبال كردند و خانه آنها را تملك نمودند و سرگرم غارت شدند كه بنى شيبان در محل « زاب » دچار شدند و دانستند راه فرار نخواهد بود و ناگزير بايد دچار هلاك شوند پس جانبازى و پايدارى نمودند و بازگشتند كه مردم مشغول غارت بودند غافل گير شدند و بنى شيبان بسيارى از اهالى موصل را كشتند همچنين متفقين آنها ( خوارج و اتباع حمدان ) آنگاه روزگار برگشت و پيروزى نصيب اعراب\r\n\r\n","description":"","footnote":"","page_name":" 288 ","page_number":288},
  {"content":"\r\n\r\nشد . هارون بن سيما هم خبر واقعه را بمحمد بن اسحاق بن كنداج نوشت و اطلاع داد اگر او حاضر نشود شهر موصل از اختيار وى خارج خواهد شد . ابن كنداج با سپاهى عظيم سوى موصل لشكر كشيد و مردم شهر از او ترسيدند بعضى را سوى بغداد گسيل داشتند كه امير و والى براى موصل درخواست و دست ابن كنداج را كوتاه كنند . در عرض راه از شهر حديثه گذشتند كه در آنجا محمد بن يحيى مجروح راهدار و نگهبان طريق بود كه از طرف معتضد برگزيده شده و در آن هنگام فرمان معتضد رسيد كه محمد مزبور امير و والى موصل باشد .\r\nنمايندگان موصل او را تشويق كردند كه زودتر از ابن كنداج بشتابد و شهر را بگيرد و به او گفتند : اگر ابن كنداج بموصل برسد او قادر بر ايالت آن نخواهد بود .\r\nمحمد مجروح شتاب كرد و بموصل رسيد و ابن كنداج به شهر بلد رسيد و پشيمان شد كه چرا زودتر نرفت . بخمارويه نوشت و خبر داد كه شهر موصل از دست رفته .\r\nخمارويه ابو عبد اللّه بن جصاص را با هدايا و تحف بسيار نزد معتضد فرستاد و چند مطلب درخواست كرد يكى از آنها ايالت موصل بود چنان كه پيش هم تحت امر او بوده زيرا اهالى موصل نسبت برجال و امراء خليفه بدبين ( و هواخواه خمارويه ) هستند ولى معتمد پاسخ نداد و اعتنا نكرد و مجروح ( نام خانواده او ) در موصل ( بعنوان والى ) ماند و پس از اندك مدتى معتضد او را بر كنار كرد و بجاى او على بن داود بن رهزاد كردى ( نام فارسى ) را نصب نمود شاعرى بنام عجينى در اين باره گفت :\r\n ما رأى الناس لهذا الدهر * مذ كانوا شبيها\r\nذلت الموصل حتى * امر الاكراد فيها \r\n\r\n","description":"","footnote":"","page_name":" 289 ","page_number":289},
  {"content":"\r\n\r\nيعنى : مردم از روزگارى كه بوجود آمده براى اين روزگار مانند نديده‌اند .\r\nموصل به اندازه خوار شده كه كردان در آن امير شده‌اند ( در قبال تعصب عربى ولى كردان كه از نژاد خالص آريائى و ايرانى حقيقى قديمى بوده و هستند و زبان و شعار آنها از نخست تا كنون ايرانى بوده حتى از نام امير كنونى هم كه رهزاد باشد مفهوم مىشود هميشه بر ممالك عرب و اسلام چيره بودند و همين بس كه قهرمان بزرگ اسلام صلاح الدين ايوبى از آنها بوده و بالعكس بايد گفت موصل با امارت كردان گرامى شده نه خوار ) .\r\nعجينى بانون است ( از عجين كه خمير باشد ) .\r\n\r\nبيان وفات معتمد\r\nدر آن سال معتمد على اللّه ( خليفه ) شب دوشنبه نوزدهم ماه رجب در بغداد درگذشت . او روز يكشنبه در كنار رود دجله كه محل حسنى در بغداد باشد در - باده‌گسارى افراط و شب هم پرخورى كرد و مرد . معتضد قضات و اعيان را احضار كرد و نعش او را نگاه كردند ( كه كشته نشده و اثر ضرب و جرح ندارد ) پس از آن بسامرا فرستاد و به خاك سپرده شد .\r\nسن معتمد پنجاه سال و شش ماه و او شش ماه از موفق بزرگتر بود .\r\nاو در مدت خلافت تحت امر برادرش موفق بود بقدرى بر او سخت گرفته بود كه روزى محتاج سيصد دينار شد و نتوانست فراهم كند اين شعر را گفت :\r\n أ ليس من العجائب ان مثلى * يرى ما قل ممتنعا عليه\r\nو تؤخذ باسمه الدنيا جميعا * و ما من ذاك شيء فى يديه\r\nاليه تحمل الاموال طرا * و يمنع بعض ما يجبى اليه \r\nيعنى : اين از شگفتيها نيست كه مانند من اندك چيز را از خود ممنوع و بريده بيند .\r\nتمام دنيا بنام او گرفته مىشود ولى از آن چيزى در دست او نباشد .\r\n\r\n","description":"","footnote":"","page_name":" 290 ","page_number":290},
  {"content":"\r\n\r\nهمه اموال براى او حمل مىشود و برخى از آنها كه استيفا شده از او دريغ شود .\r\nاو نخستين خليفه بود كه از شهر سامرا بعد از آبادى آن بجاى ديگر نقل مكان كرد و بازنگشت . ( در بغداد ماند تا مرد ) .\r\n\r\nبيان خلافت ابى العباس معتضد\r\nبامداد شب مرگ معتمد براى ابو العباس معتضد باللّه احمد بن موفق ابو طلحه بن متوكل بيعت خلافت گرفته شد . او شرطه را بغلام خود بدر واگذار كرد .\r\nعبيد اللّه بن سليمان را هم وزير و محمد بن شاه بن مالك را سرنگهبان نمود .\r\nدر آن هنگام كه ماه شوال بود رسول عمرو بن ليث با هداياى بسيار رسيد و از او درخواست كرد كه امارت و ايالت خراسان را بعمرو بن ليث واگذار كند كه كرد .\r\nپرچم ( معمولا براى امارت افراشته ميشد ) و خلعت داد . عمرو هم پرچم را سه روز در خانه خود برافراشت .\r\n\r\nبيان وفات نصر سامانى\r\nدر آن سال نصر سامانى درگذشت . برادرش اسماعيل بن احمد جانشين او شد .\r\nنصر ديندار و خردمند بود . شعر را خوب مىسرود . درباره رافع بن هرثمه چنين گفته :\r\n اخوك فيك على خبر و معرفة * ان الذليل ذليل حيثما كانا\r\nلو لا زمان خئون فى تصرفه * و دولة ظلمت ما كنت انسانا \r\nيعنى : برادر ( يارت ) با امتحان و شناسائى ( برادر دلسوز تو خواهد بود ) .\r\nانسان خوار هر جا كه باشد خوار است .\r\nاگر روزگار خيانت پيشه و دولت ستمگر نبود تو انسان ( كامل ) نمىشدى\r\n\r\n","description":"","footnote":"","page_name":" 291 ","page_number":291},
  {"content":"\r\n\r\n( زيرا در قبال ستمگر بانسانيت عمل مىكردى و دادگستر مىشدى ) .\r\n\r\nبيان عزل رافع بن هرثمه از ايالت خراسان\r\nدر آن سال معتضد رافع بن هرثمه را از ايالت و امارت كل خراسان عزل نمود . سبب اين بود كه معتضد برافع نوشت كه قرى و قصبات پيرامون رى را متعلق بدولت است باز بدولت واگذار كند و او نپذيرفت . ياران رافع به او نصيحت كردند كه املاك دولت را بازگرداند تا حال او با يك نامه و دستور دگرگون نشود باز هم از دوستان قبول نكرد . معتضد باحمد بن عبد العزيز بن ابى دلف نوشت كه با رافع جنگ كند و او را از ملك رى براند و نيز معتضد بعمرو بن ليث فرمان ايالت خراسان را داد . احمد بن عبد العزيز با رافع جنگ كرد و رافع مغلوب و منهزم گرديد و سوى گرگان رخت كشيد .\r\nاحمد بن عبد العزيز در سنه دويست و هشتاد درگذشت و رافع بملك رى بازگشت عمرو و بكر دو فرزند احمد بن عبد العزيز با او مقابله كردند جنگى سخت رخ داد و عمرو و بكر با سپاه خود گريختند و كشتار عظيمى از سپاه آن دو واقع شد و هر دو به شهر اصفهان ( محل حكومت آنها ) بازگشتند . رافع هم در ملك رى تا پايان سال اقامت نمود كه آخر سنه دويست و هشتاد بود .\r\nعلى بن ليث كه پناهنده رافع بود درگذشت .\r\nعمرو بن ليث هم لشكر كشيد و بنيشابور رسيد و آن در تاريخ جمادى الاولى سنه دويست و هشتاد بود . بر آن شهر استيلا يافت . خبر برافع رسيد ياران خود را جمع و مشورت كرد كه چه بايد بكند و گفت : دشمنان از هر سو بما احاطه كرده‌اند . من از اين ايمن نيستم كه همه آنها بجنگ ما متحد شوند . از يك طرف محمد بن زيد با ديلميان و از طرف ديگر عمرو بن عبد العزيز كه من نسبت به او چنين و چنان كردم و او منتظر فرصت است .\r\nعمرو بن ليث با لشكرهاى خود بخراسان رسيد . من صلاح در اين مىبينم كه\r\n\r\n","description":"","footnote":"","page_name":" 292 ","page_number":292},
  {"content":"\r\n\r\nبا محمد بن زيد آشتى كنم و طبرستان را به او برگردانم با ابن عبد العزيز هم آشتى كنم آنگاه سوى عمرو لشكر بكشم و او را از خراسان بيرون كنم . ياران او موافقت كردند . او نزد عبد العزيز فرستاد و با او آشتى كرد . در ماه شعبان سنه دويست و هشتاد هر دو توافق كردند .\r\nپس از آن سوى طبرستان رفت و در ماه شعبان دويست و هشتاد و يك وارد شد و در گرگان اقامت گزيده بود و كارها را نيك و استوار كرد و بمحمد بن زيد نامه نوشت و با او نيز آشتى كرد . محمد بن زيد به او وعده داده كه با چهار هزار مرد از دلبران ديلم او را يارى كند . او هم در طبرستان بنام محمد بن زيد خطبه خواند و در ماه ربيع الاول سنه دويست و هشتاد و دو در گرگان بنام محمد بن زيد هم خطبه كرد . خبر آشتى محمد بن زيد با رافع بعمرو بن ليث رسيد . عمرو بمحمد بن زيد پيغام داد كه او مردى خائن و غدار است اگر كارش محكم شود به تو خيانت خواهد كرد كارهاى گذشته او را هم يادآورى كرد محمد از يارى او با لشكر ديلم منصرف شد . چون عمرو رستگار و نيرومند شد حق محمد بن زيد را در خوددارى از يارى رافع شناخت و طبرستان را به او واگذار كرد .\r\nچون رافع كار محمد بن زيد را محكم نمود سوى خراسان لشكر كشيد و بنيشابور رسيد و آن در تاريخ ربيع الاخر سنه دويست و هشتاد و سه بود .\r\nجنگ ميان عمرو و رافع واقع شد . رافع گريخت و « بابيورد » پناه برد . عمرو دو فرزند برادر خود را معدل و ليث دو پسر على بن ليث را برد . آنها پس از مرگ پدر خود نزد رافع مانده بودند . چون رافع وارد ابيورد شد خواست بهرات يا مرو برود عمرو آگاه شد راه را در سرخس بر او بست . چون رافع دانست كه عمرو از نيشابور خارج شده از راههاى سخت و تنگنا و كوره راه كه غير طريق لشكركشى بود لشكر كشيد و داخل شهر نيشابور شد .\r\nعمرو هم از سرخس بازگشت او را در شهر محاصره كرد و بعضى از سالاران رافع امان خواستند و تسليم شدند . رافع و بقيه ياران او منهزم شدند .\r\n\r\n","description":"","footnote":"","page_name":" 293 ","page_number":293},
  {"content":"\r\n\r\nرافع برادر خود محمد بن هرثمه را نزد محمد بن زيد فرستاد و مطالبه انجام وعده نمود كه بايد او را با لشكر ديلمان يارى كند . محمد بن زيد حتى با يك مرد او را يارى نكرد .\r\nياران و غلامان رافع او را تنها گذاشتند و پراكنده شدند . او چهار هزار غلام داشت كه قبل از او هيچ كس چنين عدهء غلام نداشت . محمد بن هارون هم از او جدا شد و باسماعيل بن احمد سامانى در بخارا پيوست .\r\nرافع هم سوار جمازه شد و بخوارزم گريخت . هر چه مال و ذخيره داشت با عده كم حمل كرد و رفت و آن در تاريخ رمضان سنه دويست و هشتاد و سه بود .\r\nچون به محل « رباط جيوه » رسيد ، خوارزمشاه ابو سعيد درغانى را براى استقبال و پذيرائى او فرستاد ابو سعيد ديد كه عده اتباع و محافظين مال او كم است طمع و بمال او كرد خيانت نمود و او را كشت و سرش را بريد و نزد عمرو بن ليث فرستاد و عمرو هم سر را براى معتضد ( خليفه ) فرستاد كه در سنه دويست و هشتاد و چهار رسيد كه در بغداد نصب شد و خراسان يكسره تحت امارت عمرو بن ليث درآمد تا كنار رود جيحون .\r\n\r\nبيان حوادث\r\nدر آن سال حسين بن عبد اللّه معروف بجصاص ( گچ كار ) از مصر با هدايا و تحف رسيد و دختر خمارويه با معتضد ازدواج كرد ( هدايا هم جهاز او بود كه در تاريخ آن زمان مانند نداشت ) .\r\nاحمد بن عيسى بن شيخ قلعه « ماردين » را كه در تصرف محمد بن اسحاق بن كنداجيق بود تصرف نمود .\r\nهارون بن محمد امير حاج شد كه آن آخرين امارت حج او بود كه اول آن در سنه دويست و شصت و چهار آغاز شده بود .\r\nابو عيسى محمد بن عيسى بن سوره ترمذى سلمى در ترمذ در ماه رجب وفات كرد\r\n\r\n","description":"","footnote":"","page_name":" 294 ","page_number":294},
  {"content":"\r\n\r\nاو پيشوا و حافظ قرآن و داراى چندين تأليف و تصنيف بود يكى از آنها « جامع كبير » در حديث كه بهترين كتاب است ، او نابينا بود .\r\nابراهيم بن محمد بن مدبر در شوال درگذشت او رياست ديوان املاك را داشت .\r\n\r\nسنه دويست و هشتاد\r\n\r\nبيان بازداشت عبد اللّه بن مهتدى\r\nدر آن سال معتضد عبد اللّه بن مهتدى و محمد بن حسين معروف بشميله ( شميلهء مذكور از ياران صاحب الزنج بود كه در آخر روزگار او از موفق امان گرفت و بمعتضد پيوسته بود ) گرفت و هر دو را بند كرد . سبب آن اين بود كه يكى از تسليم‌شدگان ( از ياران و سپاهيان صاحب الزنج ) خبر داد ( بمعتضد ) كه او ( شميله ) براى خلافت كسى تبليغ مىكند كه نامش را نمىداند همين قدر مىداند كه او سپاهيان را با دعوت و تبليغ منحرف كرده ، معتضد او را گرفت و از او بازپرسى كرد و او چيزى بروز نداد و گفت : اگر آن مرد ( مقصود كسى كه براى او تبليغ مىكرد ) زير پاى من مىبود من هرگز از او پا برنميداشتم ( او را معرفى نمىكردم ) . دستور داد كه او را بيكى از عمودهاى خيمه ببندند و آتش روشن كنند و او را بر آتش بسوزاند و عذاب دهند و بعد گردنش را زدند و بدن نيم سوخته او را بدار كشيدند ، عبد الله بن مهتدى را هم بازداشت و چون دانست كه او را بىگناه است آزادش كرد .\r\nمعتضد بشميله گفت : شنيدم كه تو براى فرزند مهتدى تبليغ مىكنى . گفت :\r\nآنچه از من مشهود و مشهور شده من هواخواه آل ابى طالب هستم .\r\n\r\nبيان لشكر كشى معتضد سوى بنى شيبان و آشتى او با آنها\r\nاول ماه صفر معتضد از بغداد سوى بنى شيبان لشكر كشيد آنها در محلى از سرزمين جزيره تجمع كرده بودند .\r\n\r\n","description":"","footnote":"","page_name":" 295 ","page_number":295},
  {"content":"\r\n\r\nچون بنى شيبان قصد او را شنيدند اموال زنان و اطفال خود را در يك جا جمع نمودند و آماده شدند ، معتضد اول اعراب پيرامون « سن » را قتل عام كرد و تمام اموال آنها را ربود . به اندازه عدهء مقتولين هم در آب افتادند و غرق شدند .\r\nسپاهيان از حمل غنايم عاجز شدند و هر چه ربوده بودند ارزان فروختند كه قيمت يك گوسفند بيك درهم و قيمت يك نفر شتر پنج درهم شده بود . معتضد بموصل لشكر كشيد و بنى شيبان ترسيدند و درخواست عفو نمودند و گروگان دادند و او آنها را بخشيد و ببغداد بازگشت ، نزد احمد بن عيسى بن شيخ فرستاد و اموالى را كه او در « آمد » از ابن كنداجيق ربوده بود مطالبه كرد او هم هداياى بسيار فرستاد ( ابن كنداجيق كه گاهى هم ابن كنداج آمده در طبرى فقط ابن كنداج وارد شده ) .\r\n\r\nبيان قيام و خروج محمد بن عباده بر هارون كه هر دو خارجى بودند\r\nدر آن سال محمد بن عباده كه بكنيه « ابو حوزه » معروف و از بنى زهير و اهالى « قيراثا » از « بقعاء » بود بر هارون قيام و خروج نمود و هر دو از خوارج بودند .\r\nاو ( محمد بن عباده ) در آغاز كار تهى دست و بى نوا بود . خود و دو فرزندش ( از صحرا ) دنبلان از زير خاك مىكندند ، ( قارچ معروف ) و مىفروختند و از اين قبيل كارهاى ( ى حقير ) او جماعتى گرد خود جمع و تحكيم كرد ( گفت لا حكم الا لله شعار خوارج ) ، اهالى آن نواحى گرد او تجمع كردند و اعراب به او گرويدند و كار او بالا گرفت و نيرومند شد و ده يك از غله استيفا كرد و زكات گرفت .\r\nمحل « مطثايا » را براى دريافت باج و خراج قصد نمود و اهالى محل با او توافق كردند كه پانصد دينار ( زر ) بدهند و قبول كرد ، ماليات و خراج و زكات آن نواحى را گرفت و بازگشت . در شهر سنجار يك قلعه بنا كرد و در آن غله خواربار\r\n\r\n","description":"","footnote":"","page_name":" 296 ","page_number":296},
  {"content":"\r\n\r\nو ذخاير بسيار اندوخت فرزند خود ابو هلال را هم بنگهبانى آن قلعه گماشت و صد و پنجاه مرد از برگزيدگان بنى زهير تحت فرمان فرزند خود در قلعه سكنى داد غير از بنى زهير هم مردانى بودند . خبر تجمع و قيام آنها بهارون شارى ( خريدار نفس خود براى جهاد ) رسيد خود و اعيان ياران تصميم گرفتند اول آن قلعه را بگيرند و چون كار فتح قلعه را پايان دهند سوى محمد بن عباده لشكر بكشند .\r\nهارون اتباع خود را جمع كرد عدهء آنها بالغ بر هزار و دويست سوار و صد پياده بود براى تسخير قلعه شتاب و مدافعين را غافلگير و محاصره كرد . محمد بن عباده در محل « قيراثا » بود و از محاصره خبر نداشت ، هارون بگرفتن قلعه و جنگ با سكنه آن كوشيد . با خود نردبانها و كمندها براى گرفتن قلعه برده بود . اتباع هارون نمىگذاشتند كسى از بالاى ديوار سر برون آرد .\r\nبنى تغلب كه همراه هارون بودند محاصره‌شدگان بنى زهير را بدون اطلاع هارون امان دادند ، چون هارون آگاه شد سخت رنجيد و براى او ناگوار بود .\r\nاو قبل از آن امان ابو هلال بن محمد و عدهء از ياران او را كشت و قلعه را گشود و هر چه در آن بود ربود بعد خود محمد را كه در « قبراثا » بود قصد نمود با او مقابله كرد . او چهار هزار مرد جنگى داشت ، هارون شكست خورد و گريخت و پس از گريز در محلى ايستاد و ياران خود را بنام و نشان خواند چهل تن از آنها حاضر و آماده شدند با همان عده كم بر ميمنه محمد حمله كرد و آن را منهزم نمود .\r\nپس از آن بر خود محمد و اتباع او حمله كرد محمد گريخت و هارون تيغ را به كار برد و هزار و چهار صد تن از اتباع محمد را كشت و چون شب رسيد از جنگ دست كشيدند . هارون اموال و غنايم را ميان اتباع خود تقسيم كرد و محمد به شهر « آمد » رسيد كه حاكم شهر او را گرفت . حاكم احمد بن عيسى بن شيخ بود كه با نبرد بر او غلبه كرد و او را گرفت . و نزد معتضد فرستاد . معتضد دستور داد او را مانند گوسفند پوست بكنند كه كندند .\r\n\r\n","description":"","footnote":"","page_name":" 297 ","page_number":297},
  {"content":"\r\n\r\n\r\nبيان حوادث\r\nچون محمد بن ابى الساج پس از جنگ سخت و محاصره مراغه را گشود عبد اللّه بن حسين را پس از دادن امان گرفت . او و ياران او را بند كرد و بزندان سپرد و از او بازجوئى و بازپرسى كرد كه اموال او كجا سپرده يا نهاده شده و بعد از گرفتن اموال او را كشت ( با اينكه به او امان داده بود ) .\r\nاحمد بن عبد العزيز بن ابى دلف در گذشت و برادرش عمر بن عبد العزيز امير شد ( از امراء مشهور شيعه بودند ) .\r\nدر آن سال محمد بن ثور عمان را گشود و سر گروهى از اهالى آن سامان را بريد و فرستاد ( ببغداد ) .\r\nجعفر بن معتمد ( خليفه ) در ماه ربيع الاول در گذشت او نديم و همنشين معتمد ( خليفه ) بود .\r\nدر ماه جمادى الاولى عمر بن ليث وارد نيشابور شد .\r\nمحمد بن ابى الساج سى تن از خوارج را از راه موصل روانه كرد ( ببغداد ) گردن بيشتر آنان را زدند و بقيه را بزندان سپردند .\r\nاحمد بن ابا داخل شهر « طرسوس » شد . او از طرف خمارويه بن احمد بن طولون براى غزا و جهاد رفته بود . بعد از او بدر حمامى هم رسيد كه همه با هم باتفاق عجينى امير طرسوس روم را قصد كردند و بروميان تبه كار رسيدند .\r\nاسماعيل بن احمد سامانى هم ترك را براى غزا و جهاد قصد كرد و پايتخت پادشاه تركان را گشود و پدر پادشاه را اسير كرد همچنين بانوى او كه خاتون باشد و ده هزار اسير گرفت و بسيارى را كشت . از چهار پايان و حشم هم بى عد و حد و شمار ربود و بهر سوارى از اتباع او هزار درهم رسيد .\r\nراشد مولاى موفق در دينور وفات يافت و نعش او را با تابوت در ماه رمضان ببغداد حمل كردند .\r\n\r\n","description":"","footnote":"","page_name":" 298 ","page_number":298},
  {"content":"\r\n\r\nدر آن سال آبهاى شهر رى خشك شد و بهاى قيمت آب در رى و طبرستان هر سه رطل بيك درهم رسيد و خواربار گران شد .\r\nدر شوال ماه دچار خسوف شد . ظلمت بر اهالى « دبيل » چيره شد و مدتى تاريكى دوام يافت . هنگام عصر يك تند باد سياه ( مقصود حامل غبار سياه ) وزيد .\r\n( گويا در تعبير اشتباه شد و مقصود كسوف آفتاب است زيرا مؤلف نوشته قمر دچار كسوف شده و كسوف براى آفتاب و خسوف براى قمر است و اگر شب تاريك شود جاى تعجب نيست بلكه ظلمت روز موجب شگفت است و اين ظلمت تا عصر دوام يافت مسلما مقصود كسوف آفتاب است نه خسوف قمر ) نيمه شب هم زلزله رخ داد و شهر ويران شد و از خانه‌ها جز صد خانه چيزى نماند و باز پنجاه بار زمين لرزه واقع شد . از زير آوار صد و پنجاه هزار نعش بيرون آوردند كه همه مرده بودند .\r\nابو بكر بن محمد بن هارون بن اسحاق معروف بابن ترنجه امير الحاج شد .\r\nمحمد بن اسماعيل بن يوسف ابو اسماعيل ترمذى در ماه رمضان سال جارى درگذشت . او داراى چندين تأليف و تصنيف خوب بوده . احمد بن سيار بن ايوب فقيه مروزى كه عالم و زاهد بود و ابو جعفر احمد بن عمران فقيه حنفى در مصر وفات يافتند .\r\n\r\nسنه دويست و هشتاد و يك\r\n\r\nبيان رفتن معتضد سوى ماردين و تملك آن\r\nدر آن سال معتضد براى دومين بار به قصد حمدان بن حمدون سوى موصل لشكر كشيد زيرا شنيده بود كه حمدان بهارون شارى ( خارجى ) متمايل شده و براى او دعوت و تبليغ كرده . چون اعراب و اكراد شنيدند كه معتضد سوى آنها لشكر كشيده هر دو متفق و متحد شدند و سوگند خون ياد كردند كه خون خود را بريزند\r\n\r\n","description":"","footnote":"","page_name":" 299 ","page_number":299},
  {"content":"\r\n\r\nو يك تن واحد باشند و لشكر خود را آماده كردند . معتضد با سواران خود بدون حمل اسباب با شتاب بر آنها حمله كرد عدهء از آنها كشته و عده در نهر « زاب » غرق شدند كه بسيار بودند .\r\nپس از آن معتضد سوى موصل لشكر كشيد و قصد او قلعه ماردين بود كه آن قلعه متعلق بحمدان بود . حمدان از قلعه گريخت و فرزند خود را در آنجا گذاشت .\r\nمعتضد رسيد و يك روز جنگ كرد . روز بعد معتضد سوار شد و فرزند حمدان را ندا كرد او هم پاسخ داد به او گفت : در قلعه را باز كن او هم در را باز كرد . معتضد دم در نشست و فرمان داد هر چه در قلعه ذخيره شده حمل شود پس از آن دستور داد قلعه را ويران كردند . بعد بطلب و تعقيب حمدان بن حمدون كوشيد . هر جا كه مال او بود ربود . پس از بازگشتن معتضد ببغداد موفق شد كه بعد حمدان را بگيرد .\r\nهنگام مراجعت معتضد در عرض راه « حسنيه » را قصد كرد در آنجا مردى كرد بنام شداد داراى سپاه عظيم و عده فزون بود گفته شده ده هزار مرد بودند و قلعه محكم داشت كه در ميان شهر بود . معتضد بر او غلبه و استيلا يافت و قلعه او را ويران كرد .\r\n\r\nبيان حوادث\r\nدر آن سال « ترك » فرزند عباس كه از طرف معتضد حاكم « ديار مضر » واقع در جزيره بود وارد بغداد شد . عدهء بيشتر از چهل تن از ياران ابن الاغر كه بر « سميساط » استيلا يافته بود اسير همراه خود آورده بود . آن اسراء را سوار شتر كرده بود بر سر هر يكى از آنها كلاه دراز ( براى رسوائى ) و بر تن دراعه حرير بود كه آنها را در خانه خود بازداشت .\r\nميان وصيف خادم ابن ابى الساج و عمر بن عبد العزيز جنگى رخ داد . وصيف گريخت و نزد مولاى خود رفت .\r\nطغج بن جف براى جنگ و غزاى روم وارد شهر طرسوس شد . او از طرف\r\n\r\n","description":"","footnote":"","page_name":" 300 ","page_number":300},
  {"content":"\r\n\r\nخمارويه بن احمد بن طولون تجهيز شده بود و به شهر « طرابزون » هم رسيد و « بلوديه » را گشود و آن در ماه جمادى الثانية بود .\r\nاحمد بن محمد طائى در ماه جمادى در كوفه وفات يافت .\r\nآبهاى رى و طبرستان فرو رفت ( بدان اشاره شد ) معتضد بكوهستان ( كردستان ) رفت و به شهر « دينور » رسيد . ايالت رى و قزوين و زنجان و ابهر و قم و همدان و دينور را تماما به فرزند خود على كه « مكتفى » شد واگذار نمود . ( مكتفى خليفه ) . رياست ديوان او را باحمد بن اصبغ داد .\r\nاصفهان هم ( كما كان ) بعمر بن عبد العزيز واگذار شد باضافه نهاوند و كرج ( كرج ابو دلف كه در اراك است كه تيول او بود و اكنون كره رود است كه عرب‌ها را بجيم تبديل مىكند همچنين زلف آباد كه گويا دلف آباد بوده و عمر مذكور نواده ابو دلف كه از بزرگان شيعه و بنى عجل بود و ابو مسلم خراسانى در خاندان پدران ابو دلف تربيت شده و مباشر املاك آنها بود ) . معتضد ببغداد بازگشت زيرا نرخ خواربار گران شده بود .\r\nحسن بن على كوره ( فارسى ) كه از طرف رافع حاكم رى بود از معتضد امان گرفت و با عده هزار مرد تسليم شد . معتضد هم آنها را از نزد پدر حسن ( على كوره ) فرستاد .\r\nدر آن سال اعراب داخل شهر سامرا شدند و در ماه ذى القعده ابن سيما را كشتند . ( به قصد غارت وارد پايتخت شدند ) .\r\nدر آن سال مسلمين روم را قصد و غزا كردند و جنگ فى ما بين دوازده روز دوام داشت غنايم بسيار بدست آوردند و بازگشتند .\r\nعبيد اللّه بن محمد بن عبيد بن ابى الدنيا مولف و مصنف كتب بسيار كه در فن خود داراى اشتهار بوده در گذشت .\r\n\r\n","description":"","footnote":"","page_name":" 301 ","page_number":301},
  {"content":"\r\n\r\n\r\nسنه دويست و هشتاد و دو\r\n\r\nبيان نوروز معتضدى\r\nدر آن سال معتضد دستور داد كه بخش نامه به تمام اقطار كشور صادر شود كه نوروز را در يازدهم ماه « حزيران » مقرر كنند و نوروز عجمى ( ايرانى ) را نوروز معتضدى بنامند . بخش نامه‌ها از شهر موصل به همه جا صادر شد زيرا معتضد در آن زمان در موصل اقامت نموده بود او در اين تغيير و تبديل رفاه مردم را منظور داشت زيرا خراج را هميشه در نوروز ايرانى مىگرفتند و با حال و وضع مردم تطبيق نمىشد . ( ولى اين كار دوام نداشت و نوروز ايرانى بر رغم تمام عوامل باز به حال خود برگشت و تا كنون در بلاد عرب نوروز همان نوروز ايرانى اول فروردين مىباشد .\r\nدر اين باره اشعار بسيار گفته شد كه نقل آنها موجب تطويل است ) .\r\n\r\nبيان لشكر كشى براى سركوبى حمدان و فرار او و بازگشتن و اطاعت كردن\r\nدر آن سال معتضد باسحاق بن ايوب و حمدان بن حمدون نامه نوشت . او در آن زمان در موصل بود دستور داد كه هر دو نزد او حاضر شوند . اسحاق با شتاب حاضر شد ولى حمدان در قلاع خود تحصن و تمرد نمود . معتضد براى سركوبى او لشكرها فرستاد و فرماندهى آنها را بوصيف موشگير ( فارسى ) و نصر قشورى و ديگر سالاران واگذار كرد . لشكرها با حسن بن على كوره ( فارسى ) مقابله كردند او و يارانش در محل معروف ( بدير الزعفران ) در موصل تحصن نمود . در آن هنگام حسين بن حمدان بن حمدون رسيد و ديد مقدمه لشكر رسيده امان خواست به او امان\r\n\r\n","description":"","footnote":"","page_name":" 302 ","page_number":302},
  {"content":"\r\n\r\nداده شد و او هم قلعه را واگذار كرد . حسين را نزد معتضد فرستادند . معتضد دستور داد قلعه را ويران كنند وصيف هم حمدان را دنبال كرد . حمدان در قلعهء « ياسورين » بود . وصيف با او جنگ كرد و عدهء كشته شدند و حمدان تن بفرار داد . در يك زورق سوار شد و اموال خود را همراه برد و از دجله به طرف ساحل غربى رفت و به محل « ديار ربيعه » رسيد . گروهى از سپاهيان ( وصيف ) از رود دجله گذشتند و و بدنبال او شتاب كردند تا به محل اقامت او در يك « دير » رسيدند چون آنها را ديد گريخت و اموال خود را گذاشت . باز او را تعقيب كردند تا گرفتند و نزد معتضد بردند او بستوه آمده و زمين بر او تنگ شده بود كه گرفتار شد چون نزديك بارگاه معتضد رسيد خيمه اسحاق بن ايوب را ديد كه او همراه معتضد بود به او پناه برد اسحاق هم او را نزد معتضد برد و او دستور داد كه مراقب او باشند . سران كرد يكى پس از ديگرى امان خواستند و تسليم شدند و آن در تاريخ ماه محرم ( سال جارى ) بود .\r\n\r\nبيان فرار هارون خارجى از حملهء سپاه موصل\r\nمعتضد نصر قشورى را براى حكومت موصل برگزيده بود كه باج و خراج را استيفا و حكام و عمال را در گرفتن ماليات يارى و تقويت كند . حاكم محل « معلثايا » باتفاق گروهى از اتباع نصر خارج شده بودند ناگاه جماعتى از خوارج با آنها روبرو شدند نبردى واقع شد و چون شب فرا رسيد هر دو طرف دست از جنگ كشيدند . در آن واقعه مردى از اعيان و سران سپاه هارون بنام جعفر كشته شد كه از بزرگان خوارج بشمار مىآمد و قتل او براى هارون بسيار ناگوار بود .\r\nهارون باتباع خود دستور داد كه مرتكب فساد شوند . نصر بهارون نامه نوشت كه خليفه نزديك است و اگر تصميم بگيرد باز گردد او و تمام خوارج را هلاك خواهد كرد و او را تهديد نمود . خليفه از سركوبى آنها رخ نتابيده بلكه قصد خدعه و اغفال دارد . هارون پاسخ داد : اينكه نوشته بودى براى خدعه برگشته چنين نيست خليفه چون جد و جهاد و دليرى ما را ديد ترسيد و اگر به قصد ما\r\n\r\n","description":"","footnote":"","page_name":" 303 ","page_number":303},
  {"content":"\r\n\r\nمىآمدند مانند پروانه متفرق و نابود مىشدند يا مانند نى كه ميان تهى مىباشد خرد و تباه مىگشتند . هر كه هم پايدارى كند كارى جز پناه بردن بدر و ديوار نخواهد كرد . ما بدروى يك فرسنگ از آنها كه دچار بيم و هراس شدند هستيم تو هم به اين مغرور شو كه يكتن از ما را كشتى كه جعفر مذكور باشد گمان بردى كه خون او هدر خواهد شد يا از انتقام و كين خواهى عاجز خواهيم بود و هرگز كين او را ترك كنيم خداوند تعالى از پشت تو ترا سرنگون خواهد كرد و حق را از تو باز خواهد گرفت . چرا بايد تو ما را تهديد كنى و ننگين بدانى و از ديگران بترسانى . و خود دشمنى خود را مكتوم بدارى من و تو مانند قول شاعر هستيم كه ميگويد :\r\n فلا توعدونا باللقاء و أبرزوا * الينا سوادا نلقه به سوار \r\nيعنى - ما را بمقابله تهديد مكنيد و اگر بتوانيد سياهى ( لشكر ) ابراز كنيد كه ما با سياهى ( لشكر ) آن را مقابله كنيم .\r\nما به خدا سوگند براى مبارزه از روى اعتماد بنفس دعوت مىكنيم و گمان هم نمىبريم كه خود داراى تاب و نيرو هستيم بلكه يقين داريم كه اين نيرو اختصاص به خداوند دارد و ما به خدا اعتماد و توكل داريم كه يارى او نسبت بما خوش آيند است اما اينكه از نيروى سلطان خود سخن مىگوئى . سلطان تو هنوز نزديك ما و باحوال ما آگاه است . هيچ موعدى براى مقابله معين نكرده و هيچ روزى براى مبارزين ما مقرر ننموده و او ما را بمقابله و جنگ تو وادار كرد و قريبا خواهى دانست بخواست خداوند تعالى .\r\nنصر نامه هارون را بمعتضد داد و او بر جنگ با خوارج تصميم گرفت . حسن بن على كوره را والى موصل كرد و به او دستور داد كه خوارج را تعقيب كند . تمام امراء و حكام شهرستانهاى ( طرف موصل ) را دستور داد كه مطيع فرمان او باشند .\r\nاو هم از تمام آنها سپاهى گرفت و بموصل رفت و گرداگرد سپاه خود خندق كند و مدتى صبر نمود تا مردم خرمن خود را كوبيدند و برداشتند آنگاه از رود زاب\r\n\r\n","description":"","footnote":"","page_name":" 304 ","page_number":304},
  {"content":"\r\n\r\nگذشت و خوارج را قصد كرد نزديك « مغله » با آنها مصاف داد و طرفين سخت جنگ كردند . خوارج پراكنده شدند كه اتباع حسن بدنبال آنها متفرق شوند آنگاه برگردند و كارشان را بسازند ولى حسن باتباع خود فرمان داد كه در جاى خود بمانند . سپاهيان حسن هم بدستور و فرمان او عمل كردند و خوارج بازگشتند و هفده بار سخت حمله نمودند كه ميمنه حسن عقب نشست و عدهء از اتباع او كشته شدند ولى حسن پايدارى و دليرى كرد خوارج چون يك تن واحد بر او سخت حمله كردند باز هم او ثابت ماند و چند ضربت بسر او زدند ولى تأثير نداشت چون سپاهيان گريختهء حسن وضع را بدان گونه ديدند يكى بعد از ديگرى برگشتند و او بردبارى و پايدارى و دليرى كرد تا خوارج گريختند و گريز بسيار شرم آور نصيب آنها شد و عدهء كثيرى از آنها كشته شدند و از ميدان جنگ منهزم شدند و بآذربايجان رفتند . اما هارون كه در كار خود متحير ماند و بصحرا گريخت و نزد بنى تغلب اقامت كرد و بعد به محل « ملعثايا » بازگشت و باز آنجا را بدرود گفت و از رود دجله گذشت سوى « حره » و از آنجا بصحرا رفت اما سران سپاه او كه چون ديدند دولت معتضد رو باقبال آورده و او نيرومند مىباشد و خود تا چه اندازه در آن جنگ زيان ديده‌اند ناگزير با معتضد مكاتبه و مراسله كردند و امان خواستند و او به آنها امان داد بسيارى از آنها نزد او رفتند و عده سيصد و شصت مرد ( از اعيان ) تسليم شدند و عده كمى نزد هارون ماندند كه با آنها بيابانها را مىنورديد تا آنكه در سنه دويست و هشتاد و سه كشته شد كه خبر او را شرح خواهيم داد .\r\n\r\nبيان حوادث\r\nدر ماه ربيع الاول سال جارى بكتمر بن طاشتمر دستگير و بند شد و تمام اموال و مزارع او مصادره گرديد . او امير موصل بود . بعد از گرفتارى او حسن بن على خراسانى معروف بكوره امير موصل شد .\r\nدر آن سال ابن جصاص دختر خمارويه را كه همسر معتضد شده بود با يكى از\r\n\r\n","description":"","footnote":"","page_name":" 305 ","page_number":305},
  {"content":"\r\n\r\nاعمام آن دختر نزد معتضد برد و در آن زمان معتضد در موصل بود .\r\nمعتضد ببغداد بازگشت و زفاف دختر خمارويه در ماه ربيع الاخر انجام گرفت .\r\n( پيش از اين اشاره شد كه خمارويه تحف و هداياى بسيار بمعتضد تقديم كرده بود و جصاص نماينده خمارويه بمعتضد پيشنهاد كرد كه دختر خمارويه را براى فرزندش مكتفى بگيرد معتضد گفت : من خود اولى هستم .\r\nگويند مقصود معتضد اين بود كه پدرش را با دادن جهاز تهى دست و نيازمند سازد . در كتاب « النجوم الزاهره » چنين آمده : خمارويه جهاز بسيار عظيم به او داد كه از جمله هزار هاون زر ناب كه در خور شأن خليفه باشد . يك دكه از چهار پاره تشكيل مىشد كه بر آن يك گنبد زرين مشبك و مرصع بگوهر گرانبها بود كه هيچكس اندازه قيمت جواهر آن را نمىداند . كسى مانند آن را نديده و نشنيده بود . و اشياء گرانبهاى ديگر بى حد و حصر و عد و شمار بود .\r\nچون خليفه آن دختر را ديد سخت شيفته و مجذوب او گرديد زيرا او زيبا و خوش سيما و مؤدب بود .\r\nدر آن سال معتضد بكوهستان رفت و به كرج هم رسيد ( كرج اراك ) اموال فرزند ابى دلف را ربود و نامه بعمر بن عبد العزيز نوشت كه از او يك گوهر كه نزد وى بود ( و منحصر بفرد بود ) مطالبه كرد . عمر هم آن را فرستاد و خود از دم راه و مسير او كنار رفت .\r\nدر آن سال لؤلؤ غلام ابن طولون آزاد شد . بر استر و خر سوار شد ( و از نكبت رها گرديد چنان كه اشاره شد ) .\r\nدر آن سال يوسف بن ابى الساج سوى « صيمره » براى يارى فتح قلانسى كه غلام موفق بود فرستاده شد ( با عده ) او و يارانش از ميدان جهاد گريختند و ببرادرش محمد ( ابن ابى الساج ) كه در مراغه بود ملحق گرديد . در عرض راه مالى ديد كه براى معتضد ( خليفه ) حمل ميشد آن را ربود .\r\nعبيد الله بن عبد الله بن طاهر در اين باره گفت :\r\n\r\n","description":"","footnote":"","page_name":" 306 ","page_number":306},
  {"content":"\r\n\r\n امام الهدى إقصاؤكم آل طاهر * بلا سبب يجنون و الدهر يذهب\r\nو قد خلطوا شكرا بصبر و رابطوا * و غيرهم يعطى و يجبى و يهرب \r\nيعنى : اى پيشواى هدايت ( رهنمائى ) دور كردن آل طاهر از طرف شما آن هم بدون سبب كه مرتكب گناهى شده باشند و حال اينكه روزگار در گذر است .\r\nآنها ( آل طاهر ) سپاس را با بردبارى آميخته ( صبر كرده و شكر گفته ) و پايدارى ( در وفا ) كرده و حال اينكه ديگران نواخته مىشوند و به آنها عطا داده مىشود و خود ماليات را مىگيرند و مىگريزند .\r\nدر آن سال معتضد وزير خود عبيد الله بن سليمان را به شهر رى فرستاد او رفت و بازگشت .\r\nدر آن سال محمد بن زيد علوى از طبرستان براى محمد بن ورد عطار سى و دو هزار دينار فرستاد كه آن وجه را بخانواده خود ( علويان ) در بغداد و كوفه و مدينه تقسيم كند ، بمعتضد خبر رسيد محمد مذكور را در خانه بدر احضار و از او بازپرسى كردند او اقرار نمود كه هر سال مانند آن مبلغ براى او فرستاده مىشود . بدر نتيجهء بازپرسى را بمعتضد گفت . معتضد به او گفت آيا به ياد دارى آن خواب و رؤيا را كه براى تو نقل كردم ؟ گفت : نه اى امير المؤمنين . گفت : من در خواب ديدم كه من لشكر كشيدم بنهروان . مردى بر يك تل ديدم مشغول نماز بود كه به من هيچ توجه نمىكرد . من از او تعجب كردم و چون او نماز خود را پايان داد به من گفت : بيا . منهم نزد او رفتم . به من گفت : آيا مرا مىشناسى ؟ گفتم : نه . گفت :\r\nمن على بن ابى طالب هستم اين را بگير و به زمين بزن . نزد او بيل بود كه به من گفت : اين را بردار و به زمين بزن . من هم بيل را برداشتم و چند بار به زمين زدم .\r\nبه من گفت : بعد از تو نسل تو بعدد اين چند ضربت كه به زمين زدى خليفه و جانشين خواهد شد تو به آنها دستور بده كه نسبت بفرزندان من نيكى كنند و مهربان باشند .\r\nبدر را فرمان داد كه مال را آزاد كنند و بمحمد ( عطار ) برگردانند و خود محمد را هم آزاد كنند . و به او دستور داد كه بمحمد بن زيد در طبرستان بنويسد هر چه\r\n\r\n","description":"","footnote":"","page_name":" 307 ","page_number":307},
  {"content":"\r\n\r\nميخواهد بفرستد و آشكار بفرستد و او هم مال را علنا تقسيم كند و با او مساعدت هم خواهد شد .\r\nابو طلحه منصور بن مسلم در زندان معتضد درگذشت .\r\nدر آن سال كنيزى بنام شغب كه بمعتضد تعلق داشت فرزندى براى معتضد زائيد كه نامش را جعفر گذاشتند كه بعد مقتدر ( خليفه ) شد .\r\nدر آن سال خمارويه بن احمد بن طولون كشته شد . يكى از غلامان او را در بستر خواب سر بريد و آن در تاريخ ذى الحجه و در شهر دمشق بود از غلامان او كه متهم بقتل او بودند بيشتر از بيست تن بقصاص و انتقام كشته شدند . سبب قتل او اين بود كه يكى به او خبر داد هر يكى از كنيزان حرم با يكى از غلامان رابطه دارند كه غلامان اخته بودند و آنها همان اخته‌ها را به خود اختصاص داده‌اند كه مانند جفت با آنها تماس مىگرفتند و نيز به او گفت : اگر بخواهى براى تو مسلم شود يكى از كنيزان را احضار كن و تازيانه بزن تا اقرار كند . او همان وقت بنايب خود در امارت مصر نوشت كه يكى از كنيزان را بفرستد تا او بر وضع و حال سايرين آگاه شود .\r\nروى همان اقدام غلامان از آشكار شدن راز خود بيمناك شدند تصميم گرفتند او را بكشند آنها خواص و خادم و محافظ او بودند . شبانه او را سر بريدند و گريختند .\r\nچون او كشته شد سران سپاه و سالاران جمع شدند و فرزندش « جيش » بن خمارويه را بجانشينى پدر امير نمودند . او بزرگترين فرزند خمارويه بود كه خردسال و بىتجربه بود . مال را ميان سران سپاه تقسيم كرد .\r\n( خمارويه بطوريكه اشاره كرديم همارويه ايرانى بود . كمتر كسى باندازهء او سلطنت و عظمت و ثروت يافت . او شيرى براى محافظت خود تربيت كرده بود و چون كشته شد گفته شد آن شير كجا بود كه نگهبانى كند ) .\r\nعثمان بن سعيد بن خالد ابو سعيد دارى شافعى درگذشت . او فقه را از بويطى يار شافعى و ادب را از ابن اعرابى آموخت . همچنين ابو حنيفه دينورى لغوى مؤلف كتاب « نبات » و كتب ديگر . حارث بن ابى اسامه كه داراى كتاب مسند ( در حديث )\r\n\r\n","description":"","footnote":"","page_name":" 308 ","page_number":308},
  {"content":"\r\n\r\nو در زمان ما ( مؤلف ) از او نقل و روايت مىشود و ابو العيناء محمد بن قاسم كه از اصمعى روايت ميكرد وفات يافتند .\r\n\r\nسنه دويست و هشتاد و سه\r\n\r\nبيان پيروزى بر هارون خارجى\r\nدر آن سال معتضد بسبب بودن هارون شارى بموصل رفت و بر او پيروز شد .\r\nسبب پيروزى او اين بود كه چون معتضد به محل تكريت ( شهر ) رسيد اقامت گزيد و حسين بن حمدان تغلبى را نزد خود خواند و فرمان داد كه هارون بن عبد اللّه خارجى را تعقيب كند . هارون با گروهى سوار و پياده آماده كارزار بود .\r\nحسين بمعتضد گفت : اگر من او را اسير كنم و بيارم از امير المؤمنين ( معتضد ) سه كار درخواست خواهم كرد . معتضد گفت بگو آن سه كار چيست ؟ گفت :\r\nيكى آزاد كردن پدرم ( كه بازداشت شده بود ) و دو كار ديگر بعد از آوردن او خواهد بود . معتضد به او گفت : اين سه مطلب را انجام خواهم داد . حسين سيصد سوار برگزيد كه وصيف بن موشگير ( فارسى ) از آنها بود . آنگاه بمعتضد گفت : اى امير المؤمنين بوصيف فرمان بده كه مطيع من باشد . معتضد بوصيف اطاعت داد .\r\nحسين آن عدهء برگزيده را همراه خود برد تا به محلى از دجله رسيد كه بتوان از رود گذشت . حسين بوصيف و همراهان او گفت : شما همه در اين مكان پايدارى كنيد و بمانيد تا هارون باينجا برسد و ناگزير باشد كه از اين معبر بگذرد كه غير اين معبر براى او راهى نخواهد بود آنگاه شما مانع عبور او شويد تا من نزد شما بازگردم يا خبر مرگم بشما برسد .\r\nحسين بطلب هارون كوشيد و به او رسيد جنگى رخ داد و گروهى از طرفين به خاك و خون افتادند و هارون تن بفرار داد . وصيف هم با عده خود در آن معبر از دجله سه روز ماندند . اتباع وصيف به او گفتند : مدتى دراز گذشت و ما در اينجا\r\n\r\n","description":"","footnote":"","page_name":" 309 ","page_number":309},
  {"content":"\r\n\r\nپايدارى كرده‌ايم . ممكن است حسين هارون شارى را اسير كند آنگاه او به اين فتح و ظفر رستگار شود و ما كارى پيش نبرده‌ايم بهتر اين است كه بدنبال او برويم تا اگر پيروز شود ما هم از پيروزى او بهره‌مند شويم وصيف رأى آنها را پسنديد و جا تهى كرد و بدنبال حسين رفت . هارون در حال فرار به آن معبر كه تهى شده بود رسيد و به آسانى گذشت . حسين هم بدنبال او رسيد و ديد وصيف و اتباع او جا تهى كرده‌اند و از حال آنها بىخبر بود ولى سير و تعقيب را ادامه داد تا بيكى از آباديهاى عرب رسيد از ساكنين خبر هارون را پرسيد آنها مكتوم نمودند حسين آنها را تهديد كرد اقرار كردند كه هارون از آن محل گذشت حسين او را دنبال كرد تا به او رسيد . هارون با عده صد تن بود . شارى ( خريدار نفس خود كه هارون خارجى باشد ) به او سوگند داد و تمنى كرد ولى حسين جز جنگ چيزى قبول نكرد .\r\nنبرد رخ داد حسين در مبارزه خود را بر او افكند و او را زنده گرفت و اسير نمود و نزد معتضد برد . معتضد سوى بغداد بازگشت و آن در تاريخ بيست و دوم ربيع الاول بود .\r\nمعتضد بحسين بن حمدان خلعت داد و بگردنش يك طوق زرين ( نشان ) افكند .\r\nببرادران حسين هم خلعت داد . هارون را هم سوار فيل كردند و به شهر وارد نمودند .\r\nمعتضد فرمان داد بند آهنين حمدان را بگشايند و نسبت به او نيكى كرد و گرامى داشت و وعده داد كه او را آزاد كند .\r\nچون هارون را سوار فيل كردند و خواستند يك حلهء رنگين ديبا براى رسوائى او به او بپوشانند او از پوشيدن آن امتناع كرد و گفت : اين روا نباشد ( در مذهب خوارج ) او را به زور وادار بقبول كردند و پوشاندند . چون خواستند او را بدار بكشند با صداى رسا و تمام نيرو فرياد زد : « لا حكم الا الله » ( شعار خوارج از آغاز ظهور در زمان على عليه السلام بود كه حكميت ابو موسى بزيان على انجام گرفت ) .\r\nاگر چه مشركين اكراه داشته باشند ( جمله چنين بود لا حكم الله و لو كره المشركون حكم جز براى خدا نيست ) هارون صفرى بود ( خوارج چند فرقه بودند هر فرقه\r\n\r\n","description":"","footnote":"","page_name":" 310 ","page_number":310},
  {"content":"\r\n\r\nتابع يكى بنام و نشان شدند و ما بين خود آنها هم اختلاف و ستيز بود ) .\r\n\r\nبيان تمرد اهالى دمشق بر جيش بن خمارويه و مخالفت سپاه با او و كشتن او\r\nدر آن سال گروهى از سالاران سپاه بر جيش بن خمارويه تمرد كردند و مخالفت خود را آشكار نمودند و گفتند : ما ترا براى امارت خود نمىخواهيم و نمىپسنديم كنار برو تا ما عم ترا براى امارت اختيار كنيم . سبب اين بود كه او هنگام رسيدن بمقام امارت خرد سال بود . او هم خردسالان و بىخردان را مقرب كرد و رأى و انديشهء آنان را به كار بست و آنها رأى او را نسبت بسران سپاه و سالاران تيره كردند و نيت او را نسبت باتباع و ياران بد نمودند و او شروع ببدرفتارى كرد و سران سپاه را زشت گفت و تصميم گرفت آنها را تبديل و تغيير دهد و دارائى و نعمت آنان را سلب و تباه نمايد . آنها تصميم گرفتند كه او را بكشند و عم او را اختيار كنند . او آگاه شد و نتوانست خوددارى كند بلكه بر سوء نيت و بد رفتارى و درشت گوئى افزود . بعضى از آنها او را ترك كردند و « طغج بن جف » امير دمشق او را خلع نمود و سالارانى كه او را ترك كردند راه بغداد را گرفتند . محمد بن اسحاق بن كنداجيق و خاقان مفلحى و بدر بن جف برادر طغج و ديگران در مقدمهء آنان بودند . سالاران مصر از خانواده خود چشم پوشيدند و راه صحرا را طى كردند و چند روزى در بيابان گم گشته و سرگردان بودند و گروهى از آنها از شدت تشنگى زندگى را بدرود گفتند تا آنكه به دو منزل كوفه رسيدند و نزد معتضد رفتند به آنها خلعت داد و نيكى كرد و گرامى داشت .\r\nبقيه سالاران در مصر به حال خلاف و ستيز نسبت به فرزند خمارويه ماندند .\r\nمنشى فرزند خمارويه كه على بن احمد ماردانى بود از آنها خواهش كرد كه آن روز را متفرق شوند و بروند . آنها رفتند و برگشتند . جيش هم دو عم خود را كشت\r\n\r\n","description":"","footnote":"","page_name":" 311 ","page_number":311},
  {"content":"\r\n\r\nو سپاه متمرد صبح زود بكاخ او احاطه نمود . او دو سر بريده عم خود را براى متمردين انداخت و سپاهيان با ديدن آن دو سر بر او هجوم كردند و او را كشتند و كاخ را غارت نمودند و مصر را هم تاراج كردند و آتش زدند و هارون برادر مقتول را امير نمودند .\r\nمدت امارت جيش بن خمارويه نه ماه بود .\r\n\r\nبيان محاصره قسطنطنيه از طرف صقلابيها\r\nدر آن سال صقلابيان ( نژاد اسلاو ) لشكر كشيدند و بكشور روم رسيدند و شهر قسطنطينيه ( استانبول كنونى ) را محاصره نمودند . بسيارى از اهالى آن ديار را كشتند و بلاد را ويران كردند . چون روميان ديدند كه قادر بر دفع آنها نمىباشند گرفتاران مسلمان را جمع كردند و اسلحه دادند . پادشاه روم پس از تسليح آنها خواهش كرد كه او را يارى و مهاجمين را دفع كنند . آنها هم دليرانه جنگ و صقلبيان را از « قسطنطينيه » متفرق كردند چون پادشاه روم نبرد و دليرى آنان را ديد از آنها ترسيد و اسلحه را گرفت و در نواحى كشور پراكنده كرد مبادا بر او غلبه كنند .\r\n\r\nبيان فديه بين مسلمين و روم\r\nدر آن سال ميان مسلمين و روم فديه و مبادلهء اسراء واقع شد . عده كسانى كه از مسلمين با فديه آزاد شدند اعم از مرد و زن و سالخورده و خردسال بالغ بر دو هزار و پانصد تن گرديد .\r\n\r\nبيان جنگ معتضد با فرزندان ابو دلف\r\nدر آن سال عبيد الله بن سليمان سوى عمر بن عبد العزيز بن ابى دلف رفت ( لشكر كشيد ) عمر با گرفتن امان تسليم شد و او بعمر و خاندان وى خلعت داد .\r\n\r\n","description":"","footnote":"","page_name":" 312 ","page_number":312},
  {"content":"\r\n\r\nپيش از آن بكر بن عبد العزيز از عبيد الله بن سليمان امان گرفته بود همچنين از بدر ( كه از طرف خليفه بود ) هنگامى كه امان گرفت و تسليم شد ايالت برادرش عمر را به او دادند ( عبيد إله و بدر ) و چون عمر تسليم شد و اطاعت كرد ايالت را از او نگرفتند و ببرادرش بكر گفتند ما قلمرو او را به تو داده بوديم كه او اطاعت نكرده بود اكنون كه او مطيع است نمىتوانيم ايالت را به تو واگذار كنيم معتضد خود مىداند با تو و برادرت چه كند . هر دو بدرگاه او برويد . نوشرى بايالت و امارت اصفهان منصوب شد و ادعا كرد از طرف عمر بن عبد العزيز به آن مقام برگزيده شده بكر بن عبد العزيز با ياران خود گريخت ( از اصفهان ) عبيد إله بمعتضد صورت حال را نوشت و معتضد ببدر نوشت كه در جاى خود بماند تا وضع بكر روشن شود . وزير ( عبيد إله ) هم سوى رى نزد معتضد رفت و بكر بن عبد العزيز باهواز رهسپار شد .\r\nمعتضد براى سركوبى او وصيف بن موشگير را فرستاد وصيف او را دنبال كرد و در مرز فارس به او رسيد . هر دو شب را بآمادگى گذراندند . بكر شبانه باصفهان رفت وصيف از تعقيب او خوددارى كرد و ببغداد بازگشت .\r\nبكر باصفهان رسيد و معتضد ببدر نامه نوشت كه بكر را تعقيب كند . بدر عيسى نوشرى را فرمان داد كه او برود و بكر را دنبال كند . بكر اين شعر را گفت :\r\n عنى ملامك ليس حين ملام * هيهات احدث زائد اللوام\r\nطارت عنايات الصباغى مفرقى * و مضى او ان شراستى و غرامى\r\nالقى الاحبة بالعراق عصيهم * و بقيت نصب حوادث الايام\r\nو تقاذمت باخى النوى ورمت به * مرمى البيعة قطيعة الارحام\r\nفلاقرعن صفاة دهرنا بهم * قرعا يهد رواسى الاعلام\r\nو لاضربن الهام دون حيا منهم * بقدارة لمواطئ الاقدام\r\nيا بدر انك لو شهدت مواقفى * و الموت يلحظ و الصفاح دوامى\r\nلذممت رايك فى اضاعة حرمتى * و لضاق ذرعك فى اطرح ذمامى\r\nحركتنى بعد السكون و انما * حركت من حصن جبال تهام \r\n\r\n","description":"","footnote":"","page_name":" 313 ","page_number":313},
  {"content":"\r\n\r\n و عجمتنى فعجمت منى مرجما * خشن المناكب كل يوم زحام\r\nقل للامير ابى محمد الذى * يجلو بغرته دجى الاظلام\r\nاسكنتنى ظل العلا فسكنته * فى عيشة رغد و عز نامى\r\nحتى اذا خليت عنى نابنى * ما نابنى و تنكرت ايامى\r\nفلأشكون جميل ما اوليتنى * ما غردت فى الايك ورق حمام\r\nهذا ابو حفص يدى و ذخيرتى * للنائبات و عدتى و سنامى\r\nناديته فاجابنى و هززته * فهززت حد الصارم الصمصام\r\nمن رام ان يغضى الجفون على القذى * او يستكين يروم غير مرامى\r\nو يخيم حين يرى الاسنة شرعا * و البيض مصلتة لضرب الهام \r\n( اين قصيده از بهترين اشعار بشمار مىآيد غلط بسيار در آن وارد شده كه از طبرى تصحيح شد و در طبرى بيشتر از اين وارد شده ) .\r\nيعنى : بگذار ملامت و سرزنش را . اكنون وقت ملامت نيست . دور باد كه ملامت كنندگان افراط كرده‌اند ، علايم جوانى از تارك من پريده و وقت سرسختى و عشق بازى من گذشته .\r\nدوستان من در عراق ( مقصود اراك كنونى كه تيول جد او ابو دلف بوده ) عصى را انداختند . ( مقصود اقامت كردند و عصى سفر را انداختند ) من هدف روزگار و گردش ايام مانده‌ام دورى را پسنديده و بازيچه قرار داده كه اينجا و آنجا انداخته و جفاى خويشان ( قطع رحم ) او را دور كرده .\r\nمن با سنگ آنها را خواهم نواخت ( قرع صفات كنايه از آسيب و آزار رساندن است ) چنان خواهم نواخت و خواهم زد كه كوهها را تكان بدهد .\r\nمن سرها را براى حمايت حريم و ناموس آنها خواهم زد چنين زدنى كه گوئى شتر را براى پذيرائى نحر كرده‌اند ( قدار غلام چابك و نقيعه شتريست كه براى مهمانان نحر و ذبح شود ) .\r\nمن كسانى را كه بايد از آب آنها سيراب شوند و بر استخر آنها وارد گردند\r\n\r\n","description":"","footnote":"","page_name":" 314 ","page_number":314},
  {"content":"\r\n\r\nلگد مال خواهم كرد ( نخواهم گذاشت كسى به آنها تعدى كند ) .\r\nاى بدر اگر تو دليريهاى مرا در جنگ مشاهده مىكردى در حالى كه مرگ متوجه ( من ) باشد و تيغها خون آلود مىشود . تو راى و عقيده خود را درباره من نكوهش مىكردى و از عدم رعايت احترام من و حفظ عهد من تنگدل و پشيمان مىشدى .\r\nتو مرا بعد از آرامش تحريك كرده و برانگيختى تو در اين تحريك كوههاى تهام را تكان دادى .\r\nتو مرا فشردى و امتحان كردى كه ديدى يك سرسخت و نيرومند را امتحان مىكنى . او پهن شانه و قوى است خصوصا در روز ازدحام و نبرد .\r\nبامير ابو محمد بگو . آن اميرى كه بروشنائى پيشانى او تاريكى و ظلمت محو مىشود .\r\nتو مرا زير سايه جلالت و رفعتت جاى دادى و زندگانى و رفاه و عزت را در حال ازدياد بخشيدى .\r\nچون مرا بدرود گفتى مصيبت به من رسيد و تيره روزى و روزگار من دگرگون شد .\r\nمن شكايت خواهم كرد كه تو نيكى خود را از من دريغ داشتى مانند كبوتر و مرغى كه بر شاخ ناله مىكند و دريغ مىگويد .\r\nاين ابو حفص است ( مقصود عمر برادرش كه كنيه عمر ابو حفص است ) دست و بازو و اندوخته و پناه من هنگام وقوع بليات و مصائب است . او سرمايهء من و ذخيرهء من است ( سنام كوهان شتر است كه ذخيره چربى باشد ) .\r\nمن او را خواندم و ندا دادم او پاسخ داد و شتاب كرد من او را تكان دادم انگار او شمشير برنده است كه در دستم تكان مىخورد .\r\nهر كسى چشم بر ذلت بپوشاند ( قذى چيزى كه در چشم واقع مىشود و آزار دهد ) يا تن بخوارى دهد مرام او غير از مرام من است ( من بخوارى تن نميدهم ) .\r\nاو مىترسد و مىگريزد هنگامى كه مىبيند نيزه‌ها حواله شده كه سرها\r\n\r\n","description":"","footnote":"","page_name":" 315 ","page_number":315},
  {"content":"\r\n\r\nرا بزند .\r\nجنگ ميان بكر و نوشرى واقع و نوشرى منهزم شد بكر درباره فرار او شعر گفت كه در ضمن بوصيف شماتت و استهزا مىكند و او را ننگين مىداند كه از يارى نوشرى خوددارى كرده و ترسيده و در ضمن بدر را هم تهديد مىكند .\r\nاين چند بيت از چكامه اوست .\r\n قد رأى النوشرى حين التقينا * من اذا اشرع الرماح يفر\r\nجاء فى قسطل لهام فضلنا * صولة دونها الكماة تهر\r\nو كوى النوشرى آثار نار * رؤيت عند ذاك بيض و سمر\r\nغر بدرا حلمى و فضل اناتى * و احتمالى للغر مما يغر\r\nسوف ياتيه من خيولى قب * لاحقات البطون جون و شقر\r\nيتبادرن كالسعالى عليها * من بنى وائل اسود تكر\r\nلست بكرا ان لم ادعهم حديثا * ما سرى كوكب و ما كر دهر \r\nيعنى : هنگامى كه مقابله كرديم نوشرى ديد و دانست كدام يك از ما اگر نيزه‌ها حواله شود خواهد گريخت .\r\nاو با سپاه عظيم رسيد و ما حمله كرديم . حملهء كه دليران از آن هروهر ميكنند ( صدا و نفس جنگجويان كه حكايت صورت را كند و آن هرهر باشد و ليلة الهرير كه اين صدا در آن بود در چند جنگ قادسيه و صفين معروف است و ترجمه آن كه فعل از صدا اشتقاق شده جز نقل عين صوت امكان ندارد ) .\r\nنوشرى را اثر آتش داغ كرد و آن آتش از شمشيرها و نيزه‌ها پديد آمد .\r\nبدر را بردبارى و متانت من مغرور كرده بود . همچنين فزونى صبر و تحمل .\r\nتحمل من از يك كم خرد مغرور موجب غرور او گشته .\r\nاز خيل من سواران دلير و جسور به او خواهد رسيد . بر اسبهاى شكم فرو رفته و باريك اندام . سياه و سرخ آن سواران مانند ديوان بر آن اسبها فراز گشته و به يكديگر نهيب ميدهند . آن سواران از قوم بنى وائل شيرانى هستند كه حمله ميكنند .\r\n\r\n","description":"","footnote":"","page_name":" 316 ","page_number":316},
  {"content":"\r\n\r\nمن بكر نخواهم بود اگر دشمنان را به صورت يك افسانه نسازم كه آن افسانه با طلوع ستاره و با گذشتن روزگار نقل و تكرار خواهد شد .\r\n\r\nبيان حوادث\r\nدر آن سال معتضد دستور داد كه به تمام شهرستانها نوشته شود اضافه ارث را ( كه دولت مىگرفت ) بوارثين و اولياء ميت و خويشان او پس داده و ديوان ميراث بسته و الغا شود .\r\nدر ماه شوال على بن محمد بن ابى الشوارب قاضى در گذشت مدت تصدى او براى قضاء در شهر منصور ( قسمتى از بغداد ) شش ماه بود .\r\nعمر بن عبد العزيز بن ابى دلف وارد بغداد شد . معتضد دستور داد سالاران و سران سپاه او را استقبال كنند و خود براى پذيرائى او نشست او بر معتضد وارد شد و معتضد به او خلعت داد و گرامى داشت .\r\nدر ماه رمضان جنگ ما بين عمرو بن ليث صفار و رافع بن هرثمه واقع و رافع منهزم شد . علت اين بود كه عمرو از نيشابور خارج شد و رافع خروج او را مغتنم شمرد خود وارد شهر گرديد و شهر را گرفت و بنام محمد بن زيد علوى خطبه خواند .\r\nعمرو از مرو بازگشت و شهر نيشابور را محاصره و فتح كرد . رافع گريخت و عمرو عده از سپاه بتعقيب او فرستاد و در طوس به او رسيدند و از آنجا سوى خوارزم رفت و در آنجا به او رسيدند و او را كشتند و سرش را براى عمرو فرستادند ( آنها نكشتند بلكه نماينده خوارزمشاه باموال او طمع كرد و با خيانت او را كشت و سرش را براى عمرو فرستاد ) .\r\nعمرو هم سرش را براى معتضد فرستاد و در ماه محرم دويست و هشتاد و چهار رسيد معتضد دستور داد سر را نصب كنند بحامل سر هم خلعت داد .\r\nبحترى شاعر كه نامش وليد بن عباده در شهر « منبج » يا حلب وفات يافت او در سنه دويست و شش متولد شده بود . ( او يكى از بزرگترين شعراء عرب بود و بنام ايران\r\n\r\n","description":"","footnote":"","page_name":" 317 ","page_number":317},
  {"content":"\r\n\r\nسرودهاى گران قدر از او مانده ) .\r\nسليمان ابو بكر معروف بابن باغندى و ابو الحسن على بن عباس بن جريح شاعر معروف بابن رومى درگذشتند . گفته شد : شخص اخير الذكر در سنه دويست و هشتاد و چهار وفات يافت . ديوان او معروف است خداوند او را بيامرزاد .\r\nسهل بن عبد اللّه بن يونس بن رفيع سرى هم درگذشت . گفته شد : در سنهء دويست يا دويست و سى متولد شده بود .\r\n\r\nسنه دويست و هشتاد و چهار\r\nدر آن سال در شهر « طرسوس » ميان راغب مولاى موفق و « دميانه » اختلاف و فتنه واقع شد سبب اين بود كه راغب خادم موفق از خطبه و دعا بنام هارون بن خمارويه خوددارى و بنام بدر خادم معتضد خطبه و دعا كرد با احمد بن طوغان هم مخالفت نمود .\r\nچون احمد بن طوغان كار فديه اسراء را پايان داد كه در سنه دويست و هشتاد و سه انجام گرفت خود بدون اينكه داخل شهر طرسوس بشود از راه دريا بازگشت و « دميانه » را بنيابت خود در طرسوس گذاشت كه به كارهاى شهر رسيدگى كند .\r\nابن طوغان او را يارى و مدد فرستاد كه كار وى محكم شد و بر كارهاى راغب اعتراض و انكار كرد و ميان او و راغب ستيز رخ داد و بالاخره راغب بر او چيره شد و او و يارانش را گرفت و ببغداد فرستاد .\r\nدر آن سال عيسى بن نوشرى بر بكر بن عبد العزيز غلبه يافت و جمعى از مردان و ياران او را كشت و لشكرگاه وى را غارت كرد و خود بكر با عدهء كم نجات يافت نزد محمد بن زيد علوى در طبرستان رفت و تا سنه دويست و هشتاد و پنج نزد او ماند و در همانجا درگذشت .\r\nچون خبر مرگ او بمعتضد رسيد بگزارش دهنده هزار دينار ( زر ) مژدگانى داد .\r\nدر ماه ربيع الاول ابو عمر يوسف بن يعقوب بجاى على بن محمد ابى الشوارب\r\n\r\n","description":"","footnote":"","page_name":" 318 ","page_number":318},
  {"content":"\r\n\r\nقاضى شهر منصور ( در بغداد ) شد .\r\nدر آن سال يك خادم مسيحى كه در خدمت غالب بود باتهام دشنام دادن برسول اكرم گرفتار شد . اهالى بغداد او را گرفتند و بقاسم بن عبد اللّه نهيب دادند كه بايد او را حد بزند و او خوددارى كرد . مردم در كاخ معتضد تجمع نمودند . معتضد پرسيد كه آن اجتماع براى چيست ؟ گفتند : چنين اتفاقى رخ داده . معتضد خادم مسيحى را باتفاق آنها نزد قاضى ابو عمر فرستاد مردم نزديك بود در راه او را بكشند و بر او تجمع و ازدحام نمودند او يك در خانهء بازديد در آن خانه داخل شد و در را بر خود بست و ديگر خبرى از آن خادم يا اجتماع و هجوم مردم نرسيد .\r\nاهالى طرسوس بر معتضد وارد شدند و از او درخواست كردند كه براى آنها والى انتخاب كند زيرا آنها حاكمى را كه از طرف ابن طولون معين شده بود اخراج كردند . معتضد فرزند اخشيد ( ايرانى ) را امير آنها نمود .\r\nدر ماه ربيع الثانى همان سال در آسمان مصر يك نحو سياهى و سرخى شديد پديد آمد بحديكه هر انسانى كه به ديگرى نگاه ميكرد روى او را سرخ فام ميپنداشت ديوارها هم سرخ به نظر مىرسيد مدتى از عصر تا پاسى از شب بدان حال گذشت . مردم از خانه بيرون رفته تضرع و دعا و استغاثه مىكردند .\r\nدر آن سال معتضد تصميم گرفت كه معاوية بن ابى سفيان را بر منبرها لعن كند . دستور داد متحد المال نوشته شود و آن نامهء بس دراز مفصل و مشروح بود . يزيد و ديگران از بنى اميه را هم نام برد و آن نامه در دو جانب بغداد خوانده شد . عوام و داوران و قضات را از نشستن در دو جامع و پيرامون آنها منع كرد . آن نامه كه مبنى بر لعن معاويه بود بسيار خوب و مستدل نوشته شده بود ولى احاديث آن كه از پيغمبر روايت و مبنى بر لعن معاويه شده بود صحيح نبود بدين سبب از ارسال آن منصرف شد .\r\nمردم را از تجمع نزد قضات و روحانيون منع كرد كه جمع مىشدند و در امور دين بحث مىكردند . سقايان داخل مسجد را هم از ترحم كردن بر معاويه و بردن\r\n\r\n","description":"","footnote":"","page_name":" 319 ","page_number":319},
  {"content":"\r\n\r\nنام وى بنيكى منع كرد . عبيد اللّه بن سليمان ( وزير او ) به او گفت : ما از شورش عوام مىترسيم كه فتنه بر پا شود . معتضد اعتنا نكرد . عبيد اللّه مذكور بقاضى يوسف بن يعقوب گفت كه براى منع خليفه از اين تصميم چاره بينديشد .\r\nاو با معتضد مذاكره كرد و از قيام عوام ترسانيد و او نپذيرفت . قاضى گفت :\r\nاى امير المؤمنين تو با طالبيان ( آل ابى طالب ) چه خواهى كرد كه هر روز از يك ناحيه قيام مىكنند و لعن يزيد و معاويه بسود آنها خواهد بود زيرا اگر مردم بر مضمون اين نامه آگاه شوند به آنها خواهند گرويد .\r\n\r\n","description":"","footnote":"","page_name":" 320 ","page_number":320},
  {"content":"\r\n\r\n.\r\n\r\n","description":"","footnote":"","page_name":" 321 ","page_number":321},
  {"content":"\r\n\r\n.\r\n\r\n","description":"","footnote":"","page_name":" 322 ","page_number":322},
  {"content":"\r\n\r\n.\r\n\r\n","description":"","footnote":"","page_name":" 323 ","page_number":323},
  {"content":"\r\n\r\n.\r\n\r\n","description":"","footnote":"","page_name":" 324 ","page_number":324},
  {"content":"\r\n\r\n.\r\n\r\n","description":"","footnote":"","page_name":" 325 ","page_number":325},
  {"content":"\r\n\r\n.\r\n\r\n","description":"","footnote":"","page_name":" 326 ","page_number":326},
  {"content":"\r\n\r\n.\r\n\r\n","description":"","footnote":"","page_name":" 327 ","page_number":327},
  {"content":"\r\n\r\n.\r\n\r\n","description":"","footnote":"","page_name":" 328 ","page_number":328},
  {"content":"\r\n\r\n.\r\n\r\n","description":"","footnote":"","page_name":" 329 ","page_number":329},
  {"content":"\r\n\r\n.\r\n\r\n","description":"","footnote":"","page_name":" 330 ","page_number":330},
  {"content":"\r\n\r\n.\r\n\r\n","description":"","footnote":"","page_name":" 331 ","page_number":331},
  {"content":"\r\n\r\n.\r\n\r\n","description":"","footnote":"","page_name":" 332 ","page_number":332},
  {"content":"\r\n\r\n.\r\n\r\n","description":"","footnote":"","page_name":" 333 ","page_number":333},
  {"content":"\r\n\r\n.\r\n\r\n","description":"","footnote":"","page_name":" 334 ","page_number":334},
  {"content":"\r\n\r\n.\r\n\r\n","description":"","footnote":"","page_name":" 335 ","page_number":335},
  {"content":"\r\n\r\n.\r\n\r\n","description":"","footnote":"","page_name":" 336 ","page_number":336},
  {"content":"\r\n\r\n.\r\n\r\n","description":"","footnote":"","page_name":" 337 ","page_number":337},
  {"content":"\r\n\r\n.\r\n\r\n","description":"","footnote":"","page_name":" 338 ","page_number":338},
  {"content":"\r\n\r\n.\r\n\r\n","description":"","footnote":"","page_name":" 339 ","page_number":339},
  {"content":"\r\n\r\n.\r\n\r\n","description":"","footnote":"","page_name":" 340 ","page_number":340},
  {"content":"\r\n\r\n.\r\n\r\n","description":"","footnote":"","page_name":" 341 ","page_number":341},
  {"content":"\r\n\r\n.\r\n\r\n","description":"","footnote":"","page_name":" 342 ","page_number":342},
  {"content":"\r\n\r\n.\r\n\r\n","description":"","footnote":"","page_name":" 343 ","page_number":343},
  {"content":"\r\n\r\n.\r\n\r\n","description":"","footnote":"","page_name":" 344 ","page_number":344},
  {"content":"\r\n\r\n.\r\n\r\n","description":"","footnote":"","page_name":" 345 ","page_number":345},
  {"content":"\r\n\r\n.\r\n\r\n","description":"","footnote":"","page_name":" 346 ","page_number":346},
  {"content":"\r\n\r\n.\r\n\r\n","description":"","footnote":"","page_name":" 347 ","page_number":347},
  {"content":"\r\n\r\n.\r\n\r\n","description":"","footnote":"","page_name":" 348 ","page_number":348},
  {"content":"\r\n\r\n.\r\n\r\n","description":"","footnote":"","page_name":" 349 ","page_number":349},
  {"content":"\r\n\r\n.\r\n\r\n","description":"","footnote":"","page_name":" 350 ","page_number":350},
  {"content":"\r\n\r\n.\r\n\r\n","description":"","footnote":"","page_name":" 351 ","page_number":351},
  {"content":"\r\n\r\n.\r\n\r\n","description":"","footnote":"","page_name":" 352 ","page_number":352},
  {"content":"\r\n\r\n.\r\n\r\n","description":"","footnote":"","page_name":" 353 ","page_number":353},
  {"content":"\r\n\r\n.\r\n\r\n","description":"","footnote":"","page_name":" 354 ","page_number":354},
  {"content":"\r\n\r\n.\r\n\r\n","description":"","footnote":"","page_name":" 355 ","page_number":355},
  {"content":"\r\n\r\n.\r\n\r\n","description":"","footnote":"","page_name":" 356 ","page_number":356},
  {"content":"\r\n\r\n.\r\n\r\n","description":"","footnote":"","page_name":" 357 ","page_number":357},
  {"content":"\r\n\r\n.\r\n\r\n","description":"","footnote":"","page_name":" 358 ","page_number":358},
  {"content":"\r\n\r\n.\r\n\r\n","description":"","footnote":"","page_name":" 359 ","page_number":359},
  {"content":"\r\n\r\n.\r\n\r\n","description":"","footnote":"","page_name":" 360 ","page_number":360},
  {"content":"\r\n\r\n.\r\n\r\n","description":"","footnote":"","page_name":" 361 ","page_number":361},
  {"content":"\r\n\r\n.\r\n\r\n","description":"","footnote":"","page_name":" 362 ","page_number":362},
  {"content":"\r\n\r\n.\r\n\r\n","description":"","footnote":"","page_name":" 363 ","page_number":363},
  {"content":"\r\n\r\n.\r\n\r\n","description":"","footnote":"","page_name":" 364 ","page_number":364},
  {"content":"\r\n\r\n.\r\n\r\n","description":"","footnote":"","page_name":" 365 ","page_number":365},
  {"content":"\r\n\r\n.\r\n\r\n","description":"","footnote":"","page_name":" 366 ","page_number":366},
  {"content":"\r\n\r\n.\r\n\r\n","description":"","footnote":"","page_name":" 367 ","page_number":367},
  {"content":"\r\n\r\n.\r\n\r\n","description":"","footnote":"","page_name":" 368 ","page_number":368},
  {"content":"\r\n\r\n.\r\n\r\n","description":"","footnote":"","page_name":" 369 ","page_number":369},
  {"content":"\r\n\r\n.\r\n\r\n","description":"","footnote":"","page_name":" 370 ","page_number":370},
  {"content":"\r\n\r\n.\r\n\r\n","description":"","footnote":"","page_name":" 371 ","page_number":371},
  {"content":"\r\n\r\n.\r\n\r\n","description":"","footnote":"","page_name":" 372 ","page_number":372},
  {"content":"\r\n\r\n.\r\n\r\n","description":"","footnote":"","page_name":" 373 ","page_number":373},
  {"content":"\r\n\r\n.\r\n\r\n","description":"","footnote":"","page_name":" 374 ","page_number":374},
  {"content":"\r\n\r\n.\r\n\r\n","description":"","footnote":"","page_name":" 375 ","page_number":375},
  {"content":"\r\n\r\n.\r\n\r\n\r\n","description":"","footnote":"","page_name":" 376 ","page_number":376}
  ]