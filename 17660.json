[
  {"content":"\r\n\r\nبسم الله الرحمن الرحيم\r\n\r\n","description":"","footnote":"","page_name":" 1 ","page_number":1},
  {"content":"\r\n . \r\n","description":"","footnote":"","page_name":" 2 ","page_number":2},
  {"content":"\r\n\r\nجعفر شهرى\r\nطهران قديم\r\n( جلد دوم )\r\nانتشارات معين\r\n\r\n","description":"","footnote":"","page_name":" 3 ","page_number":3},
  {"content":"\r\n\r\nشهرى باف ، جعفر ، 1293 - 1378\r\nطهران قديم ( ج 2 ) : نوشتهء جعفر شهرى . - تهران : معين ، 1371 .\r\nدوره 964 - 5613 - 66 - x\r\nisbn جلد 2 isbn 964 - 5643 - 62 - 7\r\nفهرستنويسى براساس اطلاعات فيپا .\r\n1 . تهران - اوضاع اجتماعى - قرن 13 ق . 2 . تهران - آداب و رسوم - قرن 13 ق .\r\n3 . تهران - تاريخ - قرن 13 ق . الف . عنوان . ب . عنوان : طهران قديم .\r\n9 ش 0865 / 2079 dsr\r\n12 / 955\r\nكتابخانه ملى ايران\r\n2182 - 77 م\r\nروبروى دانشگاه تهران ، فخر رازى ، فاتحى داريان ، پلاك 29\r\nصندوق پستى 775 - 13145 / تلفن 6405992\r\nwww . moin - publisher . com\r\ninfo @ - publisher . com\r\nشهرى ، جعفر\r\nطهران قديم ( جلد دوم )\r\nچاپ چهارم : 1383\r\nخط : استاد محمد احصائى\r\nچاپ : مهارت\r\nشمارگان : 2000 نسخه\r\nحق چاپ محفوظ است\r\nتلفن مركز پخش : 6414230 - 6961495 ( پوياى معين )\r\n\r\n","description":"","footnote":"","page_name":" 4 ","page_number":4},
  {"content":"\r\n\r\n\r\n[ جلد دوم 
  ]\r\n\r\n[ فهرست 
  ]\r\nكميسرى 8 بازار 9\r\nساعت‌سازى 19\r\nدنبالهء كميسرى 24\r\nكميسرى ناحيه 10 شهر نو 30\r\nمسجد ترك‌ها - مسجد آذربايجانيها 37\r\nشرايط مسجدسازى 39\r\nآية الله سرهنگ كريم آقا خان بوذرجمهرى 41\r\nمرگ قاآنى 41\r\nخاطراتى از مسجد ترك‌ها 42\r\nدكان حسين گدا 44\r\nخدا بركت بدهد 45\r\nفتوا 46\r\nقصه‌هاى بركت 47\r\nقصهء ديگر 48\r\nاثرات آخر الزمان در برداشته شدن بركت 48\r\nامامزاده سيّد ولى 49\r\nقهوه‌خانهء سيّد ولى 49\r\nدسته‌هاى مطرب 52\r\nتاريخچهء سياه‌بازى 55\r\nديگر چهره‌هاى تقليد 58\r\nبچه رقاصها 59\r\nچرا رقاص‌ها بايد پسر بوده باشند ؟ ! 60\r\nنمايش‌ها ؟ 67\r\nنمايش وكيل و موكل 67\r\nنمايش عروسى كاشىها 68\r\nنمايش سلمانى 70\r\nنمايش هيزم‌شكن 72\r\nنمايش غيرت سياه ! 77\r\nنمايش ابراهيم شلى 78\r\nنمايش شجاعت 79\r\nنمايش جمشيد خان 81\r\nنمايش شال قدرت 82\r\nشرايط مطلوب 83\r\nكاروانسراى كلاهدوزها 89\r\nآب انبار سيّد ولى 91\r\nآب انبار سيّد اسماعيل ، يا آب انبار ميرزا موسى 93\r\nمزاحمين آب انبار 96\r\nرنگرز و شاه عباس 97\r\nكوچهء فراشباشى 100\r\nاستاد حاجى سلمانى 103\r\nخصوصيات سلمانىها 104\r\nمعلومات ديگرشان 105\r\nدندان‌كشى 109\r\nدندان‌سازىهاى خارجى يا خارج‌ديده 114\r\nنظافت دندان و تقليد قزوينىها 116\r\n\r\n","description":"","footnote":"","page_name":" 5 ","page_number":5},
  {"content":"\r\n\r\nداروهاى دندان و معالجات آن 117\r\nبادبندى 118\r\nمدل موهاى سر و ريش 119\r\nانواع سبيل 123\r\nمسائل مربوط به ريش 125\r\nسلمانىهاى جديد 128\r\nوسائل جديد 132\r\nمن سر كله‌گنده‌ها را اصلاح ميكنم ؟ ! 133\r\nديگر مطالب سلمانىها و اصلاح زنان 135\r\nنصف آدم 136\r\nگذر قلى - بازارچهء معيّر - بازارچهء قوام الدوله 137\r\nنقال و سخنور 139\r\nشرايط نقال و سخنور 139\r\nقهوه‌خانه ؟ 141\r\nطبقات نقال 142\r\nمرشد غلامحسين غول بچهء نقال 144\r\nسيد احمد همدانى نقال 145\r\nآقانورى نقال 148\r\nمجالس نقالى 152\r\nسهراب‌كشى 154\r\nاجازه مرشد - لنگ‌بندان 157\r\nشعرخوانى - مشاعره 158\r\nسخنورى 160\r\nصحنه‌اى از يك سخنورى 166\r\nمطالبى دربارهء شعر 186\r\nشعراى خودساخته 191\r\nبازارهاى مركزى 194\r\nمسگرها - نقره‌فروشها - زرگرها ؟ 197\r\nزن و طلا 198\r\nبازار سرّاجها 203\r\nمال خومون بهتره 205\r\nبازار صحّافها 208\r\nچاپخانه 210\r\nبازار دوخته‌فروشها 212\r\nاينه دبخورى گدا بشى ؟ ! 216\r\nبازار عبادوزها 218\r\nمولوىپيچى - منديل‌پيچى 219\r\nبازار بزازها - بازار بدذات‌ها 221\r\nتيمچه حاجب الدوله 225\r\nخصوصيات حاجب الدوله 226\r\nچراغانى 229\r\nچهارسو كوچك - زرادخانه ايران ؟ ! 232\r\nحسن موساى تفنگ‌ساز 233\r\nعلينقى ديزىپز 234\r\nديزى قهوه‌خانه 236\r\nقابلمه‌پزى 237\r\nفتنهء ديزى و قابلمه 238\r\nديزى مزدى 239\r\nيخنىپزى 242\r\nامامزاده زيد 243\r\nبازار خياطها 246\r\nقهوه‌خانه پستخانه 249\r\nترياك - ترياكى 250\r\nاز سياست‌نامهء عوام 256\r\nكسبهء بازار عباس‌آباد 264\r\nطب و طبابت 265\r\nالاغ الحكما ! 265\r\n\r\n","description":"","footnote":"","page_name":" 6 ","page_number":6},
  {"content":"\r\n\r\nطبيب فرنگى 268\r\nحاج ملا آخوند حكيم 271\r\nدواهاى وقفى 273\r\nتحصيل علم طب 274\r\nدست‌راستىها مسهل ، دست‌چپىها تنقيه ! 277\r\nعطارى - نسخه‌پيچى 279\r\nعطار ؟ 283\r\nعباس اسمال دسمالى 284\r\nرواج درويشى 287\r\nو اما فلسفه‌هاى خانقاهيان 295\r\nدراويش حقيقى 296\r\nدنباله‌هاى بازارها 300\r\nبازار چهار سو كوچك 300\r\nگرز رستم - ميخ طويله اقرار ! 303\r\nداروغه 305\r\nديوان بلخ 307\r\nسگ داروغه 309\r\nبگير و ببند ؟ ! 309\r\nقراولخانه 310\r\nلاف در غريبى . . . 311\r\nكوچه هفت تن 313\r\nبازار آهنگرها 314\r\nكوچهء چهل تن 318\r\nبازار پالان‌دوزها 320\r\nنعلبندى 322\r\nجارچى 326\r\nبازار دروازه 328\r\nدكاندارىهاى بازار دروازه 331\r\nنمونه‌هايى از معاملات بازار دروازه كه . . . 333\r\nروغن را او خورده بگذار قسم را من بخورم 333\r\nمعامله با انگشت ! 334\r\nشيخ مرتضى قمى 334\r\nشيخ ابراهيم خراسانى 335\r\nداغ پيشانى 335\r\nميدان امين السلطان 336\r\nميدان كاه‌فروشها 341\r\nميدان مال‌فروشها 346\r\nشرايط مركب 347\r\nعزادارى محرم 352\r\nپيرايش عزاخانه‌ها 361\r\nحالات متضاد عزاداران 363\r\nحيله‌هاى صاحبان مجالس عزا 365\r\nقول عجيب ! 365\r\nاحوال مردم در ماه‌هاى محرم و صفر 366\r\nنذرها 369\r\nمنبر عشق 373\r\nفصيح زمان 374\r\nمذهب ما هم جعفرى است ! 380\r\nشئامت طعنه ! 381\r\nعزادارى - دسته - سينه‌زنى 383\r\nدقت كارگردانى در دسته‌ها 393\r\nعروسى قاسم 394\r\nشير و فضّه ! 395\r\nعروس ملاهادى ! 403\r\nدسته‌هاى شاه حسينى - ( شاخسينى ) 404\r\nجنگ مغلوبه 407\r\nقمه‌زنى 409\r\nتفاخر بر زخم قمه 411\r\n\r\n","description":"","footnote":"","page_name":" 7 ","page_number":7},
  {"content":"\r\n\r\nدارو درمانهاى زخمهاى قمه 412\r\nدستهء سنگ‌زن‌ها 413\r\nشبيه زين العباد ! 413\r\nقفل آجين ؟ 414\r\nشمع آجين ؟ 414\r\nنخل ؟ 414\r\nتأمين مخارج دسته‌ها 430\r\nفهرست عكسها 441\r\nفهرست عمومى اعلام 443\r\n\r\n","description":"","footnote":"","page_name":" 8 ","page_number":8},
  {"content":"\r\n\r\n\r\n[ ادامه اماكن بازار اروسى دوزها 
  ]\r\n\r\nكميسرى 8 بازار\r\nنبايد فراموش كرد كه ما هنوز در بازار هستيم و درباره بازار اروسىدوزها سخن ميگوئيم و كميسرى 8 بازار هم انتهاى همين بازار يعنى بعد از سه راه اروسىدوزها و خياطها بود كه پس از چند دكان مخروبه و چند دهانه طاق فروريخته كه خاك و زباله اطرافش را فراگرفته بود و تكه كوچه‌اى پركثافت كه ديوارهائى از هم گسيخته داشت به آن ميرسيد ، در حياط هفت هشت اطاقه‌اى كه ( نظميه ) براى آن اجاره كرده بود .\r\nاين كميسرى بعد از ( كميسرى 3 حسن‌آباد ) كه مسئوليت حفاظت كاخ مرمر ( خانه رضا شاه ) و مواظبت اطراف آن را به عهده داشت مهمترين كميسارياى تهران از ده كميسرى آن بشمار ميآمد كه مسئوليت حفظ بازار و دارائى تجار و امنيت حوزه و ديگر امور مربوطه به آن از قبيل بگير و ببندهاى سياسى و جلوگيرى از اجتماعات و در تظاهرات و مخالفت‌هاى مردم با قوانين دولت تعطيل و تشكيل بازار و پراكندن اجتماعات و اين گونه مسائل را به عهده داشت و همواره رؤسائى آن را اداره ميكردند كه هم در نهايت خشونت و قساوت و شدت و حدت عمل و بيرحمى و بىمروتى و هم متظاهر به عطوفت و محبت و ديانت و خيرخواهى و حسن نيت بوده ، در شخصيتهاى مختلف بتوانند با روحيه‌هاى گوناگون و حالات متفاوت سكنه‌ى ابوابجمعى خود هماهنگى داشته باشند .\r\nبه همين نسبت عوايد و مداخل و بست و بندها و كارهاى زير جلكى آن نيز زيادتر از ساير كميسرىها بود ، كما آنكه پرداختىها و ( آجيل شيرينى ) دادن‌هاى او هم به مقامات بالاتر ، زيادتر از ديگر كميسرىها تعيين شده بود تا جائى كه در بعضى مواقع روزانه از صد و صد و\r\n\r\n","description":"","footnote":"","page_name":" 9 ","page_number":9},
  {"content":"\r\n\r\nپنجاه تومان تجاوز مينمود ! زيرا آنچه در نه كميسرى جمع گشته بود در همين يك فراهم آمده بود ، در اين معنى كه ( آنچه خوبان همه داشتند ) او بتنهايى دارا گشته بود ، يعنى اگر فى المثل ( كميسرى 5 قنات‌آباد ) « 1 » از مرافعات دزدى و مال‌خرى و بگير و ببند شيره‌كش‌خانه‌دارها و قمارخانه‌دارها و لشى و عربده‌كشى و ( حق و حساب ! ) « 2 » آن بهره ميگرفت ، ( كميسرى 6 گار ماشين ) از زدوخورد و چاقوكشىها و فاحشه‌هاى كوچه‌هاى ( پشت بدنه ) « 3 » و ( سر قبر آقا ) « 4 » و ( چاله سيلابى ) « 5 » و جيب‌برهاى گار ماشين و ماشين دودى و بدمستى و باج سبيل‌بگيرها و مرافعات ناموسى استفاده ميكرد و ( كميسرى 2 دولت ) از كافه رستورانها و زدوخوردهاى مست‌هاى خيابانى و هفتگىهاى سينماها و تآترها و هتل‌ها و عزب‌خانه‌ها و مسافرخانه‌ها و ولگردهاى اناث و ذكور و ( تك‌پران‌ها ) و امثال آن زير سبيل چرب مينمود . و ( كميسرى 10 شهر نو ) از فاحشه‌خانه‌ها و قمارخانه‌ها و شيره‌خانه‌ها و قهوه‌خانه‌ها و يكه‌بزن‌ها و چاقوكش‌ها و بدكاره‌بازها و جفتى راه بده‌ها و پسرهاى تن‌فروش ميدان قزوين و پااندازها و عرق‌فروشها باج ميگرفت . كميسرى 8 بازار شامل تمام اين منافع ميگرديد كه حدود وسيع پرجمعيتى را كه تمام گروه گذشته در خود گرفته داشت بهره ميگرفت ، علاوه بر دزدهاى گردن‌كلفت خانه‌بر و جيب‌برهاى زبردست و كاروانسراهاى پرعوايد و دست‌فروشها و چرخىها و طوافها و الاغىها و چاروادارها و گارىدستىها و چهارچرخه‌اىهاى اسبىهاى مستمرى بده و ديگر و ديگر را در حيطه فايده آورده بود !\r\nبرنامه كار اين كميسرى آن بود كه كمتر كسى را از شاكى و متشاكى به عدليه و مانند آن ميفرستاد و در هر صورت ميان آنها را به نحوى خود فيصله داده با تنبيهات نقدى ( نقره\r\n\r\n\r\n","description":"","footnote":"\r\n( 1 ) . نام محله‌اى در جنوب شهر .\r\n( 2 ) . رشوه ، اخاذى ، جيب‌كنى . « در چه اسم بامسمائى كه يعنى برادرىمان بجا ، بزغاله يكى هفصنار يا حساب حسابه ، كاكا برادر » ما ترا به جان و مال مردم آزاد ميگذاريم تو هم طبق حساب و كتاب حق ما را بده ، امرى كه در تمام شئون مأموران سنت باقيه شده بود ! .\r\n( 3 ) . كوچه‌اى شمال خيابان اسماعيل بزاز ، منشعب از نرسيده به ميدان مولوى ، محل اكثر فساد .\r\n( 4 ) . محله‌اى كه از قبر سيد زين العابدين امام جمعهء ناصر الدينشاه اسم گرفته بود ، واقع در جنوب تهران .\r\n( 5 ) . كوچه‌اى منشعب از كوچهء قاطرچيها به طرف خيابان مولوى كه بخاطر گود بودنش كه قبلا كوره‌پزخانه بوده ، خاكش برداشته سيل‌گير شده بود نام چاله سيلابى گرفته بود ، مركز فواحش پست كم‌ارزش ، كار راه‌انداز چاروادارها و ساربان‌ها و امثال آن .\r\n","page_name":" 10 ","page_number":10},
  {"content":"\r\n\r\nداغ ) « 6 » و ( حق و حساب ) « 7 » سر جايشان مينشاند و معتقد بود كه ( مرافعه تا وقتى براى كميسرى داراى فايده مىباشد كه در همان كميسرى مانده روانه نظميه عدليه نشده باشد ) مگر مرافعاتى كه پولى از آن در نيامده ( وظيفه‌شناسى ! ) « 8 » در ميان ارباب دعوا به چشم نخورده مرافعه احاله‌ى ( صلحيه ) « 9 » و اگر در آن نيز كه آن هم اطاقى در خود كميسرى و بقول لوطىها با كميسرى ( ندار ) « 10 » بود به حل و فصل نيامده طرفين ( اهلى ! ) نداشت تا ( اگر سرى ميشكند در كلاه و اگر دستى ميشكند در آستين خودشان باشد ! ) ناچار به ( تامينات ) « 11 » و ( پاركهء بدايت ) « 12 » و مثل آن فرستاده ميشد و دعوا از كميسرى خارج ميگرديد .\r\nاين كميسرىها اگرچه جهت نظم و انضباط شهر و تمشيت امور اهالى و جلوگيرى از تجاوز متجاوزان و تعدى متعديان و براى حفاظت اموال و نواميس مردمان بوجود آمده بود ، اما در حقيقت جهت خلاف اين وظايف را سير مينمود و هر يك گردنه‌هائى بودند كه مشتى قطاع الطريق در آن بيغما و غارت مردم گرد آمده ، مزاحمينى كه خود موجب آزار و اذيت اهالى گشته ، سردمدارانى كه خود باعث هر فساد و شرارت و دزدى و حيزى و نادرستى و ناامنى و آلودگى و ناپاكى ميبودند و طبيبان بىمروتى كه خلق را هرچه بيشتر رنجور خواسته نان و نواله‌ى خود را در ناتندرستى آنان مييافتند .\r\nهر دست‌فروش و هر بساطى و هر طبقى و طواف و چرخى و الاغى وظيفه داشت كه روزانه از پنج تا پانزده قران به ( آژان ) « 13 » بدهد تا بتواند به كسب و كار بپردازد و هر گارى دستى و هر چهار چرخه‌دار از يك تا چهار پنج قران در هر راه كه از بازار عبور كند بايد\r\n\r\n\r\n","description":"","footnote":"\r\n( 6 ) . جريمه ، تنبيه پولى ، دل سوزه دادن با دريافت وجه .\r\n( 7 ) . رشوه‌ى معمول شده ، رشوه‌اى كه ميان اهالى با مأموران دولت قهرا قرار شده باشد كه مأمور آن را حق خود بداند و مرتشى نيز حساب زندگى و گذران امر خود را در پرداخت آن بشناسد .\r\n( 8 ) . دلال ميان طرف دعوا و كميسرى .\r\n( 9 ) . شعبه‌اى از عدليه ( دادگسترى ) شبيه اطاق اصناف .\r\n( 10 ) . در برابر هم يا دوست صاحب چيزى نبودن ، يگانگى مالى ، يك جيب بودن .\r\n( 11 ) . آگاهى .\r\n( 12 ) . دادگاه نخست .\r\n( 13 ) . كه آژدانش ميگفتند . اسمى كه بعد از نظميهء زمان كنت كه به روى مأمورانش بنام پليس گذاشته شده بود انتخاب گرديد و شايد از جهت زشت عملى و بدرفتارى و منافات شغلى و ناميشان با اسم محترم پليس بود تا جداى از آنان و جداى از ايشان شناخته بشوند .\r\n","page_name":" 11 ","page_number":11},
  {"content":"\r\n\r\nبه آژان بدهد و گرنه اياب و ذهاب او ممنوع ميگرديد .\r\nكاروانسرادارها عموما بطور هفتگى مقررى و تعهدى داشتند كه بايد پرداخت نمايند و دكاندارهائى كه خارج از حريم دكاكين در پا و پشت دكانهاى بسته بساط ميكردند و پاجرزىهائى كه چيزى براى فروش ميگذاشتند در زمره‌ى هفتگى بده‌ها قرار داشتند و غير دائمىها و تغيير و تبديل بكن‌هايشان كه بايد اين حق را به آژان‌هاى پست بپردازند و الّا نه در كاروانسراها بارى رفته بيرون مىآمد و نه بساط دكاندار و پادكانىها و جرزىها ميتوانستند سلامت مانده اجناسشان پخش و پلاى بازار نشده به زير دست و پا نرفته باشد .\r\nشيره‌خانه‌ها كلا هفتگىها و روزپرداختىهائى از پنجاه تا صد و پنجاه تومان داشتند كه صبح بصبح يا شب جمعه بشب جمعه بايد تحويل ميدادند و فاحشه‌خانه‌ها و قمارخانه‌دارها و عزب‌خانه‌دارها « 14 » به همين حساب كه شنبه به شنبه بايد تصفيه حساب نمايند و گرنه شب بصبح و صبح به ظهر و شنبه به يكشنبه نرسيده بود كه ( كاسه و كوزه ) « 15 » و چراغ و نگارى « 16 » و خانه و زندگيشان بهم ريخته ، ساقى « 17 » و شيره‌كش و صاحب‌خانه و بدكاره و بدكاره‌باز و قمارباز و ( تلكه‌بگير ) « 18 » ريسه شده بكميسرى آورده ميشدند و با ( دوسيه ) « 19 » روانه نظميه و از آنجا راهى عدليه ميشدند .\r\nدزدىها جميعا با قرارداد قبلى با كميسرى و آژان بانجام ميرسيد و چه بسا كه قبلا كالاهائى كه بايد بسرقت برود يا صندوق و دخل و گاوصندوقى زده شود در كميسرى تقويم « 20 » شده وجهش نقدا پرداخت ميگرديد و چه بسيار سرقت‌ها كه وسيله راهنمائى و معاضدت خود كميسرى بانجام رسيده كمك آژان عامل اصلى آن بشمار ميآمد ، به همين جهت\r\n\r\n\r\n","description":"","footnote":"\r\n( 14 ) . خانه‌هائى كه زن يا پسر از بيرون در آن ميبردند .\r\n( 15 ) . غرض كاسه كوزه‌ى قمارخانه كه سمبل اين حرفه بشمار ميآيد مىباشد . كاسه ظرفى بود كه ده يك ده نيم قمارخانه‌دار را در آن ميانداختند و كوزه گلدان يا كوزهء كوچكى كه طاس‌هاى قمار را در آن تكان داده ميريختند .\r\n( 16 ) . چراغ وسيله حرارتى كه شيره‌ى ترياك را روى آن سوزانده بكشند و نگارى وسيله‌اى كه شيره را روى آن بچسبانند .\r\n( 17 ) . كسى كه نگارى را به دهان شيره‌كش گذارده آن را مهيا و آماده‌ى كشيدن نمايد .\r\n( 18 ) . ده يك بگير ، باج‌گير قمار .\r\n( 19 ) . پرونده .\r\n( 20 ) . قيمت‌گذارى .\r\n","page_name":" 12 ","page_number":12},
  {"content":"\r\n\r\nهر چه مكانى از كميسرى زيادتر فاصله داشت به همان نسبت از دستبرد و سارق بيشتر در امان بود و هرچه به آن نزديكتر بود زيادتر مورد دستبرد قرار ميگرفت ، تا آن حد كه خانه‌ها و دكانهاى نزديك كميسرى را كسى به نصف قيمت نميخريد و هرگز دزد و جيب‌برى گرفتار ( پنجه عدالت ! ) نميگرديد مگر آنكه در حق و حساب و سهميه كميسرى اختلاف پيدا كرده باشد و هرگز ( تك‌رو ) « 21 » و ( كف‌رو ) « 22 » و ( دخل‌زنى ) « 23 » بدام نمىافتاد مگر آنكه با آژان پست بدحسابى كرده باشد .\r\nخانه‌هاى فساد از هر نوع و هر صنف اگر دست از كار كشيده صاحبانشان ميخواستند به راه راست رفته آن را تعطيل كنند گرفتار دوسيه « 24 » سازى ميگشتند و سارقين اگر توبه كرده ، ندامت يافته بصراط مستقيم ميافتادند دچار و دستگير ميشدند !\r\nدر مرافعات و منازعات هميشه در كميسرى حق با كسى بود كه پرداختى زيادتر داشته باشد و محكوم كسى كه ته كيسه‌ى « 25 » سست و اطلاع از چگونگى وضع نداشته باشد .\r\nبهر تقدير از اين كميسرى تا امكان داشت كسى روانه‌ى نظميه و عدليه نميگرديد مگر ناشىها و بىاطلاع‌ها و مردرندها و بدبده‌ها و آفتابه‌دزدها و تازه‌واردها و امروز و فردا بكن‌ها و يا آنهائى را كه از طرف نظميه و مقامات بالاتر با اسم و رسم و نام و نشان خواسته شده بودند و ديگر جاى طفره و تبانى و امروز و فردا نميتوانست داشته باشد ، چه معلوم بود آنجا نيز كسى را احضار نميكنند مگر آنكه به اجبارى خورده و يا خوانده شده منشأ ( خير ) « 26 » بيشترى باشد .\r\nالبته قرار و مدار گذشته با اشخاص و مقررى با افراد و اماكن تا وقتى قابل قبول بود كه وضع بسياق عادى و معمولى و براى كميسرى و رئيس و صاحبمنصبان « 27 » آن خرج و باج\r\n\r\n\r\n","description":"","footnote":"\r\n( 21 ) . سارقينى كه به تنهايى و بدون شريك و دستيار دزدى ميكردند .\r\n( 22 ) . دزدى كه اسكناس درشت را براى خرد كردن به كسى عرضه نموده پس از گرفتن اظهار انصراف نموده در دادن و گرفتن پول خود مقدارى از آن را ربوده ( كف رفته بود ) .\r\n( 23 ) . دزدانى كه براى خريد مراجعه كرده با گرم كردن سر فروشنده و چيزى دور از دست خواستن حواس او را پرت كرده پولهاى دخلش ميربودند .\r\n( 24 ) . پرونده .\r\n( 25 ) . مايه ، پول استطاعت پرداخت ، توانائى مالى .\r\n( 26 ) . رشوه ، پرداخت‌كننده‌ى حق و حساب .\r\n( 27 ) . صاحبمنصب يعنى افسر - از ستوان به بالا - درجات صاحبمنصبها ، ( نايب ) بود كه ستوان شد و ( نايب دوم ) كه ستوان دو و ( نايب اول ) كه ستوان يك و ( سلطان ) كه سروان و بعد از آن ( ياور ) كه سرگرد شد و همه اينها را صاحبمنصب ميگفتند .\r\n","page_name":" 13 ","page_number":13},
  {"content":"\r\n\r\nفوق العاده‌اى پيدا نشده و يا تكليفى از بالاترىها تحميل نگرديده باشد كه در اين صورت مخارج مذكور با اضافات آن بر ابوابجمعى كميسرى سرشكن « 28 » شده پرداختىهاى كسبه نيز اضافه ميگرديد ، مثلا اگر شيره‌خانه يا فاحشه‌خانه يا قمارخانه‌اى تا امروز هفته‌اى صد تومان داده بود از اين هفته بايد صد و پنجاه تومان بپردازد و به همين نسق روزانه پردازها ، مانند چرخىها و طوافها و دخل‌زن‌ها و جيب‌برها و خانه‌برها « 29 » و تك‌روها و قاچاق‌فروشها تا خركچى و حمال و چرخى و گارىچى كه به همين نسبت بايد زياد بكند ، و قرار اطلاعيه هم آن بود كه دكان‌دارها و كسبه‌ى پابجا بوسيله آژانها شفاها ابلاغ ميشدند و براى سرپائىها و دوره‌گردها كه ميتوانستند زيادتر لخت شوند و كميسرى كمتر مستقيما با آنها برخورد مينمود غفلتا آژانها به بازارها و گذرها ريخته يكى را توقيف كرده يكى را به زير باتون گرفته ، بساط يكى را بر هم زده ، طبق و گالهء يكى را واژگون كرده ، بار الاغى و چرخ طوافى را برگردانده ، طشتك و سنگ و ترازوى فروشنده را برده ، چرخىها و دوچرخه‌اىها را نگاه داشته ولگردها و تن‌فروش‌ها را سينه « 30 » ميكردند و بگير بگير شروع و از همينجا معلوم ميشد كه خبرى شده بايد روى حق و حساب بگذارند . همچنين از آن جمله بود جلوگيرى كردن از كار چهارچرخه‌هاى باركش كه بار و مال التجاره‌ى بازاريان را حمل ميكردند كه صبح زود روز مقرر آژانها جلو دهانه‌هاى بازار را زنجير كشيده مانع حركت آنها شده ، پاى آن ايستاده اعلام غدغن ميكردند و از همين نشانه بود كه گارىچىها را معلوم ميشد بايد چيزى روى مقررى گذشته بگذارند و ديگر كسبه‌ى خرده‌پا كه با ديدن زنجير و قفل گندهء آن حساب كار معلومشان ميشد .\r\nاگرچه زنجير فوق الذكر فقط براى همين ايام يعنى اوقات استثنائى كه خرج و باج كميسرى زياد ميشد اختراع شده بود اما آژانهاى وظيفه‌شناس كه از رئيس ( يك اشاره و از\r\n\r\n\r\n","description":"","footnote":"\r\n( 28 ) . تقسيم به نسبت .\r\n( 29 ) . دزد ، يا دزدانى كه تخصص در سرقت اموال خانه داشته باشند .\r\n( 30 ) . جلو انداختن .\r\n","page_name":" 14 ","page_number":14},
  {"content":"\r\n\r\nآنها به سر دويدن ) بود و به يك تخم‌مرغ كه رئيسشان توقع مينمود آنها هزار مرغ مردم بسيخ ميكردند . هر وقت خود هم كسر مخارجى يافته يا خرج فوق العاده‌اى برايشان پيش آمده يا اوضاع را آشفته ميديدند زنجير را كشيده به لخت كردن مردم ميپرداختند كه مقدم بر همه گارىچيها بودند كه ( سلب آسايش اهالى و سد معبر نموده مزاحم ! ) ميشدند و از همه ضعيف‌تر ميبودند .\r\nصورت دادوستد آنها هم كه زبان سرّى آژان‌ها و گارىچىها بود و در اثر كثرت استعمال اهالى هم كم‌كم از آن سر در آورده مايه خنده و تفريحشان ميگرديد به اين گونه بود كه آژان قفل را از زنجير گشوده فقط آن را با قلاب بند مينمود و خود سرپيچى يا مقدارى از زنجير پائين‌تر ايستاده سر راه بر او ميگرفت و از دور ، دست را بلند كرده پنجهء آن را بطرفش مثلا برگرد ! كجا ميائى ؟ ! گشوده فرياد ميكشيد ( كجا ميآئى ؟ ! ) يعنى پنجقران مىشود و سورچى هم از آنطرف ، همانطور كه جلو ميآمد در جواب او دو انگشت گشوده ، داد ميكشيد ( همين بغل ) يعنى حاضرم دو قران بدهم و معامله فيصله ميگرفت و اين پولهائى بود كه تلكه تسمه‌ى « 31 » خود آژانها بود و مستقيما چيزى از آن بكميسرى نميرسيد و به همين ترتيب گرفتن الاغىها و طوافهاى غريبه و دوچرخه‌سوارها كه ( توى بازار جاى دوچرخه سوارى نبود ! ) و امثال آن كه جزء عوايد خود آژانها ميآمد ، و در آخر دعوا نزاع‌ها كه اگر طرفين هم با هم صلح ميكردند آژان از حق خودش نميگذشت و تا چيزى نميگرفت همچنان آنها را بسوى كميسرى تكليف مينمود . آژانها مردم قانع سازگارى بودند كه بر خلاف كميسرىها كه جز نقدينه قبول نميكردند و تحفه‌ها و هدايا را به حساب نميآوردند ، جنس و متاع نيز قبول ميكردند ، به اين صورت كه مثلا اگر جيب‌برى جيبى را زده ساعت بغلى و بند « 32 » آن بيرون آورده بود ، بند را به جيب‌بر داده ساعت را خود قبول ميكردند و يا اگر فاحشهء ولگردى دشت و فتحى « 33 » نكرده بود\r\n\r\n\r\n","description":"","footnote":"\r\n( 31 ) . اخاذى ، جيب‌كنى ، كلاشى .\r\n( 32 ) . آن روزها هنوز ساعت مچى متداول نشده ساعت بغلى در جيب ميداشتند و جاى آن هم در جيب جليقه بود كه قلاب زنجير آن را به لبهء جيب ميانداختند يا ساعت را در يك جيب جليقه و زنجيرش را از سوراخ تكمهء آن گذرانده قلابش را به دهانه جيب ديگر ميبستند و از آن دو نيم هلال بوجود ميآوردند ، و بعضى كه به نشانهء ساعت داشتن فقط بند آن را ميآويختند .\r\n( 33 ) . دشت و فتح ؟ دادوستد .\r\n","page_name":" 15 ","page_number":15},
  {"content":"\r\n\r\nتا حق و حساب او را رد كند مبيع وثيقه جنسى را نيز از او رضايت داده حساب پاك « 34 » ميكردند و چه بسا كه در همين موارد رهگذران رسيده كار به افتضاحات بزرگ مانند كار اكبر خان آجان كميسرى 6 كه موقع عمل زنك از دق‌دلى كه داشت دور خودش و او زنجير بسته قفل كرده بود و او را همانطور از پشت سر قبر آقا تا ميدان امين السلطان كشيد مىانجاميد ! اين بود نيز اشعارى كه بوسيلهء عوام ساخته شده در دهن‌ها افتاده آن را لوطى عنترىها با آهنگ ضربى ميخواندند .\r\n زير دلم سنگه اى آقاى آجان * دل تو سينه‌م تنگه اى آقاى آجان \r\n دوماس « 35 » پس انداخته‌م ، ترس گرفته‌تم * قرضامو نپرداخته‌م ترس گرفته‌تم \r\n دس از دلم وردار اى آقاى آجان * منم و همين دوزار « 36 » اى آقاى آجان \r\nكلمه ( دوزار ) يعنى دو قران هم مضمونى بود كه دربارهء دادوستد خودفروشها و آژان براى مردم ساخته شده بود و اينهم بدين قرار بود كه فخرى رشتىاى كه در پشت سنگها و پست و بلندىهاى قبرهاى سر قبر آقا كارگزارى مينمود با مشترىاى برخورد مىكند و مشترى بيش از دو قران قبول نميكند كه او هم ميگويد ( اين دوزارام كه مال آجانه پس خود من چى ! ) و شايع مىشود .\r\nحق و حساب آژان و كميسرى نه از آن قوانينى بود كه اهمال‌پذير بوده باشد و اين نظامنامه‌اى بود كه همه كس بايد آن را رعايت نمايد به اين قرار كه هر معركه‌گير « 37 » و مارگير « 38 » و حقه‌باز « 39 » و شهر فرنگى « 40 » و تعزيه‌خوان « 41 » و طبق فرفره‌اى « 42 » يك شاهى به پنج شاهى « 43 » و خال\r\n\r\n\r\n","description":"","footnote":"\r\n( 34 ) . تصفيه حساب .\r\n( 35 ) . دو ماه است .\r\n( 36 ) . دو هزار ، دو قران ، دو ريال .\r\n( 37 ) . كسى كه عده‌اى را به دور خود جمع كرده براى آنها داستان‌سرائى يا مرثيه‌سرائى يا مسئله‌گوئى كرده پولى دريافت نمايد .\r\n( 38 ) . يكى از معركه‌هائى كه در آن مار و بازى با مار و جنگ مار و راسو و مثل آن را نمايش ميدادند . طول اين مارها گاهى تا به چند ذرع ميرسيد ، با دندان كشيده شده تا زهر نداشته باشند و آن را دور گردن خود ميپيچيدند و اسباب تعجب ميشدند .\r\n( 39 ) . معركه‌اى كه گرداننده ، آن با اسباب فيزيكى كه آب را در ظرف واژگون نگاه ميداشت و مشتى مهره را كه گلوله‌هاى مومى به اندازه فندقى بود زير قندانهائى كم و زياد ميكرد سر مردم گرم مينمود .\r\n( 40 ) . جعبه‌اى كه در داخلش نوارى عكس‌دار از برابر نور چراغ ميگذشت و بچه‌ها از پشت ذره‌بينهاى درشت جلو او بتماشا مينشستند ، ( سينماى وطنى ) .\r\n( 41 ) . افرادى كه لباسهاى عربى پوشيده چفيه اگال بسته عمامه گذارده ، شال سبز و سياه بسته خود را شبيه شهدا و اسراى كربلا ميساختند و مردم را گريانده پول ميگرفتند .\r\n( 42 ) . فرفره‌ى چوبى چهار طرفه‌اى را كه هر طرفش كاغذ رنگىاى برنگهاى مختلف چسبانده بودند در سينىاى چرخانده شرط ميبستند و اگر كسى برنده ميشد يك شاهىاش را پنجشاهى ميپرداختند .\r\n( 43 ) . هر يك شاهى ( يك بيستم ريال ) را پنج شاهى دادن .\r\n","page_name":" 16 ","page_number":16},
  {"content":"\r\n\r\nسياه‌بند « 44 » و كمربندى « 45 » و گوسفندى و مال‌فروش « 46 » و گدا « 47 » و شكلك‌ساز « 48 » و غشى « 49 » و مرده‌گردان ! « 50 » قبلا بايد با آژان كنار آمده سهميه او را ردوبد « 51 » نموده سپس شروع به كار\r\n\r\n\r\n","description":"","footnote":"\r\n( 44 ) . قمار ورق كه سه ورق را كه يكى از آنها تك خال يا خال سياه يا قرمز بود و معلوم ميكردند با آنها بازيده ، پس و پيش و زيرورو كرده روى زمين ميانداختند و ده به يك عوض ميدادند ؛ قمارى كه هرگز برنده‌اى پيدا نمينمود و آنهائى هم كه از ميان جمع ميبردند ، از همدستان خودشان بودند كه وسيلهء فريب ساده‌لوحان ميشدند . ورق برنده برگ نشان‌كرده‌اى بود كه فقط خود آنها ميدانستند .\r\n( 45 ) . كمربند باريكى را بهم چنبره كرده چوب باريكى بدست بازيكن ميدادند كه در ميان حلقه‌هاى آن گذارده كمربند را با آن كشيده و چوب را در آن گير اندازد و در اين صورت بود كه برنده حساب ميشد ، اما هرگز اين اتفاق نميافتاد .\r\n( 46 ) . چوبدارهائى كه گلّه‌هاى گوسفند را سينه كرده دور كوچه و بازار به راه ميانداختند و نقد و نسيه ميفروختند .\r\nاسباب‌بازىاى براى كودكان كه هر پدر يكى يا چند رأس از آنها را براى سرگرمى فرزندان خود ميخريد . ايضا خرفروشهائى كه دهانهء الاغها را گرفته محاسن حيوان را داد زده براى فروش عرضه ميكردند .\r\n( 47 ) . هر گدا پاتوق و مركزى براى خود مانند در مسجد و سر سه راه و چهار راه و جلو در مسجد و آب انبار و امامزاده و چلوى و قهوه‌خانه و مانند آن داشت كه بايد براى حفظ پاتوق خود چيزى روزانه به آژان بپردازد و الا جاى او با كس ديگر به معامله درميآمد ، مگر گداهائى كه سرپا دريوزه ميكردند .\r\n( 48 ) . عده‌اى كه دست و پا و سينه و شكم خود را زخم كرده يا پوست خيك بسته يا با جوهر و پارچه صورت‌سازى نموده ، يا دست را به گردن آويخته ، پارا چوله ساخته ، سينه را داغ گذارده سوزانيده ، شكم را باد كرده نشان ميدادند .\r\n( 49 ) . گداهائى كه با غش كردن پول ميگرفتند ، به اين صورت كه نزديك جوى و آب و لجنى خود را لرزانده در آن ميانداختند و مردم گرد آمده بيرونشان ميكشيدند و غيه‌ها كشيده ، حركات عنيف كرده ، كف از دهان برآورده پس از آنكه اطراف خود را كاملا پرپول مييافتند به هوش ميآمدند و از اين نقطه برخاسته در كوچه ديگر و گذر ديگر ميافتادند .\r\n( 50 ) . مردن و مرده گرداندن نيز راه ديگرى براى گدائى بود كه زيادتر آن را لش‌ها و گردن كلفت‌ها انجام ميدادند باينصورت كه دو نفر همدست شده يكى خود را به حالت مرده بىحركت به زمين ميانداخت و آندگرى بالاى سرش نشسته ضجه‌ى برادرواى راه انداخته براى كفن و دفنش از مردم طلب يارى مينمود و از آنجا هم كه جزء تكاليف شرعى هر مسلمان است كه تا هفت جسد را كفن و دفن نموده و اين كار از واجبات كفائى مىباشد هر كس بفراخور حال و استطاعت خود چيزى به روى جسد ميانداخت و چون پولها به حد دلخواه ميرسيد ، در وقت خلوتى برخاسته فرار كرده اين صحنه را در جاى ديگر ترتيب ميدادند . و يا مردهء بىصاحبى فراهم كرده اين عمل را با او انجام مىدادند ، تا آخر هم كه اهل خيرى رسيده مرده را از چنگشان درآورده با جيب خود به خاك بسپارد و يا بوگرفته‌ى آن را بلديه بلند بكند .\r\n( 51 ) . مخفف بدل .\r\n","page_name":" 17 ","page_number":17},
  {"content":"\r\n\r\nبكنند و سخن آژانها هم اين بود كه بايد اجارهء پست خود را بپردازند و اين واقعيتى هم بود كه هر آژان براى هر روز يا هر پست بايد چيزى به كميسرى بپردازد و به همين قرار هر نايب كشيك « 52 » چيزى به رئيس كميسرى و رئيس كميسرى تحويل بالاتر از خود بكند .\r\nاين بده‌بستانها تا آنجا رسميت يافته بود كه گاهى بطور وضوح درباره آن گفت و شنيد كرده قسم و آيه خورده چانه ميزدند و اين نيز يكى از آن موارد است كه جريانش موضوع تفريح اهالى گشته بود .\r\nحاجى مرزوق نامى در روز قتل عاشورا درشكه‌اش با پسر بچه‌اى برخورد مىكند كه طفل اندكى مجروح شده كار بكميسرى ميكشد . صاحبمنصب كشيك پيشنهاد صد تومان مىكند تا رضايت پدر طفل را حاصل كرده كارش را اصلاح بكند و حاج مرزوق به بيست و پنج تومان حاضر مىشود . وقتى جمله بيست و پنج تومان از دهان حاج مرزوق خارج مىشود صاحبمنصب رو به وى كرده ميپرسد كه مسلمان يا غير مسلمان مىباشد ؟ و چون حاجى جواب ميدهد چرا كه مسلمان نباشم . ميگويد پس امام حسين را هم ميشناسى ؟ كه آن را هم جواب مثبت داده ميگويد نوكر امام حسين ميباشم . صاحبمنصب ميگويد پس حتما حضرت عباسش را قبول دارى كه عثمالو « 53 » بىوضو قسمش نميخورد و آنگاه سرتاسر اطاق را به طرف قبله به راه افتاده ميگويد اين يك قدم و اين دو و اين سه و اين چهار و اين پنج و شش و هفت و به اين حضرت عباس كه هفت قدم بطرفش رفتم و امروز روز قتل برادرش مىباشد اين بيست و پنج تومانى كه تو ميخواهى بدهى كرايه همين اطاق مىباشد ، روز عاشورا هم هست و تا الآن هم كه نزديك غروب است يك قران هم دشت نكرده‌ام ! كه حاجى دلش سوخته پنجاه تومان ميدهد .\r\nو تا اين سنت جاريه نكوتر تشريح شود ، اين سؤال و جواب از خود و شوهر مادرم كه چون خدمت نظام وظيفه را به اتمام رسانيده براى اختيار شغلى او را كه ( عمو ) يش ميگفتم طرف مشورت قرار دادم كه چه كار پيشه كنم ؟ جواب داد آجانى و براى حسن نظرش كه\r\n\r\n\r\n","description":"","footnote":"\r\n( 52 ) . افسر نگهبان .\r\n( 53 ) . عثمانى .\r\n","page_name":" 18 ","page_number":18},
  {"content":"\r\n\r\nكارى از آن بهتر نميباشد گفت : عموجون ، چه كارى از اين بهتر ؟ ! جلو كدام خركچى و طوافى را گرفته كه چيزى كف دستت نگذارد و دستمالت را روى گاله و كنار كدام دوره‌گرد و بساطى پهن كنى كه برايت پر نكرده به دستت ندهد ؟ !\r\nدر اين صورت اماكنى كه اگر كسى به آژان احتياج داشت ميتوانست به آن دسترسى پيدا كند به اين قرار بود . اول اطراف معركه‌ها . دوم دور و بر طبقىها ( شانسى و اقبالى ) « 54 » ها و بساطهاى قمار . سوم حدود سه راهها و جلو كاروانسراها براى گارىها و چهارچرخه‌ها .\r\nچهارم حوالى اجتماع طوافها و بساطىها . پنجم كنار دكانهاى زرگرى كه غالبا با مشترى مرافعه‌هاى طلا نقره‌هاى تقلبى خود را داشتند و زنها ، آنها را به حمام برده يا زير واجبى « 55 » كرده بودند و سياه شده پس آورده بودند و او انكار كرده بود . ششم جلو دكان‌هاى ساعت‌سازى كه ساعتهاى خوب مردم را با بدلى عوض كرده ، يا خرابتر نموده دعوا راه افتاده بود و در آخر بالاى بام بازار و پشت‌بام‌هاى تون حمامها كه قمارهاى كلان راه ميافتاد و عدم حضور او برايش موجب ضرر و زيانهاى سنگينى كه اگر سر نميرسيد ( تاوان ) نميدادند ميگرديد !\r\n\r\nساعت‌سازى ؟ !\r\nسخن از ساعت‌ساز بميان آمد تداعىاى شد تا مختصرى هم به آن بپردازيم . ساعت‌سازها بنا به اقتضاى شغليشان افراد كنجكاو و پرحوصله‌اى بودند كه اين شغل را هم از جهت همين حوصله و كنجكاويشان بدست آورده بودند ، از بس كه ساعتهاى خود را باز و بسته كرده سوزن و سنجاق در آنها برده خراب و آبادشان نموده بودند و گرنه هيچ يك از آنها درس آن را نخوانده و در كارخانه و زيردست استادى كارى در آن مورد نياموخته بودند ، از آنجا كه اصولا سابقه‌اى از اين كار و ابزار آن در ايران نبود و تا آمده بود ساعتهاى درست نو سالم وارد شده به مصرف رسيده ، چندانكه از كار افتاده بود كنار گذاشته شده بود .\r\nاز آن جمله بود ساعتهاى نقره‌ى دوقابه‌ى بغلى بسيار اعلاى بمبئى كه اگر دستكارى\r\n\r\n\r\n","description":"","footnote":"\r\n( 54 ) . قمارهاى مختلف كه كنارش براى جلب مشترى ( يا شانس و يا اقبال ) داد ميزدند .\r\n( 55 ) . نوره ، ممزوجى از آهك و زرنيخ . براى زدودن موهاى زايد كه براى زنها محك طلا معلوم شده بود .\r\n","page_name":" 19 ","page_number":19},
  {"content":"\r\n\r\nنميشدند عمرى كار ميكردند . بعد از آن ساعتهاى ناصر الدينشاهى كه عكس شاه در پشتش ميناكارى شده بود و بوسيله كليد كوك ميگرديد « اگرچه همهء ساعتهاى جيبى به همين ترتيب يعنى مثل ساعتهاى ديوارى با كليد كوك ميشدند » . ديگر ساعتهاى ديوارى لنگرىى زنجيرى كه دو وزنهء استوانه شكل برنجى به سر زنجيرهايشان آويخته بود كه چون بالا كشيده ميشدند ساعت و زنگشان كوك ميشدند و با پائين آمدن كوكشان به اتمام ميرسيد و بعد از اينها ساعتهاى طاقچه‌اى فنر كوك شماته‌دار « 56 » كه بعد از آنها وارد شده بود و بعضى از آنها كه پيانو مينواخت و انواع ديگر كه بعضى بلبل و بعضى طوطىاى در سر هر ساعت از آنها بيرون آمده صدائى برآورده به درون باز ميگرديدند .\r\nاين ساعت‌سازهاى خودساخته چون اطلاعى از اين فن نداشتند جز آن نبود كه بجاى تعمير ، ساعتها را زيادتر خراب نمايند و مشترىها را در عيب و ايراد آنها كه هى برده سرشان آورده بودند سر بدوانند تا از خيرش گذشته خود را خلاص بكنند و هر آينه ساعتهاى اصل و داراى ارزش بودند آنها را با مشابهشان عوض كرده مرافعه‌ها را واقعى گردانند و از اين‌رو اهل اين صنف از متقلب‌ترين كسبه معرفى شده بودند كه بايد از آنها پرهيز نمايند ، مگر دهاتىها و بىاطلاع‌ها كه صابون آنها به تنشان نخورده بود و از جمله سيد ساعت‌ساز دهانهء مسجد شاه كه روزانه چندين مرافعه بر سر دادوستدش فراهم و مردم براى گير آوردن آژان اول به آنجا مراجعه ميكردند .\r\nاولا چون اسما سيد بود و عمامه‌ى سبز داشت صورتى بود كه ميتوانست ساده‌لوحان را زودتر به بند آورد و ديگر صلوات فرستادن او با صداى بلند كه زيادتر حق بجانبش ميساخت ، با خواستن اجرت گران تا كار را مهم جلوه داده باشد و شگرد « 57 » كارى كه هرگز ساعت را جلو مشترى تعمير نمينمود .\r\nاز عيب‌هائى كه براى ساعتها ميتراشيد اينها بود كه ميگفت فندول ( پاندول ) ش دور منديلش گره خورده است يا رقاصكش جفتك ميندازد ، يا كارخانه‌اش در قابش افتاده است و از اين قبيل و از نيرنگهايش اينكه اگر ساعت بد و بىارزش بود آنقدر تعريف جنسش را\r\n\r\n\r\n","description":"","footnote":"\r\n( 56 ) . زنگى كه با ميزان كردن سر وقت معين بصدا درمىآمد .\r\n( 57 ) . روش ، قاعده .\r\n","page_name":" 20 ","page_number":20},
  {"content":"\r\n\r\nمينمود كه مشترى بهر مبلغ قبول اجرت تعمير نمايد و اگر اعلا و با ارزش بود و ميتوانست از چنگ صاحبش درآورد آنقدر تكذيب نوع آن را كرده عيب برايش ميتراشيد و خرج كردنش را عبث مىگفت تا دل صاحبش را زده به مبلغ ناچيزى از كفش بيرون آورده يا چيزى هم از او گرفته با ساعت ارزان قيمت بيهوده‌اى معاوضه‌اش بكند .\r\nشهرت داشت كه غالبا تعمير ساعتهايش به اين صورت انجام ميگرفت كه اگر گيرى ، چيزى در آن پيدا شده بود شپشى در آن انداخته بدست مشترى ميداد . و تا شپش در ساعت زنده بود و جنبش داشت ساعت كار ميكرد و تا شپش ميمرد ساعت هم از كار ميافتاد كه پس ميآمد و اين شايعه از آنجا به حقيقت ميپيوست كه وقتى ساعت از كار افتاده را مشترى پس ميآورد . درش را باز كرده سرى تكان داده ميگفت شوفرش مرده است و با چيزى كه محمدرضا شاگردش از پستو آورده جلوش ميگذاشت و او در ساعت ميانداخت ساعت دوباره به كار ميافتاد كه اين رفت‌وآمد مشترى در آخر به مرافعه و داد و فرياد كه سيد گناه را به گردن ساعت كه سرخور « 58 » مىباشد و سر شوفرهايش را مىخورد ميانداخت و به ناسزا و بد و بيراه مشترى ميانجاميد و كار به آژان و آژان‌كشى ميرسيد .\r\nاما در مقابل سيد ساعت‌ساز ساعت‌ساز ديگرى هم بنام ميرزا على اكبر خان بود كه داراى دقت و تجربه زيادترى بود و ساعت اعيان و رجال را تعمير مينمود و شهرت او از آنجا بدست آمده بود كه علاوه بر رسيدگى به ساعتهاى اندرون شاهى ساعت شمس العماره « 59 » را هم كوك مينمود و چون ساعتهاى دربار به پيش او مىآمد ، به نظر مردم لابد كه بهترين ساعت‌ساز مىباشد ، ليكن با اينهمه ، ساعت‌سازى بود كه پيش امثال سيد ساعت‌ساز ميتوانست عرض اندام بكند و بنا به مثل معروف خواجه‌اى كه در حمام زنان مرد و يك چشمىاى كه در شهر كورها پادشاه شناخته شده بود ، زيرا اطلاعات او نيز تا اين حد بود كه بتواند روغن بساعت زده آن را روان نموده و يا اگر عقربه‌ى آن به روى هم سوار شده ، يا پاندول آن دست‌خوردگى يافته كج و ناميزان شده بود اصلاح نمايد و الّا از قواعد علمى آن اطلاعى كسب نكرده بود ، طبق اين واقعه :\r\n\r\n\r\n","description":"","footnote":"\r\n( 58 ) . كشنده‌ى صاحب ، اطفال يا زنانى كه با آمدن و ازدواجشان والدينشان يا شوهرشان ميمرد سرخور ، در اين معنى كه سر صاحبشان را ميخورند ميگفتند .\r\n( 59 ) . ساعت بزرگ چهار طرفه‌اى كه بالاى شمس العماره ، يكى از عمارات شاهى نصب مىباشد .\r\n","page_name":" 21 ","page_number":21},
  {"content":"\r\n\r\nچون اسم و آوازه‌اش در شهر بلند مىشود و چند ساعت را كه عقب و جلو ميرفته ميزان مىكند و مورد تمجيد واقع ميگردد بر اين مىشود كه راهى فرنگ شده دانش خود را عرضه و بلكه ساعت‌سازهايشان را ارشاد نمايد ! مخصوصا هم كه عده‌اى چاپلوس متملق كه خرمهره را زمرد ميكنند اطرافش را گرفته هنرش را به اوج اعلا ميرسانند . ميرزا على اكبرخان با تبختر بيحد و ترنم مشابه اين بيت كه :\r\n در اين چمن نه سزاى چو من خوش الحانيست * روم بگلشن رضوان كه مرغ آن چمنم \r\nدست و پا را جمع كرده روانه فرنگ مىشود و در يكى از كارخانه‌هاى ساعت‌سازى فرانسه خود را معرفى مىكند .\r\nاول از او ميپرسند كه ساعت‌ساز يا ساعت تعميركن مىباشد و او كه تا آن وقت تميز اين دو را از هم نميشناخته تعمير ساعت‌كن ميگويد و در پشت ميزش نشانيده ساعتى كه يك سنگ از بالاى سوزن پاندول نداشته با يك قوطى سنگ جلوش ميگذارند كه سنگ آن را سوار بكند .\r\nميرزا على اكبر خان هر سنگى را كه برداشته امتحان مىكند يا بزرگ درميآيد كه جا نميرود يا كوچك كه قرار نميگيرد تا آخر كه يك سنگ را اختيار كرده با نك چفت « 60 » كمى جاى آن را گشاد كرده ، جا انداخته ساعت را به كار مياندازد و چقدر هم از خود راضى مىشود كه سنگ غير خود ساعت را توانسته سوار بكند و چقدر هم اميدوار مىشود كه چه تشويق‌هائى از او به عمل آورده او را رئيس چه قسمت و سرپرست چه شعبه بكنند ، اما وقتى متخصص كارخانه آمده به ريشش خنده مىزند كه ساعت را خراب كرده است آنوقت حاليش مىشود كه سنگ‌ها را مخصوصا كوچك و بزرگ و عوضى گذاشته بوده‌اند ! و آنجا بوده كه ميفهمد نه تنها ساعت‌ساز خوب بلكه هنوز ساعت تعميركن متوسطى هم نشده كه بايد طلب سنگ خود ساعت ميكرده است و با لب و لوچهء آويزان و دست از پا درازتر برگشته دوباره ميرزا على اكبر خان ساعت‌ساز شهر لولئين‌سازها مىشود !\r\nو اينها بود عذرهائى كه ساعت‌سازها براى مردم مىآوردند : اگر ساعتى از زير دستشان درآمده بود و كارش فرق كرده عقب و جلو شده بود ميگفتند : ساعتى كه از ساعت\r\n\r\n\r\n","description":"","footnote":"\r\n( 60 ) . انبرك كوچكى از ابزار ساعت‌سازى با نوكى تيز .\r\n","page_name":" 22 ","page_number":22},
  {"content":"\r\n\r\nديگر دو سه ساعت توفير نداشته باشد بايد پيه دانش دانست ، يا ميگفتند اگر دوست داريد قبائى كه شما دوخته‌ايد همه بدوزند يا از رنگ شالى كه شما خريده‌ايد همه بخرند بايد قبول داشته باشيد كه ساعتتان هم مثل ساعتهاى ديگران كار بكند . يا ميگفتند از كجا معلوم كه ساعت ديگران خراب نباشند و نبايد از روى ساعت شما درستشان بكنند !\r\nاگر جلو ميرفت ميگفتند مخصوصا جلو ميزان كرده‌ام كه نماز صبحت قضا نشده باشد و اگر عقب ميماند عذرشان اين بود كه فرصت براى نماز ظهر و عصر داشته باشد و يا اين كه اگر وقت معلوم ميخواستى طلوع صبح و مغرب غروب تا همهء عمرت برجا بود و ساعت براى چه ميخواستى . عذر و بهانه‌هائى كه در هر صورت جائى براى خود باز كرده ، اگرچه سراپا نادرست و بىپا ، ناچار مورد قبول واقع ميشدند ، چه مقياس و مبنائى نبود كه خلاف و صحت آن را ثابت نمايند ، زيرا نه برنامهء ساعت لندنى بود كه ساعتها را از روى آن ميزان بكنند و نه راديوئى كه خبر از ساعتى دقيق برساند و اگر هم تلگرافى بود كه بالفرض تعيين ساعتى نمايد باز اثرى نميتوانست داشته باشد ، چه ساعتهاى اروپائى و فرنگى ( ظهر كوك بودند ) كه ساعت دوازده آنها ظهر و نيمه شب را نشان داده از آن ايران ( غروب كوك ) كه غروب بغروب كوك شده دوازده آن بايد اول مغرب بوده باشد و به تفاوت فصل از پنج تا هفت ساعت توفير مينمود و از آنجا اين تعيين وقت يعنى كوك غروب براى ساعت ايران معلوم شده بود كه مهمترين اوقات ما مغرب شرعى ماه رمضان بود تا مردم مخصوصا در انقلابات هوا و ابر و باران دچار غلط افطار نشده باشند !\r\nپس وقتى مبناى ميزان ساعت كه دو عقربه روى دوازده واقع شود از قرينهء غروب باشد معلوم است كه ميان ساعتى كه در ناپديد شدن آفتاب و آن ساعت كه در فرو رفتن قطعى آفتاب ميزان شده باشد اختلاف مىافتد و همچنين آنكس كه در پس ديوارها غروب را ببيند و آنكس كه در فضاى باز به آسمان بنگرد و آن يك كه آفتاب زردى را معيار گرفته و آن دگرى كه مغرب شرعى را كه زردى كاه به ديوار نباشد و آن يك كه اذان را ميزان قرار داده است حد اقل نيم و ساعتى تفاوت ظاهر ميگردد و همين اختلافات بود كه دو ساعت با هم يك ميزان در نميآمد و ديگر در همين ساعت غروب كوك هم نبودن ساعت رسمى كه شاخص ديگر ساعتها باشد علل ديگر آشفتگى ساعتها ميآمد ، و يكى دو ساعتى هم كه مانند ساعت شمس العماره و ساعت مسجد مشير السلطنه « 61 » بود كمتر از ساعتهاى ديگر با هم اختلاف\r\n\r\n\r\n","description":"","footnote":"\r\n( 61 ) . برجى كه بجاى گلدسته براى مسجد مشير السلطنه ساخته و ساعتى بالاى آن نصب شده بود .\r\n","page_name":" 23 ","page_number":23},
  {"content":"\r\n\r\nنداشتند كه آنها نيز با آفتاب ! ميزان ميشدند و يا در اثر عدم كوك و رسيدگى كه غروب را دو ساعت از شب گذشته يا دو ساعت به آن مانده زنگ ميزدند جز مسخره‌اى به حساب نميامدند تا آخر كه بلديه ساخته شد و ساعتى ( ظهر كوك ) بر سر در آن نصب گرديد كه از آن هم كسى سر درنميآورد و ( فرنگى كوك ) شده بود و فرنگىها هم كه همه چيزشان بد و نجس و مطرود و ملعون بود و وقت نماز را خراب مينمود !\r\n\r\nدنبالهء كميسرى\r\nبهر تقدير رئيس كميسرى 8 بازار سرهنگ حسين خان بود كه با مردم بيشتر با ملايمت و مدارا رفتار مينمود ، اما خلاف آن نايب حسين خان رئيس كميسرى 6 پا ماشين « 62 » كه مداخل زيادتر را در خشونت زيادتر تشخيص داده بود و يكه‌تاز خودسرى بود كه با هر كس بهر صورت كه اراده‌اش تعلق ميگرفت رفتار مينمود . و اين‌ها طرق مداخلى بود كه براى خود معلوم كرده بود :\r\nگرفتن دوچرخه‌هاى پائى و موتورسيكلت‌ها به بهانه نداشتن زنگ و بوق و چراغ و نمره « 63 » و تصديق « 64 » و توقيف درشكه‌هاى زيادتر از سه نفر سوار كرده و گارىهائى كه مسافر ميزدند .\r\nگرفتن قماربازهاى كوچه پس كوچه‌ها و هر اجتماع لاطار و ( شانسى اقبالى ) « 65 » كه شغل عمده لش‌ها و لات‌هاى حدود او گشته بود و مست‌ها و عربده‌كش‌ها و آوازخوانها .\r\nقرار و مدار با كيف‌زن‌ها و دخل‌زن‌ها « 66 » و آدم لخت‌كن‌ها « 67 » و جيب‌برها و\r\n\r\n\r\n","description":"","footnote":"\r\n( 62 ) . محدودهء قطار حضرت عبد العظيم را كه نام ماشين دودى داشت ( پا ماشين ) ميگفتند .\r\n( 63 ) . شماره .\r\n( 64 ) . گواهينامه .\r\n( 65 ) . بسته‌هاى زرورق پيچيده‌ى زيادى به اندازه بسته‌هاى چاى به اسم شانسى و اقبالى ، نوعى جيب‌برى كه از ميان يكى آنها كه براى خودشان نشان شده بود چيزى قيمتى مانند ساعت و انگشتر بيرون آورده تماشاچيان پولهائى داده بسته‌هاى پوچ نصيبشان ميشد .\r\n( 66 ) . سارقى كه حواس دكاندار را به جنسى پرت كرده دخل پولش را ميربود .\r\n( 67 ) . در كوچه‌هاى خلوت چاقو و قمه و مثل آن براى راهگذر كشيده يا به او آويخته لختش ميكردند .\r\n","page_name":" 24 ","page_number":24},
  {"content":"\r\n\r\nقمارخانه‌دارها و فاحشه‌خانه‌دارها و باج‌بگيرها « 68 » و شتلى بگيرها « 69 » و مال‌بخرها « 70 » و ميدان دارها « 71 » و ( شب‌خواب ) راه بده‌ها « 72 » و نقالى ، سخنورى « 73 » راه‌اندازها و هيئت‌هاى قرآن « 74 » و روضه « 75 » و دعاى كميل « 76 » و دعاى سمات « 77 » .\r\nگرفتن تعزيه‌خوانها و لوطى عنترىها « 78 » و مطرب دوره‌اىها و ( پرده‌گردانها ) « 79 » و درويش‌ها و قلندرها و ( چشم‌بند ) « 80 » ها و گداها و هر نوع معركه‌گردان ديگر از خرس رقصان و بز رقصان به اسم غدغن ؛ و جلب هر كاسب و بساطى و دكاندار كه جنس خود را در پياده‌رو ريخته و يا آن را از دكان بيرون گذاشته بود مزاحمت خركچىها . گارىخانه‌دارها و درشكه‌خانه‌دارها و مصالح‌فروشها و الاغ كرايه‌بده‌ها و چاروادارها و مال‌دزدها « 81 » و اثاث\r\n\r\n\r\n","description":"","footnote":"\r\n( 68 ) . گردن‌كلفت‌ها و دريده‌هائى كه از كسبه‌ى محل و هر محل عايدات مثل قمارخانه و فاحشه‌خانه باج گردن كلفتى ميگرفتند ، بيشتر اين افراد سبيلهاى كلفت وحشتناكى گذارده كه اين باج را به اسم باج سبيل دريافت ميكردند .\r\n( 69 ) . ليلاج‌ها ( * ) و قمار راه‌اندازهائى كه از قماربازها ده يك ميگرفتند .\r\n( * ) داور قمار ، كاركشته و خبره‌ى در قمار .\r\n( 70 ) . افرادى كه مال‌هاى دزدى ميخريدند .\r\n( 71 ) . لش‌ها و لاتهائى كه دهانه‌هاى ميدانهاى بارفروشى ، مانند ميادين ميوه و سبزى را گرفته بابت هر بار چيزى مىگرفتند .\r\n( 72 ) . قهوه‌خانه‌هائى كه با دريافت پولى ؛ جا براى خواب به بىجا و مكانها ميدادند .\r\n( 73 ) . قهوه‌خانه‌هائى كه براى جلب مشترى زيادتر نقال و تعزيه‌خوان و روضه‌خوان دعوت ميكردند و يا سخنورى كه شرحش در جاى خود خواهد آمد راه ميانداختند .\r\n( 74 ) . مجالس قرائت و درس و تفسير قرآن كه براى ثواب برپا ميكردند .\r\n( 75 ) . روضه‌خوانىهاى مخفيانه كه علنى آن را دولت غدغن كرده بود .\r\n( 76 ) . جلسه‌هائى در شبهاى جمعه كه در آن دعاى كميل ثواب بسيار داشت و براى كفايت مهمات و رفع اعدا و فتح و روزى ميخواندند .\r\n( 77 ) . دعائى مخصوص غروب جمعه كه خواندن آن به اجماع ثواب و فوايد بسيار داشت .\r\n( 78 ) . افرادى كه ميمونى را تربيت كرده وسيله‌اش كه از او بپرسند جاى دوست كجاست ؟ دست به روى چشم گذاشته و در جواب پرسيدن جاى دشمن دست به طرف ما تحت برده و بعضى عمليات ديگر كه مثل چوپانها چوب به پس گردن گرفته روى دو پا راه بروند پول ميگرفتند .\r\n( 79 ) . پرده ، يا تابلوهاى بزرگ چرمينى كه رويشان تصاوير صحنه‌هاى كربلا و جنگ‌هاى مؤمنين با ملحدين نقش شده به ديوار آويخته در پايشان شرح ماوقع آن گفته از مردم گريه و پول ميگرفتند .\r\n( 80 ) . شعبده‌بازهائى كه زير كلاه يكى كه از همدستانشان بود كبوتر و ساعت يكى را از جيب ديگرى درآورده ، عملياتى مانند آن ميكردند .\r\n( 81 ) . دزدهاى خر و گاو و شتر و گوسفند .\r\n","page_name":" 25 ","page_number":25},
  {"content":"\r\n\r\nبزن‌ها و ( بغچه‌بر ) « 82 » ها و كفن‌پوشها « 83 » و عرض اندام‌كن‌ها و يك كتى راه بروها « 84 » و كت به شانه بيندازها « 85 » و دست در آستين لباس نكن‌ها « 86 » و بهر كسى از اين قبيل كه اراده‌اش تعلق ميگرفت .\r\nشگرد كار اين نايب حسين خان براى زهره چشم‌گيرى از اهالى ناحيهء خود اين بود كه در هفته يكى دو نوبت با چهار پنج آجان دور خيابانها راه ميافتاد و هر كس را ميديد ايرادى گرفته بفراخور تقصيرش فى المجلس تنبيهش مينمود . مثلا اگر گردن كلفتى را ميديد سينه سپر كرده ، آرنجها را از بدن دور داشته بادبادكى راه ميرود ؛ صدايش كرده دستور ميداد دستهايش را آويخته سينه‌اش را به تو ببرد و چندان بود كه طرف مخالفت كرده يا مسامحه ورزد كه باتون را از دست آژان گرفته آنقدر به سينه و بازوانش ميكوبيد تا دستوراتش را اجرا كرده سينه را تو ببرد ، و اگر داش مشدىاى را ميديد با لنگر حركت مىكند به او ميگفت تند و مثل آدم راه برود و اگر نميپذيرفت و ميگفت راه رفتنم اين‌طور مىباشد ، آژانها را مأمور ميكرد تا آنقدر بسر و كله‌اش بكوبند و با سرپنجهء پوتين به پشت و پسش بزنند تا رفتنش را تند كرده فرار بكند . همچنين اگر كسى كتش را روى شانه‌اش انداخته بود آن را برداشته به يكى از آژانها ميداد كه معلوم مىشود كت لازمش نميباشد ، كه البته با تمام محتوياتش لوطىخور يا آژان‌خور ميگرديد و اگر كسى دستش را كه علامت لشى و گردن كلفتى بود از آستين بيرون ميگذاشت ميگفت كه حتما آستين‌ها لازمش نميباشد و آنها را با چاقو بريده دور ميانداخت و\r\n\r\n\r\n","description":"","footnote":"\r\n( 82 ) . دزدانى مخصوص كه بار و بنه‌ى مسافران مير بودند .\r\n( 83 ) . سفيد پاتاسرى پوشيده در چاله‌ها و قبرهاى قبرستانهاى داخل شهر مانند قبرستان سر قبر آقا ( باغ فردوس ) ( * ) دراز كشيده چون عابرى ميرسيد جلوش برخاسته ميايستادند كه رهگذر تصور مرده‌ى زنده شده نموده ، تا بخواهد به خود آمده تمركز حواس بيابد لختش ميكردند .\r\n( * ) . قبرستان كهنه ، يا قبرستان سر قبر آقا كه بعد از تخريب و تسطيح تبديل به باغ تفرجگاهى بنام باغ فردوس گرديد .\r\nمحلى در جنوب خيابان مولوى كه فعلا زايشگاه و بيمارستان شده است .\r\n( 84 ) . لش‌هائى كه در راه رفتن يك شانه خود را جلوتر حركت ميدادند .\r\n( 85 ) . لش‌هائى باج بگير كتشان را روى يك شانه انداخته و نك پنجه‌هاى پاهايشان را در كفش كرده لخ‌لخى راه ميرفتند .\r\n( 86 ) . از نشانهء يكّه‌بزنى بود كه كتشان را از عقب به روى شانه انداخته ، كفش كوچكتر از پاى پاشنه خوابيده پوشيده ، كلاه را جلو سر گذارده تسبيح درشت در انگشتان بگردانند .\r\n","page_name":" 26 ","page_number":26},
  {"content":"\r\n\r\nبه همين ترتيب اگر لشى عربده ميكشيد ، دستگيرش كرده سر چهار راه ، يا وسط ميدانى در محلهء خودش دمرش كرده آنقدر شلاقش ميزد تا صداى گه خوردم‌اش بلند شده طلب بخشش نمايد ، تا الاغ طوافى كه سد عبور كرده بود بارش را برميگرداند و بلورفروش بساطى كه چينى ، بلورهايش را خرد ميكرد و ميوه‌فروش كه ميوه‌هايش را در جوى ميريخت و صندوقها و جعبه‌ها و بساطهائى كه از دكانها بيرون مانده بود بكميسرى ميفرستاد و همين رفتار بود كه ضرب شستى براى خرد و كلان مردم ناحيهء شش شده همه را سر جاى خود نشانيده بيمصرف‌ها را به نظم و ترتيب و حق‌بده‌ها را به حق و حساب واميداشت و معلوم بود وقتى لشى مانند ( حسن گگوز ) « 87 » يا ( هفت كچلان ) « 88 » يا ( حسين رمضان يخى ) « 89 » يا ( عبد الله بىغم ) « 90 » يا ( محمد نايب ) « 91 » به زير باتون و شلاق و ته تفنگ بيفتد بقيه معلوم است چه رفتارى بايد داشته دستورات كميسرى را چگونه اجرا كرده پرداختىها را چگونه بپردازند .\r\nپس با اين قرار صبح شنبه بايد حق و حساب همه ، از دزد و قمارخانه‌دار و شيره‌خانه‌دار و عزب‌خانه‌دار و مال بخر و جيب‌بر و مال كرايه بده « 92 » و همه و همه حاضر شده ، با اسم و رسم‌دهنده تا موجب اشكال تشابه اسم نشود دور ميز رئيس كميسرى ريسه شده باشد و واى به حال يكى از دهندگان ميشد كه مقررى خود را نفرستاده جايش در اطراف\r\n\r\n\r\n","description":"","footnote":"\r\n( 87 ) . يكى از اوباش محلهء سر قبر آقا كه سردسته‌ى باج‌گيران ميدان ميوه بود و كدام صاحب بارى جرئت داشته باشد كه از هر بار ميوه‌اش سربارى ( * ) اى به او تقديم نداشته بتواند بدون پرداخت حق خود ساخته‌ى او بارش را وارد ميدان بكند ، با دستيارانى بىحياتر از خود كه بعناوين مختلف ديگر روستائيان را سر و كيسه ( * * ) بكنند .\r\n( * ) . بهترين ميوه كه براى فريب خريدار روى بار قرار ميدادند . به سخن ديگر ( در باغ سبز ) يا گندم‌نمائى و جوفروشى .\r\n( * * ) . جيب‌كنى .\r\n( 88 ) . هفت برادر از سكنه‌ى گذر حاج غلامعلى ، در جنوب سر قبر آقا كه چون همه كچل بودند به اين نام معروف بودند ، از جمله‌ى باج‌گيران .\r\n( 89 ) . يكى ديگر از گردن‌كلفت‌ها كه امر او نيز از باج‌گيرى و تلكه قمار و مانند آن ميگذشت .\r\n( 90 ) . لش و مزاحمى ديگر با تكيه كلام ( بىغمش ) كه براى خود از هر كاسب و دكاندار محله‌ى خود حقى معلوم كرده بود .\r\n( 91 ) . پرروى دريده‌اى كه به اتكاء پدرش كه نايب كميسرى بود خواب و راحت از مردم محل خود سلب كرده بود .\r\nلشوشى كه با متشابهان خود در بلواها به انگشت دولت تشكيل تظاهرات و مرده باد زنده باد داده به همان پشت‌گرمى مزاحم مردم ميگشتند .\r\n( 92 ) . مكاريانى كه چهارپا به كرايه ميدادند .\r\n","page_name":" 27 ","page_number":27},
  {"content":"\r\n\r\nميز رئيس خالى مونده باشد و آنوقت بود كه مثلا اگر ( ميرزا على اكبر تقى ) « 93 » هم كه چشم و چراغ كميسرى بود يوميه‌اش نرسيده بود تا ظهر همه شاگردهايش دستگير ميشدند و يا ( سيمرغ ) « 94 » دزد خانه‌بر ديگر كه سرقفلى كميسرى بود هفتگىاش لنگ « 95 » شده بود كه دو ساعت بعدش خود و همدستانش گرفتار و براى هر يكشان دوسيه‌اى با برگه و مال تهيه و آماده ميگشت و آنوقت بود كه اگر هم فرستاده عذر تقصير خواسته بود از آنجا كه ( قانون ! ) را شكسته در فرستادن مقررى تأخير كرده بود جهت مجازات ، قول و قرار سابق بر كنار و حساب كتاب تازه با تومانى يكى دو قران اضافه تكليف ميگرديد .\r\nهمچنين شيره‌خانه‌ها و فاحشه‌خانه‌ها كه مشترىها و شيره و چراغ و نگارى و خانم و خانم‌بازهايشان سينه « 96 » ميشدند و اين قانونى بود كه براى دستگيرى سارقين و بستن لانه‌هاى فساد ! ديگر مو به لاى درزش « 97 » نرفته ، با شدت و حدت و وظيفه‌شناسى هرچه شديدتر اجرا ميگرديد .\r\nيكى ديگر از استفاده‌هاى اين كميسرى دريافت ( جمعه‌اى ) « 98 » از خر كرايه‌بده‌هاى پا ماشين « 99 » و بيرون دروازه بود كه روزهاى جمعه خر براى رفتن به حضرت عبد العظيم و دولاب « 100 » و گردش كرايه ميدادند و جيب‌برهائى كه در اين روز در ماشين دودى راه شاه عبد العظيم و دور و بر دروازه‌ها كه اجتماع مسافران بود ( كار ) ميكردند كه بايد خر كرايه بده‌ها تا ظهر نشده ، و جيب‌برها تا غروب نرسيده بپردازند ، از جمله مال‌دارى ( چاروادارى ) بنام ( رزاق ) بود كه پا ماشين ( حدود گار راه‌آهن ) خر به اجاره ميسپرد و از جمله‌ى اسم و\r\n\r\n\r\n","description":"","footnote":"\r\n( 93 ) . دزد و جيب‌بر قهارى كه هشتصد جيب‌بر زبردست تحت فرمان داشت ، با خانه‌اى مجلل در تكيه اسماعيل بزاز و دفتر و دستك و دستگاهى عريض و طويل كه رسما و علنا كار مينمود .\r\n( 94 ) . دزدى خانه‌بر با دستيارانى قوىپنجه كه سرقت‌هاى عجيب مينمود .\r\n( 95 ) . تاخير ، تعطيل .\r\n( 96 ) . قطار .\r\n( 97 ) . ردخور پيدا نكردن .\r\n( 98 ) . منافع استثنائى براى روزهاى تعطيل مثل جمعه و مانند آن .\r\n( 99 ) . محدوده‌ى گار ماشين دودى .\r\n( 100 ) . قصبه‌اى تفرجگاه ، با سبزىكارىها و اشجار و انهار دلنشين ، با محصولات صيفى و شتوى بس مرغوب ، مانند خيار و بادمجان و كاهو و . . .\r\n","page_name":" 28 ","page_number":28},
  {"content":"\r\n\r\nرسم‌دارهاى اين شغل بود كه خر و استرهاى پاكيزه با دهانه پالان‌هاى ممتاز داشت و اسمش همه جا پيچيده بود ، مخصوصا از آنجا كه وقتى ميخواست پول به آژان بدهد جلو مردم ميداد و بلند بلند ميگفت رزاق روزى رسان است و همين هم تكيه كلامى براى مردم شهر شده بود كه وقتى دو نفر درباره رزق و روزى حرف بزنند و يكى از آنها بگويد خدا رزاق است ، ديگرى جواب بدهد رزاق پا ماشين است و معامله‌ى رزاق خركچى را با كميسرى توجيه بكند و در آخر فايده‌هاى سرشار از چراغانىها ، مخصوصا چراغانى تولد حضرت صاحب در نيمهء شعبان كه قالى قاليچه‌هائى بود كه از در و ديوار و جرزهاى دكاكين كه خاطر جمع بودند مال حضرت را كسى دست نميزند و متحمل نميشدند ، ربوده شده به آنجاها كه بايد فرستاده شود فرستاده شده يا به پول ميرسيد ، و اين نايب حسين خان صورت ديگرى هم در كار داشت به اين صورت كه ( آجيل - شيرينى ) هائى هم كه بايد ببالاترها و ( دهان شيرين كنكهائى ) كه به بعضى جاها بفرستد همان را هم از عوايد نفرستاده بلكه هر كدام از آنها را نيز حواله قباله‌ى يكى از خانه‌برها و اگر نقدينه بود جيب‌برها بود كه برايش فراهم نمايند ، باينصورت كه مثلا اگر هديهء جنسى مثل قالى يا قاليچه لازم بود امثال ( سيمرغ ) و شاگردان او تهيه كنند و اگر پول و جواهر و مثل آن بود ميرزا على اكبر تقى « 101 » جور بكند .\r\nاز ميرزا على اكبر تقى واقعه‌ايست كه در حيرت از نامگذارى به يكى از كارهايش كه جوانمردى يا نامردى بوده ؟ خالى از عبرت نميباشد : چنانچه قبلا گفته شد اين فرد و سيمرغ مذكور از سارقين سرشناسى بودند كه ادارهء نظميه « 102 » روى آنها حساب مينمود . يعنى افراد قابل توجهى كه بسا فوايد از آنان مترتب ميگرديد ، منجمله سيمرغ ، كه هرگاه فرش و اشياء آنتيك و جواهر و امثال آن به نظر يكى از رؤساى نظميه ميآمد يا خبرش ميرسيد كه نميتوانست دل از آن برگيرد سيمرغ را جهت آوردن آن ميفرستادند و در مورد نقدينه ، دست بدامان ميرزا على اكبر ميشدند ، مانند اين واقعه كه صندوقدار تأمينات « 103 » در شبى كه فرداى\r\n\r\n\r\n","description":"","footnote":"\r\n( 101 ) . با اين كه در اين زمان ادارهء سجل احوال و املاك تأسيس شده مردم صاحب نام خانوادگى شده بودند اما هنوز طبق روال سابق يكديگر را با اسم كوچك و كنيهء اختصاصى او كه به صورتى صاحب آن شده بود ، يا با پسوند نام پدر ميناميدند ، مثل على دولابى ، حسين پررو ، يا اسد الله كون كج ، يا رجب ننه زينب ، يا جواد گوهر سياه و امثال آن .\r\n( 102 ) . تا پيش از تغيير نامهاى دواير ، مانند تشكيلات و وزارتخانه‌ها و مانند آن هر محل دولتى را اداره ميگفتند .\r\n( 103 ) . اداره آگاهى .\r\n","page_name":" 29 ","page_number":29},
  {"content":"\r\n\r\nآن بايد پرداخت حقوق كارمندان بكند پول اداره را كه حدود هشتصد هزار تومان بوده تلف باخت قمار مىكند و در كمال درماندگى بسراغ ميرزا على اكبر ميرود ميرزا على اكبر دلداريش داده پولهاى جيبش را كه حدود شصت هزار تومان بوده جلوش ميريزد . و ميگويد از صبح آهسته آهسته مشغول پرداخت بشود و نترسد كه او بقيه‌اش را خواهد رسانيد و عقب شاگردهايش فرستاده مأمورشان مىكند كه فردا زودتر از مقرر ، يعنى از سحر دست به كار شده هر كدامشان هر قدر كه توانستند فراهم كرده براى صندوقدار ببرند كه آنها فراهم نموده و برده ؛ او نيز پرداخت مينمايد و تا نزديك ظهر پرداختىهايش تمام و مقدارى هم اضافه ميآورد ؛ و سيمرغ كه از كارهايش اين كه ميتوانسته از ديوار چهار مترى بدون هيچ وسيله بالا رفته و از نمونه دزدىهايش اين كه از طرف يكى از رؤساى نظميه به او با وعده‌ى يك ماه مرخصى در ازاى آوردن يك آئينه‌ى دو مترى قاب طلا و يك جفت لاله‌ى فيروزه‌نشان كه به او آدرس ميدهد داده مىشود و به تنهائى با بالا رفتن از تير چراغ برق و پائين آمدن از درخت منزل خود را به آنها رسانيده ، از همان راهى كه رفته بوده آنها را آورده تحويل ميدهد و فقط براى آن درخواست آژانى مينمايد كه در كوچه مواظبش باشد ! « 104 »\r\n\r\nكميسرى ناحيه 10 شهر نو\r\nو اما كميسرى ناحيه ده كه كميسرى جفت پنج‌اش ميگفتند ، اگرچه حدود وسيعى را در اختيار داشت ، اما تحت الشعاع ( شهر نو ) كه مهمترين منطقه ناحيه‌اش بود قرار گرفته باسم او نام‌گذارى شده بود . شهر نو محلى بود مخصوص فواحش و خانه‌هاى فساد و زنان هر جائى و\r\n\r\n\r\n","description":"","footnote":"\r\n( 104 ) . قابل ذكر است كه چنين دزدان كارآمدى زندان خانهء اصليشان بشمار آمده و با رؤساى آن ( ندار ) ( * ) و رفيق سفر و يار حضر و انيس مسجد و ميخانه بوده منعى در خروج و دخولشان به نظميه و محبس در نظر گرفته نشده ، هر زمان كه ميل كرده يا كارى برايشان پيش آمده يا عشق يارى بدلشان مىافتاد ميتوانستند مرخصى گرفته و جالب اين كه هرگز در قول بازگشتن تخطى نميكردند و بسا كه براى انجام امورى مانند امور ذكر شده مرخصيشان ميدادند و بلكه در زندان برايشان زن و پسر و وسائل ميگسارى و عيش و طرب نيز فراهم ميكردند !\r\n( * ) . دل و جان و مال يكى .\r\n","page_name":" 30 ","page_number":30},
  {"content":"\r\n\r\nواضح است وقتى محيطى در اصل جهت كارهاى فساد و فحشاء و مثل آن معلوم شده باشد ديگر امور او نيز با وى همرنگى رسانيده ديگر زشتكاران به آن روميآوردند ، از اين‌رو شهر نو محلى بود از هر حيث جامع جميع مفاسد و تبهكارى و اعمال پليد ، كه فحشاء و ( خانه‌دارى ) و مانند آن از مشاغل شايسته‌اش بشمار ميآمد ! و از اين جهت بود كه كميسرى آن هم از نخبه‌هاى كميسرىها بود كه بايد با چنان سكنه‌اى ( قاشق پستائى ) « 105 » نمايد و مداخلش « 106 » نيز از بادآورترين مداخلها كه با مفت پيداكن‌ها و ( در جهنم نشسته ) « 107 » ها سروكار پيدا مينمود .\r\nروشن‌ترين عايدات آن مقررى روزانه يا هفتگى از خانه‌ها و عشرتكده‌ها در داخل شهر نو كه تا هزار و پانصد خانه در ليست عايدات آن شماره‌گذارى شده بود و بعد از آن خانه‌ها و اطاقها و بالاخانه‌هاى اطراف آن كه ( جفتى ) « 108 » راه ميدادند و پس از آن ده يك و ده نيم از هر نوع قمار كه در قهوه‌خانه‌هاى ابوابجمعى آن داير بوده ، يا ميگرديد ، به نسبت قوت و ضعف بازى و بازيكنان مانند قمارهاى : ( تخته ) و ( سنگ ) و ( بينگو ) و ( كم و زياد ) و ( حك ) و ( بادخانه ) و ( پاسور ) و ( مجازات ) و ( بيست و يك ) و ( بانگ ) و ( بانگ اردبيلى ) و ( شمند ) و ( ريم ) و ( دبرنا ) و ( رامى ) و ( حكم ) « 109 » ، كه كميسرى خود ناظر گذارده ، يا ( حضرت عباسى ) « 110 » معامله مينمود !\r\nديگر عرق‌فروشها و پياله‌فروش‌ها « 111 » ، باغچه‌دارهاى منقل وافورى كه ( وافورشمار ) « 112 » ميشدند . ترياك‌فروش‌ها كه فروش بىبند ( باندرول ) و با بندشان فرق\r\n\r\n\r\n","description":"","footnote":"\r\n( 105 ) . هماوردى ، سنگ واكندن ، كلنجار رفتن .\r\n( 106 ) . عايدى ، درآمدهاى غير قانونى .\r\n( 107 ) . تكيه كلام فقرا گفتن ( بجهنم ) . مثل اين را هم كه ندارم بجهنم ، آن را هم كه فلان جور شد بجهنم كه اين جماعت را در جهنم نشسته ميگفتند .\r\n( 108 ) . دو نفرى ، فاعل و مفعول .\r\n( 109 ) . چون اين نگارنده در اصل از قمار و بازى و اسم آن بهر شكل و صورت متنفر مىباشد از شرح و قواعد آن نيز چشم ميپوشم .\r\n( 110 ) . معاملاتى كه براى حرام و حلال و زير و رونكردنش حضرت عباس را گواه و انتقام‌كش قرار ميدادند !\r\n( 111 ) . هر از چندگاه عرق‌فروشيهاى ( پياله‌فروش ) كه كسى عرق و شراب را در خود آنجا مصرف كند غدغن ميگرديد و اين نيز راه استفاده ديگرى بود كه براى مأموران باز ميكردند .\r\n( 112 ) . يعنى چند وافور داشته باشد يا چند وافور به كار مياندازد . وافورهائى كه از طرف ادارهء انحصار ترياك شماره و\r\n","page_name":" 31 ","page_number":31},
  {"content":"\r\n\r\nسه خانه از محلهء شهر نو كه در دوران انقلاب ابتدا با بقيهء خانه‌هايش به آتش كشيده شد و سپس تخريب گرديدند .\r\n\r\n","description":"","footnote":"","page_name":" 32 ","page_number":32},
  {"content":"\r\n\r\nسه خانه از محلهء شهر نو كه در دوران انقلاب ابتدا با بقيهء خانه‌هايش به آتش كشيده شد و سپس تخريب گرديدند .\r\n\r\n","description":"","footnote":"","page_name":" 33 ","page_number":33},
  {"content":"\r\n\r\nسه خانه از محلهء شهر نو كه در دوران انقلاب ابتدا با بقيهء خانه‌هايش به آتش كشيده شد و سپس تخريب گرديدند .\r\n\r\n","description":"","footnote":"","page_name":" 34 ","page_number":34},
  {"content":"\r\n\r\nمينمود . شيره‌كش‌خانه‌ها ، خانه‌دارها كه اموال مسروقه مخفى ميكردند . مال‌خرها و مال ردكن‌ها كه اموال مسروقه را بسته‌بندى نموده خارج ميكردند . لحاف تشك كرايه‌بده‌ها « 113 » ، قسطىفروشها و خرازىها « 114 » ، نزول‌بده‌ها « 115 » ، جيزگرها « 116 » ، و بقيه كسبه و سكنه آن محل از جمله كبابى ، چلوى ، طبقى ، دل جگرى ، تخمه آجيلى ، ساززن ، لوطى ، خيمه‌شب‌بازى ، عروسك رقصان ، بيريش « 117 » ، پاانداز ، و هر كس كه بهر نحو دادوستدى داشته باشد ، سواى قرارداد با خانه‌دارها كه هر تازه وارد كرده‌اى را اعم از صاحب‌دار و بىصاحب و بيوه و دختر ، قبل از به كار انداختن در اختيار كميسرى بگذارند ! اين بود وضع انتظامات شهر و از همين جهت هم بود كه دنيا ديده و سرد و گرم چشيده‌ها اين مأموران را از گزمه‌ها و فراش‌ها و داروغه‌ها و نسق‌چىباشىهاى سابق جدا نميدانستند و اين تريشه‌ها را از سر همان چرم‌ها\r\n\r\n\r\n","description":"","footnote":"\r\n- پلمپ و تعداد شده ، مطابقشان به قهوه‌چى ترياك تحويل داده شده ، سوختهء آنها كه در حقه‌هايشان جمع ميشد پس از باز كردن پلمپ تراشيده و با وزن دريافت ميگرديد . ترياكى كه گاهى در آن حد آزادى استعمال كه قهوه‌چىها مجبور به فروششان شده و زمانى چنان منع كه فروشنده و دارنده و مصرف‌كننده‌ى آن مشمول مجازات ميگرديد و در هر صورت راه استفادهء قابل توجهى براى مأمورين مربوطه بود .\r\n( 113 ) . دكانهائى كه بخانه‌هاى شب‌خواب نگه‌دار كه با خانم‌باز تا صبح طى ميكردند يا مهمانهايشان زن از بيرون ميآوردند رختخواب كرايه ميدادند - اين كسبه را لحاف‌كش ميگفتند كه بجاى ( جاكش ) كه لفظ زننده‌ى آن بود ميآمد - شغلى بىآزار و راحت بيضرر پرمنفعت كه سراپايش سود خالص ميآمد ، مقدمهء جاكش به معناى اخص ، در قول و تشخيص خودشان با اين شعر كه ( گر كه خواهى در دو عالم ( وا ) كشى ، جاكشى كن جاكشى كن جاكشى ) .\r\n( 114 ) . قسطىفروشها آنهائى كه پارچه و اسباب خانه و گليم و قالى نسيه به خانه‌دارها و كسبه و خانم‌ها ميفروختند و خرازىفروش هم آنكه پودر و ماتيك و زينت‌آلات زنها را تأمين مينمود - اين نسيه‌ها تا تومان به تومان گرانتر فروخته ميشد و قسطش هم شب به شب دريافت ميگرديد .\r\n( 115 ) . رباخوارانى كه پول به تومانى سىشاهى ( * ) دو قران نزول ميدادند . اين پول‌ها زيادتر اوقاتى به قرض گرفته ميشد كه دلالى ، واسطه‌اى خانمى ، دخترى براى فروش آورده كه معامله جز با پول نقد انجام نميگرفت ، يا خانه‌دارى ميخواست قرض خانمى را كه در خانهء ديگر كار ميكرده پرداخته بخانهء خود آورد ، يا خانم رئيس‌ها و خانه‌دارها يا خانم‌هائى كه براى رفيق‌ها و باج‌گيرهاى خود قرض مىكردند .\r\n( * ) . يك ريال و نيم .\r\n( 116 ) . جيزگر به كسى گفته ميشد كه در خالى شدن دست قمارباز پول براى ادامهء قمار به او قرض بدهد كه به اين پول نيز تا تومانى پنجقران و گاهى تومان به تومان نزول تعلق ميگرفت . يا پولى كه در قبال متاعى مانند انگشتر و ساعت و رخت و مركب و مثل آن بعنوان گرو يا نيمه‌بها خريده پول بدهد .\r\n( 117 ) . پسر خودفروش .\r\n","page_name":" 35 ","page_number":35},
  {"content":"\r\n\r\nميديدند و از اين‌رو هرگز كار و شكايت خود ، هر چند بزرگ و مشكل و تظلمشان هر چند سترگ به آنها نميبردند و ميگفتند اين نيست مگر ( آنچه از دزد باقى مانده به گير رمال بيفتد ) « 118 » و يك من رفته صد من « 119 » مراجعت بكنند . و بعضى هم كه عقيده داشتند آنها هم حق دارند ، بيچاره‌اند درآمدشان بخرجشان نميرسد مجبورند ، و آجانى كه سه تومان حقوق دارد چگونه بايد زندگى كند ، و اين غير از اين است كه خود نظميه يا ارباب بزرگترش ميگويد بايد از اين راهها پيدا كنى ؟ و رئيسش كه بايد حق بدهد از چه راه بايد تأمين بكند . ؟ !\r\n\r\n\r\n","description":"","footnote":"\r\n( 118 ) . ضرب المثل - دزدزده‌ها معمولا جهت پيدا كردن مال و دزد به رمال رجوع ميكردند كه او نيز مبلغى گرفته چيزى ميگفت و چه بسا كه گاهى ثلث و نيم بهاى مال را او به اجرت و خرج كار ميگرفت تا آخر كه خسته شده دست ميشستند كه ميگفتند هرچه از دزد مانده گير رمال ميافتد .\r\n( 119 ) . سبك رفتن سنگين برگشتن ، شاد رفتن و غمگين آمدن ، عزيز رفتن و ذليل و خوار مراجعت كردن . . .\r\n","page_name":" 36 ","page_number":36},
  {"content":"\r\n\r\n\r\nمسجد ترك‌ها - مسجد آذربايجانيها\r\nمقابل در حمام نظام الملك « 1 » بازارچه‌ى پاچنار بود كه ابتداى آن بازار مسجد تركها يا آذربايجانيها و بعد از آن مدرسه‌ى اين مسجد و قهوه‌خانه‌ى سيد ولى ( امامزاده سيد ولى ) و كاروانسراى كلاه‌دوزها و بعد از آن آب انبار سيد ولى در ضلع غربى ميدانچهء جلو مدرسه و چهار راه و كوچه‌ى جارچىباشى و خود بازارچه بود كه كم و بيشى از قيافهء نخستين آن برجا مىباشد .\r\nمسجد تركها كه نام اصلى آن مسجد امير نظام « 2 » بود و به مسجد شيخ عبد الحسين تغيير نام يافته مدرسه‌ى آن نيز به همين نام شناخته شده بود . ساختمان آن داستانى داشت كه خالى از لطف نميباشد :\r\nشيخ عبد الحسين نامى كه امامت مسجد امامزاده سيد ولى را داشته بوده مطلع مىشود ميرزا تقى خان امير كبير ( امير نظام ) ثلث ماترك خود را وقف ساختن مدرسه كرده است و از آنجا كه نوع مدرسه مشخص نشده بوده شيخ عبد الحسين وراث امير را وادار به ساختن\r\n\r\n\r\n","description":"","footnote":"\r\n( 1 ) . حمامى در انتهاى بازار كفاشها كه ذكرش گذشت .\r\n( 2 ) . ميرزا تقى خان ملقب به امير نظام و القاب ديگر ، وزير با تدبير ناصر الدينشاه كه براى آوردنش از تبريز و به تخت شاهى نشاندنش چه زحمات كشيده ، در امور مملكتى چه مرارات متحمل و در بسط فرهنگ و مبارزه با فساد و خرافات و كوتاه كردن دست اجانب خارجى و داخلى چه مشقت‌ها كشيد و سپاس و تقديرنامه‌هاى ! خدماتش آن كه به پيشگامى مهد عليا مادر شاه و انيس خلوتش ميرزا آقا خان نورى در حمام فين كاشان بدست حاج عليخان حاجب الدوله گشوده به زندگيش خاتمه داده شد ! از آثارش مسجد امير نظام و سراى امير و مدرسهء دار الفنون و مريضخانه دولتى سينا كه به همت او بنيان گذارده شد .\r\n","page_name":" 37 ","page_number":37},
  {"content":"\r\n\r\nمدرسهء دينى مىكند و چون با شروع به كار بانيانى نيز بر آن شركت ميكنند بر آن سر مىشود مسجدى هم جنب آن بنا نمايد و در صدد خريد خانه‌هاى ديگر جهت مسجد برميآيد و چون طرف معامله خود او بوده كم‌كم نام امير را از زبانها انداخته اسم خود مشهور مىكند ، تا آنجا كه مدرسه هم كه به اسم امير نظام معروف شده بوده سر در آن را با ابيات زير كه بر كاشى نقش و به نام خود بر سر درش نصب مىكند مزين مىسازد :\r\n الاهى تا در رحمت گشوده ز آسمان باشد * گشاده اين در عالى بر اين عالى مكان باشد \r\n شده چون حجت الاسلام شيخ عبد الحسين بانى * جزاى اين عمل وى را بهشت جاودان باشد \r\nو به اين ترتيب مدرسه امير نظام مدرسه شيخ عبد الحسين و مسجد آن كه تقريبا مسجد جامع و خرج آن را آذربايجانيها داده بودند مسجد شيخ عبد الحسين و مشهور به مسجد ترك‌ها مىشود و چون ساختمانش ممر استفاده سرشارى بوده پانزده سال به طول ميانجامد « 3 » و مدرسه كه مورد علاقه شيخ نبوده آخر تمام نشده پس از او به اتمام ميرسد .\r\nبارى وقتى زمينها و خانه‌هاى اطراف در اختيار مسجد واقع مىشود و اساس آن برپا ميگردد محل محراب شبستان آن باقى ميماند كه جزو ملك شاهزاده اعتضاد السلطنه « 4 » و شرابخانه او بوده حاضر به فروش نميشود . چون مسجد ناقص و بىمحراب ميماند شيخ واسطه‌هائى با پول و وعده نويد آخرت و مثل آن روانه خانه شاهزاده مينمايد و شاهزاده پيغام ميدهد شيخ او را به حال خود گذارد و چون تأثير نميكند يكى را جواب ميدهد به شيخ بگويد شرابخانه جاى سجده‌گاه معبود نميتواند شد و به ديگرى كه : چنان مكان ناپاكى محل سجود امثال شما پاكان نبايد گردد و به آن دگرى اين بيت :\r\n تو و تسبيح و مصلا و ره زهد و ورع * من و ميخانه و ناقوس و ره دير و كنشت \r\nرا پيام ميفرستد تا عاقبت كه شيخ مجبور شده خود بسراغ شاهزاده ميرود .\r\nدر ملاقات نيز سخن بدرازا كشيده مىشود تا آنجا كه شيخ متوسل به حيله‌ى سخن بر\r\n\r\n\r\n","description":"","footnote":"\r\n( 3 ) . مسجدسازى و آب‌انبارسازى از كارهاى پردرآمدى بود كه خيلىها را به نوا مىرساند تا آنجا كه از ساختن يكى از آنها براى تا آخر عمر مستغنى ميشدند ، خاصه مسجد كه هفت تا هفتاد پشت طرف و واسطهء آن را تأمين مينمود ، كه اگر در آنزمان نيت خيرى در بانى آن باعث ميشد ، امروزه چندىست وسيلهء كلاه‌بردارى مشتى شياد گرديده كه با ساختن چهرهء ملكوتى به اغفال ثروتمندان ساده‌دل پرداخته ، هم وجهه بدست آورده ، هم جيب خود پر بكنند . ( * )\r\n( * ) . نظر به سنوات 1340 تا دوران انقلاب مىباشد كه معمول شده بود .\r\n( 4 ) . پسر فتحعليشاه قاجار ، اسمش عليقلى ميرزا ، ملقب به اعتضاد السلطنه ، از فضلا و دانشمندان قاجار .\r\n","page_name":" 38 ","page_number":38},
  {"content":"\r\n\r\nمزاج مستمع گفتن گرديده ميگويد سعادت و شقاوت اكتسابى نبوده بلكه از الست بر تارك پيشانى موجودات نقش شده است و باشد كه ميخانهء تو نيز از اين گونه سعادتمندان بوده باشد كه شاهزاده شادمان گشته آن را بلا عوض تفويض مىكند ، اما به اين شرط كه چون محراب تمام شود اين بيت را در كاشى يا سنگ نقش و به پيشانى محراب نصب بكنند .\r\n ببين شرافت ميخانه‌ى مرا اى شيخ * كه چون خراب شود خانه‌ى خدا گردد ! \r\nو شيخ از آنجا كه يكى از شرائط ساختمان مسجد رضايت مالكان اوليه آن مىباشد پذيرفته عمل مىكند .\r\n\r\nشرايط مسجدسازى\r\nبراى آنها كه با خلوص نيت ميخواستند اقدام بساختمان مسجد نمايند اين شرايط از احكام اوليهء آن بود كه بايد رعايت ميكردند .\r\n1 - ايمان كامل بانى و اعتقاد تام و تمام او به واجب الوجود و خلوص نيت و خالى بودن از هر شك و ريب و ريا و تظاهر و استفادهء مادى در امر آن و صفاى كامل و آنكه قربتا الى الله بوده باشد .\r\n2 - پول آن من حيث المجموع مباح و از جميع مظالم و محرمات بدور و جز از طريق مشروع و حلال بدست نيامده ، دادوستد آن با طيب خاطر انجام شده ، دينارى حرام و غصبى و مظلمه و مشكوك و مجهول المالك در آن نبوده ، مكروهى در تحصيل آن راه نيافته باشد .\r\n3 - وجوهات و تعهدات و مصالح و لوازمى كه از بانيان ديگر در آن داخل مىشود نيز تابع شرايط بالا بوده باشد .\r\n4 - در خريد زمين و انجام بنا و ساختمان آن هيچگونه تحميل و فشار و محذور و معذور و تعدى و ريشخند و دروغ و زور و اجحاف به كار نرفته ، با گشادگى دست و نظر و آزادگى و سخاوت و جلب رضايت كامل مالكان معامله صورت پذيرفته انجام شده باشد ، با شرائط منسوب به آن كه در ساختمان مسجد مروى تهران و مسجد گوهرشاد مشهد به كار رفته سينه‌ها آن را ضبط كرده بود .\r\n\r\n","description":"","footnote":"","page_name":" 39 ","page_number":39},
  {"content":"\r\n\r\nدر دو مسجد مذكور فروش خانه‌ها و زمينهاى آن به اختيار صاحبان آن بوده كه فروخته يا خوددارى نمايند و در صورت اول كه ميل فروش داشته باشند هر مبلغ كه رضايت باطنى آنها باشد ارائه نمايند و در آخر هم كه چيزى اضافه‌تر پرداخت ميگرديد .\r\nكاركنان آن اعم از مهندس و معمار تا بنا و عمله بايد متدين و خداپرست و مشهور بتقوا و طهارت و امانت بوده مرتكب فسق و فجور نگشته معروف به بدكارگى و ترك اولى و سست ايمانى نبوده ، همچنين از نظر بيرون نيز ظاهر الصلاح و دوازده امامى شيعى مذهب و خارج از مذهب اسلام نبوده باشند .\r\nدر موقع كار مسجد از هر پليدى و نجاست و كثافت بدور بوده با لباس آلوده و بدن نجس و جنب نبوده باشند ، در حد اين دقت كه هر صبح قبل از شروع كار بايد با خرج صاحب مسجد بحمام رفته خود را طاهر نموده اگر خواهند و توانند با وضو شروع به كار بكنند .\r\nلوازم مسجد از هر نوع و هر جهت بايد با نرخ عادله خريدارى شده ، تحميلى به فروشنده وارد نشده ، در رودربايستى و اخذ حيا و شرم حضور قرار نگرفته باشند .\r\nبكاركنان آن از بنا و عمله و ناوه‌كش و هر قسم و هر نوع ، تكليفى در بيشتر كار كردن و پيشبرد كار نشده ، پيشرفت كار به قدرت و توانائى و تحمل و رغبت ايشان واگذار شده باشد ، تا آنجا كه درباره مسجد گوهرشاد اين قرار نيز با معمار آن قيد شده بوده كه حتى دربارهء دواب و چارپايان كه مصالح و محمولات مسجد و زوائد آن را آورد و برد ميكنند مسئله‌ى عدم فشار و رعايت دلخواه و توانائى آنها منظور گشته ، در رفت‌وآمد ، چهارپايان را به حال خود گذارند و بار اضافى بر پشتشان ننهاده ، درباره آنها از هر تعذيب و تحديد چوب و شلاق و زنجير و سيخانك و مشابه آن خوددارى نمايند و كسانى را به نظارت بگمارند تا خلاف آن عمل نشده باشد ، و از اين گونه دقايق تا عوايد موقوفات آنها كه از راه حرام و مكروه و مشتبه بدست نيامده ، به اجاره‌ها و تعهدات سنگين واگذار نشده ، در اختيار مردمان ناصالح ناپرهيزگار قرار نگرفته ، كسبهاى غير مشروع و حرام و مكروه در آن نداشته باشند .\r\nچنانچه نمازگزاران نيز در مساجد ، اين گونه ملاحظات زير را رعايت كرده در مسجدى كه در زمين و بنا و پول و مصارف آن شبهه داشته نماز نميكردند و مسجد خرابه‌هائى كه در شهر به چشم ميآمد از جمله همين مساجد مشكوك بودند كه كسى به آنها رو نياورده تا آنجا كه\r\n\r\n","description":"","footnote":"","page_name":" 40 ","page_number":40},
  {"content":"\r\n\r\nكارشان بنابودى ميكشيد .\r\n\r\nآية الله سرهنگ كريم آقا خان بوذرجمهرى ؟ !\r\nاز جمله مساجدى كه هنوز نيز داراى نمازخوان نميباشد يكى مسجد قنات‌آباد مىباشد كه وقتى سرهنگ كريم آقا خان بوذرجمهرى بعنوان قائم‌مقام ، رئيس بلديه و مأمور خيابان‌كشى و خراب كردن و تعريض معابر مىشود آن را به اين صورت احداث مىكند ؛\r\nاز جمله خيابانهائى كه شامل گشاد كردن مىشود يكى هم خيابان اسماعيل بزاز بوده كه بدستور كريم آقا بايد مستقيم و عريض و دو طرفش خراب شده به ميدان گمرك بپيوندد و در اتمام كه بنام خيابان مولوى ناميده مىشود ؛\r\nدر مقابل خيابان خانىآباد قطعه زمينى بوده كه بلاصاحب مانده زباله‌دانى گرديده ، كريم آقا حكم مىكند صاحبش آن را ساختمان يا ديواركشى بكند . بسمع ميرسانند كه زمين متعلق به چند طفل صغير مىباشد كه عجالتا داراى قدرت بنا و ساختمان آن نميباشند . ميگويد من صغير و كبير سرم نميشود و اگر تا هفته‌ى ديگر ساخته نشود من خودم آن را ديوار ميكشم و چون در سر هفته اثرى از مصالح و بنا در آن مشاهده نميشود كريم آقا كوره‌پزها را در آن مجبور به ريختن مصالح مىكند و چون بدنامى از آن احساس مىكند آن را مسجد مىكند !\r\nوقتى كار بناى آن تمام مىشود عقب آخوند ميفرستد كه آمده امامت آن را عهده‌دار شود هيچكس نپذيرفته مسجد را غصبى و نماز در آن را باطل دانسته از قبول آن سر باز مىزند و اين خبر نيز بكريم آقا ميرسد ، تا روزى كه چون از دولتىترين و سست عقيده‌ترين آخوندى كه سراغ داشته نااميد مىشود ، ميگويد به فلانم كه نيامد و خودم پيشنماز ميشوم و سپورها را احضار كرده ، خود جلو و آنها را پشت سر رديف مىكند و چون سئوال ميكنند به كه اقتدا و كدام امام را نيت بكنند ؟ ميگويد : آيت اللّه كريم آقا خان بوذرجمهرى و نماز را تمام و مسجد را افتتاح مىكند !\r\n\r\nمرگ قاآنى\r\nاز كار مسجد تركها و محراب و شاهزاده اعتضاد السلطنه بازگشت ذهنى شد تا افتخار ديگرى را هم كه نصيب اين شاهزاده و خانه او مىشود تقرير نمايم و اين آنكه چون حكيم ( قاآنى ) از\r\n\r\n","description":"","footnote":"","page_name":" 41 ","page_number":41},
  {"content":"\r\n\r\nطرف علما كه آماج بدگوئىهاى او شده بودند مورد تكفير واقع مىشود و خونش مباح و از طرف معتقدان به ايشان مورد شتم و ضرب شديد قرار ميگيرد نالان و ناتوان پناه بخانهء همين شاهزاده يعنى اعتضاد السلطنه كه از ارادتمندان او بوده ميبرد ؛\r\nاطبّا برعايت احتياط او را از خوردن شراب منع ميكنند و شاهزاده هم بخدمتكاران توصيه مىكند شراب از دسترس او دور بكنند ، اما اين پرهيز هم از طرف قاآنى مانند ساير دستورات اطبا بىاثر مانده بهر صورت از آن استفاده و در نتيجه روز بروز حال حكيم وخيم‌تر مىشود و شاهزاده به منعش زيادتر مىافزايد و رعايت مىشود تا شبى حكيم پيشخدمتش را صدا زده ميگويد ميدانم كه من و تو هر دو از خوردن و آوردن شراب ممنوع گشته‌ايم ولى چه بخورم و چه نخورم امشب شب آخر عمرم مىباشد و خواهشى كه از تو دارم اينكه يك امشب را بدل و خواهش من بوده تمرد قول شاهزاده نموده به جرعه شرابى سپاسگزارم سازى و خادم كه به رقت آمده بوده شيشه شرابى در اختيارش گذارده مترصد احوالش مىشود . حكيم چند پياله‌اى كه نوشيده رنج و ناراحتيش تخفيف مييابد تكه كاغذى بدست گرفته چيزى بر آن نوشته زير بالشش گذارده ، اشكى افشانده ، بخواب ميرود ؛\r\nصبح شاهزاده سراغ حكيم را ميگيرد و خادم جريان را معروض ميدارد و چون بر سر وى ميروند او را مرده مييابند و كاغذ را بدست آورده اين بيت را در آن ملاحظه ميكنند :\r\n شرمنده از آنيم كه در روز مكافات * اندر خور عفو تو نكرديم گناهى \r\nكه شاهزاده همان بيت را جوابگوى ملحدخوانان و رد نظريه آنان در كفر و الحاد حكيم قرار داده در چند نسخه استنساخ نموده جهت ايشان ميفرستد كه متفقا بر توحيد و ايمان و يكتاپرستى او رأى داده مجتمعا بر سر جنازه حاضر و او را با عزّت تمام تشييع كرده طبق رسوم بر او نماز ميكنند ؛ و سبب مرگش قصيدهء بلندى در مطلع ( آمد ببرم دوش يكى ساده پسر بر . . . ) بوده كه به تخطئهء يكى از روحانيون كه در آن تعميم نظر داشته سروده در اختيار مردم قرار ميدهد .\r\n\r\nخاطراتى از مسجد ترك‌ها\r\nمسجد تركها نيز دو خاطره براى نگارنده بجا گذارده است كه به قرار ذيل مىباشد :\r\nدر زمانى كه روضه‌خوانى و تعزيه‌دارى حسين ابن على ( ع ) بطور آزاد برگزار و\r\n\r\n","description":"","footnote":"","page_name":" 42 ","page_number":42},
  {"content":"\r\n\r\nممنوعيّت نيافته غدغن نشده بود ، هر تكيه و محله‌اى دسته‌اى راه ميانداختند و از آن جمله يكى هم دستهء قزاقخانه بود كه بسرپرستى ( سردار سپه رضا خان ) با علم و كتل و طبل و مزقان دهه‌هاى اول محرم راه ميافتاد و سردار سپه هم جلو آن سروپاى برهنه و اشك‌ريزان و نوحه‌خوانان ببازار آمده گشتى زده به تكيه قزاقخانه مراجعت مينمود . در يكى از اين سالها كه روز عاشورائى اين بنده نيز در مسجد تركها در زمره عزاداران نشسته بودم ، دسته‌ى قزاقخانه وارد شده دور مسجد طوافى كرده براى زدن سينه به زمين نشست و سردار سپه كه پيشاپيش دسته حركت مينمود به منبر صعود كرد و مشت كاهى كه با خود از غربال كاه‌كش دسته برداشته بود به آسمان كه مقدارى از آن نيز بازگشته بسر و رويش نشست پاشيده صدا بلند نموده گفت : اى امام حسين ! اى پسر فاطمه ! كجا بود رضا در روز عاشوراى تو در كربلا كه با همين قشون بياريت آمده سر و جان نثارت نمايد ، كه يكباره مسجد شور و ولوله و شيون و شين گشته ، قوىترين مرثيه‌اى شد كه مگر از عهده‌ى سردار سپه برميآمد ، ولى همين سردار سپه ، يا ( رضا ) ى كجا بود در صحراى كربلا ! وقتى به سلطنت رسيد ، اول كارى كه كرد غدغن روضه و عزادارى براى همان حسين پسر فاطمه بود ، در آن حد كه حتى پيرزنى در پستوى خانهء خود نتواند براى او ذكر مصيبتى كند كه در صورت معلوم شدن خود و روضه‌خوان و روضه گوش‌كن و اهل خانه‌اش دستگير و محاكمه و مجازات بشوند ! كه شايد اگر از او ضد و نقيض اين دو حالت سئوال ميشد ؟ ميگفت سياست يعنى همين چيزها و چه كسى رو راست و دل و زبان يكى جلو آمده كه من نيامده‌ام ؟ ! هر كه آمده با همين خدعه حيله‌ها و در باغ سبزها آمده من هم يكيش !\r\nواقعه‌ى دوم اينكه در همين ايام يعنى اوقات عزادارى كه نويسنده كودك نه ده ساله‌اى بودم ، بدنبال يكى از دسته‌ها از مسجد محلمان كه كوچه عربها بود ، سينه زده ، دم « 5 » گرفته تا مسجد شيخ عبد الحسين رسيديم و در اينوقت كه ساعت از ظهر ميگذشت و شكمم از گرسنگى بمالش افتاده پوست سينه‌ام از زدن به آن مجروح شده بود ، دسته را نوحه‌خوان نشانيده دستى « 6 » هم نشسته از آنها سينه « 7 » گرفت و بعد از آن بود كه سينىهاى نان و حلوا كه هر\r\n\r\n\r\n","description":"","footnote":"\r\n( 5 ) . همدهنى با نوحه‌خوان كردن ، جواب دادن .\r\n( 6 ) . يك دست ؟ يك نوبت . سينه‌زدنى كه از برداشت نوحه‌خوان شروع شده به حسين حسين و سينه‌هاى ممتد انجامد .\r\n( 7 ) . جواب گرفتن .\r\n","page_name":" 43 ","page_number":43},
  {"content":"\r\n\r\nكدام يك چهارم نان سنگك و مشتى حلوا در ميان داشت و بوى زعفران و گلاب و روغن اعلايش دماغ جان را معطر مينمود وارد مجلس گشته بهر نفر يكى از آنها داده شد و با شتاب به آخر رسيد و من كه دست و پا و روى آن نداشتم بتوانم مثل ديگران بلند و كوتاه شده ، داد و قال كرده دريافت بكنم بدون جيره ماندم و نوحه و سينهء بعد از آن هم كه بايد در مسجد زده شده مراجعت نمائيم شروع و زده شد و به آخر رسيد و در اينجا بود كه نااميدى وجودم را فرا گرفته ، كم ماند از يأس و گرسنگى كه از صبح تا آن ساعت دنبال دسته داد و فغان نموده به سر و سينه زده بودم و تحريك سينىهاى حلواها كه اشتهايم برانگيخته بود روح از بدنم مفارقت نمايد و ناچار كه متوسل به حيله‌ى غش و ضعف شده ، با دست آخر سينه ، همراه چند غيه و بسر و رو زدن خود به زمين افكنده بيهوش نشان دادم كه دورم ميدان داده يكى آب خواست بسر و صورتم بپاشند و يكى قندآب گلاب و يكى گفت شايد از گرسنگى باشد و حرف آخرى كه اثر مثبت داده پس از چند دقيقه بجاى يك تكه دو تكه نان و حلوا برايم آمد و گفتم خدا پدر دروغى گريه‌كن‌ها و با پول غش و ضعف‌كن‌ها و داد و هواركش‌هاى مزد بگير را بيامرزد كه شنيده راه گشايم شده بود بيامرزد و گرنه گرسنه ميماندم ! و شايد رغبت تا اكنونم به حلواى آرد گندم به همان خاطر مىباشد .\r\n\r\nدكان حسين گدا\r\nروبروى در زنانهء مسجد ترك‌ها سمسارى يا خرده‌فروشى و آشغال‌فروشى ، يا هردمبيل « 8 » فروشى حسين گدا بود و دكانش باينصورت بود كه هرگونه خرت و پرت خانگى را از ميز و صندلى ، تا آئينه و چراغ و ظرف و مس و آهن و شيشه و كفش و كلاه و گليم و قالى و نعل و ميخ طويله و توبره و مجرى اسباب بزك را از خوب و بد و سالم و خراب و شكسته و درست بر بالاى دكان كرسىدار خود روى هم تلنبار مينمود و نه خريدش حساب و كتاب و مطالعه‌اى داشت كه گران يا ارزان ميخرد و نه فروشش كه به منفعت يا به ضرر ميدهد و ديگر از اخلاقش اينكه نه خريدهايش را خود برده جابجا مينمود و نه فروش‌هايش را كه خود مشترى\r\n\r\n\r\n","description":"","footnote":"\r\n( 8 ) . آشفته ، درهم برهم ، و ضمنا نام يكى از شوريده احوال‌هاى گذر حمام خانم كه با ديوانه مآب بودن حرفهاى پخته و آموزنده زده خود و مردم را دست مىانداخت .\r\n","page_name":" 44 ","page_number":44},
  {"content":"\r\n\r\nبايد برده جا داده يا از لاى اجناس جدا كرده بيرون آورد و كارش فقط آن بود كه روى چهارپايه نشسته پول داده پول گرفته ، خدا بركت بدهد ، خيرش را ببينى بگويد و با مشتريان و اطرافيان كه زيادتر از جهت حسن خلقش جمع ميشدند بگوى و بخند بكند .\r\nآنچه ذكر او را در اين كتاب لازم گردانيد آنكه رفتارش درس مكاسبى بود كه هر شنونده و اهل دادوستدى را به كار ميآيد ، بر اينكه ميگفت مشترى نعمت و رحمت خدا مىباشد كه بايد كاسب آن را قدر بشناسد و درخت جواهر صاحب دكان است كه بايد او را حفظ بكند .\r\nاو بمشترىها ميگفت من شما را دوست ميدارم و راست هم ميگويم از آنجا كه وسيله آسايش و راحت من و زن و فرزندانم ميباشيد و ميگفت بسر شماها كلاه نميگذارم براى اينكه به غير آن متواريتان كرده بىرزق و روزى ميمانم . زبان من از آنجا با شماها خوش است كه براى من پول ميآوريد و خلقم از آنجا از شما تلخ نميشود كه كسى با روزىرسان خود بدخلقى نميكند .\r\nاز اين‌رو هميشه حق را در معاملات به طرف مشترى ميداد و بين خود و آنها صميميت بوجود ميآورد و علاقه داشت مشترى با روى خوش و رضايت خاطر دكان او را ترك بكند و از ديگر سخنانش اين كه ميگفت : دو ده نيم بهتر از يك ده يك مىباشد ، در اين معنى كه دو نيم ريالى از دو مشترى براى كاسب بهتر از يك ريال از يك مشترى مىباشد ، و از تأكيداتش اينكه اگر نخواستى ميتوانى پس بياورى و از تكيه كلامهايش به آنها كه چانه ميزدند اينكه :\r\nگرون نخر ارزون ميشه ، مشكل نگير آسون ميشه .\r\nشايد هم لقب حسين گدا از آن جهت به روى او بود كه سر و وضعش چه از حيث لباس و چه از صورت دكان بگداها ميماند و يادگار او براى من لامپاى نمره هفت برنجىى روسىاى با لوله و فتيله و سرپيچ كامل كه در ته آن هم جائى براى فتيلهء يدكى داشت به مبلغ سه قران كه سالها با آن زندگى كرده تا آمدن برق و همگانى شدن آن نيز خود و زن و بچه‌ام زير نور آن زندگى كرده ، اكنون هم از بهترين و ارزنده‌ترين اشيائم مىباشد كه به حفظ و نگهدارى آن سفارش كرده‌ام . لامپائى كه در دوازده ، سيزده سالگى كه ميخواستم زير نور چراغ خودم نشسته باشم خريده بودم و مسبب خريد وسايل ديگرم شده بود .\r\n\r\nخدا بركت بدهد\r\nجملهء بالا يعنى ( خدا بركت بدهد ) مخصوص حسين گدا تنها نبود كه در تمام معاملات و داد و\r\n\r\n","description":"","footnote":"","page_name":" 45 ","page_number":45},
  {"content":"\r\n\r\nستدها انجام ميگرفت و جملات بعد كه ( خيرش را ببينى ) و از طرف خريدار كه جواب دهد ( خير از پولش ببينى ) ، زيرا عقيده‌اى دربارهء خير و بركت داشتند كه آن را با صد فايده‌ى بىخير و بركت عوض نميكردند و ميگفتند اگر جنس و مال و معامله‌اى بركت داشته باشد آدم خيرش را ميبيند و اگر نداشته باشد دود مىشود و براى آدمى خير نكرده مبارك نميگردد .\r\nديگر حرام و حلال معامله كه در هر صورت آن را حلال مىخواستند و از حرام آن چشم مىپوشيدند و حرام را نيز مالى مىدانستند كه براى صاحبش ميمون نمىگردد و و بال مىشود ، و حتى الامكان اگرچه با حيله و نيرنگ و زور و فشار و چه بوسيلهء طرف معامله و چه از طريق پرداخت خمس و زكات و ترضيهء ملّا سعى در حلال شدن آن مىكردند ، چنانچه حيله‌گرىها و مكّارىهاى زير كه براى حلال كردن مال خود ، تاجرى خمسش را اسكناس كرده در سبد خرمائى گذارده رويش را خرما ريخته پيش ملا مىبرد و مىگويد خمس مال من همين سبد خرما مىباشد و آقا هم قبول مىكند و دوباره سبد خرما را از آقا مىخرد و برمىگرداند و داستان ( حلال حلالش تا پايين گردنه مىرسيد ) كه حتى دزد گردنه‌بر در بردن مال مردم ، اگرچه با كتك و چوب و چماق باشد مىخواسته آن را حلال بكند « 9 » از همين عقيده مىباشد .\r\n\r\nفتوا\r\nاز آيت الله آسيد ابو الحسن اصفهانى مجتهد جامع الشرايط عصر درباره حرام و حلال سئوالى مىكنند ، ايشان كه در دستورات و تكاليف به حد اقل قناعت كرده سهل مىگرفته‌اند و مسائل را موجز و عوام فهم جواب مىداده‌اند ، مىگويد : هر معامله‌اى كه يك طرف آن ناراضى بوده باشد حرام و آنكه طرفين آن قلبا رضايت خاطر بهم رسانند حلال مىباشد .\r\nكلامى مختصر و مفيد و جامع كه شامل عام مىگرديد و وقتى دربارهء خاصيت حلال و ضرر\r\n\r\n\r\n","description":"","footnote":"\r\n( 9 ) . مادر دزدى از پسرش مىخواهد كفنى از پول حلال برايش تهيه بكند ، تا وقتى در غارت قافله‌اى چشمش به عمامه‌ى سفيد آخوندى مىافتد و به خود مىگويد كفنى از اين حلال‌تر نمىباشد و چون آن را از سر آخوند برداشته از وى طلب رضايت نموده مىخواهد حلال بكند و او نمىپذيرد چندان به زير مشت و لگدش مىاندازد تا فرياد به حلال حلال سر مىدهد و وقتى مادرش مىخواهد از حلال بودنش خاطر جمع بشود ؟ مىگويد خاطر جمع باشد كه صداى حلال حلالش تا پايين گردنه مىرسيد .\r\n","page_name":" 46 ","page_number":46},
  {"content":"\r\n\r\nحرام پرسش مىكنند ؟ جواب مىدهد اثر حلال آنكه آنچه از آن مال يا دادوستد منظور نظر معامل آن مىباشد به او دست مىدهد و ضرر حرام آنكه خلاف خواسته‌ى خواهنده اثر مىدهد ، يعنى اگر از مال يا عيال غرض آسايش و لذت مىباشد در حلال بدست مىآيد و در حرام لذت ، ذلت و نكبت شده ، راحت مبدل به زحمت مىگردد ، و وقتى از بركت پرسش مىكنند مىفرمايند : بركت آنكه حد اقل پول و مال با بركت ، كار حداكثر آن مىكند و با نداشتن بركت حد اكثر ، كار حد اقل نمىكند و نه تنها خاطر را راضى نمىسازد بلكه بار خاطر مىشود ، كه در اين زمينه هم داستانهائى داشتند كه نقل مىشود .\r\n\r\nقصّه‌هاى بركت\r\nميگفتند پدرى از دنيا ميرود و مال بسيارى از او براى دو پسرش كه يكى كبير و يكى صغير بوده ميماند و برادر بزرگتر همه را تصاحب كرده برادر كوچك را محروم مىكند ، تا آنجا كه از خانه‌اش نيز بيرون مىكند . پسر كه درمانده مىشود شبى گريه زيادى كرده بخواب ميرود و پدرش را در خواب ميبيند كه به او دلدارى داده ميگويد من سهم ترا يك سكه در زير فلان سنگ گذاشته‌ام و وقتى پسر ميگويد پدر آنهمه مال كه به برادرم دادى كجا و اين يك سكه‌ى بىقابليت كجا ؟ ميگويد بعوض در اين يك سكه بركت هست كه در همه مال برادرت نميباشد ؛\r\nصبح پسرك بيدار شده به سراغ سكه رفته كه آن را حقيقى و سر جاى خود و همان ارزش كه در خواب ديده بوده مينگرد و از آن كوزه و كاسه‌اى خريده جلو دروازه ، سر راه كاروانيان سقائى مىكند و از پول سقائى اندك سرمايه‌اى بهم مىرساند و چون محلش معلوم و با كاروانيان آشنا شده بوده ، روزى يكى از قافله‌سالارها او را جهت سقائى كاروان با خود برده ، در مقصد اشياء خود فروخته ، هنگام خريد ميگويد تو هم با پولى كه دارى چيزى بخر و پسر به راهنمائى وى مختصر متاعى خريده كه از آن بسى سود ميبرد و نوبت ديگر و ديگر تا از نظر سرمايه در زمرهء تجار درآمده ، اندك اندك كارش بالا گرفته ، تا خود از قافله‌سالاران بزرگ مىشود ، و از آن سو برادر بزرگ كه روزبروز رو به تنزل رفته تا به گدائى مىافتد و وقتى از طرف معبرى ميخواسته به آنطرف برود كه كاروان شترى مىبيند كه زنجيروار ميگذشته‌اند و از آنجا كه از زير ريسمان ، يا از زير شكم شتر گذشتن را مكروه ميدانسته تأمل مىكند ، اما هرچه معطل مىشود قطار شتران به آخر نميرسد و چون ميپرسد ميگويند اين مال -\r\n\r\n","description":"","footnote":"","page_name":" 47 ","page_number":47},
  {"content":"\r\n\r\nالتجارهء فلان تاجر به اسم فلان مىباشد كه وقتى وارد شود گذشتنش بيش از نصف روز طول ميكشد كه ميفهمد صاحبشان برادر محروم نموده‌اش مىباشد .\r\n\r\nقصهء ديگر\r\nدو برادر زارع را مينگرند كه روز بروز كارشان رونق گرفته محصولشان بركت مىكند تا آنجا كه موجب اعجاب شده درصدد برميآيند و شبى يكى از آنان را مينگرند كه با كيسه‌اى بسوى مزرعه ميرود و چون ميرسد از خرمن خود چند كيسه برده به روى خرمن برادر ميريزد و همچنين برادر ديگر را مىبينند كه بطور پنهان همان كار كرده از خرمن خود روى خرمن برادر خالى مىكند ، كه ماجرا باز شده وقتى سئوال ميكنند يكى از آن دو ميگويد ، ميديدم برادرم معيل و پرخرج مىباشد از مال خودم به روى خرمن او ميريختم كه كفاف خرجش كند ، و ديگرى ميگويد ، ديدم برادرم جوان است و بايد زن بگيرد ، كه بايد خرج بكند و بسا مخارج ديگر كه در دنبال آن خواهد داشت ، گفتم بگذار كمى كمكش كنم و معتقدى حضور داشته ميگويد اين بركتى است كه خداوند بخاطر نيتشان به مالشان داده .\r\n\r\nاثرات آخر الزمان در برداشته شدن بركت\r\nايضا دربارهء زوال بركت نيز رواياتى نقل ميكردند از جمله آن كه در آخر الزمان بركت از جان و مال و اولاد مردم برداشته مىشود ، يعنى مردم از اين صبح تا آن صبح بايد جان بكنند و حتى ساعتى را كه بتوانند براى خود بوده خلوتى با خويش داشته باشند بدست نياورند ، و اگر عمر نوح كنند آنقدر بيچارگى و درماندگى و آشفتگى و پريشانى داشته باشند كه نفهمند كى به دنيا آمده كى از دنيا ميروند و چه از زندگى نصيبشان شده است ، و اگر ده‌ها فرزند داشته باشند چنان باشد كه گويى عقيم و عقر بوده‌اند ، چه به مقدار پشيزى به دردشان نخورده فايده‌اى جهتشان از ايشان مترتب نبوده باشد . عجب آنست كه اين سخنان را وقتى ميگفتند كه اكثرا خود مشمول عنايات بركت بوده ، اگر خانهء خشت و گلىاى داشتند همان خشت و گل برايشان بركت كرده نسل اندر نسل خود و اعقابشان در آن زندگى نموده ، به خوبى و خوشى روز و عمرها بسر آورده و عروسىها كرده ، پسرها زن داده ، دخترها به شوهر سپرده كربلا ، مكه‌ها رفته ، مهمانىها و ضيافت‌ها داده لحظه‌اى هم از آن دلشان كه بايد وسعتش\r\n\r\n","description":"","footnote":"","page_name":" 48 ","page_number":48},
  {"content":"\r\n\r\nچنين و ساختمانش چنان و ريخت و مد و صورت و نقشه و شكل و رنگ و فرمش چنان و چنين باشد بتنگ نيامده ، بر ايشان مأمن و آسايشگاهى بود كه همه خير و خوش و آسايش و آرامش خود را در آن مييافتند ، و دارائيشان اگر قرصه نانى در روز بود و پشيزى كه بدست ميآوردند آن قرصه نان را به دلخوشى خورده آن پشيز را به خوشى و شادكامى به مصرف ميرساندند و رضا و خوشنودى از آن مييافتند كه با لقمهء سلطانى و ثروت سليمانى برايشان برابرى نمينمود و تبركى از آن مييافتند كه ريشهء جانشان از آن نشاط ميگرفت ؛ لبى داشتند و هزار خنده ، جسم و جانى مقرون به آسايش و طرب ، كه اصل و اساس زندگى در آن ملحوظ ميآمد و همچنين اگر فرزند و اولاد ، فرزندانشان واقعا ميوه‌هاى دل و چراغ‌هاى زندگى و نهالهاى كامرانيهايشان ، كه پشت و حامى و متكا و خوشى دل و نور چشم و حافظ نام و عصاى دستشان بودند .\r\n\r\nامامزاده سيّد ولى\r\nبعد از دكان حسين گدا ميدانگاهى يا جلوخان امامزاده سيد ولى كه مشترك با در مدرسهء امير نظام بود ديده ميشد و در شمالى آن درو دالان سيد ولى كه معلوم نبود از امامزاده‌هاى اصيل و واقعا آنطور كه در زيارتنامه‌اش نوشته شده بود ( سيد ولى ابن محمد التقى الجواد ) پسر بلافصل امام جواد بوده كه از ترس اعدا بايران گريخته در اينجا با عزت و احترام كشته شده ! دفن گشته است و يا از امامزاده‌هاى ساختگى زمان شاه عباس كه سر مردم را با آنها گرم بكنند و يا از جمله آن امامزاده‌ها كه ثروتمندان ، پول‌دارها دارائى خود را نقدينه نموده جائى دفن كرده گنبد و بارگاهى بر آن استوار ميكرده‌اند و چه خوب بود كه از جمله امامزاده‌هاى طبقات دوم و سوم و سرگرم كنك و پناهگاه پول و دارائى و امثال آن بود و با فسق و فجور و معاصىاى كه در آن به عمل ميآمد حقيقت امامزاده به خود نميگرفت !\r\n\r\nقهوه‌خانهء سيد ولى\r\nدالان آن كه در اصلى و راه وروديه اوليهء آن بشمار ميآمد در اين زمان قهوه‌خانه شده بود و\r\n\r\n","description":"","footnote":"","page_name":" 49 ","page_number":49},
  {"content":"\r\n\r\nآن هم چه قهوه‌خانه‌اى كه جز مطربها و لوطىها و بچه رقاص‌ها و نربازها و ترياكيها در آن جمع نميشدند و آدرس و پاتوقى براى اين جماعت كه هر كس با آنها كار داشت و لوطى و مطرب و پسر و چيزى مىخواست بايد به آنجا رجوع كند ، اگرچه هنوز زنجير ( بست ) آن كه وقتى حريم حرم و پناهگاه پناهندگان بوده برجا و از حلقه‌ى ريزهء چهارچوب آن آويخته به يك گوشه روى هم افتاده بود ! و وضع در و دالان و مقبره و رواق آن مىرساند كه وقتى نيازمندانى داشته است . همچنين صحن آن قهوه‌خانه‌ى تابستانى و محل ترياك‌كشى و كسب و كار دستفروشها و دوره‌گردها و لحاف گليم كهنه‌بخرها و جاى خواب و تنبلخانهء بيكاره‌ها در عصرها و شب‌ها و بقعه‌ى امامزاده گرمخانه‌ى بىجا و مكانها در زمستانها كه چه مفاسد هم در آن صورت ميگرفت !\r\nبناى آن بدون قدمت و متعلق به اوائل قاجاريه كه بعد از ويران شدن ابنيه قديمى آن با كم‌اعتنائى ساخته شده بود و رواق و حرمى كوچك و ضريح چوب گردوئى كه چوب خودرنگ آن از دستمالى رنگ گرفته بود و مسجدى در بالا سر يعنى در طرف مغرب كه در اثر همجوارى با مسجد خازن الملك « 10 » كمتر كسى در آن نماز ميگذارد و چنارهاى كهنى در صحن مسجد و جوى آبى روان از قنات شاه در آن كه اگر امامزاده‌اش رواج نداشت امّا صحن آن مشتريان فراوان براى قهوه‌خانه به طرف خود ميكشيد . هرچه قهوه‌خانه‌ى زمستانى آن كه در راهرو دالان مانند كم عرض پرطول آن خفه و تاريك و بىجلوه و ملال‌آور بود اما صحن تابستانى آن باصفا و جلا و دلپسند بود ، مخصوصا تكيه دادن به درختان قطور آن كه زيرشان چيزى گسترده شده همه جاى آن را سايه مىانداخت و كنار جوى روندهء مرواريدگون آن كه هميشه عبور مينمود .\r\nدر روز چند نوبت زمين خاكى آن آب‌پاشى شده جاروب خورده از خاك و كثافت پاك و صفاى آن تازه ميگرديد و در هر گوشه و كنار آن زير سايه روشن درختها قاليچه و حصير افكنده شده آماده‌ى پذيرائى ميگرديد . صداى سحره‌ها و قنارىهاى خوش‌خوان از قفس‌هاى پرنده‌بازان در فضا پيچيده ، بانگ ( چاى خبركن ) خوش آواز و صداى\r\n\r\n\r\n","description":"","footnote":"\r\n( 10 ) . مسجدى ديوار به ديوار ضلع شمالى صحن امامزاده كه درش از كوچه‌ى شرقى و غربى سيد ولى بود و اين مسجد نيز حمامى به همان اسم داشت كه روبروى در صحن امامزاده قرار گرفته بود .\r\n","page_name":" 50 ","page_number":50},
  {"content":"\r\n\r\nجرنگاجرنگ استكانها كه شستن استادانهء آنها نغمه‌ى هزار دستان به گوش مىرساند درهم آميخته حالى بوجود ميآورد و نشئه ترياك ترياكيان را چندان مينمود .\r\nعلاوه بر اينها ( قند بده ) زيبارويى بقول اهل حال ( كاكل پروپا ) ى آن كه دلگرمى عشاق صورت باز و شيرين كامى لفت و ليس‌گران ميگرديد . پسر بچهء پانزده شانزده ساله از نمونهء ديگر قند بده‌هاى قهوه‌خانه‌ها كه طشتك قندى بدست گرفته بدنبال ( چاىبده ) « 11 » به راه ميافتاد و آنهائى كه چاى ( قند پهلو ) « 12 » ميخوردند يكى سه حب قند در دستشان ميگذاشت .\r\nشكر لبى كه نبات زبان را با طشتك قند همراه داشته مشتريان را طوطىوار اسير قند و نبات خود مينمود و شيرين دهانى كه بوسيله قند خود دو چاى را بمشتريان ده چاى ميفروخت ! « 13 »\r\nديگر احترام شايسته و بصيرانه صاحب قهوه‌خانه بمشتريان كه هر كس را بفراخور حال خود عزت ميگذاشت و بعد از آن ( مثنوىخوان ) خوش لحنى كه صبح‌ها مردم را بصوت داودى خود مشغول داشته وافوريان را به سير ملكوت عرفانى ميفرستاد و ( نظامىخوان ) نيكو بيان عصرهاى آن كه با عطر ادبيات داستانهاى عشقى كتاب خمسه ، شور و حالى داده بيحالان از كار افتاده و سست استخوانهاى افيونى تن و جان از دست داده را عشق و نشاط ميبخشيد ، و در آخر وجود پاتوق‌داران و مشتريان دائمى آن مانند مطربهاى خوش‌سخن طرب‌آور و سياه دلقك‌هاى مسخرهء آنان كه با اين و آن به لودگى نشسته شيرين‌زبانى ميكردند و بعد از همه بچه رقاصهاى نيكوروى و موى آنان كه شيخ و شاب را شيفته خود ميساختند ، همه اسبابى بودند كه قهوه‌خانهء سيد ولى را كه از بىرونق‌ترين قهوه‌خانه‌هاى شهر بود به صورت رواج‌ترين قهوه‌خانه‌ها درآورد . اينك تا صفا و جاذبيت و كشش قهوه‌خانهء سيد ولى را نيكوتر توجيه كنيم لازم به دو نمونه از نظرات مشتريان آن مىباشد كه بياوريم :\r\n\r\n\r\n","description":"","footnote":"\r\n( 11 ) . فروشندهء چاى ، كارگرى مخصوص كه استكانهاى چاى را با سر انگشتان گرفته دور راه ميافتاد و جلو مشتريان ميگرفت . از تخصصش اينكه گاهى تا پنجاه استكان چاى بر روى دست از پنجه تا ساعد ، قند پهلو و شيرين و قنداق چيده راه ميافتاد و جلو مشترى كه ميگرفت همان استكان به دستش ميرسيد كه به روى دست چيده بود !\r\n( 12 ) . چايى شيرين نشده كه قند را به دهان نهاده چاى را بالايش بنوشند . خلاف شيرين كه قندش را قهوه‌چى خود در استكان مىانداخت .\r\n( 13 ) . بخاطر قند بده گاهى دو چاى را كه ديدارى با وى تازه كرده سخنى با او گفته نظرى به صورتش اندازند تا ده چاى و زيادتر ميخوردند .\r\n","page_name":" 51 ","page_number":51},
  {"content":"\r\n\r\nعلى خان كفاش را ايراد ميكنند كه چرا ترك اعتياد نميكند و در صورت عدم امكان چرا وسائل آن را در سر كارش فراهم نمينمايد تا هم زيادتر به او دسترس داشته ، هم بيشتر بتواند به كارش بپردازد ؟ جواب ميدهد نه آنقدر بيشعور ميباشم كه ندانم در حالى كه با سه چهار ساعت كار در روز چهار پنج تومان پيدا ميكنم اگر ترياكم دم دستم باشد و هر ساعت به سيد ولى نيايم ميتوانم ده دوازده تومان بدست آورم و يكى دو ساله بارم را بسته خودم استاد شده حجره‌اى راه اندازم و اينقدر سست عنصر نميباشم كه نتوانم ترك اعتياد ترياك نمايم يا به اعتياد عقيده داشته باشم ، اما چكنم كه چنارهاى بلند و بيد مجنون‌هاى افتاده و عليخان گفتن صاحب قهوه‌خانه و عزت و احترام او كه قاليچه‌ى على خان را كجا بيندازند و صدا كردن خليفهء آن كه منقل عليخان را چگونه بياورند و چاى صدا كن آن كه چاى شيرين لب قيطانى عليخان را خبر مىكند و صحبتهاى همصحبت‌هاى پاى منقلى آن اسيرم كرده است .\r\nديگر چون با مشهدى صفر علاقبندى كه از مشتريان دائمى اين قهوه‌خانه و مردى دائم الخمر صورت باز بوده است در اين باره و از اينكه چرا پيرانه‌سرى ترك باده و ساده نكرده رو به توبه و انابه نميآورد صحبت مىشود او نيز به غير اين جواب نميدهد كه بگويد اگر بفرض محال هم از همه افعال بد دست بكشد و توبه‌اش هم قبول بشود و بهشت برين را هم برايش قباله كنند گمان نميكند باغچه‌اش باصفاتر از باغچهء سيد ولى و غلمان‌هايش روى دست ( محمد قندگير ) و بهتر از بچه رقاصهاى ( دسته‌ى حبيب قناد ) باشد !\r\n\r\nدسته‌هاى مطرب\r\nاين دسته‌ها كه امروزه پاتوقشان خيابان سيروس و بعضى دكانهاى آنست كه بنام ( بنگاه شادى ) تابلو زده‌اند آن روزها در يكى دو قهوه‌خانه ، مانند قهوه‌خانهء سيد ولى و قهوه‌خانه ( امامزاده زيد ) كه ذكرش خواهد آمد ، بود كه براى مهمانى و عقد و عروسى و شيرينىخوران و آشتىكنان و حمام زايمان و ختنه‌سوران دعوت ميشدند كه از آن جمله بود : دستهء ( معيّر ) دسته ( مؤيّد ) دسته ( عباس كس دماغ ) دسته ( حبيب قناد ) دسته ( سياه‌ها ) دسته ( دلاور ) دسته ( اكبر سرشار ) ، هيئت‌هائى كه براى مجالس مهم و دسته‌هائى گمنام كه براى مجالس كم اهميت\r\n\r\n","description":"","footnote":"","page_name":" 52 ","page_number":52},
  {"content":"\r\n\r\nخواسته ميشدند .\r\nتركيب اين گروه‌ها شامل يك ( حاجى ) « 14 » و يك ( سياه ) « 15 » و يك ( بچه رقاص ) « 16 » و يك ( ترك ) و يك ( زن‌پوش ) « 17 » بود كه مهره‌هاى اصلى يك نمايش به حساب ميآمدند و يك دسته نوازنده ، شامل يك ساززن و يك ضرب‌گير و يك كمانچه‌كش يا سنتورزن كه گروه موزيك آن را كامل مينمود .\r\nاز سياههاى معروف كه از افراد عادى سفيدپوست بودند و هنگام كار سر و روى خود را سياه و لبها را قرمز كرده خود را به صورت سياهان حبشه و زنگبار درميآوردند ، اول ( ذبيح ) ذبيح اللّه خان بود كه بعد از رفتن بمشهد و زيارت امام رضا مش ذبيح شده بود و دوم ( مهدى مصرى ) كه از شاگرد كفاشى در زمرهء سياه‌پوشها درآمده بود « هر دو تن هنوز در قيد حيات و از مؤمنين صف اول نماز جماعت بايست‌ها ميباشند » : يك عمر بخانقاه و ديرت ديدم - صد شكر كه عاقبت بخيرت ديدم ) . افرادى كه دلقكى و مسخرگى نمايشات را به عهده داشته مأمور خنداندن مردم ميشدند . مردمى شادىآفرين كه درباره‌شان آنها كه از تعزيه‌خوانها و مرثيه خوانها دل پرى داشتند ميگفتند تف سياه‌هاى تقليد بقبر پدر اين دو دسته كه آنها پول گرفته ميخندانند اينها پول گرفته ميگريانند ! - در اين توضيح كه تآتريا ( تيارت ) يا تقليد نمايشى بود كه خنده داشته باشد ، هرچند رسمى و جدى و سياسى بوده باشد و نمايشى كه در آن خنده و شوخى و بذله نبود آن را نمايش نميدانستند و ناسزا رانده خطاب به تقليدچيان ميگفتند اگر ميخواستيم گريه بكنيم سر نعش جد و آبادتان گريه ميكرديم و يا اين ايراد كه سرتاسر زندگى و روزگارشان گريه و نگرانى مىباشد ديگر نيامده اين يك ساعتى را هم كه براى تفريح و دلخوشى آمده‌اند دلخورى و گريه و زارى داشته باشند و اين متلك كه : « رفتم خونه خاله دلم واشه - خاله چسيد دلم پوسيد » مهم آنكه اين مسئله را خود نمايشگران نيز قبول داشته\r\n\r\n\r\n","description":"","footnote":"\r\n( 14 ) . حاجىپوش ، عضوى كه هم ميشد از جهت خست و لئامت و هم از جنبه‌هاى عشقى و جنسى كه معمولا با كهولت سن زنان جوان ميگرفتند دستشان انداخت .\r\n( 15 ) . دلقك ، مسخره .\r\n( 16 ) . نوجوانان و جوانانى به ريش نرسيده .\r\n( 17 ) . از پسران زيباروى نيكو اندام با موهاى بلند كه لباس زنانه پوشيده به صورت زنان ميرقصيدند و غير از هنگام كار موهاى خود زير كلاه ميكردند .\r\n","page_name":" 53 ","page_number":53},
  {"content":"\r\n\r\nيكى از مجالس بزم و طرب ، با نوازندگان و آلاتشان مانند كمانچه ، تار و سه تار و ويلون و تنبك .\r\n\r\n","description":"","footnote":"","page_name":" 54 ","page_number":54},
  {"content":"\r\n\r\nميگفتند تقليد و لوطى و مطرب است و خنده و نشاطش و اگر مردم گريه و آه و ناله ميخواستند به روضه و ختم « 18 » و تعزيه ميرفتند .\r\n\r\nتاريخچهء سياه‌بازى\r\nتا به دستهء مطربها مراجعت نمائيم بىمناسبت نيست غورى در پيدايش سياه‌ها به تهران و ورودشان در نمايشات بكنيم :\r\nاز ادوار پيشين يكى از تجارت‌هاى پرسود دلنشين ، كه هم بهره‌ى مالى و هم لذت جسمانى داشته خريد و فروش غلام و كنيز بوده كه در تمام ممالك ، خاصه در مشرق زمين رواج فراوان داشته بود . غلام و كنيز « 19 » هائى با صورت و قيافه‌هاى مختلف از زيباترين دختران و پسران و زنان و مردان با انواع حرف و اطلاعات مخصوص كسب لذات روحى و نفسانى و اطفاء غرائز حيوانى « 20 » همراه دانش‌هاى گوناگون ناز و ادا و غنج و دلال و رقص و ساز و آواز و دلبرى و مصاحبت و محاوره و مجلس آرائى و شعر و غزل و نقالى و حكايات و روايات و قصص و نديمى و مانند آن تا كنيز و غلامهاى ميانه حسن و ميانه كمال جهت نوكرى و بندگى و كلفتى و خدمتكارى و لله‌گى و پرستارى ، الى زشت صورتان بدهيبت و كريه منظران ديو هيئت براى كارهاى دشوار خسيس ، امثال گلكشى و آب‌كشى و پذيرائى دواب و زراعت و فلاحت و جاروكشى و شست و شوى و كشيدن چرخ و عراده و آنچه از آن\r\n\r\n\r\n","description":"","footnote":"\r\n( 18 ) . مجلس ترحيم ، مجلسى كه براى يادبود مرده ترتيب دهند .\r\n( 19 ) . نام غلام و كنيز تداعى ذهن ذكور و اناث‌هاى بدهيبت زشت و بسا كه احمق مىكند ، در حالى كه سواى اين بوده ، اگر سياه‌هايشان براى كارهاى پست مثل دربانى و فراشى و كلفتى يا نوكرى و مثل آن خريده شده كه هنرى نداشتند ، اما بقيه از خوب‌روترين و خوش‌اندام‌ترين و آموزش يافته‌ترين دختران و پسران ، يا زن و مردهائى بودند كه براى كسب لذت خريدارى شده ، برخى كه از برجستگىهاى همه جانبه ، مثل داشتن سواد و معلومات هنرى و نوازندگى و رقص و خوانندگى و ديگر امور لازمه سرآمد بوده به تحفه‌ى سلاطين فرستاده ميشدند ، چنانچه غلام بچگانى كه حرفشان از دهان‌ها و اوراق كتابها از دربارها شنيده ، خوانده مىشود از همين گروه ميباشند .\r\n( 20 ) . هر پيله‌ور و بازرگانى كه دور از وطن و زن بسر ميبرد غلامى نيز خريده جهت فرو نشاندن لهيب حاجت همراه مينمود با نام عيال سفرى ، كه هنوز يكى از اين غلامان بنام ( آغا ميمنت ) كه پير شده بود وجود داشت كه در شصت و پنج سالگى از ارباب خود نزد يكى از دوستان او شكايت ميبرد كه هنوز دست از او نكشيده به حكم مالكيت و مملوكيت از او تمتع ميبرد !\r\n","page_name":" 55 ","page_number":55},
  {"content":"\r\n\r\nدشوارتر و نارواتر نبوده ، حيوانات از آن عاجز آمده باشند .\r\nمعمولا خريداران اين گونه افراد را متمكنين و دولتمندان تشكيل ميدادند و رأس همه دربارها و سلاطين بودند كه زبده‌ترين كنيز و غلام ، چه بعنوان هديه و پيشكش و چه بعنوان بيع و شرا در اختيارشان قرار ميگرفت تا زمان قاجاريه كه تهران پايتخت شده كنيز و غلامهاى گرجى و ترك و رومى ، اندرون را مملو ساخته ، منتسبين بدربار و حكام و امرا و بزرگان نيز به تبعيت غلام و كنيزهائى سفارش داده داشتن آن برايشان نوعى مفخره و شكوه و جلال به حساب آمده كم و زياد آن كم و زياد اعتبار و حيثيتشان گرديد و به پيروى از ايشان اغنيا و دولتمندان و تجار و دنبال اينان علماء و روحانيون كه غلام و كنيز سرمايهء بزرگيشان گرديد .\r\nاما ديرى نپائيد كه همين لذت دهان موجب ننگ و بدنامىهاى بزرگ شده اناثشان كنيز بچه‌گانى كه از آقا و ارباب و ارباب‌زاده و آقازاده بظهور رسانيدند و ذكورشان نطفه‌هائى كه در بطون زنان و دخترانشان نشانيده فضيحتشان بر سر كوى و برزن كشانيدند و باعث شد تا ترك اين مظلوم صورتان ظالم سيرت نموده طرد و دفعشان نمايند و تا تنبيهى نيز براى پردگيان نمك‌ناشناس و نواميس سست عهد حرم بوده دچار بزرگترين عذابشان ساخته طوطى و بلبلشان قرين زاغ و زغن بكنند جايشان به بدچهره‌ترين و هيولاترين بسپارند و از آن پس غلام و كنيز منحصر به سياهان ذغال چهرهء حبشى و غول اندامان زنگبارى گرديد و گرانى قيمتشان بسته به آن شد كه هر چه كريه منظرتر بوده باشند .\r\nاما اين نيز براى زنان خورده خوابيده‌ى حرمسراها كه سال تا سال رنگ شوهر نديده ، چندان سمن براى همسرانشان بود كه ياسمن بنظرشان نميآمد و دختران تنهائى كشيده‌ى به جوش و خروش افتاده كه سايهء مرد برايشان آب خنك رفع تشنگى و حرارت مطبوع سرمازدگى ميآمد و براى آقازاده‌هايشان كه از چهار پاى نر و ماده نگذشته تجاوز به زيردست و ضعيف در خونشان رشد كرده بود فايده نتوانست رسانيده طولى نكشيد كه نوزادان و كودكان نيمه رنگ و سياه و قهوه‌اى و كشمشى و خرمائى پهن بينى لب كلفت مو وزوزى پنهان و آشكار سر از گوشه و كنار برآورده تيرهاى چشم و پيكان‌هاى سينهء ارباب‌ها و ولينعمت‌ها گرديدند ، كه اين براى خداوندان زور و قدرت كه به اتكاء پول و خودسرى هزاران زن و فرزند رعايا و زيردست را به زير مهميز آورده ، دست رد بسينهء محرم و نامحرم و صغير و كبير\r\n\r\n","description":"","footnote":"","page_name":" 56 ","page_number":56},
  {"content":"\r\n\r\nنزده بودند ننگ عظيم‌تر و امرى غير قابل تحمل‌تر بشمار آمد كه كارشان را به انتقام كشانيد ، در اين كيفيت كه زنان و دختران آنها ( كنيز و غلام‌ها ) را قفل زده دوخت و دوز نمايند و مردان و پسران ايشان را بيضه كشيده اخته « 21 » بكنند و چه زياد بودند تا اواخر كنيزان باكره‌ى بنام ( دده ) كه لبه‌هاى نهانگاهشان بوسيله زه « 22 » دوخته شده و يا سوراخ شده قفل از آنها گذرانده شده بود و غلام سياه‌هاى پير درشت هيكل زمخت اندامى بنام ( آغا ) ، ( آغامبارك ، آغابهرام . . . ) خصى كه بوسيله كشيدن ، يا ابريشم بستن ، يا كوبيدن اخته گرديده ، « 23 » آوايشان بسان صداى زنان نازك و صورتشان چون چهره‌ى پيرزنان بىمو و پرچين و چروك شده بود .\r\nبهر تقدير اين غلام و كنيزها كه سيمائى مخصوص به خود داشتند و هرگز زبانشان به لهجهء خالص فارسى برنميگرديد و اكثر كلمات را با ميان زبان ادا كرده هرچه هم مسلط شده بودند باز ( دام ) را ( رام ) و ( الف ) را ( ارف ) ميگفتند حلاوتى در بيان داشتند كه ممزوج با سادگى و صداقت فطريشان هر شنونده را مشعوف مينمود و محاسنى همراه اسامى ميمون و مباركشان ، امثال سعيد و سعد و مبارك و الماس و ياقوت و زمرد و بشير و بشارت كه باعث جلب توجه مردم شده نه تنها در محافل خاص از آنها استفادهء دلقك نمايند بلكه وجود آنان را موجب طرب و شكون و نشاط بشناسند ، تا كم كم كه با بهم خوردن بساط قجرى و واژگون شدن احوال بندگى و خدابندگى و بى سر و سامانيشان لازم شد تا جهت اعاشه بكارى دست بزنند و بهترين راه ، آن كه دلقكى مجانى را به صورت پولى درآورند و دور كوچه و بازار با شكلك درآوردن و يكى دو اسباب بومى خويش مانند ( طبلك ) « 24 » و ( چوبك ) « 25 » داخل اجتماع گرديدند و چون مورد توجه واقع شدند مطربها به تعليم و تربيتشان پرداخته مزه و نمك نمايشاتشان ساختند و با از ميان رفتنشان بستگى به استعداد پيدا نمود كه تا چه كسانى\r\n\r\n\r\n","description":"","footnote":"\r\n( 21 ) . خصى . از مردى انداختن وسيلهء كشيدن بيضه‌ها .\r\n( 22 ) . رودهء تابيده ، رسن كمان حلاج .\r\n( 23 ) . بيضه را ميان دو تخته گذاردن و كوبيدن ، عملى كه دربارهء حيوانات باركش مانند گاو شخمى و خر و يا بوى حمال انجام داده تخم آنها را كوبيده آب ميكردند . قسمتى شكنجه نيز كوبيدن بيضه يا آويختن از آن بود كه بيچاره اين سياه‌ها به آن محكوم شده بودند .\r\n( 24 ) . نوعى تنبك كوچك با صداى خشك بم .\r\n( 25 ) . دو چوب كوتاه كه بر تهشان زنگوله نصب كرده هنگام شعرخوانى آنها را بهم زده خود ميجنباندند .\r\n","page_name":" 57 ","page_number":57},
  {"content":"\r\n\r\nبتوانند عهده‌دار رل ايشان بوده باشند كه ذبيح و مهدى مصرى سرآمدشان گشتند ، تا اندك - اندك كه با ورود تمدن غرب ، تآترهاى جدى و سياسى فرنگى خشك خشن بىمزهء غم‌افزا جايگزين نمايشات روحوضى وطنى گرديده ، اين بديعه نيز مانند ساير بدايع از ميان دلخوشىهاى مردم رخت بربستند !\r\n\r\nديگر چهره‌هاى تقليد\r\nدر تقليدها يا نمايشات روحوضى هميشه فردى در مقابل آن ، اما مخالف وضع و روحيهء او ميآمد ، مثلا در مقابل سياه پاك‌دل صافى ضمير خوش‌مشرب ساده‌لوح شيرين‌زبان لطيفه‌گو ، ( حاجى ) ى جدى عبوس نيرنگ‌ساز حيلت‌باز ده روى صد رنگ ممسك حريص طماع سختگيرى را لازم ميآمد كه مظهر همه گونه خباثت و دنائت بوده بتواند نقش او را به درخشش بياورد و در ميان اين دو يعنى سياه بىاراده و حاجى مستبد ريش‌دراز قبابلند عمامه ژوليده‌ى قوز درآمده‌ى پول‌پرست بىگذشت ، پسر حاجى ولخرج خوش‌گذران بىبندوبار عاشق پيشه‌اى را واجب مينمود و معشوقه‌اى كه دل از پسر حاجى ربوده داستان را گرمى ببخشد كه آن را هم يكى از بچه رقاصها به عهده ميگرفت و نوكرى كه مظهر بلاهت و كندذهنى بوده بتواند حاجى را عصبانى و ناراحت ساخته ، كارهائى را كه سياه با سادگى روبراه كرده بود خراب بكند كه واگذار به ترك لهجه ميگرديد . اين نمايشات و تقليدها هر چه بود و از هر كجا شروع ميشد در آخر به خير و خوشى و كام و كامروائى خاتمه ميپذيرفت ، چه بزم بخاطر عيش و سرور و خوشى و كامرانى برپا ميگرديد و در آخر رقاصهء جوانى كه از همان بچه رقاص‌هاى زن پوشيده بود با رقص انفرادى خود شور و سرور مخصوص رسانيده حسن ختام ميبخشيد .\r\nهمچنين در نمايشات مقصود و معنائى در نظر گرفته ميشد تا براى بينندگان علاوه بر تفريح و لذت ، عبرت و درس و مردم‌شناسىاى نيز بوده باشد و از اين‌رو براى هر نمايش افراد خاصى از شهر و شهرستانى و يا كسى كه بتواند لهجهء آنها را به كار برده اداى مردم آن شهر درآورد منظور ميگرديد ، مثلا در نمايش ( دل و جرأت ! ) كه كاشىها دست انداخته ميشدند كسى كه به لهجهء كاشى غليظ تسلط داشته باشد و بتواند عيب جبن و هراس نمايد و در نمايش ( فهم و شعور ! ) كه قزوينى موردنظر قرار ميگرفت ، كسى كه بتواند به زبان قزوينى تكلم\r\n\r\n","description":"","footnote":"","page_name":" 58 ","page_number":58},
  {"content":"\r\n\r\nنمايد و در تقليد ( كم‌حرفى ! ) « كه همهء اينها معكوس معنى ميدادند ، يعنى كاشى به بىجرئتى و قزوينى به بيشعورى و مازندرانى به پرحرفى معرفى ميشد » مازندرانى زبان و كسى كه وقوف به لهجه و حالات مازندرانى داشته باشد . . .\r\nهمچنين لازم بتذكر است كه مطربى از امور ذوقى اين افراد به حساب آمده هر يك جهت اعاشه مشاغلى مانند ديگر مردمان داشتند و ( مجلس ) « 26 » شغل ثانويشان بود مانند :\r\n( حبيب سلمانى ) كه رل ( ابراهيم شلى ) « 27 » را بازى مينمود ، ته بازار عباس‌آباد دكان سلمانى داشت و ( اصغر سوتى ) « 28 » كه ( ماشين دودى ) ميشد و آواز نيز ميخواند كنار دهانه مسجدشاه بساط و جعبه آئينهء عينك و خرده‌ريز آن نهاده عينك‌سازى و عينك‌فروشى مينمود .\r\n\r\nبچه رقاصها\r\nو اما بچه رقاصهائى كه زنانه پوشيده ، خود را آرايش كرده ميرقصيدند و در اين كار شهرت فراوان يافتند ، اول ( اكبر گلين ) « 29 » كه واقعا دل و دين از پير و جوان ميربود و بعد از آن ( على\r\n\r\n\r\n","description":"","footnote":"\r\n( 26 ) . محافل و اماكنى مانند عروسى خانه كه براى آن مطرب خبر بكنند .\r\n( 27 ) . پسرحاجى شل و ول لوس ننر عزيزدردانه‌اى كه همه كارش مورد تمجيد و تعريف مادرش قرار گرفته ، تا انگشت رسانيدن و به پستو كشيدن و امثال آنش را كه جهت مادر بيان كرده ستايش شده تشويق و تأييد ميگرديد . . . . و اين رل را به بهترين وجه اجرا مينمود .\r\n( 28 ) . چون صداى سوت ماشين دودى را از دهان تقليد مينمود به اصغر سوتى معروف شده بود . بعد از ماشين دودى قورخانه نيز كارخانه‌اى آورد كه آن نيز ظهر و غروب براى ناهار و مرخصى كارگران سوت ميكشيد كه اصغر همان را هم پاى بساط خود از حنجره بيرون ميكشيد ، سوتى صاف و رسا بدون اندك اختلاف با دو سوت مذكور كه گاهى براى شوخى آن را بيرون گار ماشين بصدا درآورده و زمانى پشت ديوار قورخانه بلند مينمود كه اهل گار را به هيجان سوار شدن و كارگران قورخانه را از كارگاه بيرون كشيده اداره را تعطيل مينمود ! نمايشى انفرادى نيز با سوت و صداى خويش داشت كه ماشين دودى شده از هنگام حركت تا راه افتادن و به دو راهى و مقصد رسيدن همه را منعكس ساخته تقليد مينمود . آوازى نيز ميخواند كه در مجالس بىنمايش شركت جسته تصنيف‌هاى روز و آوازهاى فكاهى با اشعار هزل و هجو انتقادى اجرا مينمود . رل مازندرانى را نيز به كمال از عهده برميآمد . قليان زياد ميكشيد بطورى كه همواره منقلى آتش و كاسه‌اى تنباكوى نم‌زده جلو دستش پهلوى بساطش بود كه از صبح تا غروب تنباكو به سر آن گذاشته آتش تجديد مينمود كه در اثر كثرت استعمال آن اواخر ديدگانش واسوخته شده رو به تاريكى نهاده بود .\r\n( 29 ) . بجهاتى پسوند اكبر تحريف شده است .\r\n","page_name":" 59 ","page_number":59},
  {"content":"\r\n\r\nقمى ) كه در عشوه‌هاى زنانه و سخن گفتن مانند ايشان يد طولا داشت و بعد از آن ( ابوالقاسم سيگارى ) كه در ظرافت و پيچ و خم و غنج و دلال يگانه بود و ديگر ( احمدبزاز ) كه دلبرىهاى دخترانه مينمود و ( اصغرميرزامحمود ) كه لودگىهاى زنان هرجائى و غمز و اداهاى آنها و چشمك زدن و لنگه به لنگه انداختن ابرو و گيسو افشاندن و سينه جنباندنشان تقليد كرده داخل رقص مينمود ، افرادى كه واقعا در فن رقص زنانه و ادا اطوارها و غروغرباله و مكالمه و چم و خم و عشوه‌گرى و نازك‌ادائى بيداد ميكردند ، تا آنجا كه بسا تماشاچيان را كه در ذكوريت خود باشتباه ميانداختند ، مخصوصا اكبر گلين كه در هنر رقص بىبديل و با زيبائى سيما و تناسب اندام و عشوه و ناز عاشق‌كش و حركات موزون دلفريب ، زن و مرد را تسخير مينمود .\r\nاينها نيز دو سه تنشان هنوز در قيد حيات بوده ، اما همان ماهپارگانى كه با تابتا كردن ابروان خنجر بر جگر مرد و زن مينشانيدند و با پريشان ساختن هر زلف مجلسى را پريشان ساخته ، هر لگدى كه بر زمين ميكوفتند دلها را لگدمال و هر دستى كه برميافشاندند دست ردى بود كه بر سينه سوخته‌گان ميزدند . صداى زنگ ميان انگشتانشان زنگ خطرى بود كه جانها را به تب و تاب ميانداخت و گزيدن لبشان بعشوه كه آن را به زير دندان گرفته ديده خمار ميكردند الماسى كه بر جگر عشاق كشيده ، نشئه چشمانشان دردى كه سرمستان را هوشيار و غمزه‌ى چرخيدنشان هوشياران را مدهوش و سر مجلسيان به دوار ميآورد يا بوى گر و مرغ آبله‌زده‌ى پرريخته‌اى شده‌اند كه آشنايان از ديدنشان راه عبور كج نموده ديده معوج ميكنند و جمله را چه آنها كه مرده چه اينها كه زنده‌اند نكبت فرا گرفته بدرماندگى افتاده ، دوتنشان كارشان بگدائى كشيده و ديگرانشان بهتر از آنان نشده كه يكى خانه‌اش را خلوتخانه كرده ( جفتى ) راه ميدهد و ديگرى هنر تارى آموخته در ميخانه‌ها ساز مىزند ، فقط يك تنشان كه به رگ سعادتش خورده ! حاجى و داراى حجره و كارخانه و تجارت و سرمايه و زن و فرزند گرديده عاقبت بخير شده است .\r\n\r\nچرا رقاص‌ها بايد پسر بوده باشند ؟ !\r\nمسلما خواننده را اين سئوال پيش ميآيد كه چرا زنها نبايد در دسته‌هاى مطرب رقصيده در آن شركت بكنند كه پسرها و مردها بر آن گمارده ، آنهمه زحمت تعليم و تربيت و بلند كردن موى و\r\n\r\n","description":"","footnote":"","page_name":" 60 ","page_number":60},
  {"content":"\r\n\r\nسه تن از بچه رقاصهاى پسر كه رخت زنانه پوشيده‌اند .\r\n\r\n","description":"","footnote":"","page_name":" 61 ","page_number":61},
  {"content":"\r\n\r\nاحيانا كه به ريش ميرسيدند كندن موى صورت و كار بزك و برداشتن زير ابرو و زحمات ديگر نداشته باشند ؟ ! جواب اينكه در آن زمان نه تنها ظاهر شدن زن با روى و اندام آشكار در انظار از جرائم نابخشودنى به حساب ميآمد كه تا حد كشتن و از ميان برداشتن و حتى سنگسار وى را محكوم مينمود ، بلكه باز بودن قسمتى از صورت زن نيز كمتر از اين جرم نداشت كه ظاهر شدن پشت ناخنى از اندام زن به نامحرم در حكم زنا مينمود و بلند شدن آواز و صداى او مرده‌هاى قبرستان را در گورها ميلرزانيد چه رسد به اينكه عورتى در محافل عام ، عور و آرايش كرده پايكوبى و دست‌افشانى بكند !\r\nزن دستور بود كه بايد در هفت پرده‌ى حجاب پوشيده ، در هفتاد در و دربند مستور بوده ، باد صبا بدامنش نوزيده دست نسيم تماس به اندامش نيافته ، چشمه‌ى خورشيد نظر بر چهره‌اش نتواند داشته باشد . همچنين اين دستور كه زن در خانه نيز بايد با چادر به كار بپردازد مبادا از گوشه و كنار و منفذ و روزن نگاه كسى با وى تلاقى نمايد و بايد زن با چادر و چاقچور و روبنده و لباسهاى متعدد تا اندام واقعيش معلوم نباشد در كوچه پا بگذارد .\r\nزن و شوهر باتفاق نبايد در كوچه و بازار با هم تردد كنند كه ننگ مرد بشمار ميآمد و پسر و مادر و زن و شوهر و خواهر و برادر در كوچه نبايد بهم آشنائى دهند و صحبت كنند كه بدنامى و سرافكندگى آورده ميگفتند ناموسشان شناخته شده مردم بهم كه اين خواهر يا مادر يا زن فلان مىباشد نشانشان داده انگشت‌نمايشان ميسازند !\r\nزن و مرد . در يك درشكه و كالسكه سوار نميشدند كه اين نيز در رديف معايب بالا بشمار ميآمد و هر يك يا هر دسته بايد مركب جداگانه اختيار كرده و آن هم دور از هم طى طريق بكنند ، چنانچه وسائل نقليه‌اى هم كه از خارج مانند واگن و قطار و كالسكه به ايران ميرسيد اين قاعده در آنها ملحوظ شده بود كه براى زنها جاى علاحده با پرده و حفاظ ميساختند . زن و مرد در مهمانىها نبايد مخلوط هم باشند و زنها در اطاق و مكان سوا و مردها بايد جاى جداگانه داشته باشند و همچنين بود سفرهء زنها كه بايد از سفرهء مردها جدا و محل خوابشان سواى از هم بوده باشد . زن در مكالمات خود با مرد نبايد با صداى واقعى خود سخن گفته بايد آن را متغيّر و با زير زبان گذاشتن چيزى مانند تكمه و انگشت‌دانه آن را نامطبوع و خلاف آن بكند و در امور ضرورى ارباب و رعيتى و نوكر خانمى و اين گونه مسائل و كارهاى اختلاف و واسطه‌گى كه مردى بخواهد واسطهء صلح ميان زن و شوهرى باشد بايد\r\n\r\n","description":"","footnote":"","page_name":" 62 ","page_number":62},
  {"content":"\r\n\r\nمرد در اطاق ديگر و زن در اطاق ديگر و از پشت در بسته و پرده‌ى آويخته و حفاظ و ستار حرف بزند .\r\nزن نميتوانست در اماكن عمومى مانند : چلوى و آبگوشتى و پزندگى و آب‌بندى « 30 » و مثل آن حضور بهم رساند اگر چه از گرسنگى مشرف بموت بوده باشد و نيز نميتوانست در آبريزها و لولئين‌خانه‌هاى عمومى ورود كند هر چند اختيار ضبط از دستش بدر رفته باشد .\r\nدر جشن‌ها و سرورها كه مطرب و مثل آن دخالت كند مردها بايد در حياط و زنها در اطاقهاى در بسته‌ى پرده كشيده بوده فقط از راه گوش فيض حضور داشته باشند ، چنانچه در عزاخانه‌ها مانند روضه‌ها و تعزيه‌ها بايد پشت تجير « 31 » ها و پرده‌زنبورى « 32 » ها و كاملا دور از نظرگير بمانند و در عيش و طرب‌هاى بيابانى مانند سيزده‌بدرها كه دست از آستين بيرون آورده تقريبا آزاد ميشدند ، لوطى « 33 » ها بايد پشت به زنها و زنها پشت به مطربها و پوشيده بنشينند !\r\nهمچنين در اينخصوص تا به هيچ صورت زنان با مرد بيگانه برخورد پيدا نكنند ، خانه‌هايشان هر چند كوچك و محقر آن را به صورت بيرونى و اندرونى و مجزا از هم ميساختند و در اين مورد تا آن حد رعايت و مراقبت داشتند كه درآمد و شدها حتى كفش‌ها و دم‌پائىهاى زنان را از انظار نامحرم بدور داشته پنهان ميكردند ، اگر چه واردين روضه‌خوان و قارى و مثل آن كه براى روضه و برگزارى ختم و مثل آن آمده باشند ! چه مىگفتند اندازه و قالب كفش نشان‌دهنده‌ى پا و اندام و قد و قواره و سن و سال زن مىباشد .\r\nلباس پوشيدن زن بايد بگونه‌اى باشد كه اندامش در آن كاملا تغيير شكل داده باشد يل « 34 » و تنبان « 35 » و شليته « 36 » و چاقچور « 37 » و چارقد و پيراهن كوتاه از البسه تابستان ، زمستانى\r\n\r\n\r\n","description":"","footnote":"\r\n( 30 ) . سازنده شربت‌آلات و دوغ و آب‌زرشك و بستنى و فالوده و فروشنده آن .\r\n( 31 ) . پرده‌اى از پارچه كه دهانه دهانه با چوبهائى بلندتر از اندام آدمى ميان دو دسته از جماعات استوار ميگرديد .\r\n( 32 ) . پرده‌اى مشبك .\r\n( 33 ) . دسته‌هاى مطرب دوره‌گرد از جمله ساززن ضرب‌گير - لوطى عنترى كه ميمون برقص و نمايش ميگذاشت .\r\nعروسك‌رقصان .\r\n( 34 ) . نيمتنه‌اى از مخمل و ترمه و مثل آن .\r\n( 35 ) . دامن بلند با چين‌هاى زياد .\r\n( 36 ) . پوششى مانند جوراب شلوارىهاى امروز با بالائى فراخ ، يا شلوار گشاد پرچين كه از مچ به صورت جوراب درآمده باشد .\r\n( 37 ) . پوششى براى از كمر به پايين خانمها ، جوراب شلوارى مانند از دويت سياه كه خود ميدوختند و با بندى كه از ليفهء آن گذرانده شده بود به كمر محكم مىكردند .\r\n","page_name":" 63 ","page_number":63},
  {"content":"\r\n\r\nيكى از دسته‌هاى مطرب مرد كه زنهايشان نيز مرد ميباشند و « زن‌پوش » نام داشتند .\r\n\r\n","description":"","footnote":"","page_name":" 64 ","page_number":64},
  {"content":"\r\n\r\nزن بود كه براى خارج از منزل او تغييرپذير نميگرديد ، چه اينها بودند كه هر يك قسمتى از بدن زن را از شكل واقعى خارج ميساختند و چادر كه تمامى بدن را مستور مينمود و محتاطترينشان كه براى بيرون از منزل چيزى بقچه مانند هم به پشت ميبستند .\r\nالبسه زن بر روى بند رختى كه در معرض ديد نامحرم قرار بگيرد نبايد بيفتد و در خانه‌هاى همسايه‌دارى حتما بايد اين گونه ملبوس در غيبت مردان يا در اطاقها و صندوقخانه‌ها خشك بشوند ، و بجز چادر سياه و چادر نماز پوشش ديگرى از زن نبايد بعاريهء زن ديگر قرار بگيرد كه او جلو مرد و محرم خودش پوشيده قيافه و اندام صاحب لباس از آن به نظر بيگانه ميرسيد .\r\nلباس دوخته زن به هيچ شكل و صورت در بازار وجود نداشت كه آن را نامحرم لمس كرده بود ، حتى در خريدن پارچه نام چيزى كه از آن دوخته ميشد به زبان نميرفت كه فروشنده دوختهء آن را در تن زن بتصور ميآورد ، مخصوصا تنكه‌اى و شلوارى زن كه هر آينه جوان بود نه تنها نبايد ذكرى از آن بميان بياورد بلكه خريد آن را زنان مسن خانواده بايد عهده‌دار بشوند و لوازم بزك و امثال آن كه بطريق اولى ، هيچ زن جوان حق نداشت آن را خريده درباره‌اش با فروشنده برخورد نمايد و بسا دقايق ديگر كه ميتوان از اين مجمل پى به مفصل آن برد و شناخت كه زن تا چه حد در حرم و حريم و حرمت و استتار بوده بايد از ديد و نظر نامحرم بدور بوده باشد . در اين صورت چگونه زن ميتوانست در جمع مردان آن هم در حالت رقص و پايكوبى ظاهر شود و در جائى كه از گناهان نابخشودنى بشمار آمده هر حاكم شرع ميتوانست بمقتضاى تعصب خويش برايش تا حكم قتل اخذ تصميم بكند ، دستور مصلحت و احتياط آن بود كه كار ترقّص در مجالس عمومى به غير مرد واگذار بشود .\r\n\r\n","description":"","footnote":"","page_name":" 65 ","page_number":65},
  {"content":"\r\n\r\nتارزن يهودى ، چه نه زن مسلمان مجاز به آموزش و به كار بردن آن بود و نه حوصله و زمينه‌ى غير از داريه ( دايره ) تنبك را داشت .\r\n\r\n","description":"","footnote":"","page_name":" 66 ","page_number":66},
  {"content":"\r\n\r\n\r\nنمايش‌ها ؟\r\nو اما نمايشات ، آنها كه در جشن‌ها و عروسىهاى بزرگ انجام ميگرفت موضوعاتش اول داستان ( يوسف و زليخا ) بود كه با خود انعامها و ( شاباش ) ، خلعتىهاى كلان مانند طاقشال و گلدان نقره و قواره لباس ميآورد و بعد از آن نمايش ( شيرين و فرهاد ) كه اسما شيرين و فرهاد و عملا شيرين و خسرو نمايش داده ميشد بود و ديگر نمايش ( زال و رودابه ) و بعد از اينها نمايش اجتماعى انتقادى ، مانند نمايش ( وكيل و موكل ) ، ( عروسى كاشىها ) ، نمايش ( سلمانى ) ، ( هيزم‌شكن ) ، ( غيرت سياه ) ، ( ابراهيم شلى ) ، ( جمشيد خان ) و ( مازندرانى ) كه هر يك بمناسبت مجلس برگزار ميگرديد ، با اين ملاحظات كه مثلا اگر صاحب خانه كاشى باشد نمايش كاشى روى صحنه نياورند كه حتما مهمانهايش هم كاشى بودند و ناراحتى توليد مينمود ، مگر خود صاحب مجلس مخصوصا همان نمايش را خواسته باشد و همچنين براى قزوينى و همدانى و مازندرانى كه نمايش غير از مطالب و مضامين آنها بگذارند ، و اينك نمونه‌هائى براى مظنه از نمايشات آن زمان كه قلمى ميكنم .\r\n\r\nنمايش وكيل و موكل\r\nاين نمايشى بود كه بعد از مشروطه و بوجود آمدن عدليه درست شده بود ، به اين صورت كه كسى از شخصى صد تومان طلبكار مىشود و بدهكار انكار نموده كارشان به عرض و عرض‌كشى كشيده بستانكار وكيل ميگيرد و وارد دعوا مىشود . هر بار وكيل به اسم و عنوانى از قبيل پول تمبر و پوشه و پول چاى به دفتردار كه نوبت جلوتر بدهد و مثل آن موكل را سر و كيسه مىكند و سالها طول ميكشد تا آنجا كه از بس هر روز وكيل آمده پولى خواسته ، درخواستى نموده كه از فلان جا به فلانجا رسيده و الحمد لله از پشت اين ميز رد شده سر آن ميز و از پيش اين قاضى به پيش آن قاضى رفته است و كارى انجام نميشد ، بستانكار قيد پولش را زده ميگويد دست از سرش بردارد پى كارش برود ، اما وكيل ول‌كن نبوده ، تا روزى آمده مژدهء فتح ميآورد كه كار محاكمات تمام و او حاكم و طرفش محكوم و طلب وصول شده\r\n\r\n","description":"","footnote":"","page_name":" 67 ","page_number":67},
  {"content":"\r\n\r\nاست ! موكل از شنيدن اين خبر شادىها كرده به رقص و نشاط برآمده ، از هر طرف بوسه بر سر و روى وكيل مىزند و در آخر كه مطالبه‌ى پول مىكند . وكيل كاغذ و قلمى بدست گرفته موكل را نشانيده به اين ترتيب وارد حساب ميشوند ، كه فلان مبلغ پول كاغذ و فلان مبلغ بابت عرضحال و اين قدر براى تمرهاى جوراجور و اينقدر رشوه‌ى رئيس دفتر و انديكارنويس و نامه‌رسان و پول شيرينى منشى محكمه كه نظر رئيس را مساعد بكند و چه و چه و چه تا نود تومان ، از صد تومان را حساب بالا ميآورد .\r\nدر اينوقت كه موكل بابت هر مبلغ كه وكيل ميگفته جوش ميخورده ناچار قبول ميكرده و سخت كلافه شده بوده كه تمام اميدهايش بباد رفته صد تومان نازنينش فنا شده است ، تا چيز و پرداختى ديگر وكيل نتراشد ، با غيظ و قهر ميگويد خيلى خوب ! بجهنم ! ده تومان ته مانده‌اش را بده كه وكيل غضبناك و برافروخته كه صدايش از عصبانيت دورگه شده بوده فرياد ميكشد كه پس من چغندر بودم اينهمه دنبال دعوايت دويدم ، يعنى ميگوئى از صد تومان وصول ده تومانش حق خودم نميباشد ؟ !\r\nشاخ و برگهايش هم اين بود كه يك بار وكيل خبر خوب آورده و موكل را به رقص و نشاط درميآورد كه صاحب صد تومان پول سوختى شده است و دفعه‌ى ديگر خبر يأس ميآورد كه قاضى صحه بقول بدهكار گذارده او را پريشان و ماتمزده مينمود و هنرنمائىهاى خود او كه امروز در محكمه چنين گفته چنان شنيده چگونه داد سخن داده بدهكار و قاضى و وكيلش را انگشت‌بدهان ساخته است و گوشه گره‌هايش كه تماشاچيان را روده‌بر از خنده مينمود و درس و آموزندگيش اينكه مردم سعى كنند اگر قيد حق و طلبشان را هم بزنند خود را گرفتار عدليه و وكيل و وكيل‌كشى و اين گونه امور ننمايند .\r\n\r\nنمايش عروسى كاشىها\r\nخانواده‌اى براى پسرشان ميخواستند زن بگيرند و خاله خانم باجىها پس از رفت و آمد فراوان و گفت و شنيدهاى زياد كه دست و پاى كوچك و لب و دهان ريز و ابروى باريك و دماغ قلمى و پيشانى صاف و صورت گرد و چشم ميشى و موى خرمائى و قد متوسط و گوشت و قالب متناسب ميخواستند و در آخر كه فقير آدم و سردرخشتى « 38 » و دود چراغ خورده « 39 » و ارزان باشد و يك دختر را ديده بودند كه دماغش بزرگ بوده و در جائى يكى را\r\n\r\n\r\n","description":"","footnote":"\r\n( 38 ) . خانهء كاسب ، خانهء خشت گلى ، فقير مانند ، خودمانى .\r\n( 39 ) . قانع ، بساز ، زحمتكشيده ، زيردست زن بابا و مثل آن بزرگ شده .\r\n","page_name":" 68 ","page_number":68},
  {"content":"\r\n\r\nكه دهانش گشاد و جائى دماغش درشت و جائى تنش لاغر و جائى قدش دراز و جائى كه سر در خانه‌شان آجرى بود و آنها از درش تو نميرفتند « 40 » و حسن و عيب‌گوئيهاى بسيار ، دختر كاسبى را از خانه كاشىها پسنديده موكول به بله‌بران مىشود و در شبى مردها جمع شده سخن‌هاى مقدماتى برگزار و حرف از چه آوردن و چه خريدن مىشود .\r\nوقتى بزرگتر دامادان دربارهء مهريه و خرج عقد سئوال مىكند از طرف عروسان با روى باز و زبان تسليم پر مهر جواب ميدهد ، مگر ما كيسه دوخته‌ايم ! پسر تاج سر ما و دختر كنيز خودتان مىباشد ، هر گلى زده‌ايد سر خودتان زده‌ايد ، چيزى هم نخواستيد مهر كنيد يا بياوريد نكنيد و نياوريد ، ساعت ببينيد دستش را بگيريد بخانه‌تان ببريد كه دامادان خوشحال شده هزار دعا بجان خانوادهء عروس كه چه مردمان چشم و دل سير راه نظر بلند اهل خيرى ميباشند ميكنند و اما تا مسئله زياد هم سبك و ساده برگزار نشود ، ميخواهند تا اگر هل پوكى هم باشد عنوان بكنند .\r\nعروسان ميگويند همان‌طور كه گفته‌اند آنها چشم و كيسه ندوخته‌اند اما براى شگون و اين كه امر ، امر عروسى است جهت خير و خوشى يك كاسه نبات و چند كله قند و يك كلام الله و همين و آقا را آورده دختر را به عقد پسر درآوريد و دامادان قبول ميكنند و از اينجاست كه مطلب اصلى نمايش شروع مىشود ، و از خود عروسان يكىرو به دامادان كرده ميگويد انشاء الله مبارك است و بدل‌خوشى و عاقبت‌بخيرى باشد اما اين عروسى كه شما ميخواهيد به خانه ببريد يك جفت كفش نميخواهيد پايش كنيد ؟ كه اهل مجلس يك زبان ميگويند ( مخا - مخا ، چرا نمخا ) يعنى ميخواهد ميخواهد چرا نميخواهد و يكى كه كاغذ و قلم دستش مىباشد سياهه مىكند . مجددا همان شخص دامادان را مخاطب قرار داده ميگويد اين عروسى كه شما ميخواهيد ببريد يك پيراهن نميخواهد تنش بكنيد ؟ كه باز همه صدا بلند كرده ميگويند ( مخا مخا چرا نمخا ) و پشت سر آن ميگويد يك چادر نميخواهد سرش كنيد ؟ ( مخا مخا ) يك چاقچور نميخواهد پايش كنيد ؟ ( مخا مخا ) يك چارقد نميخواهد ؟ ( مخا مخا ) يك\r\n\r\n\r\n","description":"","footnote":"\r\n( 40 ) . جا سنگين ، اعيان رجال ، پول‌دار ، پرتوقع . كه خانهء اين گونه افراد را سر در آجرى ميگفتند ، كه از آجر با خرج زياد ساخته شده ، در معنى اين كه مگر مثل خودشان بتواند از پس توقعاتشان برآيد .\r\n","page_name":" 69 ","page_number":69},
  {"content":"\r\n\r\nالنگو نميخواهد دستش كنيد ؟ ( مخا مخا ) يك جفت گوشواره نميخواهد به گوشش كنه ؟ ( مخا مخا ) يك سينه‌ريز نميخواهد دلش خوش باشد ؟ ( مخا مخا ) دو ريسه خلخال نميخواهد ؟ ( مخا مخا ) انقدر مهر نميخواهد آبرويش باشه ؟ ( مخا مخا ) انقدر شيربها نمىخواهد ؟ ( مخا مخا ) پول بنداندازان نمىخواهد ؟ ( مخا مخا ) پول حمام نمىخواهد ؟ ( مخا مخا ) پول حنا ؟ ( مخا مخا ) مخارج عقد ؟ ( مخا مخا ) خرج بزك ؟ ( مخامخا - مخامخا - مخامخا - مخامخا - مخا مخا ) و آنقدر عروسان چيز ميخواهند و مجلسيان دولا و راست شده مخامخا ميكنند تا همه بسان فنر به خم و راست شدن درميآيند و از فرط خستگى كه همه با هم خم ميشده راست نميشوند و روى هم مىافتند نمايش به آخر ميرسد .\r\nغرض آنكه به قدر ده دختر اسم و رسم‌دار سر در آجرى خرج بخواه از دامادان توقع و تمنا ميكنند و در آخر هم هزار منت بارشان ميكنند كه ما از آن جهت اين طور بىحرف و نقل و خرج و باج قبول كرديم كه دو حرام بهم حلال بشوند و رسممان نيست بابت دختر شوهر دادن چيزى خواسته حرف بزنيم !\r\n\r\nنمايش سلمانى\r\nشب دامادى پسرى مىشود و پيش سلمانى ميرود تا سر و صورت خوبى از او صفا داده ، اصلاح تمام عيارى از او به عمل آورد و ميگويد پدرش او را پيش وى فرستاده است . سلمانى كه دوره‌گرد تركى مىباشد او را بر روى تخته سنگى كنار كوچه نشانيده ، لنگ پاره‌ى چند تكه‌اى كه هر تكه‌اش از لنگ و پارچه‌اى مىباشد بدور گردنش ميپيچد و از قمقمه‌اى كه بكمرش آويخته مشتش را آب كرده بوسط سرش كه ميخواهد آن را بتراشد ميريزد كه آب از اطراف سر و صورتش سرازير مىشود و با مالش دادن همراه فشار و قوت تمام كه گوئى ميخواهد كال و رسيدگى هندوانه‌اى ميان دو دست امتحان بكند سرش را رطوبت داده نرم مينمايد كه فريادش را به آسمان مىرساند و جهت آنكه اصلاح سفارشى از او كرده باشد تيغ زنگ‌زده‌ى كلفت شبيه چاقوى سلاخىاى را از بغلش درآورده به سنگى كه از توى جوى آب پيدا مىكند شروع به تيز كردن نموده آن را مثل چاقو با پشت ناخن كه تيز شده يا نشده امتحان و به چرمى كه از كمربندش آويخته شروع بمالش و گرفتن پليسه مينمايد و با لهجهء تركى فارسى با او شروع بگفتگو و پرس‌وجو مىكند و داماد را بسئوال و جواب ميكشد « * » :\r\n\r\n\r\n","description":"","footnote":"\r\n( * ) . - رسم بود كه سلمانىها با مشترى حرف ميزدند يعنى سر او را با نقل حديث‌ها و قصه‌پردازىها و امثال آن گرم ميكردند .\r\n","page_name":" 70 ","page_number":70},
  {"content":"\r\n\r\nايله‌د عروسى لرى ايمشبى ميباشى يا فردا شبى ، پس فردا شبى ، ميباشى ؟ « بگو ببينم عروسيت امشب يا فردا شب پس فردا شب مىباشد ؟ » و داماد پاسخ ميدهد : اصلاح عروسى را كه براى فردا شب پس فردا شب نميكنند ، عروسيم همين امشب مىباشد و سلمانى ميگويد :\r\nياخچى ( خوب ) ديييرم ( فهميدم ) اما ايمشبى يعنى همين ايمشبى كه آخشام ( شب ) چرك ( نان ) ميخورى ميباشى يا فردا شبى كه چرك ميخورى و پس صباشب كه چرك ميخورى ميباشى ( مىباشد ) ؟\r\n- بابا امشب ! يعنى همين امشب ، همين امشبى كه ناهار خوردى و بعدش هم شام ميخورى ، نه فردا شب كه نيامده و شام نخوردى !\r\nايله‌د فردا شبه منه ديشبه شام خوردى و توئى ديشبه عروسى كردى ، حله اصلاح موكونى ؟ ! ( من شام فردا شبم را ديشب خوردم پس ديشب عروسى كردى و اصلاحت را امروز ميكنى ؟ ) ، تا آخر كه داماد با زحمت زياد كه خودش هم گيج مىشود كه آيا امشب ديشب بوده كه گذشته يا فردا شب مىباشد كه نيامده سر و ته صحبت عروسى را هم ميآورد و متفرعات آن بميان ميآيد :\r\nعروس دخترى يا بيوه‌اى ميباشى ؟\r\n- پسر هفده هيجده ساله كه بيوه نميگيرد !\r\nايله‌د فهميدى چخ ياخچى ( خيلى خوب ) عروسى چند تا بچه زائيدى ؟ !\r\n- بابا دختر كه بچه نميزايد !\r\nپس پسر بچه ميزائى ؟ !\r\n- نه بابا يعنى ميگويم نميتوانسته بزايد .\r\nخوشى به حالت كه نميتونى بزايى ، جانت آسوده‌اى - بچه بچه درد ميخورى !\r\nچون تا اينجاى قضيه براى سلمانى لاينحل ميماند تيغ را تا كرده لاى كمربندش ميگذارد و دوباره شروع بپرس‌وجو مىكند :\r\nخب عروس لر جوان يا پير ميباشى ؟\r\n\r\n","description":"","footnote":"","page_name":" 71 ","page_number":71},
  {"content":"\r\n\r\n- ميگويند چارده پانزده سالش بيشتر نميباشد .\r\nآن چهل پنجاه سالى كه آنها گفته‌نى حتما دو تا چهل پنجاه سالش ميباشى ، مگر نديديش كه بحرفى ننه باباسى قبول ايله‌دى ؟ ( قبولش كردى ؟ ) .\r\n- نه ! ما رسم نداريم عروس را پيش از عقد نگاه بكنيم .\r\nاما ، ما در ولايت كه ميخواى خرى بيخرى اول همه جاشى نيگا ميكنى !\r\n- حرف دهنت را بفهم عمو چى ميزنى !\r\nحرفى از دهن ميزنى پس از كجا حرف ميزنى ، خب ولش كن ، بگو بليريم ( بدانم ) سروشكلش را چطور تعريف كرده‌نى ، گشنگ مشنگى هستى يا نميشى نيگاش ميكنى ؟\r\n- نه ! ميگويند بدك نيست ، ظريف مريف است و خوش بروروى و لب و دهنش را هم خيلى تعريف ميكنند .\r\nآخ ! الهى قربانش برى كه نقدر منى ظريف مريفى و خوش لب و دهنى خوشش ميياد !\r\n- مرديكه قربون كى ميروى ؟ ! قربان جان جانت برو ! خجالت نميكشى ! و از او ميخواهد كه ديگر حرف ناموس او را به زبان نياورد كه دندانهايش را خرد مىكند و سرش به كار خودش باشد و سرتراشى شروع مىشود .\r\nبا هر مقدارى كه سر پسرك را ميتراشد قسمتى از آن را بريده پنبه‌اى كه با آب دهان تر كرده ميچسباند و در جواب پسرك كه اعتراض مىكند ، ميگويد : عيبى يخددير پنبه قيريم ( عيبى ندارد پنبه ميذارم ) و سرى پر از پنبه و تف‌آلود تحويلش ميدهد و موقع مزد ، بعد از اجرت سرتراشى مبلغى هم پول پنبه مطالبه مينمايد كه آن را هم با دعوا مرافعه كه با چند سرتراشى پيش او پنبه‌ى لحاف تشك بچه‌اش را درميآورد و در آخر ميگويد : ددسى سفارش اولدى . . . ! ( پدرت سفارش كرده بود ! ) و گرنه اصلاح به اين خوبى كه براى همه كسى نميكنى ! ) .\r\n\r\nنمايش هيزم‌شكن\r\nهيزم‌شكنى از شغل‌هاى مخصوص مازندرانىها بود ، چنانچه لحاف‌دوزى و دلاكى به آنها اختصاص داشت و اين نمايشى بود از يك هيزم‌شكن كه كم‌كارى و پرتوقعى و پرحرفى مازندرانىها را مىرساند و اينك نمايش :\r\nيكنفر مقدارى هيزم داشته و براى شكستنشان هيزم‌شكنى صدا مىكند . هيزم‌شكن با\r\n\r\n","description":"","footnote":"","page_name":" 72 ","page_number":72},
  {"content":"\r\n\r\nتبر و طناب و قدمهاى سنگين وارد شده ميپرسد : چند خروار « 41 » دارى ؟ صاحبخانه جواب ميدهد : بخروار نميرسد ، بيست سى من « 42 » ، يكى دو تا ديگ را باهاش ميخواهيم جوش بياريم .\r\nهيزم‌شكن اخمهايش را توى هم كرده ميگويد : من براى يك خروار دو خروار ، بلكه ده خروار بيست خروارش هم تبرم را بلند نميكنم ، حرف از بالاترش بزن ، پنجاه خروار ، صد خروار ، صد و پنجاه خروار ، دويست خروار ، يك چشم بهم زدن خرد كنم تحويلت بدهم .\r\nصاحب‌خانه ميگويد عجالتا اين ده بيست من را خرد كن ، انشاء الله براى صد خروار دويست خروارش هم خبرت ميكنم . هيزم‌شكن ميگويد خيلى خب حالا كه شما هستى قبول ميكنم ، اما بگو ببينم براى هر من چند من زير تبرى ميدهى ؟ « لازم به توضيح است كه رسم بود براى هر هيزمى كه هيزم‌شكن مىشكست اگر زيادتر از خروار بود علاوه بر مزد تكه كنده‌اى هم كه زير تبرش ميگذاشت متعلق به خودش بود كه ميتوانست برده يا به صاحب هيزم برگردانده پولش را دريافت بكند ، كه كم‌كم اين زيرتبرى رسميت يافته قبلا طى ميشد تا اواخر كه براى آن كه خروارى چند من زيرتبرى داشته باشند قرار ميگذاشتند و اينجا هيزم‌شكن نمايش براى هر يك ( من ) هيزم چند من زيرتبرى مطالبه مينمود ! » بهر جهت صاحب‌خانه ميگويد پدر آمرزيده ، براى بالاتر از خروار زيرتبرى طى ميكنند نه براى من و هيزم‌شكن ميگويد من مازندرانىام و چيزى سرم نميشود و از رندى خود را به نفهمى مىزند و تا آخر كه آن هم به صورتى فيصله يافته قول و قرار معامله به آخر ميرسد .\r\nهيزم‌شكن پاى هيزم‌ها آمده نگاهى به آنها انداخته ميگويد چند خروار گفتى ؟\r\nصاحب‌خانه جواب ميدهد : گفتم بيست سى من و هيزم‌شكن با تشدد ميگويد ميخواهى كلاه سر من بگذارى اينها از خروار هم زيادتر مىباشد و با گفتگوئى كه آنجا مازندرانى است و خروار را من حساب مىكند و اينجا من را خروار ميبيند و قسم و آيه و مرگ پدرش و جان مادرش و جان جان جان و خاله جانش كه صاحب‌خانه از هيزم‌شكن مايه گذارده قسم مىخورد و ريشش را ميگيرد كه اينها را با دست خودش كفن كرده اگر از آنى كه گفته زيادتر باشد اين قسمت هم تمام شده نوبت شكستن ميرسد و صاحب‌خانه خوشحال مىشود كه ديگر\r\n\r\n\r\n","description":"","footnote":"\r\n( 41 ) . هر خروار ، معادل 300 كيلو .\r\n( 42 ) . هر من معادل 3 كيلو .\r\n","page_name":" 73 ","page_number":73},
  {"content":"\r\n\r\nمرد پيراهن سفيد طرف راست عكس در حال شكستن هيزم .\r\n\r\n","description":"","footnote":"","page_name":" 74 ","page_number":74},
  {"content":"\r\n\r\nسه نفر هيزم‌شكن كه كنده‌هاى براى شكستنشان بر روى ( زيرتبرى ) مىباشد . در اين رسم كه علاوه بر اجرت ، زيرتبريشان هم متعلق به خودشان ميشد و غالبا كه به جاى بردن ، به صاحب كار فروخته پولش را دريافت ميكردند .\r\n\r\n","description":"","footnote":"","page_name":" 75 ","page_number":75},
  {"content":"\r\n\r\nاز گير گفت و شنود هيزم‌شكن خلاص شده است ، اما در اينجا همانطور كه نگاه هيزم‌شكن هنوز به هيزم‌ها مىباشد و آنها را با نظر سبك سنگين مىكند ميپرسد : خب اين هيزم‌هائى كه ميخواهد بشكند مال عروسى يا براى عزا مىباشد ؟ و صاحب‌خانه كه از كلمهء عزا دلش فرو ميريزد و اوقاتش تلخ مىشود ميگويد : بابا به تو چه مربوطه كه مال چيه ! كارت را بكن !\r\nنه ! آخر من بايد بدانم كه براى چه كارى هيزم ميشكنم .\r\n- حالا كه بايد بدانى مال پلو عروسيه بگو مبارك باشد .\r\nخب مباركه ، پس معلوم شد بايد دو برابر مزد و زيرتبرى بدهى ، حالا بگو ببينم عروس كس و كار داره يا بىكس و كار مثل من و خودت مىباشد ؟\r\n- عمو اين حرفا به تو چه ربطى دارد هيزمت را بشكن ! نه خير ، پدر ندارد ، پدرش مرده ، اما كس و كاراش آدم‌هاى حسابى ميباشند .\r\nپدرش چى شده مرده ؟\r\n- تب كرده و مرده ، ول ميكنى تبرو دس بگيرى ؟ !\r\nاما هيزم‌شكن ول نميكند و همانطور پشت سر هم سئوال مىكند : از قوم خويش‌هايتان يا غريبه‌اند و نميشناختيشان ؟ دائىها و عموهاش چكاره‌اند ؟ چند تا خواهر برادرند ؟ جهازش را سنگين‌بار يا سبك‌بار گرفته‌اند ؟ مهرش را سنگين يا سبك نوشته‌ايد ؟ و هزار پرس و جوى ديگر و صاحبخانه كه ميبيند الآن شب مىشود و آشپزش معطل مىباشد و دلش شور مىزند و بيتابى مىكند ، ميگويد بابا غروب شد ، دستم بدامنت كارتو بكن و اينجاست كه تازه هيزم‌شكن كنار ديوار نشسته تبرش را زمين ميگذارد و چپقش را براى چاق كردن از پر شالش بيرون كشيده كيسه توتونش را از جيبش درميآورد و با تأنى آن را توتون نموده ، اضافات توتون را از سر چپق فوت و با نرمهء شست اطراف آن را صاف و هموار و با نك شست بر بالاى توتون سر چپق ملايم فشار آورده آن را آماده مىكند و كنار ديوار تكيه داده پنبه و سنگ چخماقش « 43 » را از جيب بيرون ميآورد و مشغول زدن چخماق و مجددا وارد صحبت و سئوال و جواب مىشود :\r\n\r\n\r\n","description":"","footnote":"\r\n( 43 ) . سنگى كه چون دو تكه آن را بهم زنند از آن جرقه برميخيزد . اين سنگ قبل از وجود كبريت مورد استفاده بود كه پنبه‌اى جلو خود گذارده سنگ‌ها را برابر آن بهم زده جرقه‌ى آن را به پنبه رسانيده ، با فوت و دميدن مشتعل ساخته به كار گيراندن چپق و هيزم و اجاق و مثل آن ميبردند .\r\n","page_name":" 76 ","page_number":76},
  {"content":"\r\n\r\nخب آخرش نگفتى اين هيزمى كه ميخوايى من بشكنم از ده خروار كمتر يا بيشتر مىباشد ؟\r\n- بابا جان دلم شور ميزنه ، آشپزم معطله ، الآن شب ميشه مهمونام مييان ، يه دفه كه گفتم به خروار نمىرسه بيست سى من هيزمه براى دو تا ديگ كه جوش بيارن .\r\n- يعنى بالاتر از سى خروار يا پايين‌تره ؟\r\n- آخ كه خفه‌م كردى ، دلم مثل سير و سركه ميجوشه ، پاشو كارتو بكن هر چى بخواى راضيت ميكنم كار به وزن و چقدرش نداشته باش .\r\nيعنى تو ميگى من نبايد بفهمم چقدر بايد جون بكنم ؟\r\n- چرا بابا بفهم ! بيست من هيزمو ، تو سى من ، چهل من ، پنجاه من حساب كن پاشو بشكن راحتم بكن !\r\nخيلى خب حالا بگو ببينم اين منى كه تو ميگى زير خروار يا بالاتر از خرواره ، من خروار سرم ميشه .\r\n- جان من ، عمر من ، بخروار نميرسه و حرف خروار در ميان نيست صحبت از ( من ) :\r\nمىباشد كه بايد كمتر از آن را حرف از سير و مثقال بزنى .\r\nباشه هر جورى تو بخواهى حساب ميكنم اين بيست سى من هيزم چند مثقال ميشه ؟\r\n- جان من ، عزيز من ، پدر من ! دستم بدامنت پاشو عوض اين حرفا كارتو بكن اينهمه منو كه نميشه بمثقال درآورد ، چه ميدونم ، هزار مثقال ، دو هزار مثقال ، سه هزار ، پنجهزار ، ده هزار مثقال ، از حساب و كتاب بالا ميزنه . كه در اينجا هيزم‌شكن دو دستش را بكمرش گرفته ميگويد : آخ كه كمرم شكست با اين پدرى كه امروز از من درآوردى و كارى كه تو بىانصاف امروز از من كشيدى ! و نمايش تمام مىشود .\r\n\r\nنمايش غيرت سياه !\r\nنمايش غيرت سياه و ابراهيم شلى هم كه از تقليدهاى ركيك بود در مجالس سبك اجرا ميشد . اولى آن بود كه حاجىاى براى محافظت از جان و مالش در سفرها سياهى ميخرد و از فروشنده محاسن و معايبش را ميپرسد و فروشنده ميگويد عيبى كه ندارد هيچ و بسى هم داراى محسّنات مىباشد ، از جمله اين كه يكتنه صد نفر سوار را پياده و صد نفر دزد گردن\r\n\r\n","description":"","footnote":"","page_name":" 77 ","page_number":77},
  {"content":"\r\n\r\nكلفت را سينه مىكند ، فقط اين ايراد را دارد كه اول بايد سر غيرتش بياورند .\r\nحاجى خوشحال و خرم سياه را خريده به خانه ميبرد و يكى دو روز بعد هم بار تجارت بسته راهى بيابان مىشود ، اما هنوز مسافتى دور نشده بوده‌اند كه دزدها از پس پشته‌اى بيرون آمده لختشان ميكنند و هر چه حاجى به سياه التماس مىكند سياه عكس‌العملى نشان نداده فقط داد و هوار مىكند و چون سردستهء دزدها سر و صداى او را باعث دردسر ملاحظه مىكند به همدستانش كه چهل نفر بوده‌اند با لحن معنىدارى ميگويد او را خاموش بكنند و دزدها شروع به سپوختن بر وى ميكنند تا سى و نه نفرشان كنار ميرود و چون به چهلمى رسيده و متوجه كار بدشان با خود مىشود به رگ غيرتش خورده و برخاسته با يك چوب همه را تار و مار مىكند و حاجى در رسيدن به شهر سياه را فروخته ميگويد هميشه من از كجا چهل نفر حاضر داشته باشم كه او را سر غيرت بياورد و پس فروشنده ميدهد . كه از اين نمايش نتيجهء سياسى و ظالم مظلوميت گرفته كه خيلى از مردم و ملت‌ها هستند كه بعد از چهل نفر سر غيرت ميآيند و در صحبت سست عنصرى و بىحالى و توسرى خورى كه با استفاده از اين نمايش ميگفتند هنوز به چهل نفر نرسيده است !\r\n\r\nنمايش ابراهيم شلى\r\nنمايش ابراهيم شلى هم بچهء شل و ول عزيز دردانه‌اى را نشان ميداد و مادرى كه بچه‌اش را لوس و ننر بار ميآورد و هر كار بچه‌اش پيشش پسنديده بود و از همه چيزش تعريف كرده او را به رخ اين و آن ميكشد ، تا با اين و آن به گوشه كنار و در پستوى اين دكان‌دار و انبار سوخت آن نانوا رفتنش كه همه را حمل بر محسناتش مىكند ، تا بفكر زن دادنش افتاده برايش بخواستگارى ميروند و او را با خود به خانه عروس مىبرند . وقتى پدر دختر از كسب و كار و هنر داماد سؤال مىكند هزار هنر برايش تراشيده ، در هر تعريفش صد جور قربان و صدقه‌اش رفته ، هنرهايش را بادبادك‌بازى و كبوتربازى و اين كه بادبادكش هوا نرفته پايين مىافتد و كبوترش نپريده زمين مىخورد ، و اما از ادب و كمالاتش ، كه باز قربان صدقه‌اش ميرود اين كه از غذا خوردنش نگو ! كه چهار تا دورى را يك نشست خالى مىكند و چپق كشيدنش كه يك سر چپق توتون را با يك نفس بالا ميكشد . آخ‌وتفش تا ده قدم پرت مىشود و آروغش صداى توپ شربنل مىكند و پشت سر هر يك كه باز ، يك الهى قربانش برود مادرش بدرقه‌اش\r\n\r\n","description":"","footnote":"","page_name":" 78 ","page_number":78},
  {"content":"\r\n\r\nمىشود و چون حرف كاسبيش مىشود ؛\r\nدر اينجا پس از اين كه برخاسته چند بوسه از سر و روى او برداشته ، مادرش دورش بگردد كه پشت‌بندش مىكند ، ميگويد كاسبيش هم اين كه ميتواند آب زرشك و آب آلو و سيب قندك و خيار دولاب داد بزند ، آن هم جورى كه همه باورشان بشود و هر طوافى توى كوچه چيزى داد بزند او هم ادايش را درميآورد و داماد گوش داده هر دم نيشش به بناگوشش ميرود و آب از چك و چوله‌اش سرازير مىشود و در ضمن گوش دادن و لوس كردن خود و كج و كوله نمودن اندام و سر و گردن كه با هر حرف مادر چيزى هم او اضافه مىكند . دستهايش را روى زانوهايش گذاشته شست‌هايش را دور هم ميچرخاند و پدر عروس كه نگاهش به شست‌هاى او ميافتد از مادرش سبب آن را ميپرسد ؟ جواب ميدهد اين شغل و هنر تازه‌اش مىباشد كه ياد گرفته ، برايش بسراغ زن آمده‌ايم ، و چون سؤال مىشود غير اينها كه گفتى كار ديگر هم از او برميآيد ؟ ميگويد : بله كه برميآيد ! از آنطرف هم ميتواند شست‌هايش را بچرخاند ! و بسلامتى شاه داماد همه كاره‌ى همه هنره‌ساز ، ضرب و رقص مطربها به كار افتاده ، با آواز ( اى يار مبارك بادا ) پايان مييابد .\r\n\r\nنمايش شجاعت\r\nاين هم دو نمايش شبيه غيرت سياه و ابراهيم شلى بود كه در يك نمايش هفت نفر سرباز كاشى روانهء دستگيرى دو نفر ياغى ميشوند و با چه ادا و اطوار و ترس و لرز لباس رزم پوشيده هر يك چقدر اسباب جنگ و حربه ، از توپ و تفنگ و شست تير و طپانچه و نوقان و رولول و حتى سپر و شمشير و نيزه و تير و كمان همراه ميكنند و خرج راه و خرج جنگ و مواجب عقب افتاده و نيامده و انعام و جايزهء فتح نكرده مطالبه و دريافت ميكنند و با سلام و صلوات كه هر يك زن و بچه‌هايشان چندين بار از زير آئينه قرآن ردشان « 44 » و برايشان اسفند دود ميكنند ، همراه موزيك و مزقان كه تا بيرون دروازه به بدرقه‌شان ميروند ، در حالى كه هر\r\n\r\n\r\n","description":"","footnote":"\r\n( 44 ) . هر مسافر را رسم بود كه از زير آئينه قرآن رد كنند ، به اين ترتيب كه آئينه و قرآن و كاسه و آب و بشقاب آردى در سينى گذاشته سه مرتبه از زير آن ردش كرده ، آب را پشت سرش پاشيده ، آرد را روز سوم يا پنجم برايش ( آش پشت پا ) ميپختند . آب علامت حيات و زندگى بود كه بسلامت مراجعت نمايد و آش رشتهء پشت پاى او هم به اين عقيده كه رشته‌ى پيوندش قطع نشده به زودى مراجعت كرده به متعلقات بپيوندد .\r\n","page_name":" 79 ","page_number":79},
  {"content":"\r\n\r\nچه از نشان و حمايل و درجه و مدال و چه و چه كه گرفته بوده‌اند به خود آويزان كرده شكل يابوهاى عروسى « 45 » ميشوند ، سينه سپر كرده به راه مىافتند و به منطقه جنگ ميرسند ، اما هنوز تير اولى بدومى نرسيده بوده كه دوتاشان از ترس جان سپرده ، سه نفرشان فرار ميكنند و دو تاى باقى مانده ، خسته و نالان خودشان را كه نه كلاه بسر و نه به پا كفش داشته‌اند به فرماندهشان رسانيده گزارش ميدهند و وقتى مورد عتاب و مؤاخذه قرار ميگيرند كه چگونه هفت نفر سرباز مسلح پس دو نفر ياغى برنيامده‌اند ؟ ! با لهجهء مخصوص خود كه لطف نمايشنامه هم به همان لهجهء كاشيشان بود جواب ميدهند : آخر قربان ، اونا دو تا بودن همرا - ما هفت تا بوديم تنها ! هر چى اونا ميزدن به دل مىخورد ، ما هر چه ميزديم به گل مىخورد . . . در مفهوم اين كه آنها دو نفر بودند همراه - يعنى يك دل و يك جهت ، ما هفت نفر بوديم تنها - يعنى متشتت و چند عقيده - در اين صورت تيرهاى آنها بهدف مىخورد و از آن ما به زمين .\r\n* * * دوم : مرد بىتعصبى زنش را سوار خر مىكند كه از دهشان به ده ديگر ببرد و زن اكراه كرده ميگويد در راه دزد و راهزن و نانجيب پيدا مىشود نميآيم كه ناموسم در خطر ميافتد و مرد اصرار و ابرام مىكند و به زن دل ميدهد كه خود او به تنهايى پنجاه گردن كلفت را حريف مىباشد و دزد و حيز سگ كه باشد نگاه چپ به تو بكند و چه جرئت داشته باشد حتى خيال تو را بكند كه با همين چاقو « چاقو كله‌اى كه از جيبش بيرون ميآورد » شكمش را سفره و عنش را حلواى عزاش مىكند تا زنك را راضى كرده راه مىاندازد و وسط راه يك نفر به آنها رسيده قصد زن مىكند و مرد را كه سروصدا راه انداخته بوده ، بالا و پايين ميپريده خدا و لبيك ميكرده است گرفته با يك سيلى محكم خاموشش نموده روى زمينش مينشاند و با نك چوبى خطى بدورش كشيده ميگويد واى بر تو اگر تا برگشتن من پا از اين خط بيرون بگذارى و دست زنك را گرفته همراه ميبرد و هى زنك فرياد زده شوهر را بكمك ميطلبد و از آن طرف\r\n\r\n\r\n","description":"","footnote":"\r\n( 45 ) . عروس‌هايى را كه با اسب و ماديان ميبردند مركبشان را بيش از خودشان زينت ميكردند ، از دست و پا و دم و يالش را كه حنا بسته به گردنش گردن‌بندهاى خرمهره و گل كاغذى و مثل آن و به پيشانى و جلوى سينه‌اش آيينه آويخته ، روى زين يا پالانش طاقشال و اطلس سبز و سرخ پررنگ گسترده ، بسا زنگ و زنگوله كه به سردم و اطراف زين يا پالانش آويزان نموده كه حركت و زرق و برق حيوان بسى ديدنىتر از عروس و سروصداى زنگ و زنگوله‌هايش خوش‌نواتر از هر دسته موزيك به گوش ميرسيد .\r\n","page_name":" 80 ","page_number":80},
  {"content":"\r\n\r\nمرد هى پايش را از خط بيرون گذاشته تو ميگذارد ، و وقتى زن به پيش شوهر برگشته تف به صورتش مىاندازد كه با اين شهامت و غيرتت دست مرا گرفته دور بيابانها راه انداختى ؟ ! ميگويد حرف نزن كه پدرى از او درآوردم كه به داستانها بياورند ! همانوقتى كه با تو بود و تو داد ميزدى ، من اينجا پشت هم پايم را از خطى كه دورم كشيده بود بيرون و تو ميگذاردم !\r\nكه در اينجا بايد ديد ضرب‌المثل ( پا از خط ، يا خيط بيرون گذاشتن ) از آن ساخته شده ، يا نمايشنامه از آن برداشت شده است .\r\n\r\nنمايش جمشيد خان\r\nاين نمايش هم در تنبيه مردان پيرى بود كه زن جوان اختيار ميكنند و ارباب و آقاهائى كه نوكر و پيشكار و خدمتكار جوان در خانه نگاه ميدارند ، يا زن خود را با جوانتر از خويش آشنا ميسازند ، كه اينجا شوهر همان حاجى كذائى بود كه در اين گونه تقليدها رل نقش اول را بازى مينمود . پيرمردى افتان و خيزان و عصا زنان كه هر عضو بدن خود را به صورتى ميجنباند و هنگام ورود به صحنه رنگ ( مئو ) : « رام - رام - رام - رام‌رام را رام رام » برايش گرفته شده كج و كوله وارد مجلس ميگرديد ، و زن جوانى باسم منيژه ، يا گل اندام گرفته بود كه اين زن با جوانى بنام جمشيد خان رابطه پيدا كرده بود و ( سياه ) هم در اين وسط با ساده‌لوحىها و خوشمزگىهايش رابطهء آنها را ماست مالى مينمود .\r\nگاهى اين جمشيد خان به صورت طبيب و حكيم‌باشى و وقتى به شكل جن‌گير و رمال و مانند آن كه هر روز زن حاجى بيكى از آنها احتياج پيدا مينمود درميآمد كه به دستور خانم ، يعنى منيژه يا گل‌اندام ، حاجى به دنبالش فرستاده به اين احوال كه اگر زن حاجى مريض شده طبيب ميخواست خودش نشانى حكيمى را ميداد كه تازه از فرنگ آمده معجز مىكند و جمشيدخان يا بيژن آقا به صورت خارجيان كلاه شاپو بسر نهاده كراوات زده ، عينك پنس به چشم نهاده ، تعليمى ظريف بدست گرفته با كيف طبابت ميآمد ، و اگر جن زده شده بود ، جن گيرش را كه نشانى داده بود ، با ريش بزى و قبا و كلاه دراز كه دور كلاهش شال بسته ، عبا بدوش افكنده ، نعلين پوشيده بود ، با وسائل جن‌گيرى ، مثل طاسى برنجى كنده كارى شده و آيينهء كوچكى كه رويش چيزهائى نوشته شده بود و مقدارى خرت و پرت ، مثل جانور خشك شده و چند طلسم و كتاب و شيشه و بطرى و چند جور دودكردنى ميآمد ، و نوع معايناتشان\r\n\r\n","description":"","footnote":"","page_name":" 81 ","page_number":81},
  {"content":"\r\n\r\nاين كه حكيم فرنگى مريض را خوابانيده موى سر و گردن و بناگوش و سينه و ناف و پائين‌تر و دمرش كرده و پشتش را بو ميكشيد و جن‌گير لباس‌هاى زير او را خواسته يكى يكى را مچاله نموده به گوش مينهاد ، تا ببيند جن در كدام عضو بدن او مىباشد و سياه كه با ديدن معاينات دكتر از تعجب چشم ميدرانيد و با گوش دادن جن‌گير به لباسهاى زن حاجى واى واى كرده از ترس كه صداى جن را از آن دور دورها ميشنود بر خود ميلرزيد و در هر دو حالت كه بايد براى معالجه جايشان در اطاق در بسته باشد و از اينجا بود كه با نگاه كردن حاجى از درز در به درون و سياه او را پس‌زده خودش نگاه ميكرد گفتگوى و اظهار نظرهايشان در نوع معالجه شروع ميشد كه محل ذكرشان نبوده ، بهر تقدير مريض يا غشى مداوا شده ، سياه به گردن حاجى آويخته مشتلق سلامتى خانم را كه خودش ديده مرض يا جن از تنش بيرون آورده شده ، چه مرض يا جن بد هيبتى هم بوده ميخواهد و بسلامتى بيمار جشن مفصلى كه همه كاركنان نمايش بوسط آمده رقص و پايكوبى ميكنند نمايش خاتمه ميگرفت .\r\n\r\nنمايش شال قدرت\r\nنمايش شال قدرت هم نمايشى سياسى انتقادى در تكذيب وعده نويدهاى دولت‌ها كه چنان كرده چنين نموده چنان خواهند كرد بود كه درويشى پيش پادشاهى رفته ، ميگويد ميتواند با قوّت باطن و قدرت نفس ، شالى برايش ببافد كه جهتش چنين و چنان تأثير بكند . مثلا هرگاه در جنگ آن را به صورت پرچم درآورد اگر با صد نفر بجنگ صد هزار نفر برود فتح مىكند و اگر عمامه كرده بسر گذارده بتخت بنشيند بيننده از هيبتش زهره ميتركاند و اگر بكمر ببندد آن سال فراوانى و ارزانى مىشود و اگر حمايل كند قحط و مرگ و و با از سرزمينش دور مىشود ، و خلاصه اگر چنين ببندد چنان و اگر چنان ببندد چنين مىشود و هزار خاصيت تا آنجا كه فتح كرهء زمين براى آن معلوم مىكند تا امير فريفته شده طالب آن ميگردد . پس جا و مكان و وسائل و پول در اختيارش ميگذارد و درويش چهارچوبى تهيه كرده تارهائى چند از چپ و راست بر آن تنيده ، هر از چندى طلا و جواهراتى براى به كار بردن در آن درخواست مىكند و به راحت و خور و خواب ميپردازد و چون ماه و سالهائى گذشته از شال خبرى نميشود پادشاه چند تن به تفحص چگونگى آن ميگمارد و نتيجهء مشاهداتشان اين گونه به عرض ميرسد كه جز چهارچوب و چند تاره بر آن مشاهده ننموده‌اند .\r\n\r\n","description":"","footnote":"","page_name":" 82 ","page_number":82},
  {"content":"\r\n\r\nامير درويش را طلبيده دليل كوتاهى در كار را جويا مىشود و درويش ميگويد ، شال رو به اتمام و دليل نديدن آن اينست كه آن را پريان و از ما بهتران بافته ناپاك و تخم حرام نمىبيند ، كه اين نيز يكى ديگر از خواصش مىباشد ، تا وقتى كه طبق گفته‌ى درويش بافت شال به اتمام رسيده در طبق و آماده براى تقديم ميگردد ! و ساز و دهل و نقاره به ميمنتش بصدا در آمده ، بزرگان و شاهزادگان به استقبالش رفته وارد بارگاه شده ، روپوش از رويش كنار و درويش براى برداشتنش خم مىشود ، اما كسى جز طبق خالىاى نمىبيند ، و در اينجا چه كسى است بتواند انكار وجودشال بكند ، كه ابتدا انكار حلالزادگى خود نموده ، به اين صورت شال نبوده از طبق برداشته شده براى بستن بسر شاه ميآيد و درويش كلاه از سر پادشاه برداشته ، بر آن شروع به بستن شال مىكند و در هر خم و پيچى كه به خود ميدهد از سلطان نظر صور بستن آن كه گلش كدام طرف و بته‌اش كدام جانب افتاده ، چند ترك و چند جقه برايش بپيچيد ميخواهد و شاه كه دستور داده ، كار بستن آن بپايان رسيده ، با مبارك باشد درويش صداى مباركباد و تحسين و تعريف ديگران نيز بلند ميگردد ، اما پادشاه هر چه سر خود سبك سنگين مينمايد و در آئينه‌ى درويش كه جلووش گرفته بوده مينگرد چيزى بسر نمىبيند كه خود نيز نميتواند انكار بكند ! و حقيقت زمانى آشكار ميگردد كه درويش با پولها و طلا و جواهرات ناپديد گرديده به ريش پادشاه و اطرافيان خنده زده بوده است !\r\nاين نمايش زيادتر به وعده نويدهاى دولت‌ها و تعريف توصيف‌هاى كارهاى نكرده و كرده‌ى كسى نديده و در دست اقدام‌هاى هرگز بثمر نرسيده به روى صحنه ميآمد كه حلالزاده نديده نمىبيند ، همراه معانى ديگر كه هر كس طبق فكر خود ميتوانست از آن برداشت بكند و از آن ضرب‌المثلى كه دروغهاى لباس حقيقت پوشانده را شال قدرت ميخواندند بوجود ميآيد كه ( حلالزاده نمىبيند . ) !\r\n\r\nشرايط مطلوب\r\nدر هر صورت اين دسته‌ها گروه‌هاى شادى و نشاطى بودند كه واقعا اسم ( مطرب ) را با رسمشان توأم ساخته ، جماعات فرح‌انگيزى كه مكتب نرفته و معلم نديده و خط ننوشته ، بغمزه مسئله‌آموز صد مدرس گرديده ، غم از دلهاى مرده زدوده ، هر صاحب عقده‌اى را به نشاط ميآوردند و معتقد بودند كه آنها براى آن دعوت ميشوند كه شادى و انبساط آورده جز\r\n\r\n","description":"","footnote":"","page_name":" 83 ","page_number":83},
  {"content":"\r\n\r\nيكى از دسته‌هاى اركست كافه‌اى كه در ابتداى زمان رضاشاه باب شده بود .\r\n\r\n","description":"","footnote":"","page_name":" 84 ","page_number":84},
  {"content":"\r\n\r\nآن مورد توقع دعوت‌كننده نميباشد و هنرشان بايد آن باشد كه در مقابل اجرت ، خاطره‌ى خوش براى اجرت‌دهنده و تماشاكننده بجا بگذارند و ميگفتند مطرب و مقلد و عمله‌ى طرب يعنى كسانى كه پيام‌آور شادكامى و سور و سرور مردم و زدايندهء غم و دلتنگى و پريشانى و كسالت و افسردگى بوده ، نه خلاف آن باشند ، كه اگر با خنداندن و شاد داشتن افراد درسى نيز به ايشان بياموزند زهى انجام وظيفه‌اى عالى كه هنر را با عبادت قرين ساخته نزد وجدان و خدا و خلق نيز سربلند ميباشند و مخالف آن يعنى مطرب غم‌آور را مرثيه‌خوانى مثل ميزدند كه در مجلس عزا مطربى نموده شود و نشاط و مسخرگى بكند .\r\nايضا دستوراتى داشتند كه مربوط به رعايت كار و مجالس و مهمانان و ميزبانان ميگرديد ، به اين صورت كه مثلا اگر در عروسىى بيوه‌زن دعوت شده باشند ، در اشعار و لطايف خود استفاده از مضامين كنايه‌آميز مانند ( بيوه‌زن كرّه‌دار خونه رو خراب ميكنه ) و مثل اين مضمون در نمايش زن سرخور كه سر هيجده شوهر را خورده بگورشان كرده بوده ، از نوزدهمى بعد از او را ميپرسد به كى رو آورد و جواب ميشنود به ( قرمساق ، يا اجل برگشته‌ى بيستمى ) و يا اگر در عروسى محقر دعوت ميشوند كه مسلّم عروس اينچنين مجالس هم كم جهاز مىباشد ، نزده بخوانند ( زنى كه جهاز نداره ، اينهمه ناز نداره ) و يا اگر چنانچه رسم است و پرسيدند « كه بايد هم احوال و اوضاع مجالس خود را قبلا تفحص كنند » و فهميدند عروس سن و سال‌دار و پير دختر مىباشد نخوانند ( پشت بوم رو به قبله شرّشر آبش ميياد ، عروس ما بچه ساله سرشب خوابش مياد ) و يا در شب شش زايمان و اسم‌گذاران بچه ، اگر زائو دختر زائيده است نخوانند ( اسم پسرش جواد جواد ، پاشو ميذاره گشاد گشاد ) .\r\nهمچنين تقليد دو هوو را كه هووى پسرزا فخر مىكند و كون ميجنباند كه ( نشستم و خوابيدم ، كيسه‌ى زر زائيدم - نشستى و خوابيدى ، طشت خاكستر زائيدى ) و براى مجلسى كه صاحبش دوزنه مىباشد و نمايش زن بابا را براى زن پدر نياورند ، و در مجالس پيران اوصاف روزگاران جوانى و در محفل جوانان ياد پيرى و ضعف ناتوانى نكرده عيش مجلسيان خراب ننمايد ، الى آخر كه ( اول انديشه ، وانگهى گفتار ) را سرلوحهء عمل خويش گردانند و رعايت بسا مسائل ديگر از احترام به بزرگترهاى مجلس گذاشتن و كوچكترها را راضى داشتن و ( كف مرتب ) را بسلامتى صاحب مجلس و بزرگ مجلس خواستن و هر دستى را بسلامتى يكى از محترمين و معتبرين بمناسبت طلبيدن و هر دو فاميل را بيك حال\r\n\r\n","description":"","footnote":"","page_name":" 85 ","page_number":85},
  {"content":"\r\n\r\nاحترام نگاهداشتن و در موقع ( شاباش ) « 46 » به همان مقدار كه براى مبالغ سنگين بضرب بكوبند براى وجوه كوچكتر و كمتر نيز بكوبند و به همان صورت كه وجوه و پرداختىهاى بزرگ را بسر گذارده اظهار امتنان ميكنند از كمتر و كوچكتر هم بهمانگونه سپاس بگذارند و در افشاى مقادير اندك خوددارى ورزيده آبروريزى نداشته باشند ، كه تا اين اسرار را نياموخته واقف به ريزه‌كاريهاى اين هنر نميشدند لايق مجلس نميگرديدند ، و از رعايت‌هايشان در احوال مذكور نمونهء زير كه چون در مجلسى عموى داماد ، با تعويض لباس پولش جا مانده نداشته شاباش بدهد و ناچار دست خالى خود در دست بچه رقاص مينهد ، بچه رقاص تا آخر مجلس مشت خود نگشوده در هر شاباش هم يك بار بسلامتى عموى داماد رقصيده دست ميطلبد ، تا آنجا كه همه فاميل خيال ميكنند عمو بزرگترين انعام ، مثلا انگشترى گرانبها يا قطعه جواهرى ، چيزى در مشت او گذارده است و بسيارى ملاحظات از اين قبيل كه شرط اول دانستنىهاى اين حرفه بشمار ميآمد .\r\nاينك جهت تكميل مبحث چند نمونه هم از اسامى شناسائى عمله طرب ميآورم ؛ رئيس مطربها يعنى كارگردان و تهيه‌كننده را ( سردسته ) ميگفتند . هنرپيشگان را جمعا ( بازيگر ) خطاب ميكردند . حاجى و سياه و شلى و نوكر و كاشى و قزوينى و مثل آن هم به همان عناوين خود شناخته ميشدند از آنجا كه فقط در رل خود بوده از آن بيرون نميآمدند . اسباب‌كش را ( صندوق‌كش ) و رخت‌كن را ( صورتخانه ) و موزيك آنها را ( ساززن ضرب‌گير ) ميگفتند و جمع اين گروه ، ساززن ضرب‌گير ، يا تقليدچى ، يا بازيگر ، يا مطرب يا لوطى شناخته ميشدند ، همچنين نمايش را تقليد يا تيارت ( تآتر ) ميگفتند كه مطربهاى دور كوچه‌اى هم در رديف لوطىها بودند كه به اين اسم صدا زده ميشدند .\r\nلوطىها دسته‌هاى دو سه نفرى دوره‌گرد بودند ، مركب از يك تارزن يا كمانچه‌كش و يك ضربگير و بعضى يك بچه رقاص كه دور كوچه محله‌ها راه مىافتادند و وسيله رزقشان هم بچه‌هاى فضول توى كوچه‌ها كه آنها را از ( زائو ) و ( ختنه ) و ( روز حمام زايمان ، يا حمام\r\n\r\n\r\n","description":"","footnote":"\r\n( 46 ) . شاباش يا شادباش - پولى كه مطرب‌ها به صورت انعام يا دستلاف از حضار دريافت ميكردند ، اين شاباش به چند صورت انجام ميگرفت ، نوعى شاباشى كه براى صاحب مجلس جمع ميشد و چيزى از آن به مطرب نميرسيد و فقط او اجرت خود را دريافت مينمود و شاباشى كه عام بود و مطرب حق خود را موكول به آن كرده اجرت نميگرفت و شاباشى كه اجرت ميگرفتند و داماد و نزديكان او مشمول پرداخت شاباش ميشدند .\r\n","page_name":" 86 ","page_number":86},
  {"content":"\r\n\r\nعروس ، يا داماد ) ، ( بنداندازان ) و ( شيرينىخوران ) و مثل آن خبر كرده بخانه‌ها ميكشيدند ، كه آنها هم از چند خانه بالاتر صداى ساز و دنبك خود بلند كرده ( حق مبارك كنه ايشاللا ) گويان خودسرانه وارد خانه‌ها ميشدند ، اگرچه صاحب‌خانه اهل ايمان و آقا و مجتهد و اهل علم و ، ريش و تسبيح‌دار و امثال آن بود كه فقط چاره‌ى رد كردنشان اين بود كه اجرتشان را داده مرخصشان كنند . تكيه كلام آنها هم در رسيدن به پشت در خانه‌ها ، اگر در بسته بود و عروسى خانه بود اين كه ساززن بلند بگويد ( حق مبارك كنه ايشاللا ) و ضرب‌گير محكم بضرب نواخته جواب بدهد ( آمين آمين ) و اگر زائو بود بگويد ( حق قدم نو رسيده رو مبارك كنه ) و ضرب‌گير آمين آمين بگويد و اين جملات كه با معطل شدن در پشت در دنبال بكنند : به دلخوشى ، به تندرستى ، خوش‌روزى و خوش قدم ، زير سايه پدر و مادر ، زير سايهء مرتضى على و اگر دختر بود : زير سايهء فاطمه‌زهرا ، و آنقدر ضرب‌گير بضرب نواخته آمين بگويد تا در باز شده راه به خانه بيابند و يا ( فيض ) و دستلاف خود را گرفته دور بشوند .\r\nساز و نواى اينها معمولا از اشعار و آهنگهاى تكيه‌دار نشاطآور ضربى و بمناسبت بود ، و مطالبى به صورت شعر مربوط و نامربوط و بامعنى و بىمعنى كه بهم ميبافتند ، به اين نمونه‌ها :\r\n امشب آخر كامم از تو دلستان خواهم گرفت * بوسه‌هايت صد صد از لب و ز دهان خواهم گرفت \r\n چون نفس يكسر وجودت را ببر خواهم كشيد * پس زبانت چون شكر زير زبان خواهم گرفت \r\n بوسه نه از روى و لب يا از بناگوش و زنخ * بلكه‌ات از هر . . . . . . . . . . خواهم گرفت \r\n . . . . . . . . . مگر از بهبهان آورده‌اى * آب ليمويت به طرز بهبهان خواهم گرفت \r\n پاسخ ناز و اداهايت بضرب ليس و بوس * خنده‌ات از لب به اشك ديدگان خواهم گرفت \r\n . . . . . . . . . . . . . . . . . . . . . خواهم فكند * بر فرازت قدرت صد پهلوان خواهم گرفت \r\n . . . . . . چون چنين و چون چنانم كرده است * داد دل گاهى از اينت گه از آن خواهم گرفت \r\nيا اين فكاهيات :\r\nآى گل پونه ، نعنا پونه ، آقا رو ميخواى تو توپخونه ، خانومو ميخاى خيابونه . بازار بزازا توى تهرونه ، قلهك و زرگنده راه شمرونه ، سد اسماعيل « 47 » ناف چاله ميدونه ، دست چپ\r\n\r\n\r\n","description":"","footnote":"\r\n( 47 ) . منظور ، امامزاده سيد اسماعيل .\r\n","page_name":" 87 ","page_number":87},
  {"content":"\r\n\r\nسرپولك « 48 » عولاجونه ، اونچى كه غل ميخوره بوم غلطونه ، اونكه آجان دستشه چوب قانونه « 49 » . آ - خ ، دلبر و بيگير و ولش ده ، تيله « 50 » رو وردار و قلش ده ، بچه رو بگير نازش كن ، قنداقش تره وازش كن . و اين مضامين در هنگام رقصيدن بچه رقاص‌ها :\r\nاينقدر ناز مكن من بفداى نازت - تف بگور پدر جاكش پس‌اندازت . غير من كيست كه از باغ تو صد ميوه نخورد - تف به روى تو و آن باغچه‌ى دروازت .\r\nشب عيد است و يار از من چغندر پخته ميخواهد - خيالش ميرسد آن سگ پدر من گنج قارون زير سر دارم ! چه دارى گفتمش تا چربى و شيرين چنين گفتا - شكر اندر دهان و دنبه پائين كمر دارم .\r\nو مطالبى خطاب به بچه رقاص‌ها كه نرمش كرده مثل فنر لاله كج و راست ميشدند ، از اين گونه : خدا استخون تو كمر اين بچه خلق نكرده . خدا پدرشو بيامرزه كه بچه‌اى مثل تو تحويل ميده . حلالت باشه شيرى را كه خوردى . يا براى خوشمزگى : حلالش باشه شيرى كه تورو خورد . خدا بدادت برسه با اين بارى كه به پشتت ميكشى . نلرزون دل مردمو ميلرزونى .\r\nيا اين ابيات :\r\n زنگو بصدا ننداز ، زلفو به هوا ننداز * لنگه لنگه ابرو را از بهر خدا ننداز\r\nدر هر قدمى صد دل انداخته‌اى ديگر * تيغ كينه از مژگان ، زير دست و پا ننداز\r\nيك شهر پر از كُشته از غمزه‌ى جادويت * بر گردن خود ديگر جرم خون ما ننداز\r\nآخر چون خودت شوخى ، از پات دراندازد * اينطور ز پا ما را اى شوخ بلا ننداز \r\nيا اين اشعار :\r\nمادر زن خرم كرده توبره بر سرم كرده شاشيده ترم كرده گ . . . . . كرم كرده ر . . . بدترم كرده .\r\nدسته‌هائى پرشور و شعف كه با اندك وجهى نهايت طرب و نشاط مردم فراهم ميساختند و اجرت يك ساعت اين فلك‌زدگان مطرود اجتماع « 51 » كه مقدسين آنها را جنود\r\n\r\n\r\n","description":"","footnote":"\r\n( 48 ) . گذرى بنام سرپولك در اواسط خيابان بوذرجمهرى شرقى .\r\n( 49 ) . اسم متعارف باتون .\r\n( 50 ) . گلوله مانندى از سنگ يا بلور ، يكى از اسباب‌بازىهاى توى كوچه‌ى بچه‌ها ، يا گنده‌ها .\r\n( 51 ) . مطرب يعنى بيدين ، مرتد ، كافر ، لامذهب ، ملحد ، افرادى رانده‌ى جامعه ، ساقط از حق حيات ، منفور و مخذول ، بى -\r\n","page_name":" 88 ","page_number":88},
  {"content":"\r\n\r\nشيطان و مخرب دين و جامعه خوانده بر عليهشان تبليغ كرده منكوبشان ميساختند و با همه گرفتارى و بارهاى غم روزگار كه بر دوش ميكشيدند هر يك آفريننده قوىترين شادىها و تنگ‌هاى شكر و حقه‌هاى خنده و سرور و قند مكررى بودند كه بندبند جانها را شيرين كرده بنشاط ميآوردند از ده شاهى ، يكقران تا دو سه قران بود ، آن هم نه به سهولت كه بىحرف و نقل و به آسانى دريافت كنند . كه از ده شاهى پانزده شاهى شروع شده و با چانه زدن مجلسيان كه يكى تصنيف جديد ميطلبيد و يكى شعر نو ميخواست و يكى خوش‌مزگى ديگر طلب كرده ، يكى رقص دلخواهش را خواسته ، چانه ميزدند ده شاهى ده شاهى اضافه ميشد تا احيانا به دو سه قران و حداكثر كه صاحب مجلس داش مشدىاى نصيبشان ميشد يا در جمع مست‌ها واقع ميشدند به چهار پنج قران ميرسيد كه اين از نوادر بود و كمتر طالعى به اين چنين مييافتند .\r\nايضا حق يك دست مطرب تمام با تقليدچى و بازيگر و رقاص و ساززن ضرب‌گير كه يك مجلس غروب تا صبح را اداره ميكردند و دو سه نمايش ميدادند ، از دو سه تومان تا پنج ، شش تومان بود كه نامىترين دسته‌ها دريافت ميكردند ، اما شاباش‌هايشان معمولا قابل توجه درميآمد كه مردم به چشم همچشمى تلافى ميكردند .\r\n\r\nكاروانسراى كلاهدوزها\r\nبعد از دالان قهوه‌خانه سيد ولى كاروانسراى كلاهدوزها بود كه اوايل كاروانسراى واقعى يعنى منزلگاه مسافر و محل نگاهدارى چارپايان بوده ، قسمت تحتانى آن براى نگاهدارى اسب و الاغ و بالاى آن استراحتگاه كاروانيان كه با از ميان رفتن قافله و چارپا كم‌كم حجرات آن در اختيار دوزندگان كلاه درآمده . از جهت ارزانى ، كارگاههاى خود را در آن كشيده نام كلاه‌دوز به روى آن آمد و پس از ضعف كار كلاه تبديل بكارگاه‌هاى كفش گرديده اروسىدوزها در آن‌جا گرفتند ، اما هرگز از صورت اصطبلى و طويله‌گى اوليه خارج نگرديده\r\n\r\n\r\n","description":"","footnote":"\r\nاعتبار و آبرو . كسانى كه جز در مجالس طرب سلامشان كسى جواب نداده ، ننگ و عارهائى كه مجالست و مؤانستشان با افراد امكان‌پذير نگرديده . اطاق و خانه كسى به آنها اجاره نداده ، زن و دختر به ايشان نسپرده ، در هيچ جا جايشان نبود و در وضعى از روزگار و گذران كه بدتر از آن امكان‌پذير نميگرديد .\r\n","page_name":" 89 ","page_number":89},
  {"content":"\r\n\r\nتغيير و تبديل و نظافتى در آن به عمل نيامده ، كثافت و تعفنى بود كه از سطح و در و ديوار و حجرات آن سر ميكشيد و جهت بميان آمدن ذكر آن اينكه اولا نام آن ثبت و دوم واقعهء ( اكبر كج كلاه ) يكى از پيشكارهاى كفاشخانهء آن آورده بشود .\r\nاكبر كج كلاه كه نيمه ورزشكارى بوده فوت و فنى از كشتى ميدانسته و ادعاى لوطىگرى ميكرده است روزى پادويش براى باديه ، ديزى شستن بمدرسهء اميرنظام كه گفته شد درش در همين ميدانگاهى مىباشد ميرود « 52 » و نااهلى از سكنه او را به عنوان كمك جابجا كردن چيزى به حجره ميكشد و پسرك كه احساس خطر مىكند گريخته ماجرا را به استادش ميگويد و اكبر دو روز بعد چادر روبنده نموده به بهانه‌اى به حجرهء طرف رفته ، به خوبى وى را مجذوب خويش ميسازد . . . ! و حريف و حديثش دهان به دهان مىشود !\r\nتنبيهى رايج زمان كه كافى بود فرزند ، يا برادر ، يا ناموس كسى مورد اهانت قرار بگيرد و توهين‌كننده اول خودش و اگر دسترسى به خود او ممكن نبود يكى از منسوبين نزديكش به بدتر از آن مجازات شده ، ساتر خونين او ، با نام و نشانى و اسامى آن عده كه همكارى در تلافى داشته بوده برايش فرستاده بشود ، و بعضى را كه در قهوه‌خانهء پاتوق او ، يا سرگذر بمعرض نمايش گذاشته بشود ، و در ديگر شهرها كه رواج داشته بود .\r\nاز جمله ادب‌شدگان اينچنينى ( محمد ريش ) « 53 » بستنىفروش كه چون در سفر قزوينش قزوينىاى از او وضع شهرشان و اين كه در آن به او خوش گذشته يا نگذشته است سئوال مىكند ؟ و محمد ريش ميگويد : اينقدر ميدانم كه در اين شهر سر بىنون به زمين گذارده سر بى . . . به زمين نگذارده‌ام ! فرداى آن روز در دعوتى كه از او به عمل ميآورند پانزده نفر لوث جسارتش از دامن پاك ميكنند !\r\nچنانچه آثار و زواياى تاريخ نشان ميدهد ، مثل اين كه شروع اين فضيحه از زمان شاه سلطان حسين صفوى بوده كه حتى اميران و وزيران خاطى را با آن مؤدب ساخته ، تا آنجا كه پيك‌ها و سفراى دول خارج را در صورت ناخوشامد از رسالت و سفارتشان از آن معاف نميداشته ، يكى از علل طغيان افغانيان و فتنه محمودافغان و جدا شدن آن خطّه از پيكر\r\n\r\n\r\n","description":"","footnote":"\r\n( 52 ) . از حوض و آب‌انبار و مستراح اين گونه اماكن اهالى محل ميتوانستند استفاده بكنند .\r\n( 53 ) . بستنىفروش دوره‌گرد ، كه كنيه از ريش بلندش گرفته بود و هميشه با سر تراشيده و پيراهن سفيد يقه روى شانه كه روى شلوار دويت سياهش ميكشيد پشت چرخ بستنى زيبايش ديده ميشد و بستنىاش به خوبى معروف شده بود .\r\n","page_name":" 90 ","page_number":90},
  {"content":"\r\n\r\nمملكت را به همين سبب ميدانند .\r\nبهر جهت كثيف‌ترين و وقيح‌ترين حركتى كه همه روزه و حداقل هفته‌اى يكى دو بار آوازه‌اش به گوش ميرسيد ، تا زمان رياست سرتيپ درگاهى به نظميه كه از روى آن دستور استعمال باتون را به مجرمين صادر نمود و تاريخ سنت آن نيز بايد از آن ثبت بكنيم !\r\n\r\nآب‌انبار سيد ولى\r\nسمت غرب جلو خان مدرسه اميرنظام و دالان سيد ولى ( آب‌انبار سيد ولى ) بود كه اعتمادالدوله صدر اعظم آن را براى شادى روح پدرش ساخته وقف عام و زائران امامزاده كرده بود . حسب المعمول مردم خيّر در هر زيارتگاه و معبد و مسجدى آب‌انبارى ساخته ، مانند ديگر ابنيه و آثار ، مثل حفر قنات و كاروانسراهاى بين راهها و اشياء و ظروف نذرىپزان آن را وقف « 54 » عموم ميكردند و شايد تا قبل از ساخته شدن مبال‌هاى آصف الدوله كه شاعرى آن را نيز همرديف كارهاى ثواب و امور اخروى معلوم نمود كسى بهتر از آب‌انبارسازى ثوابى نميشناخت و اين عملى بود كه هر پول‌دار صاحب خيرى يكى از آن را در نقاط كم آب ساخته وقف عموم مينمود .\r\nبا ذكر مستراح آصف الدوله و اينكه چگونه تا آنزمان كسى مستراح‌سازى را جزء كارهاى خداپسندانه نميدانست و از آن ببعد مرسوم گرديد لازم است كمى بسط سخن داده قبول و سوابق كارهاى نيك را معلوم بكنيم . از جمله كارهاى شايسته اول ساختن مسجد بود كه در آن تسبيح و تحليل پروردگار به عمل آمده بانى و باعث آن را تقرب پروردگار حاصل بيايد و بعد از آن مدرسه‌سازى « البته مدرسه‌ى طلبه‌گى كه از آن تقويت دين بشود » و پس از آن آب‌انبارسازى و پس از او پل‌سازى كه در حياتشان دعاى خير و در مماتشان ذكر جميلشان باشد و بعد از آن فرش ، از گليم و قالى و حصير و نمد و همچنين ظرف و ظروف و اشياء ديگر از قبيل ديگ و ديگ‌ور و باديه و سينى و دورى و سماور و چراغ و قنديل و شمعدان و رحل و قرآن و جزوه و علم و كتل و بيدق و سياهى و منبر و تابوت و طاقشال و گور و كفن و قبرستان و سقاخانه و تكيه و حسينيه و غسالخانه و درخت و باغ امثال توتستان و رزستان و\r\n\r\n\r\n","description":"","footnote":"\r\n( 54 ) . غير منقول مفيد فايده‌اى را كه عوايدش را مخصوص نگاهدار و تعمير مسجد ، آب‌انبار ، امامزاده و امثال آن ميكردند .\r\n","page_name":" 91 ","page_number":91},
  {"content":"\r\n\r\nاشجار گردو و خرما و قنات و مجرا و منزلگاه و كاروانسرا و مأذنه و حمام و در و پنجره براى جلو آب‌انبارها و منافذ طاق آن بخاطر جلوگيرى از بعضى امور و ضريح و كتاب دعا و زيارتنامه ، و هر چه كه سود از آن عايد مردم گشته زبانشان بر آن به دعا و خير واقف باز بشود و هرگز از محل كثيفى چون مستراح كه اعمالى در آن مانند دفع و رفع و مقبوح و مكروه سرزند ثواب و اجر شناخته نشده يعنى قابل قبول و توجيه نشده بود ، تا آنكه آصف الدوله كه يكى از حكام و رجل قسى و خسيس زمان ناصرى بود سفرى بخراسان مىكند و در منزلى از حيث مبال در مضيقه مىافتد و دستور ساختن چند مبال ميدهد .\r\nدر آن سفر شاعر گمنامى نيز همراه قافله منتهز فرصت رسانيدن خود بآصف الدوله براى استعانتى بوده كه ميسرش نميگردد ، تا مبالها ساخته شده يكى از آنها خاص آصف الدوله معلوم مىشود و قبل از افتتاح شاعر خود را به آن رسانده اين دو بيت ( زشت و زيبا ) به ديوار آن قلمى مىكند :\r\n آصف الدوله يك مبالى ساخت * تا كه خلقش كنند ياد از پس\r\nهر كه در آن مبال ريد بگفت : * توشهء آخرت همينش بس \r\nو عملى كه تا آن وقت جزء وقايح بوده ذكر آن غير از هنگام مجادله و نزاع به زبان نميآمده آن را جز بروح پدر و مادر مردم‌آزار نثار نميكرده‌اند در زمره‌ى كارهاى پسنديده‌ى مورد بحث ميآيد كه از آن پس از جمله موقوفات مىشود ، و اين كه گه شود : زهى علم و دانش و ادب كه هجو آن موجب بقا و نام و نشان باشد ، تا مدح آن چه اثر بكند ؟ !\r\nپس هر مسجد و تكيه و حسينيه و بازارچه و گذر و كوچه‌اى آب‌انبارى داشت كه اهل خيرى آن را وقف كرده بود و از آب‌انبارهاى معروف تهران يكى همين آب‌انبار سيدولى بود و بعد از آن آب‌انبار معيّر « 55 » ، آب‌انبار سرتخت « 56 » ، آب‌انبار بابا نوروز على « 57 » ، آب‌انبار چهل‌پله « 58 » ، آب‌انبار چهل‌كليد « 59 » ، آب‌انبار وقفى « 60 » ، آب‌انبار هفت تن « 61 » ، آب‌انبار چهل تن « 62 » ، آب‌انبار\r\n\r\n\r\n","description":"","footnote":"\r\n( 55 ) . واقع در بازارچهء معيّر .\r\n( 56 ) . سرتخت بربرىها ، خيابان چراغ برق .\r\n( 57 ) . گذر صابون‌پزخانه .\r\n( 58 ) . خيابان اسماعيل بزاز .\r\n( 59 ) . گذر حمام خانم ، جنوب خيابان بوذرجمهرى شرقى .\r\n( 60 ) . حمام قبله كه ميگفتند در كف آن جام چهل كليدى دفن كرده‌اند كه آب آن كارگشا مىباشد .\r\n( 61 ) . گذر هفت تن ، كوچهء چهارسو بزرگ .\r\n( 62 ) . گذر چهل تن ، بازار .\r\n","page_name":" 92 ","page_number":92},
  {"content":"\r\n\r\nلوطى صالح « 63 » ، آب‌انبار ميرزا محمود « 64 » ، آب‌انبار نواب « 65 » ، آب‌انبار خشتى « 66 » ، آب‌انبار صاحب جمع ، آب‌انبار سيد اسماعيل « 67 » ، كه از آب‌انبارهاى معتبر ، با آبگيرهاى زياد و پله‌هاى بسيار و ابهّت بيشمار بود كه با سخاوت و گشاده‌دستى ساخته شده ، افتخار خيررسانى مينمود و سرشناسى و معروفيتشان به اين خاطر كه عمق پاشير و زيادى پله و هولناكى دامنهء آن بر ديگر آب‌انبارهاى شهر تفوق يافته بود .\r\n\r\nآب‌انبار سيد اسماعيل ، يا آب‌انبار ميرزا موسى\r\nآب‌انبار سيداسماعيل از بزرگترين آب‌انبارهاى تهران بود كه بمناسبت اهميت بنا ، ذكر آن خاص مىشود . اين بنا كه اكنون نيز برپا و بجز پاشير و پلهء آن بقيه برقرار و در معرض تماشاى عموم مىباشد زير بنائى معادل هزار و پانصد ذرع مربع دارد كه هزار و دويست ذرع سطح آب‌گير آن و بقيه ديوار و اطراف و پاشير و متفرعات او مىباشد . انبار يعنى آبگير آن در شش رديف ستون آجرى پنج آجر در پنج آجر شمال و جنوبى و هشت رديف ستون شرقى و غربى بنا شده كه مجموعا چهل و هشت ستون در آن به كار رفته و فاصلهء ميان هر دو ستون چهار ذرع مىباشد كه چون پايه‌ها را بر فاصله بيفزائيم سى ذرع در چهل ذرع مساحت كل بدست ميآيد كه همان هزار و دويست را بدست ميدهد ، در ارتفاع هشت ذرع كه پس از وضع ضخامت پايه‌ها حدود نه هزار و سيصد و دوازده ذرع مكعب آبگير آن مىباشد . « 68 »\r\n\r\n\r\n","description":"","footnote":"\r\n( 63 ) . گذر لوطى صالح .\r\n( 64 ) . كوچه حاجيها ، خيابان پامنار .\r\n( 65 ) . بازارچه حمام نواب ، خيابان رى .\r\n( 66 ) . كوچهء حمام خشتى ، كوچهء سادات اخوى ، خيابان سيروس .\r\n( 67 ) . خيابان سيروس .\r\n( 68 ) . اين نيز لوحه‌ايست كه اجاره‌دار فعلى آن از وضعيت او تهيه كرده در معرض اطلاع عموم گذارده است : عرض 50 / 28 متر ، عمق 10 متر ، حجم 11685 متر مكعب ، آبگير 7500 متر مكعب ، تاريخ بنا 1262 هجرى قمرى برابر 1225 هجرى شمسى كه در لوحه‌ى آب‌انبار 1846 و بانى آن بيگلربيگى حاكم تهران قيد شده است . آب‌انبار ميرزا موسى نام ديگر آن بود كه شايد همان بيگلربيگى بوده است .\r\n","page_name":" 93 ","page_number":93},
  {"content":"\r\n\r\nاهميت اين بنا صرفنظر از پانزده هزار متر مكعب خاك‌بردارى در عمق ده ذرعى زمين با فقدان وسائل آن روز ، در اسلوب بنا و ظرافت ساختمان و اصول معمارى آن مىباشد كه آب‌گيرى با اين عظمت ساروج و مثل آن در روكش آن به كار نرفته ، آجرهاى آن نمايان و فقط به صورت ديوار ، بندكشى شده است .\r\nدر آن زمان كه آب داشت و مورد استفاده قرار ميگرفت آبش در تابستان در آن حد خنك و گوارا بود كه احتياج به يخ پيدا نمينمود و ميگفتند از آن جهت است كه در كف آن به ضخامت يك چارك « 69 » سرب مذاب ريخته ، پشت ديوارهاى آن را سرب‌اندود ساخته‌اند كه اگر اين گفته درست باشد ، شايد منع نفوذ آب از آن هم يكى ، همان پوشش خارجى و سطحى آن بوسيله سرب‌ها « كه مسلما درز و منفذى هم از پيوند آنها برجا نگذاشته‌اند » باشد ، اگر چه قاعده‌ى ( آب‌چينى ) ى « 70 » اين نوع ابنيه نيز در جلوگيرى از فرار آب بىتأثير نميباشد .\r\nپاشير آن كه سه شير بزرگ در آن كار گذاشته شده بود چهل و سه پله داشت كه بعد از هر چند پله پاگردى براى رفع خستگى در آن تعبيه شده بود و خود پاشير فضائى حدود دوازده متر مربع جهت ايستادن در نوبت و چاله‌هائى در زير شير به ابعاد يك ذرع مكعب كه كوزه و سطل و مشك ، هر چند بزرگ محل داشته باشد و در تابستانها جائى كه از فرط خنكى و لطف هوا كه تداعى توچال « 71 » و پس قلعه « 72 » مينمود .\r\nسقف آن داراى بادگيرهاى متعدد بود كه هوا را خروج و دخول داده تعديل مينمود و در بام آن كاروانسرا و بارانداز و بر جبهه‌ى پاشير آن كه مشرف بكوچهء سيد اسماعيل بود\r\n\r\n\r\n","description":"","footnote":"\r\n( 69 ) . هر چارك مخفف چهار يك است معادل 26 سانت مىباشد .\r\n( 70 ) . ( آب‌چين ) دستور چيدن آب‌گيرها مانند حوض و آب‌انبار و خزينه بود كه بايد آجر آن كاملا پخته بوده و در آب مانده رطوبت گرفته باشد و گل آن بايد كاملا پرورده يعنى خاكش بيخته و آهكش اندازه و خيسانده شده ، سنگ و ريگ و چيزى كه حل نشده باشد در آهك باقى نمانده و از چهار يك زيادتر و از هشت يك كمتر در آن آهك به كار نرفته باشد و گل نرم آبگون در آن به كار رود كه تمام درز و شكاف آجر را مسدود نمايد و در هر يكى دو رگ بر آن آب پاشيده شود و اين آب چينى بود كه قرن‌ها عمر كرده لطمه‌اى به آن وارد نگرديده احتياج ساروج و روكش از آن دور مينمود .\r\n( 71 ) . محلى بالاى پس‌قلعه ( ييلاق ) تهران . كوههاى شمالى پايتخت كه سابقا تابستانهاى شهر را يخ و برف آن تأمين مينمود .\r\n( 72 ) . محله‌اى واقع در شمال تهران ، منطقه‌اى سردسير . ييلاق تابستانى ( بازار بزاز توى تهرونه - سيد اسماعيل ناف چاله ميدونه - توچال و پس‌قلعه بالاى شمرونه ) .\r\n","page_name":" 94 ","page_number":94},
  {"content":"\r\n\r\nدكاكينى كه وقف آب‌انبار گشته عوايد آن مخصوص لجن‌كشى و تعمير و مصارف آن گرديده بود . از معمارى و اصول ساختمان آن همين بس كه تا امروز كه بيش از صد و سى سال از تاريخ بناى آن ميگذرد حتى اندك تعميرى بهم نرسانيده ، با آنكه قسمت شرقى آن در خيابان‌كشىهاى زمان رضا شاه كف پياده‌رو و زير نهر آب آن واقع شده ، روزانه هزاران اتومبيل از روى آن ميگذرد . و آب نهر آن قطع نشده ، لامحاله رطوبت از خود نفوذ ميدهد اندك نقصانى در آن بوجود نيامده در كمال صحت و درستى برجا مانده و از اهميت معمارى آن در عدم قبول و نفوذ رطوبت نيز آن كه امروزه به صورت موزه درآمده اجاره‌دار آن آن را قهوه‌خانه و تماشاخانه و رستوران نموده ، تمامى آن را رنگ لعابى كه با آن گچ و ديوار و جاهاى خشك رنگ ميكنند زده و لكه‌اى نم از آن بظهور نرسيده ، خشك و تميز و يكدست خودنمائى مىكند ، همچنين تا اهميت آن را روشن‌تر بيان كنيم و نشان دهيم كه اين آب‌انبار براى تهرانيان تا چه حد حائز توجه بوده است بايد بگوئيم يكى از كارهاى مهمى كه سيد ضياء الدين رئيس الوزراى كودتاى 1299 دست به آن زد تا جلب مردم پايتخت كند لجن‌كشى آن بود ، از آنجهت كه كسى در صد سالهء اخير ، چه دولتى و چه ملتى تا آنجا كه پيران و سالخوردگان نشان ميدادند ، بخاطر خرج و معطلىاش جرأت آن نكرده بود .\r\nآب اين آب‌انبار را طول مدت چند ماهه‌ى پائيز و زمستان كه قنات‌هاى شاه و حاج عليرضا كه در اين فصول مصرف آنها تقليل ميگرفت تأمين مينمود و تابستانها اهالى حدود سيد اسماعيل « 73 » و كوچه‌هاى حمام گلشن « 74 » و قسمت اعظم جنوب شهر و سكنه اطراف و ميدانهاى مال‌فروشها و كاه‌فروشها و امين السلطان و مردم بازار دروازه و بازار حضرتى و بازار پالان‌دوزها و خيابان اسماعيل بزاز « 75 » و كوچه‌هاى پشت بدنه و سر قبر آقا و اطراف آن را مشروب مينمود ، كه وسيلهء سطل و كوزه و خيك و مشك بدكانها و خانه‌ها و پزندگىها و اهل حاجت ميرسيد .\r\nديگر ماهىهاى سياه بزرگ جثه ، باندازه‌هاى ماهى سفيد و ماهى آزاد كه در آن زياد ديده ميشدند و همچنين اجساد سگ و گربه‌هاى باد كرده كه از مجراى آب در آن افتاده و\r\n\r\n\r\n","description":"","footnote":"\r\n( 73 ) . امامزاده‌اى در جنوب شهر كه محله‌اى بنام آن شناخته ميشد .\r\n( 74 ) . كوچه‌اى بنام حمام گلشن در خيابان سيروس مقابل ميدان كاه‌فروشها .\r\n( 75 ) . خيابان مولوى .\r\n","page_name":" 95 ","page_number":95},
  {"content":"\r\n\r\nاجسام كودكان و اطفال و نوجوانان روى آب ايستاده كه گاهى در آن بظهور ميرسيد . اطفال حرامزاده‌اى را كه پس از به دنيا آوردن از مجارى بام در آن ميانداختند و كودكانى كه بازىكنان خود در آن افتاده يا بچه‌لخت‌كن‌ها و بچه‌دزدها كه زينت‌آلات مانند ( و ان يكاد ) طلا و ( چهل بسم الله ) و گوشواره النگوى ارزشمندى در اطفال ديده بودند آنها را بدانجا كشيده پس از لخت كردن و گاهى تجاوز از مجراى بام در آن ميافكندند و پس از آئينه انداختن « 76 » معلوم ميشدند .\r\nبچه‌دزدها و قاتلينى ، نقطهء مقابل آب‌انبارساز ! كه يكى آب‌انبار ساخته با آب آن راحت‌رسانى و حيات‌بخشى ميكرد و يكى كثافات و جنايات خود را در آن پنهان كرده ممات‌بخشى و جان‌ستانى مينمود « 77 » ، مانند شيردزدهاى آب‌انبارها كه يكى آب‌انبار ساخته ، يكى شير آن را ميدزديد !\r\nاواخر پاشيرهاى آب‌انبارهاى عمومى را بگونهء ابتكارى ميساختند ، باينصورت كه در هرچند پله براى آن پاشيرى تعبيه كرده بوسيلهء لوله‌اى شير آن را بآب‌انبار راه ميدادند كه اگر آب‌انبار پر است مردم همهء پله را طى نكرده زحمت تا پائين رفتن نداشته باشند و به اين ترتيب شير و پاگرد ديگر و در آخر كه به خود پاشير برسند ، با فائدهء ديگر كه اندازهء آب آب‌انبار را نيز معلوم مينمود .\r\n\r\nمزاحمين آب‌انبار\r\nچنانچه گفته شد دزدان شير اول مزاحمين اين گونه آب‌انبارها و دوم جانيان بودند كه اولىها شيرهاى آب‌انبارها را دزديده آب آن هرز داده محله را بىآب ميگذاشتند و اينان ، دومىها يعنى جانييان كه صيدها و اجساد كشتگان خود را از راه بام در آنها ميانداختند و آب‌انبارساز براى هركدام بايد انديشه‌ها و خرج‌هاى اضافى به كار برده ، جهت شيرها مستحفظ و براى مجارى و منافذ هواكش‌هاى آن حصارهاى حصين درست بكند .\r\n\r\n\r\n","description":"","footnote":"\r\n( 76 ) . آئينه انداختن آن بود كه چون شيئى در آب‌انبار ميافتاد آئينه‌اى مقابل آفتاب گرفته نور آن را در آب‌انبار ميانداختند و بوسيلهء آن جستجو ميكردند ، هرگز چراغهاى نفتى آن زمان كار نور آئينه را كه ميتوانست در همه‌جا گردش كند نمينمود و اين بود كه جستجوى در آب‌انبار را براى روزى كه آفتاب باشد ميگذاشتند .\r\n( 77 ) . آب‌انبار سيد اسماعيل جائى بود كه جهت يافتن اطفال گمشده اول به آن رو ميآوردند .\r\n","page_name":" 96 ","page_number":96},
  {"content":"\r\n\r\nديگر بيكاره‌ها و ولگردان كه پاگردها و پاشيرهاى آنها را پناهگاه و استراحت‌گاههاى تابستانى خود كه خنك و آسوده بود ميساختند و قمار و عرق‌خورى و كارهاى مانند آن در آن انجام ميدادند و بعد از آن اراذلى كه آنها را خلوتگاه امور پليد ميساختند و پس از آنها كوچه‌گردان و بيخانمان‌هائى كه آن را مستراح و وسيله اخراج دانسته خود را در آن تخليه ميكردند . از اين‌رو پله‌ها و پاگردها و پاشيرها و چاله پاشيرهاى آنها هميشه آغشته بانواع كثافات و پليدى و مدفوع شل و سفت گوناگون بود ، تا آنجا كه نه تنها استفاده ، بلكه دخول و خروج به آن را دشوار مينمود ، مخصوصا چاله شيرهاى آنها كه غالبا در اثر گرفتگى مجرا و تنبوشه كه با همين نجاسات ، همراه تكه كوزه شكسته‌ها مسدود گشته بود ، نشيمن خلاى پر شده را مينمود ، كه غالبا بدنه و ته سطل و خيك و كوزه‌ها را ملوّث ميگردانيد ، در حدى كه بايد در رسيدن به خانه و حوض آب اول ته و پشت آنها را شسته تميز بكنند !\r\nدر اين صورت از سفارشات به بچه‌ها در آب آوردن بود كه چشمشان را باز كرده پا در كثافات پله‌ها نگذارند . پا را سفت گذارده مواظب باشند سر نخورده خود را كثيف ننمايند . تا چند نفر نشده‌اند و زن و پيرمرد و بزرگترى قاطيشان نباشند بپاشير نروند ، و تربيت‌شدگانشان اين سفارش كه بول و غايط در پاشير نريخته نيفكنند .\r\nهمچنين از ثواب‌ها بود كه براى اطفالى كه كوزه‌هايشان در آب‌انبار شكسته گريه و تشويش ميكردند كوزه خريده بدستشان بدهند . دنبالشان به راه افتاده پيش استاد و پدر و مادر واسطه و ضامنشان بشوند . تا رفتن و برگشتن بچه‌هائى كه ميترسيدند بالاى آب‌انبار ايستاده با گفتن ( من اينجا هستم نترس ) دلشان بدهند . آنهائى را كه با نامطمئنى بپاشير ميرفتند حراست بكنند ، و ديگر خريدن چراغ و قرار نفت براى پاشيرهاى آب‌انبارها و گذاشتن در و گماردن مستحفظ و قبول خرج نظافت آن كه اهل خير و صواب به آن دست ميزدند .\r\n\r\nرنگرز و شاه عباس\r\nغير از اين مثل كه ( كوزه در راه آب‌انبار ميشكند ) و ( صد كوزهء نو ميشكند تا يك كهنه بشكند ) كنايه‌اى هم داشتند كه ( خدا بآب‌انبار كورى دچارت نكند ) و مأخذ آن از داستانى بود كه از شاه عباس و رنگرز ميآوردند :\r\nشاه عباس كه براى جاسوسى لباس درويشى ميپوشيد « 78 » نيم‌شب زمستانى با همين\r\n\r\n\r\n","description":"","footnote":"\r\n( 78 ) . دو چيز از شاه عباس مانده بود ، يكى تعظيم مشاهد متبركه و بوجود آوردن بقاع و زيارتگاهها به اسم امامزاده در هر شهر و ده و قصبه تا مردم راه خارج نگرفته پول خود را در داخل خرج كنند تا آنجا كه شبيه كعبه را نيز در اصفهان و شيراز بوجود آورده دستور داده بود حج خود در آنها بجا آورند ، و ديگر تشكيل فرقه‌ها و خانقاهها و جمعيت‌هاى دراويش و قلندران كه برايش جاسوسى كرده ، خود نيز بتواند با ملبس شدن به لباس ايشان در ميان مردم آمده تفحص وضع مملكت و موافقين و مخالفين خود بكند .\r\n","page_name":" 97 ","page_number":97},
  {"content":"\r\n\r\nلباس و كشكول كه طبق عادت پر از اشرفى و پلو مينمود بدور كوچه بازارها به راه ميافتد كه چشمش بدكانى مىخورد كه چراغش روشن مىباشد و چون جلو رفته از درز در نظر به داخل آن ميافكند رنگرزى را ميبيند كه مشغول كار بوده همراه كوفتن چوب به جامه‌ها « 79 » اين جمله را تكرار مىكند ( بزن بزن همونى كه هستى هستى ) . « 80 »\r\nشاه عباس به عادت دراويش ( حق دوست ) ى كشيده اذن دخول گرفته وارد دكان مىشود و پس از سلام عليك و خوش و بش ميگويد ( مگر 9 را به 3 نزدى ؟ ) و رنگرز جواب ميدهد ( زديم نگرفت ) كه غرض شاه از جمله 9 به 3 آن بوده كه مگر در نه ماهه‌ى بهار و تابستان و پاييز سال نتوانستى كارى صورت دهى كه اين سه ماه لااقل شبهاى آن را راحت بگذرانى و رنگرز كه مرد مطلعى بوده پاسخ ( زديم نگرفت ) ميدهد .\r\nشاه عباس متأثر شده از فلسفهء ( بزن‌بزن همانى كه هستى هستى ) ى ذكرش سؤال مىكند ؟ و جواب آن را هم اينطور ميدهد كه با اطمينان از بخت بد ، به خود دلدارى مىدهم كه دنبال وضع بهتر از اين نگردم كه قلم‌زن طالع زحمت و رنج قلم زده است .\r\nشاه عباس كشكول را به رنگرز داده كه پلوهاى آن را خالى كرده براى زن و بچه ببرد و ميگويد مولا رسانيده قسمت او بوده است و دكان را ترك مىكند ، اما رنگرز آن را صبح فردا به چند شاهى به همسايهء بغلى ميدهد . شب بعد باز شاه عباس هو حق‌كنان وارد شده تا چگونگى حال صبّاغ را پس از رسيدن اشرفىها به او معلوم كند و اينكه با آن حال چگونه هنوز شبانگاه كار مىكند ؟ ! حرف پلو و كشكول و طعم و مزه غذا را بميان ميكشد كه فروش آن معلومش\r\n\r\n\r\n","description":"","footnote":"\r\n( 79 ) . قاعدهء رنگرزى بود كه چون پارچه يا نخ را در رنگ جوشانده يا در خم رنگ ميانداختند پس از ساعتى آن را بيرون آورده بر روى سنگى نهاده با چوب بر آن ميكوفتند تا رنگ به خورد پارچه رفته ثبات بيشتر داشته باشد . اما كارهاى بازاريشان آن بود كه در خمره كرده بيرون ميآوردند كه اين مثل ( مگر خم رنگرزى مىباشد ) از آن باقى مانده .\r\n( 80 ) . يعنى تغيير در زندگيت حاصل نميشود ، طالعت اينطور معلوم شده است .\r\n","page_name":" 98 ","page_number":98},
  {"content":"\r\n\r\nيكى از كارگاههاى رنگرزى .\r\n\r\n","description":"","footnote":"","page_name":" 99 ","page_number":99},
  {"content":"\r\n\r\nمىشود و امشب كشكول را سپرده سفارش مىكند كه آن را نفروخته حتما به خانه ببرد ، ليكن صبّاغ اين بار نيز بفكر آن كه مبادا زن و بچه‌اش به پلو و چلو و غذاى مطبوع عادت نموده سر بجانش كنند آن را نيز به فقير ميدهد .\r\nشب سوم كه شاه عباس چنان ، يعنى باز رنگرز را به حال كار و ذكر مينگرد كيسه سكهء طلائى جلو رو پله‌هاى پاشير آب‌انبار نزديك دكان او گذارده پس از ورود و حال و احوال او را براى آوردن آب ميفرستد كه رنگرز نزديك پله‌ها به انديشه‌ى پيرى و كورى خود افتاده ميگويد چه بهتر كه از هم اكنون تمرين زمان كورى و نابينائى نموده با چشم بسته پا به آب‌انبار بگذارد و شمع و چراغ همراه را كشته ، ديدگان بهم نهاده كورمال كورمال نزول و صعود مىكند كه بالطبع كيسه هم از ديدهء او مستور ميماند ، در اينجا بوده كه چون شب بعد شاه عباس جريان را درك مىكند تصديق قول رنگرز نموده ميگويد درست ميگوئى ( بزن بزن همانى كه هستى هستى ) كسى را كه يزدان نرساند سلطان نتواند رساند !\r\n\r\nكوچهء فراشباشى\r\nپشت آب‌انبار سيد ولى و بعد از قهوه‌خانه ( مشدى عباس ) كه گفته شد دكان محقرى داشت و دربارهء هر چه از او سئوال ميكردند ميگفت ( راجع به نان سنگك و ديزى آبگوشت با من حرف بزن ) چهار راه پاچنار بود كه شمالش كوچهء سيد ولى و شرقش بازار مسجد تركها و غربش بازار پاچنار و جنوبش كوچه فراشباشى بود كه چون شاخص اين چهارراه كوچه فراشباشى بود و زيادتر هم به آن نام شناخته ميشد فراشباشى را تعريف ميكنيم .\r\nفراش و فراشباشى افرادى بودند كه قبل از گزمه‌ها و شبگردهاى زمان مشروطه و مأموران انتظامى بعد از آن مانند امنيه « 81 » و قزاق « 82 » و سرباز و آژان « 83 » و مفتش ، انتظامات شهرها و رتق و فتق امور و بگير و ببند مردم به عهده آنها واگذار شده بود و به دو دسته تقسيم\r\n\r\n\r\n","description":"","footnote":"\r\n( 81 ) . ژاندارم .\r\n( 82 ) . سربازانى كه تعليمات روسى ديده اسم اروس براى آنها اختيار شده بود .\r\n( 83 ) . پليس ، تشكيلات نظميه كه برقرار و نام پليس بر افراد آن نهاده شد اين شعرى بود كه بچه‌ها به هجوشان ميخواندند :\r\nپيليس پيليس . . . . و بيليس - سير شدى خودت ، بده به رئيس « كه شايد اهانتشان دليل و دلايلى ، مثل مزاحمت و جلوگيرى از آزادى و امر و نهى و تغيير ماهيت ديدنشان در رفتن به آن لباس داشته » .\r\n","page_name":" 100 ","page_number":100},
  {"content":"\r\n\r\nميشدند . دسته‌اى فراشهاى سلطنتى ( گارد شاهى ) و دسته‌اى فراشهاى حكومتى « 84 » كه در دستگاه‌هاى حكام خدمت كرده با آمدن آنها استخدام و با رفتنشان اخراج ميشدند و تعريف خلاصه‌ى اين جماعت آنكه ، مردمى كه خون و جان و مال و ناموس افراد بستگى به ارادهء آنها پيدا مينمود و واى به حال كسى كه حرف و حركتى خلاف خواسته ايشان داشته باشد .\r\nمطلق العنان‌هائى كه هرچه ميخواستند ميتوانستند بانجام برسانند و صاحب اختيارهائى كه با وجود ايشان صاحب اختيارى يافت نميگرديد ( با وجودت ز من آواز نيايد كه منم ! ) و خدايان ريز و درشتى كه مشيت افراد بستگى به قضا و قدر ايشان پيدا مينمود . كافى بود فراشى وصله‌اى به كسى چسبانده ، متهم به تهمتى نمايد و كارش تمام بكند ، و ساده‌ترين آن اول تهمت بىدينى و بابىگرى و هرچه كه مد روز شده باشد و دوم مخالفت با حكومت و دولت و سلطنت و بدگوئى و انتقاد از اعمال و رفتارشان بود كه ساقط از هستى و حيات بكند ، مگر آن كه پول و منالى داشته ( پول سفيد را فداى روز سياه ) كه آنها هم همين را خواسته ، تقريبا كل بهانه‌جوئىها و وصله چسبانيشان هم به همين خاطر بود بكند .\r\nافرادى با ظاهرى مهيب و چهره‌ى كريه كه از لوازم كارشان بود و باطنى پليدتر از ظاهر ، همراه خباثت ذات و خشونت طبع و ركاكت كلام و تيرنگاه و چين و شكن چهره و برخورد آميخته با غيظ و غضب و خصومت چنان كه با دشمن صلبى و خونى خود روبرو شده‌اند و اين كه همه را محكوم به حكم و رواى خواستهء خود بشناسند ، و برخوردشان كه حاصل جمع اين احوال بوده باشد ، و انتخابشان از ميان اوباش و اراذل و اشرار و بدسابقه‌ترين و بىاصل و نسب‌ترين و وجوه تمايز قبوليشان اين كه هرچه دريده‌تر و قسىتر و گذشتهء خراب و لهيب و نهيب زيادتر داشته باشند .\r\nكلاه‌هايشان نمدى ، يا پوستى بلند كه از جلو پيشانى بسر گذاشته ، نشان شير و خورشيدى زينت‌بخش آن ميگرديد و همان نشان شير و خورشيد و شمشيرى كه تبعيت و درندگى ، سوزندگى ، برندگى آنان را پشتيبانى مينمود ، با سبيل‌هائى افشان آويخته‌ى تا زير چانه ، يا از دو طرف برافراشته‌ى تابيده‌ى تا نزديك گوشها و گونه و زنخ تراشيده ، همراه موهاى ژوليدهء دو طرف سر كه از زير كلاه بيرون ميگذاشتند با ابروان گره كرده و چشمانى\r\n\r\n\r\n","description":"","footnote":"\r\n( 84 ) . فرماندارى .\r\n","page_name":" 101 ","page_number":101},
  {"content":"\r\n\r\nسرخ‌فام غضبناك ساخته در هيئتى كه نشان‌دهندهء كينه و شرارت و هر گونه بدقلبى و بدطينتى و بالاتر از آن ميآمد .\r\nلباسشان در فرم و قيافه به صورت ملبوس مردم عادى از قبا و لباده كه بجاى شال بر روى آن كمربند ميبستند و خنجرى كه گاهى با غلاف و وقتى بىغلاف در پر شال ميكردند و شلوارى گشاد سياه يا آبى از متقال يا دويت « 85 » و گيوه‌اى آجيده « 86 » يا كفشى چرمى دهان دولچه‌اى نعل‌دار كه پايشان صدا داشته باشد و تركه ، يا چوب‌دستىاى از آلبالو يا عناب براى ترساندن و تنبيه و زدن مردم ، مگر در اوقات مأموريت و دستگيرى و روزهاى رسمى و سلام كه قباى سرخ آتشين پوشيده ، بجاى خنجر قداره آويخته ، عوض تركه و چوب چماق بدست ميگرفتند .\r\nاين افراد اگرچه جيره و مواجبى از دستگاه دولت و حكومت نداشتند و چيزى هم نيز حق خدمت ميپرداختند ، اما راههاى عوايدى داشتند كه ميتوانستند در اندك زمان صاحب ثروت سرشار گرديده بهترين زندگىها را فراهم آورند كه يكى از آن فراشها صاحب همين كوچه‌ى فراشباشى بود كه از فراشى به فراشباشىگرى رسيده صاحب ضياع و عقار و خانه و باغ و ملك و كاروانسرا و اسب و درشكه و كالسكه و مستغلات ، از ده و حمام و دكاكين و مال و منال شده بود كه تنها خانهء مسكونيش چند هزار متر عرصه و همين مقدار اعيان ، از بيرونى و اندرونى و زيرزمين و حوضخانه و طالار و سرپوشيده و مطبخ و اصطبل و سرطويله و حمام سرخانه و گلخانه و نارنجستان و لوازم بود ، سواى پولهاى نقد و نزوليش كه خودش حساب دارائيش نميدانست .\r\nفراش‌ها و فراشباشىهائى كه با خودسرى و قدرت‌نمائى و ترس و وحشت انداختن در دل مردم كه اگر عقب كلاهشان ميفرستادند كلاه را با سر ميآوردند ، جاده صاف‌كن اربابان خود بوده ، از ايشان گمانهء آنها زده ، بر اين كه نوكرشان كه اين باشد واى بخودشان و در رفع توقعات و پرداختنىهاى لازمه حساب بكنند و تا كمترين طريقهء اخاذيشان معلوم شود ماجراى\r\n\r\n\r\n","description":"","footnote":"\r\n( 85 ) . پارچه‌اى نخى ريزباف آهار خورده براق محصول روس كه عوام دبيت‌اش ميگفتند . جهت شلوار و پيراهن سياه و سياهى عزاخانه‌ها و قهوه‌اى و طوسى آن براى آستر يا رويهء لحاف .\r\n( 86 ) . چنانچه از نامش پيداست گيوه‌اى ( آج ) خورده كه تخت چرمى آن را با ريسمان كلفت گلچه زده آج ميدادند ، و هرچه گل و خاك و رطوبت به آن ميرسيد پردوام‌تر ميگرديد .\r\n","page_name":" 102 ","page_number":102},
  {"content":"\r\n\r\nزير كه :\r\nوقتى يكى حكومت اصفهان خريده روانه مىشود و چون چندى از استقرارش گذشته چيزى نصيب فراشهايش نشده ، از اصفهانىهاى زرنگ نميتوانند گزكى بدست آورند شكوه بنزدش مىبرند و حاكم با حيرت بر بلاهتشان ميگويد كسى اگر خلاف نميكند از مطالباتتان وصول بكنيد ! كه فراشها بهم نگريسته يكى از آنان را حالى شده كه نبايد منتظر جرم و جريره‌ى افراد شده ، بلكه در صورت عدم وقوع خود بوجود آورند و هرچند تنشان را به طرفى روانه مىكند كه بهر كس نظرشان گرفت آويخته ادعاى طلب بكنند و صدا بلند شده كار به قضاوت حاكم ميرسد و حاكم كه حكم بر صداقت فراشها و محكوميت آنان داده ، با اين اضافه كه به فراش حكومت تهمت دروغ‌زده كه به خود حاكم زده‌اند و چوب و فلك‌ها به كار افتاده طلب فراشها وصول و مبالغ قابل توجهى هم نصيب حاكم مىشود و با آن حرف و ارائه‌ى طريق ميفهماند فراش و نه بلكه نوكر دولت از همه طلبكار مىباشد !\r\n\r\nاستاد حاجى سلمانى\r\nبعد از كوچهء فراشباشى ، طرف شمال بازارچه دكان استاد حاجى سلمانى بود كه هنوز مانند ساير همكارانش سنت قديمى شغل خود حفظ كرده بود ، يعنى سلمانى و دلاكى كه شامل سرتراشى و رگ‌زنى و دندان‌كشى و طبابت و زخم‌بندى و نشترزنى و مانند آن بود ، با عمل اصلاح سر و ريش توأم نگاه داشته بود .\r\nساختمان دكانش قديمى با ديوارهاى كلفت آجرى و سقفى گنبدى شبيه سقف بازار و طويله ، مرطوب و نم‌كشيده كه رطوبت زمين تا كمر ديوار و نم‌طاق به رطوبت زمين رسيده بود ، با بقايائى از رنگ آبى ، در بعضى نقاط آن كه گويا در اوان جوانى و شروع دكاندارى به ديوارهاى آن زده بود ، همراه ريخته‌گىهائى از بعضى قسمت ديوارها كه كاهگل پوسيده و آجرهاى آن نمايان گشته بود ، و زمينى خاكى و آجر فرش پست و بلند كه بالاى آن با پاره آجر فرش و پائين آن با خاك هموار گشته و در شيشه‌اى كهنه با شيشه‌هاى كوچك يك وجب در يك وجب سالم و شكسته كه شكسته‌هاى آن را كاغذ چسبانده بود ، با راهى از آخر دكان بطاق\r\n\r\n","description":"","footnote":"","page_name":" 103 ","page_number":103},
  {"content":"\r\n\r\nبازار كه بعضى دندان‌كشىهايش را به آنجا ميكشيد .\r\nاسباب كارش عبارت بود از ميز پايه بلند كوچكى از چوب كه گويا از ابتدا آن را از سمسارى به صورت دست دوم خريده بجاى ميز سلمانى به كار برده به ديوار طرف غرب قرار داده بود و آئينه‌اى قاب برنجى 40 60 كه بر روى آن بطور مايل قرار داده با ريسمان و ميخ سركجى آن را به ديوار مهار كرده جهت حفظ از گرد و خاك و كثافت و مگس روى آن را تور كشيده وسط آن را به قدر كف‌دستى به صورت لوزى بريده باز گذاشته بود و ماشين نمره 2 اى فنر داخل دسته از ماشين‌هاى اوليه كه فنرى ماهى شكل به صورت فنر قيچى باغبانى وسط دسته آن قرار گرفته بود ، با ماشين نمره يك و ته‌زن و چند شانهء يدكى از نمره سه و چهار و شش و هشت كه براى نمايش كنار آنها روى ميز قطار كرده بود ، و قيچى نك تيز دم‌دار و شانه‌ى آهنىاى كه بعضى از دنده‌هاى آن بهم چسبيده بود و دو سه تيغ دسته‌چوبى و دسته شاخى و قمقمه و پياله‌اى آب كه كنار هم چيده و چرم تيغى از سر كمربندهاى سربازى كه براى گرفتن پليسه‌ى تيغ به آن كوبيده و آئينه‌اى دستى و لنگى قرمز كه به درازا چند تا كرده طرف راست ميز بميخ آويخته بود و صندلى دسته‌دارى كه زير سرى آن با پنبه و ميشن جاسازى و بالشتك‌دار شده توسط ميخى كه بسوراخهاى دم آن فرو برده ميشد بالا و پائين قرار ميگرفت جلو ميز گذاشته بود ، و نيمكتى چوبى كه در سمت شرق دكان مقابل ميز كارش قرار داده ميز عسلىاى كه آفتابه لگن برنجىاى براى شستن صورت مشترى رويش گذاشته بود كنار نيمكت نهاده ، چراغ نمره‌دهى « 87 » كه در ركابى سيمى از طاق وسط دكان آويخته بود ، و براى بقيه احوال اين استاد حاجى سلمانى لازم به تشريح قبلى خصوصيات مردم اين صنف مىباشد :\r\n\r\nخصوصيات سلمانىها\r\nاول سلمانىهاى دوره‌گرد كه وضعشان از مضامينشان معلوم مىشود ، مثل اين‌كه :\r\nاز بس سر مشترى را بريده جايش را پنبه تف‌زده ميچسباند ، مشترى نيمه‌كاره از زير دستش بلند شده ميگويد بس است ، نصفش را تو پنبه كاشتى نصف ديگرش را بگذار خودم ميخواهم\r\n\r\n\r\n","description":"","footnote":"\r\n( 87 ) . لامپاى نفتى بدون پايه با فتيله‌اى پهن برابر ده شمع روشنائى .\r\n","page_name":" 104 ","page_number":104},
  {"content":"\r\n\r\nپشم كشت بكنم !\r\nديگر : چون خر مشترىاى كه زير دست سلمانى بوده صدا به عرعر بلند مىكند و سلمانى ميپرسد چه ميگويد ؟ مشترى جواب ميدهد التماس مىكند وقتى بلند شدم او را جاى خودم ننشانم !\r\nديگر : سلمانىاى از مشترىاش ميپرسد چند برادريد ؟ مشترى جواب ميدهد اگر از زيردست تو بسلامت بلند شدم چهار و گرنه سه برادريم ؟ و مضامينى از اين قبيل . . .\r\nدوم سلمانىهاى دكان‌دار ، در دو نوع قديمى و جديد ؛ قديمىهايشان با اطلاعات كافى از فرم و وضع سر و ريش درست كردن‌هاى طرز قديم ، با وجه تمايز خوبى و بدى كار و دست نرمى و دست زبرى موقع صورت تراشى و دلپسند و غير آن واداشتن زلف و ريش و سبيل ، از يكديگر همراه اطلاعات جراحى و قبول كارهاى ختنه و رگ زدن و خون گرفتن‌هاى از اعضا و رگ و جوارح مختلف و دندان كشيدن و زخم‌بندى و مثل آن و از تعريف‌هاى درباره خوب‌هايشان اين‌ها كه مثلا زير تيغ استاد حسن يا استاد فلان آدم خوابش ميبرد و فلان كس كه صد جور زلف و ريش بلد است درست بكند ، و از ختنه‌ى فلان نگو ، كه سر هفته خوب مىشود و نشترش را كه آدم حالى نميشود ، و يا فلانى كه از خوبى و بلدى سر همه بچه اعيان‌ها و پسر حاجىها زيردست او درست مىشود ، و از طبابت و جراحيش يكى اين كه يك مرهمش به دومى نميرسد و از رگ زدنش كه آدم نميفهمد و دندان كشيدنش را كه ملتفت نميشود كى دندان را از دهنش بيرون ميآورد و واقعا هم كه بعضى از آنها تعريفشان با هنرشان صدق مينمود كه از آن جمله يكى همين استاد حاجى سلمانى بازارچهء پاچنار بود كه در رگ زدن و ختنه و دواى كچلى اعجاز مينمود .\r\n\r\nمعلومات ديگرشان\r\nالبته رگ زدن اين سلمانىها با رگ زدن دلاك‌هاى حمام كه فقط خون از تن مشترى كم ميكردند فرق مينمود كه اين دسته بايد علاوه بر خوب زدن نشتر كه درد و ناراحتى حال و بعدى نداشته باشد ، ديگر شرايط كار را هم از نظافت و دانستن احوال بيمار در ضعف و قوت و اندازه‌ى گرفتن خون در هر مرض و مانند آن را هم دانسته تقريبا نيمه طبيب بوده باشند ، از آنجا كه در آنزمان عمدهء كار طبابت خون گرفتن بود كه از سر تا پا ، هر نوع مرض كه از غلبه‌ى\r\n\r\n","description":"","footnote":"","page_name":" 105 ","page_number":105},
  {"content":"\r\n\r\nسلمانىهاى دوره‌گرد كه هم سر و مو اصلاح نموده ، هم رگ زده ، دندان مىكشيدند . اگرچه سلمانىهاى دكاندار هم جداى از اين امور نبوده ، علاوه بر جراحى و زخم‌بندى و معالجات سوزاك و سيفليس و غير آن را كه انجام ميدادند .\r\n\r\n","description":"","footnote":"","page_name":" 106 ","page_number":106},
  {"content":"\r\n\r\nسلمانىهاى دوره‌گرد كه هم سر و مو اصلاح نموده ، هم رگ زده ، دندان مىكشيدند . اگرچه سلمانىهاى دكاندار هم جداى از اين امور نبوده ، علاوه بر جراحى و زخم‌بندى و معالجات سوزاك و سيفليس و غير آن را كه انجام ميدادند .\r\n\r\n","description":"","footnote":"","page_name":" 107 ","page_number":107},
  {"content":"\r\n\r\nسلمانىهاى دوره‌گرد كه هم سر و مو اصلاح نموده ، هم رگ زده ، دندان مىكشيدند . اگرچه سلمانىهاى دكاندار هم جداى از اين امور نبوده ، علاوه بر جراحى و زخم‌بندى و معالجات سوزاك و سيفليس و غير آن را كه انجام ميدادند .\r\n\r\n","description":"","footnote":"","page_name":" 108 ","page_number":108},
  {"content":"\r\n\r\nخون ناشى ميشد بوسيله كم كردن آن علاج ميگرديد و همين سلمانىها و دلاكها هم بودند كه بايد وضع و حال رگها و درشتى و ريزيشان را دانسته ، اندازه و مقدار خون گرفتن را براى هر بيمارى مطلع بوده ، بتوانند مطابق نسخه و دستور طبيب عمل بكنند .\r\nمثلا اگر مريض سردردى صداعى بود بدانند كه بايد از رگ مخصوص پشت سر او خون بكشند و اگر درد شقيقه‌اى از بن گوشها و اگر درد جلو سر ، از پيشانى و اگر پس سر از پائين گردن و اگر درد سينه از بازو و اگر خناق ( ديفترى ) از رگ زير زبان و اگر پا درد ، از رگ ساق ، الى آخر تا غش و جنون و سكته كه هريك اينها مستلزم وقوفى در احوال بيمار و رگ و فرو بردن نشتر و مقدار خونى كه برآورند بود كه بايد سلمانى از آن اطلاع داشته باشد كه با حيات و ممات مريض مربوط ميگرديد .\r\nغير از نسخهء طبيب و حكيم و كحال از عادت و دانستنىهاى خود مردم نيز بود كه در امراض خارجى مانند برافروختگى چهره ، امثال باد سرخ و سرخك و آبله و شبيه آن و هر عارضهء ديگر از سوزش جگر و قلب و مثانه و همچنين بواسير و جذام و سياه زخم و عقربك و طاعون و و با سر خود خون ميگرفتند ، از آنجا كه ، آن را از زيادى خون ميدانستند كه يكسر به سلمانى رجوع ميكردند و همين سلمانىها بودند كه بايد آن را لازم يا غير لازم بدانند و بهر صورت كه توانند ، با جراحى و طبابت ، دستورى و يا با نسخه‌نويسى علاج بكنند .\r\n\r\nدندان‌كشى\r\nهمچنين بايد در دندان‌كشى داراى جرأت و جسارت و قوت قلب كافى و مچ دست قوى بوده باشند تا بتوانند فرياد و فغان و بيتابى و ردّ و منع و حتى دشنام و ناسزاى مريض را تحمل كرده ، تا بيرون كشيدن دندان اعصاب خود از دست نگذارند و از همين جمله خصوصيات بود كه استاد حاجى بشهرت رسيده اسم و آوازه كسب كرده بود و در اين فن مهارتش تا به آنجا رسيده بود كه دندانهاى لق و نيمه‌لق را فقط با دستمالى كه با آن دندان را ميگرفت و قوت انگشتان بيرون ميكشيد و تا چگونه دندانى باشد كه براى آن كلبتين « 88 » به كار ببرد .\r\nاما با اينهمه گاهى دندانكشيش خالى از خنده و تفريح نميتوانست باشد كه لااقل يكى\r\n\r\n\r\n","description":"","footnote":"\r\n( 88 ) . وسيله‌اى براى بيرون كشيدن دندان .\r\n","page_name":" 109 ","page_number":109},
  {"content":"\r\n\r\nدو روز در ميان وسيلهء سرگرمى اهل بازارچه را فراهم ميآورد ، به اين ترتيب كه چون در آنزمان داروى كرخ‌كننده و آمپول و تزريق بيحسى وجود نداشت درد دندان‌كشى را بيمار بايد رأسا تحمل نمايد در آن درد و عذاب كه گوئى چشم يا جان او را بيرون ميآورند ، چنانچه شيخ اجل دادن جان را با آن به قياس آورده است :\r\n نديده‌اى كه چه سختى رسد بجان كسى * كه از دهانش برون ميكنند دندانى ؟ ؛ \r\n قياس كن كه چه حالت بود در آنساعت * كه از وجود عزيزت بدر رود جانى \r\nو اين بود كه براى دندانهاى سخت غير عادى فك‌جوش مقدمات و تدابيرى به كار برده ميشد كه از همين استاد حاجى شروع ميكنم .\r\nصندلى دندان كشيش كه همان صندلى اصلاحش بود تسمه‌اى چرمى از دو طرف آويخته داشت كه براى اينچنين دندانها آنها را از دو طرف بيمار رد كرده در طرف ديگرش بپايهء صندلى محكم مينمود و دستهايش را نيز مهار كرده به اين وسيله مانع حركت و جنب‌وجوش و فضوليش ميگرديد و بعد از آن سرش را كه همراه لنگى آن را به زير سرى ثابت مينمود ، اما كمتر كسى بود كه جرأت كرده خود را با اين مهارها در اختيار او بگذارد و غالبا ترجيح ميدادند كه آزادشان بگذارد اگرچه مرارت زيادتر تحمل بكنند ، مگر بيمارى كه اطلاع نداشته آن را از شرايط كار بداند .\r\nديگر نيمكت كنار دكانش بود كه صاحب دندان را به روى آن خوابانيده دست و پاهايش را به پايه‌هاى آن محكم مينمود و دو نفر از اهل بازارچه را خبر كرده يكى را روى سينه و يكى را به روى پاهايش مينشانيد و سرش را خود در ميان دو پا ميگرفت ! و اين براى دندانهائى بود كه ميخواست از پائين درآورد ، و اسباب ديگرش چارپايه‌اى بلند كه خاصيت آن را بعدا در دندان‌كشى تعريف ميكنم ! و وسيلهء ديگرش پشت‌بام بازار كه بعضى دندانها را در آنجا ميكشيد ! البته استفاده از اين اسباب در زمانى بود كه مشترى كاملا رضايت داده ، از دودلى و ترديد بيرون آمده ، درد امانش را بريده ، مردن را بر آن ترجيح نهاده باشد ، كه ديگر ( قاضى از پس اقرار انكار نميشنيد ) و معطلش نكرده دست به كار ميگرديد .\r\nاكنون كشيدن دندان شروع ميشد كه اگر لق بود و بعد از ( پيله ) « 89 » بود و ورم و چرك و\r\n\r\n\r\n","description":"","footnote":"\r\n( 89 ) . چرك كردن ، دمل ، آبسه .\r\n","page_name":" 110 ","page_number":110},
  {"content":"\r\n\r\nيكى از سلمانىهاى دوره‌گرد ، در حال دندان‌كشى .\r\n\r\n","description":"","footnote":"","page_name":" 111 ","page_number":111},
  {"content":"\r\n\r\nسلمانى ديگرى كه رگ مشترىاش را زده در حال بستن آن مىباشد .\r\n\r\n","description":"","footnote":"","page_name":" 112 ","page_number":112},
  {"content":"\r\n\r\nبرآمدگىاى نداشت ، چنان كه گفته شد آن را با پنبه يا دستمال گرفته بيرون ميآورد ، كه زيادتر هم آن را به صورت معاينه كه ملاحظه كند سفت يا شل يا قابل كندن نكندن مىباشد ، بيرون ميكشيد ، به اين كيفيت كه تا آخ نگفته آن را درآورده كف دستش ميگذاشت و يا كلبتين را كه در مشت يا آستينش قايم كرده بود به كار ميانداخت و در غير اين صورتها بود كه ابزارهاى سابق الذكر به كار ميآمدند !\r\nدر اين وقت اگر دندان بالا بايد كنده شود چهار پايهء كوتاه و اگر دندان پائين ، چهار پايهء بلند وارد كارزار ميگرديد و بايد خاطرنشان شود كه غير از شق اول كه ساده بپايان ميرسيد در ساير شرايط هميشه بايد دو سه تن بيكاره دستيارى داشته باشند و اينهم چنين بود كه چون مقدمات كار را فراهم مينمود ببهانهء آب آوردن يا پنبه خريدن و مثل آن از دكان بيرون آمده آنها را خبر مينمود و ايشان هم كه وقوف داشته پشت دكان مترصد بودند همچه كه استاد حاجى مشترى را روى چهارپايه مينشانيد وارد دكان شده يكىشان بعنوان تماشا پشت چهارپايه ميايستاد و كار باينصورت انجام ميگرفت كه اگر دندان بالا كشيده ميشد و با فشار اول بيرون آمده بود كه فبها و اگر نيامده بود و درد مشترى را از جا كنده بود كه ناچار حركت هول‌زدهء مشترى به طرف بالا و كشش پرنيروى استاد حاجى به طرف پايين دندان را بيرون ميآورد و اگر دندان پايين درد ميكرد و چهار پايه بلندتر آمده بود و طبعا مشترى با فشار كلبتين بيطاقت شده جلو دست استاد حاجى را گرفته اعلام انصراف مينمود ، كه با صورت‌سازى كه رضا به رضاى او مىباشد به او ميگفت ميل خودش مىباشد نميخواهد نميكند و برايش دوا ميگذارد و او را دو مرتبه بجاى خود مينشانيد و با همين نشانيدن او بود كه مأمور پشت چهار پايه ، چهار پايه را از زيرش كشيده مشترى به طرف زمين سقوط مينمود و در اين وقت بود كه سنگينى وزن مشترى به طرف زمين و مچ محكم استاد حاجى كه كلبتين را همچنان به دندان او محكم كرده بود دندان را بيرون كشيده مشترى لنگ از سرش بدر رفته وسط دكان در ميغلطيد و خنده تماشاچيان كه دكان را پر كرده بود !\r\nاين ابتكاراتى بود كه تنها استاد حاجى به كار برده كس ديگر را شهامت آن حاصل نگرديده بود و پس از چهار پايه‌ها نوبت صندلى و بست و بندهاى آن ميرسيد ، براى مواقعى كه دندان كمرشكن شده يا پوسيدگى آن موجب شكستتنش شده ريشه يا نصف آن در فك باقى مانده بود ، كه اول با دلدارى اطرافيان مشترى به روى صندلى قرار گرفته تسمه‌ها يكى پس از\r\n\r\n","description":"","footnote":"","page_name":" 113 ","page_number":113},
  {"content":"\r\n\r\nديگرى به كت و بالش محكم ميگرديد و زور و بازوى تمام عيار دستياران كه بر او چسبيده نگاهش ميداشت و استاد حاجى كه به روى ميآويخت ، و ديدنى و خنده‌آور اين عمل وقتى بود كه با همه بست و بند و نگاهداشتن اندام مشترى باز او طاقت نياورده ، از جا كنده شده فرار مينمود و خود را با صندلىى به پشت چسبيده بوسط بازار مىرساند !\r\nبعد از اينها نوبت به طاق بازار ميرسيد كه مشترى را بدانجا كشيده مشغول عمل ميگرديد و باز يكى ديگر از امور خنده‌دار كار جفت و جور شدن استاد حاجى بود كه با مشترى بطاق بازار ميرفتند و اين در مواردى بود كه نه مشترى به بسته شدن خود به صندلى رضايت ميداد و نه به اينكه ديگران نگاهش بدارند و اين همان هنگام بود كه استاد حاجى كه كلبتينش به بن دندان مشترى محكم شده بود و مشترى كه سر كلبتين در دهانش بود و بيخ زبانى فحش ميداد و كارشان از بام تا وسط بازار كشيده شده بود ديده ميشدند كه مشترى خود را از سمتى و استاد حاجى از سمتى ميكشيد و در اين وقت بود كه شليك خنده و هوهو خلايق بازارچه را پر مينمود ! كه باز در اينجا يا به نحوى دندان بيرون آمده غائله خاتمه ميپذيرفت و يا به صورتى شكسته يا كلبتين رها شده با بعضى مشترىها كار به فحش زن و بچه و كتك‌كارى و ميانجيگرى مردم ميرسيد !\r\nلابد اين سئوال بذهن ميرسد كه چرا در اين صورت سلمانى مشترى را رها نمينمود ؟ و جوابش اين كه دندان نيمه‌كاره كشيده شده و دندانى كه ريشه‌اش بيرون نيامده بود بيمار را بدتر از اول دچار درد و عذاب مينمود كه دردسر و گرفتاريش گريبانگير سلمانى شده موجب شكست كارش ميگرديد و اين همان دندان‌ها هم بود كه تا آخر عمر رفيق مزاحم صاحب دندان گرديده از آن فحش و ناسزائى كه شب و روز نثار دندان بد بكش ميگرديد .\r\n\r\nدندان‌سازهاى خارجى يا خارج ديده\r\nاواخر دندانسازى ارمنى باسم ( استپانيان ) با ابزار و اثاثيهء نوظهور مثل صندلى بلند و كوتاه شو و چرخ سنباده و مانند آن پيدا شده در خيابان چراغ برق محكمه‌اى داير كرده بود كه با صورت و قواعد بهتر عمل مينمود و از آن جمله بود ، كرخ كردن دندان‌كشيدنى با داروئى ماليدنى و بيرون آوردن ريشه توسط همان دارو كه ريشه‌هاى چندين ساله را كه روى آن را گوشت پوشانده بود وسيلهء همان شكافته بيرون ميآورد و جلوگيرى كردن از درد بعد از\r\n\r\n","description":"","footnote":"","page_name":" 114 ","page_number":114},
  {"content":"\r\n\r\nكشيدن دندان با دادن قرص آسپيرين و بند آوردن خون آن با محلول پرمنگنات و آب نمك ، و دوائى باسم ( كررزت ) كه عوام ( كل رضا ) يش ميگفتند جهت ساكت كردن دندانهاى دردكن كه مخصوصا اين دارويش كمك بشهرت او مينمود ، و بعد از او دندانسازى روسى كه به صورت سياح جهانگرد بتهران آمده بود و بطور سيارگرد كوچه و بازار طبابت ميكرد ، كه پيله و چرك و زنگ‌زدگى و درد و مانند آن را نيز مداوا مينمود و غير علاج‌هاى آن را ميكشيد بطورى كه اصلا كلبتين به كار نميبرد و دردى نيز بروز نمينمود ، و طريقه‌اش در دندان كشيدن اين بود كه داروئى مايع به اطراف دندان ميماليد و با چاقو گوشت دندان را از او جدا ميكرد و پس از دو سه دقيقه آن را با پارچه گرفته يكى دو تكان به اطراف داده جاكن نموده بيرون ميكشيد ، بعد از آن گردى در آب سرد حل كرده به بيمار ميداد كه در دهان ميگرفت و جراحت جاى چاقو را التيام ميبخشيد .\r\nدندان‌سازى به معناى واقعى كه دندانى ساخته در دهان بگذارند ، چنانچه امروز ميكنند و بنام دندان مصنوعى شناخته شده است ، هنوز رسم نشده بود و از كارهاى غير قابل قبول مردم و از مذاكرات و داستانهاى عجيب و غريبشان بود كه با ترديد براى هم تعريف ميكردند ! ظهور آن در تهران يكى از جانب دندانهائى كه در دهان پيرپاتال‌هاى از فرنگ برگشته ديده ميشدند بود و بعد از آن دندانهائى كه توسط همين استپانيان كم‌وبيش ساخته شده افسانه‌اش را لباس حقيقت ميپوشانيد ، اما با اين همه هنوز مردم آن را قبول نكرده مورد تأئيدشان قرار نميگرفت و واى به حال بنده خدائى بود كه شناخته شود دندان مصنوعى در دهانش مىباشد كه راه و نيم‌راه جلوش را گرفته واقعيت آن را جويا ميشدند كه بايد دهان گشوده بنظرشان برساند و در آخر هم خود دندان را كه منكر بوده ميگفتند آنها دندانهاى سگ‌هاى مرده مىباشد كه كنده جفت و جور ميكنند و لثهء آن را كه آن را آب كرده‌ى رگ و پى مرده‌ها ميدانستند و حاصل اين مسائل آنكه دندان مصنوعىگذار از آنجا كه استخوان و اعضاى مردار در دهانش مىباشد نه تنها غذائى كه خورده آبى كه مينوشد حرام و مردار بلكه نماز و روزه‌اش هم نادرست و خراب مىباشد ! تا كم‌كم كه تاريخچه و داستان دندان‌مصنوعى كه اولين بار براى پادشاه انگلستان ساخته شد و اگر چنين اجزائى در آن به كار برده ميشد هرگز او حاضر بقبول آن در دهان خود نميگرديد شايع گرديد و بعد از آن دندان‌مصنوعى ( ستّاراف ) يكى از مهاجران قفقازى كه در چهار راه لاله‌زار نجارى داشت و ميگفت دندانهايش تماما مصنوعى است كه\r\n\r\n","description":"","footnote":"","page_name":" 115 ","page_number":115},
  {"content":"\r\n\r\nتماما را يكى يكى درآورده مصنوعى جايش كاشته‌اند كه اصلا لثه نداشت و تعريف‌هايش سر زبانها افتاد و جنس دندانهاى مصنوعى و لثهء آن كه از صدف و مواد ميباشند و معرفىهاى پسنديده از آن تا اندك‌اندك مورد قبول قرار گرفت و دندانسازهائى با تابلوهاى ( مسنن ) و ( سنايا ) و ( مسنن السلطنه ) و ( مسنن الملك ) و مانند آن پا بعرصهء وجود نهادند .\r\n\r\nنظافت دندان و تقليد قزوينىها\r\nدندان از بىاهميت‌ترين اعضاى بدن بود كه كمتر توجهى بدان مبذول ميگرديد و هر بلا كه از شكستن قند و نبات و بادام و پسته و فندق و هسته‌جات و امثال او بود سر آن درميآوردند و نظافت آن را كه سال بسال رعايت نميكردند . دندانها همگى زرد و سياه و زنگ‌زده و افتاده و ناقص كه در كمترين دهانى از بالغين دندان تميز قشنگ سالم به چشم ميآمد و از توصيهء بزرگترها بكوچكترها فقط آنكه چيز سفت با دندان نشكنند و سرد و گرم شديد كه بالاى هم باشد نخورده نياشامند و از نظافتشان در جهت دندان اينكه سر نماز به نماز چوب مسواكى كه نوعى چوب بنام ( چوب مسواك ) و نرم ريشه‌دار بود و جايش در جا نماز بود و مسواك كردن با آن ثواب داشت ! به دندان بكشند و گاهى آن را با انگشتى كه بنمك بزنند بشويند و با چوب جارو ، چوب كبريت آن را خلال نمايند ، چنانچه اين چوب خلال از واجبات هر سفرهء مهمانى بود كه بعد از صرف غذا و دست و دهان‌شوئى كه آفتابه‌لگن به گردش ميآمد چوب جاروهائى هم كه از جارو قزوينى با ساقه‌هاى نازك يكنواخت محكم بود در بشقاب جلو مهمان بگيرند و در اين زمينه نمايشى هم داشتند كه از قول قزوينىها درميآوردند كه وقتى سفرهء مهمانى برچيده ميشد و سلمانى ضيافتچى « 90 » با آفتابه و لگن وارد ميشد . لنگى جلو كمرش بسته بود كه\r\n\r\n\r\n","description":"","footnote":"\r\n( 90 ) . از كارهاى افتخارى سلمانىهاى بعضى شهرها و تا اواخر منجمله تهران بود كه بايد در مهمانىها و عروسىها خدمت نمايد و داماد بحمام ببرد و سفره بچيند و نظارت كند و در آخر آب دست بگرداند ، آب دست گرداندن هم آن بود كه پس از صرف غذا و برچيده شدن سفره پيشخدمت با آفتابه و لگن برنجى يا مسى يا ورشو يا نقره يا طلا وارد شده لگن را جلو بزرگتر مجلس ميگذاشتند كه دستش را در آن نگاهميداشت و او با آفتابه آب ميريخت و پس از آن حوله‌اى كه روى دستش تا كرده داشت جلوش ميبرد و پس از اتمام لگن را از جلو او برداشته جلو ديگرى ميگذاشت . در اين دست و دهان‌شوئى صابون به كار نميرفت و در بعضى مجالس يك بار هم قبل از شروع به غذا كه سفره چيده شده بود آفتابه لگن ميگرداندند ، چه رسم بود كه غذا را با دست ميخوردند و سنت بود كه قبل از شروع -\r\n","page_name":" 116 ","page_number":116},
  {"content":"\r\n\r\nبجاى حوله‌اش به كار ميرفت و جارو چزّه ( جاروفراشى ) « 91 » اى به عقبش كه بجاى خلال ميآمد و چون آب دست ريخته ميشد و مهمان دست و دهان خود را آب ميگرفت سلمانى با يك حركت جلوش را به طرف او پيش ميداد يعنى حوله تعارف مينمود و چون دست و دهان خشك ميشد چرخيده پشت ميكرد و عقب خود را بطرفش پرت ميكرد و جارو را به صورتش ميزد كه يعنى خلال حاضر است !\r\n\r\nداروهاى دندان و معالجات آن\r\nاگر دندانى كند ميشد ميگفتند اين مقدمه دندان درد است كه بايد آن را با آب نمك غليظ شستشو نمايند ، يا كباب گرم بگذارند ، يا ساقه‌ى خرفه بجوند . اگر دندانى پيله ميكرد لعاب كتيرا ، نشاسته ، آب گرم دمادم در دهان ميگرفتند و از بيرون دستمال آب داغ ميانداختند . براى سفيد شدن دندان و خوشبو شدن دهان با پوست انار سائيده ، يا مازو ، يا مورد ، يا زاك سياه ، يا صمغ مسواك ميكردند ، به اين صورت كه ، انگشت بآب‌تر كرده به هر يك از آنها كه خواسته كوبيده و از الك گذرانده بودند زده بدندان ميكشيدند .\r\nاگر دندان درد از سردى بود ميگفتند كه بايد فلفل يا زنجبيل سائيده بر آن گذارند ، يا عسل و فلفل بمالند . اگر از گرمى بود ميگفتند بايد سركه و گلاب و كافور و ترياك بمالند .\r\nاگر از باد بود بايد باديان و زيره را جوشانده نيمگرم پاى دندان بگيرند ، يا باديان جوشانده با نبات بخورند ، كه اين ( باد ) « 92 » دندانى كه درد شديد عارض مينمود بسيار در اذهان بود و غالبا هر نوع درد دندان را از باد ميدانستند كه بايد آن را با دعا بادبندى نمايند ، مخصوصا كه سابقه‌اى به اين اسم يعنى باد دندان در گلستان سعدى هم آمده بود :\r\n\r\n\r\n","description":"","footnote":"\r\nبه غذا دست خود را بشويند و ثواب داشت كه ته ظرف غذاى خود را انگشت كرده و انگشتان خود را بليسند « شايد هم انگشت كردن ته ظرف غذا براى آن بوده كه بيش از اندازه‌ى شكمشان غذا نكشند و اسراف ننمايند » .\r\n( 91 ) . نوعى بوته‌ى بيابانى كه براى سوخت به كار ميرفت و از آن جارو ميبستند .\r\n( 92 ) . امراض از پنج نوع عارض ميگرديد : اول : خون ، يعنى غلبه و فشار و زيادى آن . دوم صفرا كه گرمى يعنى حرارت و خشكى در بدن وجود آمده بود . سوم بلغم كه آب و رطوبت بدن زياد شده بود . چهارم سودا كه خشكى و سردى غالب گشته بود ، و پنجم باد كه امروزه باسم اعصاب شناخته شده است و هر كس ميتوانست درد خود را به آن منتسب ساخته و راه گريز براى نفهمى طبيب بود كه چون چيزى از مرض سر درنميآورد ميگفت باد مىباشد ، چنانچه امروزه از اعصاب ميگويند .\r\n","page_name":" 117 ","page_number":117},
  {"content":"\r\n\r\n آن شنيدم كه رفت نادانى * بعيادت به درد دندانى \r\n گفت باداست زو مباش حزين * گفت آرى وليك نزد تو اين ! \r\n بر من اين درد كوه پولاد است * چون تو زان فارغى ترا باد است \r\nو اين همان درد جانگداز بود كه چون حادث ميگرديد فرياد و فغان مبتلا را به آسمان مىرساند و دور اطاق و حياطشان به دويدن ميانداخت تا آنجا كه سر به ديوار ميكوفتند كه ناچار متوسل به بادبندى ميشدند :\r\n\r\nبادبندى\r\nاز جمله بادبندى يكى اين بود كه نك چاقو يا كارد فولادى را بر روى دندان گذارده بگويند :\r\nاخرج باذن اللّه ، اخرج بنور الله ، اخرج بقدرت اللّه ، اخرج به حق توراة موسى و انجيل عيسى و زبور داود و صحف ابراهيم و فرقان محمد و چند بار بر دندان ضربه بزنند .\r\nديگر اين اسم ( مفطع ) يا ( شمعلونى ) را بر ديوار رو به قبله نوشته ميخى در حروف آن از ابتدا فرو برده با هر ميخ تأملى كرده در هر حرف كه درد ساكن شد آن را به ديوار محكم نمايند و اگر با هيچ يك از حروف درد ساكن نشد بر آن يعنى بر دندان لعن چهار ضرب بخوانند ، به اين قاعده كه انگشت بر دندان دردكن گذارده بگويند : لعن الله . . . - ثم . . . . . و . . . - ثم . . . . . و . . . - ثم . . . ثم . . . ثم . . . « 93 » و چندان ادامه دهند تا درد فرو نشيند .\r\nديگر اگر درد دندان از كرم بود كه علامتش از كرم‌خوردگى ظاهر ميگرديد : تخم تره و پيه‌بز را بايد بهم ماليده در آتش اندازند و بوسيله لوله‌اى ، چيزى قيف مانند دود آن را بدندان رسانند كه كرم‌ها را با آن هلاك بكنند .\r\nديگر دستور بود كه اگر خواهند در تمام عمر دندان درد نگيرند وقت عطسه زدن سورهء حمد بخوانند و زبان دور دهان بگردانند ، يا گهگاه سركه‌اى كه از شراب بدست آمده باشد در دهان بگيرند .\r\nديگر براى سلامت لثه و سفيد كردن دندان اين بود كه دندان را با نمك نرم بشويند و با\r\n\r\n\r\n","description":"","footnote":"\r\n( 93 ) . اسباب ديگر نفاق ميان شيعه و سنّى ، از ساخته‌هاى از ما بهتران ؟ ! جملاتى كه در هر درد و مرض و رنج و وجع به كار ميآمد و چنين تلقين شده بود كه در اين امور داراى اثر فورى مىباشد . همچنين لعن چهار ضرب ختم‌هائى داشت كه براى مهمات ميگرفتند .\r\n","page_name":" 118 ","page_number":118},
  {"content":"\r\n\r\nنمك و ذغال چوب درخت انگور كه سائيده مثل غبار كرده باشند دندان را با انگشت مسواك نمايند ، و ساده‌ترين راه علاج هرگونه دندان درد بود كه بر آن ترياك بگذارند ، يا به مقدار چند نخود از آن به صورت كشيدن استعمال نمايند كه آن را فاروق اعظم ميدانستند ، اما كمتر كسى اگر بترياك مبتلا نبود حاضر ميشد كه علاج درد با آن نمايد چه ميگفتند آنها كه عادت كرده‌اند اول با همين وسيله‌ها معتاد شده‌اند چنانچه زنانى كه حيز ميشوند اول با همين گفتن ( با يك مرتبه دادن كسى حيز نميشود ) حيز شده‌اند !\r\n\r\nمدل موهاى سر و ريش\r\nصحبت در ابتدا از سلمانىها و كار رسمى و حقيقى آنها بود ولى مطالب ديگر اصل سخن را تحت الشعاع قرار داد و فرع بر اصل چربيده كرّه از مادر گنده‌تر گرديد كه بايد سر مطالب اضافه را بهم آورم .\r\nاولا اصلاح سر و ريش در مردم عادى جز در موارد ذيل صورت نميگرفت . مگر مؤمنين دوآتشه و خشكه مقدسهاى متعبّد كه بايد هر هفته بحمام رفته سر بتراشند و آنها كه بايد محل مسح وضويشان عارى از موى و ظاهر باشد كه پيش سر را هر هفته ميتراشيدند و اعيان و اشراف و بعضى اداره‌اىها كه آراستگى سر و رو جزو شئونشان ميآمد ، در اين صورت جهت ديگر مردم ايام اصلاح روزهائى بود كه ذكر مىشود :\r\nاصلاح عيد ، مانند : عيد نوروز ، عيد غدير ، عيد قربان ، تولد حضرت صاحب ، تولد امام حسين ، مبعث ، كه در اين اصلاح‌ها هم رخت نو ميپوشيدند . ديگر براى شب عروسى ، كلوخ اندازان ( شبهاى عيش و نوش قبل از محرم و ماه رمضان ) ، براى جاهاى سنگين و مهمانىهاى معتبر كه حتما بايد رخت عوض كنند ، كه گاهى موارد بالا هم مورد توجه قرار نگرفته اصلاح سر و ريششان تا آن حد بتأخير ميافتاد كه كله‌هايشان مانند سبد و ريش‌هايشان بسان نمد گرديده ، در آن پايه كه اگر طفل كم سن و سالى داشتند و اصلاح كرده به خانه ميرفتند آنها را نميشناخت و غريبى كرده فرار مينمود ، كه گاهى اين ناشناسى تا دقايقى در زن خانه هم اثر كرده شوهر را كه تا صبح يكپارچه پشم و پيله بود و اين ساعت مثل كله‌پاچه‌ى كز داده وارد گشته بود غريبه و با اعجاب مينگريست ! همين مدرك روشن مىكند كه سلمانىها از چه سبب شغل‌هاى ديگرى را هم امثال جراحى و دلاكى و طبابت و پيشخدمتى و زالو انداختن و\r\n\r\n","description":"","footnote":"","page_name":" 119 ","page_number":119},
  {"content":"\r\n\r\nختنه بكسب خود داخل ميزدند و كسادى شغل اصليشان از همين جهت معلوم ميگردد كه در سال جز چند روز نبايد كار و مراجعه داشته باشند .\r\nبارى صورت اصلاح‌ها و مدل‌هاى آنها عبارت بود اول : از كلهء تراشيده و ريش بلند كه با آن زير گلو را نيز ميتراشيدند و ريش را كم و زياد ميكردند . دوم : كله‌ى تراشيده و صورت تراشيده با سبيلهاى چخماقى . « 94 » سوم : سرى را كه به پهناى چهار انگشت از جلو پيشانى تا پس آن تراشيده موهاى بالاى گوشها را در آن باقى ميگذاشتند بنام ( پرقيچى ) . سرى شبيه جادهء شوسه كه از تپه كشيده شده باشد . چهارم : تراشيدن جلو سر تا وسط باندازهء يك كف دست و بيشتر با برجا گذاشتن بقيهء موها در اطراف با پشت گردن تراشيده ، بنام حيدرى . « 95 »\r\n\r\n\r\n","description":"","footnote":"\r\n( 94 ) . سبيل پر كه دو طرفش را تابيده به طرف گوشها بالا بدهند .\r\n( 95 ) . علامت فرقه‌اى از دراويش حيدرى . دو فرقه در مقابل هم قرار داشتند بنام حيدرى و نعمتى كه حيدرى به سيد حيدر تونى و نعمتى به شاه نعمت الله ولى ميرسيد كه هر يك خود را برحق و پيرو على ميدانستند و ديگرى را باطل و از ريش و سبيل و اصلاح سر و ريش نيز نشانه‌اى مخصوص به خود داشتند . دو گروه مخالف كه سالها ميانشان اختلاف و خصومت و خونريزى بود مخصوصا در عزادارىهاى محرم كه در هر سال چند تن از طرفين بقتل ميرسيد . اختلافى با ريشهء سياسى و انگشت اجنبى كه جمعيت ايران را به سه دستهء متخاصم شيعه ، سنى و نعمتى ، حيدرى تقسيم كرده بود . در اين سابقه كه سحرگاهان روزى مردم در صحن كهنهء امام رضا قطعه سنگى را مشاهده ميكنند كه خدام و متوليان طبق حرفهء دكاندارى كه جهت جيب‌برى مردم هر واقعه‌اى را به اعجاز امام رضا منتسب ساخته و صورت‌سازىهائى مانند سوزاندن كف پاى شترى كه از جا نتواند بجنبد و بگويند پناه به امام رضا برده است و ياد دادن افراد ناشناسى را كه بگويند كور يا كر يا افليج بوده شفا يافته‌اند و شبانه آوردن سنگى را و نهادن آن پشت ( پنجرهء فولاد ) كه غلطان از كوه بپابوس امام آمده است ! ميگويند اين سنگ نيمه شب براى كسب شرف آمده و از امام رضا خواسته كه آن را زير پاى زوارش قرار بدهد و سيد حيدر ( تونى ) كه پيشواى فرقه‌اى از دراويش بوده آن را به صورت پلى به روى جوى وسط صحن ميافكند و ( نعمتى ) ها كه پيروان شاه نعمت الله بوده و جمعيت مخالف و نقطهء مقابل ايشان را تشكيل ميداده‌اند سنگ را كه طرف پهنش به سمت محلهء حيدرىها قرار گرفته بوده و ثواب و بركت و شرف بيشتر بايشان ميداده است ! برداشته مغاير آنكه سر باريكش به طرف ايشان باشد قرار ميدهند و حيدرىها آن را سر و ته كرده ، نعمتىها آن را برگردان ميكنند تا كم‌كم كار به كشمكش و مجادله ميانجامد و هرچند شب يك بار زد و خوردى بر سر آن واقع شده دستهء غالب بر سنگ مستحفظين و كشيكچىها ميگمارند و اينان تقويت قوا كرده بر آنان يورش برده سنگ را وارو كرده نگهبان از خود ميگذارند و هر روز دوئيت و اختلاف عظيم‌تر وسيع‌تر مىشود تا بقتل و كشتارهاى بزرگ رسيده تمام خطه خراسان را دربرگرفته از آن بديگر شهرها نفوذ مىكند و نعمتى خصم حيدرى و حيدرى دشمن خونى نعمتى ميگردد و انقلابى عظيم در مملكت برپا ميسازد و « چنان شور مىشود كه خان هم ميفهمد » و دولت ناچار به دخالت شده ناصر الدينشاه بر جلوگيرى از آن احكام غليظ -\r\n","page_name":" 120 ","page_number":120},
  {"content":"\r\n\r\nپنجم : تراشيدن تمام كله و بجا گذاشتن دسته‌اى موى بلند در فرق سر كه بيشتر اين گونه موها را به نذر علىاكبر ( فرزند امام حسين ( ع ) ) ميگذاشتند « 96 » باسم كاكل يا علىاكبرى . ششم :\r\nتراشيدن تمام سطح فوقانى سر و بجا گذاشتن اطراف و تراشيدن پس‌گردن به صورت يك نوار پهن ، مخصوص نمازخوانهاى وسواسى كه بايد جلو سرشان كاملا آب وضو بگيرد .\r\nهفتم : تراشيدن فرق سر به اندازه يك نعلبكى كه ميگفتند خاصيت دارد و مغز را خنك مىكند .\r\nبعد از اينها اصلاح متجدد مآب‌ها و تارك الصلوةها و كم‌اعتقادها بود كه موهاى بلند گذارده ، پشت سر را اصلاح كرده پيش‌قلمىها « 97 » را از شقيقه ميزدند و ريش را ميتراشيدند و زلف‌ها را به اين اشكال ميآراستند : اول : موهائى كه آن را يكسره بالا ميزدند . دوم موئى كه آن را به طرف چپ ميزدند و از بغل فرق باز ميكرد . سوم آنها كه به طرف راست ميزدند و اين نوع كم متداول بود و بعضى آن را خاص زنان ميدانستند . چهارم زلفهائى كه از وسط فرق باز كرده بالا ميزدند كه دستور شرعى درباره آن رسيده بود كه ائمه موهاى خود را از وسط باز ميكردند ، « در صورت بودن روايت از ائمه كه جملگى مو بسر داشته تا آنجا كه آن را از وسط فرق باز ميكردند معلوم نبود سنت سرتراشى از كجا بدست اين مؤمنين رسيده بود كه خود را\r\n\r\n\r\n","description":"","footnote":"\r\nو شديد صادر مينمايد ، اما اثر نكرده اختلاف هر روز بزرگتر شده نعمتى و حيدرى يكى از اسباب قتل و غارت و آزار و چپاول دسته‌ى ديگر مىشود ، بدون آنكه هيچكدام از افراد دو دسته باعث آن را دانسته سيد حيدر يا شاه نعمت الله را بشناسند و اين در وقتى به اوج رسيده خونهاى بيحساب از طرفين جارى مينمود كه ايام محرم و صفر و اوقات عزادارى امام حسين رسيده ، دسته‌هاى قمه‌زن ، سينه زن به راه ميافتاد ، كه هنوز صحنه‌هاى خونين دو فرقه كه يكى قمه ، قداره‌ها را به حالت خشم از جلو صورت بالا آورده ( حيدر حيدر ) و دسته مقابل عكس‌العمل نشان داده ( نعمت نعمت ) ميگفتند برابر ديدگانم مىباشد ، تا آنجا كه بچه‌ها و جوان يا نوجوانها هم در محلات آن را شعار قرار داده در دعواها اول با خواندن رجزى به اين صورت كه ( حيدر حيدرى حيدر ، ما دعوا داريم حيدر ، توپ توپ خونه حيدر ، ميل زور خونه حيدر ، ما دعوا داريم حيدر ) و شنيدن ( نعمت نعمتى نعمت ، هرچى به بابام رحمت ، بر گور بابات لعنت ) بجان هم ميافتادند ! انگشت ( اختلاف بينداز حكومت بكن ) ى قبل از فتنه ( بابىگرى ) كه هنوز آن ننشسته اين برميخيزد ، در حدى كه مردم از پاسخ سؤالى كه حيدرى يا نعمتى ميباشند از ترس جان و مال عاجز مانده و چون در خانهء يكى را زده از او ميپرسند كه نعمتى يا حيدرى مىباشد ؟ جهت رهائى خود را به بلاهت زده با قسم و آيه ميگويد من ورامينى ميباشم !\r\n( 96 ) . ميگفتند حضرت علىاكبر در روز عاشورا كه شهيد شد داراى چنان موئى بوده است و آن مو را جهت تقرب به او ميگذاشتند .\r\n( 97 ) . موى سر و ريش كه با تراشيدن از شقيقه جدا شوند .\r\n","page_name":" 121 ","page_number":121},
  {"content":"\r\n\r\nشبيه ديوانه‌ها ميساختند » . پنجم : زلف‌هاى بلند بچه رقاص‌ها كه مانند موهاى زنان بلند و بعضى تا كمر و پائين‌ترشان ميرسيد كه دسته كرده زير كلاه ميگذاشتند و مراجعهء آنها بسلمانى فقط بخاطر صورتشان بود كه اگر نيش زده بود آنها را كنده درستشان بكنند .\r\nبعد از اين نوبت به اصلاح داش مشدىها ميرسيد كه به اين صورت مرتب ميشدند : اول موهائى كه از اطراف سر به طرف پائين شانه كرده پشت گردن را تيغ ميانداختند . اصلاحى كه باندازهء نصف نعلبكىاى از جلو سر و شقيقه‌ها را با صورت تراشيده ، پشت گردن را پر گذاشته پائين آن را ميتراشيدند . دوم زلفى كه رو گوشىها را تا لاله‌ى گوش گذاشته پشت سر را ميتراشيدند ، كه نوع اول را پاشنه بخواب و نوع دوم را پاشنه نخواب ميگفتند . ديگر زلفى كه كلاه مشترى را بسرش گذاشته اطراف آن را با شانه و برس بلبهء كلاه برگردانده كم و زيادش را صاف ميكردند و پشت گردن را ميتراشيدند كه ( دم اردكى ) ميگفتند . دراويش هم كه موهاى بلند داشتند و ( گيسو ) نام كرده بعضى افشان و بعضى بافته به روى شانه‌ها انداخته فرق آن را از وسط باز ميكردند و قلندران كه سر و ريش و سبيل را يك جا ميتراشيدند و بعضى كه تا بدتر از هيولا شدن سر و ريش را به حال خود ميگذاشتند ، تراشيدن و نتراشيدنى كه موجب بحث و جدل‌هاى مربوط به آن در مصرعى از غزل حافظ ( آنجا كه مىگويد . . . نه هر كه سر نتراشد قلندرى داند ) ميگرديد ، كه بعضى ميگفتند سر بتراشد گفته و برخى كه سر نتراشد ميدانستند .\r\nبعد از اين اصلاحها سلمانىهاى جديد به روى كار آمدند كه اصلاح‌هاى فرم اروپائى ميكردند كه از آن جمله بود : سرهاى ( طبيعى ) كه پيش‌قلمى را از استخوان شقيقه خط انداخته زلف را بطور اندازه كوتاه كرده پشت سر را طبيعى « 98 » ميكردند و يا بالا زده يا فرق باز ميكردند ، در دو نوع خط پيش‌قلمى كه يا راست زده ، يا مثل خطى كه دستهء عينك بشقيقه مياندازد كج ميزدند . ديگر اصلاح آلمانى كه اطراف سر را تا بالاى گوش بطور طبيعى تنك « 99 » كرده از مغز سر تا جلو را گذارده از كم به زياد رسانيده آن را صاف و يكنواخت ميكردند .\r\n\r\n\r\n","description":"","footnote":"\r\n( 98 ) . اصلاح پشت سر طبيعى آن بود كه پس‌گردن را از پائين صفر گرفته هرچه به طرف بالا ميآمد مو زيادتر ميگرديد كه يكنواخت و بدون تاريك و روشن به بالا ميرسيد ، شقيقه‌ها نيز ماشين نمره دو خورده ميشد كه آن نيز به طرف بالا طبيعى ميگرديد .\r\n( 99 ) . كم ، نازك ، سبك .\r\n","page_name":" 122 ","page_number":122},
  {"content":"\r\n\r\nديگر اصلاح نيمچه مقدسين كه سر را طبق مد اصلاح كرده ، صورت را ماشين نمره چهار يا كمتر زده آن را بسر ميپيوستند ، اصلاح بچه مداح‌ها و نوچه روضه‌خوانها و پامنبرى فينه‌بسرها كه بتوانند در دل زنان و دختران پاى منبر جا بكنند .\r\nاينها نيز انواع ريش بود كه در صورت‌ها به نظر ميآمد . اول : ريش شخصيت نمايان كه از قبضه « 100 » گذشته گاهى تا بنزديك شال ميرسيد كه صاحب ريش آن را علامت بزرگى و تفوق دانسته و مردم از قول كتابها آن را نشانه حماقت ميخواندند ، با اين قصه كه مدرس ريش بلندى در كتابى ريش طويل و بلند را علامت حماقت ميخواند و تا خلاف گفته‌ى نويسنده را ثابت كند و ضمنا جلو ذهن شاگردانش را بگيرد ، چراغ را به پيش رو گذاشته ريشش را مشت كرده اضافه‌اش را براى كوتاه كردن بر شعله چراغ ميگيرد كه شعله به موها رسيده مشتعل شده دستش را ميسوزاند و براى حفظ دست ريش را رها كرده كه همه‌ى ريشش آتش ميگيرد و سبيل و مژه و ابروانش را نيز نابود مىكند و كتاب را با اين جمله حاشيه مىكند كه ( تصديق مىشود ) !\r\nدوم : ريش قبضه‌اى كه يك مشت يا دو مشت بوده باشد كه مجتهدين و پيش‌نمازها ميگذاشتند .\r\nسوم : ريش تاجرانه كه از يك قبضه و كمتر شروع شده تا به شانه و قيچى ميرسيد و زيرش را تراشيده يا طبيعى ميكردند . چهارم : ريش محرابى كه زيرش را تراشيده ، بقيه‌اش را از قبضه گرفته بشقيقه‌ها كم و گرد و مرتب ميكردند . پنجم : ريش دور گيوه‌اى كه زير و بالاى آن را تراشيده چيزى شبيه نوار دور چانه ميگذاشتند ، به صورتى كه دور گيوه‌ها را نوار ميكردند ، مخصوص دهاتىها و بعضى كسبه كه ميخواستند تظاهر زياده از حد بمذهب داشته باشند .\r\nششم : ريش نوار قيطانى كه آن را باريك‌تر از ريش دور گيوه‌اى كرده ، سبيل را از ريش جدا ميساختند و آن را ريش ( ميرزا ، محررى ) ميگفتند .\r\n\r\nانواع سبيل\r\nسبيلهاى خان‌ها و حاكم‌ها و فراشباشىها و پيرداش‌مشدىها و لوطىباشىها و امنيه‌ها و\r\n\r\n\r\n","description":"","footnote":"\r\n( 100 ) . قبضه ، مشت بسته . مشتى كه ريش را در ميانش گرفته و فشرده زيادى آن را قيچى بكنند .\r\n","page_name":" 123 ","page_number":123},
  {"content":"\r\n\r\nراهزن‌ها و ياغيان ( سىبيل ! ) تمام بود كه مثل دو دسته جارو چزّه « 101 » از دو طرف بينيشان كشيده شده گاهى سرازير و گاهى راست و گاهى سر بالا ميگرديد ، كه اينها را سبيل‌فراشى ، يا ( شلوار زردكن ) ميگفتند ، از اين متلك كه هر بيننده از ترس شلوار خود زرد مىكند . دوم :\r\nسبيلهاى پير شاهزاده‌ها و حضرت والاها و خان نواب‌ها و رئيس الوزراها و ارباب ملك‌ها كه به همان صورت با همراهى مقدارى هم از موهاى دو طرف چانه كه به آن افزوده به طرف پائين ، بسان سردم الاغ افشان ميگرديد و اين سبيلى بود كه ( از ريش پيوند سبيل ) شده بود و ( پيوندى ) ميگفتند . سوم : سبيل داش‌مشدىها و كهنه ورزش كارها و ميان‌دارهاى زورخانه كه تمام پشت لب را تا چاك دهان گرفته اندكى به طرف پائين و روى لب بالا آويخته ميگرديد .\r\nچهارم : سبيل دراويش على الهى كه ( على را خدا ميدانستند ) « 102 » و علامتشان آويختگى شاربشان « 103 » بود كه تمام لب بالا و چاك دهان و حتى قسمتى از لب پائين را ميپوشانيد .\r\n\r\n\r\n","description":"","footnote":"\r\n( 101 ) . جاروئى از نوعى خار مخصوص ، خاص فراشها . چزّه بازاى مشدد .\r\n( 102 ) . غفلت‌زدگانى كه خود را نشناخته على را ميشناختند و على را نشناخته خدا را ميشناختند . مريدانى كه على را تا سطح يك خداى مردنى كه شصت و سه سال زندگى كرد و مرد پائين آورده ، خداشناسانى كه خدا را تا حد يك مخلوق بىاختيار تنزل داده آن را در قالب وجودى سه بعدى يك و شصت قد و هفتاد و چند كيلو وزن خلاصه نمودند و بالاتر از همه ارادتمندانى كه حرف خود مراد را هم كه خود را جز بنده‌اى از بندگان و مخلوقى از آفريدگان خدا نميداند قبول نداشته « حرف زيادى نزن » كه حتما تو خدا ميباشى و خودت از آن خبر ندارى و ما بهتر از تو ميدانيم جوابش ميدادند ! من اگر خداى نخوانمت ، متحيرم كه چه دانمت ، و اگر خداى بخوانمت ، تو برى شوى و ابا كنى ! ! كه باز گلى بجمال آنها كه : من على را خدا نميدانم ، از خدا هم جدا نميدانم ، شعار ميساختند .\r\n( 103 ) . سبيلى كه تمام لب و بالا و قسمتى از لب پائين را پوشانيده باشد . اهل اين سبيل فلسفه اين شارب را هم اين طور ميگفتند كه على وقتى پيغمبر را در وفات غسل ميدهد آبى كه در ناف حضرتش جمع شده بود ميمكد كه سبيلش آغشته مىشود و آنچه دانش و كمال نصيبش ميآيد از همان آب ناف بوده كه شرب مىكند و ما نيز به تيمّن و كسب فيض سبيل را قطع نميكنيم ! اكنون بفرض صحت اين روايت هم چه ربطى سبيل آقا با سبيل على ميتوانست داشته باشد و كجا على سبيل خود را كه شارب را خود او حرام دانسته بود « بعضى رسائل آب و غذائى كه موى سبيل با آن آغشته شود حرام و بعضى مكروه ميدانند » رها ميساخته است از خود ايشان بايد پرسيد ؟ ! اما تيمّن و تبرك و كسب علم و كمال را از سبيل حضرات نميشد انكار نمود كه على آن را به آب ناف حضرت آلوده ساخت و ايشان به درد شراب و قطرات عرق و دخان چرس و بنگ و ترياك و چپق كه بطور مسلم اثر جنبى اينان بمراتب زيادتر از چند قطره آب ساده‌ى آن مىباشد ! !\r\n لب از ترشح مى پاك كن ز بهر خدا * كه خاطرم به هزاران گنه مشوش شد \r\n","page_name":" 124 ","page_number":124},
  {"content":"\r\n\r\nپنجم : سبيل جوجه مشدىها كه نازكتر از سبيل داش‌مشدىها بود و نك آنها تيز و تابيده ميگرديد . ششم : سبيل بچه اعيانها و بچه تاجرها و پسر حاجىها كه از رو و اطراف و دو طرف كوتاه و باريك شده به آن شكلهاى مدادى و ابروئى و مثل آن ميدادند . هفتم : سبيل فكلىها و خانم‌بازها كه نازك و باريك گرديده ، ( قيطانى ) ناميده ميشدند . هشتم : سبيل ادارىها و پشت ميزنشين‌ها كه از روى لب‌پر ، اما از دو طرف نازك و تيز ميگرديد . نهم :\r\nسبيلهاى تازه درآمده كه با اتحاد لباس و كلاه پهلوى مد شده متداول گرديده بود كه از دو طرف پشت لب بتدريج كم و كوتاه ميگرديد تا به اندازه ناخنى در زير بينى در فرو رفتگى لب بالا قرار ميگرفت كه بزرگشان را ( چلغوزى ) و كوچكشان را كه چيزى بفهمى نفهمى بود ( چس مگسى ) ميگفتند ، و اين اتهام از آن جهت بود كه سبيلى كه تا آن وقت نشان مردى و مردانگى شناخته شده قسم بزرگ هر كس بسر سبيل مردانهء خودش يا مخاطبش بود « 104 » و يك تار آن را گرو گذاشته با ضمانت آن هر تعهدى را انجام ميدادند به آن صورت درآمده بود كه ميشد تعداد آن را به شماره درآورد و چيزى كه فقط لكه‌اى از آن به پشت لب باقى مانده بود !\r\n\r\nمسائل مربوط به ريش\r\nاصولا قرن‌ها بود كه موضوع ريش از مسائل مهم روز بشمار ميآمد كه بعضىها تراشيدن آن را از گناهان بزرگ ميدانستند ، تا آن حد كه عملش را محاربه با امام زمان ميخواندند و كمتر منبرىاى بود كه در هر جلسه نصف منبر خود را مخصوص بحرمت و مذمت و نهى تراشيدن ريش ننمايد و اين بهترين موضوعى بود كه ميتوانستند با آن وقت منبر خود پر نموده از ريشه به ريش پردازند و از آن جمله بود منهيات زير كه : ريش‌تراش اعم از عامل و معمول ، چه آنكه ريش كسى را بتراشد و چه كسى كه حاضر بتراش ريشش شود چنان است كه موى زهار خواهر و فرج مادر خود را ميتراشد .\r\nنفرين ملائك و فرشتگان خدا شب و روز دنبالش مىباشد . دشمن پيغمبر خدا مىباشد .\r\n( مخرب ) حساب مىشود ، چه تيشه به ريشهء دين مىزند و پايهء ايمان را خراب مينمايد . رواج كفر\r\n\r\n\r\n","description":"","footnote":"\r\n( 104 ) . به سبيل مردانه‌ات قسم ، سبيلهايت را كفن كرده‌ام . . .\r\n","page_name":" 125 ","page_number":125},
  {"content":"\r\n\r\nو الحاد مىكند . تا آنجا كه بعضى ريش‌تراش را كافر حربى ميدانستند كه بايد با او محاربه بكنند و بعضى كه از اين نيز گذشته خريد و فروش و وارد كردن و ساختن تيغ را از آنجهت كه امكان داشت گاهى هم با آن ريش تراشيده شود و همچنين سنگ‌ساب و چرم آن را حرام ميدانستند و حداكثر تخفيفش اين كه بعضى آن را ( احوط ) ميگفتند كه اگر خريدار آن را براى تراشيدن سر ابتياع نمايد و فروشنده يقين كند كه خريدار فقط جهت تراشيدن سر آن را خريدارى مىكند با قيد احتياط بلا مانع مىباشد ! و نرم گفتارترينشان اين كه نهى از منكر ريش‌تراشى و امر بمعروف ريش‌گذارى را از جمله وظايف هر فرد مسلمان ميخواندند كه مقدم بر تمام اوامر و نواهى دين مىباشد ، و نظرات عقلانى و تهديد و تنبيهاتشان از اين قبيل كه تراشيدن صورت مرد را بىآبرو ميسازد ، چنانچه نام ريش را ( محاسن ) كه خوبىها مىباشد گذارده‌اند و مرد با آن حسن صورت و سيرت پيدا مىكند ، و اين تنبيه كه صورت تراشيده حالت و سيماى ايمان را از صورت مؤمن خارج ميسازد . با تراش ريش فك‌ها را زمستان سرمازده دندانها فاسد ميشوند و در تابستان حرارت مستقيم آفتاب پوست صورت را خراب مىكند . ملك‌هاى موكل ثواب و عقاب كه در دو شانه‌ى چپ و راست هر كس هستند دائم ثبت گناه براى ريش‌تراش ميكنند . شب اول قبر نكير و منكر ريش‌تراش را در زمرهء كفار به حساب ميآورند ، تا مطالب علمى آنها كه رفتار امام براى مأموم حجت مىباشد كه بايد پا جاى پاى او گذارد و پيغمبر و ائمه بهترين حجت براى مسلمين ميباشند كه آنها را بايد سرمشق داشته باشند ، مرد مسلمان نبايد از صورت امام و پيغمبر خود اعراض بكند كه اين مخالفت مستقيم با آنها مىباشد . شير را بچه همى ماند به دو - تو به پيغمبر چه ميمانى بگو ، كدام پيغمبر و امام ريش ميتراشيد كه تو ميتراشى ؟ ! و الى آخر كه چون در صحراى محشر ريش‌تراش را جزء امت پيغمبر به حساب ميآورند ، پيغمبر از آنها رو گردانده اظهار ناآشنائى مىكند و از قبول امتى ايشان سرباز مىزند !\r\nاما با اينهمه با روى كار آمدن رضا خان و تبليغات پيگير ضد ريش و جوانب آن روز بروز بر كساد ريش و رواج بيريشى افزوده ، همراه اين گونه سخنان كه مرد تراشيده رو به نظر زن بهتر جلوه مىكند و حرف ( تا تيغ از فرنگ ميآيد مردها جوان ميباشند ) كه اين قول را تأييد مينمود و همچنين نفرتى كه زنها از صورت پرپشم اظهار داشته بد و بيراه‌هائى كه به ريش و ريش‌دار ميگفتند « 105 » هر دم ذلت ريش را زيادتر ميگرداند ، اين نيز دو تصنيف در مذمت ريش\r\n\r\n\r\n","description":"","footnote":"\r\n( 105 ) . مظفر الدينشاه از دلقكش سئوال مىكند زمان من خوشترت ميگذرد يا زمان شاه بابايم جواب ميدهد هيچكدام ! زمان پدرت ريش‌دار ميپسنديدند من بيريش بودم و زمان شما بيريش ميپسندند من با ريش ميباشم .\r\n","page_name":" 126 ","page_number":126},
  {"content":"\r\n\r\nبود كه ساخته شده بود :\r\n شوهر من گوهر مخزن ميخواد * ريشش مدام شانه و روغن ميخواد\r\nمرغ شده دانه و ارزن ميخواد * دو زن داره بازم دلش زن ميخواد \r\n*\r\n شوهرى دارم كه نود سالشه * ريش سفيدش تا پر شالشه\r\nهر جا ميره بچه‌ش بدنبالشه * دو زن داره بازم دلش زن ميخواد \r\n*\r\n ميكشه از غصّه پياپى حشيش * جاى حنا بسته به ريشش سريش \r\n آخ كه اين دمدمى گه بريش * دو زن داره بازم دلش زن ميخواد \r\nدوم :\r\n يك سال مثال خرس باشى * تا يك شب عيد ريش بتراشى\r\nشوهر نبود چنان تو لاشى * بدتر ز حسينقلى آشى\r\nاگه شوور توئى شوور توئى ميخوام نباشى * با اين پك و پوز ريغنه ماسى\r\nبا ريش دراز حاج آغاسى * دايم توى كوچه‌ها پلاسى\r\nدنبال زنا بفكر . . . . * حرفت پيش من بَد و فحاشى\r\nاگه شوور توئى شوور توئى ميخوام نباشى * زن ريخت و پُز قشنگ ميخواد\r\nمستانه سرِ ملنگ ميخواد * پاكيزه و شوخ و شنگ ميخواد\r\nيارى چو حريف جنگ ميخواد * نه مثل تو نكبتى و لاشى\r\nاگه شوور توئى ، شوور توئى ميخوام نباشى * يك وقت نشد تو در زمانه\r\nيك روز بياورى به خانه * آجيل و انار و هندوانه\r\nتيغى بكشى به روى و چانه * خرجم با خودم آقام تو باشى\r\nاگه شوور توئى ، شوور توئى ميخوام نباشى * زنها همگى ز پير و برنا\r\nدارند بتن لباس زيبا \r\n\r\n","description":"","footnote":"","page_name":" 127 ","page_number":127},
  {"content":"\r\n\r\n از اطلس و تور و وال و ديبا * تنها منم اينكه فصل گرما\r\nپيرهن بتنم گليم كاشى * اگه شوور توئى شوور توئى ميخوام نباشى\r\nدختر عموى ننه‌م صديقه * با آنكه شده به يارو صيغه\r\nيك شب نكنه اگر دو تيغه * مردك رخ و گونه تا شقيقه\r\nاوضاش شود ز هم تلاشى * اگه شوور توئى شوور توئى ميخوام نباشى \r\nيا اين مخمس :\r\n اى بى سر و پا اينكه ببينم به تو ريشه ؟ * يا جاى كنه ، جاى كك و جاى شيپيشه\r\nاينطور كه بر روى تو اين خنجر و نيشه * دانم بيقين زندگيم با تو نميشه\r\nبايد بكنم فكربتى خوشگل و شنگول * مرداى همه تازه و تر چون گل شب‌بو\r\nمالِ من بيچاره چنان بته‌ى جارو * يك شام نشد تا كه بيايد ببرم او\r\nمشتى نكنه در دهن و گوش و چشم مو \r\n بر من نجهد زشت‌تر از بختك و از غول \r\n\r\nسلمانىهاى جديد\r\nچنان كه گفته شد در خلال سلمانىهاى مذكور سلمانىهاى جديدى هم كه مدلهاى اروپائى را در اصلاح به كار ميبردند تك تك ظاهر ميشدند ، با اين صورت كه چون اندك‌اندك اعمال جراحى و دندان‌كشى و مانند آن درباره سلمانىها ، مخصوصا سلمانىهاى تازه كار و تازه دكان باز كرده‌ها از طرف بلديه « 106 » غدغن ميگرديد و دستوراتى براى ريخت و رؤيت دكانهايشان صادر ميشد ناچار شاگردهائى كه دكان‌دار ميشدند مجبور به اين بودند كه اولا دست‌اندازى به كار استادهاى خود كه تقريبا طبيب مجاز يا جراح مجاز شناخته شده بودند نكرده فقط به كار اصلاح سر و ريش بپردازند و در ثانى دكانهاى خود را از هر جهت نظيف و مرتب نمايند و در ثالث مشتى مشتريان ( آلامد ) « 107 » بدور خود جمع و هر يك براى جلب مشترىى بيشتر كار و هنر تازه در اصلاح ارائه نمايند كه از آن جمله بودند : ( خاصه خان\r\n\r\n\r\n","description":"","footnote":"\r\n( 106 ) . شهردارى .\r\n( 107 ) . كلمه‌اى تازه درآمده مخصوص زمان خود بمعنى مد تازه ، فرنگى مآب ، نوظهور ، شيك ، خوش ظاهر .\r\n","page_name":" 128 ","page_number":128},
  {"content":"\r\n\r\nسلمانى ) در ميدان شمس العماره . ( استاد قاسم رستگار ) در خيابان چراغ برق . ( خاصه تراش ) اول توپخانه ( يوسف خان ديارمند ) در خيابان چراغ برق . ( ارمناك ) خيابان رفاهى و چند كارگر نامى مانند ( حسين بلند ) ، ( حاجى خان ) ، ( عظيم آقا ) كه مشتريان مخصوص به خود داشته بهر دكان كه ميرفتند علاوه بر اجرت كارگرى مشتريانشان هم كه دنبالشان ميرفتند سرقفلىاى داشتند كه بابت آنها هم چيزى اضافه مزد ميگرفتند .\r\nضمنا لفظ خاصه‌خان و خاصه‌تراش از الفاظى بود كه با شهرت ( خاصه‌خان اصل ) كه ، هم كارش مرغوب بود و هم در دربار رفت‌وآمد داشت و شاهزاده‌ها را اصلاح ميكرد به ديگران نيز سرايت كرده ، القاب سلمانىها گرديده بود و احترامى بود كه در مجالس و محافل به آنها گذاشته ميشد و كلمه‌اى بود كه بعد از لفظ ( استاد ) در دهان‌ها ميافتاد ، چه تا قبل از ظهور خاصه خان ، كسى سلمانى را جز با نام استاد نميشناخت با شاهد اين بيت :\r\n سرم را سرسرى متراش اى استاد سلمانى * كه هر كس در ديار خودسرى دارد و سامانى \r\nو از آن پس بود كه كلمه استاد از قرب منزلت افتاده هر كس سلمانى استاد خطاب مينمود چنان بود كه به او دشنام ميدهد ، چنانچه براى ديگر صاحب حرف ناشايست شده بود و جوابش اين بود كه ( استاد سر حمام مىباشد ) و بجاى آن كلمات خاصه‌خان و خاصه‌تراش بود كه سخن آنها را مقبول مينمود .\r\nدر هر صورت كم‌كم دكانهاى سلمانى خيابانها سر و صورتى ميگرفت و ميز و صندلىهاى مخصوص سفارش ميشد و آئينه‌هاى افقىى غير مايل كه به ديوار ميچسبيد با قاب چوبى لاك و الكلى مرسوم ميگرديد و لنگ‌هاى قرمز حمامى با لنگ‌هاى سفيد از چلوار عريض و دستمالهاى كوچك پشت‌گردنى و دستمال‌هاى مخصوص صورت‌تراشى اطو كرده جا عوض مينمود و عكس و دورنما و ماسكه و ساعت و مانند آن زينت‌بخش در و ديوار ميآمد و دستشوئىهاى سرپائى آئينه شيردار جاى آفتابه‌لگن‌هاى دستى را ميگرفت و اصلاح‌گران قبا دراز شال بسته‌ى ريش پهن كله تراشيده‌ى بدقيافه ، جاى خود را بجوانان نوخاسته و شاهد پسران نورسته ، با سر و روى زيبا و البسه‌ى آراسته و روپوش سفيد ميدادند و ادب و آداب نيز به اين احوال متغيّر ميگرديد :\r\nاگر سلمانىهاى قديمى فرچه و صابون نميدانستند و سر و صورت را با آب خيس كرده با كف دست مالش ميدادند اينها فرچه و صابون به كار ميبردند و اگر آنها جز تيغ و احيانا\r\n\r\n","description":"","footnote":"","page_name":" 129 ","page_number":129},
  {"content":"\r\n\r\nيكى دو ماشين نمره يك و دو نداشتند اينها شانه‌ها و تيغ‌هاى متعدد و ماشين‌هاى گوناگون داشتند كه وسيلهء آنها موى پس گردن را از صفر به زلف بلند برسانند و اگر آنها هنگام اصلاح مانند نقالهاى كهنه‌كار با حرف‌هاى پرت و پلا آسمان و ريسمان را بهم بافته ، داستان‌سرائى و پرچانگى ميكردند ، اينها اصولا لب از لب نگشوده حرف نميزدند ، و اگر از سر و روى آنها چرك و كثافت بالا ميرفت ، اينان منزّهات و طيباتى بودند كه ميشد مثال گل بويشان كشيد و علاوه بر طراوت جوانى و حلاوت زيبائى و حركات دلربا هر صبح توسط استاد سر و روى و پيراهن و يقه حتى دندان و ناخنهاى آنها معاينه ميگرديد كه دندانهايشان كثيف نبوده تيزى ناخنهايشان پس گردن مشترى را كه با آن لنگ فرو مىبرند نخراشيده آزار نرساند ، تا آنجا كه ناخنها را پس از گرفتن سوهان كشيده لطيف نمايند ، الى آخر كه ريش درآمده‌هايشان هر صبح قبل از شروع به كار ريش خود را بتراشند و بىريش‌هايشان سرها را شانه زده ، عطر و ادكلن استعمال نمايند ، و از ممنوعات بود كه در صرف غذا سير و پياز و تره و ترب كه بدبو بود ، از آنجا كه دهان خود نزديك صورت مشترى ميآوردند مصرف ننمايند ، همچنين غدغن اكيد داشتند كه در ساعات كار استعمال سيگار و چپق و مثل آن نكرده و چنانچه بعد از ناهار مصرف كنند دهان را با حب ( سن سن ) كه بجوند خوشبو نمايند و هنگام ورود مشترى به او سلام و تعارف كرده موقع خروج تا دم در او را بدرقه كرده عقبش تعظيم بكنند .\r\nاين نيز مختصرى از ترتيب اصلاحهاى آنها بود كه شرح مىشود :\r\nقبل از ورود به بحث بايد متذكر شوم تا پيش از اين توالت كردن كه بزك كردن نام داشت در مرد از زمره معايب و ننگ و وقايح عظيم بشمار ميآمد كه جز رقاص‌ها و بچه رقاص‌ها به آن راضى نميشدند و با تشكيل همين سلمانىهاى جديد و نوع اصلاح‌هاى تازهء آنها بود كه ( توالت ) نيز از جمله شرايط اصلاح معلوم گرديد ، با ذكر اين محاسن و دانسته شدن اينكه ادكلن مانع جوش صورت و سوزش جاى تيغ مىشود و زهركش « 108 » مىباشد ، ادكلن در سلمانىها وارد گرديد و با تبليغ اينكه ( كرم ) صورت را نرم مىكند كرم به كار آمد و با فهميده شدن آنكه پودر منافذ جاى تيغ پوست را ميپوشاند و مانع ورود كثافت به پوست مىشود پودر مورد استعمال پيدا نمود ، كه براى مرتب واداشتن موهاى سر هم ( پماد ) « 109 » را خود\r\n\r\n\r\n","description":"","footnote":"\r\n( 108 ) . ميكرب‌كش ، چه هنوز ميكرب و نام آن شناخته نشده بود .\r\n( 109 ) . روغن سفت معطرى شبيه گريس كه با آن موهاى وحشى را رام كرده مرتب ميداشتند ، باسم پماد .\r\n","page_name":" 130 ","page_number":130},
  {"content":"\r\n\r\nسلمانىها رايج ساختند و به اين ترتيب توالت مردها جزو امورى شد كه بايد تاريخچهء آن را مربوط به همين دوره قبول بكنيم .\r\nبارى پس از تمام شدن اصلاح سر و صورت توسط پادو لگن برنجى و آفتابه جلو ميآمد كه لازم است در اين مورد كمى پا به عقب يعنى به زمان آفتابه لگن بجاى دستشوئى گذاشته به وظايف شاگرد پادو نظر بكنيم . بمحض ظاهر شدن مشترى در پشت در پادو بايد آن را برايش گشوده و اگر حصيرهاى رشته‌اى جلو در بود پس زده با تعارف داخلش نمايد و اگر بانتظار مينشست روزنامه به دستش بدهد و زير سيگارى جلوش گذارد . اگر تابستان بود بادبزن حصيرى به آب زده به دستش بدهد و اگر زمستان بود ذغال سنگ در بخارى ريخته آن را سيخ زده شعله‌اش را تند نمايد ، و آب ميخواهد آب برايش بياورد و آتش ميخواهد جلو چپق و سيگارش كبريت بكشد ، تا به روى صندلى كار براى اصلاح بنشيند و آنگاه همچنين اگر هوا گرم بود بادبزن بدست داشته از اول تا به آخر بباد زدنش بپردازد و ضمنا مترصد ديگر كارها از جمله دستور و اشارات استاد كه آب گرم بخواهد و جاى صابونش تميز شود و كاغذ صابونش برداشته شود و مواظب در باشد و لباس مشترى ديگر را كه ميخواهد برود بگيرد و بقيهء كارها تا كار سر و صورت مشترى تمام شده آفتابه لگن بياورد .\r\nچنانچه ذكرش گذشت دستشوئى سرپائى « 110 » كه جلوش ايستاده شيرش را باز كنند تازه به روى كار آمده همگان با آن آشنا نشده بود ، مخصوصا كه ميگفتند شتك و ترشحش نجسشان ميسازد و با بودن آن هنوز آفتابه لگن نقش خود را حفظ كرده بود و او چنان بود كه آفتابه لگنى شبيه آفتابه لگن‌هاى سرسفره ، با تفاوت آفتابه‌اش كه شكل آفتابه‌هاى معمولى را داشت اما كوچكتر كه آفتابهء وضو « 111 » گفته ميشد و لگنش كه يك طرف لبه‌اش نيم هلال بريده شده به اندازه گردنى كه در آن نشيند جاسازى شده بود ، از برنج يا ورشو كه به كار شستن صورت مشترى ميآمد به اين قاعده كه پس از اتمام تراش صورت پادو آن را جلو آورده لگنش را بدست مشترى و آفتابه‌اش را بدست استاد ميداد كه استاد لگن را به زير چانه مشترى به گلويش محكم ساخته اگر مشترى نگاهداشتنش را بلد نبود حوالهء پادو ميكرد و خود آب\r\n\r\n\r\n","description":"","footnote":"\r\n( 110 ) . چيزى كمد مانند كه منبع آبى بالا و سطلى براى فاضل‌آب در زيرش با لگنى كه روى جعبه‌ى سطل قرار گرفته و شيرى كه از منبع آب و آئينه آن بيرون آمده بود .\r\n( 111 ) . آفتابه‌اى كه زمستانها هم آن را جهت آب گرم كنار پايهء كرسى ميگذاشتند .\r\n","page_name":" 131 ","page_number":131},
  {"content":"\r\n\r\nريخته ، صابون زده ، با ابر ( اسفنج ) شروع بشستن مينمود .\r\nاين كار نيز قواعد و ملاحظات بسيار داشت كه استاد بايد در آب ريختن و شستن صورت مشترى رعايت آن را نموده آب مستقيم به روى بينيش نريزد و كف صابون را در بينيش ننمايد كه نفسش را بند آورد و پادو كه لگن را با حساب به گردن مشترى بچسباند و زياد فشار نياورد كه خفقانش بدهد و شل نگيرد كه آب از يقه‌اش پائين بفرستد و چه زياد هم كه همين اتفاقات واقع شده ، در اثر آب مستقيم به روى بينى مشترى نفسش تنگ شده لگن را پس زده آب بيقه‌اش سرازير ميشد واويلا بود كه چه اوقات تلخىها ببار ميآمد ، از آنجا كه كسى كه از ترشحى ترسيده پاى دستشوئى نرفته بود اكنون همهء بدنش خيس و نجس شده بايد تمام لباسهايش را عوض و بحمام رفته تطهير بكند !\r\nبارى پس از اتمام كار شستشو پادو بايد حوله را داده لگن را بردارد و آن را شسته بجاى خود به ميخ بياويزد و در تمام شدن كار و بلند شدن مشترى از روى صندلى لباسش را گرفته به تنش بپوشاند و كلاهش را برس زده به دستش بدهد و از سر تا پا ماهوت پاك كنش بكشد و دستمال روى كفشهايش بكشد و چون ميرود در را برايش بگشايد و با تعظيم بدرقه‌اش نموده ، اگر شاگردانه‌اى چيزى گرفته است تعظيم ديگر كرده ، آن را برده در قوطى دخل كه بايد با كارگرها يا استاد قسمت كند بيندازد « 112 » و بنظافت دكان از جارو و گردگيرى ميز و صندلى و فرچه جاى صابون‌شوئى كه بعد از كار هر مشترى بايد انجام شود بپردازد .\r\n\r\nوسائل جديد\r\nاز جمله وسائل نوظهورى كه آن روزها در بعضى سلمانىها پيدا شده بود و با آن جلب مشترى ميكردند اول چراغ الكلى شيشه‌اى و در بعضى دكانهاى شيك‌تر ورشوى اشعه‌افشان كه با فشار لاستيكى شعلهء الكل از آن خارج ميگرديد و با آن تيغ و ماشين را سوزانده ضدعفونى ميكردند ، چراغى داراى دو مخزن كه در يك مخزنش نفت و در ديگرش الكل ريخته ميشد و چقدر مورد توجه و تماشائى گرديده بود . ديگر ماشين ته‌زنى كه خلاف ماشينهاى ديگر كه دندهء روئيش كار ميكرد دندهء زيرش حركت مينمود و نزديك به تيغ صورت را تميز مينمود .\r\n\r\n\r\n","description":"","footnote":"\r\n( 112 ) . هرگز بيش از سكه‌اى كه پشيز بود و از يك شاهى ، صد دينار زيادتر نميآمد شاگردانه داده نميشد .\r\n","page_name":" 132 ","page_number":132},
  {"content":"\r\n\r\nديگر ماشين گوش و بينىزنى كه چيزى مانند قوه قلمىهاى چراغ‌قوه بود و با حركت دادن دسته‌اش دنده‌هايش كه گرد بود و بر سرش قرار داشت گردش دورانى مينمود و در داخل بينى و گوش رفته موهاى آن را زدوده پاك مينمود ، و بعد از آن بادبزن ماشينى كه پروانهء اتومبيلى را تسمه انداخته پادو چرخ آن را كه طوقه دوچرخه‌اى بود چرخانده آن را بگردش درميآورد و فضا را خنك مينمود ، كه اين نيز در هر دكان موجب اعجاب گشته مشتريان زيادى را براى تماشا ميكشيد ، اما چندان دوامى نتوانست داشته باشد كه باز جاى خود را به بادبزن‌هاى حصيرى واگذاشت ، و پس از آن تعويض ريخت كارگرها و پادوها به البسهء زيبا با سر و روى آراسته ، همراه يقه و كراوات و صورت تميز كرده و زلف آراسته كه خوشگلترينشان بايد جلو در بايستند و در آخر قبوض آبونمان در دسته‌هاى ده ورقى با تخفيف يك اصلاح در ده اصلاح كه صرفهء مشترى در نظر گرفته شده بود ، پديده‌هائى كه زيادتر از همه بچه خوشگل‌هاى آن جلب توجه مينمود .\r\nالبته فراهم كردن اين گونه شاگردها هم در آن حال بود كه صاحب دكان بدش نميآمد اگر صورت‌پسندها و دل‌پروازها به دكانش رو آورند و لذا آنان نيز هر يك با شيوه و حيله و شگرد خاصى اصلاح را وسيله ساخته كسب فيض ميكردند ؛ يكى با قناعت باينكه فقط از زيبائى رخسار كارگر و پادوى دكان بهره‌مند بشود و يكى بلكه بتواند راه ملاقات خارج از دكان را باز بكند ، كه يكى نوبت اصلاح را زياد كرده ، يكى انعام مخفيانه و قابل توجه ميپرداخت و يكى اسكناس جلوش ميشمرد و وعده نويدش ميداد ، تا كم‌كم ميتوانست از زير لنگ دستى به بدن پسرك رسانده و در خلوتى دكان كه كار را به ليس و بوس رساند ، بعضى هم كه جهت شاگردها راه دوستى و مراوده را با استاد باز كرده وى را به گشت و گذار برده مهمانيش داده مهمانش ميشدند و بريز و بپاش ميكردند ، شايد با آن وسيله بتوانند به مقصود دست بيابند و ( بخاطر بچه به مادر قند و كلوچه ) ميخورانيدند ، اما بودند شاگردانى هم كه با داشتن وجاهت داراى نجابت فطرى بوده ، با هر حركت ناپسند مشترى مرافعه‌اى به راه ميانداختند .\r\n\r\nمن سر كله گنده‌ها را اصلاح ميكنم ؟ !\r\nاز سلمانىهاى جديد يكى هم سلمانى آرمناك ارمنى واقع در خيابان ( رفاهى ) بالاى لاله‌زار بود كه هم مغازه‌اش بفرم جديد آراسته و هم خودش صاحب برورو بود كه جلب مشترى\r\n\r\n","description":"","footnote":"","page_name":" 133 ","page_number":133},
  {"content":"\r\n\r\nمخصوص مينمود و هم يكى دو كارگر و پادوى خوشروى و هم دستشوئى سرپائى داشت ! و هم چراغ الكلى كه دكانش از ديگر دكانها ممتاز مينمود ، و تنها او بود كه اجرت اصلاح چهار پنجشاهى و حداكثر دهشاهى را به يكقران و در بعضى مشتريان تا دو قران ترقى داده بود و اينك واقعه‌اى از عمل مشترىاى با او كه ذكرش خالى از مزه نميباشد :\r\nوقتى كسى با پسر شش هفت ساله‌اش بدكان او ميرود و پس از اصلاح يك قران به لب ميز كه به خيال خودش زيادى هم داده ميگذارد و بيرون ميرود ، اما هنوز چند قدمى دور نشده بوده كه شاگرد آرمناك صدايش كرده ميگويد استادش ميگويد خيلى هم ميخواستى كم داده باشى اين پول اصلاح خودتان بود و مال پسرتان باقى مانده كه يك قران ديگر بايد بپردازى .\r\nمشترى كه تا بخاطر داشته نه در طفوليت خودش كسى بابت پول اصلاح و حمام و خياطى و تعمير كفشش چيزى به كسى داده بوده و نه از جهت بچه‌هايش كسى از او چيزى مطالبه كرده بوده است و اين اولين بار بوده كه ميشنيده بابت بچه هم بايد چيزى بپردازد و مخصوصا كه جلو مردم شرمنده شده بوده با عصبانيت برگشته با آرمناك بگومگويشان مىشود تا آنجا كه آرمناك ميگويد برايش سرگنده و كوچك فرق نميكند سر ، سر مىباشد بلكه اصلاح سر بچه كه درست نگه نميدارد و گردنش را ميدزدد و اذيت مىكند بمراتب زحمتش زيادتر مىباشد و اضافه مىكند اصلا دكان او جاى بچه و اينجور آشغال‌كله‌ها نميباشد كه او سركله گنده‌ها را اصلاح مىكند و با زور يكقران ديگر از او دريافت مىكند .\r\nمشترى هفته ديگر با دل‌پرى سوار خرى شده براى اصلاح به پيش او ميرود و پس از اتمام كار خود بيرون آمده خر را به داخل دكان ميكشاند و ميگويد بيزحمت سر رفيقم را هم اصلاح بكنيد و اينهم پول اصلاح دو نفريمان و دو قران روى ميز ميگذارد و ميگويد اما خواهش ميكنم سرش را كمتر از نمره چهار نزنيد كه بيك مهمانى جا سنگين ميخواهد برود و ريشش را هم از ته بتراشيد و ادكلن و پودر و كرم هم به صورتش بزنيد كه من خيلى تعريف دكان شما را پيشش كرده‌ام !\r\nآرمناك كه مشترى را شناخته بوده متوجه مىشود كار از كجا آب مىخورد ، هرچه با زبان خوش و تملق پيش ميآيد كه مزاحم كاسبى او نشود و الاغ را از دكانش بيرون بكشد بخرجش نميرود و ميگويد تو گفتى سر ، سر مىباشد و برايت كوچك و بزرگ فرق نميكند و\r\n\r\n","description":"","footnote":"","page_name":" 134 ","page_number":134},
  {"content":"\r\n\r\nاز دم ، پول اصلاح يكقران مىباشد منهم كه پولش را جلو تقديم كردم و گفتى من سر كله‌گنده‌ها را اصلاح ميكنم اينهم سر كله‌گنده‌ها ، معطل نكن راهش بينداز بايد به كارهاى ديگرمان برسيم ، و جمعيت بيكاره هم كه خر را داخل دكان مشاهده ميكنند ازدحام كرده كار خنده و مسخرگى بالا گرفته عده‌اى حق را بجانب آرمناك و دسته‌اى به طرف مشترى ميدهند ، تا در آخر كه مصلحين دخالت كرده پول هر دو اصلاح را گرفته پسش داده خر را بيرون كشيده آشتيشان ميدهند ، و همين سببى مىشود كه ( عدو سبب خير ) شده آنهائى هم كه تا آن روز دكان آرمناك و خود او را نميشناخته‌اند شناخته اسمش بر سر زبانها افتاده صاحب شهرتى بشود و از آن پس واقعا كله‌گنده‌ها بدكانش راه پيدا كرده سر آنها را اصلاح بكند !\r\n\r\nديگر مطالب سلمانىها و اصلاح زنان\r\nدو كارگر زبده نيز در ميان سلمانىهاى آن روز بود ، يكى استاد عليقلى كه ريش را با قيچى مثل تيغ از ته ميزد و هنوز به ماشين عادت نكرده ، يعنى سنت ديرينه‌ى تيغ و قيچى را حفظ كرده ماشين را كه پديده‌ى تازه بود نپذيرفته بود ، ديگر ابراهيم پاشائى مهاجر كه هر نوع سر را فقط با يك تيغ و قيچى اصلاح مينمود ، كه اين شامل هر نوع اصلاح ، اعم از پشت گردن ( طبيعى ) و ديگر تا سرهاى ( آلبرس ) و ( آلمانى ) و غيره ميگرديد و روى و توى زلف را با تيغ كم ميكرد و اصولا ماشين به كار نميبرد و اهميت اين فنون را البته صاحبان فن درك ميكنند .\r\nتابلوهاى جوراجور زير هم بر سر در سلمانىها از همين زمان يعنى با روى كار آمدن سلمانىهاى جديد باب شد ، چه تا آن وقت سلمانىاى تابلو نزده بود ، از اين قبيل : سلمانى خاصه‌خان ، سلمانى تميز ، سلمانى هنر ، سلمانى دقت ، سلمانى نظيف ، يا بعضى كه بنام فاميلى مانند : آرايش و ديارمند و رستگار تابلو ميزدند و سلمانىهاى خيابان رفاهى و لاله‌زار كه غير از فارسى اسم فرانسه‌ى آن را هم مثل  Coafor  به لاتين يعنى ( كوافور ) زينت‌بخش تابلوها ميكردند و اينها كسانى بودند كه اگر خود ، ارمنى يا كليمى هم نبودند مشتريان غير مسلمان را هم اصلاح ميكردند ، چه جز اينها ديگر سلمانىها از پذيرفتن مشتريان غير مسلمان اجتناب ميورزيدند ، تا آنجا كه بعضى اين موضوع را تابلو كرده يا بمقوا نوشته پشت شيشهء دكان ميآويختند ( غير مسلمان اصلاح نميشود ) . يا ( ورود اشخاص غير مسلمان ممنوع ) . يا ( از اصلاح غير مسلمان معذوريم ) . يا ( ورود افراد خارج از مذهب اسلام به اين سلمانى ممنوع\r\n\r\n","description":"","footnote":"","page_name":" 135 ","page_number":135},
  {"content":"\r\n\r\nمىباشد كه در صورت فهميدن نصفه كاره بلند ميشوند ! ) اگر چه همگى آنها دروغ گفته تابلوها را براى اغفال مردم و تبرئه خويش ميزدند . « 113 » ، اما تابلوهائى هم در پشت شيشه سلمانىهاى قديمى آويخته بود كه با حقيقت مطابقت مينمود ، تابلوهائى كه بر ردّ ريش‌تراشى زده شده بود به اين مضامين ( از تراشيدن ريش معذوريم ) . يا ( در اين سلمانى ريش تراشيده نميشود ) . يا اين تابلو ( از گرسنگى اگر نباشم - من ريش ترا نميتراشم ) و تابلوهائى در جهت ختنه يا سنت به اين صورت ( ختنه اطفال بىبضاعت مجانى است ) به همان كيفيت كه نوشته شده بود .\r\nبا تغيير فرم سلمانىها و زينت دكاكين و پنهان شدن مغازه‌هايشان با كاغذهاى پشت شيشه‌اى كه امروزه دوباره متداول شده است و پيدا شدن لوازم توالت و قيافه‌هاى جديد اصلاح هم بود كه كم‌كم پاى دختر بچه‌هاى شش هفت تا دوازده سالهء متجددين هم بسلمانى بازگشته بفرم‌هاى آلاگارسون « 114 » و چترى و آلامد « 115 » اصلاح ميشدند تا كم‌كم كه كشف حجاب بميان آمده اصلاح زنانه هم كه تا آن روز حتى تصورش هم بخاطر كسى نميگنجيد كه سر زنى را مردى اصلاح و مرتب بكند معمول گرديد و فر و آرايش آنها نيز متداول گشت و از بركت آن سلمانىها رونق گرفته ، بىبرگ و نواهايشان هم كه تا آن روز استطاعت سه قران پول يك زن هرجائى شهر نوى را نمييافتند وسيله‌ى آن به نان و نواله رسيده كام دل دلخواه از جنس زن برآوردند !\r\n\r\nنصف آدم\r\nدر داستان سلمانى آرمناك گفته شد كه تا آنزمان اصولا پرداخت هيچگونه دستمزدى جهت اطفال تا ده ، دوازده ساله از دوخت و دوز لباس و تعمير كفش و سرتراشى و حمام و سوارى اسب و الاغ و واگن و درشكه معمول نبود كه اگر هم همراه بزرگتر خود يعنى مادر و پدر رفته بود انعام يا رشوهء رجوع كار همان بزرگتر به حساب ميآمد ، و يا شايد هم ملاحظه‌اى بود كه از قديم به اشخاص معيل منظور شده بود و يا پرروئى بزرگترها كه جهت اطفال چيزى\r\n\r\n\r\n","description":"","footnote":"\r\n( 113 ) . تابلوهائى كه براى رفع ايراد و اعتراض مشترىهاى مسلمان كه اكثريت داشتند ميزدند .\r\n( 114 ) . فرقى كه سر را از اطراف شانه كرده زيادى آن را از زير لالهء گوش زده و صاف كرده پشت گردن را ميتراشيدند و جلو آن را از پيشانى يك‌ور ميزدند .\r\n( 115 ) . آلامد ، فرمى كه اطراف سر را پسرانه كوتاه كرده جلو آن را چترى ميزدند .\r\n","page_name":" 136 ","page_number":136},
  {"content":"\r\n\r\nنميپرداختند و يا داخل آدم ندانستن كودكان كه آنها را حقير و بدون ارزش ميدانستند ، تا اواخر كه پسران ده پانزده ساله و دختران دم بخت را هم مردم جزء بچه‌ها به حساب آورده وجهى بابتشان نميپرداختند ، تا آنكه ماشين دودى « 116 » راه شاه عبد العظيم ، بچه‌ها را هم نصف آدم حساب كرده برايشان بليط نصفه مقرر كرده ، با سرسختى دريافت آن را پافشارى نمود و از همان هنگام هم شد كه كسبه از او الهام گرفته براى بچه‌ها نيز اجرت معين كرده با زحمات زياد نصف مزد را در كارشان به حساب آوردند .\r\n\r\nگذر قلى - بازارچهء معيّر - بازارچهء قوام الدوله\r\nو در امتداد بازارچهء پاچنار ( گذر قلى ) شامل چند طاق و چند دهانه دكانى بود كه از آنجا به بازارچهء ( معيّر ) و پس از كوچه‌اى بن‌بست عريض و طويل و چند دهانه دكاكين باز و بسته و متروك ببازارچهء ( قوام الدوله ) و ميدان دروازه قزوين « 117 » ميرسيد و بازار غربى شهر پايان ميگرفت .\r\nاز گذرها كه هنوز هم آثار قهر و غضب طبيعت مانند قحطىها و ( باد سام ) ها و ( مشمشه ) ها و ( و با ) ها كه هر بار ثلث يا نيمى از مردم شهر را بكام مرگ كشيده خانه‌ها و دكانهايش را بىصاحب گذارده در آن ديده ميشد يكى همين گذر قلى بود كه دكانهايش از بىصاحبى گداها در آن منزل و سگها در آن مأوا ميكردند و گذر معيّر كه از آثار معيّر الممالك بود و آب‌انبار آن نيز از آب‌انبارهاى مشهور بود نيز بهتر از آن نبود كه در تمام راسته بازارچه‌اش كه داراى چندين ده دهانه دكان بود و بنا و سقفى خوش ساخت داشت جز متروكه‌ى حزن‌آورى به چشم نميآمد كه يكى دو دكان آن را ريخته‌گرها بدون كرايه و سرخود اشغال كرده بودند و تنها قسمتى از اين حدود كه به نسبت رونقى داشت و كم و بيش كسبه‌اى\r\n\r\n\r\n","description":"","footnote":"\r\n( 116 ) . قطار - راه‌آهن .\r\n( 117 ) . ميدان شاهپور فعلى . سابقا يعنى قبل از زمان رضاشاه اين نقطه آخرين حد جنوب شرقى تهران به حساب ميآمد .\r\nمحلى كه دروازه قزوين شاه طهماسبى در اين نقطه يعنى مقابل بازارچه ساخته شده بود و با آنكه دروازه قزوين بعد هم در فاصله‌ى زيادى در زمان ناصر الدينشاه ساخته شد هنوز مردم اين مكان را دروازه قزوين ميگفتند .\r\n","page_name":" 137 ","page_number":137},
  {"content":"\r\n\r\nدر آن ديده ميشدند ، بازارچه قوام الدوله بود كه قهوه‌خانه‌اى با باغچه‌اى وسيع جالب توجه داشت و ( بوقلمون پلوى ) اى كه آخر آن به چشم ميآمد و رزّازى و بقالى و سبزىفروشى و آجيل‌فروشى و قصابى و نانوائىاى كه آن را گرمى ميبخشيد ، و مگر همان چلو ، پلو بوقلمون و قهوه‌خانهء خوش نقال آن بود كه ترددى در آن بوجود آورده مردم و غير محلىهائى را به طرف خود ميكشيد . ترتيب چلوى آن نيز كه تنها چلو ، پلوى شهر بود كه بجاى گوشت ، بوقلمون مصرف مينمود آن بود كه بوقلمون‌هاى پخته نپخته را از چوبى كه جلو دهانه دكان كشيده بود آويزان كرده ، آنها را با شاخه برگهاى شمشاد و زنگ و كاغذ روغنى و چراغ و گل و گوى و مانند آن زينت مينمود و قهوه‌خانهء آن كه در خلوت‌ترين نقطهء شهر شلوغ ميشد به آن خاطر بود كه شيواترين نقالها براى آن دعوت ميشدند .\r\nاصولا اگر كسى بشغل يا حرفه يا نقش و هنرى معروف ميشد آن معروفيت را كاذب و توسط هو و جنجال و كوس و كرنا و تبليغ و توصيف دروغ و شارلاتانى و پشت‌هم‌اندازى و مانند آن بدست نياورده بود و واقعا معروفيت بهم مىرساند ، زيرا در آن كار و حرفه و هنر حقيقتا زحمت كشيده متحمل تكلّفات طاقت‌فرساى مربوط و كشف حقايق و اطلاعات آن گرديده ، معرفى را در حسن عمل و ( مشگ آنست كه خود ببويد ، نه كه عطار بگويد ) تشخيص ميداد ، نمونه‌اش همين چلو بوقلمونى بازارچه قوام الدوله با گوشتهاى پنير مانند قلنبهء سفيد بوقلمون‌هاى لاى پلووش ، با روغن يكدست اعلاى هل و گلابى حيوانى و شربتهاى بهار نارنج و به‌ليمويش كه جمعيت را هر ظهر از اطراف شهر تهران به آنجا ميكشيد ، و نمونهء ديگرش قهوه‌خانهء آن كه با بهترين چاىها و بهترين نقال آراسته شده در خلوت‌ترين نقطهء شهر شلوغ‌ترين قهوه‌خانه‌ها شناخته شده بود و همين اصل راعى تمام شئون بود كه اگر كسى قدم در راه ذوق و حرفه‌اى كه مورد اشتياقش بود ميگذارد بايد آن را بنحو احسن و با شايسته‌ترين وجه به اكمال برساند ، در عرضه‌ى هر امتعه و جنس و هنر ، حتى در حرف و سخن و بازيگرى و مسخرگى و قر و اطوار ، چيزى اختصاصى و قابل استفاده و غير تقليد از غير و مخصوص به خود ارائه نمايد ، و اين امكان‌پذير نميگرديد مگر آنكه در آن متحمل رنج و مشقت گرديده ، ( دود چراغ ) خورده از مجراى صحيح و طبيعى آن كه حسن عمل بود ورود بكند .\r\n\r\n","description":"","footnote":"","page_name":" 138 ","page_number":138},
  {"content":"\r\n\r\n\r\nنقال و سخنور\r\n\r\nشرايط نقال و سخنور\r\nمثلا اگر كسى هوس نقالى بسرش ميافتاد لازم بود تا شرايط زمانى و مكانى و اطلاعات ادبى و تاريخى گذشته و حال و معلوماتى كلى در جامعه‌شناسى و علم الروح و منطق و بيان و تاريخ و سير و همچنين حالات مختلف بزم و رزم و محبت و خصومت و صفا و نيرنگ و يگانگى و دورنگى و لطف و غصب و ديگر مختصات ساريه و روحيات مختلف جاريه را من حيث المجموع دانسته . بيش از آن در حكايات و روايات و احاديث و اخبار احاطه و تسلط پيدا كرده ، بعلاوه‌ى شعراى متقدم و معاصر را كه شناخته ، سر در دواوينشان فرو برده ، در اشعارشان غور كرده ، بيش از حكايات ، اشعار مرتبط جهت احوال مختلف حفظ كرده ، چه بسيار مطالب گوناگون از نظم و نثر در جدّ و هزل بخاطر سپرده باشد تا بتواند نام نقال بر خود بگذارد ، باضافه‌ى حفظ بيشتر اشعار شاهنامه و مطالب مختلف طومار « 1 » هاى جوراجور كه هنگام سخن گفتن احتياجى بمراجعه‌ى بكتاب پيدا ننمايد و تمرين صدا تا سخن را با صوت خشك يم كه از انتهاى زبان كوچك درآيد ادا كند تا گوش شنونده را مكدر ننمايد و در آخر لطف بيان و پسنديدگى صفات و رفق و مدارا با مردم و صبر و حلم و حوصله در برابر اجامر و خوى آزادگى و قناعت كه نام ( مرشد ) را بر او با مسمى بسازد و تعليم و تربيتى در خور تا\r\n\r\n\r\n","description":"","footnote":"\r\n( 1 ) . مضامين و احوال و اشعارى از اين و آن كه جهت شيرين كردن و جذابيت داخل نقل نمايند ، طومارهائى كه از بعضى بسيار پخته و شيوا و از بعضى عوام‌پسند و دو سه تن از جمله طومار ( حسين اسمال چرك ) كه سرآمد ديگر طومارها معلوم شده بود .\r\n","page_name":" 139 ","page_number":139},
  {"content":"\r\n\r\nضعف اخلاقى در برابر معاندان نداشته مصاحبان و مستمعان را مربى و معلم و مرشد و استاد بوده باشد .\r\nهمچنين سخنوران « 2 » را قبل از ادعاى سخنورى لازم بود تا حقيقتا بحر العلوم گرديده از جميع معلومات و اطلاعات ماضى و حال مطلع شده شعراى جديد و قديم را شناخته ، اشعارشان را در خاطر داشته ، گويندگان و داستانسرايان مختلف را معرفت آورده ، مطالب و گفته‌هاى نغز و حكايات دلپسند و معجب و عبرت‌آموزشان را محفوظ داشته ، از جميع علوم و فنون مشهور و متداول مانند شعر ، ادب ، رياضى ، تاريخ ، الهيات ، معقول ، منقول ، صرف ، نحو ، بيان ، معانى ، عروض ، بديع ، حكم ، امثال ، تفسير ، كلام ، فقه ، حديث ، سير ، سلوك ، دعوات ، غزوات ، حجت ، حكمت ، اخلاق ، سياست ، منطق ، فلسفه ، طب ، موسيقى ، تعبير خواب ، نجوم ، هيئت ، مناظره ، حساب ، چيستان ، لطايف و هزليات اطلاعاتى داشته ، داراى حافظه و احاطه‌اى قوى بر تمام محفوظات و حضور ذهن و فراستى كافى و هوش و درايتى وافى باشد تا بتواند ادعاى سخنورى داشته ( سردمى ) « 3 » اختيار بكند .\r\nشايد مطالب بالا در نظر خوانندگان بىسابقه كمى اغراق‌آميز جلوه نمايد ، اما در جاى خود كه تشريح يك نقل نقال ، يا سخنورى سخنور پيش آيد تصديق خواهند نمود كه آنچه گفته شد شايد مشتى از خروارى باشد كه جهت خوددارى از تطويل كلام از آن اعراض گرديد ، و همين بود شرايط اوليهء امر صاحب فن از آنكس كه در قعر چاهى بحفر قناتى مبادرت ميورزيد ، تا آنكس كه آئينهء ايوان قصرى را ميچسبانيد كه قبلا بايد اطلاعات و قابليت كافى در فن خود بدست آورد تا بعد از آن بتواند جابجاى پاى صاحب آن فن گذارده ، عالم و فاضل ضايع كن و كاسب و هنرمند خراب‌كن نبوده باشد و شايد اين دو بيت :\r\n هيچكس از پيش خود چيزى نشد * هيچ آهن خنجر تيزى نشد\r\nهيچ حلوائى نشد استاد كار * تا كه شاگرد شكر ريزى نشد . . . \r\nكه در ابتداى هر معركه‌ى معركه‌گير و سخن هر مرشد و پير و مربى و معلم گوشزد ميشد سنتى بود كه خاطرنشان ميگرديد .\r\n\r\n\r\n","description":"","footnote":"\r\n( 2 ) . مطلعان و حافظان اشعار و حكايات كه با هم روبرو شده مشاعره و به زبان شعر محاوره ميكردند .\r\n( 3 ) . محلى كه سخنور در آن بسخنورى پردازد .\r\n","page_name":" 140 ","page_number":140},
  {"content":"\r\n\r\n\r\nقهوه‌خانه ؟\r\nتا در ورود بقهوه‌خانه‌ى بازارچهء قوام الدوله و گفتگوى درباره نقل نقال و تشكيلات سخنورى ايراد و انتقادى از اينكه چگونه بيش از هر محل نام قهوه‌خانه و احوال آن بميان ميآيد نرود بايد متذكر شوم : قهوه‌خانه در آن زمان نه به صورت قهوه‌خانه‌هاى كنونى بود كه كسى براى صرف چاى و قليان و سيگارى بدانجا رفته ، قهوه‌خانه فقط صورت محل كسب و كار و دادوستد داشته باشد كه جز فروش دو چاى و آبگوشت ديزى چيزى از تشكيلات آن منظور نبوده ، مشترى نيز توقع بيشترى نداشته باشد ، بلكه قهوه‌خانه اگر چه مركز تجمع بيكاره‌ها و باكاره‌ها و پاتوق دسته‌ها و محل اجتماع و آدرس بنا و نقاش و آهنكوب « 4 » و خرپاكوب « 5 » و شيشه‌بر و نانوا و قصاب و مقنى و بزاز و رزاز و ديگر كسبه به حساب ميآمد ، اما از سوئى مدرسه و مكتب و دبستان و دبيرستان و دانشگاهى بود كه شخصيت مردم از خوب و بد در آن شكل ميگرفت . چه پاتوق دائمى دانشمندان نيز بود كه در آن بمناظرات علمى پرداخته و محلى كه شعرا و متشاعران و گويندگان در آن بشعر گوئى و شعرخوانى و محاورات برخاسته . مكانى كه خطاطان خطوط ريز و درشت خود را بمسابقه گذارده . نمايشگران و بازيگران نمايشات و نمايشنامه‌هاى خود را در آن باجرا آورده ، تعزيه‌خوانان تعزيه‌هاى خود را در آن برپا نموده . مسئله گويان مسائل شرعى و روضه‌خوانان روضه‌ها و مراثى و گويندگان مذهبى مطالب خود را عنوان ساخته . لوطىها و داش‌مشدىها و ورزشكاران و نيك‌منشان اعمال و صفات و هنرنمائىهاى پسنديده و مردانه خود را ظاهر نموده ، جوانان و ملعبه‌جويان بازىهاى گوناگون مورد علاقه را از قبيل گل‌بازى و ترنابازى و امثال آن را بمنصه ظهور رسانيده . الواط و رنود و بدانديشان وقايح اعمال و رفتار خويش را جهت هم بتعريف و توصيف آورده . خلاصه مأمن و مأوائى كه صاحب هر سليقه‌اى نهايت خواسته و غايت دلخواه خويش را ميتوانست از آن بدست آورد ، تا كه چه از آن بدست آورده ، آهن‌ربا ميل آهن ، يا كهربا تمناى كاه نموده ، طبع و طينت چه كسى چه از آن نورافشانىها و دهان درانىهاى عوعو سگان تحصيل بكند .\r\n\r\n\r\n","description":"","footnote":"\r\n( 4 ) . شيروانى كوب .\r\n( 5 ) . كسى كه اسكلت شيروانى را از چوب برپا مينمود .\r\n","page_name":" 141 ","page_number":141},
  {"content":"\r\n\r\nهمچنين قهوه‌خانه بجاى هر محل و مكان تفريح و سرگرميشان ، بجاى كافه و طربخانه . عزاخانه . رستوران و بار و كاباره و تآتر و سينما و هرچه و هرچه مثل آن . مركز خوش و بش و معارفه و محاوره و گفت و شنيد . مركز بازى و عيش و سرور . لذت‌بندان .\r\nآشتىكنان . رتق و فتق امور . تصفيه تسويهء كار ورشكستگان . استراحت و خواب و خوراك .\r\nعشق‌بازى مثل پرنده‌بازى و هرچه مثل آن . قرار و مدار . حساب و كتاب ، يعنى خانهء دوم افراد و مكانى كه هر غم و ناراحتى خود در آن بر طرف و هر معضل و مشكل خويش بكمك ياران در آن به فيصله آورند و كل خواسته‌هايشان در آن جمع شده بود و به همين خاطر هم بود كه در ميان تمام اماكن كسب و كار تنها قهوه‌خانه بود كه به تمام وسايل و اسباب سرگرمى و رفع حاجت مجهز شده ، اماكنى معادل تا چند هزار متر مربع مساحت براى زمستانى ، تابستانى خود در بر گرفته بود .\r\n\r\nطبقات نقال\r\nنقالها بر سه دسته طبقه‌بندى ميشدند . دسته اول كه در سطح بالا و عالى سخن ميگفتند مثل مرشد ( غلامحسين غول بچه ) و ( سيد احمد همدانى ) و دسته دوم عده‌اى كه عوام از مطالبشان ادراك معانى كرده و خواص سرگرم ميشدند مانند ( مرشد اسد اللّه ) و ( كريم درويش ) و دسته سوم كه فقط براى عوام سخن ميگفتند و مطالبشان در سطحى بود كه طبقات پائين عامى را خوش ميآمد و به آنها لذت ميبخشيد مانند ( مرشد حسين قنات‌آبادى ) و ( مرشد قلى ) و در ميان تمام نقالهاى تهران نقالى هم بنام ( آقا نورى ) بود كه بر خلاف ديگران كه در كمال جد و استتار و پرده و نزاكت سخن ميگفتند ، با طنز و هزل و مضحكه و شوخى و مزاح و شكلك ساختن و بازيگرى سخنرانى مينمود كه هر چند در ميان جماعت نقال اعتبارى نداشت و جز دلقكى توصيف نميگرديد ، چه آنها نقال را مراد و مرشدى ميدانستند كه بايد اعمال و رفتار و گفتارش حجت مستمعانش كه در زمره مريدان و شاگردانش حساب ميشدند قرار گيرد و معلم هرگز نبايد پا از جادهء آداب و ادب و وقار و نزاكت و احترام بيرون گذارد . اما در ميان اجتماع مردم اهميت و اعتبار و پذيرش قابل توجه داشت كه هم دانش سطوح بالا را كسب كرده بود و هم مطالب را با مطايبات درهم آميخته ، از سركه و قند سكنجبين ساخته ، دشنام را با دعا تحويل مينمود .\r\n\r\n","description":"","footnote":"","page_name":" 142 ","page_number":142},
  {"content":"\r\n\r\nيكى از نقالهاى متوسط در حال گفتن نقل در يكى از قهوه‌خانه‌هاى كوچك .\r\n\r\n","description":"","footnote":"","page_name":" 143 ","page_number":143},
  {"content":"\r\n\r\n\r\nمرشد غلامحسين غول بچهء نقال\r\nغلامحسين غول بچه دانشمندانه سخن ميگفت و سخنش سنگينى تمام داشت و سرتاسر مطالبش مملو بود از پند و اندرز و عبرت و تنبيه و حكمت و نصيحت كه در لابلاى داستانهايش از موضوعات الهام ميگرفت ، باينترتيب كه مثلا : از داستان پرواز كيكاوس توسط كركسها به آسمان نتيجه چنين ميگرفت كه آدمى ناصبور و ناشكر و بلندپرواز مىباشد كه تا بهر مرتبه برسد باز ميل مراتب بالاتر را مينمايد و اظهار نظر مينمود كه خوشا بر احوال مردمى كه سپاسگزار نعم الهى و شناساى حدود و مراتب خود بوده پا از آن فراتر ننهاده در حد خويش شاكر بوده ، خود را به دردسر نيندازد ، داستانهائى در اين زمينه آورده و متنبه مينمود كه رفيع بودن و سرو سرور بودن و بالا بودن تا وقتى قابل اعتنا و احترام مىباشد كه با صفات آدميت و شرافت و عزت نفس و مردم‌دارى و زيردست‌نوازى و اخلاق حميده توأم بوده باشد كه نه هر بالانشينى در خور اعتنا مىباشد كه خاك و خاشاك در بالاترين نقطه‌ى عمارت مينشينند اما در نظر اهل خرد جز خاك و كاه بىقابليتى نميباشند و لئالى خوشاب و جواهر پرآب در اسافل ابنيه ، شايد در بن دخمه و چاهى از خانه و مكان جا بگيرند ، اما ارزش و اعتبارشان اظهر من الشمس مىباشد و از اين مقوله در نظم و نثر و شعر و غزل و داستان و دعا و دوران ، تا نقلش بپايان ميرسيد و اين تنها نقالى بود كه خود را اسير اعتياد ترياك نساخته بود و براى گوينده‌اى كه خود را مربى اخلاق ميدانست آلودگى و واعظ غير متّعظ بودن را ننگ و عار ميدانست .\r\nاز وقايع قابل ذكر مربوط به اين مرشد آنكه شبى در قهوه‌خانه‌ى كوچه‌ى مرده‌شوخانه‌ى خيابان چراغ برق ، جوان بىمعرفتى به اطرافيانش اظهار مىكند كه نقالى هم واقعا عجب كار كم‌زحمت بىمايهء پردرآمدى مىباشد ! و اين سخن به گوش مرشد غلامحسين ميرسد . فردا شب كه آمادهء نقل مىشود جوان را بوسط قهوه‌خانه كشيده ، به او ميگويد اگر بگفته‌ى ديشب خودت كه نقالى مفت‌خورى مىباشد اعتقاد دارى و آن را كم‌زحمت‌ترين كارها ميدانى كه از عهده‌ى همه كس بيرون ميآيد ، فقط سه مرتبه به چشم اين جمعيت نگاه كن و با صداى بلند بگو ( ماست ) تا از همين دقيقه طومار نقالى را درهم پيچيده سراغ بيل‌زنى و عملگى رفته ديگر اسمى از آن به زبان نياورم ، و جوان كه با همه بىادبى تربيت احترام به بزرگتر در خونش عجين گرديده بود غرق خجالت شده دست مرشد را بوسيده ، ديگر در آن\r\n\r\n","description":"","footnote":"","page_name":" 144 ","page_number":144},
  {"content":"\r\n\r\nقهوه‌خانه ديده نميشود و همين قضيه ، از مردمى كه نسنجيده سخن گفته گرفتار مصائب و مهالك گشته‌اند و چه بسا مردم كه در امور اين و آن نفهميده اظهار نظر و خيالبافى كرده ، از قيامت خبرى شنيده ، دستى از دور بر آتش داشته ، خويش را مفتضح ساخته به پريشانى كشيده‌اند موضوع سخن آنشبش مىشود .\r\n\r\nسيد احمد همدانى نقال\r\nو اما سيد احمد همدانى كه روحش شامل رحمات واسعهء يزدانى بوده باشد فاضل و مرشد و عالم و دانشمندى بود كه عارفانه سخن ميگفت و عاشقانه غزل ميسرود و مجلس و محفل انس و مدرس معلوماتى بود كه دانشمندان و علما و عرفا و فضلاى عصر سر تعظيم به دو فرو ميآوردند و خطيبى بود كه دوست و دشمن بفضائل و معلوماتش اقرار و اعتراف ميداشتند .\r\nاين سيد جليل القدر كه بر خلاف غلامحسين غول بچه كه واقعا هيئت و هيكلى غول‌آسا ، در اندامى بسيار درشت و طول قامتى رسا تا دو متر داشت ، فردى عليل المزاج و ضعيف الجثّه و نازك استخوان بود كه در هنگام سخن گفتن مگر با نيروى ترياك ميتوانست خود را بر روى پاها استوار بدارد ، اما با اينهمه افتاده و ناتوانى بود كه چون بر توسن سخن قرار ميگرفت هزار استاده و توانا نميتوانست وى را فرود آورد و اين بدن استخوانى كه گفتى انگشتان دستش قلم‌هاى نيمه‌شده‌اى بودند كه كنار هم قرار گرفته‌اند و اندام عارى از گوشتش اسكلتى كه بر روى آن پوستى از تيماج خشكيده كشيده‌اند ، قالب شعر و ادب و عرفانى بود كه در آن مجموعه‌ى تواريخ و قصص و دانش و معرفت و فصاحت و بلاغت فشرده ، نمونه‌اى از ادراك و بيان و منطق و زبان كه از مصادر فضلاى روزگار گردآورى شده باشد .\r\nريزش سخنش آب روانى بود كه از آبشارى عظيم فرو ميريزد و اشعارش نشئه جان و قوت روانى كه از سرچشمه‌ى فياض نازل مىشود و احاطه و حضور ذهنش در ترصيع بيان چون تك‌سوارى كه فرس چابك سوارى در ميدان رجز بجولان درآورده باشد و در تذهيب كلام جواهرسازى كه عقد لئالى را بر گردن پرى پيكرترين دلبران اندازد .\r\nاز اين‌رو قهوه‌خانهء نقل يا بهتر بگوئيم محفل سماعش داراى چنان ابهت و جلالت و صموت و سكوتى بود كه در هيچ نقطهء ديگر از قهوه‌خانه‌هاى شهر به نظر نميرسيد ، تا آن حد كه\r\n\r\n","description":"","footnote":"","page_name":" 145 ","page_number":145},
  {"content":"\r\n\r\nدر هنگام نقل او خود قهوه‌چى كه وى را براى فروش بيشتر چاى و قليان دعوت كرده بود ، از دادن چاى و فروش قليان و پذيرائى خوددارى مينمود ؛ بعلاوه‌ى علوّ طبعى آسمانى كه بر خلاف ساير نقالهاى ديگر كه در دوران زدن ( پول جمع كردن ) مردم را از فرط تمنا و دعا به چوب ميبستند فقط ( يا مرتضى على ) اى گفته دورى زده ميگفت ( هرچه رسيدنى بود رسيد ، خدا به صاحبان خيرش بركت بدهد ) و بسر ( پس داستان ) « 6 » برميگشت .\r\nاينك تا دانسته شود يكنفر نقال تا چه اندازه بايد شعر از حفظ داشته ، چه مقدار داستان و حكايت و روايت و طومار و مثل و متل و كنايه و اشاره و استعاره دانسته باشد كافيست گفته شود ، اگر در تمام دوره شاهنامه‌اش كه سه سال طول ميكشيد ، مصرع و بيت و غزل و قصيده‌اى را تكرار مينمود و مطلبى را دو مرتبه در داستان ميكشيد هنوز بمرتبه نقالى نرسيده در قهوه‌خانه‌هاى نامى تهران امثال قهوه‌خانه‌ى مروى و قهوه‌خانه پنجه‌باشى ناصريه و قهوه‌خانهء بازارچه قوام دوله و قهوه‌خانه يوزباشى شاه‌آباد و قهوه‌خانهء مرده‌شوخانه و قهوه‌خانه انارى خيابان عين الدوله نميتوانست پا بگذارد كه ( چهره ) « 7 » نميكرد و بايد در همان قهوه‌خانه‌هاى پرت افتاده و پائين شهر سخن بگويد . اين نيز قاعده شروع و ختم هر نقل بود كه با اختلافى به آن دست ميزدند :\r\nاولا بايد گفت چنانچه ذكرش گذشت نقالها بجز يكى دو تن بقيه معتاد بترياك بودند كه بايد قبل از شروع به كار خود را با آن ( ساخته ) « 8 » آنگاه بصحنه آمده بسخن پردازند و اين نيز از آن جهت بود كه در تمام قهوه‌خانه‌ها منقل و وافور و ترياك آزاد بود و خواه ناخواه بمرشد كه ارزنده‌ترين فرد مورد احترام بود تعارف ميشد كه او نيز بايد از جانب ادب يا مردم‌دارى قبول محبت كرده ، دست ميزبان را برنگرداند و همين تعارفات پىدرپى بود كه كم‌كم او را گرفتار ساخته در رديف بالاترين معتادان درميآورد .\r\nبارى پس از برخاستن از پاى منقل بپاى دستگاه نقالى كه ميز عسلى كوچكى با چهارپايهء پشتش بود آمده ، شاهنامه ، يا هر كتاب ديگر كه موضوع سخنش از اسكندرنامه ، يا\r\n\r\n\r\n","description":"","footnote":"\r\n( 6 ) . دنباله داستان كه بعد از پول جمع كردن بگيرند . تكرارى از داستان كه گروپول نگه داشته باشند .\r\n( 7 ) . جلوه كردن ، مورد توجه واقع شدن .\r\n( 8 ) . آماده كردن . سردماغ شدن ، نشئه شدن ، از خمارى و كسالت بيرون آوردن ، بيرون آمدن .\r\n","page_name":" 146 ","page_number":146},
  {"content":"\r\n\r\nخمسه ، يا مختارنامه ، يا حمزه‌نامه ، يا حسين كرد بود گشوده ، چوب ( تعليمى ) اش را كه آن نيز از اسباب كار و بمنزله شمشير و نيزه و گرز و سنانش ميآمد بدست گرفته ( بسم الله ) گويان وسط قهوه‌خانه به حركت درميآمد و يكى دو صلوات از مردم گرفته ، يكى دو رباعى و غزل عالى خوانده شروع بسخن مينمود و همان يكى دو شعر و غزل بود كه مستمعان را مست مى بيخودى ساخته حواسشان را از همه طرف جمع مجلس ساخته آماده شنيدن داستان ميكرد و او چنين دنبال مينمود : بخاطر دوستان دلبند و سروران ارجمندم مىباشد كه داستان شب گذشته باينجا رسيد كه و به بقيهء ماجرا ميپرداخت .\r\nمدت نقل هر نقال يك ساعت بود كه سه ربع آن را ( پيش داستان ) و يك ربع آن را پس داستان ميگفت باضافه‌ى بيست دقيقه كه يك ربع آن صرف دعا و دوران وسط نقل و پنجدقيقهء آن خرج دعاى آخر مجلس ميگرديد كه به مرده‌ها و زنده‌ها و اربابان فيض و استادان و معلمان مينمود .\r\nاينك تا دانش و اطلاع يك نقال را بهتر نشان داده باشم ، بنا به ارادت ، همان سيد احمد همدانى را شاهد آورده ، چند شعر از او كه هميشه از شعراى ناشناس ميخواند و بيادگار بخاطر نگاهداشته‌ام آورده بدنبال مطلب ميروم :\r\n گويند كز عقيق شود رفع تشنگى * حاشا به من كه معتقد اين خبر شوم\r\nزيرا كه من عقيق لب لعل يار را * هر چند بيشتر بمكم تشنه‌تر شوم \r\n* * *\r\n مرجان لب لعل تو مَر ، جان مرا قوت * ياقوت نهم نام لب لعل تو ياقوت ؟\r\nقربان وفاتم ، ز وفاتم گذرى كن * تابوت مگر بشنوم از رخنه‌ى تابوت \r\n* * *\r\n ده مرتبه زين نه فلك و هشت بهشت * هفت اخترم از شش جهت اين نامه نوشت\r\nاز پنج حواس و چار اركان و سه روح * ايزد به دو كون چون تو يك بت نسرشت « 9 » \r\n\r\n\r\n","description":"","footnote":"\r\n( 9 ) . الهام اين رباعى از عدد 9 ، نه آسمان است كه در نجوم قديم آمده بود از آنجا كه افلاك را كه منظومه شمسى باشد تا نه ميدانستند و جنات يعنى بهشت را به هشت ختم كرده يكى را نامرئى كه آن را در عالم خارج از محيط ، تصور نموده ، هفت آن را ساخته دست بشر و پنهان از انظار ميدانستند مانند بهشت شداد ، بهشت نمرود ، بهشت فرعون ، بهشت -\r\n","page_name":" 147 ","page_number":147},
  {"content":"\r\n\r\nو اين رباعى :\r\n روزى كه شود اذا السّماءٌ كُوِرَت * روزى كه شود اذا النجومٌ كَدِرت\r\nمن دامن تو بگيرم اندر سُئِلَت * گويم صنما بِاىِّ ذَنبٍ قُتِلَت ؟ \r\nمستفاد از قرآن مجيد با اين ترجمه كه : روزى كه آفتاب درهم پيچيده شود ، هنگاميكه ستاره‌ها تيره شوند ، آنگاه كه كوه‌ها پراكنده شوند ، من دامن تو بگيرم كه به چه جرم مرا كشتى ؟ ! با الهام از تظلم دختران زنده بگور شده كه در قيامت از پدران سئوال كنند كه به چه خلاف آنها را كشته‌اند ، كه شايد از اين نمونه ، هم معلوم شود چه سنخ مردمانى پاى نقل اين نقال‌ها نشسته ، چه سخن‌شناسانى از محضر ايشان كسب فيض ميكرده‌اند ؟ و تا يادى هم از آقا نورى نقال كرده باشم گوشه‌هايى هم از مطالب و احوال او ميآورم .\r\n\r\nآقانورى نقال\r\nمردى بود با قدى كشيده و اندامى لاغر و صورتى استخوانى ، با ريشى كوسه ( كوسج ) و قبايى دراز و شال كمرى سبز و كلاه ( ترك ) « 10 » درويشى مليله‌دوزى از آيات قرآنى و كلمات ( يا على مدد ) همراه عصايى بلند سياه از چوب آبنوس با سرو تهى نقره ، يعنى چوبى كه در انتقاد و عيبجويى ، صد روذيل را با همان يك چوب ميراند ، كه از اين كلاه و عصا فقط موقع نقل استفاده كرده ، خارج از محل سخن فردى بود عادى و سيدى جلنبرى كه عمامه‌اى سبز شوريده بسر ميگذاشت .\r\nبحث و نقلش كلا عيبجويى و انتقاد بود كه تاريخيان و وجوه تشابه آنان را از\r\n\r\n\r\n","description":"","footnote":"\r\nسليمان ، بهشت عاد ( باغى كه درختانش واژگونه روئيده از طاقها به طرف پائين ميآويخته ، باغى در بابل كه پادشاهى براى ملكه خود ترتيب داده بود ، يكى از عجايب هفتگانه ) ، بهشت جمشيد و مدينه‌اى كه تا هزار سال در آن كسى رنگ بيمارى و مرگ نديد و رزق مردم بىزحمت به ايشان ميرسيد و يا بهشتى كه در قرآن بنام بهشت عدن آمده كه داراى طبقات هشتگانه مىباشد . و هفت آن يعنى هفت سياره : زحل ، مشترى ، مريخ ، شمس ، عطارد ، زهره ، قمر . و شش جهت ، يعنى شمال و جنوب و مشرق و مغرب و بالا و پائين . و پنج حواس يعنى لامسه و ذائقه و شامه و سامعه و باصره . و چهار اركان يعنى عناصر چهارگانه مانند : آتش و باد و آب و خاك و سه روح يعنى روح رحمانى و بهيمى و بشرى . و دو كون يعنى دو عالم ، عالم فانى و عالم باقى .\r\n( 10 ) . كلاه نمدى تخم‌مرغى شكلى كه آن را با سوزن‌زنى به دوازده يا چهارده ترك به توجه چهارده معصوم يا دوازده امام تقسيم كرده در آنها اسامى ائمه و اشعار و ابياتى در مدح على و آن دو مينشاندند . كلاهى نشانهء درويشى .\r\n","page_name":" 148 ","page_number":148},
  {"content":"\r\n\r\nمعاصرين تنقيد ميكرد و عصاى دستش شمشير و سپر و خنجر و زوبين جنگش كه با آن حركات دليران مينمود و ضمنا رخش رستم و قراب افراسياب و بادپاى اشكبوس و ماديان گرگين و توسن اسفنديار كه در هر مناسبت مانند اطفال كه سوار چوب ميشوند سوار او شده گرد ميدان قهوه‌خانه بتاخت و تاز درميآمد ! و ريخت و چهره و اندامش ديگر اسباب خنده حضار كه در گفتگو و مجادله و محاربه و جنگ و گريز طرفين داستان آنها را كج و معوج و غمگين و شادمان و مهموم و مسرور ساخته با آنها ادا و اطوار عجيب و غريب درآورده و مردم را از خنده بى خود مينمود .\r\nمسخرگىهاى ديگرش آنكه مثلا چون حال تورانيان تباهى ميگرفت و لشكر ايران غلبه يا ظفر نصيبشان ميشد و ميخواند : همه شهر توران گريزان چو باد نيامد كسى را بروبوم ياد بزارى همه ديدگان پر ز خون شده بخت گردان توران نگون ، خود را به صورت افراسياب « 11 » خونين جگر ساخته پوست صورت را به طرف چشمان بالا كشيده ، چنان با زبان تركى فارسى زنجه‌موره راه ميانداخت و ( ددم واى - باجيم واى ) ميكرد كه هيچ تقليدچىاى همسنگش نميآمد ، و يا در جنگ رستم و افراسياب چون رستم غلبه يافته افراسياب فرارى ميگرديد ، عصاى خود را شبيه افراسياب كه در حال گريز مىباشد سوار شده اطراف قهوه‌خانه بدويدن پرداخته ، خود را در توران زمين به پدرش ( پشنگ ) رسانيده ناله‌كنان ميگفت ( دد جان امان از دست اين رستم لرى كه چخ گت ورن دى ) و در پخش خبر از روزنامه‌هاى روز ، مانند ايران و اطلاعات كه هر اتفاقى را فوق‌العاده چاپ « 12 » كرده يكى صد دينار « 13 » پخش ميكردند استفاده كرده ، عصاى خود را مانند يك دسته روزنامه به زير بغل زده ، چنان كه گويى در خيابان‌هاى تركستان فرياد مىكند داد ميكشيد : ( آى جنگ توران با ايران لرى و زمين خوردن افراسيابى از رستمى و پاره شدن خشتك افراسيابى بدست رستمى و الفرارى ، فوق‌العاده يوزآلتين ) « 14 » و عكس قضيه نيز بهمچنين كه چون تورانيان غالب\r\n\r\n\r\n","description":"","footnote":"\r\n( 11 ) . پادشاه تركستان .\r\n( 12 ) . روزنامه‌هاى معتبر اتفاقات غير منتظره را فوق‌العاده‌اى در دو صفحه چاپ و منتشر كرده يكى صد دينار در اختيار مردم ميگذاشتند .\r\n( 13 ) . يك دهم ريال .\r\n( 14 ) . به زبان تركى يعنى صد دينار .\r\n","page_name":" 149 ","page_number":149},
  {"content":"\r\n\r\nميگرديدند و جشن و سرور برپا ميساختند ، خود را به صورت پشنگ « 15 » يا ويسه درآورده ، نيشش را تا بناگوشش رسانده ، خنده‌كنان تركى فارسى ميگفت : گردين نجور پوزه‌نى گت‌ورن ، مغرور سرى خاكينه ماليدى ( ديدى چه جور پوزه . . . مغرور را به خاك ماليدم ؟ ! ) و اين نمك‌هايى بود كه ميريخت و شنونده را رفع خستگى مينمود ، و مطالب ديگرش در سياست و اجتماعيات و اخلاقيات و مانند آن كه مثلا چون به كار سياست ميرسيد كه سياستمدار يعنى كسى كه پاىبند هيچيك از اخلاقيات و مقررات و مذهبيات نبوده ، همه چيزش تابع نيرنگات و حيل و تزاويرش بوده باشد ، كه البته دلايلش را هم استناد بداستانهاى شاهنامه در خلف وعده‌ها و پيمان‌شكنىها و كذب و رياها مينمود ، چون به زور و قدرت ميرسيد عطوفت و محبت و انسانيت و رحم و عاطفه را پايمال مينمود و چون به عشق و شهوت و دلبستگى ميرسيد آن را بباد دروغ و مسخره و بىپايى ميكشيد و خلاصه مانند سرخورده‌اى كه نقطه‌ى اميدى برايش از هيچيك از خصائل انسانى نمانده باشد هر نوع فضيلت را از شرف و ناموس و نام و مردانگى و امانت و شجاعت و صداقت و صفا و وفا و محبت و عاطفه و شفقت و ديانت و تقوا و مثل آن را دروغ و مسخره و مصلحتى و بيهوده و مردم گول‌زنك و كار راه‌انداز شناخته اعتماد همه را از مثل آن سلب مينمود . اما در عين حال لب از مزاحت و حركت از مسخرگى نبسته كنار نميكشيد و همين گفتار مخرب او نيز بود كه وى را در انظار خل و ديوانه معرفى كرده اما دولت به او به نظر نامساعد مينگريست .\r\nمثلا چون داستان بحكومت ضحاك و ظلم و بيدادگرى او ميكشيد ميگفت يكى آسوده بود تخمش را ميگرفت و ميفشرد و فرياد ميكشيد و مردم را سرزنش ميكرد كه خودشان يكى را آورده بر گردهء خود مينشانند و جوالدوز به دستش ميدهند و وقتى او ركاب كشيده سيخانك مىكند فرياد ميزنند و آه و فغان ميكنند و درصدد كسى برميآيند كه او را از پشتشان فرود آورد ، و چون بعدل و داد جمشيد ميرسيد ميگفت آن هم از حقه‌بازى و چاچول‌بازيش بود كه عقلش رسيده بود اگر خودش بخواهد خوب بخورد و خوب عيش كند بايد مردم را آسوده نگاه بدارد و از زرنگيش بود كه فهميده بود گرسنه‌ها نميگذارند يكنفر تا حلقوم خورده به ريششان خنده بزند . همچنين يك يك پهلوانان داستانها را پيش كشيده هر يك را ننگى بسته ، وصله‌اى\r\n\r\n\r\n","description":"","footnote":"\r\n( 15 ) . پدر افراسياب .\r\n","page_name":" 150 ","page_number":150},
  {"content":"\r\n\r\nچسبانده محكومشان مينمود و خوبىها و محاسنشان را سرخاب سفيدآب و بزك و آرايش‌هايى ميخواند كه از طرف تاريخ‌نويسان و داستانسرايان براى قالب كردن گفتار خود بمردم به كار برده‌اند و الا قلدر آدم‌كش تعريف نميتواند داشته باشد ، چنانچه فردوسى چون رستم را براى كتابش لازم داشته همه عيب او را خوبى خوانده تا آنجا كه در كشتن فرزند ، او را ستوده معذور داشته است ، در صورتى كه اگر ميخواسته حق مطلب را ادا كند بايد او را نامردترين پهلوانان بخواند كه آن كار را فقط از جنبه‌ى خودپسندى و حفظ بقاى اسم و مقام و موقعيت خود كرده است ، چه بقول خود او از همان برخورد اول سهراب را شناخته او را پسر خود دانسته بوده است ، و از اين مقوله در هر مجلس سخنان بسيار ميآورد كه هيچكس جز عشق به خود و خويشتن‌پرستى و لذت‌طلبى چيزى نميشناسد و تمام اخلاقيات و سخنان دربارهء عدل و انصاف و رحم و مروت و مردى و مردانگى و سخاوت و مروت و وطن‌پرستى و ناموس‌پرستى و مانند آن را كه سينه به سينه رسيده و در كتابها آمده است همه دروغ و كلمات رنگ و روغن‌زده‌اى هستند كه خود گويندگان و نويسندگان بدان اعتنا و اعتقاد نجنبانده ايمان نداشته‌اند و باز خود فردوسى را مثل زده ميگفت بشاهد خود شاهنامه كه تا وقتى مورد عنايت سلطان محمود بوده و هر بيت شعرش را به يك سكه طلا تطميع ميشده او را بعرش اعلا ميرسانده ملائكه‌هاى آسمان را حلقه به گوش صفات پسنديده‌اش ميدانسته و چندانكه سكه‌هاى طلا مبدل به نقره شده اميدهايش نقش بر آب مىشود پدرش نانوا و مادرش غير بانو و خودش نانوازاده شده شعر : اگر مادر شاه بانو بدى ، مرا سيم و زر تا به زانو بدى - همانا كه شه نانوازاده است ، بهاى لب نان به من داده است ، برايش ميگويد و باز تا كسى از حكام همان سلطان محمود پيدا مىشود و تلافى كرده پول مقرر را به او ميدهد دوباره زبان به اعتذار گشوده سلطان محمود دريا و سحاب و نور و بقا و هستى و همه چيز مىشود و گناهكار خود او ميگردد كه از تيرگى بخت از آنهمه صدف و دريا و ابر و سحاب و بالاتر آن چيزى نصيبش نشده است . « 16 »\r\n\r\n\r\n","description":"","footnote":"\r\n( 16 ) . تعذير فردوسى در اين زمينه چنين است :\r\n حكيم گفت كسى را كه بخت و الا نيست * به هيچ وجه مر او را زمانه جويا نيست\r\nبرو مجاور دريا نشين مگر روزى * بدستت افتد درّى كجاش همتا نيست \r\n-\r\n","page_name":" 151 ","page_number":151},
  {"content":"\r\n\r\nدر هر صورت اين آقا نورى نقالى بود انتقادى و رك‌گوى و حقيقت‌نما كه حتى در بارهء خود و خانوادهء خويش اغماض نكرده در ذكر معايب خوددارى و پرده‌پوشى نمينمود و نقال و مرشد و خطيب را ميگفت كه اگر راست‌گو و چراغ راه و هادى طريق مستمعان نباشد دزدى است كه مردم را به بيراهه ميكشد و چاهى كه روندگان را در خود مياندازد ، تا آنجا كه ميگفت همين من گوينده كه اينهمه از ادب و آداب و نظم و ترتيب و تربيت و مثل آن دم ميزنم اگر ميخواهى حقيقت امرم را بشناسى يك روز به ( چاله سيلابى ) « 17 » برو و آنجا چهل پنجاه زن و شست هفتاد بچهء قد و نيم قد مشاهده ميكنى و هر زنى را كه ديدى يكطرف چادرش تا بالاى زانويش و يكطرفش به روى زمين ميكشد و از يقه‌ى باز پيراهنش دو پستان سياه چروكيده مثل دو مشك خشكيده آويزان و صورتش از زور چركى و موى سرش از فرط ژوليدگى آشوبتان مىكند بدان زن آقانورى و در ميان بچه‌ها هم هر بچه‌اى را كه ديديد از همه شل و ول‌تر و با سر و پاى برهنه كه پسشان به پيششان ( هاتوتو ) « 18 » مىكند و كچلى سرشان به پيشانيشان رسيده ، قى چشمشان تا روى دماغشان و آب دماغشان تا زير چانه‌شان آمده است و هيچ بچه‌اى داخل آدمشان حساب نميكند و بيعرضه‌تر و بىدست و پاتر از همه بچه‌ها و توسرىخورتر از همه مىباشد بدان بچهء آقانورى مىباشد زيرا زنم شلختگى را از مادرش به ارث برده است و منهم كه جلوتان ايستاده‌ام و همه‌ى حرفهايم را هم بفهم كه سر تا پا دروغ و خودم كذاب ابن كذاب ميباشم ، كه اين دروغ هم از پدر اندر پدر به من به ارث آمده ، چنانچه ارث شل و ولى و بيعرضگى منهم به بچه‌هايم رسيده است كه اگر عرضه و لياقت بيشتر از اين داشتم نقال نميشدم ، و بسا مطالب تند بودار ديگر كه اگر سيادت و خل‌بازيش دستگيرش نبود همان روزهاى اول تغيير رژيم خرقه‌اش بىآقانورى مانده بود .\r\n\r\nمجالس نقالى\r\nصورت قهوه‌خانه‌هاى نقالى در ابتدا مانند چلوىها و آبگوشتىها و زورخانه و سربينهء حمام\r\n\r\n\r\n","description":"","footnote":"\r\n خجسته حضرت محمود را دلى درياست * چگونه دريا كانرا كرانه پيدا نيست\r\nشدم به دريا ، غوطه زدم نديدم در * گناه بخت من است اين گناه دريا نيست . \r\n( 17 ) . كوچه‌اى به اين نام در جنوب تهران . گودى كه سابقا در آن سيلاب جمع شده . فقرا در آن منزل ميكردند .\r\n( 18 ) . شست نشان دادن ، بيلاخ ، نفى موضوع .\r\n","page_name":" 152 ","page_number":152},
  {"content":"\r\n\r\nبود كه نشيمن مشترى از زمين بالاتر و به صورت سكويى در عرض يكى دو متر بود كه دور تا دور قهوه‌خانه بالا آمده بود كه بر روى آن فرش گسترده مشتريان روى قاليچه ، نمد ، حصيرهاى آن مينشستند ، و از اينرو هم قهوه‌چى مسلط به كار بود كه ميتوانست براحتى چاى به مشترى برساند و هم ميدانى خالى از معارض در وسط قهوه‌خانه براى نقال كه ميتوانست در وسط گود آن عرض اندام كرده صحنه‌ى بىمزاحم آن را جولانگه تاخت و تاز خود ساخته بسخنرانى و هنرنمايى بپردازد ، تا بعد كه ريخت و رؤيت آن عوض شده سكوها كنده و نيمكت و عسلى جايگزين آن گرديد .\r\nضمنا كار نقالى نه منحصر به آن بود كه داستانى براى مردم گفته سر آنها را گرم و راست و دروغى سر هم كرده وقتى از آنان تلف بكند ، بلكه مجلس نقل ، محفل درس و اطلاعات عملى و تجربى زندگى بود كه هر كس را بفراخور فهم و شعور چيزى ميرسانيد ، علاوه بر بينش اجتماعى و خصوصياتى كه بايد نقال داشته در موقع سخن به كار ببرد ، به اين معنى كه اولا در گفتن نقل در هر قهوه‌خانه ابتدا بايد صورت مجلس را در نظر گرفته جنبه و دانش مستمعان را ملاحظه كرده در سخن گفتن مطالبى در خور فهم آنان ارائه نمايد ، يعنى نقل و مطلب قهوه‌خانهء يوزباشى شاه‌آباد را همطراز نقل و گفتار قهوه‌خانهء على پلوى باغ فردوس عرضه ننمايد و سخن آنجا را براى اينجا نياورد كه در اولى جمعى سخن‌شناس شعردان و نكته‌سنج فراهم ميآيند و در دومى مشتى مردم عامى امى كه بايد دهان شيرين كنك برايشان بياورد ، علاوه بر مختصات زمان كار كه چگونه با حركات و تغيير لحن و بمناسبت خم و راست شدن و كف بر كف كوبيدن و چهره محزون و مشعوف نمودن مردم را مجذوب و ميدان عمل را برايشان مجسم نمايد ، و اين بود كه گاهى به صورت قهرمان جنگىاى قهار درآمده كه عصا را مشابه شمشير يا عمود بسر حريف فرو ميآورد و زمانى عيارى نيزه باز ميگرديد كه عصا را نيزه‌وار به سينه خصم حوالت مينمود و گاهى چون يلى شير مست با حريف سرشاخ شده ، دستى به زير دبرودستى بكمربندش گرفته با رجزى بلندش كرده بر زمينش ميكوبيد ، و همين هنرهاى نمايشى او هم بود كه بيننده‌ى شنونده عين وقايع را زنده و آماده مجسم ديده صداى احسنت ، آفرين برميآورد .\r\nوقتى عاشقى دلباخته گرديده چنان سوز و گدازى به راه انداخته اشعارى ميخواند كه آتش به جگر مينشاند و وقتى به صورت معشوقى رنج كشيده درآمده ، آه و افسوس سر داده ،\r\n\r\n","description":"","footnote":"","page_name":" 153 ","page_number":153},
  {"content":"\r\n\r\nآنچنان حزن و غم و اندوهى ميباريد كه سرشك از ديده‌ها سرازير ميگردانيد ، مخصوصا در داستانهاى زبده‌ى شاهنامه مانند داستان عشق زال و رودابه و داستان سياوش و فرنگيس و بيژن و منيژه و داستانهاى رزمى رستم و اسفنديار و رستم و اشكبوس و رستم و برزگر و هفتخوان ديو سفيد و رستم و افراسياب و در آخر رستم و سهراب كه در اينها هنر نقال نمايان ميگرديد ، و داستان آخر آن يعنى داستان رستم و سهراب كه بيش از يك سال مردم را بانتظار ليالى آن شبهاى ( سهراب‌كشى ) اش ميگفتند نگاهداشته به روزشمارى ميكشيد .\r\n\r\nسهراب كشى\r\nدر اين شبها يعنى شبهاى سهراب‌كشى كه گاهى داستان آن تا يكهفته طول ميكشيد قهوه‌خانه را زينت كرده ، قاليچه و پرده كوبيده ، از هر گونه عكس و پرده و شمايل ، از صحنه‌هاى اين نبرد زده ، سپر و نيزه و خنجر و شمشير و گرز و شش‌پر به در و ديوار آويخته ، شخصيت‌هاى ارزنده را دعوت ميكردند و در اين داستان نيز بود كه زحمت چندين ماهه‌ى نقال بثمر رسيده وجوه قابل توجهى كه با آن ميتوانست بدهكارىها و گرفتارىهاى خود را رفع و رجوع كند بدست ميآورد و تنها در اين داستان بود كه هيچ طومار « 19 » و حشو و زائدى به كار نيامده فقط خود اشعار شاهنامه و متن آن خوانده ميشد و همين بود كه بيش از هر حاشيه قلوب شنوندگان مسحور مينمود !\r\nماجرائى كه خنجر پدر پهلوى پسر ميشكافد و چون پسر ميگويد اگر پدرم ميشناختى جرئت چنين جسارت نميكردى و نام پدر به زبان آورده كه رستم با شنيدن نام خود بر خويش لرزيده ، خاصه زمانى كه طبق رسم غارت حريف مغلوب جامه‌هايش بيرون كشيده چشمش به بازوبند خودش كه به مادر سهراب به رسم يادبود و اينكه اگر حملش پسر بود به بازويش ببندد\r\n\r\n\r\n","description":"","footnote":"\r\n( 19 ) . داستانهائى دلاويز همراه شعر و غزل فراوان ، مخلوق انديشه‌ى خود نقال گوينده يا ديگرى كه چاشنى مطالب شاهنامه ميگرديد و غالبا در مواقع سستى و سردى موضوع سخن كه نميتوانست حلاوت و سرگرمى كافى داشته باشد به كار ميآمد ، دروغ و راست‌هائى از اطراف و اكناف ديده‌ها و شنيده‌ها و خوانده‌ها كه به صورت جزوه‌هائى در آمده طومار خوانده ميشد و بهترين طومارها مخصوص حسين بابا و مرشد رحمان و حسين اسمال چرك بود كه دست بدست ميگرديدند . ضمنا از آن جهت نام طومار داشت كه آنچه بايد در هر شب خوانده شود بر كاغذهاى باريكى نوشته شده چون لوله دعا لوله ميشدند .\r\n","page_name":" 154 ","page_number":154},
  {"content":"\r\n\r\nمىخورد آتش از درونش برخاسته ، اگر هم تا آنزمان تجاهل به شناختن سهراب مينموده ديگر قادر به خوددارى نبوده ، يقه چاك‌زده ، ريش كنده ، صورت خراشيده كه ديگر كار از كار گذشته تنها آن ميماند كه بسوى كيكاووس كه تقاربى با هم داشته بوده‌اند رفته طلب نوشدارو براى شفاى پسرش بكند ، كه او نيز امتناع نموده ، نااميدانه بسوى پسر بازگشته سر او بدامن گرفته مويه سر ميدهد و در حالى كه خود را معرفى نموده و سهراب ميگويد سپاس خدا را كه نمردم تا ديده‌ام به جمال پدرم روشن گرديد . ديده بهم ميبندد و در اينجاست كه قهوه‌خانه يكپارچه شور و ولا و زارى و آه گرديده ، در اين هنگام هم بوده كه كيكاووس از كرده‌اش پشيمان شده نوشدارو را به وسيلهء پيكى تيزپا روانه مينمايد كه نوشداروى پس از مرگ مىشود .\r\nاز داستانهاى پول‌ساز ديگر ، داستانهاى عشقى و رزمى سابق الذكر يكى هم داستان زال و رودابه بود كه نهايت عشق‌آفرينى در آن بمنصّهء ظهور رسيده ، نقال آنچه از دلبرى و دلدادگى و عشق و جنون و راز و نياز و شعر و غزل از پير استاد داشت ، از ديك به چمچه ميآورد ، تا كم‌كم كه زال را به پشت ديوار قصر رودابه كه در آن محصور بود آورده رودابه به جهت دستگيرى يار طرّه‌ى گيسوان از زير نيمتاج كلاه رها كرده به طرف زال ميافكند و زال آن را كمندوار گرفته خود را در بام قصر به رودابه مىرساند و نقال به اين اشعار مترنم ميگرديد :\r\n پريروى گفت و سپهبد شنود * ز سر موى گلنار بگشود زود\r\nكمندى گشاد او ز سرو بلند * كس از مشك اينسان نپيچد كمند\r\nخم اندر خم و مار بر مار بود * بر اين عنبرين تار بر تار بود\r\nفرو هشت گيسو از آن كنگره * كه يازيد و شد تا به بن يكسره\r\nپس از باره رودابه آواز داد * كه اى پهلوان بچه‌ى گردزاد\r\nكنون زود بر تاز و بركش ميان * بر شير بگشاى و چنگ كيان\r\nبگير اين سر گيسو از يكسويم * كه بهر تو بايد همى گيسويم\r\nبسى پروريدم من اين تار را * كه تا دستگيرى كند يار را \r\nهمچنين در مقابل اين كام ، داستان عشق ناكام به فرجام بيژن و منيژه بود كه در آن نقال نيز بايد غايت حزن و حرمان يك عاشق دلسوخته و معشوقه‌ى ستمكشيده را بثمر برساند ، تا آنجا كه سنگدل‌ترين شنونده و بىتفاوت‌ترين آحاد را بمويه كشيده بگرياند « منيژه دختر\r\n\r\n","description":"","footnote":"","page_name":" 155 ","page_number":155},
  {"content":"\r\n\r\nافراسياب بوده كه بعشق جوانى از سپاه دشمن بنام بيژن گرفتار مىشود و مورد غضب و خشم پدر قرار گرفته خودش مطرود و منفور و معشوقش در قعر چاه محبوس مىگردد » و اين از اشعارى بود كه از اين شور و دلدادگى و تيره‌بختى دهان به دهان و سينه به سينه ميگرديد .\r\n منيژه منم دخت افراسياب * برهنه نديده تنم آفتاب\r\nبراى يكى بيژن شور بخت * فتادم ز تاج و فتادم ز تخت\r\nاز اين زارتر چون بود روزگار * سرآمد مگر بر من اين كردگار ؟ ! \r\nداستانهاى هر كدام يكى دو ماهى چاشنى داستانها و مطالب كم‌هيجان ميشد تا كتاب شاهنامه بپايان ميرسيد ، با عبرت و تنبيهى كه از هر يك براى شنونده حاصل ميگرديد ، اگر چه از خود شاهنامه هنوز مقدارى باقى مانده كه از جهت برودت و نداشتن تحريك و هيجان و مخصوصا پراكندگى احوال ايرانيان و اضمحلال و خاتمه كار سلاطين آن و غلبه اعراب بود مورد سخن قرار نميگرفت و شاهنامه‌اى را كه ميگفتند ( آخرش خوش است ) تا همانجا بود كه افراسياب از جنگ ايرانيان گريخته آوارهء بيابانها ميگرديد ، در اين حالت كه زين و برگ اسب تلف شده‌اش را كه قيمتى بود به دوش ميكشيد و زبان حالش بود : چنين است رسم سراى درشت - گهى پشت بر زين و گه زين به پشت ! و در آخر بغارى پناهنده مىشود كه غارنشين آن وى را شناخته با قدرت جادو يا قوت عبادت با همه ضعف قوا و ناتوانى با ريسمانى دستهاى افراسياب را بسته او را با خود كشيده حضور پادشاه ايران ميآورد ، همراه اين جلب توجه از شنوندگان كه در برگشتن بخت ، كسى همچون افراسياب با همه نيرو و توان از ريسمان سست پير منحنىاى خلاص نمييابد و در نتيجه گرفتار تيغ كيخسرو گرديده طومار زندگيش نورديده مىشود . در اينجا بود كه دور نقل شاهنامه از اين نقال به آخر رسيده كه بايد ( پاچال ) « 20 » عوض كرده بقهوه‌خانهء ديگر برود و نقالى ديگر با طرز سخن و طومارهائى ديگر جانشين او گرديده شاهنامه را از سر شروع بكند . و اين اشعارى بود كه در شب آخر قصه‌ى شاهنامه انشاء ميگرديد :\r\n چنين است رسم سراى سپنج * ممانى در او جاودانى ، مرنج\r\nنه دانا گذر يابد از چنگ مرگ * نه جنگ‌آوران زير خفتان و ترگ \r\n\r\n\r\n","description":"","footnote":"\r\n( 20 ) . مركز ، محل ، جاى كار ، محل فروش متاع يا هر چيز كه قابل ابتياع باشد .\r\n","page_name":" 156 ","page_number":156},
  {"content":"\r\n\r\n اگر شاه باشيم و گر زار دشت * نهالين ز خاكست و بالين ز خشت\r\nبشادى نشين و همه كام جوى * اگر كام دل يافتى نام‌جوى\r\nاگر عمر باشد هزار و دويست * بجز خاك تيره ترا جاى نيست \r\n\r\nاجازهء مرشد - لنگ بندان\r\nنقالى مانند همه كارها مقدماتى داشت كه اول سواد و كتاب‌خوانى و شعردانى زياد و ديگر استعداد كار لازمه‌اش ميآمد و بعد از همه سرسپردگى به استادى كامل كه كلمه كلمه سخن از دهان او گرفته در سينه بسپارد و پشت‌كارى خستگىناپذير كه در تمام مجالس نقل استاد حضور داشته ، پيچ و خم‌ها و رمز و رموز كار را از او فرا بگيرد و پس آن دريافت اجازه از استاد كه در مجالس كم‌مايه و خصوصى و قهوه‌خانه‌هاى خلوت پرت‌افتاده تمرين نمايد ، تا نوبت به اجازه‌نامه رسمى از وى رسيده ، شب ( شيلان كشان ) « 21 » به پيش آمده ، مهمانى جوازكار راه انداخته استاد در حضور جمع اساتيد كلاه ترك بر سرش نهاده ، تعليمى مرشدى به دستش داده ، اعتراف بكفايت و قابليش نموده ، يكى از پاچالهاى خود را در اختيارش بگذارد .\r\nاين شرايط به كار نقالى مخصوص نميشد كه عامل هر حرفه تا قبل از اجازه‌ى استاد بموقعيت استادى نرسيده نام استاد نميگرفت ، چنانچه در نانواخانه كه آتش‌انداز بدون مهمانى و ( لنگ‌بندان ) به نان درآرى نميرسيد و نان‌درآر بدون اجازه‌ى شاطر و لنگ‌بندان او شاطر شناخته نميشد و همچنين كارگر كته ( پستائى بگير ) « 22 » كه بدون لنگ‌بندان صاحب دكان يعنى استاد دكان به خميرگيرى يعنى خليفه‌گى نميرسيد ، و به همين صورت كارگران كفاشخانه كه بدون مهمانى اسم‌گذاران ، پادو به بخيه‌كشى و بخيه‌كش به پيشكارى نميرسيد ، الى آخر كه شاگرد بنّا به بنّائى و بنّا به معمارى و به همين ترتيب قندگير قهوه‌خانه كه بدون لنگ‌بندان به چاى بدهى و چاى بدهى به خليفه‌گى يعنى سرچاق‌كنى « 23 » كه « شغل پيرى شاگرد قهوه‌چىها\r\n\r\n\r\n","description":"","footnote":"\r\n( 21 ) . مهمانى ، مجلس جشن و سرور ، ضيافتى كه براى اسم گذاردن يا كسب اجازه كار ترتيب داده شده باشد .\r\n( 22 ) . كارگر انبار آرد كه آرد را الك كرده ، پستائى يعنى اندازه‌ى هر روز و هر تغار خمير و ( ترش ) و نمك آن را در اختيار داشته باشد .\r\n( 23 ) . قليان چاق‌كنى ، چپق چاق‌كنى . همچنين از انواع نوكرىها يكى هم قليان چاق‌كنى و چپق چاق‌كنى براى ارباب بود -\r\n","page_name":" 157 ","page_number":157},
  {"content":"\r\n\r\nبود » دست نمييافت و هر كار و هر شغل به همين طريق ، و لنگ‌بندان نيز چنين بود كه كارگر منظور پس از احراز موقعيت ضيافتى ترتيب داده استاد و بزرگترها را دعوت كرده ، استاد پس از استماع مطالب بزرگتر مجلس كه از وى درخواست اجازه‌ى آن مقام براى فرد معلوم مينمود برخاسته او را وسط جمع برپا داشته پيشانى او را ميبوسيد و لنگ نوى را با دست خود بكمرش بسته ، اگر روز بود پس از صرف ناهار او را پيش انداخته به اتفاق حضار بسر كار جديد و موقعيت تازه آورده ميگمارد و اگر شب بود همگى در خانه‌اش مانده اين عمل در صبح انجام ميگرفت .\r\n\r\nشعرخوانى - مشاعره\r\nيكى ديگر از سرگرميهاى مردم در قهوه‌خانه شعرسازى و شعرخوانى بود كه شعرا و متشاعران اشعار و ساخته‌هاى خود را در آنجا براى هم ميخواندند ، چه آنجا بهترين مكانى بود كه ميتوانستند نظرخواهى و بحث و جدل دربارهء آن داشته به اصلاح و بهتر ساختن آن بپردازند و ديگر ( مشاعره ) كه شعردانان و حافظان اشعار در آن گرد آمده ، مردم نيز بهواى آنان فراهم گرديده بر سر شعرخوانان مورد نظر خود ، سر چاى و شربت و فالوده شرطبندى ميكردند ، و اين چنان بود كه يكى شعرى يا بيتى ميخواند كه حرف آخر مصراع او را حريفش بايد در مطلع شعر خود بياورد و يا غزل و قصيده‌اى را در موضوعى كسى خوانده طرفش عين همان موضوع را در همان وزن و قافيه روى دستش بخواند و صورتهاى ديگر كه باعث سرگرمى و اطلاعات عمومى فوق‌العاده ميگرديد .\r\nنوع ديگرى شعرخوانى بود كه با رسميت كامل اجرا ميشد و آن نيز چنان بود كه دو تن هر يك تبرزينى بدست گرفته ، كلاه درويشى بلندى كه اينها يعنى كلاه و تبرزين از طرف صاحب قهوه‌خانه فراهم ميشد بسر نهاده مقابل هم به تبادل شعر و غزل بپردازند ، كه غالبا اين\r\n\r\n\r\n","description":"","footnote":"\r\nكه در هرجا بايد همراه او بوده برايش قليان يا چپق ترتيب بدهد « داش ، ماكرتيم ، ما چپق چاق‌كن برادرتيم » يعنى ما نوكرتيم و آنقدر پيشت كوچكيم كه حتى چپق چاق‌كن برادرت هستيم . از تعارفات .\r\n","page_name":" 158 ","page_number":158},
  {"content":"\r\n\r\nاشعار نيز بايد از گفته‌هاى ناشنيده و شعراى ناشناخته بوده باشد و اين عمل همچنان ادامه مييافت تا يكى از طرفين تبرزين خود را كه روى زانوان نهاده دو طرفش را با دو دست گرفته بود جلو پا بر زمين گذارد و اين نشانهء آن بود كه در مقابل حريف مغلوب شده ديگر در چنته‌اش چيزى نميباشد . در اين نيز شرطبندىهائى ميشد كه بخرج طرفداران بازنده ، چاى يا هر چيز ديگر كه شرط شده بود بمجلس ميآمد . تفريحى سالم دلنشين كه تا روزها نشخوار مجلسيان ميگرديد .\r\nديگر شعرخوانى و آوازخوانى در قهوه‌خانه بود كه چون كسى وارد قهوه‌خانه ميگرديد كه سمت پيش‌كسوتى در شعردانى و آوازخوانى داشت و يا در غزلخوانى كه نوعى دستگاه موسيقى مخصوص به خود تهرانىها ( بيات تهران ) مورد توجه بود ، قهوه‌چى پس از سلام و تعارف و اداى احترام و پذيرائى تبرزينى را دو دستى گرفته و آورده بود خم شده جلوى زانوانش ميگذاشت و اين علامت آن بود كه استدعاى خواندن شعر تازه و يا آواز و غزلى از او كرده است كه او هم تبرزين را برداشته دستهء آن را بوسيده بدست مىگرفت شروع به خواندن مينمود ، و به تشويق و سپاس او هم با هر دهن ، ( ناز نطقت - ناز نفست ) ى بود كه در فضا طنين انداخته مجلس را زياده حال و سرور ميبخشيد .\r\nاين غزلخوانى يا بيات تهران‌خوانى از حنجرهء بعضى غزلخوانان تا آن حد دلنشين و جاذب بود كه هر دلى را لرزانده واقعا هوش از سر ميربود و كمتر شنونده‌اى بود كه بتواند با شنيدن يكى دو دهن آن ضبط خود نموده اشك بىاختيارىاش جارى نگرديده حفظ خويش بكند .\r\nآوازى بود حزين و بس دلنشين ، بدون حاجت به هيچ پيرايه از ساز و آلات موسيقى ، در دستگاه و مقامى مخصوص ، بيگانه از تمام مقامات موسيقى علمى كلاسيك ، اما آهنگى كه هر پرده‌اش پرده در هر صبر و قرار ميگرديد . صوتى كه نگارنده از جوانى ببعد و پس از غزلخوانان معروف مانند ابراهيم غزلخوان « 24 » بچه ميدان كاه‌فروشها و غلام زرگر بچه صابون‌پزخانه و اصغر گل‌دهن بچه سقاخانه آئينه از كسى نشنيد ، مگر اخيرا كه يكى دو تن در همان گرده كارهائى ارائه كردند كه در تلويزيون نشان داده شدند و ديگر از قاتلى قسى بنام\r\n\r\n\r\n","description":"","footnote":"\r\n( 24 ) . غزلخوانى كه برايش اين شعر ساخته شده بود ( منم ابرام غزلخون - منم بچه‌ى ميدون ) .\r\n","page_name":" 159 ","page_number":159},
  {"content":"\r\n\r\nهوشنگ امينى كه كشته شده بدار آويخته شد شنيد كه شب اعدامش خواند و از راديو شنيده شد ، همان غزلخوانى و صدا كه وسيلهء آن جوانان را بصحراها و بيابانها كشيده سر به نيستشان ميكرد ! « 25 »\r\n\r\nسخنورى\r\nو اما سخنورى از مراسم بسيار جالب ديگر بود كه بر همه اينها از نقل و مشاعره و شعرخوانى ممتاز ميگرديد . تفريح سالمى كه از آن يك دنيا دانش و بينش و تجربه و علم و اطلاع بدست ميآمد ، افسوس و هزار افسوس كه ديگر اثرى از آن بر جاى نمانده است ، و آن نيز مجلس مشاعره يا بهتر بگوئيم محفل مبارزهء دانشى بود كه دو نفر با هم به مجادلهء شعر و غزل ميپرداختند ، تا كداميك غالب و كدام نفر مغلوب گرديده طرفداران خود را سرافراز يا سرافكنده نمايند ، كه از نظر اهميت موضوع و شيوائى احوال بتفصيل كامل آن ميپردازم .\r\nاين مجالس به اين صورت تشكيل ميگرديد كه قهوه‌خانه‌دارى كه بايد قهوه‌خانه‌اش هم به صورت خاصى بوده ، يعنى محلى سرپوشيده و با تناسب و ضمنا جادار باشد آن را در يكى از ماه‌هاى پائيز يا زمستان ، يا ماه رمضان كه اين ماه معمولا بر ساير اوقات تفوق ميگرفت ، براى سخنورى آماده كرده ، سخنورى « 26 » را كه از مشتريان قهوه‌خانه يا از اهالى محل ، يا سرشناسى مورد توجه در سخنورى بود دعوت كرده و خود به تزيين قهوه‌خانه و بستن ( سردم ) « 27 » بپردازد كه ابتدا از سخنور و بعد از سردم شروع ميكنيم .\r\n\r\n\r\n","description":"","footnote":"\r\n( 25 ) . در مدهوشى از جانب صدا نيز سابقهء تاريخىاى مىباشد كه بشر حافى كه ابتدا دزدى بوده قرآن را با چنان صوتى ميخوانده كه مردم را فريفته ساخته با خود بصحرا ميكشيده لختشان ميكرده است . سعدى نيز در داستان شرائط مسافر ، خوش‌آوازى را ذكر مىكند كه با صوت داودى آب از جريان و مرغ از طيران باز دارد . همچنين اين مضنّه ( اشتر بصوت عرب در شادى است و طرب - تو خود چه آدمئى كز عشق بيخبرى ؟ ! ) كه نگارنده باز ماندن مرغ را از طيران در بلند بودن آواز و بگوشش رسيدن ديده ، باز ماندن آب از جريان نديده كه در برابر گوينده‌اى چون شيخ اجل بايد آن را حمل به جهل خود بكنم .\r\n( 26 ) . كسى كه اشعار مختلف بسيار در حفظ داشته باشد .\r\n( 27 ) . محل استقرار مرشد ، شعرخوان ، سخنور . در زورخانه نيز محل مرشد .\r\n","page_name":" 160 ","page_number":160},
  {"content":"\r\n\r\nسخنور مردى بود شعردان و شعرشناس و گاهى شاعر ، با حافظه و ضابطهء قوى كه بايد چندين هزار شعر در احوال و زمينه‌هاى مختلف از شعراى آشنا و گمنام به ياد داشته باشد ، همراه حضور ذهن و تسلطى قوى كه بتواند هر شعر را در جاى خود و بمناسبت خود بياورد .\r\nزحمت كشيده و دود چراغ‌خورده‌اى كه بايد سالها سر در دواوين شعرا كرده ، هر شعر پسنديده را بخاطر سپرده در صورت بيسوادى از اين و آن كشيده از بر نموده براى وقت معين در صندوقهء سينه ذخيره نمايد .\r\n( سردم ) « 28 » نيز محلى شاخص از قهوه‌خانه بود كه ( سخنور ) در آن جلوس كرده با حريفى مثل خود بسخنورى ميپرداخت كه وى را هم ( سردم‌دار ) « 29 » ميگفتند و آن عالىترين و جالبترين نقطهء قهوه‌خانه ، مقابل در و مشرف به همه محوطهء قهوه‌خانه بود كه پس از زينت در اختيار سردم‌دار قرار ميگرفت .\r\nآرايش قهوه‌خانه نيز ضميمهء زينت سردم بود كه در و ديوار و جرز و ستونها و طاقنماهايش را قاليچه‌هاى جوراجور از مستطيل و لچكى و پرده‌هاى نقش‌دار و عكس و آئينه‌هاى بسيار كوبيده ، چلچراغها ميآويختند و شاهنشين قهوه‌خانه را كه نقطهء سردم بود با بهترين فرشها مفروش ساخته ، ديوارش را وصله‌هاى درويشى مانند پوست تخت « 30 » و تبرزين « 31 » و كشكول « 32 » و بوق « 33 » و منتشاء « 34 » و تاج « 35 » و ردا « 36 » كوبيده ، ده‌ها اشياء ديگر مانند\r\n\r\n\r\n","description":"","footnote":"\r\n( 28 ) . جاى دم‌زدن ، گفتار ، دميدن ، سخن گفتن .\r\n( 29 ) . سخن‌دار ، دم‌دار ، صاحب‌سخن ، صاحب‌نفس ، در جائى به معناى ديگر نيز اين اسم سردم‌دار ميآيد كه آن قلدر ، نفس گير ، مزاحم ، باج‌گير شناخته مىشود .\r\n( 30 ) . پوست گوسفند يا بره يا بز كه قلندران به پشت كشيده بستر و بالين ميساختند ، پوستى كه علامت درويشى و قلندرى مىباشد ، مرشدها و قطب‌ها زير پا ميگسترند ، به نشانه قناعت و اينكه از سطح زمين دنيا به همين مقدار قانع گشته‌اند !\r\n( 31 ) . چوب يا لوله‌اى از آهن كه دو سر آن نيم‌هلالى از آهن نصب شده ، علامت جهاد با نفس و هواكشى و نفس‌كشى .\r\n( 32 ) . از جنس صدف نرم ، محصولى از دريا شبيه كدو ، علامت فقر و گدائى ، گداى مولا ، گداى على ، فقير و متكدى دانش و علم فقر .\r\n( 33 ) . شاخى سياه بلند از حيوانات جنگلى ، وسيله دفاع قلندران و اسباب قراردادن جانوران درنده و سباع كه چون بر آن ميدميدند صدائى هولناك از آن برميآمد ، ضمنا نشانه متوجه ساختن نفس از امور رذيله ، همچنين از طرف آلودگان و زشت اخلاقان اين جماعت وسيله جلوگيرى از رسوائى كه چون ساده‌روئى را بچنگ آورده يا نوجوانى را بعشق درويشى بدام ميكشيدند و چند تن همداستانى كرده او را در ميان ميگرفتند . در بوق ميدميدند كه صداى فرياد و فغان او مردم را متوجه نگرداند . پسرى عاشق درويشى چون به اين بليه دچار مىشود و ميگريزد ، شب تابستانى صداى بوقى برميآيد و پدرش از وى دليل آن صدا را كه پسرش را واقف آن ميدانسته جويا مىشود ، پسر ميگويد بچه درويشى را درويش ميكنند .\r\n( 34 ) . چوبى سياه گره‌دار مخصوص قلندران به نشانهء ناهموارى دنيا .\r\n( 35 ) . كلاه درويشى .\r\n( 36 ) . قبائى سفيد بلند ، با جيب‌هاى دراز ، ملبوس دراويش .\r\n","page_name":" 161 ","page_number":161},
  {"content":"\r\n\r\nعكس و شمايل ائمه و پنج تن و على و محمد ( ص ) و تصاوير دراويش و قلندران و سخنوران نامى و لاله و سه شاخه و تك پايه و مانند آن نصب كرده ، تخت چوبى بزرگى نهاده بالايش را قالى اعلا گسترده ، براى يك نفر صندلى و عسلى « 37 » نهاده ، سخنور كه لباس درويشى پوشيده ، نشانه‌هاى درويشى را بسر و بر آراسته بود « 38 » بر زبر تخت رفته سردم را در اختيار ميگرفت .\r\nاز سوى ديگر سخنور مقابل را كه از محله يا گذر ديگر براى مبارزه دعوت كرده بودند يا خود داوطلب شده بود مريدانش لباس مرتب درويشى پوشانيده با سلام و صلوات و شمع و چراغ و لاله و فانوس و منقل اسفند كه گله به گله جلوش دود كرده صلوات فرستاده ( بر منكر على لعنت ) ميگفتند ، بقهوه‌خانه رسانده ، از قهوه‌خانه بزرگان جمع و قهوه‌چى باستقبالش شتافته ، اسفند جلوش در آتش ريخته ، گوسفند جلو پايش سر بريده با عزت تمام واردش ميكردند و در اينجا بود كه دو حريف روبروى هم قرار گرفته ، از همين زمان نيز بود كه داد و ستد سخن و سخنورى شروع و آنچه كه بايد ميانشان ردوبدل شود مبادله ميگرديد ، به اين ترتيب :\r\nبمحض ورود سخنور مهمان به قهوه‌خانه سخنور سردم‌دار باحترام او از جاى برخاسته تبرزين خود را بر دوش گذارده ، مؤدب جلو او برپا ميايستاد و سخنور مهمان با اين كلمات يا شبيه اين اذن ورود ميطلبيد :\r\n\r\n\r\n","description":"","footnote":"\r\n( 37 ) . ميز كوچك چوبى چهارپايه مستطيل .\r\n( 38 ) . نشانه يا وصله‌هاى درويشى عبارت بود از كلاه و قبا و جبه‌خز يا ترمه و شال ريشمه ( شالى سياه ريشه‌دار ) تعليمى ، كمربند ، سنگ قناعت ( سنگ يا قطعه بلورى بزرگ كه جلو گل كمربند نصب ميكردند ) ، پايه و مايهء ( سنگ به شكم بستن ) و زوائد بسيار ديگر مانند جقه‌ى كلاه و عكس و مدال مولا و انگشتر عقيق و بازوبند عقيق و تسبيح گردن و غيره .\r\n","page_name":" 162 ","page_number":162},
  {"content":"\r\n\r\n اى فروغ چهرماه از روى رخشان شما * آبروى خوبى از چاه زنخدان شما\r\nعزم ديدار تو دارد جان بر لب آمده * باز گردد يا درآيد چيست فرمان شما ؟ . \r\nو سخنور سردم‌دار با اين ابيات به او جوابگو ميگرديد :\r\n رواق منظر چشم من آشيانهء توست * كرم نما و فرود آ كه خانه خانه توست ؛ \r\nو به اين ترتيب سخنور مهمان استقبال گرديده وارد ميشد و مقابل سردم‌دار پشت ميز خود بر روى صندلىاى كه براى او معلوم شده بود قرار گرفته به چپق و چاى پذيرائى ميشد و سخنورى ، بسم الله گويان از جانب سردم‌دار شروع ميگرديد :\r\n به بسم الله ميخوانم خدا را * ز مشتى خاك آدم ساخت ما را \r\nكه در همين زمينه تكليف حريف بود كه جواب بياورد و ميگفت :\r\n ز بسم الله چيزى نيست بهتر * نهادم تاج بسم الله بر سر\r\nعجب تاجى است اين تاج الهى * بنه بر سر برو هرجا كه خواهى \r\nبعد از او سردم‌دار شعرى در توحيد ميخواند كه حريف بايد مشابه همان پاسخ بدهد ، مانند :\r\n اول دفتر بنام ايزد دانا * صانع و پروردگار حىّ توانا \r\nو اين اشعار همه مقدمات امر و قواعد شروع به كار بود ، تا هرجا كه سردم‌دار صلاح بداند و از جانب حريف مطابق همان جواب داده شده حوصلهء مجلس پذيرش داشته باشد ، تا به نعت پيغمبر ( ص ) و مدح على و يازده فرزندش ميرسيد كه گاهى اين اشعار و مبادلات مدايح تا آن حد مطول ميگرديد كه چند شب مجلس را اشغال مينمود ، تا اندك‌اندك كه سخن انحراف يافته بكلمات ديگر ميرسيد .\r\nتا مطلب دربارهء سخنورى روشن شود كه آن را چه قاعده و قانون بود و تفوق و عقب‌ماندگى و غالبيت و مغلوبيت در او به چه صورت انجام ميگرفت گفته مىشود كه پس از مقدمات امر كه حتما اول با سلام و تعارف ، همراه زبان شعر و غزل شروع ميشد و حمد و ستايش پروردگار در ميان ميآمد كه بدون آن سخنورى صورت نميگرفت ، چنين ادامه مييافت كه هر قصيده يا غزل يا قطعه‌اى را كه سردم‌دار ميخواند بايد حريف او در همان مضمون يا اگر شرط شده بود در همان وزن و قافيه جوابگوئى نمايد و چون جواب مناسب داده بود حق داشت كه شعرى او خوانده از سردم‌دار جواب بخواهد و همينطور دنبال شود تا يكى از آن دو ( مات ) شده از جواب باز بماند .\r\n\r\n","description":"","footnote":"","page_name":" 163 ","page_number":163},
  {"content":"\r\n\r\nاشعار نيز چنين خوانده ميشد كه مثلا اگر خواننده شعرى در رديف ( گفتم به چشم ) به اين مضمون :\r\n گفت يارم خواهمت تا خر شوى گفتم به چشم * بلكه از خر هم همى خرتر شوى گفتم به چشم \r\nخوانده و از حريف در همان رديف و قافيه جواب خواسته بود او نيز بايد همان را جواب بياورد ، و بعد از آن در موضوعات مختلف و افكار جوراجور ، مثلا در وصف يا احوال اسب ، سگ ، شتر ، گاو ، يا تعريف عطش ، گرسنگى ، كعبه ، نعلين‌يار ، هرچه و هرچه كه جواب ، بايد در همان موضوع و مقارن و مطابق همان مطلب باشد .\r\nهمچنين اين قاعده كه نصف غزل يا قصيده ، يا قطعه و مثنوىاى را يكى از دو طرف خوانده دنباله آن را از حريف طلب مينمود كه بايد بلافاصله خوانده تحويل نمايد ، و در همين موارد بود كه خواننده و خواهنده اول اشعار ناشناختهء باريك معانىاى را بميان آورده طرف را در مضيقه و بن‌بست ميگذاشت كه از همينجا غالبيت و مغلوبيت ظاهر شده طرف غالب به گرو كشيدن اشيائى از حريف مغلوب برميآمد ، به اين صورت كه چون طرفش مغلوب ميگرديد كه غالبا هم در شبهاى اول اين مغلوبيت متوجه سخنور مهمان ميشد حريف غالب درخواست كلاه مغلوب مينمود كه آورده تسليم بكند ، كه البته نه با زبان محاوره بلكه با زبان شعر ، يعنى با شعرى كه در او كلمه‌ى كلاه يا كلاه خواستن و لايق كلاه نبودن و مثل آن گنجيده شده باشد ، مثل اين بيت :\r\n نه هر كه طرف كله كج نهاد و تند نشست * كلاه‌دارى و آئين سرورى داند \r\nو با آمدن اين شعر بود كه طرف مغلوب بايد كلاه از سر گرفته دو دستى برده جلو سردم يا اگر سردم‌دار باخته بود برابر حريف بگذارد ، همچنين تا به جبّه و قبا و ردا و شال و پيراهن و كفش و تنبان پا ميرسيد و همه در برابر سخنور غالب قرار ميگرفت ، تا آن حد كه گاهى زير شلوار نيز از پاى حريف خارج شده ، بوسيله لنگى كه از طرف قهوه‌چى آورده شده به آن پوشيده ميشد جلو طرف قرار ميگرفت و اين آخر دور بود كه اگر طرف بازنده توانسته بود اشياء خود را با اشعار عجيب و غريب كه طرف را ( بند ) كند از گرو بيرون آورده به خود بپوشاند كه فبها و الّا اگر حريف سابقه‌ى خصومتى با او نداشت و دلش ميخواست گروىهايش را پس ميداد ، يا نزد خود بنشانهء افتخار بقچه كرده نگه ميداشت و از اين قبيل سخنوران زياد بودند كه بقچه‌هاى متعدد از سخنوران مغلوب نگاهداشته به افتخار جلو\r\n\r\n","description":"","footnote":"","page_name":" 164 ","page_number":164},
  {"content":"\r\n\r\nسردم‌ها ريسه ميكردند !\r\nشيرين‌ترين احوال سخنورى حالت گرو كشيدن و عريان كردن حريف بود كه گاهى بشديدترين عقوبات مىانجاميد ، مثل اين كه علاوه بر ضبط البسه و لخت مادرزاد ساختن حريف ، پول چاى تمام اهل قهوه‌خانه را هم به گردن او گذاشتن ، تنبيهاتى از اين قبيل را نيز براى او قائل ميگرديد كه مثلا مانند بوزينه چوب به دستش ميداد كه بر پشت گذاشته رقصيده جست‌وخيز نمايد ، يا ( خرسه برقص ) « 39 » ش ساخته يا چوب در آستينش مىكرد يا مثل مترسك سر جاليز و يا يك دست و يك پا بالا وسط قهوه‌خانه سرپايش واداشته به همان صورت با او سئوال و جواب كرده پاسخ ميطلبيد ، يا او را از پر شال دستور داده به ستونى از قهوه‌خانه ميآويخت ، تا آنجا كه گاهى كار به اعتراض طرفداران مغلوب و گفتگوى و مشاجره و بعضى اوقات به زدوخوردهاى هولناك ميرسيد !\r\nلازم بتذكر است كه اين مباحث و گفت و شنودها و حالات و حركات تماما با شعر انجام ميشد يعنى از ورود سخنور مهمان بقهوه‌خانه تا شب آخر و خاتمه‌ى سخنورى يك كلمه خارج از زبان شعر ميان دو حريف ردوبدل نميگرديد ، مگر جهت تفسير و تعريف و زمان مغلوبيت غالبيت كه گاهى شوخىهائى نيز چاشنى ميگرديد كه صورت ( خارج از جلسه ) را داشت و به حساب سخنورى نميآمد و با زبان رساتر از باى بسم الله تا تاى تمّت همه شعر بود و شعر و جز آن چيزى نبوده به زبان نميآمد و بىهيچ گذشت و ملاحظه ميگويم آن كس كه در كتاب ( يك شب در رستم‌آباد ) نديده و تنها به صرف شنيدن و نقل قول دربارهء سخنورى سخن گفته ، چيز نوشته ، مطالب نثر و موضوعات محاوره‌اى و مناظره‌اى را در سخنورى دخالت داده است ، بىربط و بىپايه و اساس گفته بدون وقوف بوده است .\r\nاين سخنورى در ابتدا بسيار باادب و نزاكت شروع ميشد چنانچه گفته شد ، با سلام و تعزيز و حمد و ثنا و مثل آن مقدمه ميگرديد و چندين شب به همين منوال ادامه مييافت ، تا آنجا كه يكى از دو حريف در تنگنا قرار گيرند كه باز يا طرفين مؤدب و متين و شعردان و محترم بودند كه تغلبات و حملات حريف را با اشعار متين پاسخ آورده ، آبرومندانه لخت و پوشيده شده محترمانه سخنورى را به آخر ميرساندند و يا كم‌جنبه و كم‌چنته بودند كه مجبور به اشعار\r\n\r\n\r\n","description":"","footnote":"\r\n( 39 ) .\r\n خرس و برقص آوردم * دمشو بدست آوردم . \r\n","page_name":" 165 ","page_number":165},
  {"content":"\r\n\r\nهجو و هزل و رذل و بيانات ناشايست ركيك ميشدند تا شايد به اين حربه حريف را به زانو درآورند و اين نيز يكى ديگر از موارد بود كه كار به جاهاى باريك فحش و ناسزا و دشنام خود و زن و بچه و خواهر و مادر رسيده كار از سخنوران به دخالت طرفداران و زد و خورد ميكشيد !\r\nصورتى ديگرى نيز در مدافعات دو حريف بود كه طرف مغلوب را جواز داده ميشد تا كسى را بكمك آورده ، يا خواننده و سخنورى ديگر بحمايتش برخاسته بجاى او سخنورى نمايد و اين خفيف‌ترين احوال براى سخنور مغلوب و حامى او بود ، خاصه آن زمان كه هر دو نفر شكست خورده ، كفش و كلاه هر دو بگرو طرف غالب درميآمد و از آنسو بزرگترين افتخار براى سخنور فاتح كه توانسته بود يكتنه با دو يا سه سخنور هماوردى نموده همه را ( بند ) ساخته از همه گروى بچنگ بياورد كه مخصوصا در اين گونه سخنورىها بود كه هرگز بىجنگ و مخاصمه كار به آخر نرسيده ، لااقل جاهلى ميان يكى از سه چهار دسته پيدا ميشد تا مجلس را آشفته ساخته كار را باختلال بكشاند و جهت همين شبها ، يعنى شبهاى ( سنگ واكنى ) « 40 » هم بود كه قهوه‌چى كمّملين و پيرديرها و بزرگترهاى محل و محترمين چند دسته را دعوت كرده بقهوه‌خانه ميكشاند تا جلوگيرى از برخورد داشته باشند و واقعا هم وجودشان مؤثر افتاده همان بودنشان كافى بود كه بىادبان دست از پا خطا ننمايند و اگر بيمزه‌اى هم درصدد شلوغ كردن قهوه‌خانه و بهم زدن مجلس برآيد با برآمدن صداى ايشان سر جاى خود بنشينند . اينك تا تصوير سخنورى را كامل و بطور زنده نشان داده باشم صحنهء يكى از اين سخنورىها را نمونه ميآورم :\r\n\r\nصحنه‌اى از يك سخنورى\r\nسردم‌دار :\r\n شكر و سپاس نعمت و منت خداى را * پروردگار خلق و خداوند كبريا\r\nدادار غيب‌دان و خداوند آسمان * خلّاق بنده‌پرور و رزاق رهنما ، الى آخر قصيده . . . \r\nسخنور :\r\n\r\n\r\n","description":"","footnote":"\r\n( 40 ) . تسويه حساب ، مقابله ، زورآزمائى ، دست و پنجه نرم كردن .\r\n","page_name":" 166 ","page_number":166},
  {"content":"\r\n\r\n دوشم ندا رسيد ز درگاه كبريا * كاى بنده كبر بهتر از اين عجز باريا\r\nخوانى مرا خبير و خلاف تو آشكار * دانى مرا بصير و خطاى تو برملا ، الى آخر . . . \r\nسردم‌دار :\r\n ماه فرو مانَد از جمال محمد * سرو نرويد باعتدال محمد \r\nصلوات حاضران\r\n قدر فلك را مقام و منزلتى نيست * در نظر قدر با كمال محمد \r\nصلوات حاضران\r\n آينه‌ى ذات بيمثال الهى است * آينه‌ى ذات بيمثال محمد \r\nصلوات حاضران\r\nسردم‌دار : ميخواهم شعرى درباره على ، شيرمردان ، دست يزدان ، زبان قرآن ، كننده‌ى در خيبر ، آقاى قنبر ، داماد پيغمبر ، خوانده مجلس را معطر نمايم و مرشد با جواب آن عطر و عبير آن را زيادتر فرمايند :\r\n مگو كه ذات خداوند عين ذات عليست * بگو صفات خدائى همه صفات عليست\r\nز عقل معرفتش خواستن ز بىعقليست * ز عشق پرستش او كن كه عقل مات عليست ، \r\nالى آخر\r\nسخنور :\r\n مدتى بود در سراى وجود * چشم من خيره بر لقاى وجود\r\nداشتم خوش بديده‌ى عبرت * سيرِ بُستانِ با صفاى وجود\r\nميشكفتم چو غنچه ميديدم * هر گل از باغ دلگشاى وجود\r\nكه بناى وجود ربانى * نيست غير از على عمرانى . . . \r\nو اين شعرى بود كه سخنور روى دست سردم‌دار آورده بود و آفرين و احسنتى بود كه از حضار برآمده او را تشويق ميكنند كه ترجيع‌بند را تمام نمايد و او دنبال مىكند :\r\n بسته‌ى روى و موى جانانم * فارغ از قيد كفر و ايمانم\r\nهست عمرى كه آن پرى دارد * همچو گيسوى خود پريشانم\r\nگاه مسرورم و گهى شادان * گاه خندان و گاه گريانم\r\nگاه ديوانه و گهى عاقل * گاه خاموش و گه در افغانم \r\n\r\n","description":"","footnote":"","page_name":" 167 ","page_number":167},
  {"content":"\r\n\r\n گاه در وصلم و گهى در هجر * گاه معمور و گاه ويرانم\r\nگر تو دانى صلاح خود را باش * من كه در كار خويش حيرانم\r\nليك شادم كه در همه احوال * به علىّ ولى ثنا خوانم\r\nبارى از آنچه بايدم دانست * دانم اين و جز اين نميدانم\r\nكه بناى وجود ربانى * نيست غير از على عمرانى . . . \r\nو ميگويد اكنون بنده هم در بحر و قافيه‌اى غزلى ميخوانم كه عين آن را جواب استدعا ميكنم :\r\n الا يا ايها الساقى تو دانى درد اين دلها * كه جز مى نيست درمانش ادركأسا و ناولها\r\nدلم پيوند ترسازاده‌اى دارد كه زُنّارش * گسست از گردن شيرين شمايلها ، حمايلها\r\nغمى دارد نهان اين دل ، دل او نيست زان غافل * كه دلها را ز صد منزل بود راهى سوى دلها\r\nجهان كَشتى و جان كشتى نشين ، جانانه كشتىبان * محبت بحر بىپايان و دل جوياى ساحلها . . . \r\nتا آخر غزل كه ميگويد :\r\n خوش آمد دوشم از صحبت كه خوردى باده و گفتى * الا يا ايها الساقى ادركاسا و ناولها \r\nو سردم‌دار جواب ميدهد :\r\n الا يا ايها الساقى ادركأ ساو ناولها * كه عشق آسان نمود اول ولى افتاد مشكلها\r\nببوى نافه‌اى كاخر صبازان طره بگشايد * ز تاب جعد مشكينش چه خون افتاد در دلها \r\nسخنور :\r\nبَه ! اين كه غزل اول حافظ است و هر بچه مكتبى ميتوانست جواب بدهد ، اگر چيزى در چنته بود خوب بود غزلى در جواب من ميخوانديد كه كسى نشنيده باشد ، در همينجاست كه سخنور ميخواهد از همان ابتدا سردم‌دار را كنف كرده ، در عصبانيت و احوال غير متعادلش كشيده بر او پيشى بدست آورد ، و اضافه مىكند : بسيار خوب قبول ميكنم ، جواب دادى ، اما جواب نبود .\r\nسردم‌دار :\r\nاگر راست ميگوئيد و تا اين حد شعر در چنته داريد كه ادعا ميكنيد ، اشعار مشهور و معروف نبايد خوانده شود ، من غزلى از سعدى ميخوانم شما عين آن را از شاعرى ناشناس جواب بدهيد :\r\n\r\n","description":"","footnote":"","page_name":" 168 ","page_number":168},
  {"content":"\r\n\r\n مشنو اى دوست كه غير از تو مرا يارى هست * يا شب و روز بجز فكر توام كارى هست\r\nبكمند سر زلفت نه من افتادم و بس * كه بهر حلقه‌ى زلف تو گرفتارى هست \r\nالى آخر .\r\nسخنور : آى به چشم :\r\n مشنو اى جان كه بجز دُنبه مرا يارى هست * يا بجز مالش چنگال « 41 » مرا كارى هست\r\nخواستم پرده‌ى نان از سر تمتاج « 42 » كشم * « تا همه خلق بدانند كه زنارى هست »\r\nچه عجب كنگر اگر همنفس بريان شد * « همه دانند كه در صحبت گل خارى هست »\r\nهوس رشته قطايف « 43 » دل من دارد و بس * « كه بهر حلقهء زلف تو گرفتارى هست »\r\nبادبوئى سحر آورد ز كيپا « 44 » و ببرد * « آب هر طيب كه در طبله‌ى عطارى هست » . \r\nسردم‌دار :\r\nعجب شيرين كاشتى مرشد ! اين هم كه تضمين همان غزل سعدى بود ، باد بگلو انداخته از ما ايراد گرفتى ! خيلى خوب ما هم قبول ميكنيم ، اما خوب بود جواب ايراد خودتان را از غزل ما نميگرفتى و اين مىرساند كه تخطئه در مرام مرشد جايز مىباشد ؟ !\r\nو اين مقدمهء آن بود كه طرفين يكدگر را در پيچ و تاب اندازند و هر يك با موضوع و مطلبى ناآشنا حريف را ملزم و مجاب نمايد ، تا آنكه ، هر جلسه بر شدت پراكنده‌گوئى و دشوارطلبى افزوده تا كم‌كم كه كار به مطالب و گفتگوهاى تند و معارضه و ناسزا و فحاشى ميرسيد .\r\nچنانچه در مقدمه گفته شد شبهاى اول سخنورى با اهميت و وزن خاص در خواندن قصايد و غزليات بلند طولانى ميگذشت و اين شبهائى بود كه اولا استعداد و ضبط و حافظه‌ى خود را برخ طرف ميكشاندند و دوم دست حريف را در احاطه و اطلاع بدست ميآوردند و ديگر لازم بود كه براى شبهاى بعد كه يك ماه تا چهل روز براى آن وقت گذاشته شده بود ذخيرهء شعر داشته خود را با اشعار كوتاه مايه‌سوز ننمايند ، تا گفت و شنيد به\r\n\r\n\r\n","description":"","footnote":"\r\n( 41 ) . غذائى از روغن و آب و شكر كه آبگوشت‌وار در آن نان تريد بكنند .\r\n( 42 ) . كباب چنجه ، كبابى از گوشت و دنبه .\r\n( 43 ) . رشته برشته .\r\n( 44 ) . كله‌پاچه .\r\n","page_name":" 169 ","page_number":169},
  {"content":"\r\n\r\nپرسش‌هاى بلاجواب مانده پس از يكى دو بار گذشت و صرفنظر كار به گرو گروكشى و لخت كردن طرف مغلوب رسيده ، با اين گونه اشعار كه اين ابيات نمونه‌اى از آنهاست كلاه از سر حريف برداشته در اختيار ميگرفتند .\r\n ره طالبان عقبى كرمست و فضل و احسان * تو چه از نشان مردى بجز از كلاه‌دارى \r\nبا اين بيت\r\n پيش از اين خانه صيّاد بُد از خار و خسك * اين زمان خرقه پشمين و كلاه نمد است ! \r\nبا اين بيت كه به صراحه و غير محترمانه طلب كلاه مينمود\r\n بدست خويش كله را ز سر بگير و بده * و گرنه سر به درون كلاهت اندازم \r\nو بعد از كلاه نوبت به قبا ميرسد كه با اين گونه اشعار مطالبه و ضبط ميگرديد .\r\n اين كهنه قبا بدوش تو زار زند * گويا ز تو نيست هر طرف جار زند\r\nخلعش كن و فورى بفرستش سوى ما * ترسم كه مگر ترا به ادبار زند \r\nو به همين وطيره تا به شال و پيراهن و شلوار و كفش و شلوار و زيرشلوار و گاهى خود لنگ كه به او پوشيده شده بود ميرسيد ، كه لخت كردن اخير يعنى خلع لنگ و برهنه‌ى مادرزاد نگاهداشتن سخنور نادر اتفاق ميافتاد و جز در خصوص انتقام‌كشىهاى سخت صورت نميگرفت كه تا بحافظهء پيران و سالخوردگان ميآمد جز در يكى دو نوبت اتفاق نيفتاده بود .\r\nاين نيز صورت سخنورى دو حريف قوىپنجه است كه شبى در قهوه‌خانه‌ى سنگ تراشها واقع در بازار مسجد جامع « 45 » ميان ( مرشد اسماعيل ) سردم‌دار و حاج حسين بابا ، دو سخنور نامى به انجام ميرسد و چون از شبهاى ماقبل آن معلوم بوده كه سخنورى آنها به صورت عادى به آخر نرسيده در يكى از شبهاى نزديك برخوردى شده نيمه‌كاره قطع مىشود و ممكن است هر شب ، شب ( سنگ واكنى ) دو حريف باشد ، عده‌اى قلم و دوات همراه ميكرده‌اند كه از نظر حدّت بيان ، شب آخر آن را بقلم ميآورم ، تا آخر كه نتيجه هم به آشوب و زدوخورد و بهم خوردن قهوه‌خانه ميرسد . فايده ديگر هم كه از اين يادداشت در نظر گرفته شد ، اينكه نوع هجو كردن سخنور هم معلوم گشته ، با آن سخنورىهاى سبك نيز تصوير بشود :\r\nحاج حسين بابا :\r\n\r\n\r\n","description":"","footnote":"\r\n( 45 ) . پاتوق سنگ‌تراشها .\r\n","page_name":" 170 ","page_number":170},
  {"content":"\r\n\r\nاكنون شعرى دربارهء كلاه ميخوانم اگر جواب رسيد ، كلاه و قبا هر دو را پيشكش ميكنم « بايد گفت در اين وقت كلاه و قباى مرشد اسماعيل در گرو حاج حسين بابا بوده و اگر پاسخ ميداده مسترد ميداشته است » .\r\n زاهدى سربرهنه در شب تار * گفت كاى كردگار ليل و نهار\r\nيا كلاهى ز جبّه خانه فرست * يا سرم را ز ملك تن بردار\r\nباغبانى براى دفع طيور * كله افكنده بود بر اشجار\r\nاز قضا باد آن كله بفكند * خورد بر فرق مردك عيار\r\nچون نگه كرد و ديد مندرس است * گفت كى كردگار ليل و نهار\r\nاين كله لايق سر من نيست * بر سر جبرئيل خود بگذار \r\nمرشد اسماعيل جواب ميدهد :\r\n كلهى تحفه فرستاد به من حضرت مير * كانچنان تحفه نديده فلك مينائى\r\nرنگ خاكسترى و پيكر آن تابوتى * دهن آن دُهلى و سر آن سُرنائى\r\nراست چون ديزى كج ، واج شكسته دهنى * كه پر از پشم سگ گر كندش كيپائى\r\nهر كه ديد آن بسرم گفت ( ببو ) اين چپچيه ؟ * ترك اگر ديد مرا گفت ( يرى قنتائى )\r\nوان جماعت كه شناسند مرا ميگويند * حيف آخوند شريفا كه شده سودائى\r\nبردمش تا بفروشم بجز از خنده نداد * هيچكس قيمت آن يكّه دُر دريائى\r\nدوش با اين كلهم ديد عزيزى از دور * گفت اين مسخره‌سر كيست بدين رعنائى\r\nچون به پيش آمد و دانست منم گفت عجب ! * كه ترا كرده كله‌تخته « 46 » بدين رسوائى\r\nگفتمش حضرت مير اين شفقت فرموده * گفت احسنت زهى ميرو زهى بينائى\r\nتا تو باشى دگر از خَس نكنى چيز طلب * تا تو باشى دگر از سَفله طلب ننمائى\r\nهست الحق به تو اين تخته كله زيبنده * راستى را كه تو با تخته كله ميشائى \r\nوقتى كلاه و قباى مرشد اسماعيل از گرو درميآيد ميگويد خيام رباعىاى كه همه شنيده‌اند دربارهء مى گفته كه درست معنى آن براى عوام معلوم نميشود ، آيا مرشد رباعى روشن‌ترى ميتواند در اين زمينه بياورد كه مقصود خيام را روشن نمايد ؟ و رباعى را قرائت\r\n\r\n\r\n","description":"","footnote":"\r\n( 46 ) . تنبيه ، افتضاح ، كلاهى مفتضح مانند كلاه كاغذى .\r\n","page_name":" 171 ","page_number":171},
  {"content":"\r\n\r\nمىكند :\r\n ايزد به بهشت وعده با ما مىكرد * پس در دو جهان حرام مى را كى كرد ؟ !\r\nشخصى ز عرب ناقهِ صالح پى كرد * پيغمبر ما حرامِ مى بر وى كرد \r\nحاج حسين بابا :\r\nمعنى اين رباعى اينست كه در اوائل اسلام شرب شراب حرام نبوده و چون بعضى در آن افراط كرده ، اعمال ناشايست ظاهر ميساخته‌اند و در مستى اقامه نماز نموده اركان آن را كم و زياد ميكرده‌اند ، پيغمبر آن را حرام فرموده و از آنجا كه نميشده معلوم كند كه چه كسى چه مقدار بنوشد و چه كسى را زيادتر از آن نيز جايز مىباشد و قانون شامل عام مىباشد ، آن را حرام عام فرموده ، كه خيام هم اين احوال را با حالت آن كس كه در زمان صالح پيغمبر شراب خورد و شتر صالح را كه آزار كرده و خودمختار و از مواهب و معجزات او بود كه با دعا از شكم كوه بيرون آورده بود دست و پا قطع كرده كشت تلفيق كرده رباعى مذكور را گفته است كه حرام مى پيغمبر براى كسانيست كه اندازه ندانسته با خوردن آن تسلط بر نفس را فرو گذاشته كارهاى مانند كار آن فرد قوم صالح انجام دهند و به نظر او حرام عام نميباشد ، بىخبر از اين كه احكام الاهى شامل عام مىباشد و اين هم رباعىاى در اين زمينه كه طلبكار ميباشيد :\r\n حرام كرد خداوند باده را ، چو عرب * ز خشك مغزى در باده بىادب گشتند\r\nعجم سزد كه بنالند از عرب زيرا * ز خشك مغزى اعراب خشك لب گشتند \r\nسپس شعرهائى درباره سگ و خوك و موش و گربه و كرگدن و اسب و الاغ مبادله ميگردد كه از شرح آن جهت اطاله كلام خوددارى مىشود و قطعات كوتاه و دوبيتى و تك‌بيتى پيش ميآيد و از اين شعر كه در مذمت ازدواج مىباشد حاج حسين بابا شروع مىكند :\r\n شادىِ هر كه كدخداى « 47 » بُوَد * چند روزى چو عهد گُل باشد\r\nبعد از آن آن عزيز آزاده * بنده وش در مضيق ذُل « 48 » باشد\r\nنتواند به هيچ سوى گريخت * گرچه دانندهء سُبل « 49 » باشد\r\nنيست او جز بگردنش دائم * از زن و بچه بند و غل باشد \r\n\r\n\r\n","description":"","footnote":"\r\n( 47 ) . داماد .\r\n( 48 ) . خوارى ، مذلت .\r\n( 49 ) . راهها .\r\n","page_name":" 172 ","page_number":172},
  {"content":"\r\n\r\nمرشد اسماعيل :\r\n مرد آزاده بگيتى نكند ميلِ دو كار * گر كه ميخواهد از آفت بسلامت باشد\r\nزن نگيرد اگرش دختر قيصر بدهند * وام نستاند اگر وعده قيامت باشد\r\nنرود بر در ارباب سخا بهر كرم * گر همه حاتم طائى بسخاوت باشد ، \r\nو اضافه مىكند بر رد اين نظريات هم شعرى هست كه يك بيت آن را ميخوانم انشاء اللّه كه بقيه آن را هم بتواند مرشد حسين بابا جواب بدهد :\r\n زن بگيرم اگرم دخترتون تاب دهند * قرض بستانم اگر وعده دو ساعت باشد \r\nحسين بابا :\r\n دست از زن نكشم گر كه به دستش آرم * گرچه با زور و زر و عجز و سماجت باشد\r\nقرض بستانم و خرج بچه و باده كنم * گر همه مايهء دشنام و خجالت باشد \r\nو مثل اين است كه نوبت جواب خواستن من مىباشد و اين رباعى مشهور نيز در مكالمه شيخ و فاحشه‌اى مىباشد كه مشابهش جواب ميخواهم :\r\n شيخى بزنى فاحشه گفتا مستى * هر لحظه بفاسقى دگر پيوستى\r\nگفتا شيخا هر آنچه گوئى هستم * اما تو چنان كه مينمائى هستى ؟ \r\nمرشد اسماعيل :\r\n دى محتسبى به راه ديدم * در دست گرفته چوب ارژن\r\nمهرو زنكى گرفته ميزد * نظّاره بر او ز مرد و از زن\r\nپرسيد از آن ميان يك از كَس * كاين ، چوب چرا زند بر اين زن\r\nگفت اين زنكيست روسپى نام * آن محتسبى است روسپى زن \r\nپس حالا نوبت شما مىباشد كه جواب مرا بدهيد . شاعرى درباره مأمور دزدى شعرى دارد كه دو بيتش را من خوانده ، بقيه‌اش را بايد مرشد جواب بدهند :\r\n در خدمتت اى صدر فلك مرتبه دزديست * كو زهر بسحر از دهن مار بدزدد\r\nتنها نه بدزدد كفن از مرده‌ى در گور * از كون برهنه شده شلوار بدزدد \r\nحاج حسين بابا براى خنده : انشاء اللّه يك روز سر و كارت با بلديه و تأمينات مىافتد و ميشناسيش !\r\nو اما جواب :\r\n\r\n","description":"","footnote":"","page_name":" 173 ","page_number":173},
  {"content":"\r\n\r\n گر حبس كنندش به يكى خانه به ناچار * چون كاه ربا كاه ز ديوار بدزدد\r\nور سوى مزارى رود از بهر زيارت * از مرده كفن از كفن آهار بدزدد\r\nآويختنش سخت ثوابست و ليكن * ترسم كه رَسَن او ز سرِ دار بدزدد ؛ \r\nاينك شعرى خالى از معنى دارم كه البته مرشد ميدانند بايد شعرى هم همانطور بى معنى جواب بياورند :\r\n اگر عاقلى بخيه بر مو مزن * بجز پنبه در فصل آهو مزن\r\nبمطبخ ميفكن ره كوچه را * منه در بغل آش آلوچه را\r\nكه نُقل از تحمل مربا شود * ز صبر آسيا سنگ حلوا شود\r\nز افسار زنبور و شلوار ببر * قفس ميتوان ساخت اما بصبر \r\nمرشد اسماعيل :\r\n دوش وقت صبحدم بر چرخ پالان يافتم * در ميان دانهء خشخاش سندان يافتم\r\nيك كلاهى داشتم از لبلبو گمشد ز من * در ميان دفتر ميرزا سليمان يافتم \r\nاينهم يكى اضافه :\r\n آنان كه اسير نان و آشند * پالانِ خروس ميتراشند\r\nپالان خروس و گَردِ مرزه * گويد زن كلعباد هرزه ! \r\nخنده حضار\r\nمرشد اسماعيل : شعرى است در دو بيت كه اولش اينست :\r\n محبتِ شهِ مردان مجو ز بىپدرى * كه دست غير گرفته است پاى مادر او ، \r\nو از حاج مرشد ميخواهم كه بيت اولش را بياورد .\r\nحاج حسين بابا :\r\n شهى كه بگذرد از نه سپهر اختر او * اگر غلام على نيست خاك بر سر او ؛ \r\nپس معلوم مىشود مرشد هم به حقير اجازه ميدهند از اين گونه سئوالات داشته باشم و شروع به خواندن اين ابيات مىكند :\r\n شنيدم كه در كعبه در روز عيد * بپرسيد درويشى از بوسعيد\r\nكه سگ را چرا خلق خوانند شوم * گريزند از وى بهر مرز و بوم\r\nجهت چيست پستش بخوانند خلق * كه خالق به اوصافيش كرده خلق \r\n\r\n","description":"","footnote":"","page_name":" 174 ","page_number":174},
  {"content":"\r\n\r\n به مهر و صفا و بشكر و وفا * وجودى كه نيكوتر از كيميا\r\nقناعت‌گر و پاسبان آمده * نگهبان مال و شبان آمده ؟ \r\nآيا جناب مرشد مىتوانند بگويند كه ابوسعيد چه جوابى به پرسنده ميدهد ؟\r\nمرشد اسماعيل سكوت مىكند و باز هم سكوت و ميگويد اگر مرشد اجازه بدهند بجاى اين ، شعرى ديگر جواب بدهم ؟\r\nحسين بابا :\r\nلابد شعر ديگرتان هم همان شعر ، سگى پاى صحرانشين گزيد ميخواهد باشد ؟ ! نه جناب مرشد ! من دنبالهء شعر خودم را ميخواهم ، و چون جوابى نميرسد ميگويد ، بسيار خوب حالا كه نميدانيد خودم جواب مىدهم :\r\n جوابش بفرمود شيخ كبير * كه اين نكتهء نغز آسان مگير\r\nچو سگ را بآزار خلق است خوى * از آنرو نميباشدش آبروى\r\nچو سگ مردم آزار شد تار به * سگ از مردمِ مردم آزار به\r\nبتر زانكه او راست روى سگى * بود آنكه او راست خوى سگى \r\nكه صداى آفرين آفرين ، دمت گرم مرشد از طرفدارانش بلند شده و براى گروگيرى وصله‌اى از مرشد اسماعيل ميگويد :\r\n اكنون كله فرست كه پيش تو بىسريم * بر خلعت كلاه سرت چشم بر دريم \r\nو چون كلاه مرشد اسماعيل را ضبط مىكند ميگويد : حالا شعرى ديگر ميخوانم كه اميدوارم آن را بتوانيد جواب بياوريد :\r\n مبادا كه از ما ملوليده باشى * حديث رقيبان قبوليده باشى\r\nمگر آن زمان ايمن از غير گردم * كه در پيكر من حلوليده باشى\r\nچو درس محبت نخواندى چه حاصل * اصوليده باشى ، فروعيده باشى ؛ \r\nيك بيت هم در آخرش مىباشد كه آن را هم براى شما گذاشته‌ام .\r\nمرشد اسماعيل سر در گريبان برده فكر مىكند و چون نميداند ، ميگويد : شعرى از اين بهتر نداشتيد بياوريد ؟ !\r\nحاج حسين بابا : معذرت ميخواهم ، ميگويند\r\n به شَل گفت شخصى چه رقصى چنين كج * بگفتا زمين اطاق است مُعوج \r\n\r\n","description":"","footnote":"","page_name":" 175 ","page_number":175},
  {"content":"\r\n\r\nو بمسخره اضافه مىكند : اين حرف چنين نشان ميدهد كه شعر را قابل ندانسته‌ايد و الّا جوابش در آستينتان بود و چون مرشد اسماعيل خفيف مىشود ميگويد : بسيار خوب چه بد ، چه خوب شعر بايد تمام بشود و آخرش اينست :\r\n بدان طرزيا زلف خوبان بچنگت * زمانى بيفتد كه پوليده باشى ؛ \r\nو بمتلك اضافه مىكند مثل اينكه هوا سرد شده و مورمورمان مىشود و بايد قباى سردم‌دار را كنده تن خودمان بكنيم و با اين شعر طلب قبا مىكند :\r\n اى قباى پادشاهى زيورِ سيماى تو * نيست ديگر اين قبا شايسته‌ى بالاى تو\r\nيا برون كن يا بخوارى از تنت بيرون كشم * تا ببينم چيست اندر اين دو صورت راى تو \r\nو قباى مرشد اسماعيل را گرفته پهلوى كلاه روى عسلى قرار ميدهد و ميگويد :\r\nجناب مرشد افعال بزرگان براى كوچكترها حجت مىباشد و چون حضرت عالى آقائى كرديد و با يك جواب كلاه و قباى حقير هر دو را پس فرستاديد ، منهم تبعيت كرده شعرى در موضوع تقسيم‌نامه ميخوانم كه عين همانرا شاعرى ديگر گفته كه اگر مرشد آن را محبت كرده خوانده جواب دادند منهم كلاه و قباى ايشان هر دو را مرخص ميكنم :\r\n زيباتر آنچه مانده ز بابا از آن تو * بَد ، اى برادر از من و اعلا از آن تو\r\nاين طاس خالى از من و آن كاسه‌اى كه بود * پارينه پُر ز شَهد مصفا از آن تو\r\nيا بوى ريسمان گُسِل ميخكن ز من * مهميزِ كله تيزِ مُطلّا از آن تو\r\nآن ديگِ لب شكسته‌ى صابون‌پزى ز من * آن چمچه‌ى هريسه و حلوا از آن تو\r\nآن قوچ شاخ كج كه زند شاخ از آنِ من * غوغاى جنگِ قوچ و تماشا از آن تو\r\nاين مشت خاكِ خانه و دكان از آن من * نام پدر ز زشت و ز زيبا از آن تو \r\nمرشد اسماعيل :\r\nخير ، غير از اينكه شما خوانديد در اين زمينه شعرى نديده‌ام و گمان هم نميكنم شاعرى ديگر هم چيزى گفته باشد مگر خود مرشد كه طبع شعر دارد چيزى در اين رديف ساخته باشد .\r\nحسين بابا :\r\nدرست است كه من خود سازنده‌ام و طبع شعرى دارم ، اما اينقدر عقلم ميرسد كه شعرى كه توى دست مردم نيفتاده و چاپ نشده و فقط خودم از آن خبردار ميباشم مطالبه\r\n\r\n","description":"","footnote":"","page_name":" 176 ","page_number":176},
  {"content":"\r\n\r\nنكنم ! نخير ! اين دومى را هم كه درخواست ميكنم مال چند صد سال پيش از شاعرى ديگر غير اولى مىباشد كه جناب مرشد يا وقت و سوادشان يارى نكرده سر در هر كتاب و ديوان فرو ببرند ، يا آنهائى كه بايد اين شعرها را از كتابها جمع كرده برايشان بياورند ، حقوقشان نرسيده كوتاهى كرده‌اند ! كه جمعى از طرفدارانش خنديده ، حاميان مرشد اسماعيل سبيل و لب بدندان ميجوند و خودش اينطور ادامه ميدهد :\r\n همشيره ! ، خرج ماتم بابا از آن تو * صبر از من و تردد و غوغا از آن تو\r\nآن قاطر چموش لگدزن از آن من * آن گربه‌ى معومعو كن زيبا از آن تو\r\nيكهفته خرج مطرب و ساقى از آن من * هفتاد ساله طاعت بابا از آن تو\r\nاين لاشه استران قطارى از آن من * آن باركش الاغ توانا از آن تو\r\nاين مال‌ها كه هشته به دنيا از آن من * آن چيزها كه هشته به عقبا از آن تو\r\nاز سطح خانه تا بلب بام از آن من * از بام خانه تا به ثريّا از آن تو ، \r\nكه طرفدارانش صدا بلند كرده : جانمى مرشد ! ناز دهنت ، ناز نطقت . نميرى الهى ميكنند و اين شعر را براى دريافت شال مرشد اسماعيل انشاد مىكند :\r\n اكنون رسيد نوبت شال كمر مرا * تا باشدم نصيب چه چيز دگر مرا\r\nبگشا بدست خود ز كمر شال و دست گير * پيش آر و با ادب بنهش در حضر مرا\r\nآماده باش تا بِكَنَم بعدش از تنت * لباده‌ات كه هست خيالش بسر مرا\r\nتعجيل كن كه حرف زياد است و وقت كم * مرشد مكن معطل از اين بيشتر مرا \r\nو چون مرشد اسماعيل شال را از كمر باز كرده آورده جلو حاج حسين بابا قرار ميدهد و بسردم خود برميگردد ، حاج حسين بابا در بدرقه‌اش ميخواند :\r\n فلك كلاه و قبائيش عاريت باشد * كه اهل دانش و فهم اين سخن سند داند\r\nگهى به اين دهد و گه به آن و اين عجب است * كه هر كه را رسد آن دو از آن خود داند\r\nز خود بيفكن و بر عاريت مده خاطر * كه عارف عاريتى را بخويش بد داند \r\nبله جناب مرشد اسماعيل ! براى چيز عاريه آدم عارف نبايد دلخورى بهم برساند و از آنجا كه ميبينم زياد پريشان خاطر شده‌اى شعرى ديگر ميخوانم و اين دو رباعى در موضوع انعام و تشكرى است كه دو نفر با هم كرده‌اند كه يكى را من ميخوانم و يكى را بمرشد واگذار ميكنم :\r\n\r\n","description":"","footnote":"","page_name":" 177 ","page_number":177},
  {"content":"\r\n\r\n سيصد بره‌ى سفيد چون بيضه‌ى بط * كو را ز سياهى نَبُوَد هيچ نُقَط\r\nاز گله‌ى خاصِ ما نه از جاى غلط * چوپان بدهد بدست دارنده‌ى خط \r\nاكنون مرشد اسماعيل جواب بدهد كه گيرنده بره‌ها چگونه تشكر مىكند ؟\r\nمرشد اسماعيل از اين جواب نيز در ميماند و حاج حسين بابا ميگويد :\r\nمثل اينكه امشب مرشد ميل كرده ما را از رخت و لباس نونوار نمايد ، كه اگر اينطور است چقدر بزرگوارى ميفرمايند و ميگويد جوابش اينست و صدا بلند مىكند :\r\n دنيا چو محيط است و كف خواجه نُقط * پيوسته بِگِردِ نقطه ميگردد خط\r\nپرورده‌ى او كِه و مِه و دون و وسط * دولت ندهد خداى كس را بغلط \r\nكه باز هواخواهانش به جوش و خروش و سر و صدا و تحسين و آفرين برآمده غلغله و غوغا ميكنند و او هم بمطالبه‌ى لباده‌ى مرشد اسماعيل به رجزخوانى برميآيد :\r\n بِكَن لبّاده از تن اى سخنور چون مُجاب استى * بياور پيش ما آن را كه گُنگ و بىجواب استى\r\nچنين كَت زرد رو ميبينم و اندر تب و تابت * گمان دارم سِپَند استى يقين دارم كباب استى \r\n بياور زود و پيش مابنه لبّاده را زيرا * كه شب از نيمه بگذشته است و ديگر وقت خواب استى ؟ ؛ \r\nمرشد اسماعيل ميگويد :\r\nفعلا كه جناب مرشد حسين بابا بقول قماربازها خوششان گشته و جيكشان ، بك « 50 » نشسته است و ميدان بدستشان افتاده و بقول شيخ كه ميگويد :\r\n كنونت كه امكان گفتار هست * بگو اى برادر بلطف و خوشى\r\nكه فردا كه پيك اجل در رسد * به حكم ضرورت زبان دركشى \r\nتا ميتواند بگويد ، اما بايد بداند كه اين دُر فشانيهايش تا وقتى است كه از اين اشعار بىربط بىسر و ته حظّ و مطّ و اينطور چيزها كه نه خودش ميفهمد و نه ديگرى از آن سر\r\n\r\n\r\n","description":"","footnote":"\r\n( 50 ) . جيك و بك دو طرف قاپ ( استخوان ميان دو قلم گوسفند ) كه يك روى آن باسم جيك و يكى بنام بك نام‌گذارى شده بود . جيك ، باخت ، بك برد مىباشد .\r\n","page_name":" 178 ","page_number":178},
  {"content":"\r\n\r\nدرمىآورد ميخواند و با حالتى عصبانى و دگرگون مترصد ميماند تا چه جوابى براى مطالب آينده‌ى حاج حسين بابا حاضر بكند .\r\nحاج حسين بابا :\r\nجناب مرشد اگر شما از آنها چيزى سر در نياورديد شرط آن نيست كه كسى ديگر هم سر درنياورده باشد و بسيار خوب اگر من زيادتر از اطلاع و دانش شما چيزهائى خواندم عذر ميخواهم و از اين پس شرط ميكنم تا اشعارم را مطابق فهم و درك شما نمايم و شروع به خواندن موش و گربه‌ى عبيد زاكانى مىكند و ميگويد در اين وزن و قافيه كه از آن سر در ميآوريد جواب بياوريد و شروع به خواندن مىكند :\r\n اى خردمند عاقل و دانا * قصهء موش و گربه برخوانا ؛ \r\nتا\r\n مست بودم اگر گهى خوردم * گه فراوان خورند مستانا ، \r\nو ميگويد اگر اين هم هنوز برايتان ثقيل مىباشد بگوئيد تا بچه‌گانه‌ترش را بياورم ؟ ! مرشد اسماعيل كه خود را مغلوب ميبيند و متوجه مىشود حريف حسين بابا نميشود طبق عادت متوسل به اشعار هزل و هجو و چرنديات كه دستش هم در آنها بازتر بوده شده مخمس هجو حسين اسماعيل چرك را جواب ميدهد به اين طريق :\r\n زاغىِ قهوه‌چى . . . خوابيد * اخ تف را به . . . . . ماليد\r\nاوستادش ز پشت در پائيد * گربه گفتا كه پيش فرمائيد \r\n آروادين گُت وِرَن مسلمانا « 51 » \r\nو چون در هر صورت جوابى بوده كه داده بوده و مطالبه‌ى شعر خود را با اين ابيات مىكند :\r\n نه زر كه نهم بديده انگشت رجب * نه زور كه واكنم ز هم مشت رجب\r\nايكاش كه بودمى جماد الثانى * تا بود مرا مقام در پشت رجب \r\nو ميگويد اگر مرشد حسين بابا خيلى شعر بلدند يك رجب هم پهلوى رجب ما بگذارند .\r\n\r\n\r\n","description":"","footnote":"\r\n( 51 ) . كلمات تركى : . . . مسلمان .\r\n","page_name":" 179 ","page_number":179},
  {"content":"\r\n\r\nحاج حسين بابا ميگويد :\r\nبه‌به ! حظ كردم از اين جواب سخنورى ! واقعا ارشاد كردى مرشد ! شعرى از اين آبرومندتر نداشتى بخوانى ؟ !\r\nمرشد اسماعيل :\r\nمگر شعر خودت كه خواندى : مست بودم اگر گهى خوردم - گه فراوان خورند مستانا ، بهتر از اين بود ؟ جواب منهم به خمس همان شعر بود ، حالا رجب ما را پاسخ دارى بخوانى يا خودمان جواب بدهيم ؟\r\nحاج حسين بابا كه بر خلاف مرشد اسماعيل سخنورى وزين بود ميگويد حقيقتش را بخواهيد چند تا رجب دارم اما از بزرگترهاى مجلس خجالت ميكشم .\r\nمرشد اسماعيل :\r\nبگو بلد نيستم خلاصم بكن ، چرا از اين شاخه به آن شاخه ميپرى .\r\nحاج حسين بابا :\r\nحالا كه اينطور است پس با اجازهء بزرگتران و سروران مجلس ، يك رجب جواب رجبت كه لايق اهل مجلس باشد و يك رجب هم باز با اجازه بزرگترهاى مجلس كه هم‌شأن خودت باشد پاسخ مىدهم و با اين بيت رجب اول را ميخواند :\r\n العجب ثم العجب ، بين الجمادى و رجب * كز آفت آشوب آن ارض و سما در تاب و تب ؛ \r\nو اين هم رجبى كه قول دادم تقديم خودت بكنم :\r\n تا در عقبت نشست انگشت رجب * هشتى دو سه اشرفى تو در مشت رجب\r\nميگفت چنان كه ذوقِ پيشش دارى * ميلت نكشيده است بر پشت رجب \r\nكه خنده شديد حضار بلند مىشود و در ميان غيظ و برافروختگى مرشد اسماعيل حاج حسين بابا ميگويد :\r\nاكنون كه مجلس از حالت ادب و احترام خارج شده ، شعرى را شاعرى از قول حكما درباره آنكه چگونه بعضى تا حد بىنهايت دريده ميشوند ميخوانم تا ببينم بعد چه مىشود :\r\n حكيمان جهان گويند يك رگ * رهش مىباشد از . . . سوى ديده\r\nدر آن رگ باشد آب چشم مردم * چو در . . . بردى آن رگ شد دريده\r\nكسى را گر نباشد آب در چشم * يقين ميدان كه آن رگ شد بريده \r\n\r\n","description":"","footnote":"","page_name":" 180 ","page_number":180},
  {"content":"\r\n\r\nو اين نيست جز آنكه اگر كسى را خوبى گفتى و بدى جواب داد و متين آوردى و قبيحى گفت و از بزرگتر و پير و استاد و معلم حيا نكرد اين نيست كه بقول آن شاعر رگ چشمش را فشار آورده پاره كرده‌اند و مقصر هم نميباشد !\r\nكه چون مجلس را سكوتى بهت قرين آلوده به تحسين فرا ميگيرد ، اضافه مىكند و اما در اينجا هم مقصر خود من ميباشم كه با هر بىادب بدرگى بايد دهن بدهن بگذارم ، در حالى كه اين سه بيت شعر نيز همواره مطمح نظرم بوده از آن پيروى داشته دستورم بوده است :\r\n در جهان ده چيز دشوار است پيش آگهان * كز تصور كردن آن مىشود دل بىحضور\r\nناز عاشق ، زُهد فاسق ، بذل ممسك ، هزل رذل * عشوه‌ى محبوب بدشكل و نظر بازىِ كور\r\nصوتِ لحن بىاصولان ، بحث علم ابلهان * ميهمانى بتقليد و گدائى به زور \r\nدر اين صورت باز هم اشكالى ندارد ، اگر مرشد اسماعيل با اين لاطائلات بخواهد سخنورى كند ، ناچار لخت شده وارد ميدان ميشوم كه گفته‌اند در شهر يك چشمىها بايد آدم يك چشم خود را هم بگذارد و انسان با يك دفعه دادن حيز نميشود ، اكنون مرشد ! بيار آنچه دارى زمردى و زور ! ببينم چند مرده حلاج ميباشى ؟ كه در اينوقت يكنفر از حاميان مرشد اسماعيل بصدا درآمده ميگويد :\r\nمرشد سخنورى لنترانى گفتن ندارد ، سخنور هرچه بدهنش از زشت و زيبا آمد بايد جواب بدهد و سخنورى هم كه طاقت شنيدن جواب ندارد بايد پشت دخل كاسبيش بنشيند كه عده‌اى هم با او همداستان شده ، حاج حسين بابا تسليم مىشود .\r\nبايد گفت كه اين سخنورها حقوق و مواجبى از جائى نداشتند و هر يك كسب و كارى داشته از كاسبى ارتزاق ميكردند و اين از امور ذوقيشان بود ، چنانچه در سخنورى هم به همان نام كاسبى مثلا عبد الله پينه‌دوز و شاطر ممدلى و غلامعلى بندكش و مثل آن كه پيشه و هنرشان بود شناخته ميشدند .\r\nحاج حسين بابا : خيلى خوب حالا كه سخنورى بعقيده‌ى تازه درآمده‌ها و دست پرورده‌هاى مرشد اسماعيل يعنى درىورى ، ما هم همرنگ آنها شده همانرا دنبال ميكنيم و اينك شعرى است كه با همان قافيه جواب ميطلبم :\r\n ماهروئى هست مهمانم شرابم ده ز لطف * زان شرابم ده كه پَنجَه بار بيشم داده‌اى\r\nاز شراب خاص خودگر آن پسر . . . . . . شد * آنچنان دان كان . . . . از خاص خويشم داده‌اى \r\n\r\n","description":"","footnote":"","page_name":" 181 ","page_number":181},
  {"content":"\r\n\r\nمرشد اسماعيل :\r\n آفرين بر طبع والايت كه جاى گُنده‌اى * بچه‌اى شنگولكى بىپشم و ريشم داده‌اى \r\n طفلكى ، سيمين‌برى ، خوش‌مشربى ، خوش‌منظرى * نيك‌بردارى ، عزيزى ، پُرغميشم « 52 » داده‌اى \r\n گفته بودم غيرى آرى تا نجنبد غيرتم * لطف كردى طفلكى از قوم و خويشم داده‌اى ؛ \r\nحالا براى آنكه مرشد بابا هم ناراحت نشود ، اشعار سنگين‌ترى ميخوانم و آن اول يك رباعى است كه دومش را جواب ميخواهم :\r\n آنشب كه من و تو مست بوديم چه شد * يادت هست ، چون غنوديم چه شد ؟ \r\nحسين بابا : بله خيلى هم خوب يادم هست امّا تو :\r\n خود را بكُشى اگر ز مردم شنوى * كانشب كه من و تو مست بوديم چه شد ! \r\nكه اهل قهوه‌خانه يك جا زير خنده ميزنند و حمله و دفاع طرفين شديدتر مىشود و سخن بمراحل زننده‌تر ميكشد .\r\nحسين بابا : اكنون من هم بيت مقدم يك دو بيتى را ميخواهم و از مرشد اسماعيل ميخواهم جواب بدهد :\r\nشاعر ميگويد :\r\n ايدل همه اسباب جهان خواسته گير * باغ طربت به سبزه آراسته گير ، \r\nحالا اگر گفتى بيت مؤخرش چگونه تمام مىشود .\r\nمرشد اسماعيل :\r\n ايدل بكام خويش جهان را تو ديده گير * در وى هزار سال چو نوح آرميده گير \r\nحاج حسين بابا :\r\nنه مرشد من بيت دوم رباعى خودم را خواستم نگفتم شعرى كه معنى فقر و قناعت و بىاعتنائى به دنيا داشته باشد جواب بدهيد ، گويا مرشد هنوز كلمه مقدم ، مؤخر بگوششان\r\n\r\n\r\n","description":"","footnote":"\r\n( 52 ) . غميش ؟ عشوه ، ناز ، ادا .\r\n","page_name":" 182 ","page_number":182},
  {"content":"\r\n\r\nنخورده باشد ، براى شما كه سرت توى اين حسابها مىباشد اينكه چيزى نبود نتوانستى جواب بدهى ، دومش اينست :\r\n بر بوق من ارميل نشستن كردى * ديديش اگر خفته تو برخاسته گير \r\nكه خنده و دست زدن و بارك اللّه بارك اللّه طرفداران حاج حسين بابا قهوه‌خانه را از جا برميدارد و روح مجلس عوض شده معلوم مىكند كار سخنورى امشب به جاهاى باريك بايد كشيده شود و هر دو دسته از مريدان حسين بابا و مرشد اسماعيل خود را براى واقعه‌اى آماده ميكنند .\r\nحسين بابا : بسيار خوب :\r\n چو واماندى اى مرشد اندر سخن * ز تن پيرهن را برايم بكن\r\nبدست مبارك باينجا بيار * بتشريف در خدمت ما گذار\r\nاز آنرو ترا پيرهن از من است * كه هر تن نه لايق به پيراهن است\r\nهمى پيرهن خلعت آدم است * نه آن را كه از جانور هم كم است\r\nبگشتى همه كوه و دشت و دمن * يكى گرگ ديدى تو با پيرهن ؟ ! \r\nكه به اين ترتيب پيراهن و بدنبال آن كفش و شلوار مرشد اسماعيل سردم‌دار كه اين كم سابقه‌ترين حالتى بوده كه سردم‌دار برهنه‌ى حريف پاسردمى شده باشد ، به گرو حاج حسين بابا درميآيد و او را با اين اشعار كه قاعدهء كار بوده ، وقتى سردم‌دار لخت پا سردمى شود بايد سردم را بحريف بسپارد پائين كشيده ، خود جانشين او مىشود :\r\n بشنو اين نكته كه خود را ز غم آزاده كنى * خون خورى گر طلب روزى ننهاده كنى\r\nتكيه بر جاى بزرگان نتوان زد بگزاف * مگر اسباب بزرگى همه آماده كنى \r\nو چون او را پائين كشيده ، خودش صاحب سردم مىشود ، اين اشعار را به تسلا و هجو او قرائت مىكند :\r\n شيخ ميگفت سگ هرزه اطاعت نكند * بهرش اول مگر انديشه‌ى قلاده كنى\r\nفلك انداخته را غصّه ز بىدانشى است * خود بيفتى همه گر فِكرَت افتاده كنى\r\nامشب از رو برَمَت گرچه ز سختى رورا * سنگ پايش بكُنى يا كه ز سنباده كنى \r\nدر اينجا نوبت بمرشد اسماعيل ميرسيد كه رشته‌ى سخن را بدست گرفته آبروى خود را از رهن حاج حسين بابا بيرون آورد و آن را با اين شعر هجو كه از او بوده شروع مىكند :\r\n\r\n","description":"","footnote":"","page_name":" 183 ","page_number":183},
  {"content":"\r\n\r\n ديشب اندر محله غوغا بود * كه يكى بيخ كوچه تنها بود\r\nدسته دسته سويش ذكر بر دست * چون بديدم حسين بابا بود \r\nو حاج حسين بابا جواب ميدهد :\r\n با پيامى ز نزد رب جليل * روزى آمد فرود و جبرائيل\r\nگفت تا هست آسمان و زمين * . . . بر . . . ون مرشد اسماعيل \r\nمرشد اسماعيل :\r\n امشب دل من ميل مربا كرده * انگشت انگشت ميل حلوا كرده\r\nكردم چو تجسسِ خيالش ديدم * عن خور هوس حسين بابا كرده \r\nحسين بابا :\r\n از واقعه‌اى ترا خبر خواهم كرد * وانرا به دو حرف مختصر خواهم كرد\r\nهر بچه ترا بُوَد ز رو خواهم . . . * هر زن كه بباشدت . . . خواهم كرد \r\nكه يكباره ميان حاميان مرشد اسماعيل كه چرا بايد حسين بابا در ميان پانصد نفر جمعيت اسم زن و بچه بياورد و طرفداران حسين بابا كه ميخواست مرشد اسماعيل جلو زبانش را بگيرد تا تودهنى نخورد برخورد مىشود و غلغله شده غوغاها برخاسته ، رگ‌هاى گردنها به تعصب زمخت و صداها به دشنام به يكدگر كلفت گرديده ، كه اگر پيشبينى صاحب قهوه‌خانه نبوده ، بزرگترهاى دو محله را دعوت ننموده ، دخالت و از طرفشان امر به سكوت و اختتام سخنورى نشده بود قهوه‌خانه به صحنه جنگ تبديل و منجر به اتفاقات پيشبينى نشده ميگرديد ؛ بهمانگونه كه در سخنورىهاى پايين شهر اتفاق ميافتاد و سخنورىاى كه بايد بيش از چهل شب طول بكشد شب هفتم يا هشتم تعطيل مىشود .\r\nبارى چنانچه ذكرش در ابتدا گذشت از شروع سخنورى تا هنگاميكه سخنورى سخت مغلوب و بىآبرو نميگرديد كلمات زننده بميان نميآمد ، مخصوصا در قهوه‌خانه‌هاى بالاى شهر و اين مجلسى بود كه شيرين‌ترين اشعار و عاليترين مطالب در آن مبادله ميگرديد ، مگر بعضى قهوه‌خانه‌هاى پائين شهر مثل صابون‌پزخانه و گذر حاج غلامعلى و سر قبر آقا كه بمناسبت روحيهء بىادب مردم آن زيادتر اشعار هزل و هجو دادوستد مىشد و مرشد اسماعيل هم يكى از همان سخنوران پائين شهر بود كه پشت حريفان متعدد را با دريدگى و همين‌گونه هجويات به خاك رسانيده ، تا آن شب كسى بر وى تفوق نگرفته بود و اين برخورد با حاج\r\n\r\n","description":"","footnote":"","page_name":" 184 ","page_number":184},
  {"content":"\r\n\r\nحسين بابا هم از آنجهت بود كه هم حسين بابا خواسته بود او را سر جاى خود بنشاند و هم مرشد اسماعيل مايل بود او را هم كه شهرت و محبوبيت عام يافته بود بدنبال ديگران روانه نموده يكّه‌تاز ميدان سخنورى بماند و اين شگرد كار مرشد اسماعيل بوده كه راه باز ميكرده تا سخنور حريف بخواهد با نشان دادن خويش و قصيده‌هاى بلند خواندن خود را خسته بكند و چون طرف خوب كوفته شده به نفس مىافتاده با يك بيت يا رباعى و قطعه‌ى هزلى او را هجو و مفتضح و مات ميكرده است و تا طرف ميآمده خود را جمع و جور گفته‌ى اول او بكند ، هجو و مهمل بدتر از او ميآورده ، شنوندگانش هم كه طالب آنگونه سخنان بوده تشويقش ميكرده ، با سه چهار مبارزه حريف را مغلوب و لخت مينموده و اين عقده‌اى براى حسين بابا شده بوده كه آن بىادب را ادب كرده سر جاى خود بنشاند و پى فرصت ميگشته تا به سردمدارى مرشد اسماعيل قهوه‌خانه سنگ‌تراشها ( بسته ) « 53 » مىشود و با انگشت حسين بابا او حريف مقابل معلوم ميگردد و شب هفتم ، هشتم بوده كه كار به آنجا ميرسد و از همان سخنورى هم بود كه تا سالها مرشد اسماعيل را با نگاه‌داشتن البسه‌اش كه در گرو خود داشته از سخنورى محروم مىكند .\r\nبايد توجه دهم سخنورى را البته بطور نه‌مفصل از اينجانب در پيش از انقلاب نوارى توسط گردانندگان برنامه‌هاى ( شبانه‌هاى يك‌شبه ) ضبط شد كه اجازهء پخش ندادم و لذا اگر در جائى و از كسى به صورت آورده شده ديده شنيده شد از اينجانب بوده مجاز به « احيانا چاپ و ذكر بدون اجازهء آن نداشته در صورت اقدام مؤاخذه خواهد داشت » .\r\nاما با همه‌ى احوال محفل سخنورى از شيرين‌ترين و جالب‌ترين مجالس بشمار ميآمد كه تمام طبقات را لذت بخشيده ، هر كس را به فراخور فهم و ذوق خود جلب قلوب مينمود ، مخصوصا كه بعضى از سخنوران هم طبع شعرى داشته ، بمناسبت اشعارى خلق الساعه سروده بديهه‌گوئيهاى جالب ميكردند .\r\nاين كار از چند جهت نيز مفيد فايده بود . اول براى قهوه‌چى كه شرطبندىهائى ميان اشخاص در هر شب شده متاع او زيادتر به فروش ميرفت ، علاوه بر پولهائى كه بىحساب از طريق داش مشدىگرى مشتريان كه پول ده بيست چاى را ده بيست قران و زيادتر داده از\r\n\r\n\r\n","description":"","footnote":"\r\n( 53 ) . آذين‌بندى ، آماده پذيرائى ، چراغانى .\r\n","page_name":" 185 ","page_number":185},
  {"content":"\r\n\r\nخود آبرودارى و از قهوه‌چى تشويق ميكردند و براى سخنوران كه از طرف قهوه‌چى و مريدان به نوائى رسيده صاحب كفش و كلاه و قبا و عبائى و بسا اوقات طاقشالهائى شده نونوار ميگشتند ، و بالاتر از اينها افتخار معنوى آن كه به شهرت و عزت و آبرو رسيده ، در ميان جامعه سرفراز ميگرديدند ، اضافه بر دريافت بارك اللّه آفرينهائى كه طبع خودخواه بشر را ارضا مىكند و براى حاضران و مستمعان كسب اطلاعات عمومى كه در هر شب سخنورى چه مطالب ندانسته كه دانسته چه مسائل قابل اعتنائى كه دستگيرشان ميشد .\r\n\r\nمطالبى دربارهء شعر\r\nاين رغبت مردم به شعر كه پينه‌دوز و نانوايشان را تا به پايهء سخنورى ارتقاء داده ، مهرش همانند شير مادر در خونشان عجين شده ، عالى و دانى و خرد و كلان بدان مترنم بوده علاقه نشان ميدادند نه بخاطر آن بود كه با آن وقتى گذرانده عيش و طرب تكميل بكنند ، بلكه به آن خاطر كه شعر ملجأ درماندگىها و پناهگاه بىپناهىها و طبيب دردها و معالج ابتلاها و فرونشانندهء عقده‌ها و خاموش‌كننده‌ى اشتعال‌هايشان بوده ميتوانست با زبان ملكوتى و قدرت رحمانى خود به كمكشان شتافته ، اگر به بلاى ستمگرى مبتلا شده تسلىبخش و اگر به نامرادىاى گرفتار گرديده سنگ صبور و اگر به مصيبتى دچار شده تسلىدهنده و در دردهاى بىدرمان و گرفتارىهاى چاره‌ناپذير و مشكلات دامنگير و پريشان حالىهاى دور از تدبير چون مادرى مهربان و پدرى نرم‌زبان و دوستى آرام جان و دست غيبى چاره‌ساز ، حلّال مشكلات و مسكّن آلامشان باشد .\r\nچگونه شعر ميتوانست از جانشان جدا بوده ، در عروقشان ريشه ندوانيده باشد كه از لالائى مادر كه ميگفته : لالالاى لاى گُلم باشى بمونى همدمم باشى . . . . با شكوه شكايت‌هاى او : لالاى لاى لاى گل پونه بابات رفته زن بستونه . . . تا تعليمات و پندآموزىهايشان مثل :\r\nگدا اومد در خونه ، فحشش دادم بدش اومد نونش دادم خوشش اومد ، تا سرگرمىها و بازىها و مطالب معموليشان مثل : اتل مَتَل توتوله گاو حسن چه جور نه شير داره نه پستون ،\r\n\r\n","description":"","footnote":"","page_name":" 186 ","page_number":186},
  {"content":"\r\n\r\nو اظهار ناراحتىهايشان مانند : خير نبينى حمومى فرش قاليچه‌م رو بردن ، فرش قاليچه‌م جهنم ، طاس و دولوچه‌م را بردن ، الى مباركباد عروسى و تعزيهء مرگ و مراثى پيشوايانشان همه و همه را از زبان شعر شنيده ، گوشت و پوستشان از شعر ريشه گرفته بود ؟ !\r\nچه كسى ميتوانست در مسائل و مصائب نزديكتر از شعر برايشان باشد كه بىهيچ زحمت و منت كمكشان كرده ، ياريشان داده ، حكيم دردها و مرهم زخم‌ها و مسكن آلامشان باشد ، و چه كسى دستگيرتر از شعر برايشان بود كه زمزمه يك بيت آن كوههاى غمشان را كاهى كرده آن را نيز بباد داده راحتشان سازد . آنهمه ظلم و ستم مستمر را به كه پناه ميبردند و فقر و درماندگى و بىپولى و بيكارى را از كه استمداد ميجستند و بيمارى و شكست و محروميت و احتياج را از كه طلب يارى ميكردند و جز به شعر به كه ميتوانستند بآن‌رو بياورند ؟ ! اگر دچار جور خلق و قهر طبيعت ميشدند كدام ملجأ بود كه بتوانند از او استمداد بخواهند ، بجز حرف شعر كه زمزمه‌اش كنند ، مانند :\r\n در كف شير نر خونخواره‌اى * غير تسليم و رضا كو چاره‌اى \r\nو با آن خود آسوده بكنند و يا اگر غم و ناشادىاى داشتند چه چيز جز اينكه بگويند :\r\n اين كهن باغ كه گل پهلوى خار است در او * نيست يك دل كه نه زان باغ فكار است در او\r\nبهر عبرت بكشا ناف زمين چون نافه * خط مشكين بتان بين كه غبار است در او \r\nو با آن همه رد و شريك غم يافته تسليشان باشد ؟ و همينطور در هر زمينه مثلا بىوفائى دوست و همدم و هرچه مثلا او كه بگويند :\r\n معدوم شد مروت و منسوخ شد وفا * زين هر دو نام ماند چو سيمرغ و كيميا \r\nو آن را حكم كلى و طبيعت ساريه معلوم نموده شكوه و گله كوتاه و خود قانع نموده بدان رضا بدهند و در ناگوارىها كه جز حرف :\r\n رضا به داده بده و ز جبين گره بگشا * كه بر من و تو در اختيار نگشاد است \r\nچه كسى ميتوانست او را آرام بكند و در عدم توفيق‌ها ، جز سخن تجربه شده‌ى :\r\n به جد و جهد چو كارى نميرود از پيش * بكردگار رها كرده به مصالح خويش \r\nچه سخن و همنشين قادر بود دل نامراد از خود رميده شده را سر جاى خود نشانيده متوجه و ملتجى به كارساز حقيقى نموده آسوده بكند ، و در عشق و تب اشتياق :\r\n\r\n","description":"","footnote":"","page_name":" 187 ","page_number":187},
  {"content":"\r\n\r\n چند خواهى پيرهن از بهر تن * تن رها كن تا نخواهى پيرهن \r\nمنصرفشان نموده آرامششان بدهد ، و در واقعات ناگوار :\r\nيوسف گمگشته باز آيد بكنعان غم مخور جلوگير غمشان باشد ، و در اشتباهات :\r\n قضا چون ز گردون فرو ريخت پر * همه عاقلان كور گردند و كر \r\nقانعشان نموده جلوگير تأثر و ندامتشان باشد ، الى آخر و الحق هم كه همين شعرها بود كه از هزاران بليهء ظاهرى و باطنى و طبيعى و تقديرى محافظتشان ميكرد و همين شعرها بود كه راه غم و اندوه را بطرفشان ميبست و همين اشعار بود كه با همه فقر و تنگدستى و بىسر و سامانى عمومى ، كه نه در سرشان كلاه و نه در پايشان كفش بود ، لبى داشتند و صد خنده و وجودى بانواع نشاط آكنده ، با همه بينوائى و تنگدستى پادشاهان بىجقه و سلاطين بىغصه‌اى بودند كه گوئى غم و اندوه خانه آنها را نيافته بود و با همه نيازمندى و حاجت سرمايه‌دارانى كه از تربيت صبر و رضا و قناعت شعر گفتى گنجهاى قارونى و فرعونى در اختيارشان قرار گرفته بود .\r\nاين بود كه از اولين قدم شعر ياد ميدادند تا آخرين قدم كه كسى پا در گور مينهاد ، چه هم او بود كه بر دردهاى بىدرمان همه جانبه‌شان نوش داروى جراحات و ترياق احمر جراحات معلوم و زودتر از هر طبيب و درمان و علاج شفابخش و درمان‌كننده شناخته شده بود . از اين‌رو مادر شعر ياد ميداد . پدر شعر ياد ميداد . معلم شعر ياد ميداد . استاد ، عالم ، فاضل ، مجتهد ، واعظ ، مسئله‌گو ، معركه‌گير ، نوحه‌خوان ، روضه‌خوان ، تعزيه‌خوان ، لوطى و مطرب شعر ياد ميداد . خطاط شعر سرمشق ميداد . سردر حمامها شعر مينوشتند . سياهىهاى ( كتيبه ) « 54 » هاى تكيه‌ها و مساجد و امامزاده‌ها را با شعر مينوشتند . سنگ قبرها و ماده تاريخ‌ها با شعر كنده ميشد . نامه‌ها و مراسلات ، اعم از تحريرى و تقريرى و عشقى و درخواستى و حتى رسمى با شعر نوشته ميشد . كتابهاى مهم با شعر نوشته ميشد طب و نجوم با زبان شعر تدريس و ديگر كتب كه شعر نمك كلامشان ميآمد ، علاوه بر خاصيت تقويت حافظه و به دل\r\n\r\n\r\n","description":"","footnote":"\r\n( 54 ) . كتيبهء اول بمعنى پارچه‌هاى دراز سياه كه مرثيه در آنها نوشته يا چاپ شده براى زينت عزاخانه‌ها به كار ميرفت و كتيبهء دوم آخرين قسمت روكار بنا كه حاشيه مانند كشيده شده در آن آيات قرآن با شعر و ماده تاريخ و مثل آن نوشته ميشد .\r\n","page_name":" 188 ","page_number":188},
  {"content":"\r\n\r\nنشستن مطالب و نقش بستن مسائل به ضمير كه نقش به حجر ميگرديد .\r\nاين جهت ، مرد شعر ميشناخت ، زن شعر ميشناخت ، بچه شعر ميشناخت ، بزرگ و كوچك شعر ميشناخت ، بىسواد ، باسواد ، عالم ، جاهل ، شاه ، گدا ، وزير ، وكيل ، لات ، داش ، يكه‌بزن ، توسرى بخور ، درويش ، مرشد ، قطب ، مريد ، مراد ، طلبه ، مدرس ، بقال ، نقال ، رمال ، حمال ، لوطى ، مشدى ، آژان ، قزاق ، كاسب ، ادارى ، دارا ، فقير ، شهرى و دهاتى شعر ميشناخت .\r\nهر بچه مكتبى و بچه مدرسه‌اى ده‌ها بيت شعر در سينه داشت چون بيشتر دروسش بشعر بود و به بر كردن و حفظ كردن آن تكليف شده بود . هر روضه‌خوان و واعظى صدها شعر در حافظه داشت كه چاشنى سخن و نمك منبرش بود كه بىآن جلوه نمينمود . كاغذ نويس يك جزوه شعر و غزل از وصل و هجران و دورى و فراق و سفر و مسافر و نزديكى و غربت حفظ كرده بود كه بايد بيشتر كاغذهاى مردم را با شعر مينوشت . روزنامه‌نويس معدن شعر بود كه بايد روزنامه‌اش را با شعر سياه مينمود ، تآترچى ، تقليدچى ، مطرب همه‌اش شعر بود كه ماده‌ى اوليه هنرش شعر بشمار ميآمد . شبيه‌خوان يك كتاب شعر ميدانست كه از بسم اللّه ابتدا ، تا يا اللّه ختم سخنش همه با شعر بود كه بايد تعريف بكند . بنّا و نقاش و هنرمند ده‌ها شعر و غزل ميدانست كه بىآن كارش پيشرفت نمينمود « 55 » ، تا حمامى كه حرف با مشترىاش را كه اگر امانت دارد بسپارد و بقال و عطار كه ميخواست بگويد نسيه نميدهيم با شعر بود كه اولى بنويسد : هر كه دارد امانت موجود - بسپارد به من بوقت ورود . . . و دومى كه تابلو كند : ايكه در نسيه‌برى همچو گل خندانى - پس سبب چيست كه در دادن آن گريانى ، الى آخر ، طواف و دست‌فروش و دوره‌گرد كه هر كدام اجناس و امتعه‌ى خود را با شعر به فروش برسانند . دوغى كه داد بزند : به دو به دوغ تازه - خدا وسيله سازه . . . ، بلالى كه بگويد :\r\nبه دو بلالت بدم - مال حلالت بدم . . .\r\nو همين آشنائى با شعر بود كه بنا به اثر نرمش و انعطاف‌پذيرى ذاتى شعر ، شعردان نيز نرم و انعطاف‌پذير و داراى خصال عرفانى ميگرديد ، به اين معنى كه چون شعر ميدانست اگر مأمور ظلمه بود چون شنيده يا خوانده بود : ظلم ظالم بر سر اولاد ظالم ميرود ، يا : ظلم ماريست\r\n\r\n\r\n","description":"","footnote":"\r\n( 55 ) . جزو رسوم بناى مجردى چنين بود كه بالاى ديوار و مجردى زير آواز بزند و همين آواز هم بود كه مانند آهنگ هدى عرب كه شتر را راه ميبرد بنا را مشغول مينمود و ميتوانست بدون خستگى ساعتها روى پايه آجر روى آجر گذارد .\r\n","page_name":" 189 ","page_number":189},
  {"content":"\r\n\r\nهركه پروردش - اژدهائى شد و فرو بردش ، كمتر ظلم ميكرد يا معتدل‌تر ظلم ميكرد و مظلوم چون شعر ميدانست وقتى توسرى مىخورد و زورش نميرسد ، با همين شنيدن و گفتن : ارّه بر فرقم نهاد و گفت چونى گفتمش - بر سر اولاد آدم هرچه آيد بگذرد ، يا با : چنان نماند و چنين نيز هم نخواهد ماند ، رنجش سبكتر و دردش آسانتر ميگرديد و مالدار چون شعر ميدانست كه :\r\nاگر فقير بزارى طلب كند چيزى - بده و گرنه ستمگر به زور بستاند ، گاهى دستگيرى فقير ميكرد ، و فقير اگر گرسنگى مىخورد و حسرت ميكشيد : شب سمور گذشت و لب تنور گذشت ، ميتوانست آلام بخشش گردد . و بد آورده و گرفتار چون گوشش با : دور گردون گر دو روزى بر مراد ما نگشت - دائما يكسان نماند حال دوران غم مخور . آشنا بود ، صبور و متحمل ميگرديد ، همچنين در برخوردهاى با ناملايمان و دورنگى و دوروئى اطرافيان كه ميخواست از كوزه بدر رود ، سرمشق زمان كودكيش كه :\r\n دوست نبايد ز دوست در گله باشد * مرد نبايد كه تنگ حوصله باشد \r\nآرامش ميساخت و اگر تنگ روزى و گنجشك روزى بود و بهر در ميزد فرجى برايش پيدا نميشد و جز از ( شكم تله ) « 56 » اى برايش نميرسيد :\r\n كس نتواند گرفت دامن دولت به زور * كوشش بيفايداست وسمه بر ابروى كور \r\nو يا :\r\n خون ميخورم وليك نه جاى شكايت است * روزى ما ز خوان كرم اين نواله بود \r\nسرجايش نشانيده تلخى ناكامى را از او زدوده قانعش ميكرد ، الى آخر كه همه مشكلات زندگيش با همين شعر حل و فصل و تصفيه و تسويه ميگرديد و همين شعر بود كه مانند حشيش و ترياك نشئهء جانشان بود و اگر دنيا را آب برده بود ، آنها را خواب برده بود ، لبى داشتند و هزار خنده ، برهنه خوشحالانى كه ( با تن برهنه آتش‌بازى ) ميكردند و همه و همه چيز را چه زشت و چه زيبا مسخره دانسته ، قهقهه‌ى نوشخند از پرده‌هاى نافشان برميآمد و چهچهه‌ى مستانه‌وار ميزدند و سنگباران حوادث كه تا ديده بودند بر سرشان باريده بود از پايشان نينداخته ، جز ( پشمش بدان ) « 57 » كسى از آنها نميشنيد ، و همين شعر هم بود كه\r\n\r\n\r\n","description":"","footnote":"\r\n( 56 ) . شكم تله : بخور و نمير .\r\n( 57 ) . بىخيالش باش .\r\n","page_name":" 190 ","page_number":190},
  {"content":"\r\n\r\nحكومتش موجب بقا و راحت و امنيت و رضاى خاطر و خشنودى دل و آسودگى خيال و پناهگاه بىپناهى و از ميان رفتنش باعث زوال راحت و محو فرهنگ و تمدن و قوميت و مليت معلوم شده بود .\r\n\r\nشعراى خودساخته\r\nصنعت شعر و شاعرى نيز كلاسيك و اصولى نبود كه اكثر شعراى عصر استاد سرخود بودند و سرايندگى و شاعرى را پيش خود يا در قهوه‌خانه و مجالس شعرخوانى و سخنورى ميآموختند و تنها لازمهء كار ذوق اوليه بود كه آن را داشته با دنبال‌گيرى او را تقويت بكنند ، لذا از هر طبقه و صنف شاعرانى وجود داشتند كه غالبا هم اشعار متين دلنشين ميگفتند و بىسوادانى كه شعرهاى خود را در قهوه‌خانه‌ها سرانداخته صله و جايزه ميبردند كه از آن جمله بود شاطر عباس صبوحى شاطر سنگكى كه اصلا سواد نداشت و خط و ربط نميدانست ، اما اشعارى ميسرود كه شعراى نامى در بعضى غزليات و ابيات آن انگشت به دهان ميماندند ، چنانچه غزل زير كه از زمان خاقانى تا عهد او كسى كلمهء ( چرخشت ) « 58 » را به اين زيبائى حتى خود خاقانى بدين رعنائى در شعر نياورده بود :\r\n بر سر مژگان يار من مزن انگشت * كادم عاقل به نيشتر نزند مشت\r\nپشت مرا گر غمت شكست عجب نيست * بار فراق تو كوه را شكند پشت . . .\r\nمغبچگان پاى از نشاط بكوبيد * دختر رز ميرود بحجلهء ( چرخشت ) ! \r\nنمونهء غزلى ديگر :\r\n آسمان گر ز گريبان قمر آورده برون * از گريبان تو خورشيد سرآورده برون\r\nبه تماشاى خط و خال و رخ چون قمرت * دلم از روزنهء ديده سرآورده برون\r\nگندم خال تو اى حور بهشتى طلعت * به خدا از همه عالم پدر آورده برون\r\nمنكر مُعجز شق القمرِ ختم رسُل * ابرويت معجز شق القمر آورده برون \r\nكه در چگونگى سرايندگى او ميگفتند زيبا پسرى را دل در گرو داشته كه دل آرام هر روز بدكانش براى گرفتن نان ميآمده و چون ديده‌اش بجمال پسر آشنا ميشده طبعش غليان\r\n\r\n\r\n","description":"","footnote":"\r\n( 58 ) . خم مى ، خمره‌اى كه در آن شراب مياندازند .\r\n","page_name":" 191 ","page_number":191},
  {"content":"\r\n\r\nيافته از او ابياتى ميتراويده است كه همچنان بى خود و بىاراده كه خمير بپارو افكنده به پهن كردن و به تنور بردن بوده است از زبانش جارى ميشده كه يادداشت ميكرده‌اند و آنگاه در فراغت به رفع نواقص و حك و اصلاحش ميپرداخته است .\r\nهمچنين افراد بيشمار ديگر از قصاب و كفاش و عطار و بقال و غيره كه دست در شعر داشته جزوه‌ها و كتابها تمام ميكردند و اشعارشان كه در روزنامه‌ها و هفته‌نامه‌ها چاپ ميگرديد ، از جمله خليفه رضاى كفاش كه در هفته‌اى يكى دو ستون هفته‌نامهء ادبى توفيق به اشعار او اختصاص داشت ، و خلاصه لفظ و بيان و حرف و شوخى و جدى و مزاح و آواز و شاهد و بينه و حرف و حديث و زمزمه‌ى مردم شعر بود و شعر كه انيس و حليشان بود ، چنانچه عده‌اى از مردم بودند كه حفظ داشتن ديوان حافظ را جزء يمن و شگون‌ها ميدانستند و از آن جمله پيرمردى بود كه هر شب ساعت معينى از چهار راه مخبر الدوله كه محل كارش بود عبا را بسر كشيده به طرف خانه‌اش كه پائين مسجد جامع بود ميرفت و بىخبر از عالم و مافيها با خود اشعار حافظ را خوانده راه ميسپرد و آنها كه نيتى داشتند سر راهش ايستاده از گفته‌هاى او كه از جلوشان از زبانش جارى ميگرديد تفأل ميزدند و بعد از قرآن در هر خانه كتاب حافظ بود كه از داشتنىهاى واجب بشمار ميآمد و بعد از آن گلستان سعدى كه هر سواددار را الزام بود كه مجلدى از آن را داشته سرلوحه زندگى نمايد ، از آنجا كه از معتقدات نزديك به يقينشان بود كه تنها كتابى كه راهنماى زندگى دنيا و سعادت آخرت هر كس مىباشد گلستان سعدى مىباشد .\r\nاين داستان نيز منتسب بشاطر عباس صبوحى مىباشد كه از جهت لطف جريان و نكتهء توجه‌انگيز آن مطلب مربوط بشعر را با آن حسن ختام مىدهم :\r\nميگفتند در يكى از روزهاى سرد زمستان كه شاطر عباس پشت پاروى نان‌پزى پاى تنور بوده مرد جلنبرىاى وارد دكان شده خطاب به او ميگويد : شاطر آقا سنه‌د مردىوار ؟ « تو مردانگى دارى ، يا پيش تو مردانگى پيدا مىشود » و شاطر عباس جواب ميدهد دارم حرفت را بزن . ميگويد پس گنه با يك نصف نان منه مهمانى ميكنى كه از گرسنگى و سرما مرده ميرىدارى ميشى . شاطر عباس به بالاى تنورش « 59 » روانه كرده يك نان و يك سير پنير برايش\r\n\r\n\r\n","description":"","footnote":"\r\n( 59 ) . تنورهاى سنگكى را پشت‌بامى مانند بام اطاق بود كه زمستانها در آن حمامىها لنگ خشك ميكردند و سرمازده‌ها را به آنجا ميكشيدند و جاى خواب راحتى كه بدون بالاپوش بيكاره‌ها در آن استراحت ميكردند .\r\n","page_name":" 192 ","page_number":192},
  {"content":"\r\n\r\nفرستاده ، چاى شيرينى برايش خبر مينمايد و مردك مشغول خوردن مىشود . غذايش كه تمام مىشود صدا بلند كرده جلو آمده ميگويد شاطر آقا چپقى دوار « چپق هم دارى ؟ » ميگويد پيدا مىشود و چپقى هم چاق كرده به دستش ميدهد . مردك چپق را كشيده ، چايش را خورده به چرت ميرود و پس از چند دقيقه ناگهان از جا جهيده بطرفش دراز شده ميگويد شاطر آقا ! جينده‌پز خانه هارداداى ؟ ( جنده خانه كجاست ؟ ) كه شاطر عباس دستور ميدهد با پس‌گردنى بيرونش اندازند و ميگويد غالب مردم را مثل اين بىظرفيت بايد دانست كه تا يك شكم سير و يك جاى گرم به خود ببينند باد به زير شكم افتاده يا جنده و مثل آن و يا جنده‌بخواه ميشوند !\r\n\r\n","description":"","footnote":"","page_name":" 193 ","page_number":193},
  {"content":"\r\n\r\n\r\nبازارهاى مركزى\r\nاز بازارهاى ديگر كه هنوز هم بعضى آنها با تغييراتى سر پا مىباشد تكه بازار مسگرها ( بازار بعد از بازار بزازها مقابل كوچه تكيه دولت ) با چند دكان مسگرى و ( بازار زرگرها ) و ( بازار سرّاجها ) و منشعبات آنها ( بازار صحافها ) كه به بازار ساعت‌فروشها تبديل يافته و ( دالان گبرها ) كه گبرها در آن تجارت قماش و فاستونىجات ميكردند و هر كس ميخواست مطابق پولش كه كلاه بسرش نرفته باشد جنس بخرد از كسبه آن كه به راستى و درستى امتحان شده بودند ميخريد ، اگر چه بسيارى هم معامله با آنها را كه كافر و مجوس و آتش‌پرست بودند حرام ميدانستند .\r\nديگر بازار دوخته‌فروشها يا بازار سمسارها بود كه اوايل دست‌فروشها و سمسارها در آن دكان داشتند و بعدا دوخته‌فروشها جانشين آن گرديدند ، كه از قبا سردارى ، مردابگى ، لباده ، تنبان تا كت و شلوار و پالتو ، دوخته در اختيار مشتريان ميگذاشتند .\r\nكت و شلوار ، پالتوهائى كه در آنها بيش از وزن و مقدار هر كدامشان آت و آشغال ميگذاشتند ، مخصوصا كت و پالتوهايشان را كه در سرشانه‌هايشان تا ريخت پيدا كند گونى پاره بجاى ( اپل ) گذاشته شانه‌هاى آنها را پهن و عريض و شق و رق و سينه‌هاى آنها را برآمده ميساختند ، و ديگر ( دالان امين الملك ) كه عطارهاى بنكدار در آن ميزيستند و الحال خرازىفروشها جانشين گرديده‌اند .\r\n\r\n","description":"","footnote":"","page_name":" 194 ","page_number":194},
  {"content":"\r\n\r\nبازار نجارها .\r\n\r\n","description":"","footnote":"","page_name":" 195 ","page_number":195},
  {"content":"\r\n\r\nبازار چهل تن .\r\n\r\n","description":"","footnote":"","page_name":" 196 ","page_number":196},
  {"content":"\r\n\r\n\r\nمسگرها - نقره‌فروشها - زرگرها !\r\nبازار مسگرها كه قسمتى از بازار ( مرغىها ) ى سابق الذكر بود اگر چه قسمت اعظم دكاكين آن كم‌كم به صورت نقره‌فروشى و دنباله آن بقيافهء زرگرى درآمده بود ، اما از نظر كيفيت تغييرى در آن به عمل نيامده ، همان مسگرها بودند كه طرز ساخت و ساز اشياء خود را تغيير داده بودند ، به اين معنى كه در سابق از مس ، آفتابه لگن و طشت و باديه ميساختند و اينك همانها را گلدان و انگاره و شيرينىخورى و قاب آئينه و امثال آن نموده نازكه‌اى آب نقره رويشان داده بجاى نقره ميفروختند ، نقره‌هاى صددرصد و نود و پنج درصدى « 1 » ! كه گاهى بهفته نرسيده و اگر زياد دوام كرده بود دو سه ماه نشده آب نقرهء روى آنها رفته مس زيريشان با زشتترين رؤيت بيرون ميآمد ، و بعد از آن طلافروشها كه همان مس‌ها را عيار طلا كرده ، از آن دستبند و سينه‌ريز ساخته بجاى طلاى هيجده بيست « 2 » قالب ميكردند و هر روز دكاندارهاى اين بازارها هم بودند كه با مشتريان ( اره بده تيشه بگير ) داشتند و با مشتريان پس آورده كارشان به آجان و آجان‌كشى ميرسيد .\r\nدر آن زمان از صنف طلاساز و منشعبات آن كه شامل نقره‌فروش و جواهرساز ميگرديد صنفى متقلب‌تر و نيرنگ‌بازتر و بىانصاف‌تر شناخته نشده بود كه شناسائى آنها منوط به آن بود تا كسى شيئى را از ايشان خريده دو سه نوبت با خود فروشنده يا در دكانهاى ديگر عوض و بدل نمايد كه در آخر نه تنها اصل متاع اوليهء خود را از دست نهاده بود ، بلكه چيزى هم سرانه و ( قلّقانه ) « 3 » ، ( چراغ الله ) « 4 » داده بود ،\r\nديگر فروش طلاى آنها به دو نام بود كه طلاى زرد و طلاى اشرفى ميفروختند و اين بسته به پسند مشترى بود كه تا كدام يك را پسنديده قيمت آن را با مزايائى كه برايش ميتراشند\r\n\r\n\r\n","description":"","footnote":"\r\n( 1 ) . عيار نقره را بر روى صد معين كرده‌اند چنانچه مقياس حرارت آب را از صد گرفته‌اند و هرچه از آن كمتر آيد درصد ( بار ) آن بوده ، يعنى مس داخل آن مىباشد .\r\n( 2 ) . طلا را بر 24 عيار گرفته‌اند كه بر كمتر آن ( بار ) اضافه شده است . محك طلا را با سنگ محك و تيزآب ميزنند كه چون تيزآب به طلا برسد آنچه زائده در آن باشد حل شده مقدار خالص آن را معلوم مىكند كه تشخيص آن نيز بسته به نظر متخصص مىباشد .\r\n( 3 ) . رشوه ، باج‌سبيل .\r\n( 4 ) . چراغ آخر ، پولى كه معركه‌گيرها بعد از پولهاى ديگر مطالبه ميكنند .\r\n","page_name":" 197 ","page_number":197},
  {"content":"\r\n\r\nبالاتر بياورند ، در حالى كه در طلاى زرد نقره اضافه كرده ، در اشرفى مس ميزدند و هر دو با فلزى ارزانتر عيار شده بود و اين همان طلاهاى هشت و ده و حداكثر دوازده عيارى بود كه بجاى طلاى هيجده تا بيست و دو به مشترى فروخته كاغذ ميدادند ، غير از تقلبات باطنى در آنها امثال گوشواره‌هاى خوشه‌انگورى و مارپيچى و دستبندهاى مارى و گل مرواريدهاى النگوها كه داخل آنها را لحيم نقره و سرب پر كرده وزنشان را چند برابر ميساختند .\r\nعجيب‌تر از آن كاغذ و ضمانتنامهء آن بود كه با اسم و آدرس خود بدست مشترى داده ، در صورت تقلبى و ناخالص بودن پس گرفتن آن را قيد ميكردند ، اما چون خريدار آن را در حمام برده ، يا ميان واجبى « كه از امتحانات زنها بود » خوابانده تقلبى بودنش معلوم و اگر نگين داشت غير اصلى بودن سنگهايش مشاهده ميگرديد و پس ميآوردند ، هرچه زيادتر در بازار دنبال دكان فروشنده ميگشتند ، كمتر آن را مييافتند ، چه فروشنده خود كاغذ و ضمانتنامه را هم جعلى و تقلبى چاپ كرده بود ، به اين صورت كه مثلا حاج محمد حسن با تبانى قبلى با حاج غلامرضا اسم و رسم دكان خود را نام و نشانى دكان او معلوم كرده بود و او نام و نشان حاج محمد حسن را روى خود گذاشته بود ، و در اين حالت بود كه خريدار چون طبق وضع دكان و ريخت و رؤيت به محل خريد خود آمده بود و در كاغذ و ضمانتنامه جاى ديگر معلوم شده محل ديگر را مينگريست كه حواله بجاى ديگر و ( سنگ قلاب ) « 5 » شده بود ديوانه شده فرياد و فغانش بلند ميگرديد .\r\n\r\nزن و طلا\r\nطلا براى زنان نه تنها زينت و تجمل به حساب ميآمد كه موجب آبرو و افتخارشان ميگرديد ، بلكه تأمين و آتيه و پس‌اندازى برايشان شمرده ميشد كه سبب دلگرمى روزهاى مبادايشان بود و تقويت قلوبشان مينمود « چنانچه شايد در طب قديم و كتب خواص اشياء هم كه همراه داشتن و نگريستن طلا را موجب قوت قلب و نور چشم دانسته‌اند جهتش همين باشد كه كار راه‌انداز روزهاى تنگ‌دستى و مايهء اميد مىباشد » كه از هر جا و هر گوشه‌كنار خرج و باج و خورد و خوراك خود زده ، قناعت كرده ، گرسنگى خورده طلا ميخريدند ، كه آن را هم\r\n\r\n\r\n","description":"","footnote":"\r\n( 5 ) . پرت كردن ، گمراه كردن .\r\n","page_name":" 198 ","page_number":198},
  {"content":"\r\n\r\nزرگرهاى متدين عرقچين بسر از آنها گرفته مقدارى مس و سرب و قلع و لحيم تحويلشان ميدادند و موقع حاجت يا تعويض كه مراجعه ميكردند ، با كسر وزن و كسر اجرت ساخت و كمى عيار چيزى هم آنها را بدهكار ميكردند ! از اينجهت اين صنف چنان به ناراستى و عدم درستى و صداقت معلوم شده بودند كه در رساله‌هاى دينى حتى وضوئى كه مسحش با تكيه به ديوار زرگر دادن كشيده شده بود باطل و نماز با آن وضو را باطل و واجب به اعاده ميدانستند . و به همين حساب بود صورت كار جواهرسازها كه سنگ و شيشه‌هاى بدلى را با تبانى با هم بجاى اصلى فروخته و در تعمير و تعويض آنها هزار گونه تقلبات به كار ميبردند ، كه كمترين آنها عوض كردن نگين‌هاى كوچكتر با بزرگتر مشترى بود كه در چند عوض و بدل مثلا نگين يك قيراطى برليانشان تبديل به چند قيراطى ميگرديد !\r\nتا اين بود كه كم‌كم زنها از خريد طلاجات ساخته سرخورده به مسكوك اشرفى و امپريال و ليره و پنجهزارى و تومانى رو آوردند كه آنها را وسيله زينت خود قرار دادند ، اما در جهت كلى يعنى در جنبه مالى و دارائى و پس‌انداز برايشان تغييرى حاصل نگرديد كه صنف زرگر ( گربهء مرتضى على ) « 6 » بود كه از هر طرف پرتش ميكردند ، چهار دست و پا پائين ميآمد و از اين راه بهتر ميتوانستند سودمند گرديده بهره ببرند كه بجز بست و بندها و گير و قفل‌هائى كه به سكه‌ها داده آنها را سنگين و اجرت ساختشان را زيادتر ميساختند ، سكه‌هاى تقلبى نيز ضرب كرده آنها را بجاى مسكوك اصل فروخته ، داخل زيورآلات ميزدند . مسكوكى كه بطنشان مس و قلع و رويشان را با نازكه‌اى طلا ميپوشاندند ، اما در هر صورت طلا براى زن دل‌خوشى و دلگرمى و پشتوانه و همه چيز بود كه فقط با او بود كه دل سنگش نرم شده بهر طرف مسوّق و بزندگانى اميدوار ميگرديد و از اين زمان هم بود كه صورت پيرايه‌هاى آنان كه تا اين دوران گوشواره . آويز مرواريد . « 7 » تخته پنجره . « 8 » خوشه انگورى . « 9 » زنگى . « 10 » ساعتى . « 11 »\r\n\r\n\r\n","description":"","footnote":"\r\n( 6 ) . از اعجاز مرتضى على ميدانستند كه گربه‌اش غير از گربه‌هاى ديگر بوده ، از هر جانبش ميانداختند چهار دست و پا به زمين ميآمده ، در حالى كه همه‌ى گربه‌ها را همين حالت مىباشد .\r\n( 7 ) . آويزى شبيه خوشه‌انگور يا زنگولهء افشان با نگين‌هاى مرواريد اصل يا بدلى .\r\n( 8 ) . نيم هلالى مشبك شرابه‌دار .\r\n( 9 ) . شبيه خوشه انگور از طلا .\r\n( 10 ) . شبيه پياله زنگ كه چند پياله داخل هم قرار گرفته با حركت سر ، صدا مينمود .\r\n( 11 ) . شبيه ساعت بغلى كه دور آن ستاره‌ها نصب شده بود .\r\n","page_name":" 199 ","page_number":199},
  {"content":"\r\n\r\nسينه‌ريز . « 12 » نيم سينه‌ريز . « 13 » آونگ گل چراغ ، « 14 » كه با ماه و ستاره‌ها و گل و برگ‌هاى خود اطراف گلو و سرتاسر و يا قسمتى از سينه را ميپوشانيد و النگوهاى مارى كه به شكل مار بدور مچ دست ميپيچيد و ببازو ميچسبيد و النگو بادگيرى كه به شكل استوانه با شبكه‌ها و نگين‌هاى ريز و درشت تا نصف ساعد را ميگرفت ، و نوع قوطىاى كه به صورت قوطى كبريت با زنگوله‌هاى ريز داخل آن با حركت دست صداى مطبوعى از آن برميآمد ، و گل‌سرهاى زبان گنجشكى و گل‌ميمونى و گل‌سرخى و آفتاب‌گردان كه با نگين‌هاى رنگارنگ زينت زلفانشان ميگرديد كه بر يك طرف يا هر دو طرف سر بر مو يا چارقد نصب ميكردند و گل‌سينه‌هاى سوسمارى و شاه‌پركى و زنبورى و دم‌جنبانك كه بر طرف چپ سينه روى ( يل ) « 15 » ميزدند ، جاى خود را به گوشواره‌هاى سكه و گردن‌بندهاى ( سينه‌رى ) « 16 » از ( دو هزارى زرد ) « 17 » و ( پنجهزارى ) « 18 » و ( تومانى ) « 19 » زرد دو سه رجه و خفتىهاى « 20 » اشرفى « 21 » و ( امپريال ) « 22 » سه چار رديفه و توسينه‌اىهاى ( منات ) « 23 » و مريمى روسى و ايطاليائى و ( ليره ) « 24 » و مثل آن دادند كه هنوز هم بدلى آنها كه از پولهاى نقره و پشيز آويز شده است زينت‌بخش سر و بر زنان روستائى و ايل‌نشين مىباشد . اشيائى كه فقط بجا و بهتر از هرچه ، از قبيل\r\n\r\n\r\n","description":"","footnote":"\r\n( 12 ) . چيزى كه تمام سينه را ميپوشانيد با اشكال مختلف .\r\n( 13 ) . فقط ميان سينه ميافتاد .\r\n( 14 ) . خفتىاى كه تمام گردن را گرفته از آن گل و برگ‌ها و ستاره‌هائى آويز شده ، جلو آن تا روى سينه ريخته شده كاملترين سينه‌ريز به حساب ميآمد .\r\n( 15 ) . نيم تنه ، با يقهء بسته‌ى جلو راسته ، معمولا از مخمل با دور يقه و جلو و لبه و پائين مليله‌دوزى و زردوزى شده .\r\n( 16 ) . طوقى با سكه‌هاى آويخته يا اشكالى ديگر مانند گل و ستاره .\r\n( 17 ) . پول زردى به اندازهء پشت ناخن كوچك .\r\n( 18 ) . سكه‌اى طلا به اندازهء ناخن وسط .\r\n( 19 ) . به اندازهء ناخن شست .\r\n( 20 ) . گردن‌بند چسبان .\r\n( 21 ) . سكه‌اى از ناخن شست بزرگتر .\r\n( 22 ) . سكه‌اى طلاى روسى از ليره بزرگتر .\r\n( 23 ) . سكه‌اى ديگر از طلا از كشور روسيه .\r\n( 24 ) . طلاى انگليسى ، همچنين ليره‌اى ديگر از دولت عثمانى ( تركيه ) .\r\n","page_name":" 200 ","page_number":200},
  {"content":"\r\n\r\nپارچه و كفش و جوراب و لباس و عطر و ادكلن و مثل آن مصرف داشته ميتوانست دل هر سخت‌دلى را رام گرداند و اسبابى كه در هر مناسبت كارساز گرديده قابل و لايق پيشكش زن و معشوقه و نامزد و يار و محبوب ميآمد . « 25 »\r\nغير از زنها مردها نيز به طلا علاقمند بودند ، يكى از جهت مالى آن و ديگر از جنبه طبى و خاصيتش كه ميگفتند ديدن آن سوى چشم را زياد مينمايد و مكيدن آن تقويت قلب مىكند و داشتن آن تشويش خاطر را دور ميسازد ، چنانچه اطبا نيز خوردن محلول آن را در امراض قلب و جگر مخلوط با دوا يا ساده تجويز ميكردند . همچنين از هفت شيئىء جالى بصر مانند : آب زلال . سبزه . قرآن . ماهتاب . ملاقات عالم . روى زيبا ، در آخر هم طلا بود كه از ديد چشم زرگرها و مشتاقان آن تجربه شده بود ، اگرچه اين بسته به طلا نبوده نوازش‌كننده‌ى هر عضو تقويت‌كننده و نيرورسان به آن عضو مىباشد .\r\nديگر چشم‌تنگى و عدم گذشت مردم اين صنف بود كه سر و كارشان با مثقال و نخود و ماش و قيراط و ذره و كمتر از ذره بود كه اقتضايش اندك‌بينى و لئامت مينمود در اين نمونه كه هرگز حتى خاك و آشغال دكانشان بيرون ريخته نميشد مبادا ذره‌اى طلا يا نقره داخل آن شده باشد ، كه هر صبح آن را جسته در آخر نيز در كنارى دسته كرده ماه به ماه به كليمىها براى ريگ‌شور ميفروختند ، از اين‌رو سپور بازار بزازها هم از بدبخت‌ترين سپورها بود كه هرگز از آنجا كه خدمتى نتوانسته بود انجام دهد و خاكى نبرده بود چيزى هم نميتوانست عايد داشته باشد .\r\nچون حقه و تقلب زرگرهاى تهران بر همه كس آشكار و دهان به دهان گرديد و كارشان بكساد انجاميد و مردم جهت خريد به طرف شهرهاى قم و مشهد و كربلا و نجف كه كمتر تقلب در كارشان بود رو آوردند ، حيله‌ى ديگر انگيخته فروشنده‌ها كه تا اين زمان خود صاحب دكانها بودند و با ريش بلند و عرقچين و عمامه و تسبيح و داغ كردن پيشانى با مهر يا ته استكان داغ كرده و عبا و قبا مشتريان را اغفال ميكردند ، جا به دكاندارها و فروشنده‌هاى جوان خوش بر و روى نيكو سر زلف و لباس زن‌پسند سپرده خود نظارت را به عهده گرفتند ،\r\n\r\n\r\n","description":"","footnote":"\r\n( 25 ) .\r\n خواهى كه دل دلبر تو نرم شود * بىپرده برون آيد و بىشرم شود\r\nزارى مكن و زور مزن زر بفرست * زر بر سر پولاد نهى نرم شود . \r\n","page_name":" 201 ","page_number":201},
  {"content":"\r\n\r\nكه حيله‌اى چاره‌ساز هم درآمد و به زودى اين فروشنده‌ها توانستند مشتريان پراكنده و كسب و كار از دست رفته را باز گردانده كار را به رواج اندازند كه براى خريداران هم ( چه خوش بُوَد كه برآيد به يك كرشمه دو كار . . . ) به حساب ميآمدند ، چه زن بود و خواهش دل و او بود و ارضاء هوى و هوس‌هايش كه با يك دستنبد به دست كردنش توسط جوانى دل‌پسند و لمس و مس شدن از سر انگشتان او كل وجودش راضى شده خريدار ميگرديد ، با فايده‌اى ديگر كه كمتر هم چانه زده ، گرانتر هم خريده ، كمتر ايراد گرفته ، زودتر ميپسنديد ، مخصوصا اگر فروشنده شوخ و شنگ و خوش‌زبان و اهل شوخىباردى هم بوده ، نگاههاى مشتاقانه‌اى هم ارائه مينمود كه معامله خيلى سريعتر و خوب‌تر و دلبخواه‌تر صورت ميگرفت ، كه هنوز نيز اين ابتكار برجا و كمتر فروشنده‌اى در دكاكين زرگرى ميتوان يافت كه داراى سن و سال بالا بوده ، قيافه و بروروئى نداشته باشد . « 26 »\r\n\r\n\r\n","description":"","footnote":"\r\n( 26 ) . در اين رابطه داستان زير كه : زرگرى با ايمان فوت شده و دو پسر از او باقى ميماند كه يكى از آنها تا راه ايمان و تقواى پدر را فرو نگذارد ترك يار و ديار كرده در غارى ساكن شده مشغول عبادت مىشود و يكى شغل پدر دنبال و دكانى باز كرده به زرگرى ميپردازد ، اما همواره وسيلهء پيله‌ورى كه راه از كنار غار برادر داشته بوده وى را نصيحت ميكرده كه به شهر بازگشته راحت و آسايش بر خود حرام ننمايد و اگر ميل تقوا و ديانت دارد ميان شهر و عائله و مردم هم ميتواند آن را حفظ كرده برادر نميپذيرفته و تا منزلت خود از ترك دنيا به رخ برادر شهرنشين بكشاند روزى غربالى را آب كرده به پيله‌ور ميدهد تا آن را به برادر برساند و پيله‌ور با تعجب فراوان كه چگونه آب در غربالى ميتواند قرار داشته باشد آن را آورده به زرگر ميسپارد و او آن را گرفته از ريسمانى از طاق دكان ميآويزد و در عوض گلوله‌ى آتشى از كوره درآورده ميان پنبه گذارده به او ميدهد كه تقديم برادر غارنشين بكند ! چون تحفهء برادر زرگر به برادر غارنشين ميرسد متحير ميماند كه جواب غربالش اگر بالاتر نبوده پائين‌تر هم نبوده كه اتصال پنبه و آتش نيز غير قابل قبول مىباشد و تا سر از كار برادر درآورد كه او با چه سبب يا جادو آن عمل ابراز داشته روانه شهر شده پيش برادر و روزى به حجره‌ى وى ميرود و در اين هنگام نيز زنى براى خريد دستبند ميآيد و زرگر دستبندى آورده به دست زن مىكند و همچنانكه آستين را از ساعد زن بالا زده تا دستبند را به دستش ببندد و برادر غارنشين چشمش به ساعد سيمين زن مىافتد غليانى در اندرونش پديد و ديگر هوايش به جوش ميآيد كه با همين حالت نيز آب از غربال رها شده به زمين ميريزد كه برادر زرگر رو به برادر زاهد نموده ميگويد اگر در شهر بودى و با مردم بزيستى و با ساق و ساعد زنان لمس و مس داشتى و آب غربالت نريخت زاهد بوده كه با نبودن و نديدن همه كس زاهد مىباشد . شيخ نيز شبيه اين مضمونى دارد كه ميگويد :\r\n شنيدم زاهدى در كوهسارى * قناعت كرده از مردم بغارى\r\nبه دو گفتم چرا در شهر نائى * كه از آزار غربت وا رهائى\r\nبگفت آنجا پريرويانِ نغزند * چو گل بسيار شد پيلان بلغزند \r\n","page_name":" 202 ","page_number":202},
  {"content":"\r\n\r\n\r\nبازار سرّاجها\r\nبعد از بازار مسگرها كه ديگ‌هاى بيست منه و ده منه « 27 » و كوچكتر و كوچكتر را تا كماجدان « 28 » پنج سيرى پاى جرزهاى دكان ميله كرده ، در و ديوار دكاكين خود را با آفتابه و مشربه و لگن و طاس و دولچه و باديه و بشقاب و سينى و مجمعه و ساير ظروف سفيد كرده و سفيد نكرده تا قهوه‌جوش و وسمه‌جوش « 29 » زينت ميكردند و بازار زرگرها كه پشت شيشهء جعبه آئينه‌ها را سيم نازك برنجى كشيده ، گوشواره ، النگو ، طوق ، گردن‌بندها را ميآويختند بازار سراجها بود كه چون هنوز حرف مس و خصوصيات آن تمام نشده بقيه مطالب آن را به اتمام رسانده به بازار سراجها ميرويم تا آنزمان مردم هيچ ظرفى را مانند ظروف مس قابل اعتنا نميدانستند كه هم رافع حاجت به حساب ميآمد و هم كارگزار زمان فقر و ندارى بود كه ميتوانست به پول برسد ، چنانچه مثلى داشتند كه ميگفتند : آفتابه و لولئين « 30 » هر دو يك كار ميكنند اما موقع گرو گذاشتنشان معلوم ميشوند و عقيده‌اى كه ميگفتند : زن بايد دختر و فرش قالى و ظرف مس باشد و ظروف ديگر را اگرچه بهترين بلورها و چينىها قابل اعتبار و پشتوانه نميدانستند كه ميگفتند : شكستنى اسمش روى خودش يعنى براى شكسته شدن و چيزى كه مايهء ( آخ ) باشد قابل صرف وجه نميباشد و در اين زمينه باز داستانى از كريمخان زند داشتند كه آن را مؤيد نظر خود ميديدند :\r\n\r\n\r\n","description":"","footnote":"\r\n( 27 ) . ديگ‌هاى بزرگ را حلقه‌دار ميگفتند و مخصوص مهمانىهاى بزرگ و نذرىهاى كلان بود كه ده تا بيست من برنج را يك جا درآورد .\r\n( 28 ) . ديگچهء كوچك .\r\n( 29 ) . پياله‌اى لب كنگرهء كوچك كه در آن وسمه جوشانده براى سياهى و قوت به ابرو ميگذاشتند - داشتن ابروى سياه پرپشت درشت از نشانه‌هاى زيبائى زن بود كه پرى و زيادى آن را بايد بهر صورت حفظ نمايد و وسمه‌جوش از لوازم توالت هر زن بود كه بايد داشته باشد : صفاى خانمان آب است و جارو - صفاى جونه زن چشم است و ابرو .\r\n( 30 ) . آفتابه‌اى از گل پخته .\r\n","page_name":" 203 ","page_number":203},
  {"content":"\r\n\r\nبازار مسگرها .\r\n\r\n","description":"","footnote":"","page_name":" 204 ","page_number":204},
  {"content":"\r\n\r\n\r\nمال خومون بهتره\r\nوقتى تاجرى فرنگى قدحى بزرگ از چينى اعلا نزد كريمخان به هديه ميآورد كه كريمخان آن را به سردست گرفته بتماشايش ميپردازد و بسيار از زيبائى و ظرافتش تعريف مىكند ، اما تا مردمش دل بهوس نشده راغب باينگونه اشياء تجملى نشوند روبآورنده كرده ميپرسد قيمت آن چقدر مىباشد ؟ و چون مثلا چهار تومان جواب ميشنود آن را به زمين مىاندازد كه شكسته خرد مىشود و آنگاه سؤال مىكند اكنون قيمت آن چقدر مىباشد ؟ كه مخاطب ميگويد هيچ و از حركت كريمخان دچار تعجب مىشود . پس از آن لنگرى ( باديه بزرگ مسى ) خودشان را ميخواهد كه برايش بياورند و چون حاضر ميكنند سردست گرفته ميپرسد ارزش اين چقدر مىباشد ؟ كه پاسخ ميدهد مثلا پانزده قران و آن را نيز به زمين كوفته ميپرسد اكنون چه بها دارد ؟\r\nكه جواب ميدهد فرقى نكرده فقط گوشه‌ى آن قر شده كه دو سه چكش به صورت اول در ميآورد ، پس از آن رو به آورنده نموده ميگويد : مال خومون ( خودمان ) بهتره !\r\nبا اين حساب يكى از پس‌اندازهاى هر خانه‌دار خريدن ظرف و ظروف مس بود اگر چه به آن حاجت نداشته باشد چه ميگفتند هر وقت باشد پول مىباشد و چون زياد ميشد و حاجتى به پول پديد ميآمد فروخته كار راه‌اندازى ميكردند و قالى نيز پس‌انداز ديگرشان كه برايشان هم فرش و آبرويشان بود كه از آن استفاده كرده ، لذت ميبردند و هم وقت حاجت ميتوانستند فروخته رفع احتياج بكنند .\r\nديگر همين مس بود كه اعتبار و آبروى هر دختر بشمار ميآمد كه چون به خانه داماد ميرود چند طبق مس اسباب آشپزخانه داشته باشد و ديگر همين مس كه وقف و نذرها با آن به عمل آمده كناره‌ها و لبه‌هاى آنها بنام واقف و موقف يا كلمهء ( وقف ) كنده شده در اختيار نذرىپزان قرار ميگرفت و يا نذر امامزاده‌ها شده به انبارهاى آنها سپرده ميشد كه به مصرف مخارج و تعميراتشان ميآمد ، از جمله امامزاده داود كه انبارها مس همه ساله نذرش شده آخر سال نكنده‌هايش حمل و ببازار ميرسيد و كنده‌هايش همانجا ذوب شده به صورت شمش درآمده ، پول شده ميان رندان براى خرج الواتى تا سال ديگر برادرانه تقسيم ميگرديد ، كه در اين خصوص باز سرمايه‌اى بود كه اگر چينى و شكستنى بود چيزى از آن عايد نميگرديد ! « 31 »\r\n* * *\r\n\r\n\r\n","description":"","footnote":"\r\n( 31 ) . مشتى چپوچى بخوبر قالتاق دور امامزاده داود اجتماع كرده بجيب‌برى زوار ميپرداختند كه يكى از آنها طلب -\r\n","page_name":" 205 ","page_number":205},
  {"content":"\r\n\r\nبهر جهت از سه راه بازار خياطها تا سه راه دالان امين الملك صندوق‌سازها دكان داشتند بازارى پررونق كه هر كس و هر خانه‌دار را به آن بازار سروكار ميافتاد . امتعه و صنايع آنها در مرتبه اول صندوق بود كه آن را در مصالح و قد و اندازه و قيمت‌هاى مختلف ساخته جلو و عقب دكان دسته ميكردند . اين صندوق‌ها بجاى كمد لباس و چمدان البسه بود كه در هر خانه يك تا چند تاى آن زينت‌بخش اطاقها و جزء لوازم هر صندوقخانه ميآمد و قبل از هر چيز براى هر دختر آماده به شوهر صندوق پر يا خالى او بود كه بايد جزو جهاز داشته باشد .\r\nاينكه مسگرها و نقره‌فروشها در جنب اين بازار و بزازها و زرگر در جهت ديگر و كفاشها و دوخته‌فروشها و ماهوت‌فروشها در جبهه‌ى ديگر و خرازىفروشها و بلورفروشها در جوار آن سكنا گزيده بودند از آن جانب بود كه در هر خريد مخصوصا جهازگيرى اول صندوق و مجرى آن بود كه بايد از اين بازار خريدارى نمايند ، تا به بقيه آن كه كفش و پارچه و اسباب بزك و ظرف و مس و نقره و طلا و چينى و امثال آن باشد برسد و آن يا آنها را پر كرده بكول حمال بگذارند .\r\nصندوق ، جعبه‌اى بود از چوب و تخته به شكل مكعب مستطيل در ابعاد يك ذرع و كمتر و بيشتر در نيم ذرع و عمق چهار وجب با پايه‌هاى چهار انگشتى و رويه‌اى از تيماج « 32 » يا ميشن به رنگهاى سرخ يا جگرى كه با قلم‌مو و رنگ سياه نقشبندى شده براى زينت از آهن و حلبى بريده اطراف و دور در آن پيرايه شده با قيمتهاى مناسب به مبلغ چهار تا پنج قران به فروش ميرسيد و چنانچه جهت اسناد و اوراق بهادار و براى صندوقخانه‌هاى اعيان و اشراف بود رويهء آن يكسره ورقهء آهن شده تسمه‌هاى مشبك كلفت در آن به كار ميرفت با اسكلتى از تخته‌هاى ضخيم و جفت و بست‌هاى محكم و سه جفته‌اش تا يكى پانزده قران فروخته ميشد و هر آينه براى عروس و جهاز بود روى آن را مخمل سبز يا سرخ يا آلبالوئى كشيده تسمه‌كوبىهاى زيباتر كه روى آن را اكليل نقره‌اى يا طلائى ميكردند نموده از حلبىهاى بريده بر آن ماه و ستاره ميانداختند . اولين خريدى بود كه جهت جهازگيرى براى\r\n\r\n\r\n","description":"","footnote":"\r\nظروف مس بود كه به اسم خواب‌نما كه امامزاده گفت هر كس آنجا ميآيد مس بياورد از مردم ميخواستند ، از آنجهت كه در هر صورت هر زائر هرچه مستمند ، باديه بشقاب مسى را ميتوانست برده پيشكش نمايد .\r\n( 32 ) . پوست دباغى كرده‌ى بز .\r\n","page_name":" 206 ","page_number":206},
  {"content":"\r\n\r\nعروس ميكردند .\r\nديگر از محصولات اين بازار مجرىهاى اسباب بزك در ابعاد يك چارك « 33 » در يك وجب و عمق چهار انگشت از رويهء مخمل و چفت و گوشه‌كوبىهاى قشنگ و تو چسبانىهائى از اطلس الوان بود كه باز به كار جهاز يا زينت طاقچه ميآمد و ديگر كيف مدرسهء بچه‌ها و كيفهاى بغلىى جاى پول و كمربند بانواع از براى فكلىها در پهناى دو انگشت تا آن داش‌مشدىها كه در چهار تا پنج انگشت عرض و گل و ميخهاى ضخيم از نقره و برنج ساخته ميشد و ديگر ننوى « 34 » بچه و زين و برگ و رانكى اسب و دهانه افسار و جهاز « 35 » چهارپايان از اسب و الاغ و قاطر و اسبهاى درشكه و گارى كه ساده يا با تزئينات كامل و گل و منگوله و زنگ و زنگوله ساخته ميشدند و ديگر مشمع قنداق‌پيچ « 36 » اطفال و سفره زير پاى بچه « 37 » و سفره‌هاى چرمى غذا كوچك و بزرگ جهت طبقات مختلف « 38 » و همچنين مشك « 39 » و راويه « 40 » و خيك « 41 » و قمقمه‌هاى « 42 » چرمى و پيش‌بند پزندگان و قهوه‌چىها و آهنگرها و پشت‌بند « 43 » سقاها و دلوچه‌هاى كوچك و بزرگ و تسمه و حمايل شمشير و قمه « 44 » و قداره « 45 »\r\n\r\n\r\n","description":"","footnote":"\r\n( 33 ) . اندازه‌اى بمقياس ذرع 25 سانت تقريبى در قانون يك وجب باز و يك خم شست تا بند اول .\r\n( 34 ) . چيزى در اندازهء يك ذرع و عرض سه چارك كه دو طرفش نوارهائى دوخته شده بود كه چوب از آنها گذرانده طنابى از سجاف دوپهلو و سوراخ چوبها گذرانده از دو طرف به ديوار كوفته تشكچه و بالش بر آن نهاده بچه را در آن خوابانده ميجنباندند .\r\n( 35 ) . زينت‌آلات حيوانات .\r\n( 36 ) . پارچه‌اى شمع‌آلود يا ميشن براى جلوگيرى از پس دادن رطوبت .\r\n( 37 ) . سفره‌اى چرمى كه بچه را پس از باز كردن كه اگر ادرار كند فرش نجس نشود روى آن مينشاندند .\r\n( 38 ) . فقرا اكثرا براى نگاهدارى نان از خشكيدگى سفره چرمى داشتند و متوسطين چرمى بزرگتر تا يك ذرع و زيادتر و اعيان سفره‌هائى تا دو ذرع و زيادتر در عرض‌هاى يك ذرع و بيشتر كه زير سفره چلوار يا قلمكار ميگستردند و اين براى حفظ فرش از چربى و ريختن خورش و مانند آن بود كه از سفره‌ى پارچه‌اى نفوذ به فرش ننمايد ، از آنجهت كه ميز سفره باب نشده بود و فقير و غنى كنار سفره و روى زمين غذا ميخوردند .\r\n( 39 ) . پوست قلفتى كندهء گوسفند كه با آن حمل آب ميكردند .\r\n( 40 ) . مشكى بزرگ از پوست گوساله يا گاو قلفتى درآورده كه آب كرده بار شتر ميكردند .\r\n( 41 ) . مشك كوچك از پوست بز يا بزغاله .\r\n( 42 ) . ظرف آبى كوچك از چرم كه به پهلو ميآويختند .\r\n( 43 ) . چرمى كه شانه و پشت سقا را از نفوذ آب مشك جلوگيرى مينمود .\r\n( 44 ) . حربه‌اى دو دم با تيغهء راست به اندازهء دو تا سه وجب .\r\n( 45 ) . حربه‌اى يك دم از قمه بلندتر .\r\n","page_name":" 207 ","page_number":207},
  {"content":"\r\n\r\nو غلاف خنجر و شمشير و چاقو و تنكه‌هاى ورزشكاران و زانوبند و بازوبند پهلوانى و جلد دعا و حرز و جوشن « 46 » انسانى و حيوانى و از اين قبيل هرچه كه از چرم و پوست تهيه ميگرديد .\r\nپس از اين بازار بود كه صندوقها بكول حمالها رفته مظروف ديگر خريده شده از اين بازار و آن بازار و اين دكان و آن دكان پر شده خريدنىها از پارچه و كفش و چينى و بلور و غيره در آنها جايگر گشته بخانه‌ها ميرفتند .\r\nگفتيم تعداد صندوقها براى عروس اعتبار و آبرو و مقياس ديگر جهيزيهء او بود ، مخصوصا عدد آنها بود كه براى بيوه‌زنها هرچه زيادتر بود زودتر شوهر برايشان فراهم ميگرديد و همين تعداد بالا بود كه مايهء تبليغ دلاله‌ها شده با گفتن عروس سه صندوق يا پنج يا هفت صندوق جهاز دارد فاصله را نزديك و كار را زودتر جفت‌وجور مينمود و آنگاه همين صندوقها نيز بود كه پس از ازدواج مرافعه‌ها راه انداخته ، دامادهاى خام طمع مانند مشهدى جبرائيل زنجانى را كه بيوه‌اى هفت صندوقى گرفته بود متوجه ساخته معلوم مينمود كه عروس شش از اين صندوقها را در خانهء شوهرهاى پيشين پر كرده هفتمى را هم براى خانه او گذاشته است ! « مشهدى جبرائيل مذكور به اميد هفت صندوق عروس و اينكه روى مال بيحسابش كه پيش خود انديشيده بوده تنها خانه‌اش را مهر بيوه‌زنى مىكند ، اما شب ، عروس عجوزه‌اى را مينگرد كه در خواب بيننده را زهره ميتركاند و چون از دارائيش سؤال مىكند ؟\r\nجواب ميشنود : اسباب ، زن گازرك . . . است و . س و چادر ! كه ناچار مجبور بطلاق شده خانه‌اش را هم روى طمع مينهد .\r\n\r\nبازار صحّافها\r\nديگر بازارى شرقى غربى از سه راه بازار مسگرها به سبزه ميدان « كه هنوز هم سرپاست » بود\r\n\r\n\r\n","description":"","footnote":"\r\n( 46 ) . حرز و جوشن نام دعاهائى است در خاصيت حفظ و حصار كه در جلد و بند چرمين به گردن انسان و حيوان مىانداختند .\r\n","page_name":" 208 ","page_number":208},
  {"content":"\r\n\r\nكه صحّافها و كتاب‌نويسها در آن ميزيستند ، كه شغل صحّافها صحافى كتابهاى تازه و تعمير و تجليد و شيرازهء « 47 » كتاب‌هاى كهنه بود و كار دومى رونويسى و استنساخ از كتب ، چه هنوز چنانچه بايد كار چاپ سر و سامان نگرفته پا از يكى دو چاپخانه سنگى ابتدائى فراتر نگذارده بود و ديگر خطاطى كه صفحات كتاب و قرآن را نوشته آمادهء چاپ ميساختند ، در واقع حروفچينى و فرم‌بندى كه در اين بازار با قلم بر روى كاغذ آمده ، غلطگيرى و شماره‌گذارى ميشد ، آنگاه بر روى سنگ چاپخانه برگشته در آنجا بطريقهء افست تيزآب خورده مهياى چاپ ميگرديد .\r\nديگر حاشيه‌بندى و سرلوحه‌سازى و تذهيب كتابهاى خطى و كتب معتبر و طلا لاجوردكارى و حاشيه‌بندى خطوط ارزشمند مانند فرامين سلاطين و حكام و وزرا و ديگر تابلوسازى از خطوط عجيبه از نسخ و تعليق و ثلث و شكسته و رقعى و جملات و ابيات بىنقطه و پيوستهء غير متقاطع مانند الهمصلّعليمحمد ( الهم صل على محمد ) و مصرع :\r\nمنمستميعش قلبلعلحبيبم\r\n ( من مست مى عشق لب لعل حبيبم ) \r\nو كاغذنويسىهاى معتبر مانند عريضه‌نگارى و تظلم‌خواهى از بزرگان و قباله‌نگارىهاى نكاح اعيان و اشراف همراه تزئين و ترصيع كامل كه همه در اين بازار انجام ميگرفت ، كه با روى كار آمدن چاپخانه‌هاى حروف سربى و زياد شدن سواددار ساعت‌فروشها و چند نوع ديگر از كسبه جاى صحافها را در بازار گرفته تا امروزه كه به كلى از صورت اوليه خارج شده بازارى هردمبيل و آش شله قلمكار شده است .\r\nاينكه بازارى به اين دو صنف اختصاص يافته بود يكى از آنجهت كه كتابهاى قديمى براى مردم در حكم جواهر بود كه نسل بنسل از آن نگهدارى ميكردند ، لاجرم لازم به مرمت ميآمد ، و ديگر خطاطى كه از هنرهاى و الا و گرانقدر به حساب ميآمد كه علاوه بر رفع احتياج مراسلات و نامه‌نگارى كه در هر محل زياده بر چند سواددار و قلم بدست كه بتواند رفع احتياج نمايد يافت نميشد ، تا آن حد كه براى خواندن يك نامه كه از جائى رسيده بود بايد خانه به خانه عقب سواددار بگردند ، به كار هر گونه تعليم و تعلم نيز ميآمد كه جميع كتب اعم از درسى و علمى و دينى براى چاپ بوسيلهء همين گروه نوشته ميشد ، و ديگر اينكه هنوز كتب\r\n\r\n\r\n","description":"","footnote":"\r\n( 47 ) . لبه‌دوزى كتاب .\r\n","page_name":" 209 ","page_number":209},
  {"content":"\r\n\r\nدست‌نويس داراى مزيت و اعتبار زيادتر از كتابهاى چاپى بودند و در آخر اينكه كتابهاى سطح بالا كه خريدار اندك داشتند و چاپشان مقرون بصرفه و صلاح نميآمد دست‌نويس شده طبق سفارش و وسيلهء اينان آماده ميگرديد .\r\nلازم بتوضيح است كه غير از كتب درسى و قرآن و كتاب دعا و تقويم كمتر كتابى بود كه تيراژى قابل توجه داشته باشد ، چنانچه بزرگترين رقم هر چاپ كتاب از متفرقهء هفتصد مجلد بود كه آخرين رقم بود و عدم اهميت و اقبال مردم را بر آن معلوم مينمود كه فروش همان نيز تا سالها طول ميكشيد و تعيين عدد هفتصد هم براى چاپ كتاب يمن اين عدد و شگون آن بود كه زودتر به فروش برود چه به حساب ابجد عدد هفتصد مساوى با عدد جمله‌ى ( من عنده ام الكتاب ) از قرآن بود كه هر ناشر بدان توجه مينمود .\r\n\r\nچاپخانه\r\nتا كلاس دوم و سوم ابتدائى من هنوز از چاپخانه‌هاى سنگى اوليهء تهران كه يكى باسم خود او در كوچه چاپخانه و دومى در كوچه‌ى سرپولك « 48 » بود كه اولى آن تعطيل و سرپولكى آن باقيمانده كار ميكرد و روزانه دو سه بار مورد بازديدم قرار ميگرفت كه به ياد آن ايام و از نظر اعجاب ، خوانندگان را نيز در جريان و نمايش آن مينهم :\r\nاين چاپخانه‌ها چيزى بودند شبيه چرخ چاه در اندازهء كوچكتر كه كسى در پشت آن در بلندى نشسته به اعانت پاچرخ را به آنگونه كه آب از چاه بكشند بگردش درآورد . اين چرخ دو تخته‌ى ضرب‌درى ( ) شكل بود كه بهم كوبيده شده طنابى بدور آن افتاده ، سر طناب از زير صفحه‌ى چوبىاى كه روى آن سنگ وزين صيقلى شده‌اى نصب شده بود گذشته همراه پاى كارگر پشت چرخ لولا مانند خوابيده بلند ميگرديد ، در اين كيفيت كه كارگر يا بهتر بگوئيم عمله‌ى پشت چرخ با فشار پا چرخ را بگردش درميآورد و طناب بدور چرخ ميپيچيد و با كشيده شدن طناب سنگ چاپ بلند شده كاغذ بر رويش ميخوابيد و با رها كردنش سنگ\r\n\r\n\r\n","description":"","footnote":"\r\n( 48 ) . كوچه‌اى در محله‌ى امامزاده يحيى .\r\n","page_name":" 210 ","page_number":210},
  {"content":"\r\n\r\nبجاى خود برگشته همراه آن صداى مهيبى از آن برميآمد و به اين طريق كار چاپ يك صفحه كاغذ بپايان ميرسيد ، يعنى با دو هزار صفحه چاپ در روز تقريبا ده هزار مرتبه عمله بايد به چرخ پا زده ، ده هزار دفعه پرّه‌هاى چرخ كه در برگشتن سنگ بايد آن را ترمز داشته باشد به كف پاهايش بخورد تا يك ورق از زير كار بيرون بيايد ، آن هم اگر به نقص و عيبى برنخورده ، كاغذ در جاى خود پس و پيش نشده ، فشار سنگ كم و زياد نگرديده ، مركب اندك و بسيار نخورده ، عوامل و اسباب همه اتفاق صحت عمل كرده باشند .\r\nعمل اصلى چاپ هم آن بود كه مطلب را روى كاغذ با مركب مخصوصى چسبناك نوشته يا عكس اگر بود كشيده ، سنگ خاصى شبيه سنگ مرمر را كه صاف و كاملا صفحه - تراش و يكنواخت شده ، براى كار چاپ بود گرم كرده كاغذ نوشته شده را روى آن كشيده ملايم ( نورد ) ميدادند و بعد از سرد شدن سنگ كاغذ را مانند عكس‌برگردان بآهستگى از سنگ جدا ميكردند كه نقوش و خطوط به روى سنگ برگشته يعنى روى آن ميچسبيد و سنگ را ساعتى در تيزاب ميخواباندند كه با اين كار اطراف نوشته‌ها و نقوش يعنى جاخالىهاى آن خورده شده ، نقوش و خطوط به رو ميافتاد و آنگاه سنگ را به دستگاه بسته ، وسيلهء نورد مركب داده كاغذ آن را نم‌زده روى آن ميانداختند و وسيله دستگاه و چرخى كه گفته شد و تخته يا سنگى صاف ديگر كه بر روى كاغذ خوابانده ميشد يك صفحه چاپ بپايان ميرسيد .\r\nهمين يكى دو چاپخانهء ابتدائى بود كه بايد كار چاپ ( ممالك محروسه ايران ! ) را اداره نمايد و از اين دستگاه يكى دو حقيرتر و ناقص‌تر نيز در تبريز بود كه به كار چاپ كتب مرثيه و جزوه‌هاى نوحه‌خوانى و سينه‌زنى تركى ميآمد و بس ، و هر آينه زياده بر اين لازم ميآمد واجب مينمود تا متوسل بممالك همجوار مانند قفقاز و هندوستان و جهت كتب و اوراق معتبره مثل قرآن و اسكناس دست بدامان آلمان و انگلستان شده از آنان استعانت بجوئيم كه زيادتر از همه چاپخانه‌هاى بمبئى كه هم نزديكتر و هم ارزانتر بودند كارساز ميآمدند و كمتر كتابى بود كه سرلوحه و آخر آن نشانى بمبئى و اسم و آدرس چاپخانه‌هاى آن شهر نداشته باشد ، تا اندك‌اندك و بمرور كه چاپخانه‌هاى دستى كوچك يك صفحه‌اى و بزرگتر از آن و بزرگ هشت صفحه و يك فرمى شانزده صفحه‌اى حروف سربى وارد شده كار چاپ تسهيل گرديد .\r\n\r\n","description":"","footnote":"","page_name":" 211 ","page_number":211},
  {"content":"\r\n\r\n\r\nبازار دوخته‌فروشها\r\nهمچنين در جنوب بازار صحافها با فاصله‌ى چهل پنجاه قدم بازار ديگرى بنام بازار دوخته‌فروشها بود كه هنوز نيز به همان نام باقى مانده ، اگر چه از دوخته‌فروشى اثرى در آن بر جا نميباشد و فاصله‌اى ميان بازار صحافها و دوخته‌فروشها ذكر شد كاروانسراى ارمنىها بود كه تا قبل از آتش‌سوزىاى كه در چهارده پانزده سال پيش در آن اتفاق افتاد هنوز به صورت اوليه باقى و ساختمانى در دو طبقه به اطراف داشت كه در اشغال خياطهاى بازارىدوز قرار گرفته بود و اين بعد از خروج ، بلكه رانده شدن ارامنه از آن بود كه در آن بكسب و كارهاى مختلف از جمله نجارى فرنگىسازى و كارهاى ظريفه امثال آئينه‌سازى و چتر و عصاسازى و غيره و شراب‌سازى و شراب‌فروشى اشتغال داشتند .\r\nاجناس دكاكين دوخته‌فروشها عبارت بود از انواع لباس مردانه و پسرانه و بچگانه از قبا « 49 » و سردارى « 50 » و لباده و مرادبگى « 51 » و قبا سه‌چاكى « 52 » در جنس‌هاى اعلا و وسط و قباهاى متقال « 53 » و قدك « 54 » و شلوارهاى دويت « 55 » و كرباس و متقال ليفه‌اى « 56 » و تكمه‌اى « 57 » تنگ و گشاد\r\n\r\n\r\n","description":"","footnote":"\r\n( 49 ) . لباسى يقه هفت جلوباز تا پائين زانو با دو جيب بلند در دو طرف كه دهانهء جيبهاى آن در طول قبا و در درز دو طرف آن تعبيه شده بود .\r\n( 50 ) . لباسى بلند با يقه‌ى بسته و جلو بسته و كمر چين‌دار كه تكمه‌هائى به رديف از رو يا تو زير سجاف جلو آن دوخته شده بود ، دوخت خياطهاى خوب كه سينه و پشت آن با آهار و قدك ، صاف و هموار سينه‌بندى و پشت‌بندى ميگرديد - لباس اشراف و رجال و شاهزاده‌ها و بچه اعيان‌ها .\r\n( 51 ) . لباده ، از قبا كوتاه‌تر به شكل قبا و مرادبگى ، نيز به شكل لباده با پيش‌سينه‌ى مرتب و سردست و دور يقه‌اى زينت شده از سجاف و زرى و مليله .\r\n( 52 ) . قبا سه چاكى ، قبائى با جلوى باز و دو چاك از دو طرف زير چاك جيبها .\r\n( 53 ) . قبائى ارزان از متقال آبى و ارزانتر از متقال كرباس بود كه از آن نيز قبا ميدوختند .\r\n( 54 ) . قباى قدك همان قباى متقال آبى با دوخت بهتر و پيش‌سينه‌اى قدك‌دار مخصوص جوانها با قيمتى گرانتر .\r\n( 55 ) . پارچه‌اى لطيف برّاق از پنبه و كتان محصول روسيه در رنگهاى مشكى و قهوه و طوسى كه مشكى آن به كار شلوار و سياهى تكايا و حسينيه‌ها ، و قهوه‌اى و طوسى آن بخرج آستر رويه لحاف ميآمد ، بهترين دويت‌ها سفارشى تاجرى بنام حاج على اكبر بود كه ( دويت - ياد بيت حاج على اكبرى ) اش ميگفتند .\r\n( 56 ) . شلوارهائى با كمر ليفه‌دار كه از آن بندى بنام بند تنبان گذرانده گره ميزدند - اين بند تنبان‌ها نيز به انواع ، ساده و تجملى از نخ و پنبه تا ابريشم در الوان مختلف و بعضى با گل و منگوله بود كه از جلو شلوار آويزان ميگرديد .\r\n( 57 ) . نوعى شلوار مد جديد كه كمر آن وسيله تكمه بسته ميشد و جلوش نيز تكمهء درشت .\r\n","page_name":" 212 ","page_number":212},
  {"content":"\r\n\r\nدكاكين پارچه‌فروشى ، با منسوجات وطنى مانند كرباس و متقال و كتان و امثال آن .\r\n\r\n","description":"","footnote":"","page_name":" 213 ","page_number":213},
  {"content":"\r\n\r\nبىخشتك و خشتك‌دار كه خشتك نوع دوم آن تا وسط پا آويزان ميشد و ميله‌هاى توپ پارچه‌هاى خوب و بد از فاستونى و شال و ماهوت و ( گاواردين ) و ( كانگا ) ، در رنگهاى قهوه‌اى و سياه و آبى و قرمز و آلبالوئى و سبز « 58 » براى لباسهاى سفارشى قباها و مرادبگىها و سردارىهاى اين بازار معمولا از جهت قناعت در مزد و مصالح و بدريخت نشدن و بد نايستادن دهانه جيب داشتند ، اما جيبهايش را نداشتند ، كه به جيب بىته . . . . . هايشان مثل ميزدند ، مگر آنها كه سفارشى خواسته دستور جيب داده باشند و شلوارهايشان كه تنبان ناميده ميشد عموما ليفه‌اىبندى كه باز مزد و مصالحش كمتر شده بند آن مربوط به خريدار ميگرديد .\r\nتا صورت يك تنبان و تنبان‌پوش را مجسم كرده باشم ميگويم تنبان شلوارهائى در پاچه‌هاى بس گشاد و خشتك‌هائى بلند آويخته بود كه ميان پا آويزان شده ، گوئى چيزى در آن افتاده هنگام راه رفتن به اين سو و آن سو مىافتاد و ليفه‌ى آن مجرائى در كمر او كه بندى از آن گذشته بكمر گره خورده محكم ميگرديد و بند تنبان تسمه يا نوارى از نخ يا پشم يا ابريشم دست‌باف يا جولاباف سفيد خود رنگ و الوان در رنگهاى اصلى زنده و ابريشمىها و گرانقيمت‌هاى آن با گل و منگوله‌ها و شرّابه‌هائى شبيه سر منگولهء تسبيح از نخ‌ها و رشته‌هاى طلا و نقره و آويزهاى مرواريد و ياقوت و زمرد يا اشرفى ، پنجهزارى ، تومانى زرد كه از جلو تنبان بر زير شكم گره شده آويز ميگرديد و در حركت تلوتلو خورده ، صدا و جلب‌نظر مينمود .\r\nبند تنبان‌هائى كه جهت پاكدامن‌ها و عفيف‌ها و خوددارها و نجيب‌ها آن را ( محكم ) و در بىعفت‌ها و هرزه‌ها ، مخصوصا اگر خوب صورت سست استخوان بود آن را ( شل ) ميگفتند ،\r\n\r\n\r\n","description":"","footnote":"\r\n( 58 ) . قباها به همه رنگ اما رنگ سبز و آبى و آلبالوئى زيادتر از همه مورد پسند بود كه داش‌مشدىها و جوجه‌مشدىها بتن ميكردند و قرمز و سرخ آتشى آن مخصوص فراشها و نوكرباب‌ها و نوكرهاى دربار بود كه علامت انتسابشان به زور و قدرت ميآمد ، رنگى براى ارعاب مردم ، مخصوصا هنگام مأموريت بايد بتن داشته باشند مانند كلاه افسران امروزى كه براى نشان دادن خود اگر به لباس سويل هم ملبس باشند آن را براى نمايش در روى صندلى اتوموبيل يا پشت شيشه آن ميگذارند !\r\n","page_name":" 214 ","page_number":214},
  {"content":"\r\n\r\nبه اين جمله كه فلانى ( بندش يا بند تنبانش شل يا سفت ) مىباشد ، بند تنبانى كه اگر در داخل شلوار رفته بود و پيدا نبود ، دليل نجابت و عفت و پاكىدامن صاحبش بود و اگر آويخته و بيرون افتاده بود نشانه آن بود كه اگر پسر مزلّف شوخ و شنگ بود قابل دست آورد و ابتياع و اگر مرد و شيك‌پوش ، اهل عشرت و زن‌باز و راهنمائى كه زنها مىتوانند به او توجه نموده انتظار داشته باشند از نوع اعلا و رنگين زينت‌دار اين بند تنبان‌ها زنها را نيز به كار ميآمد كه با آرايشهاى زيادتر و اسبابى جالب‌تر مثل زنگوله‌هاى كوچك طلا و نقره كه به آن ميآويختند شلوار و محتويات درون شلوار را جالىتر ساخته دلربائىهاى فزونتر ميكردند .\r\nبند تنبان باز حرفهائى درباره عفت و پاكدامنى داشت كه مثلا ( بندش به حرام باز نگشته ، يا بندم جز بحلال باز نشده است ) و از اين قبيل و همين بند بود كه اگر همه اعمال شهوانى و حرام انجام شده اما او باز نشده بود ، در اين معنى بود كه عمل خلافى انجام نشده است و اگر باز شده بود انجام و توبه‌ى در رابطه‌اش شكسته شده بود ، و به اين خاطر بودند افرادى كه بخاطر نگاهدارى توبه دست به بند نزده ، از طريق همان پاچه‌هاى گشاد عمل ميكردند از جمله كربلائى مراد على بنكدار كه همه شب جمعه‌هاى كوچه قجرها و چاله سيلابىاش ترك نشده هنوز معتقد بود توبه‌اش شكسته نشده عهدش با امام رضا استوار مىباشد !\r\nالبته هم كه سواى آن جهت ادرار و تخليهء خود خارج از منزل كه بايد كنار و گوشه معابر انجام و با گذشتن يكى و رسيدن نفر ديگرى تمام بشود جزء آن نبود كه بايد چنان پاچه شلوارهائى داشته باشند .\r\nدر هر صورت اجناس بازار دوخته‌فروشها البسه‌اى بود كه نخريده شكافته و نپوشيده پاره شده ، مگر آنكه قبل از استفاده آنها را دو مرتبه به زير چرخ انداخته تمام درز و چاك و سجافهاى آن را دوباره‌دوز بكنند ، مخصوصا از آن اطفال كه هرگز بدون دوباره‌دوز شدن قابل استفاده نميگرديد و شلوارهاى آنها را كه بايد حتما خشتك‌هايشان را مرغك « 59 » داده فراخ و تكمهء جاتكمه‌اىهايشان را كه دوخت و دوز مجدد نمايند .\r\nو اينها بود قيمت امتعهء آن بازار تا پيش از پيدا شدن كت و شلوار : يك پاپوش يعنى\r\n\r\n\r\n","description":"","footnote":"\r\n( 59 ) . مثلث ميان خشتك .\r\n","page_name":" 215 ","page_number":215},
  {"content":"\r\n\r\nشلوار متقال مردانه تا سه عباسى « 60 » ، شلوار مردانه كرباس تا دو عباسى . قباى كرباس تا يك قران . قباى متقال تا يك قران . قباى قدك تا سىشاهى . لباده فاستونى آخوندى تا چهار قران .\r\nمرادبگى فاستونى انگليسى تا دو ريال ( دو قران و دهشاهى ) . سردارى ماهوت انگليسى « 61 » يكتومان ، خوش‌دوخت و خوب با توكارى خوب تا دوازده قران . شلوار دويت تا دو ريال .\r\nشلوار فاستونى تا چهار قران . شلوار ماهوت و گاواردين تا شش قران .\r\nبا ورود كت و شلوار و پالتو . كت و شلوار و جليقه فاستونى نخى يك‌دست تا پانزده قران ، فاستونى تا بيست و پنجقران . پالتو ماهوت انگليسى تا سى و پنجقران ، ( داراب نخى ) تا پانزده قران .\r\n\r\nاينه د بخورى گدا بشى ؟ !\r\nاز كسبه‌ى اين بازار ( ستّار عمو ) از سرمايه‌داران مهم كه وقتى مرد و دولت كه وارثى جز چند زن صيغه‌اى نداشت اموال و اثقال او را تصرف نمود هزار و چهار صد سكه‌ى طلا از ليره و تومانى و منات و امپريال و بيست و دو هزار تومان پول نقره و پانصد و هفتاد قبضه اسلحه‌ى كمرى مانند ( پيشتاب ) و ( رولول ) و ( نوقان و ششلول ) كه قاچاق آنها را هم خريد و فروش مينمود بدست آورد ، به غير از دكان و سرمايهء دكان و دوخته ندوخته‌هاى انبارها و خانه‌ها و خياطهايش كه هنوز دولت نفهميده به اسم طلبكار ديگران غارت كرده بالا كشيدند و با همه احوال چه روزها كه ناهار نخورده روز را گرسنه بشب ميرسانيد تا به خانه يكى از زنهايش رفته سدجوع نمايد .\r\nزنها را نيز از جهت تجارت و جنبهء اقتصاد اختيار كرده بود كه هم زنش بودند و هم در مقابل خرجى اندكى معادل ده ، پانزده شاهى كه ميگرفتند كارهاى دوخت و دوز كارهايش از\r\n\r\n\r\n","description":"","footnote":"\r\n( 60 ) . شش دهم ريال .\r\n( 61 ) . چندان قدرت و تسلط انگليس در مردم و روحيه آنان نفوذ داشت كه ميگفتند ، اگر زن و مردى را ديديد كه در رختخواب دعوا ميكنند بدانيد پاى انگليس‌ها و انگشت آنها در كار مىباشد و دليلش را هم اين ميآوردند كه اگر او نبود و ماهوت و مخمل انگليسى را وارد نميكرد زنك دلش نميخواست و هوس يل مخمل و ماهوت نميكرد و از شوهر نميخواست و مرافعه راه نميافتاد - در هر صورت مخمل و ماهوتهائى اعلا از كرك و پشم خالص با رنگهاى بسيار جالب كه تا سالها ، بلكه تا پدر به پسر و مادر به دختر دوام مينمود ، ذرعى سه تا چهار قران .\r\n","page_name":" 216 ","page_number":216},
  {"content":"\r\n\r\nقبيل شلواردوزى و مادگى تكمه سجاف‌دوزى آنها را انجام ميدادند كه چند برابر خرجيشان كار ميكردند ، كه ميگفت به كار واداشتن آنها براى آنست كه نان مفت نخورده باشند .\r\nاز بيانات اوست كه هركس بخواهد خانه شاگرد يا كلفت يا شاگرد داشته باشد اگر بخواهد مال و هستيش از دستبرد در امان بماند بايد با آنها روى هم بريزد ، چه شاگردى كه با استاد محرم و بخلوت كشيده شد مال استاد را مال خودش حساب مىكند . و كلفت كه دست بسر و گوشش كشيده يا صيغه شد ، خودش را شريك المال ميداند كه نه تنها حيف و ميل نميكند ، بلكه براى خودشيرينى دور و بر خرج را هم جمع مىكند .\r\nاز خصوصياتش نيز بود كه همواره از كسادى بازار و نداشتن كسب و كار شكايت ميكرد و چون محرمى از او سئوال مىكند ؟ ميگويد از آن جهت كه وقتى شكوه از كسادى و ندارى و مثل آن بكنم كسى توقع تمنائى از من نميكند ، يعنى راه خواهش هر مفت‌بر و قرض خواه و دستى بگير و اعانه بستان ، حتى اگر زن و فرزند هم باشد بسته مىشود ، به غير جلوبندى چشم و نظر كه اگر به آن اعتقاد داشته باشى هر چشم به دو نظر بد پيشگيرى مىشود ، براى اين كه مردم چندانكه فقر و مسكنت و درماندگى و گرفتارى و تيره‌روزى و سياه‌بختى مردم را مىتوانند ببينند خوشبختى و سعادت آنان را نميتوانند ببينند ، و وقتى دربارهء كمى و بدى فروشش ميپرسند كه با اين بازار خراب پس چگونه است كه هنوز اينهمه كار دوخته دسته ميكنى ؟ جواب ميدهد پس ميگوئيد به آن پتياره‌ها « يعنى زنها » نان مفت بدهم ؟ !\r\nهمين نازك‌بينى و انديشه‌هاى تجارتى او بود كه روزهائى را كه چيزى نفروخته بود گرسنه‌اش ميگذراند ، كه ميگفت كسب نكرده خرج نبايد كرد و روى اين حساب ناهارهايش منوط به وقتى بود كه دشت و فتحى كرده باشد و اگر تا عصر و غروب هم چيزى نفروخته بود چيزى از جيب مايه نميگذاشت ، تا روزى كه شكوه‌ى ( دشت و فتح ) « 62 » نكردنش را پيش يكى از خياطهايش بنام ( شيخ رجبعلى ) كه بعدها از پيران طريقت و دستگيران حقيقت گرديد ميبرد و از ضعف و ناتوانيش كه سه بعد از ظهر است و هنوز چيزى بلبش نرسيده ، دست و پايش ميلرزد شكايت مىكند و شيخ رجبعلى ميگويد دشت و فتح نكرده‌اى كه نكرده‌اى ، از آنها كه تا به حال كرده‌اى بخور ، كه از كوره بدر رفته با لهجه‌ى تركى فارسى ميگويد : يعنى تو ميگوئى\r\n\r\n\r\n","description":"","footnote":"\r\n( 62 ) . داد و ستد ، معامله ، معاشرت .\r\n","page_name":" 217 ","page_number":217},
  {"content":"\r\n\r\nاينه د بخورى گدا بشى ! « اين را هم بخورم گدا بشوم » ؟ ! و با همه دارائى از ترس گدا شدن تا بود بگدائى و بدتر از آن گذراند و وقتى هم كه مرد چون وارثش دولت بود و وصيتى ننوشته بود نعشش با جمع‌آورى پول همسايگان به خاك سپرده شد .\r\n\r\nبازار عبادوزها\r\nديگر تكه بازار كوتاهى ، شمال جنوبى از وسط بازار دوخته‌فروشها ببازار مرغىها و خيابان جبّاخانه بود كه بازار عبادوزهايش ميگفتند . امروزه مدخل شمالى آن را بستنىفروشى و آجيل‌فروشى اشغال كرده ، بقيه‌اش در اختيار زنانه‌فروشها درآمده است . بازارى مخصوص عبادوزها و مولوىپيچ‌ها از آن جهت كه شغل اين دو نيز مربوط به كار دوخته‌فروشها ميگرديد .\r\nعبادوزى از مشاغل ارزنده و كارهاى پر اجرت بود كه عبا آبرو و اعتبار و شخصيت مرد به حساب ميآمد ، از آن خاطر كه بر هر مرد بود كه عبائى براى دوش يعنى لباسى عيب‌پوش داشته باشد . عبا حافظ اسرار و ستار عيوب و پوشش معايب مرد بود كه با پوشيدن آن هر نقص و عيب البسهء زيرين او را ميپوشانيد و ميتوانست در زير آن هر جنس و شىء مكروه ممنوعى را پنهان ساخته حمل و نقل بدهد ، با ساير خصوصيات ديگرش كه در سفرها فرش زير پا و هنگام خواب بالاپوش و در سرما و گرما حفاظ و حايل و در كوچه و بازار حضور و انظار مؤيد تشخّص و نمودار صلاح و فلاح و وقار و اهميت و ايمان و تقوايش بشمار ميآمد در جمله ( ظاهر الصلاح ) و كلام ( در ظاهرش عيب نميبينم ، در باطنش غيب نميدانم ) در منزله‌اى كه چادر براى زن و در حدى كه بعضى بىتنبانى را بهتر از بىعبائى ميدانستند ، چه بىتنبانى را عبا ساتر ميآمد و بىعبائى را شلوار عيب‌پوش نميگرديد ، و از اين‌رو بود كه شغل عبادوزى نيز از مشاغل معتبر به حساب ميآمد كه عالى و دانى به آن محتاج ميبودند .\r\nعبا به انواع و با پارچه‌ها و دوخت‌هاى كم ارزش و پرارزش و كم‌كار و پركار و جنس‌هاى كلفت و نازك و تابستانى زمستانى و بهاره ، پائيزه بود كه از نازك‌ها بهترين آنها عباى ( نجفى ) و از كلفت‌ها نيكوترينشان ( نائينى ) شناخته شده بود و دوخت و دوزهاى با\r\n\r\n","description":"","footnote":"","page_name":" 218 ","page_number":218},
  {"content":"\r\n\r\nتناسب و ارزش و با پارچه‌هاى اعلا يا از نوعى كه چيزى بهم كشيده به صورت عبا درآورند ، همچنين عباهاى متعالى كه با دقت تمام و اسلوب صحيح دوخته ، آستر و سجاف و نوار و قيطان و زردوزى و شرابه ، منگوله‌دوزى ميكردند ، عبائى كه اگر بدوش كاسب انداخته شده بود ميتوانست با آبروى آن اجناسش را تا تومانى يكى دو قران گرانتر بفروشد و اگر بر دوش ( داش ) و ( لوطى ) و ( يكّه بزن ) افتاده بود از معتمدين و معتبرين ميگرديد و اگر به كول‌فكلى ، شيك‌پوش و اهل دل و آقامنش و پول خرج‌كن و اگر همراه آن كسى عرقچين نيز بسر نهاده جلو ريش را نيز رها ساخته بود از مؤمنان و اهل الله و اتقيا و خيرخواهان و خوب‌انديشان شناخته ميشد و اگر با عمامه‌اى همراه بود و نعلينى نيز به آن اضافه شده بود صاحبش در زمره علما و اهل علم و منبر و روحانيون بشمار ميآمد ، تا آنجا كه اگر جهود و گبر و نصارى آن را ميپوشيدند ، از كفر و الحاد رهيده ، جديد الاسلام و واجب الاحترام معلوم ميشدند ، و عبائى كه موجب اعتبار افزون و حرمت چند برابر ميگرديد و در كل ، عبا بالاپوشى كه در زير آن مؤمن رحل و قرآن و بياض دعا و مطرب تار و تنبك و سنتور و كاسب نان و گوشت و ميوه و ديزى و فاسق مى و مسكر حمل مينمود .\r\n\r\nمولوىپيچى - منديل‌پيچى\r\nعمامه‌پيچى ، نيز شغل ديگرى از مشاغل بازار عبادوزها بود كه عمامه‌پيچها در نصفه‌ى دكان عبادوزها يا مستقلا در دكانها يا بالاخانه‌هاى اختصاصى كار ميكردند .\r\nعمامه‌هائى كه آنها پيچيده ترتيب ميدادند ، اول عمامه‌هاى كم حجم ظريف سفيد و سياه بود كه طلاب و بچه علما ( آقازاده‌ها ) بر سر ميگذاشتند . دوم : عمامه شير شكرى كه از پارچه‌هاى ( شير پنير ) يزدى كه بر دور فينه « 63 » هاى سفيد يا سياه پيچيده ميشد كه آن را بازارىها و عاقل مردها و تجار بسر ميگذاشتند . سوم : ( منديل ) « 64 » كه بر روى فينه‌هاى سبز يا سرخ از پارچه‌هاى سبز و سفيد و سياه « بمناسبت سيادت يا عدم آن » پيچيده شده ، نوحه‌خوانها و بچه\r\n\r\n\r\n","description":"","footnote":"\r\n( 63 ) . كلاهى استوانه‌اى از جنس نمد با رنگهاى سياه يا قرمز با بالايى به نسبت دهانه جمع‌تر و طاق تخت با منگوله‌اى كه از وسط آن به بغلش آويخته و دوخته مىشد .\r\n( 64 ) . منديل ، آنچه كه به شكل عمامه‌ى كوچك به دور فينه مىبستند از رنگهايى مغاير با رنگ فينه .\r\n","page_name":" 219 ","page_number":219},
  {"content":"\r\n\r\nسيّدها بسر ميگذاشتند . چهارم عمامه‌ى روضه‌خوانها و وعاظ سالمند كه باز به نسبت سيادت و غير آن سفيد و سياه بود كه باندازه‌هاى مختلف بمناسبت اسم و آوازه و شأن و مقام سر گذارنده و طبق سليقه و خواست و سفارش در اندازه‌هاى متوسط و محكم ، كه موقع روضه و وعظ و هيجان سخن قابل‌بردار و بگذار باشد تهيه ميگرديد . پنجم عمامه روضه خوانهاى جوان مورد توجه پامنبرى كه بسى زيبا و با پيچ و تاب‌هاى مخصوص تاج‌دار كه جلو آن را مثل دستمال جيب كت گوشه‌اى از پارچه ، آن را جقه مانند بالا ميآوردند پيچيده ميشد ، و بعضى كه به پائين اين جقه سنجاقى از ياقوت يا زمرد زده آن را نظرگير و قابل توجه ميساختند .\r\nششم عمامه‌هاى علما و مراجع واقعى و عمامه‌هاى عالم‌نماها و مراجع ساختگى و دربارى كه اولىها چيزى ساده‌ى سبك شوريده و در كمال بىاعتنائى بسر داشتند و دسته دوم كه هرچه قطر عمامه را بزرگتر ساخته ، در حدى كه از بعضى با زاويهء شانه‌هايشان برابر و از بغل فردى بالغ متجاوز ميگرديد ، و بخاطر سبكى برايشان نازكترين و سبكترين پارچه‌هاى پنبه‌اى انتخاب ميشد كه خود بر روى عرقچين سفيد و هرچه سست‌تر و پف آلودتر ميبستند . عمامه‌هائى براى اين گونه افراد سابقهء ديرينه داشته ، تا آنجا كه شاعر نازك‌بين صائب را محرك سرودن بيت زير كه ميگويد :\r\n ( گر به عمامه كسى كوس فضيلت ميزد * گنبد مسجد شاه از همه فاضلتر بود ) \r\nمىشود . افرادى كه هنگام عبور از معابر نيز دست خود را از آستين عبا براى بوسيدن بيرون ميگذاشتند ، هميشه مشتى جيره‌خوار نيز همراهشان بودند كه براى تحريك مردم به بوسيدن دست ايشان ، هر از چند قدم يكى يا چند تنشان به تفاريق جلو آمده دستشان ميبوسيدند و بعضى كه با داشتن همراهان و جيره‌خواران زيادتر و كثرت دستبوس كه هر دو دستشان بيرون ميگذاشتند ، و جهت جلوه‌ى وجود و گرمى بازار هر ده بيست قدم جلوشان صلوات فرستاده ( بر جمال محمد صلوات ) ميگفتند ، و باشد كه بيت\r\n ( مبوس جز لب ساقى و جام مى حافظ * كه دست زهدفروشان خطاست بوسيدن ) \r\nحافظ نيز نظر به اسلاف اين جماعت ميبوده .\r\nبارى عمامه‌هائى كه به نسبت موقعيت و سفارش از خود پيچ بزرگ ، تا استاد پيچ از بيست و يك ترك تا شصت ترك پيچيده شده كه عاليترينشان از استاد پيچ‌ها شصت ترك\r\n\r\n","description":"","footnote":"","page_name":" 220 ","page_number":220},
  {"content":"\r\n\r\nبود كه منبرىهاى خوش سيماى پر مريد بسر ميگذاشتند و اين همان عمامه نيز بود كه نرخ حق القدم و حق منبر را بمراتب بالا برده ، در معابر سيل سلامها بطرفشان سرازير و مشتاقان را به بهانهء استخاره و پرسيدن مسئله بسويشان كشاله مينمود و در مهمانيها كه صدر مجالسشان نشانيده بسا فوايد مىرساند .\r\n\r\nبازار بزازها - بازار بدذات‌ها\r\nبازار شمالى جنوبى ديگرى بنام بازار بزازها از ( چهار راه صرافها ) يعنى مقابل كوچه تكيه دولت ( تلاقى بازار عطرفروشها و بازار مرغىها و خيابان جبّاخانه و بازار بزازها ) به طرف جنوب تا بازارچه حاج قاسم بود كه ابتدا يعنى قسمت شمالى آن را بزازها اشغال كرده بودند كه به ( بازار بدذات‌ها ) مشهور شده بود و وسط آن بنام بازار ( چهار سو كوچك ) و پائينترش باسم ( بازار امامزاده زيد ) و دنبال آن ( بازار امير ) و پائين‌ترش بازار ( باغ ايلچى ) و بعد از آن ( بازار عباس‌آباد ) تا ببازارچه حاج قاسم كه حد نهائيش بود ميرسيد و با يك پيچ به طرف مغرب و پيچى به سمت جنوب منتهى به ( دروازهء نو ) يعنى قديمىترين دروازهء شهر ميگرديد .\r\nدر بازار بزازها انواع قماش و پشمىجات از چيت و چلوار و ململ و مشمش و كرباس و متقال و كتان و آغبانو و وال و دويت و شال و ماهوت و فاستونى و گاواردين و پارچه‌هاى زنانه از زمزم و كريشه و اطلس و حرير و مخمل و كربدوشين و تور گرد آمده بود كه در توپهاى بسته پاى جرزها ميله شده ، داخل دكان روى هم و در قفسه‌ها جاى گرفته بود و پاى هر دكان يكى دو نفر ريش‌دار و بيريش كه بمشتريان ( بفرما ) زده به زور و سماجت مردم را بدكان ميكشيدند ، به اين حساب كه مردها را ريش‌دارها و عرقچين عمامه بسرهايشان و زنها را جوانها و بىريش‌ها و خوش چم و خم‌هايشان صدا ميزدند و اين همان بازار بود كه هركس هرچه بهر قيمت اگرچه به ثلث قيمت و كمتر خريده بود باز مغبون گرديده بود و حساب و كتاب فروششان بسته بسر و وضع و زيركى و ساده‌لوحى مشترى بود كه از چه راهى وارد شده ، به چه طريق كلاه بسرش بگذارند كه : ( خدايا تو شبرو به آتش مسوز - كه ره مىزند سيستانى بروز ) صادق رفتار و كردار كسبهء اين بازار ميآمد .\r\n\r\n","description":"","footnote":"","page_name":" 221 ","page_number":221},
  {"content":"\r\n\r\nبازار بزازها در يك روز چراغانى\r\n\r\n","description":"","footnote":"","page_name":" 222 ","page_number":222},
  {"content":"\r\n\r\nبطوريكه اشاره شد فروشندگان اين بازار را قيافه‌هاى متضاد تشكيل ميدادند كه زنها را فروشندگان سبزه دميده و نوخطان ببلوغ رسيده ، همراه لطف بيان و سحر زبان و لبخند و شوخى و مزاح فريب ميدادند و مردها را ريش‌دارها و قبادرازها و عرقچين‌بسرها و كله تراشيده‌هايشان با داغ پيشانى و گرداندن تسبيح و ذكر و ورد و صلوات و قسم و آيه و مطالب حاضر كردهء مخصوص به خود اغوا ميكردند . از اين گونه قسم‌ها كه مثلا پارچهء نخى را بجاى پشمى به مشترى ارائه كرده و ريش را بدست گرفته قسم بخورند كه ( پشم ) مىباشد و قطعه سنگى را كنار قفسه گذارده ، صبح بصبح بوسيده بگويند به ( حجرى ) كه بوسيده‌ام و روى ناخن شستشان حضرت عباس نوشته شست را به طرف قبله دراز كرده قسم ( به اين حضرت عباس ) ! بخورند ، و نهانىهايشان ! را در نظر گرفته بگويند بجان سه فرزندشان و يك فرزندشان ؟ را با دست خودشان بگور گذاشته‌اند اگر دروغ بگويند و از اين قبيل و هر كس را بفراخور حال خود گول بزنند ، تا آنجا كه اين حيله‌گرىها را درباره خدا و پيغمبر نيز به كار برده ، تا از زير بار خمس و زكات و حقوق خدا نيز شانه خالى كنند ، مثلا پرداختىهاى خود را در ميان سبدى خرما يا توپى پارچه گذاشته آن را پيش عالم ببرند كه پرداختى امسالشان همين سبد خرما يا توپ پارچه مىباشد و دو مرتبه آن را از عالم خريده برگردانده پولها را درآورند و قبض رسيد و تسويه حساب دريافت نمايند و از اين قبيل حقه‌بازىها كه شايد ضرب المثل ( آنكه با مادر خود زنا كند ، با ديگران چه‌ها كند ) بهترين صورت معرفيشان ميبود .\r\nهمچنين همين بازار بود كه چرخ سياست مملكت را ميچرخاند و پولهاى كلان كه از جانب « ارباب و صاحب ؟ » ميرسيد اول از اين بازار شروع به تقسيم ميگرديد و همين بازار بود كه بسته و باز بودنش تأثير كلى در وضع دولت‌ها و حكومت‌ها داشته ( وا محمد ، وا عليّا ، وا دينا ، وا قرآنا ) ى مردم اين بازار بود كه شهر و مملكت را بآشوب ميكشيد و شاه و وزير عوض مينمود و كسبه‌ى همين بازار بودند كه حقوق‌ها و وظيفه‌ها و مستمرىهاى مخفيانه از دولت‌ها و سفارتخانه‌ها داشته جاسوسى مردم و تبعيّت دستور بيگانه ميكردند و همين بازار كه گوسفند امام رضا را تا چاشت نچرانده ، چندانكه وظيفه‌اى قطع و پولى كه بايد نميرسيد سر مخالفت برداشته از ولينعمت رو برگردانده به ارباب جديد ميپيوستند ، و مردم اين بازار بودند كه گوئى بىايمانى و عدم عقيده با خونشان عجين شده ، پاىبند هيچ مذهب و آيين و كيش و عقيده نميبودند و مردم همين بازار بودند كه هنگام صلات نماز را در صف اول جماعت\r\n\r\n","description":"","footnote":"","page_name":" 223 ","page_number":223},
  {"content":"\r\n\r\nميخواندند و وقت كارهاى خلاف ( اول كسى كه لاف محبت زند منم ) بوده عرق را در سماور و شراب را در قورى ميخوردند و . . . ؟ ! مردمى شتر گاو و پلنگ كه به هيچ چيزشان اعتماد نبود مرغانى كه هم داخل سفره‌ى عزا رفته و هم شريك عروسى خانه ميگشتند و افرادى كه در جائى ( داريه و دنبك‌زن و در جائى زينب و كلثوم خوان ميشدند ) . « 65 »\r\nدر هر صورت اين بازارى بود كه پيشقراول نهضت‌ها و مخالفت‌ها به حساب آمده بستن و باز كردن آنها بود كه بديگر بازارها و ساير نقاط سرايت كرده در كمتر از يكساعت امور كسب و كار و تجارت و دادوستد را مختل مينمود ، چنانچه ساير خصوصياتشان به كسبه‌ى ديگر بازارها نيز سرايت كرده بود ، كه از آن جمله بود بستن‌هاى تاريخى بهم زدن امتياز تنباكو از طرف ناصر الدينشاه با انگليس‌ها و بستن بازار در طلب مشروطه و لغو قرارداد 1919 وثوق الدوله و عزل محمد عليشاه و احمدشاه و سربازگيرى براى جنگ با وهابىها كه در مطلب ( فيشرآباد ) موضوعش گذشت و مخالفت با جمهورى ( مادين نبى خواهيم - جمهورى نميخواهيم ) و مخالفت با كاپيتولاسيون « 66 » و الغاء ( قرارداد دارسى ) و بازار بستن‌هاى در مرگ علمائى مانند ( حاج ملا على كنى ) و ( آشيخ عبد الكريم حائرى ) و ( آسيد حسن اصفهانى ) و ( حاج آقا جمال ) - ( رفت ز دار فنا حجت اسلام ما ) جهت نشان دادن هيبت و سطوت و قدرت و اجتماع و پيوستگى خود به دولتها و مانند آن در اين توضيح كه تنها بازارى كه خارج از تحريك و آنتريك و به اراده شخص بازاريان بسته ميشد بازارى بود كه در مرگ علما و بزرگان بسته ميشد ، كه آن نيز نوعى سياستشان بود كه پشتوانهء حمايت علما داشته باشند و بقيه از جانب انگشت خارجى يا داخلى كه به آنها ميرسيد ، از آنجا كه بازارى جماعت بود و پول و ( هيچ گربه بخاطر خدا موش نميگرفت ) و هيچ بازارى بخاطر مفت و بدور از منفعت تعطيل نمينمود تا زمان برداشتن عمامه‌ها و اتحاد شكل كه پيوستگى و قدرت‌نمائىهايشان در بكرسى نشاندن حرفهايشان با بازاربستن‌ها ، با ديوار كشيده شدن جلو دكاكينشان بدستور رضاشاه و دستگيرى و حبس و جريمه‌ى سرانشان\r\n\r\n\r\n","description":"","footnote":"\r\n( 65 ) . نظر به كنايهء ( نه به آن داريه و دنبك زدنت - نه به اين زينب و كلثوم شدنت ) كه مطرب‌ها ( هنرپيشه ) ها را در بر ميگرفت .\r\n( 66 ) . قراردادى كه دولت در صورت تخلف اتباع خارجى را اگرچه مرتكب جنحه و جنايت ، نميتوانست مأخوذ داشته بمعرض محاكمه و مجازات درآورد .\r\n","page_name":" 224 ","page_number":224},
  {"content":"\r\n\r\nدر هم كوبيده شده مصلحتشان چنان حكم نمود كه بفهمند ، هر سخن جائى و هر نكته مقامى دارد و حاليشان شود همه آن بازارهائى را كه دستور بستن ميگرفتند بخاطر همين بود كه همشاگرديشان يعنى رضاخان بسر كار بيايد و همين كارها را انجام بدهد و شاگرد بايد اگر استاد دستور ميدهد با همشاگردى موافقت داشته باشد و عقل و ديانتشان ! چنان حكم نمود كه با ورود اجناس خارجى كه اسم رضاشاه داشته باشد و با سفارش عكس و تصوير و عكسبرگردان و اسم و رسم پهلوى كه به آنها چسبانده شده باشد به مقابله و مبارزه‌اش برآيند و قفسه‌ها و ويترين‌ها و جعبه آئينه‌هايشان پر كنند از ظروف و لوازم التحرير و پارچه و ملبوس پهلوى نشان و خرازى فروشهايشان كه پروپاى خانم‌ها را با ( تنكه پهلوى ) « 67 » بپوشانند !\r\n\r\nتيمچه حاجب الدوله\r\nتيمچه حاجب الدوله كه هنوز هم در پائين بازار بزازها نزديك چهار سوق كوچك به همان نام شناخته مىشود ، از تيمچه‌هاى معتبر بود كه از چهار طرف درهاى متعدد ببازارهاى چهارگانهء بزازها و كفاش‌ها و امين الملك و بازارچه امامزاده زيد داشت كه بلورفروشها و شكستنى فروشها در آن سكنا داشته و تنها مركزيت بلور ايران كه از همه جا به آنجا رسيده از آنجا بديگر نقاط مملكت توزيع ميگرديد .\r\nاين تيمچه با خرج حاجب الدوله يكى از جبابره يعنى رئيس فراشخانه زمان ناصر الدينشاه ساخته شده بود كه بيچاره صاحبش ! مانند ديگر همكاران و همطرازان كه دالان امين الملك و تيمچه صدر اعظم و ديگر تيمچه‌ها و كاروانسراها را ساختند . آن را با عرق جبين و كديمين ! يعنى با پهن پازنى و خشت مالى و پس‌انداز روزى يك شاهى صد دينار ! بالا برده از آن رفاه مشتى كسبه و تاجر و عيالمند رضايت و خاطر خدا را خواسته بود ! البته و صد البته كه يك شاهى پول دزدى و دغلى و حلال و حرام و تعدى و تجاوز و زور و فشار و\r\n\r\n\r\n","description":"","footnote":"\r\n( 67 ) . بقول امروزى شرت . تنكه‌اى بىسابقه كه فقط به مقدار نصف كف دستى عورت زن را ميپوشاند و چقدر هم بازار پيدا كرده مورد توجه قرار گرفت .\r\n","page_name":" 225 ","page_number":225},
  {"content":"\r\n\r\nقهر و شكنجه و پاپوش و مصادره و امثال آن در ساختن آن به كار نيامده مخارج آن تنها از طريق نخورى و سخت‌گيرى بخور و پس‌انداز حقوق ماهى ده دوازده قران تأمين شده بود و شايد هم خدا داناست از ميراث پدران و اجداد طاهرينش كه با يك پاچارق و يك پا گيوه از ولايت به اين شهر آمده ، از گرسنگى چاشت از خواب پا ميشده ، تاپاله گاو را نان طرشتى و اخ و تف را شاهى سفيد « 68 » ميديده‌اند به او رسيده بوده است !\r\n\r\nخصوصيات حاجب الدوله\r\nداراى خلق و خوئى خشن با عدم اندك رحم و مروت و رقت و گذشت ، همراه لئامت و حرص و طمعى ذاتى . حريص در جمع مال و ملك و طلا و مستغلات . قوى در گرفتن و ضعيف در بخشش و خرج شغلش رياست فراشخانه يعنى رئيس قوه قهريه از قبيل جلب و توقيف و محاكمه و زندان تا اعدام . از ابتكاراتش دستگيرى ثروتمندان به اتهام تشكيل فراموشخانه و توزيع شبنامه بر عليه دستگاه حكومت و مصادره و غارت اموال ايشان و دريافتىهاى كلان جهت رفع اتهام . تعويض متهمين گناهكار و اعدامىها با بيگناهان و كشتن هركس حتى امير كبير در مقابل پول ، كه خرج بناى تيمچهء مذكور گوشه‌اى از جوايز كشتن اميركبيرش بوده .\r\nو از كلياتش اين نمونه كه وقتى بيمار شده طبيب ببالينش مىبرند و پيشخدمت‌هايش جلو طبيب را در مرخص شدنش گرفته طلب انعام ميكنند و هرچه ميگويد چيزى از آقايشان نگرفته كه به آنها بدهد بخرجشان نميرود تا كار به خود وى ميرسد و وقتى از جريان واقف مىشود رو به طبيب نموده با زبان محلى خود ميگويد : ( عيبى يخودى . بيز كه سنن بىشىآلماديم ، اقلا نوكريم كىور ازويى راحت إله ) يعنى عيب ندارد ، ما كه چيزى از تو نگرفتيم لااقل مال نوكرها را بده برو خودت را راحت بكن ! معلوم ميشده كه از طبيبى هم كه براى معالجه‌اش ميآمده بايد چيزى ميگرفته ، اكنون بايد ديد چنين وجودى با ديگران چگونه رفتار ميكرده است و امثال آن چنان تيمچه‌ها را از چه ممرها بدست ميآورده‌اند ؟ !\r\n\r\n\r\n","description":"","footnote":"\r\n( 68 ) . سكه‌ى نقره‌اى به ارزش سه شاهى ، و ضمنا شكلش كه نازك بود در متلك به لئام ، چنانچه آمد و چشمشان بدنبال پول بود ، حتى اخ و تف روى زمين كه بجاى آن ديده بشود !\r\n","page_name":" 226 ","page_number":226},
  {"content":"\r\n\r\nبازار شمالى تيمچهء حاجب الدوله .\r\n\r\n","description":"","footnote":"","page_name":" 227 ","page_number":227},
  {"content":"\r\n\r\nمقدمات ترقياتش هم از خانه شاگردى به رياست فراشخانه و حاجب الدولگى رابطه‌اى بوده كه با مهد عليا داشته ، به اين صورت كه روشن نيست در رسيدن به ريش صورت را بند مىانداخته يا واجبى ميگذارده كه خواجه ( خصى ) معلوم شده به پيشخدمتى مهد عليا در ميآيد و همين خصى كه گويا ساختن چنان چهره‌اش هم به مكر و حيلهء خود مهد عليا بوده ، در زمانى كه لازم بوده ناگهان مرد و صاحب ريش و سبيل و هيبت و صولت ميگردد ! و لقب حاجب الدوله‌اىاش هم از زمان بىريشىاش بوده كه فاقد مردى ! و ميتوانسته حجاب و حاجب حرم و نواميس شاه ، از جمله مادر مكرمه‌اش باشد ! !\r\nهمچنين در قسمت ( خصوصيات حاجب الدوله ) سخنى از تعويض متهمان گذشت كه مجمل گذاردن آن پسنديده نيامده نمونهء آن واقعهء زير مىباشد :\r\nوقتى محكوم به اعدامى را پولى گرفته آزاد ميسازد كه ناصر الدينشاه فرداى آن روز برحسب اتفاق يا از جهت گزارش كه در آن مورد به او رسيده بوده غفلتا زندانيان را طبق شماره طلب مىكند كه ناچار حاجب الدوله عمله‌اى را با تطميع يك مزد تمام براى يك ساعت كار با خود برده و تا رفع خطر احتمالى از او نيز نموده باشد به آخرين زندانىاش زنجير نموده بحضور شاه ميبرد و شاه يك يك را از نظر گذرانده ، آخرين يعنى همان عمله را حكم سر بريدن ميدهد و چون به محل اعدام ميرود ميرغضب كه واقف جريان بوده با دلسوزى از عمله ميخواهد گذشته خود را كه موجب چنين بليه برايش شده شرح بدهد كه ماجرا بدون حكمت نميباشد و عمله اقرار به قول پسر عمويش مىكند كه بخاطر پولش در فلان تاريخ او را در خواب سربريده فرار كرده است . و اما چون جريان بسمع ناصر الدينشاه ميرسد و از او سبب اينكه چگونه از ميان آنهمه زندانى او را مستحق مرگ دانسته فرمان كشتن داده است ؟\r\nميفرمايند ! از آنجهت كه تنها همان او بود كه وقتى از برابر من گذشت ديدم سر نداشت و تن بىسرش عبور مينمود ! ! « جل الخالق » !\r\nالبته اينها همه ساخته‌هاى كلاه‌سازان خود حاجب الدوله و بادمجان دور قاب چين‌هاى دستگاه و تشكيلات بوده تا جناياتشان لباس حقانيت و برائت پوشانده ، از وجود دست خدا و انتقام معلوم بكنند ، و گرنه اصل همان كه چنين افعال جزء امور عاديشان بوده سنگين و دشوارىاى نداشته بايد با آن پايه‌هاى تيمچه‌ها و دالان‌ها و كاروانسراها بالا برود و جهت رفع حرف مردم هم كه ناگزير دهن به دهن ميشده برايش چنين جعليات درست بكنند .\r\n\r\n","description":"","footnote":"","page_name":" 228 ","page_number":228},
  {"content":"\r\n\r\nبارى اين تيمچه داراى شصت هزار متر تقريبى مساحت و داراى چهار سرپوشيده يعنى تيمچهء قرينه در چهار طرف و فضايى در وسط بود بجز انبارها و حجرات و زواياى ديگر كه بيش از هزار مكان از حجره و دكان و انبار را در بر ميگرفت ، همه مخصوص چينى و بلور از انواع اجناس عالى و وسط از ممالك مختلف مانند چين و روس و فرانسه ، به صورت نمايشگاهى عظيم كه اشياء گوناگون آن چشم را خيره مينمود و خارج از مركزيت تجارتى محلى جهت اسباب چراغانى و عزادارى كه تمام وسائل زينتى آن از چراغ و لاله و جار و چلچراغ و تك‌پايه و سه‌پايه ، پنج‌پايه و هرچه و هرچه از او تأمين ميگرديد .\r\n\r\nچراغانى\r\nدرباره چراغانى بايد گفته شود كه چون در آن روزها هنوز برق عموميت نيافته ، جز يكى دو ( شاه سيم ) « 69 » با نيرويى محدود و مختصر آن هم در مركز شهر و فقط براى شبها وجود نداشت تا چراغانىهاى عظيم را كه در جشنهاى مذهبى مانند شب عيدهاى مبعث و تولد حضرت محمد ( ص ) و على و امام حسين و ولادت حضرت صاحب ( ع ) صورت ميگرفت تكافو نمايد از اين‌رو چراغانىها بوسيله چراغهاى نفت‌سوز و شمع‌سوز ، مانند ( لنتر و جار و پايه بلند و زنبورى و هلندى ) « 70 » يك‌شعله ، سه‌شعله‌ى حباب‌دار و چراغهاى تك‌شعله دوشعله‌ى چينى و بلور و بارفتن « 71 » و لاله‌هاى يك شاخه تا چهل پنجاه ، صد شاخهء آويز و پايه‌دار همراه ديگر اسباب امثال آئينه شمعدانهاى جوراجور و گلدان ، ( دست دلبر ) « 72 » ، ( مردنگى ) « 73 » هاى بسيار زيباى همين تيمچه با پيوستگى ديگر اشياء مانند قالى قاليچه‌هاى اعلا و پرده ، بغچه و عكس\r\n\r\n\r\n","description":"","footnote":"\r\n( 69 ) . دو سيم اصلى كه بر سر تيرها نصب شده از معابر ميگذشت و سيم‌هاى فرعى را به آن ميانداختند - ( ز دم بشاه سيم ) و زدن بسيم آخر از همين شاه سيم آمده است .\r\n( 70 ) . چراغهاى زنبورى آويز كه از سقف آويخته شده نفت توسط لوله باريك توخالىاى كه به منبع تلمبه‌دار آن نصب بود به آن ميرسيد .\r\n( 71 ) . بارفتن ، جنسى بين چينى و بلور .\r\n( 72 ) . گلدانى كوچك ظريف از جنس بارفتن كه دست خوش‌تراشى كمر آن را در خود گرفته بود .\r\n( 73 ) . حايلى خمره مانند از جنس بلور ، با سر و ته باز براى حفظ چراغ از باد ، كه پس از قرار دادن چراغ بر روى زمين آن را از بالا ، پوشش خارجىاش ميساختند .\r\n","page_name":" 229 ","page_number":229},
  {"content":"\r\n\r\nو شمايل‌هاى آنتيك و ديگر تحفه ، عتيقه‌ها به عمل ميآمد كه تشكيل هر چراغانى روزها طول ميكشيد .\r\nچراغانى از كارهاى بسيار دشوار آن روز به حساب ميآمد كه بايد براى برگذارى آن روزها بلكه هفته‌ها صرف وقت نمايند ، از آنجهت كه بايد هر تكه چيز آن را از جايى فراهم نموده و بر جايى از در و پيكر و طاق و زمين نصب بكنند . كه گويى انجام اين چراغانىها خاصه چراغانى تولد امام عصر ( ع ) بالاتر از فرايض دينى بود كه با دل و جان و بسيار زيادتر از كار نماز و روزه به آن ميكوشيدند ، از آنجا كه چه بسيار از همين چراغانىكنان كه ماه تا ماه و سال تا سال سرشان بسجدهء حق و پيشانيشان به مهر نماز نميرسيد ، اما اين كار را فراموش نميكردند .\r\nپس با اين حساب از چند روز بوقت موعود مانده ، قالى قاليچه‌هاى گرانبهايى بود كه از خانه‌ها بيرون كشيده شده ببازارها و دكاكين حمل ميگرديد و چه بسيار از اين فروش پرقيمت هم كه جزء موقوفات براى همين جشن‌ها از ابتدا خريدارى شده نگاهدارى ميگرديد ، و اسباب‌آلات زينتى ارزشمندى از بلور و چينى و شكستنى و فلز و پارچه كه از طاقچه‌ها و ( رف ) « 74 » ها و صندوق‌ها و صندوقخانه‌ها خارج گرديده افتخارا تحويل چراغانى كنان ميآمد . از جمله آيينه‌هاى بزرگ و كوچك قدى و چلچراغهاى پايه‌دار و آويز و ديگر اشياء از اين قبيل و انواع چراغهاى حباب‌دار گرانقيمت و اسباب خانه و اسباب طاقچه كه از تيمچهء حاجب الدوله در طبق‌ها بر سر طبق‌كش‌ها به صورت اجاره به اين سو و آن سو به راه ميافتاد و ابتكاراتى كه از طرف هر دكان‌دار و بانى و متصدى جهت بهتر ساختن چراغانى دكان خود به عمل ميآمد .\r\nاز آن جمله بود مفروش ساختن تمام سطح بازار در بازار و تيمچه‌ها و كاروانسراها و پياده‌روها و جلو و داخل دكان‌ها در گذرها و خيابان‌ها و پوشيدن سقف‌ها و ديوارها با قالىها\r\n\r\n\r\n","description":"","footnote":"\r\n( 74 ) . طاقچهء كوچكى بالاى طاقچه . در ميان هر دو پايه از اطاق را در عرض يك ذرع و طول زيادتر از اندازه‌ى كمر آدمى بالغ طاقچه درآورده ، زير آن را نيز ، بعضى دولابچه كه درى بر آن ميگذاشته كرده يا كته كه فقط سوراخى به اندازه يك بشقاب در آن تعبيه ميكردند نموده ، بالاى طاقچه را نيز در عرض يك ذرع و ارتفاع دو وجب ( رف ) ميساختند .\r\nدر اطاقهاى گچ‌برى شده اطراف اين رف‌ها را هم گچ‌برىهاى زيبا كرده كنگره و دالبر ميدادند . اشياء قيمتى و ظروف زينتى دور از مصرف را جهت تزئين در رف‌ها ميچيدند .\r\n","page_name":" 230 ","page_number":230},
  {"content":"\r\n\r\nو قاليچه‌ها و پرده‌هاى عكس‌دار و تصاوير و شمايلها و قرار دادن گل و گلدانهاى بزرگ و كوچك نارنج و پرتقال و ترنج كه با زحمات زياد از خانه‌ها و نارنجستان‌ها و گلخانه‌هاى خانه‌هاى اعيان و اشراف بيرون آورده مىشد و حوضها و فواره‌هاى موقتى كه در دكانها و پياده‌روها و سراها بوجود ميآمد .\r\nو تا اهميت اين چراغانىها بهتر نموده شود كافى است ، فقط طاق و بدن تيمچه‌اى را در مساحت چهارصد ، پانصد متر ، بلكه متجاوز در نظر گرفته شود كه چگونه بايد آن را يكپارچه از قالى و قاليچه پوشانيد ، به غير از ده‌ها چلچراغ و اشياء و آلات آويختنى ديگر كه از آن آويز بكنند و نمونه آن چراغانى يك سال تيمچه صدر اعظم كه براى تهيهء فواره آن ده‌ها پيت بنزينى را « از آنجا كه لوله و چيزى شبيه لوله نبود » بر سر هم لحيم كرده از كف تيمچه تا بام آن رسانيده ، منبعى نيز براى آن در چند متر بالاتر از سطح بام در پشت بام ساخته از آن فواره بوجود آورده بودند كه تا نزديك طاق فوران مينمود .\r\nاين يكى از اوقات بود كه در تيمچهء حاجب الدوله جنب و جوش بوقوع پيوسته تا مرحله لخت شدن ، عارى از امتعه و اسباب ميگرديد و نوبت ديگر ايام عزادارى محرم و صفر كه مساجد و تكايا و حسينيه‌ها سياهپوش و آماده شده ، طاقنماهاى او چنانچه سابقا ذكرش در تعزيه‌خوانى تكيه دولت گذشت چراغ‌بندى شده علم‌ها و مشعل‌ها و حجله‌ها و ( نخل ) ها « 75 » ى دسته‌ها را براى حركت آماده ميساختند كه تا آخرين كاسه لالهء تيمچه از آن بيرون ميآمد .\r\nدر اينجا نكته‌اى جلب توجه مىكند كه همين مردم كه در چراغانىهاى مذهبى تا آن حد خودكشان كرده ، روزها و بلكه هفته‌ها زحمت ميكشيدند و حيرت خودى و اجنبى برميانگيختند ، در عيد و عزاهاى دولتى با همه فشار و تأكيد و تهديد آژان و كميسرى حتى از آويختن بيدق و كوبيدن پارچه سه رنگى به جرزها خوددارى ميورزيدند ، تا آنجا كه بعضى جهت فرار از تكليف قيد كسب و كار خود را هم زده دكان را تعطيل ميكردند . همچنين بود\r\n\r\n\r\n","description":"","footnote":"\r\n( 75 ) . تابوت بزرگ . عمارى ، تابوتى مستطيل در عرض و طولهاى مختلف از يك ذرع در دو ذرع تا 5 3 ذرع عرض و طول با طاق تيره‌بندى شده مانند سقف گارىهاى روپوش‌دار از چوب كه آن را با سياهى و چراغ و لاله و بيدق و پنجه و علم و مثل آن زينت كرده به دوش كشيده راه ميانداختند .\r\n","page_name":" 231 ","page_number":231},
  {"content":"\r\n\r\nعدم همگامى و مشاركت در مرگ و ميرها و ماتم عزاهاى آنان كه حتى در تشييع جنازه‌ها و ختم و مراسمشان نيز شركت نكرده خرجشان را از ايشان جدا ميساختند .\r\n\r\nچهار سو كوچك - زرادخانه ايران ؟ !\r\nبعد از تيمچه حاجب الدوله چهار سوق يا چهار سو كوچك بود كه دكانهاى حوالى آن را تفنگ‌سازها و اسلحه‌سازها داشتند كه تفنگ‌ها و اسلحه‌هاى شكارى و آلات حرب تعزيه ، امثال شمشير و خنجر و سپر ميفروختند و سبب مركزيت آن نيز در اين مكان از اين جهت بوده كه سابقا در شمال غرب اين چارسو در چند دكان زرادخانه و باروت‌كوبى دولتى و تفنگ‌سازى قشون بوده كه كارگرانش مشتريان خصوصى را نيز راه ميانداخته‌اند كه پس از انتقال آنها به ( قورخانه ) « 76 » تفنگ‌سازها سابقه و محليت آن را مغتنم شمرده بدانجا رو ميآوردند . سبب انتقال آن هم اين بوده كه دهاتىاى با چپق روشنش كه به لبش بوده جلو آن به تماشا مىايستد و بىشعورى به قصد سربسر گذاشتن و اذيت او « كه همه روستاييان دچار ايذا و آزار بچه‌لات‌ها مىشده‌اند » پف به چپقش كرده آتش توتونهاى آن بسر و رويش پاشيده ، دهاتى از بىخودى سوزش آن چپق را به باروت‌كوبى پرت كرده ، ته‌مانده آتش سر آن به باروت‌ها كه جلو كارگران و كنار هاون‌هايشان كپه كپه بوده رسيده باروت‌كوبى منفجر و همراه دكاكين و اماكن اطراف در هم كوبيده شده تعداد بيشمارى تلف ميشوند ، در آن شدت انفجار كه اعضا و اندام مردم و كارگران آن به سر درختهاى صحن امامزاده زيد بند مىشود !\r\nاينك چنين كار و تحصيل ماده‌اى بدانگونه خطرناك چگونه بايد جايش در قلب بازار مركزى شهر باشد ، سؤالى است كه بايد جوابش از مسئولان و متصديان امر زمان خواسته ميشده ؟ و حتما هم كه پاسخشان جز اين نبوده كه در كدام كار و امور انديشه و فكر به كار رفته كه در آن به كار برود ، اما از اين دو حال هم نميتوانسته بيرون باشد كه يا ملكش\r\n\r\n\r\n","description":"","footnote":"\r\n( 76 ) . اسلحه‌سازى دولتى . مهمات‌سازى قشون . محلش غرب . خيابان باب همايون ، تا شرق خيابان جليل‌آباد ( خيام ) بعد و يك درش كه در باب همايون و در ديگرش كه در جليل‌آباد بود .\r\n","page_name":" 232 ","page_number":232},
  {"content":"\r\n\r\nمتعلق به يكى از خودىها بوده كه به نرخ بالا به اجارهء دولت نهاده بوده و يا براى دزدىهاى از باروت‌ها بهترين محل ، شناخته شده بود كه هم كنار سراها و انبارها و باربر و حمال بود و هم مشترى و واسطه‌ى دم‌دست ميتوانست داشته باشد كه بازار بود و هر گونه دادوستد در آن انجام ميگرفت !\r\n\r\nحسن موساى تفنگ‌ساز\r\nدرباره تاريخچه تفنگ‌سازى ميگفتند اولين اسلحه آتشى در ايران بدست مراد على نامى قمه‌ساز از روى طپانچه روسى ساخته شد كه چون خبر آن بناصر الدينشاه رسيد ، گفت لابد كه آن را براى كشتن من ساخته است و با همان طپانچه‌اش بقتل رسانيد تا بعدها كه به اروپا رفته صنايع و پيشرفتهاى مهم و كارخانه‌هاى اسلحه‌سازى عظيم را در آنجا نگريست كه هيچ كدام هم براى كشتن پادشاهشان ساخته نشده بود ، كار ساخت و ساز اين گونه سلاح‌ها را بدست چند صنعتگر دولتى آزاد گردانيد كه از آن جمله بود ( حسن موسى ) مستعفى قورخانه كه دقيق‌ترين و ظريفترين و خوش‌دست‌ترين تفنگ‌ها را بيرون ميداد و بشهرت وافر رسيده بود كه غرض از ذكر نام و آوردن احوالش در اين كتاب از جهت جملهء پر معنىاى از او مىباشد . باشد كه ترس ناصر الدينشاه هم از طپانچه بىمورد نبوده كه گاهى اجل آشنايى ميدهد ، همچنانكه بوعلى سينا از مرض قولنج ميترسيد و همان هلاكش گردانيد . بهر تقدير چون شهرت تفنگهاى حسن موسى از مرز ايران گذشته به اروپا ميرسد يكنفر فرانسوى همراه مترجمى مأمور رسيدگى و تحقيق در كار او گرديده بتهران ميآيد و با زحمت زياد كه از تمام شهرهاى جلوى راه و مردم آن سراغ كارخانه‌اى او را به گمان كارخانه‌اى عظيم با نام و نشان ميگرفته اظهار بىاطلاعى ميكرده‌اند دكان او را بدتر از دخمه‌اى در چهارسو كوچك پيدا مىكند و مرد مفلوك لاغر اندام فلك‌زده‌ى دود گرفته‌اى را كنار مشتى آهن قراضه مينگرد كه از فرط فقر و درماندگى به همه چيز جز به آدميزاد ميماند كه شلوارش از فرط وصله صورت اصلى خود از دست داده ، نان ( قاقاله ) « 77 » و پنير خشكيده‌اى به اسم غذا روى زمين داشته ، با اندامى شبيه اسكلت تشريح نشسته ترياك ميكشد و چون بعد از تعجب بسيار كه\r\n\r\n\r\n","description":"","footnote":"\r\n( 77 ) . ياقاقله ، خشك محكم . چرم خشكيده . نان فتيرى كه بتدريج خشك شده به صورت استخوان درآمده باشد .\r\n","page_name":" 233 ","page_number":233},
  {"content":"\r\n\r\nباورش نميآمده آنگونه كسى با چنان شهرت و هنر داراى چنين احوال باشد و با او سر سخن باز و دربارهء وضعش كه چرا بايد با اينهمه صفت و چيره‌دستى كه از چند تكه حلبى و آهن زنگ زده تفنگهايى همطراز سلاحهاى ماشينى ميسازد به اين بدبختى زندگى نمايد سؤال مىكند ؟ حسن موسى جواب ميدهد به اين جهت كه : هنوز سراغ ندارد كسى را كه از تفنگ او گلوله‌اى خورده باشد و بگويد خدا خيرت بدهد ! كه مرد فرانسوى جمله آخر او را بعنوان عاليترين فلسفه پذيرفته عكسى از او برداشته خداحافظى مىكند .\r\n\r\nعلينقى ديزىپز\r\nديگر از كسبه‌ى چهارسو كوچك علينقى ديزىپز بود كه در اول كوچه غربى طرف دست راست آن دكان ديزىپزى داشت و از امتياز آن با ديگر ديزىپزها آن بود كه اولا ديزىهايش را به روى فر ميپخت كه نظيف‌تر بود و ديگر ديزىهاى يكنفره و دو نفره تهيه مينمود كه هر كس بتنهايى يا هر دو نفر ميتوانستند جداگانه و باتفاق صرف غذا نمايند و ديگر ديزىهايى با چاشنىهاى متفاوت براى فصول مختلف آماده ميساخت كه هر ذائقه‌اى را راضى مينمود ، از قبيل : آبگوشت ساده از گوشت و نخود لوبيا و سيب‌زمينى . آبگوشت گوجه‌فرنگى در مايهء آبگوشت ساده . آبگوشت ليمو عمانى . ديزى به و سركه شيره با بنشن لوبيا قرمز . ديزى بزباش ، از گوشت و لوبيا قرمز و سبزى تره جعفرى شنبليله ، با گرد ليمو يا گوجه سبز . ديزى بزباش با مصالح لوبيا چشم بلبلى و گرد غوره . ديزى گندم ، از گوشت و نخود و گندم ، كه ساده مصرف ميشد . ديزى قنبيد يا ( قنبيط ) « 78 » از گوشت و نخود لوبيا و كلم قمرى « 79 » ، ساده ، يا با گرد ليمو عمانى كه رويش پاشيده ميشد . آبگوشت غوره و سيب‌زمينى در مايهء آبگوشت ساده . ديزى بادمجان با گوشت و عدس و چاشنى كشك . ديزى سيب با گوشت و لوبيا قرمز با چاشنى آب ليمو و شكر . آبگوشت برنج با گوشت و نخود و برنج و زيره . آبگوشت آجيل يا ( هفت مغز ) مخصوص مشتريان خصوصى از گوشت فراوان و نخود و مغز پسته و بادام و فندق و پسته شام و گردو و مويز ، با چاشنى گوجه برغانى . كه البته هر چند از اين ديزىها مخصوص فصلى بود اما در هر صورت كلا تمام آنها بطور ساده پخته مىشد و نزديك ظهر\r\n\r\n\r\n","description":"","footnote":"\r\n( 78 ) . ظرفى شبيه گلدان كوچك از گل پخته يا سفال لعاب داده جهت پختن آبگوشت .\r\n( 79 ) . كلم سفت شبيه چغندر گرد يا شلغم .\r\n","page_name":" 234 ","page_number":234},
  {"content":"\r\n\r\nچاشنى و نمك و فلفل زردچوبه ، ادويه ، دارچين آنها زده شده آمادهء فروش ميگرديد .\r\nتركيب دكان او به صورت ساير پزندگىها محلى سكو مانند براى جلوس مشترىها داشت كه از جهت كوچكى دكان در نصف آن ترتيب يافته نصف ديگرش اختصاص به كوره و فر و پيشخوان كار و دخل پول يافته بود و فر او چند صفحه‌ى چدن بود كه بر روى كوره افتاده ، زيرش آتش شده دودش از دودكش كنار ديوار بالا ميكشيد و سكوئى دم دستش جنب كوره كه باديه‌ها و گوشت‌كوب‌ها و نان‌ها در آن دسته ميشد و پاگردى كه مشتريان بيرون‌بر كه ديزى براى بيرون ميبردند در آن ميايستادند .\r\nقاعده‌ى پختن ديزى آن باينصورت بود كه ديزىها را غروب بر روى فر جوش آورده ، آتش آن را كم ميكرد و درهايشان را محكم مينمود و پارچه‌ى چندلايى ضخيمى به روى همه‌شان كشيده تا صبح آنها را در حال ( دم ) ميگذاشت و از صبح تا يكساعت به ظهر در يكى يكى آنها را كنار زده به چاشنىگيرى و آبگيرى و رنگ و رو دادن و كم و زياد و اندازه كردن چربىهاى آنها ميپرداخت . اين دكان از پرفروش‌ترين ديزىپزىهاى شهر به حساب ميآمد كه هم داراى محل و سكناى مرغوب بود كه سر چهار سوق بازار قرار گرفته بود و هم ديزىهاى متنوع ترش و شيرين درست مينمود كه هر ذائقه‌اى را خوش ميآمد ، علاوه بر چربى زيادتر آن از ديگر جاها كه گوشت ديزىها را از شهله و پيه و روده شيرين « 80 » تركيب مينمود و روى هر ديزى نصف بند انگشت چربى به نظر مىرساند كه اين بهترين راه براى جلب رضايت مشتريان بود كه رغبت هرچه زيادتر بچربى نشان ميدادند و روى همين اصل چربى داشتن زيادتر آبگوشت‌هايش هم بود كه تا چهارصد ، پانصد ديزى ميفروخت و از ديدنىهاى دكان او ناهار بازارهايش بود كه يكباره ناهارخورها و بيرون‌برها هجوم آورده ، داخلىها يكى آب اضافه ميخواست و يكى روغن ميطلبيد و يكى نان اضافه صدا ميكرد و آن يك گوشت كوبيده‌اش سفت شده ( پس آب ) داد ميكشيد و آن يكى پياز ميخواست و بيرون‌برها كه هر يك ديزىاى ، چاشنىدار و بىچاشنى و كم‌آب و پرآب خواسته ، براى گرويى ديزى و باديه و گوشت‌كوب هر كدام بمناسبت شغل خود مثلا شاگرد خياط قيچى آورده ، شاگرد كفاش گاز و مشته و\r\n\r\n\r\n","description":"","footnote":"\r\n( 80 ) . تكه روده‌اى آلوده به گوشت و نوعى چربى لذيذ كه دل و جگرىها هم آن را بدور سيخ پيچيده كباب كرده ميفروختند . خوش‌طعم و ارزان و با صرفه اما بسيار سنگين ديرگذر .\r\n","page_name":" 235 ","page_number":235},
  {"content":"\r\n\r\nشاگرد نجار رنده و اره ميسپرد كه بايد اضافه بر ديگر كارها كه وقت سئوال و جواب نداشت حواسش جمع اين گروىها هم بوده باشد ، تا هر كدام را در جائى گذارده ، اشياء مردم را قاطى نكرده موقع تحويل ، مال اين را به آن و مال آن را به اين ، مثلا مشته‌ى اين شاگرد كفاش را به آن و قيچى آن خياط را به اين نداده باشد « 81 » و در ميان اين ازدحام هم كه عرق پيشانى خود را گرفته اخ و تفش را كه دهانش از ( سق زدن ) « 82 » خشك شده بود بيندازد و آتش كوره را تند و كند كند و ديزىهائى را كه در حال سر رفتن‌اند آب در دهان گرفته ( پف نم ) « 83 » زده از جوشش فرو نشاند ، غير از رسيدگى به مشتريان داخلى كه باديه گوشت‌كوب‌ها را از جلوخورده‌ها برداشته ، ( آسترى ) « 84 » كشيده جلونخورده‌ها و ( آب‌خورى ) « 85 » را از پيش نه تشنه‌ها بلند كرده جلو تشنه‌ها گذارد .\r\n\r\nديزى قهوه‌خانه\r\nديزىپزهاى ديگرى هم در گوشه و كنار شهر بودند كه بتقليد از او ديزىهاى يكنفره و دو نفره ميپختند كه يك نفره‌هايش را به قيمت صد دينار ( يك دهم ريال ) ميفروختند كه ( ديزى صنّارى ) ميگفتند و اين يك سوم قيمت ديزىهاى علينقى بود كه در محلهاى فقيرنشين شهر مانند ميدان كاه‌فروشها و ميدان امين السلطان و بازار دروازه به فروش ميرسيد و بعد از آنها قهوه‌خانه‌ها كه جهت صرفه ديزىهاى چهار نفره ميپختند با طرز فروشى مخصوص كه چون كمتر وقتى بود كه سه چهار نفر با هم يك جا وارد شده غذا بخواهند ، قهوه‌چى با وارد شدن اولين ديزى بخواه او را نشانيده مجمعه‌اى جلوش گذارده آب و فلفل نمك برايش نهاده خود\r\n\r\n\r\n","description":"","footnote":"\r\n( 81 ) . چون خود پول ناهار به زحمت فراهم ميشد پول براى گروى بطريق اولى مقدور نميآمد و اين بود كه غالبا جهت گروى اشيائى از قبيل ديزى باديه آبگوشتى و بشقاب ، سرپوش چلوى و كاسه‌ى ماست و شيرهء بقال ، اشياء ديگر در مقابلش سپرده ميشد .\r\n( 82 ) . پرحرفى .\r\n( 83 ) . گرفتن آب در دهان و افشاندن ، كارى كه كلاه‌دوزها و كلاه‌مالها جهت پرداخت كلاه كرده ، لباس‌فروشها با آن كه بعد از آن هم ماهوت پاك‌كن ميكشيدند براى برق لباس و ديزىپزها هم جهت فرونشاندن جوش ديزى و سر رفتن آن ميكردند .\r\n( 84 ) . پارچه‌ى دست پاك‌كن ، ظرف پاك‌كن ، قاب دستمال .\r\n( 85 ) . ظرفى مسى مانند مشربه كه مشتريان دست بدست با آن آب ميخوردند .\r\n","page_name":" 236 ","page_number":236},
  {"content":"\r\n\r\nاز قهوه‌خانه بيرون آمده ( ناهارخور ) ميطلبيد به اين صورت كه فرياد ميكشيد ( آى سه پا ، دو پا ناهارخور ، يا يك پا ناهارخور ) ، تا يكى يا دو نفر ديگر پيدا شده ، برده پهلوى اولى بنشاند و دو مرتبه بيرون آمده فرياد بزند تا ظرفيت ديزى را تكميل بكند و چه بسا اوقات هم كه همان مشترى اولى را هم فراهم نكرده بود و بطريق ( سياه‌بندى ) « 86 » مجمعه را جلو يكى يا دو تن از شاگردان خود گذاشته و به ( پاگيرى ) ميپرداخت ، و اين ديگر بسته به آن بود كه اين ( پا ) هاى ناهارخور مختلف ناشناس چگونه افرادى بوده ، لااقل از سلامت و نظافت ظاهر برخوردار ، يا كور و كچل و زخم و زيل و بيمار و مبتلا و سالم و مريض بهم مخلوط شده باشند اما در هر صورت پاى هر ديزى جز دستهء اول ديده نميشدند كه با دستهاى نشسته‌ى آلوده به انواع كثافات ماهها رنگ آب نديده بايد با دست و بدون قاشق كه هنوز قاشق متداول نشده ، غذا خوردن با قاشق صفت ارمنىها معلوم شده بود ، بدون هيچگونه سلام و پاسخ و حرف و حديث همغذا بشوند .\r\n\r\nقابلمه‌پزى\r\nنوعى ديزىپزى ديگر هم بنام قابلمه‌پزى بود كه همان آبگوشت را در ظرف‌هائى قوطى مانند در دارمسى ، به شكل قوطىهاى سوان ، بنام قابلمه ميپختند كه پشت و روى آن سفيد كرده و تميز بود و با مواد سالمتر ، از گوشت و دنبه‌ى گوسفند ، بدون پيه و چربىهاى اضافه تهيه ميگرديد و طبقات بالاتر و نظيف‌تر ميخوردند ، كه از جمله‌ى اين قابلمه‌پزىها بود دكان ( محمد سبزه ميدانى ) در سبزه ميدان ، كه قطعه گوشت كم‌چربىاى در قابلمه‌ها ميانداخت و از فرط صرفه‌جوئى گفتى آنها را با طعمه‌ى مرغى اندازه گرفته است ، همراه چند دانه نخود كه به شماره معلوم شده بود و سيب‌زمينى پوست نگرفته‌ى چهار پاره‌اى كه آن را تكميل مينمود و در تابستان يك چهارم گوجه‌فرنگى كه به آنها اضافه شده بود . قابلمه‌اى محتوى آب زلال بىمرقى « 87 » كه مگر بارقه‌ى چند از چربى بر روى آن تلئلؤ مينمود .\r\n\r\n\r\n","description":"","footnote":"\r\n( 86 ) . حقه‌بازى ، كلاه‌سازى ، چشم‌بندى ، حيله‌گرى .\r\n( 87 ) . بر وزن رمق ، برق چربىاى كه روى آب ديده بشود .\r\n","page_name":" 237 ","page_number":237},
  {"content":"\r\n\r\nپس از او دو سه قابلمه‌پزى ديگر در چهار راه حسن آباد و سرچشمه و بازار عباس آباد كه مشتريانى مخصوص بخودشان داشتند .\r\n\r\nفتنهء ديزى و قابلمه\r\nدو نفر شريك اوائل بازار بزازها دكان داشتند كه يكيشان در نصف آن حكاكى و يكيشان در نصف ديگرش عقيق‌تراشى مينمود ، اما همه روزه موقع ناهار بر سر ديزى علينقى و قابلمه‌ى سبزه ميدان ( يكى به دو ) شان ميشد كه طرفدار قابلمهء سبزه ميدان آن را سالم‌تر ميدانست كه گوشت و دنبه و نخود و محتوياتش معلوم بوده ، هيچگونه زيان و مضرتى نياورده سلامت مىباشد ، در حالى كه ديزى علينقى چربى و پيه و روده ، همه‌اش صفرا بلغم شده آدم را ناخوش مىكند و دوستدار ديزى علينقى نظر داشت كه البته نان و آب جوش « كه غرضش بىرمقى قابلمه بود » كجاى دنيا ضرر داشته كه قابلمه‌ى سبزه ميدان داشته باشد و اين از خاصيت روغن و چربى و دنبه است كه آدم را سنگين نمايد و اين مرافعه‌اى بود كه هر روز آنها را مشغول مينمود تا آنجا كه بارها هم بر سر آن كارشان به منازعه و زد و خورد و دشنام و ناسزا كشيده نزديك به جدا شدن از هم ميشدند .\r\nهمين گفتگوها باعث شده بود تا همسايهء بغليشان را بطمع انداخته وسوسه كند تا دكان را از چنگشان بيرون آورد و تا پانزده هزار تومان هم سرقفلى آن را خريده بود و نداده بودند ، تا روزى كه بينشان حرف بر سر ديزى و قابلمه بالا ميگيرد و دشنام غليظ زن و بچه ميانشان رد و بدل مىشود كه اگر از هم جدا نشده دكان را نفروشند و در اينوقت خريدار با يك دستمال يزدى بزرگ پر اسكناس وارد شده ميگويد صلوات بفرستند و آمده تا كارشان را تمام بكند و با بيان خيرخواهانه‌اى كه اين بغچه پول ناشمار را كه خودش هم نميداند چقدر است و در آن گذشت زياد كرده است آورده يك طرف و نفروختنشان را يك طرف ميگذارد هر كدام را ميخواهند قبول بكنند . حكاك و عقيق‌تراش كه تا آن وقت هرچه شنيده بود حرف ده هزار و پانزده هزار تومان شنيده خودش را نديده بوده‌اند ، چشمشان كه به بغچه اسكناس مىافتد به گمان آنكه از مظنه سابق زيادتر مىباشد قبولى خود اعلام و كاغذ واگذارى دكان نوشته و امضا شده به گواهى چند نفر ممهور مىشود و اسباب و اثاثيه خود را كه از عقيق‌تراش ، چرخ كوچكى از دو سه تكه چوب و از حكاك ( مشته قيرى ) اى با گيره دستى و چند دانه قلم بوده با\r\n\r\n","description":"","footnote":"","page_name":" 238 ","page_number":238},
  {"content":"\r\n\r\nبغچه اسكناس برداشته بيرون ميروند و حاجى دكان را تصرف و بسرعت در آن جنس ريخته مالك مىشود ، ولى وقتى شركا بقهوه‌خانه رفته بغچه را باز كرده شماره ميكنند ، همه‌ى بغچه اسكناس را دو هزار و هفتصد تومان اسكناس يك تومانى و پنجقرانى « در آن زمان تازه چاپ شده بود » مينگرند ؟ عصبانيتى كه باعث كورى عقل و بصرشان شده آنها ويلان و صاحب آه و ناله و همسايهء دغل فرصت‌شناس صاحب دكان مىشود !\r\n\r\nديزى مزدى\r\nبعد از ديزى و قابلمه‌ديزىهاى شخصى بود كه خانه‌دارها و دكاندارها به نانوائىها سپرده ، با مزدى آنها برايشان بار « 88 » ميكردند . ترتيب كار چنان بود كه گوشت و پياز و نخود لوبيا و نمك فلفل و آنچه را كه لازم داشتند در ديزى ريخته بدكان نانوائى ميدادند و ( آتش‌انداز ) « 89 » آنها را بالاى سوراخ تنور كه براى اين كار جاسازى شده بود جوش آورده ، در ( كته ديزى ) « 90 » با آتش خلواره كه از تنور درآورده « 91 » دورشان ميداد پخته آماده مينمود ، و بعضى كه نمك زردچوبه ، چاشنىشان را تا بوى و رنگ و مزه‌اش خراب نشود يك ساعت قبل از گرفتن ميفرستادند .\r\nديزىهاى دكاندارها معمولا شريكى بود كه افراد يك دكان يا چند دكان بشراكت آن را بار ميكردند ، يعنى يكنفر ( مادر خرج ) شده كار و مخارج آن را به عهده ميگرفت و شب بشب حساب كرده سهم هر كس را معلوم كرده ( دانگ ) شان دريافت مينمود . غذائى دسته‌جمعى ، مولّد دوستى و الفت و يگانگى كه در هر ظهر گرد هم جمع شده تجديد محبت ميكردند ، غير از عدم رعايت نظافتش كه گاهى تا ده دست نشسته در يك باديه آبگوشت ورود و خروج مينمود ! سنتى منهاى عدم رعايت نظافتش پسنديده كه افراد را بهم نزديك و رفيق مينمود ، علاوه بر خاصيت مطبوع و لذيذ ساختن غذا و تحريك اشتها كه از چشم و دل دويدن و هول و ولاى عقب ماندن از قافله كه دانگ ميدادند غذاى هر نفر دو سه برابر ميگرديد ، اضافه بر ثواب يا صوابش كه شرع و سنت ، صرف طعام به انفراد را نهى و تكليف به همغذا داشتن نموده بود .\r\n\r\n\r\n","description":"","footnote":"\r\n( 88 ) . پختن ديزى را بار كردن ميگفتند .\r\n( 89 ) . متصدى آتش تنور .\r\n( 90 ) . محلى در يك گوشه سوخت‌دان كه ديزىها را در آن چيده دورشان را آتش ميدادند .\r\n( 91 ) . تنورهاى سنگكى با بته و تنورهاى تافتونى با پوشال نجارى يا پشكل گرم ميشدند .\r\n","page_name":" 239 ","page_number":239},
  {"content":"\r\n\r\nاجرت پختن هر ديزى تا چهار نفره يكشاهى و از آن بزرگتر تا هشت نفره و ده نفره صد دينار بود و نشانه اشتباه نشدن ديزىها هم هر كدام علامتى از قبيل حلقه‌اى مفتول ، تكه‌اى حلبى ، مهرچاى ، مهر اسم ، تكمه ، سگك كفش و مثل آن بود كه به دسته‌هاى سيمى آنها آويزان ميگرديد و موقع تحويل آن‌ها هم بنانوائى اگر براى ناهار بود غروب‌ها و اگر براى شب ، صبح‌ها بود كه وقت رفتن سركار داده ، بعد از اذان مغرب با نانى كه زير بغل ميزدند ، ديزىها را هم بدست گرفته به خانه ميبردند .\r\nاز ساده‌ترين و بهترين و همه كس پسندترين غذاى هر خانواده‌ى آن روز همين آبگوشت ديزى نخود لوبيا بود كه هرگز طبع از آن برى و متنفر نميگرديد ، مخصوصا هم كه غذائى كامل و كافى بوده تهيه و تحصيل آن مستلزم رنج و مرارتى نميآمد ، به اين حساب كه گوشت گوسفند آن همراه نخود و لوبياى مبهّى « 92 » طعامى ( ته بنه‌دار ) بود كه نيرو بخشى تن و تقويت باء مينمود و چاشنىهاى مختلف آن از قبيل سبزى و به و سيب و گوجه و ليمو و سركه قند و ديگر مخلفات كه آن را متنوع ميساخت و مصالح آن كه با سه چهار شاهى بسر هم ميآمد و پختن آن كه با يك شاهى در دكان نانوائى پخته جا افتاده آماده ميگرديد و زن و مرد را از غم و انديشه‌ى چه بخورم ، چه نخورم ظهر و شب ، مخصوصا زن‌ها را كه از فكر و خيال چه بپزم چه نپزم و خريد و بيار و ببر و پخت و پز و ظرفشوئى آسوده مينمود ؛ اگر مرد بود غروب ديزيش توسط پادوى دكان يا حجره‌اش به نانوائى داده شده ظهر ناهارى معلوم يك سر يك بالينه داشت كه خوراك همه روزه‌اش بود و اگر زن بود ( شرته ) « 93 » اى اول صبح به اطاق زده ، تا عصر با همسايه‌ها بگفتگو و خنده و شوخى نشسته از بعد از ظهر به بزك كردن و وسمه كشيدن و فر زدن و سرخاب سفيدآب و زير ابرو ، بالا ابرو برداشتن و تخمه شكستن ميپرداخت و منتظر ( آفتاب بكوه ) « 94 » و آمدن شوهر ميماند كه نرسيده ، ديزى را خالى كرده ، با چهار لقمهء كله گربه‌اى تهش را انگشت كشيده ، يكى دو چاى پشتش داده ، جا را انداخته چراغ را خاموش و در بستر رفته شكر خدا بكنند !\r\nاين بود برنامهء غذائى غالب طبقه‌ى متوسط ، بلكه قاطبه‌ى مردم كه سال به دوازده ماه\r\n\r\n\r\n","description":"","footnote":"\r\n( 92 ) . نفّاخ ، بادآور ، نعوظآور . چاق‌كننده .\r\n( 93 ) . جارو و جمع‌آورى سردستى .\r\n( 94 ) . مغرب .\r\n","page_name":" 240 ","page_number":240},
  {"content":"\r\n\r\nدنبال ميگرديد ، و شب جمعه پول‌دارهايشان پلو و كمتر دارهايشان ( برنج ) مانند ، مثل دمپخت باقلا و عدس پلو و ماش پلو كه در هر صورت جهت ( شب جمعه ) كه شب عيد محمد و شب استجابت دعا بود ! « 95 » برنج داشته باشند و خيلى خانه‌دارهايشان ، كه اگر ديزى را به نانوائى هم نميدادند خودشان بار ميكردند كه در هر صورت غذاى غير ديزى يعنى ( نان و گوشت ) شان از هفتهء يك بار تجاوز نمينمود و اگر تغييرى هم در كميت آن فراهم ميآمد كه يك يا دو نوبت آن به ( كوفته شامى ) يا ( كوفته برنجى ) و مثل آن تبديل ميگرفت تغييرى در كيفيت آن به عمل نميآمد كه باز از دايرهء نان و گوشت بيرون نرفته بود .\r\nبالاتر از طبقه‌ى هفته‌ى يك شب پلوخور ، معدود و انگشت‌شمارى امثال شاه و وزير و حاكم و مثل آن بودند كه زيادتر از آن ، يا هر شب پلو ميخوردند . در شهادت ذيل كه مظفرالدينشاه هميشه ميگفته قربان پلوى شب عيد و آب يخ زمستان كه شاه و گدا با هم ميخورند ، به اين معنا كه در هر صورت شب عيد هر كسى پنج سير برنجى در آب ميريزد و آب زمستان هم براى همه خنك مىباشد ، و ديگر از حسرت‌هاى بچه‌ها كه شاه شده هر شب پلو بخورند ، و دربارهء غذاى احمد شاه نقل از آشپزش كه سفره بىپلو به دلش نميچسبد و غذاى مخصوصش جوجه‌مرغ‌هاى سه روزه كه در روغن سرخ كرده ، خورشش بكنند .\r\nاز اينجهت طبقات پائين مردم موضوع مسخره‌آميزى براى دلخوشى خود داشتند كه ميگفتند شاه و وزيركىاند كه از اين شب تا او - ن شب پلو ميخورند ، قربان خودمان فقير ، بيچاره‌ها كه : اين عيد پلو ، آن عيد پلو ميخوريم !\r\nپس غذاى طهرانى ، بلكه ايرانى نان و گوشت بود همان ( نان و گوشت ) ى كه ابزار كلى سياست‌ها و پلتيك‌هاى خارجى و داخلى و دولتها بوده ، در هر مسئله به آن رو ميآوردند ، به اين معنى كه اگر كار زير جلكىاى داشته لازم بود مردم را به خود مشغول كنند جلوى نان و\r\n\r\n\r\n","description":"","footnote":"\r\n( 95 ) . شبهاى جمعه شب خوردن پلو و شب همبسترى بود كه مباشرت با حلال در اين شب ثوابى مطابق ده حج عمره داشت و به عمل‌كننده قصرى در بهشت عطا ميگرديد . زنى در پاى منبر فوايد آن از ملّا مىشنود و شب از شوهر مىخواهد قصرى در بهشت بنا بكند و نوبت ديگر كه قصرى هم براى خود مىطلبد و بعد از آن كه پدر و مادر شوهر و پدر و مادر خود را محق مىخواند كه آنها را هم صاحب قصر بكند كه مرد از پا درآمده بادى رها مىسازد و مىگويد قصرهاى آخرى با دستپاچگى و پشت هم ساخته شد در هم كوبيده شد .\r\n","page_name":" 241 ","page_number":241},
  {"content":"\r\n\r\nگوشت را ميگرفتند و اگر سلطان و وزيرى را ميخواستند مفتضح و از كار بر كنار كنند نان و گوشت را تنگ ميكردند و همچنين بلواها و اجتماعات و دسته‌بندىها و عزل و نصب‌ها و قتل و كشتار و بگير و ببندها كه همه با مقدمهء سخت كردن و قحط نمودن نان و گوشت برپا و به عمل ميآمد ، سياست كهنهء آبرو باخته‌ى مبتذلى كه قرون متمادى دستاويز و تا اواخر هنوز ميان دولتها برقرار و مردم را با آن در خود و سر بگريبان ميساختند .\r\nبارى اجرت ديزىپزى ميان كاركنان نانوائى يعنى شاطر و ( نان‌گير ) و آتش‌انداز و صاحب دكان تقسيم ميگرديد ، علاوه بر ديزى ناهار خود آنها كه از گوشت و مصالح و چربى ديزىهاى مردم كه از هر ديزى چيزى برميداشتند تأمين ميگرديد ، و وجوه حاصله از اين كار تا آن حد براى اهالى دكان قابل اعتنا بود كه صاحب سنگكى همين چهارسو كوچك كه هنوز در بحثش هستيم بر سر يك شاهى « 96 » اجرت ديزى كه با آتش‌انداز اختلاف حساب پيدا كرده او هشتاد و هفت ديزى شمرده تحويل داده ، آتش‌انداز هشتاد و شش ديزى ميگفته است كار عصبانيتش به جائى ميرسد كه هشتاد و هفت كنان و دشنام‌گويان نفسش قطع شده فدا مىشود .\r\n\r\nيخنىپزى\r\nآبگوشت ديگرى بنام ( يخنى ) بود كه پزنده‌هاى مخصوصى آن را تهيه ميكردند و آن نيز به اين صورت بود كه خلاف آبگوشتهاى ديزى و قابلمه كه گوشت آن را فال فال و سير سير بطور پستائى از قصاب ميآوردند ، گوشت آن را يك جا يعنى گوسفند درسته و بگونهء ساده يعنى بىزردچوبه و ادويه ، فقط با كمى نمك و به مقدار لازم پياز كه بوى زخم « 97 » آن را ببرد ( بار ) ميكردند ، و طريقهء فروشش هم به اين قرار بود كه ابتدا نصف يا ملاقه‌اى آب آن را كه زياد ترش روغن و ( تنگ آب ) « 98 » آنهمه گوشت بود جلو مشترى ميگذاشتند كه به صورت ( تريد ) همراه\r\n\r\n\r\n","description":"","footnote":"\r\n( 96 ) . يك بيستم ريال .\r\n( 97 ) . بوى ناخوش‌آيند . گوشت و مرغى كه بدون پياز و ادويه پخته شوند داراى بوئى نامطبوع ميباشند كه آن را ( زخم ) ميگويند .\r\n( 98 ) . كم آب .\r\n","page_name":" 242 ","page_number":242},
  {"content":"\r\n\r\nگرد ليمو ، يا كشك كه بعد از تريدكردن رويش پاشيده ميدادند ، يا ترشى مصرف مينمود و سپس بشقابى پر از گوشت و دنبه و چند سيب‌زمينى كه جدا پخته شده ، رويش دارچين و فلفل و گرد ليمو عمانى پاشيده شده بود بدرقه‌اش ميساختند كه اصل يخنى همين بشقاب گوشت و دنبه به حساب ميآمد ، چه غالب رغبتى به آبش نشان نميدادند . سالم‌تر و گرانتر از آبگوشت كه حداقل براى هر نفر بيش از پنجسير « 99 » گوشت در نظر گرفته ميشد ، در قيمت ( دو عباسى ) « 100 » تا دهشاهى مطابق قيمت يك دست چلوكباب ، براى آنها كه از آبگوشت خسته شده ، گوشت زياد و غذاى خاطر جمع ميخواستند ؛ همراه سخن زير كه درباره‌ى قوتش داشتند :\r\n يَخنى و نان سنگك ، ترشى گرد ليمو * روى نديده نوره « 101 » ، پشت سفيد بىمو \r\n\r\nامامزاده زيد\r\nپائين چهارسو كوچك طرف غرب مدخل صحن امامزاده زيد بود ، امامزاده‌اى با شجره‌اى به اين ريشه : فرزند على ابن الحسين ( زين العابدين - امام سجاد ) ابن حسين ابن على - ابن ابيطالب ، با صحن و فضائى وسيع دلكش و حجرات و طاقنماهاى عالى در اطراف و درختانى خرم سالمند ، در مساحتى بيش از سى هزار متر مربع ، با گنبدى تخم‌مرغى شكل بسيار خوش ساخت و وزين از كاشىهاى معرق نفيس و بقعه و رواقى عارفانه‌ى زيبا كه در حال حاضر صحن آن به صورت مدرسه درآمده محوطه‌اى كوچك با درى از جانب بازار خياطها از آن باقى مىباشد .\r\nاگرچه مدفون در آن امامزادهء واجب التعظيمى با شجره و رواياتى محكم‌تر از امامزاده سيد ولى در قلب بازار ، يعنى دار المؤمنين بود ، اما دالان و حجرات و زواياى آن جز آن نبود\r\n\r\n\r\n","description":"","footnote":"\r\n( 99 ) . 375 گرم .\r\n( 100 ) . چهاردهم قران ( ريال ) .\r\n( 101 ) . داروى زدايش مو .\r\n","page_name":" 243 ","page_number":243},
  {"content":"\r\n\r\nكه انبار و بارانداز كسبه‌ى اطراف آن بوده باشد و حوض و فضاى صحنش كه همواره مشتى بيكاره و لخت و عور در آن بشستشوى كثافات رخوت و تن و سر مشغول بوده ، در سايه درختان يا گوشه كنار اطاقهايش لنگ‌پاره‌هائى انداخته استراحت نمايند و ضلع جنوب شرقى آن قهوه‌خانه‌اى كه مانند امامزاده سيد ولى پاتوق مطربها و الدنگ‌ها و هرزه‌گان و منحرفين شده باشد و رواق و مضجعش خوابگاه شبهاى گدايان و ولگردان و بيخانمانها و ظهور بسا اعمال ننگين آنها و روزها خلوتگاه عشاق و فسقه گرديده باشد و تنها چيزى كه در آن به چشم نميآمد آنكه كسى براى نماز و زيارت و عبادت به آن رو آورد . مردها و فاعلين كه بچه رقاصهاى مطربهاى قهوه‌خانه را در كنار و گوشه مسجد و پشت ضريح امامزاده بكشند و پسرها و دخترهائى كه سر بر سر هم به مقبره چسبانده راز و نياز كرده ، در خلوت‌هاى آن رفع حاجت نمايند ، كه بهترين نمونهء معرفى آن جملهء بعد كه ميرزا حبيب قاآنى شاعر دربارهء امامزاده زيد به ناصر الدينشاه مينويسد ، در اين توضيح كه چون اخبار بر ناشايستى از امامزاده زيد به گوش ناصر الدينشاه ميرسد قاآنى را مأمور دريافت چگونگى آن مينمايد و قاآنى پس از مشاهده چنين توضيح ميدهد كه : ( اگر صبيّهء باكره در آن داخل شود صيّبهء باكرّه از آن بيرون آيد ) مگر آنها يا زنهائى كه بنا به عادت تقدس و مراجعه به اماكن مقدسهء ديگر در شب جمعه‌ها در صحن و كوچهء شمالى آن اجتماع كرده از پنجشنبه بازار آن خرت و پرت خريد بكنند و بىهدف‌هايشان هم بدكاره‌ها را با خود به امامزاده بكشانند ، تا اواخر كه وضع آن چنان بافتضاح كشيده شده بود كه كمتر محترمى ميتوانست در آن قدم بگذارد و كمتر بزرگ خانواده‌اى كه اجازهء دخول به آن به زن و بچهء خود داده آن را زيارتگاه و محل امن بشناسد .\r\nاين از خصوصيات هر تهرانى اصيل بود كه ساعى حفظ نواميس خود باشند و بهترين راه آن علاج واقعه قبل از وقوع بود كه ايشان را از برخورد و مجالست با افراد ناباب و اماكن ناامن بدور داشته ، نه تنها از مردمان فاسد پرهيزشان داده ، بلكه از تردد در محيطهاى بدنام نيز ممنوعشان دارند ، در اين نظر كه چه انسان عيب و غيبت ديگران كند و چه خود را صورت غيبت سازد در خطا و گناه مساوى مىباشد ، و اين كه چه كسى خود به ميخانه رفته ، چه با مىخواره جليس شود در خراباتى بودن و بدنامى و وادار ساختن مردم به عيبگوئى خود يكسان به حساب ميآيد .\r\n\r\n","description":"","footnote":"","page_name":" 244 ","page_number":244},
  {"content":"\r\n\r\nلذا نيكوترين حفظ از خطر بدنامى آن كه پا در اماكن بدنام ، اگرچه معبد و مانند آن باشد نگذارند ، و در پرس‌وجوى كوچكترها و متعلقات كه با كه معاشرت و با كه نداشته باشند و به كجاها رفته ، از كجاها پرهيز نمايند ؟ اين كه از هر كس سابقه‌ى حسنه نداشته ، از اماكنى كه آشنائى با كم و كيف آن ندارند دورى بجويند ، همراه اين قصه كه بچه روباه از مادرش پرسيد به چه صورت به روستاها براى مرغ‌دزدى و مثل آن برود كه از گزند روستائيان در امان بماند ؟ و مادرش جواب داد بهترين دستور تو آنست كه اصلا پا به روستا نگذارى و از همه‌شان ترسانده كل دوست و معاشر را مار در آستين و غير خانه و منازل بستگان را دامگاه انحراف جوانان ميخواندند .\r\nهمچنين از نصايحشان اين كه : ( در دروازه را مىشود بست در دهن مردم را نميشود بست ) و نبايد كارى كرد و طورى رفتار نمود كه دهن مردم به عيب و ايرادش باز شود ، كه چندانكه گشوده شد بستنش غير ممكن مىباشد . و ديگر اين كه : ( زبان گ . . . . . بدتر از پايين گ . . . . . مىباشد ) ، در اين معنى كه بدنام شده رسواتر و بىآبروتر از بدفعل شده مىباشد ، و از همين تجربيات بود كه دورى از بدى را گام به طرف خوبى ميدانستند و براى دور بودن از بدى اين دستور كه به همه مشكوك و بدگمان بوده ، همه را بد و خراب و خوفناك و نامطمئن و غير امين بدانند و اين خاطرنشان كه هيچكس از مادر بد و ضايع و نانجيب و زشتكار نيامده ، الا اين كه از همنشين دريافته است ، و در شناخت افراد اين كه به دوستان و معاشرينشان نظر افكنند ، كه با چه كسان قرين و در حشر و نشر ميباشند ، از آن كه طبع هر كس ميل به همجنس و همعقيده سليقه مينمايد و در احساس ناهمرنگى و خطر ، تا عقبات ناراحت‌كننده نداشته باشد به مدارا و نامحسوس قطع رابطه نمايند ؛ و در اين بابت نيز تا مزاحمت و حرف و سخن و احيانا خطرات بعدى نداشته باشند ، از ابتداى دوستى با رفت‌وآمد خود ايشان را چنان عادت دهند كه اين اوست كه موظف رفتن و مكلّف به جويائى حال و سركشى به آنها بوده ، نه آنها كه بايد بسراغ وى بيايند ، در اين خاصيت كه هر زمان نخواست و صلاح خود به قطع مراوده نگريست با پا كشيدن و دو سه نوبت غيبت ، خودبخود قطع رابطه شده بىآنكه زيان و مضرتى دنبال داشته باشد ، و در حفظ خود و جان و مال و عرض و ناموس و بطور كلى مصونيت از خطرات اين بيت كه به ذهن كوچكترها برده سرلوحه‌ى جميع دستوراتشان در زمينه‌هاى فوق ميخواندند :\r\n\r\n","description":"","footnote":"","page_name":" 245 ","page_number":245},
  {"content":"\r\n\r\n بدذات مباش بدگمان باش * از فتنه‌ى خلق در امان باش \r\n\r\nبازار خياطها\r\nبازارى بود شرقى غربى در جنوب امامزاده زيد كه خياطهاى بازارىدوز در آن سكنا داشته ، بازارى خلوت ساكت و تميز ، با دكاكين دو طرف و طاق بازارى مانند ديگر طاق بازارها ، اما يكسان و خوش‌بنا و يكنواخت از موقوفات امامزاده ، و معلوم نشد به چه خاطر دكاكين قسمت شمالى آن در زمان محمدرضاشاه با طاق بازارش تخريب و معبرى بىلطف نچسب شير بىيال و دم و اشكمش ساختند . كه نه به بازار و نه به خيابان و نه به معبر عام و بازارچه ماند و تنها دكاكين جنوبىاش باقى ماند كه با راندن خياطها فرش‌فروشها در آن مستقر گرديدند .\r\nاز اين بازار يكى از خياطى در آن بنام ( مصطفى يك قاز ) و يكى از قهوه‌خانهء آن بنام ( قهوه‌خانهء پستخانه ) كه در ابتدا از خياط آن حرف مىزنيم . خياطى چيره‌دست كه هم در بازارىدوزى و هم در شخصىدوزى سرآمد بود و لقب ( يك قاز ) او هم از جهت آنكه بر سر آبرو و بىآبروئى حساسيت پيدا كرده هر گفتگوئى با مشترى برايش بهانه‌اى ميشد تا به خود دشنام داده بگويد : « اينقدر بخيهء هزار تا يك قاز « 102 » بزن تا جانت بدر آيد و بگو ميخواهم نان آبرومند بخورم » و شعرى هم در قدح و معايب خياطى ميخواند :\r\n هر كه كار او بُوَد دوزندگى * مردنش بهتر بود از زندگى\r\nآنكه تُنددَس بود نان شب نداشت * آنكه كُنددَس بود مرد از گشنگى \r\nكه واقع هم بهمينگونه بود وضع شغل خياطى كه بايد روزها ، بقول خودشان ، سوزن بتخم چشمشان بزنند ، تا قبا لباده‌اى را از دست درآورده ، با هزار كوچكى و تملق بتن مشترى بپوشانند و دلشان كف دستشان باشد كه ايراد و اشكالى نتراشيده كارشان را از سر و دوباره\r\n\r\n\r\n","description":"","footnote":"\r\n( 102 ) . يك هشتادم قران ، يك چهارم شاهى . هر يك قران ( ريال ) به بيست شاهى كه هر شاهى پنجاه دينار بود تقسيم ميشد كه هر شاهى باز دو نيم شاهى يعنى دو ( يك پولى ) بود كه هر يك پولى دو سكه‌ى مسى ( قاز ) ى و هر قاز به دو ( نيم قاز ) تشكيل پول خرد ، يعنى پشيز را ميداد .\r\n","page_name":" 246 ","page_number":246},
  {"content":"\r\n\r\nننموده بتوانند چند قرانى دريافت نمايند و بخور و نميرى بدست آورند ، يا همان را هم مشترى نسيه گذاشته يا گرو دوخت و دوز لباس بعد يا سرانهء « 103 » رخت آقازاده كه مجانى و بجاى چانهء مزد لباس خود او بدوزد نهاده ، بيچاره را در حسرت دورنماى همان چند قران بگذارد . « 104 »\r\nبارى روزى اين شعر به گوش مصطفى يك قاز مىخورد كه : ( مردانه دوختيم كس از ما نميخريد - رو ، رو زنانه دوز كه مردانه ميخرند ) و به خود ميگويد هر كس كه اين شعر را گفته حتما خودش خياط بوده و اين حرف را به امتحان آورده است و دست و پاى كسب و كار بازار را جمع كرده ، دكانى در خيابان استانبول ميگيرد و زنانه‌دوزى راه مياندازد و تا سر سال چنان كارش بالا ميگيرد كه خانهء شخصى ميخرد و خودش هم ( مصطفى خان مبارك ) كه تابلووش را به آن نام مينويسد مىشود ، اما اين اشكال براى او باقى ميماند كه رفقاى قديمى هممسجدىاش آن كار يعنى زنانه‌دوزى را دون شأن يك مرد خداشناس اهل منبر و محراب مثل او خوانده ، پول آن را كه غالبا از طرف زنان بدكاره بدست ميآيد و بايد دستش ميان لنگ و پاچهء زنها كار كند حرام ميدانند و فكر آن ناراحتش مىكند .\r\nچون كار بر او تنگ ميگردد و از هر طرف محاصره شده مورد طعن و لعن اطرافيان واقع مىشود ، او كه مزه‌ى شغل تازه را چشيده ، آن كار ، هم برايش فال بوده ، هم تماشا ، هم اجرت صحيح دلخواه ميگرفته و هم كار كمتر ميكرده كه ده پيراهن كوتاه زنانه برايش به اندازهء يك قبا سه چاكى مردانه زحمت نداشته ، چندين برابر آن را هم مزد ميگرفته و هم به رشوه كه برايشان ( فرم تازه ، مد جديد ) بدوزد عشق و تمنائى هم تحويلش ميداده‌اند نميتوانسته از آن دست بكشد شبى از شبهاى روضه‌اش منبرىاش را ندا داده جريان رفقا را برايش بازگو كرده متوسل به او مىشود و او با قول مساعد بمنبر رفته ، از جريان معاويه كه\r\n\r\n\r\n","description":"","footnote":"\r\n( 103 ) . رسم بود در مقابل مزد هر دست لباس بزرگ يك دست هم بلاعوض براى بچه صاحب لباس بدوزند . همچنين در سلمانى كه سر بچه مشترى را هم بىمزد روى اصلاح مشترى بتراشند ، تا حمام و پينه‌دوزى كه از آن بچه‌ها سرانه‌ى بزرگترها به حساب ميآمد .\r\n( 104 ) . چنانچه در گفتگوى سلمانى آرمناك گذشت براى كار بچه‌ها چه سلمانى و چه حمام و چه خياطى و پينه‌دوزى مزدى معلوم نميشد و سرانهء كار پدر و مادر به حساب ميآمد ، يعنى اگر كسى قبائى به خياط داده بود از حقوق خود ميدانست كه دوخت قبائى مجانى را هم براى پسر خود بخواهد .\r\n","page_name":" 247 ","page_number":247},
  {"content":"\r\n\r\nسحرگاه روزى شيطان براى نماز صدايش مىكند و وقتى معاويه او را ميشناسد و به او ميگويد كه اين خارج از رويه شيطانى وى مىباشد كه كسى را براى نماز بيدار بكند و شيطان جواب ميدهد كه اگر او خواب ميماند و نمازش قضا ميگرديد و پشيمان ميشد آن پشيمانى برايش از هزار نماز بوقت گرانبهاتر ميآمد و نتوانسته ببيند تا او به آن فيض برسد شروع و مصطفى خان را همان نادم منفعل كه ثواب پشيمانيش هزار مرتبه از كار و شغل صواب بىپشيمانى بالاتر است معلوم مىكند و سپس سخن را به ( پطرس ملك ) مىرساند كه چهار صد هزار سال رانده‌ى درگاه حق و مبغوض پروردگار قرار گرفته بود تا در ولادت حضرت حسين ( ع ) كه براهنمائى جبرائيل آمده خود را به قنداقهء او ماليد و خداوند از سر تقصيراتش گذشته او را بمقام اول برگرداند و در آخر گريهء براى امام حسين را ختم مجلس قرار ميدهد كه هر كس مجلس عزائى براى حسين ترتيب داده يا باندازهء بال مگسى گوشهء چشم در ماتم حسين تر ساخته يا خود را به صورت گريه‌كنان او درآورد خداوند چشم او را در محشر گريان نساخته . گناه ثقلين را از او دور ميسازد و چه و چه و چه كه در حقش مينمايد و او را كجاهاى بهشت جا ميدهد ، وى را پاك و طيّب و طاهر كه هم بانى و هم مستمع و هم عزادار حسين مىباشد ساخته از منبر فرو ميآيد و بعد از منبر هم كه باز دوستان در حرف خود ابرام ورزيده كراهت شغل او را تنفيذ و مطالب گوينده را بخاطر يك تومان پول منبر و دل خوش كنك صاحب مجلس دانسته رد ميكنند كه اگر كار به اين سادگىها بود بايد همه پيغمبرها همين يك كلام و يك بال مگس گريه را براى آمرزش گناهان همه امتهاى خود بياورند ، ميگويد بفرض هم كه گفته شما درست باشد چهل سال شغل حلال و طيب و طاهر انجام دادم نتيجه‌اش آن شد كه در زائيدن بچهء آخر زنم مجبور شوم براى خرجش قواره پارچه‌هاى مردم را باسم دزد برده بفروشم و براى هر ناهارم قيچى ماسوره ، ماكوى چرخم را در رهن بقال و نانوا نهاده براى شام شب ، كاسه باديه پيش كاسب بگذارم ، « 105 » بگذاريد چندى هم شغل غير حلال و غير\r\n\r\n\r\n","description":"","footnote":"\r\n( 105 ) . معمولا كسبه از زور كسادى خاصه در فصل زمستان ، مخصوصا طبقه كارگر مانند كفاش و خياط و بنا ، در هر ناهار و شام بود كه بايد چيزى از ابزار كار يا اثاث خانه را در دكان نانوائى براى نان يا قصابى و بقالى براى قاتق گرو بگذارند و بقال و عطار از جهت آنكه كسى به آنها رو نينداخته گروىاى چيزى نياورد ، اثاثه‌ها و ابزارهاى مانده را از قبيل قيچى و مشته و تيشه و ماله را نخ بسته از جلو دكان ميآويخت و در سرماهاى سخت زمستانها كه كف دو مشته را تف انداخته بهم ميچسباندند و آويزان ميكردند .\r\n","page_name":" 248 ","page_number":248},
  {"content":"\r\n\r\nمشروع داشته باشم ، اگر قيامت و حساب و كتابى در كار باشد باز سالهاى حلالم بر حرامم چربيده چيزى هم طلبكار ميباشم ، اگر هم به اين قرار كه ما تصور ميكنيم نباشد و خدا بزرگتر از اينها باشد كه مگسى را كه به كثافتى نشسته بلند شده مؤاخذه كند آن چهل ساله‌اى هم كه گرسنگى خورده‌ام كلاه سر خودم گذاشته‌ام و در آخر هم ميگويد عجالتا خرج من خرج آن روز بازار خياطها نميباشد و هر كس خيلى دلش بحالم ميسوزد و مكلف به امر معروف و نهى از منكر مىباشد كسر مخارج مرا تقبل نمايد از همين فردا دكان ، دستگاهم را بهم زده معاودت به كار سابق مينمايم ، كه البته حاميان دين هم تا وقتى تكاليف آن پا از مرحله‌ى حرف و سخن بيرون نگذارده به پول نميرسيد ، طرفدار دين بودند ، دور وى را خالى كرده ، او هم از آنها آسوده شده نفس براحت ميكشد ، اما اين شعر به عقده دل برايش ساخته شده جهتش ارسال مىشود :\r\n گر كه خواهى در دو عالم واكشى * جاكشى كن جاكشى كن جاكشى \r\nمصطفى خان هم پاسخ ايشان را اينطور ميدهد :\r\n هركه غم از من به گفتن مىخورد * خود نجس‌تر روزى از من مىخورد\r\nمن نجس با قند و روغن ميخورم * او نجس آغشته با عن مىخورد . \r\nوقتى مرد چهارده خانه در كوچه‌هاى شاه‌آباد از او مانده بود و در زمان حياتش هم هميشه ( علامت ) « 106 » او پيشاپيش علامتهاى دسته‌هاى شاه‌آباد راه ميافتاد . « 107 »\r\n\r\nقهوه‌خانه پستخانه\r\nوسط بازار خياطها در جهت جنوب قهوه‌خانه‌اى بود بنام ( قهوه‌خانه پستخانه ) با درى كوچك شبيه در حياط و سرپوشيده‌اى از شيروانى كه سابقا اداره پستخانه يعنى ( اداره پست ممالك محروسه ) « 108 » بود و بعدا به صورت قهوه‌خانه درآمده دلالهاى بازار و ترياكىها در آن\r\n\r\n\r\n","description":"","footnote":"\r\n( 106 ) . علامت علم چند تيغه‌اى كه به نشانه‌ى هر هيئت ( جمعيت ) و هر محلى با دسته حركت داده عقبش سينه زن سينه مىزند . با استفاده از مطلب علم و سينه‌زن‌هايش ، كسانى را هم كه در دسته‌بندىهاى سياسى طرفدارى فردى نموده ، يا آنهائى را كه علاقه‌مند محبوبى ميشدند ميگفتند پاى علم فلانى سينه مىزند .\r\n( 107 ) . هر سرشناس و صاحب اسم و رسم محله‌اى به اسم خود علمى سفارش داده ميساخت و با آن جلب بزرگى و شأن و مقام مينمود .\r\n( 108 ) . تابلو ادارهء پست .\r\n","page_name":" 249 ","page_number":249},
  {"content":"\r\n\r\nجمع ميشدند .\r\nاين قهوه‌خانه كه از فرط دود آتش سماور و كورهء ديزىها و آتش منقل‌هاى وافور به صورت تون حمام يا بتشابه زمان حال ( تاريكخانهء عكاسها ) درآمده بود محل اجتماع ترياكىهاى اصيل بود كه از سحر تا آخر شب در آن چرت ميزدند و سبب علاقهء ترياكىها هم به آن محل كه ( غير ترياكى در آن نبود ) دخمهء آن بود كه در اثر جمع و جورى و كم فضائى به زودى واردين را با هم مأنوس مينمود و ديگر در و ديوار اشباع شده‌ى آن از دود ترياك و سيگار و چپق كه نشئه ترياك را القا كرده چندان مينمود ، باضافه‌ى يك ( كلاغ زاغى ) كه با آنها هم منقل ميگرديد !\r\n\r\nترياك - ترياكى\r\nاين حيوان وحشى كه قبل از صيد و ورود بقهوه‌خانهء پستخانه حتى در خواب هم نميتوانست ملاحظه كند كه تا اين حد تغيير طبيعت داده ، فضاى دشت و دمن و ييلاق و قشلاق تابستان زمستان و آزادى و آزادگى جبلى و رميدگى از آدميزاد را فراموش نموده ، در بيغولهء تاريكى با آدميانى كه از حزم و احتياط مسافتها از ايشان فاصله گرفته بود بسر برده ، حتى هم منقلى و هم وافوريشان گشته به گدائى ترياك تا روى زانوان آنها بنشيند و تا اين حد با آنها ( ندار ) « 109 » بوده نزديكى داشته باشد ، در اثر اعتياد بترياك كارش به جائى رسيده بود كه نه تنها با پر و بال سالم فكر گريز و يار و ديار نمينمود ، بلكه چنانچه يكى از مشتريان هم جهت شوخى و خنده از قهوه‌خانه‌اش بيرون انداخته در را برويش كلون مينمود ، نه اينكه پا بگريز نمينهاد بلكه مانند بچه‌ى از خانه بيرون رانده شده پشت در به جيغ و ويغ و التماس برميآمد و نك به در قهوه‌خانه ميكوبيد و ناله‌هاى ملتمسانه سرميداد تا در را برويش گشوده بداخلش بپذيرند ، و محاسن ديگرش كه مشترىها به او مشتاق ميشدند آنكه در اثر اعتياد مداوم بترياك از قوت و غذا افتاده ، دچار يبوست مزاج شده ، با همه عادت ابن الدفعى هرگز كسى فضله‌اى از او\r\n\r\n\r\n","description":"","footnote":"\r\n( 109 ) . يك رنگ . در مقابل رفيق يا طرف صحبت و مونس خود را صاحب چيزى ندانستن - جان و مال يكى .\r\n","page_name":" 250 ","page_number":250},
  {"content":"\r\n\r\nنمينگريست و كسى را ملوث نمينمود و در آخر ديدگان ملتمس دريوزه‌اش در ديدگان ترياكيان خسيس كه حتى از دود ترياك دهان خود بطرفش مضايقه كرده ، آن را تا آخر بلعيده در ريه‌ها هضم ميكردند بود كه از زانوى يكى به زانوى ديگريشان نشسته درخواست مينمود ! اين بسته به آن نبود كه اين ماده سمّى تا آن حد در وجود حيوانى مانند كلاغ سياه قهوه‌خانه پستخانه اثر گذارده بود ، بلكه اكثريت جمعيت مملكت را بروز كلاغ سياه انداخته بود .\r\nمردمانى كه از زن و فرزند و كسب و كار و خانه و زندگى دست كشيده معتكف قهوه‌خانه‌ها و پاىبند منقل‌ها گرديده بودند و خاكسترنشينانى كه خاكستر منقل‌ها خاكسارشان نموده ، دود كبود ترياك خانمانشان را تاريك ساخته ، آتش ذغال بال و سينه كبوترى زندگانيشان سوزانده ، چوب زرد و سياه وافور چون چوب مرگ بتنشان خورده اسكلتشان ساخته ، حقهء آن حقه بكارشان برده ، سوراخ تنگ آن دنيا بر آنها تنگ نموده بود ، تا آن حد كه از ده تن اجتماع بالغ يك محفل لااقل هشت تن آنان مبتلاى به آن بودند كه چه از راه كشيدن و چه از طريق خوردن بايد استعمال بكنند .\r\nاين مناط به دار و ندار و شغل و منصب و وضع و لباس و مقام و موقعيت نداشت كه بايد معتاد شده يا از آن حذر بكند ، بلكه عادتى عام و راه نجاتى براى تمام مردم بود كه در جميع ذوقيات و تفننات و شادىها و مجالس سرور و مهمانى ، يا گرفتارىها و هم و غم و درماندگى و هر گونه بيمارى و درد و مرض چه مختصر و چه شديد و امثال آن بايد به آن رو آورند و اگر در ميان طبقهء كاسب و تاجر اين ابتلا اندكى تخفيف ميگرفت در عوض در ميان نوكر باب و كارمند دولت اعم از نظامى و پليس و ديگر دستگاه‌هاى آن بشدت فزونى يافته بود ، چه هم وقت زيادترى داشتند و هم عايدات مستمر و درآمد زحمت نكشيده و از اينرو كمتر نوكر دولتى از نشان‌دار و بىنشان بود كه شبانه‌روز چندين ساعت و مثقال مصرف ترياك نداشته باشد .\r\nاز ترياك و ترياكى نمايشها و تآترها و تقليدهاى بسيار تهيه شده بود ، كه به ترياكى ميگفتند خانه‌ات آتش گرفت يا دخترت را بردند ميگفت بگذار اين يك بست را بزنم تا ببينم چه بايد بكنم ! و امثال اين كه نمايش ميدادند و روزنامه‌ها نقاشىها و كاريكاتورها و صورتهاى مختلف ميكشيدند و تصنيف‌ها و داستانهاى زياد بقلم ميآوردند ، اما هيچيك مفيد فايده نيفتاده هر روز بر تعداد ترياكيان اضافه ميگرديد و پامنقلىها زيادتر ميشدند ، چه داروئى\r\n\r\n","description":"","footnote":"","page_name":" 251 ","page_number":251},
  {"content":"\r\n\r\nعده‌اى اهل مخدر كه مصرف ترياك و چرس و توتون ، وسيلهء وافور و قليان و چپق ميكنند :\r\n اى خوشا عاشقى و رندى و بىپروائى * اى خوشا كنج خرابات و « فضا » پيمائى ! \r\n\r\n","description":"","footnote":"","page_name":" 252 ","page_number":252},
  {"content":"\r\n\r\nبود كه هر درد بيدرمان از آن درمان شده ، هر سر بيسامان بسامان آمده ، هر مشكل از آن آسان گشته هر ناملايم ملايم گرديده حلّ هر مسئله مينمود و بنا به داستان زير « 110 » هم بزاز و هم رزاز و هم كفاش و هم نقاش و هم ملّا و هم قصاب و نانواى مردم بود كه تنها طريق التجايشان ميآمد .\r\nكمترين خواصش معالجهء امراض بود كه تا هر كس بهر درد و رنجى مبتلا ميگرديد او را به آن هدايت ميكردند و از فوايدش ميدانستند كه درد دندان را ساكت مىكند و درد سر را فرو مينشاند . دل پيچه را آرام ميسازد و شكم روش را بند ميآورد . پريشانى افكار و غم و غصه را از ميان برده ، دل شوره و اضطراب را دور ميسازد . اگر كسى زخم روده و زخم اثناعشر و ورم روده و هر نوع مرض در امعاء و احشاء داشت بايد از آن درمان بجويد ، و هر كس مبتلا بفشار خون و عوارض او امثال سرگيجه و چشم سياه رفتگى و غلظت خون و انعقاد خون و امثال آن شده بود بايد به آن رو آورد . سكته را موقوف و فلج را بر طرف و تنگ نفس و زكام و نزله و دست درد و پادرد و نقرس و درد مفاصل و درد بواسير و همه و همه‌ى مثل آن را بر طرف مينمود و گوش درد و چشم درد و جرب و خارش و سودا و هرچه از آن قبيل را سود ميبخشيد . از اين رو ناچار هر كس داراى رنج و مرضى بود ساده‌ترين طريق معالجه‌اش استفادهء يكى دو پك از دود ترياك ، يا ماش و عدس و نخودى خوردن آن بود كه ناچار با چند مرتبه درمان ترياكى و معتاد ميگرديد .\r\nطبيبى بود كه هر كس ميتوانست هر بيمار را به او هدايت نمايد و معالجى كه خودسرانه هر كس امراض خود و اطرافيان را با او معالجه مينمود . اگر كودك نميخوابيد آن را با ماليدن كمى ترياك به جلو بينى ميخوابانيدند و اگر گوش درد داشت كمى از آن حل كرده به داخل و\r\n\r\n\r\n","description":"","footnote":"\r\n( 110 ) . زنى كه شوهر از درماندگى با او همبستر نميگرديد هر روز بهانه گرفته زيادتر مرد را به آزار ميكشيد كه نان ندارند و رخت ندارند و كفش ندارند و صاحبخانه طلبكارى مىكند و بقال و قصاب و نانوا سر بجانش كرده طلبشان را ميخواهند والّا و بلّا كه بايد طلاق بدهد . مرد كه كارش به بيچارگى ميكشد درد دل پيش يكى از دوستان ميبرد و طرف ميگويد هرطور شده با او همبسترى بكند و مرد صبح روز بعد آن زن را مينگرد كه نه تنها حرف هيچيك از مسائل گذشته را نميزند ، بلكه پذيرائى صبحانهء خوبى هم از او نموده ، به ندارى و گرفتارىهايش دلدارىاش ميدهد ، كه به صندوقخانه رفته فلان خود در دست گرفته ميگويد : قربان تو كه هم بزازى و هم رزازى و هم قصاب و بقال و نانوائى و نميدانستم !\r\n","page_name":" 253 ","page_number":253},
  {"content":"\r\n\r\nاطراف گوشش ميماليدند . اگر چشم درد داشت بهمچنين كه اطراف چشمش را با آن طلا « 111 » ميكردند و اگر تب و سردرد داشت با خوراندن كمى از آن و خوابانيدن معالجه‌اش ميكردند .\r\nدواى اسهال كوچك و بزرگ كمى از سوختهء ترياك بود كه با چاى پررنگ به او ميخوراندند و دواى هر بيخوابى ، چه بالغ و چه طفل يكى دو قاشق چاىخورى تا غذاخورى ( شربت كوكنار ) كه از جوشانده پوست خشخاش درست ميكردند بود كه به او ميدادند . سرفه و درد سينه و تنگى نفس ، چه خروسك و سياه‌سرفه اطفال و چه بزرگ ، حب ( كيف ) بود كه از ترياك و خمير ميساختند و مسكن هر درد و خارش چه داخلى و چه خارجى ماليدن و تنقيه آن بود كه اعجاز مينمود . هر مرهم چه جهت ثبور و چه جراحات ، عفونى و بريدگى جزو اعظم او ترياك بود كه بىآن ترتيب نميگرفت و هر ضماد و انداختن همراه ترياك بود كه هم معالج و هم مسكن ميافتاد . هميشه جلو قهوه‌خانه‌ها يكى دو زن با بچه‌ى به بغل ديده ميشدند كه اطفالشان را كه به نحسى و گوش درد و مثل آن دچار شده بودند براى دود دادن كه ترياكىاى دود ترياكش را به گوش و بينى او بدمد آورده بودند و از ضروريات دوا درمان هر خانواده بود كه اگر از گل و گياه هيچ چيز در خانه نداشته باشد ، حتما مقدارى ترياك پس‌انداز روز مبادا نگاه بدارد ، و بهترين راه علاج رهائى از مشكلات كه اكثر خودكشىها بوسيلهء آن انجام ميگرفت .\r\nهر كس با كسى نقار و كدورتى بهم مىرساند بهترين انتقام آن بود كه او را ترياكى نمايد و هر لش و گردن كلفتى كه در محل مزاحمت به عمل ميآورد بهترين چاره‌اش آن بود كه چندى او را مهمان به ترياك و نيكوترين طريق بهم ريختن كاشانه‌ها و آشيانه‌ها و خانواده آنكه رئيس و سرپرست او را مبتلا بترياك بكنند .\r\nزنان و دختران منحرف زيادتر از ميان خانواده‌هاى ترياكى برميخاستند و اطفال و كودكان ولگرد سهل الوصول اكثرا متعلق به اولياى ترياكى ميبودند و دزد و دغل‌ها و آفتابه‌دزدها و نعلين دزدها غالبا از افراد ترياكى تشكيل مىشدند .\r\nاز تابلوهاى زيبائى كه از ماسكه زينت‌بخش اماكن ميگرديد يكى تابلو ( نقدفروش ، نسيه‌فروش ) بود كه در نصف اين تابلو نقدفروش در دكان پر و پيمان خود چاق و فربه نشسته\r\n\r\n\r\n","description":"","footnote":"\r\n( 111 ) . اصطلاح طبى ماليدن .\r\n","page_name":" 254 ","page_number":254},
  {"content":"\r\n\r\nپا روى پا انداخته پيپ ميكشيد و در نصف ديگرش نسيه‌فروش كه موشها از قفسه‌هاى خالى دكانش بالا پائين و اينطرف آنطرف رفته ، عنكبوت در زواياى آن تاره بسته بود و خودش لاغر و محزون و مغموم ، سر بميان دو دست گرفته به انديشه‌ى بدبختى فرو رفته بود ، و ديگرى ( تابلو ترياكى ) بود كه پاى منقل وافور نشسته از دود سوراخ حقه‌اش دكان و باغ و آبادى و از دود دهانش خانه و اثاث و زن و فرزند و ملك و پول و همه چيز به هوا رفته بود . تابلويى در كمال حقيقت كه چه متمولينى كه در اندك زمانى در اثر اعتياد هستيشان مبدل به نيست شده ، چه جلالت مآبهائى كه شرف و حيثيت و جاه و جلال و منصبشان در حقه وافور رفته بود ، و مؤيدش اين بيت از غزلى درباره يكى از سرشناسان :\r\n نظام دوله‌ى ما فى دو صد كرورش بود * شده سپور سر لاله‌زار اى ترياك \r\nو اشعار زير كه درباره‌اش ورد زبان مردم و لوطى مطربها شده بود :\r\n آى : ميدونى ترياك چه بوئى ميده بوى نسيم بهشتى * هنوز لبت بلبش نرسيده زود يله ميدى به پشتى\r\nقربون گلهاى سرخ آتشت خاصه در شب زمستون * هى بچسبونيم بس ، بهمراهش ، گل بگيم بشنفيم با دوستون : \r\n اى رفقا منو كه ميبينين لشم * ترياكىام روزى دوبَس ميكشم\r\nخيال دارم ترياكو تركش كنم * يه مدتى زورخونه ورزش كنم\r\nعصرا برم توپخونه گردش كنم * اما همين كه به پيشش واكشم \r\n همت اون كو كه ازش پاكشم . . . \r\nو مطالبى درباره ترياكىها كه ميگفتند از ترياكىاى پرسيدند : اگر پانصد تومان پيدا كنى چه ميكنى ؟ جواب داد : اول دويست و پنجاه تومانش را مىدهم ترياك ميخرم ، بعد صد و پنجاه تومان ديگرش را مىدهم ترياك ميخرم ، بعد دهشاهىاش را مىدهم يك دست چلوكباب و سه شاهىاش را هم دو تا چائى قندپهلو بقيه‌اش را هم ، اى به جهنم ! آن را هم ترياك ميخرم .\r\nيكى ديگر از اسباب اعتياد مردم مخصوصا جوانها آن بود كه ميشنيدند ترياك كمر را قرص و طول مدت مباشرت زياد ميسازد ، دام فريبى كه گرفتارشان ساخته اگر يكى دو نوبت از آن متلذذ ميشدند ، بمرور كه بايد مقدارش زياد كنند ، نه تنها از صورت قبل از آن هم خارج ميشدند ، بلكه از ميل و رجوليت نيز ساقط گرديده ، اگر صاحب زن و فرزند بودند كارشان به\r\n\r\n","description":"","footnote":"","page_name":" 255 ","page_number":255},
  {"content":"\r\n\r\nتلاشى ميكشاند . ديگر از مضامينى كه براى ترياكىها ميبافتند يبوست مزاجشان بود ، كه :\r\nترياكىاى پشت چادرى جهت قضاى حاجت بند چادر گرفته به خود فشار ميآورد كه دستش رها شده از پس ميخ چادر به فلانش نشست و ناله‌كنان شكر مينمود كه اگر دريد لااقل مجراى دفعش گشوده شد ، و در همين زمينه ترياكى ديگرى كه بوته‌ى گونى گرفته بوته كنده شده به روى مدفوعش كه پس از مرارات زياد بندانگشتى بيرون داده بود خورد و بيرون آمده‌اش بجاى خود برگشت كه آهى كشيده گفت ديدار به قيامت ، و در اين رابطه از ايرج كه ميگويد : تا\r\n سيل خون نيامد ( پشكل ) برون نيامد * چيزى شبيه باروت در ( صورتى ) محجر . \r\nو بيچاره تنگ گرفتگان و دست به بند تنبان‌هائى كه پشت مستراحهاى عمومى گرفتار اين گونه جماعت ميگرديدند و در همين موارد هم بود كه جملهء زير : ( به اميد ك . . . نباش خودت هم زور بزن كمكش بكن ) به كار آمده از پشت مستراحها صدا بر آن بلند ميگرديد .\r\n\r\nاز سياست‌نامهء عوام\r\nتا اين زمان هنوز انتشار اين مادهء بنيان‌كن از طرف دشمن در اين مملكت حمايت ميشد ، به اين صورت كه نه تنها اعلاترين آن بنازلترين قيمت بطور آزاد در اختيار همگان قرار ميگرفت ، بلكه دولتها خود نيز مشوق مردم ميشدند كه سوختهء آن را به دو برابر قيمت خود ترياك خريدارى ميكردند و همين باعث بود كه غير ترياكىها نيز ترياكى بشوند ، چه سوختهء هر حقه بطور تقريبى وجوه مصرفى ترياكشان را تأمين مينمود ، مخصوصا قهوه‌چىها كه چون سوختهء حقه‌ها نصيب خودشان ميگرديد هرچه زيادتر باعث و محرك مصرف آن ميشدند .\r\nدر حقه‌هاى سياسى از پيرمردها بود كه ميگفتند يكى از پلتيك‌هاى انگليسىها در هندوستان آن بود كه پسران زيبارو را برده با دستوراتى در اختيار راجه‌ها و بزرگان ميگذاردند و چون پسران مورد آزار بىحد هنديان واقع ميشوند بصدا درآمده كه از بس بما سپوخته چيزى برايمان باقى نگذارده‌اند و سركرده‌شان با درجه و انعام استمالتشان نموده ميپرسد ، آيا آن را كه فرو برده خارج نموده يا بجا گذارده‌اند ؟ و چون ميگويند البته كه نميتوانسته بجا نهاده خارج كرده‌اند ، ميگويد و اما ، ما با اين خدمت شما چنانشان درسپوخته‌ايم كه بيرون آوردنى نميباشد ! و براى ما كه ميگفتند ترياك تجويز شده بود !\r\nهمچنين درباره سياست اجنبى در مملكت تا آن حد مردم آزموده به آن روشن بودند كه\r\n\r\n","description":"","footnote":"","page_name":" 256 ","page_number":256},
  {"content":"\r\n\r\nتاجر فروشنده‌ى ترياك كه بر روى تخت خود نشسته ، خريدار انگليسىاش نظارهء ماليدن ولول كردن ترياك‌هاى خريدارى كرده‌ى خود مىكند ! و بسته‌هاى روى زمين مشتىهاى ترياك مىباشد كه براى صدور به خارج آماده شده است .\r\n\r\n","description":"","footnote":"","page_name":" 257 ","page_number":257},
  {"content":"\r\n\r\nتجارت و سياست ترياك با مشتريان انگليسى ! در حالى كه كارگران برايشان ترياك ماليده به صورت گلوله و لول درمىآورند .\r\n\r\n","description":"","footnote":"","page_name":" 258 ","page_number":258},
  {"content":"\r\n\r\nحتى از كارهاى پسنديده‌ى مانند ارزانى ، فراوانى نان و گوشت و ارزاق هم ترسيده ميگفتند اين نيز از سياست او مىباشد كه ميخواهد مردم را با دولت مساعد ساخته ، بدست همان دولت پدر مردم را درآورند و ايضا اين نقل قولها از اعضاى ايرانى سفارت كه در حالت مستى از زير زبان سفراى انگليس و اطرافيان آنها كشيده پخش شده بود كه چون سئوال ميكنند چگونه درباره يكى كار مطلق العنانى را به جائى ميرسانند كه به هيچ چيز مردم از مال و جان ابقا نداشته باشند ؟ جواب ميدهند ، اولا چون يكى از خصوصيات ايرانى مخصوصا بزرگان آن حرص مال و طمع بىپايان مىباشد ، هرچه زيادتر قدرت بهم زنند زيادتر حريص و متعدى ميگردند و همان قدرت است كه باعث جمع مال و ثروت و اندوخته‌ى داخل و خارجشان ميگردد ، به خيال آنكه از آن ايشان بوده ، در حالى كه در اصل و واژگونيشان متعلق بما مىباشد ، يعنى در كدام بانك از بانكهاى دنيا پولهاى خود ميسپرند كه زير نظر و اختيار ما نباشد و چه از مردم و مملكتشان كنده تصاحب ميكنند كه بتوانند ما را از آن بىاطلاع بگذارند ؟ ! بگذار چندى هم دلشان به قدرتى واهى و چند تعظيم و تكريم و كرنش و اسم و آوازه‌ى توخالى خوش و چند تملق و چاپلوسى بىجا تحويل گرفته ، چند زن و دختر زيادتر بغل كرده ، چند سفره‌ى رنگين‌تر پهن بكنند ؛\r\nقدرت زيادتر دادنشان هم به اين خاطر كه هرچه فزونتر ترسناك شده ، مردم اطاعتشان داشته ، كار پيش ببرند و در بركناريشان هم يكنفر نماند تا دل‌خوشى از ايشان داشته حمايتشان كند . و چون ميپرسند پس چگونه چنين نوكران مفيدى را تا آخر تقويت نكرده نگاهدارى نميكنند ، جواب ميشنوند گمان نميرود شرط عقل باشد درختى كه ميوه‌اش تمام شده باغبان آن را نگاهداشته جايش درخت آماده ببار ننشاند و ليموئى را كه كسى آبش را مكيد پوستش را بدور نيندازد !\r\nبارى پس از رواج و عموميت دادن ترياك كم‌كم داد و ستد آن به انحصار دولت درآمد كه آزادش را ( بىبند ) و دولتىاش را ( با بند يا با باندرول ) ميگفتند كه مارك اداره باندرول را در كاغذى باريك در طول لول‌هاى ترياك ميچسباندند و قيمت آن تا قبل از غدغن كه در اوائل سلطنت رضاشاه صورت گرفت هر سير ( هفتاد و پنج گرم ) شش تا هفت قران به نسبت خالص بودن ، نبودن آن بود و باندرول‌دار آن هر لول چهار مثقالى ، دو ريال ( دو قران و دهشاهى ) كه هر ( سير ) آن معادل يك تومان بود به فروش ميرسيد . ماده و متاعى كه هم تأمين\r\n\r\n","description":"","footnote":"","page_name":" 259 ","page_number":259},
  {"content":"\r\n\r\nسياست خارجى نموده ، هم اسباب بهانه‌اى براى بگير و ببندهاى داخلى كه هر بدنوا و مخالف را بتوانند با آن دستگير و سركوب بكنند و بعد از تهمت بابىگرى بهترين وسيلهء تهمتى كه ميتوانست شامل حال بشود .\r\nو اما از نظر جنس ، در خوبى و بدى و خالص بودن ، نبودن هم علائم خوبى و خالصىاش اين بود كه رنگش زرد چهرهء مايل به زعفرانى باشد و در آب زود حل شود و در آتش زود به اشتعال درآيد و در آفتاب زود نرم بشود و داراى بوى كشش خوش بوده به حقه روان برود ، و غير خالص و تقلبى آن هم كه بعدها در سختگيرى ترياك جهت ترك آن به عمل آمد ترياكهائى بود كه به آنها مواد و داروهائى بنام ( بزر البنج ) و شيرهء انگور يا خرما و ( ريشه لفاح ) و ( آنتپرين ) و امثال آن مخلوط ميكردند . و از فوايد استعمارى و استثماريش ؛ سستى و بىحالى ، بىفكرى و بىخيالى و تنبلى ، بىتصميمى و بىارادگى ، گوشه‌گيرى و انزوا ، عدم تحرك و فعاليت و نشاط ، فرار از هر گونه مسئوليت و مشغله ، ترس از هر گونه درگيرى و دردسر ، ركود و خمود و جمود ، و در غايت ابتلاء به بيمارى بىدرمان اعتياد ، در عوارض از كارافتادگى و بىخاصيتى و بسا مضار بنيان‌كن ديگر ، قشون بىخرج و ضررى كه باعث از ميان بردن همت و تعصب و شرف و مردى و مردانگى و غيرت و غرور گرديده لقمه‌ى تسلط و بلعشان آماده بكند .\r\nو از براى درماندگان و راه از همه سو بسته‌شدگان چاره‌سازى ! كه سه نخود آن خورده ، رو به قبله دراز كشيده خود خلاص بكنند و چارهء آن جهت رهائى اين كه ، اگر قبل از دو ساعت به او برسند شير دمادم كه بنوشانند و به استفراغش وادارند . شيرش نوشانيده بدوانند ، يا بكولش گرفته دويده منقلبش نمايند . پر مرغ در گلويش خلانده به قىاش بياورند .\r\nنگونسارش كرده مانند مشك دوغ حركتش دهند و بهر صورت محتويات شكمش خارج گردانند .\r\nو براى جلوگيرى از هوش و به خواب رفتنش آب سرد به سر و رويش پاشيده ، در حالت امكان در آب سردش اندازند . سيلى و كتكش بزنند ، و اگر تازه خورده بىخويشتن نشده بود اين كه پياله‌اى نجاست از مبال در آب حل كرده به حلقش بكنند ، در اين خاصيت كه چون به هوش بود و ميتوانست ديده استشمام بكند ، وجهه و بوى عفن آن موجب تهوع و دگرگونىاش گرديده استفراغ مينمود و همين استفراغ هم بود كه رافع خطر ترياك خورده\r\n\r\n","description":"","footnote":"","page_name":" 260 ","page_number":260},
  {"content":"\r\n\r\nدر سنهء 1326 شمسى كه دولت بطور رسمى خريد و فروش ترياك را خود بدست گرفته خريد و فروش آزاد آن را غدغن نموده ، به اداره‌اش نام ( ادارهء تحديد ترياك ) گرفت . ترياكى كه در عمر هفتاد و هفت سالهء اين نگارنده خريد و فروش و معامله‌اش بنا به مصلحت بارها غدغن و آزاد شده تا بعد چه بشود ؟ !\r\n\r\n","description":"","footnote":"","page_name":" 261 ","page_number":261},
  {"content":"\r\n\r\nادارهء تحديد ترياك با ترياك‌هائى كه به روى تخته‌ها كشيده براى لول كردن آفتاب ميدهند .\r\n\r\n","description":"","footnote":"","page_name":" 262 ","page_number":262},
  {"content":"\r\n\r\nمعلوم شده بود ، تا بعدها كه ( پرمنگنات ) و روده‌شوى آمده معالجه‌اش صور ديگر به خود گرفت .\r\nاز جمله ماجراسازىهائى كه در عهد سيد ضياء ( محلل رضاشاه ! ) براى سرگرمى مردم صورت گرفت يكى هم تكليف به ترك و غدغن ترياك بود ، طبق عادت هر ابتداى اجراى قوانين با شدت و غلظت و توپ و تشر و سختگيرى تمام ، در برچيدن منقل‌ها از قهوه‌خانه‌ها و دكان‌ها و حبس و جريمه براى غير معتادين و براى معتادين تهيهء چند مكان به اسم دار العلاجى در نقاط مختلف شهر داير شد كه معتادين مراجعه و ترياك تعيين شده‌شان را كه بليط مانندى در حكم كپن بود دريافت و در همان محل كشيده خارج بشوند . كه يكى از آن اماكن خانه‌اى در خيابان مولوى مقابل باغ فردوس بود كه گشوده نشده بسته شده وضع به حال اول باز گرديد . قانون و تصويبنامه‌اى از قوانين كه طبق روال سنتى با حكومت‌ها آمده با رفتنشان فراموش ميشدند ، و اينها قياساتى بود كه ميان وضع و حال ترياكى و عرق‌خور گرفته شده بود :\r\nترياكى هرچه زياد بكشد ميگويد كم ميكشم ، و عرقخور هرچه كم بخورد ميگويد زياد خورده‌ام .\r\nترياكى از شنيدن نسبت خود به ترياكى بودن اظهار نفرت نموده فرار مىكند ، و عرقخور به آن افتخار مىكند .\r\nترياكى لئيم و چشم تنگ مىشود ، عرقخور سخى و دست و دلباز مىشود .\r\nترياكى مظلوم و نرم و متواضع و بزدل مىشود ، عرقخور جسور و شرير و شجاع مىشود .\r\nترياكى سست و تنبل و كند مىشود ، عرقخور پرتحرك و تند و زرنگ مىشود .\r\nترياكى لاغر و زرد مىشود ، عرقخور فربه و سرخ مىشود .\r\nترياكى لاابالى و خونسرد و بىخيال مىشود ، عرقخور كارى و غيرتى و متعصب مىشود .\r\nترياكى به سكته و مرگ مفاجا دچار نميشود ، عرقخور مىشود .\r\nترياكى عمرش دراز مىشود ، عرقخور عمرش كوتاه مىشود .\r\nترياكى پرموى و خوش سر و زلف مىشود ، عرقخور بىموى و طاس و كچل مىشود .\r\n\r\n","description":"","footnote":"","page_name":" 263 ","page_number":263},
  {"content":"\r\n\r\nترياكى دچار بيمارى قند و خون و جنون نميشود ، عرقخور مىشود .\r\nترياكى مويش دير سفيد مىشود ، عرقخور مويش زود سفيد مىشود .\r\nترياكى منزوى و بىحال و بىخيال مىشود ، عرقخور پرجوش و اجتماعى و فعال مىشود .\r\nترياكى افتاده و صبور و بردبار مىشود عرقخور شتابزده و ناصبور مىشود .\r\nترياكى حرف مىزند ، عرقخور عمل مىكند .\r\n\r\nكسبهء بازار عباس‌آباد\r\nبازار عباس‌آباد دنبالهء بازار بزازها و بازار امامزاده زيد و بازار امير بود و از سه راه بازار خياطها شروع شده ، به بازارچهء حاج قاسم ميرسيد ، بازارى از خلوت‌ترين سرپوشيده‌هاى داد و ستد ، كه كسبهء مهم آن را دو سه سمسار كم‌مايه و چند فرش‌فروش كم‌بضاعت تشكيل ميدادند و بقيه دكاكينش در اختيار مشتى خرده كاسب متفرقه ، مانند كفاش و قناد و نانوا و صابون‌فروش و بقال و سلمانى بود كه خرج معاش خود به زحمت تحصيل ميكردند ، از آن جمله بود حبيب سلمانى سابق الذكر ( ابراهيم شلى ) دستهء مطربها كه از فرط كسادى كسر خرج را از آن راه تحصيل مينمود .\r\n\r\n","description":"","footnote":"","page_name":" 264 ","page_number":264},
  {"content":"\r\n\r\n\r\nطب و طبابت\r\n\r\nالاغ الحكما !\r\nاز جمله سكنه سرشناس اين بازار ( حكيم طالقانى ) بود كه نسخه‌ى بيماران را با استخاره مينوشت و اين همان طالقانى طبيب معالج وليعهد بود كه در عمارت ناهارخورى قصر گلستان ذكرش گذشت و ديگر ( علاء الحكما ) طبيبى از اهالى آذربايجان كه پس از مراجعت چند ساله‌اش از فرنگ طب قديم را با طب جديد مخلوط ساخته از آن چيزى شلم‌شورباى نه اين و نه آن درآورده نسخه‌ى مختلط مينوشت . ترك بداخلاق متكبرى كه بعضى طبابتش را هم قبول نداشته ( الاغ الحكما ) يش ميگفتند و به اين لقب زيادتر شهرت يافته بود ، اما با همه كم اطلاعى و تندخوئى ، حق العلاجش را هم از همه گرانتر ، يعنى براى دفعه‌ى اول ( دو قران ) و براى دفعات بعد يكقران معلوم كرده بود ، در حالى كه هنوز اطباى بهتر از آن از دهشاهى ، يكقران زيادتر نگرفته بعضىها را هم مجانى نگاه ميكردند .\r\nاز ديگر صفات ناپسندش اينكه حق العلاج خود را قبلا دريافت مينمود كه اگر بيمارى نداشته باشد خودش را معطل نكرده نسخه برايش ننويسد ، كه تنها همه ( باد و بنه ) « 1 » و ( اهنّ و تلبّ ) « 2 » ش از آن جهت بود كه تصديقى از فرانسه آورده قاب كرده ، رويهء مبل‌هاى اطاق انتظارش را سفيد كشيده بود و اسم چند حب و قرص فرنگى از بر نموده بود .\r\n\r\n\r\n","description":"","footnote":"\r\n( 1 ) . فيس و افاده ، بنه در معنى زياده بر حاجت داشتن و اضافه بار .\r\n( 2 ) . بوقلمون صفت بودن ، باد به خود و گلو انداختن و سنگين نگريستن .\r\n","page_name":" 265 ","page_number":265},
  {"content":"\r\n\r\nطبابت در آنزمان هنوز طبق طبابت نظر قدما از شناخت اخلاط چهارگانه و علاج به ضد انجام ميگرفت و ساده‌ترين و طبيعىترين طبابت بود كه قرون متمادى تأييد شده بود ، به اين معنا كه اگر سرخى چشم و روى و زبان و پوست و مانند آن در بيمار مشاهده ميشد آن را دليل غلبه ( خون ) بمعنى فشار حرارت و رطوبت ميدانستند ، و اگر زردى و كدورت عارض گرديده بود آن را از ( صفرا ) يعنى گرمى و خشكى ، و اگر سفيدى و رنگ‌پريدگى و سستى و مثل آن ديده ميشد آن را از زياد شدن ( بلغم ) يعنى آب بدن و برودت و هر گاه تيرگى چهره و خشكى پوست و مدفوع و خيالات فاسد نمودار بود آن را از ( سودا ) يعنى خشكى و يبوست ميدانستند و هر يك را علاج به ضد خود ، به اين صورت كه خون را با كم كردن و فرونشاندن با ترشىها مانند دوغ و آبغوره و آب ليمو ترش درمان ميكردند و صفرا را با خورانيدن رطوبتىها و خنكىها مانند آب هندوانه و عناب و شير خشت و كدو و مغز خيار و امثالهم ، و بلغم را با گرمىها و خشك‌ها امثال زنجبيل و زيره و عسل و دارچين و سودا را با گرمىهاى مرطوب مانند خربزه و انجير و داروهائى كه در خاصيت آنها باشد معالجه ميكردند و اين دستور جامعى براى شناخت امراض از هر قسم از موى سر تا ناخن پا بود كه نه تنها ملاك معالجات اطبا بشمار ميآمد ، بلكه هر كس با اطلاع از آن ميتوانست طبيب خود بوده ، چندانكه اخلاط چهارگانه را بشناسد خويش را در بسيارى امراض درمان نمايد و بعد از آن پيرزنان و سالخوردگان هر خانواده بودند كه با همان علائم اربعه امراض را شناخته با گل و گياه‌هاى معلوم و خوراكىهاى در دسترس و به كار بردن سردى در گرمى و گرمى در سردى اطرافيان را علاج ميكردند .\r\nديگر تشخيص امراض درونى مانند غم‌ها و گرفتگىها و بيحوصلگىها و امثال آن بود كه آن را مقدمهء مرض دانسته يا به تقدم آن كه وضع مريض در اوقات و ايام گذشته به چه سان بوده توجه كرده پى ميبردند ، مثلا اگر كسى دچار فكر و جنون گرديده بود آن را از محروميت يا تعلق به كس و چيزى ميدانستند كه امراض عرضى را سببى ميگفتند كه روح حيوانى دچار بيمارى گرديده بود و دستور آن بود كه به استمالت و دلجوئى بيمار برآمده او را به تعلق و خواستهء خود رسانيده يا بطريقى منصرف نمايند و در ابتلائات قلب و ريه و كبد مانند سل و دق و سنگينى و گرفتگى قلب همه را در خلل روح طبيعى جستجو كرده كه بايد بيمار را از اغذيهء ضعيف و نامناسب و هوا و مكان و مصاحب ناجنس و هول و ترس و صدمات جسمى و\r\n\r\n","description":"","footnote":"","page_name":" 266 ","page_number":266},
  {"content":"\r\n\r\nروحى بر كنار بدارند و روح طبيعى وى را تقويت كرده او را از هر جهت در آرامش خاطر و آسايش بدن و شادكامى و شادخوارى بدارند . و هر آينه خلل در اركان وجودى مريض بهمرسيده ، تب‌هاى ناشناخته به او رو آورده ، ضعف و ناتوانىى او را رو به ازدياد مييافتند ، منشأ آن را از رسيدن صدمه به روح نفسانى و مانند آن از قبيل خسارت و ضرر و زيان و از دست دادن عزيز و مثل آن جستجو كرده ، قيام به ضد نموده ، متوسل بحيله‌هاى اميدواركننده و وسائل آرام‌كننده ميشدند كه مؤثر ميافتاد .\r\nديگر از عقايد ايشان بود كه ايرانى بايد در معالجات خود رجوع بداروهاى ايرانى نمايد چنانچه بوعلى سينا اين نظريه را كه اهل هر ديار بايد با داروهاى همان ديار درمان شوند قطعيت داده بود و با هر تبليغ و توصيف كه از جانب فروشندگان داروهاى خارجى به عمل ميآمد بشدت با آن مبارزه نموده ، از مصرف آن خوددارى ميكردند و چنين استدلال داشتند كه گل و گياه و دانه و ريشه ، چنانچه بر خلاف جهت هم تجويز شده مفيد فايده‌اى نبوده باشد داراى زيانى نخواهد بود ، در حالى كه داروهاى معدنى و غير طبيعى جوهرى فرنگى چنانچه مخالف مرض مصرف شود داراى مضرات زياد و چه بسا كه كشنده مىباشد ، و عقيده‌اى محكم همگانى كه كافر و فرنگى ، دوست مسلمان و اجنبى نخواهد بود و اين نيست كه ميخواهد با آوردن اين داروها كه مردم را با فايده سريع بعضى از آنها گول بزند ، امراض و بلاياى ديگر براى مردم بياورد و با عادت دادن مردم بداروهاى خود ريشهء طب ايرانى و دواهاى ايرانى را براندازد و با تنبل كردن مردم به داروهاى سهل الوصول نوعى تجارت براى خويش دست و پا كند و يك شاهى گل بنفشه ، گل گاو زبان را گرد كرده ، شيره كشيده ، در شيشه و قوطى كرده به چندين برابر به فروش برساند و براى دوا ، درمان هم ما را محتاج به خود بكند .\r\nديگر قاعده و قانونى داشتند كه هر عضو عليل را با خوردن همان عضو از اعضاى حيوانات چرنده و پرنده مداوا ميكردند ، به اين دستور كه در ناتوانىهاى مغز مانند خستگى فكر و عدم حافظه و كم حوصلگى و نارسائىهاى انديشه ، مغز سر گوسفند و مغز سر گنجشك زياد خورده ، غذاى سه‌گانه خود را از آن ميساختند ، به اين قانون كه در ضعف و درد و امراض قلب كباب دل ميخوردند و در امراض جگر ، جگر و عصارهء آن و در امراض كليه ( قلوه ) و گرد پوست آن و در ناتوانىهاى جنسى و امور شهوانى و گرده و مثانه كباب فيله و\r\n\r\n","description":"","footnote":"","page_name":" 267 ","page_number":267},
  {"content":"\r\n\r\nراسته و دنبلان و در دردهاى داخلى امعا و احشاء و معده و روده و محتويات پوست كوبيده سنگدان مرغ و اندرون گوسفند ، مانند شكمبه و شيردان و آب پختهء آنها را دستور ميدادند ، كه اين نيز دستور اطباى قديم بود كه هر عضو با به كار بردن همان عضو بايد معالجه بشود .\r\nديگر بتجربه دريافته بودند كه هر چيز ترش بيطعم بىمزه مانند سركه و آبغوره و كدو و خيار ، سرد و مرطوب و هر چيز تند و شور و تلخ و شيرين ، گرم و خشك مىباشد كه در انواع اغذيه ، اشربه‌ى بيمار رعايت نموده ، در گرمىها از نوع اول و در سردىها از اصناف دوم تكليف ميكردند ، و اين دستور جامع بلكه حكيمى سرخانه در تمام بيمارىها و نقاهت‌ها بود كه هر گاه در اندام مريض يا سالم جوش و كورك و دملى ظاهر ميشد كه رنگش به سرخى ميگرائيد و موضعش از ساير بدن گرمتر مينمود ، يا سوزش در بينى و سينه و گلو احساس مينمود آن را از غلبه گرمى ميدانستند كه آب هندوانه و آلو خيس كرده و مغز خيار و آب عناب و قليه كدو و آش عدس و مانند آن ميدادند و هر گاه عكس حرارت يعنى رطوبت غلبه كرده بود كه بيحالى چشم و سستى اعضا و دست و پا و طپش قلب و ترس و آب از دهان رفتن و لمس و فلج و مانند آن بروز مينمود ، امثال خرما و انجير و مغز گردو و زعفران و دارچين و پسته و عرق نعنا و عرق بيدمشك و گلاب چاره‌اش بود ، يعنى همان خوراكىهاى روزمرهء در دسترس و تشخيصى كه سينه به سينه از پدران و مادران بفرزندان رسيده ، غائله خاتمه پذيرفته ، با يكى دو روز ادامه بر دستور ، بيمار به راه ميافتاد ، دستوراتى كه با آن هشتاد ، نود ، صد ، بلكه بيشتر سال عمر كرده سر و كارشان به خانه طبيب و دوافروش نميافتاد ، بدليل اينكه همان چند طبيب انگشت‌شمارى هم كه در شهر بودند و شايد تعدادشان در عدد انگشتان دست‌ها تجاوز نمينمود ، همواره بيكار نشسته چرت ميزدند .\r\n\r\nطبيب فرنگى\r\nبعد از علاء الحكما طبيب فرنگ ديده‌ى تازه‌اى هم در كوچه‌ى ( بادگير امين الدوله ) « 3 »\r\n\r\n\r\n","description":"","footnote":"\r\n( 3 ) . هر كوچه‌اى بنامى از وجه شاخصى اسم‌گذارى ميشد و اين كوچه كه پشت يكى از معابر محلهء عربها بود به اسم بادگير بلندخانهء امين الدوله‌اش معروف شده بود . بادگير چيزى برج مانند از آجر بود كه از چهار طرف باد را به داخل ميفرستاد كه غالبا بالاى آب‌انبارها بود و بعضى هم جهت خنك كردن حوض خانه و زيرزمين ميساختند كه از آن به هر اطاق و مكان درى داشت كه تابستانها گشوده هواى اطاق يا مكان را بطور طبيعى خنك مينمود .\r\n","page_name":" 268 ","page_number":268},
  {"content":"\r\n\r\nمحكمه باز كرده بود كه او هم با دو سال لگن خالى كردن در مريضخانه‌هاى فرنگستان گوئى از دماغ فيل افتاده بود كه چون فرزندانش فعلا مصادر مشاغل بزرگ و از اطباء پولدار صاحب نفوذ ميباشند جرأتم يارى بردن نامش نكرده به همان ( طبيب فرنگى ) اكتفا ميكنم .\r\nمحكمهء او مركب بود از هشتى نيم‌دايره‌اى مشرف بشارع با تابلوى از كاشى كه به بالاى خانه‌اش جاسازى شده ، روى آن ( . . . . . . . ) نوشته شده بود و در ورودى از آن باطاق انتظار با مبلهاى نرم وسيع رويه كشيده و ميزهاى عسلى و زير سيگارىهاى متعدد و تابلوهاى جوراجور ( نظافت و سكوت را رعايت نمائيد ) ، ( اخ و تف نيندازيد ) ، ( خاكستر چپق و سيگار را در زير سيگارى بريزيد ) و انواع عكسهاى اسكلت و تشريح اندرون و رگ و پى و غضروف و عظام و ماسكه‌هاى اجتماع طبيبان خارجى بر گرد بيمار با روپوشهاى سفيد و تابلو قاب گرفته‌ى قسم‌نامهء سقراط ، و نوكرى سفيد پوشيده بر روى صندلى كنار اطاق براى نگاه داشتن نوبت و دخول و خروج بيمارانى كه اكثرشان ( پردار ) « 4 » يعنى از خود و اطرافيانشان بوده دخول و خروجشان ميداد و اطاق معاينه‌اى با فرش قالى و ميزى دو طرف كشودار دور پوشيده از چوب گردوى منبّت كارى لاك الكلى ، با دوات جاقلمىدار بلور و چند قلم فرانسه و قلمى از پر قاز در دوات ديگر و جاكاغذى و دسته نسخه‌اى چاپى « كه تا آنزمان مرسوم نبود و روى همان كاغذهاى معمولى باندازهء سه چهار انگشت نوشته ميشد » و با قطعه بلورى كه رويش براى جلوگيرى شدن از بهم ريختن گذاشته شده بود و گوشى قلبى كه فقط در محكمهء او ديده ميشد و درجه‌ى تبى كه در شيشهء الكل گذاشته شده بود و چند اسباب و ابزار ريز و درشت برّاق و چند شيشهء مار و عقرب و جنين مرده در شيشه‌هاى دهان‌گشاد الكل در قفسه‌ى دم‌چشم ، با تصديق ( گواهينامه ) هاى قاب كردهء بزرگ و كوچك از مدرسهء دارالفنون و دانشكدهء طب اروپا و عكس خودش با عينك و پاپيون يقهء برگردان و شمايل پدرش با نقاشى رنگ و روغن در قابى بزرگ ، و قفسه‌اى ديگر در طرفى آكنده از كتابهاى كلفت و نازك فارسى و فرانسه ، اضافه بر وجود خود ، با قيافه‌اى متفرعن ، همراه دنيائى فيس و افاده و خشكى ، با لهجه و لحنى ميان دهاتى و شهرى و فارسى و فرنگى كه فرنگى آن را بعد از سالها مراجعت از فرنگ هنوز براى تفاخر همچنان حفظ كرده بود و\r\n\r\n\r\n","description":"","footnote":"\r\n( 4 ) . سياهى لشكر ، مشترى و مراجع به دروغ ، سياه‌بندى ، اجير شده .\r\n","page_name":" 269 ","page_number":269},
  {"content":"\r\n\r\nكلماتى كوتاه و متقاطع و بريده بريده كه مجال سؤال و جواب را از بيمار و همراهان او سلب مينمود ، به انضمام شيطنت سوقات طب فرنگ در نسخه‌نويسى و حوالهء قباله‌ى نسخه‌هاى خود به دواخانه‌اى معيّن با بقيّه احوالى يك دغل‌كارگى كامل كه در جيب‌كنى مردم ترتيب داده بود . كارهائى بىسابقه كه تا آنزمان در ميان اطبا ديده نشده بود . يعنى بدعت‌گذار حيله‌گرى و بيمار لخت‌كنى و ( چاچول بازى ) « 5 » در كار طب كه بايد پايه‌گذارىاش بنام او ثبت بكنيم .\r\nاطاقى داشتند و انتظارى معمولى با زمين آجرى و چند صندلى و نيمكت چوبىى قهوه‌خانه‌اى و عبا و قبا و عمامه‌اى متعارف ، نشسته بر روى زمين ، بالاى تشكچه يا پشت ميزى كوتاه مانند ميز چرخ خياطى دستى و دواتى از مركب ليقه‌اى و قلمى نئين و نسخه‌هائى به اندازه دو تا سه انگشت پهنا و چهار پنج انگشت قد از كاغذهاى كاهى ساده ، بىچاپ و سرلوحه و نشانى و غيره ، با پنج شاهى ، دهشاهى حق العلاج كه آن را هم بعضى نداشته بجاى آن نان خانگى و ماست و كشك و شيره آورده ، يا دعاثنا تحويل ميدادند و الاغى كه مواقع بيكارى با آن به راه افتاده مريضهاى كوچه و بازار را سرپائى و مجانى نسخه داده ، يا سر مريض ميرفتند .\r\nاكنون اين آقاى طبيب يا ( حكيم فرنگى ) با اين سر و وضع آمده طبابت ميكرد اما با همه دلالهائى كه فرستاده برايش تبليغ ميكردند كه كمتر كسى جرأت قدم گذاشتن بخانه‌اش مينمود ، لاكن او كه درس تقلب در فرنگستان خوانده عقل مردم مخصوصا طبقه پولدار را به چشم و گوش و بزك و صورت ظاهر نه به شعورشان دريافته بود چارهء خلوتى دكان را در آن ديد كه اولا براى ملاقات و ويزيت وقت قبلى با طول مدت چند روزه و زيادتر و حق المعاينه را براى مرتبه اول چهار قران و براى دفعات بعد دو قران يعنى حتى دو برابر نرخ علاء الحكماى گرانفروش و حق القدم معاينهء بالينى ( سر مريض ) رايكتومان كه مبلغ قابل توجهى بود نوشته تابلو نموده بود كه توانست مشتريانى را از همان طريقه بدور خود جمع بكند ، در حالى كه افراد معمولى با يك بار معاينه كنار كشيده بازىگرىاش در مييافتند ، و بعضى از ايشان كه نسخه‌ى طبيب پول‌پرست را نتيجه بخش ندانسته ، در اين نظر كه بجاى روى درد\r\n\r\n\r\n","description":"","footnote":"\r\n( 5 ) . پشت‌هم اندازى . شارلاتانى . حقه‌بازى . . .\r\n","page_name":" 270 ","page_number":270},
  {"content":"\r\n\r\nمريض روى جيب و پول مريض فكر ميكنند و مثل آن كه درست هم ميگفتند كه كمتر از اين جماعت كسى بود كه از طبابت و نسخه‌هاى او اظهار رضايت نموده وصف حذاقت او بكند ، مگر بواسيرىهايشان كه دوايش دردشان ساكن مينمود . روغنى كه خود ساخته ، نسخه نمينوشت و ميگفتند حتما خودش بواسيرى مىباشد كه براى خودش پيدا كرده است و هر قوطى كوچك آن را دو تومان پول ميگرفت .\r\nدكتر فرنگىهائى كه بدعت بست و بند با دواخانه‌ها را كه هم نسخه‌هايشان در دواخانه‌اى معلوم پيچيده شود بايد از ايشان بدانيم و اشعار زير كه برايشان ساخته شده بود !\r\n تيغ مهلك دكتر كلنيك ما آقا فكل * آنكه طرح نو به حكمت در عمل آورده است\r\nشب ، اجل ميگفت بهر بردن جان مريض * هر كجا رفتم بديدم دكتر آن را برده است \r\n* *\r\n ملك الموت رفت پيش خدا * گفت سبحان رَبى الاعلا\r\nيك حكيمى است در محله‌ى ما * من يكى جان بگيرم او صد تا\r\nيا به او كار ديگرى بسپار * يا به من كار ديگرى فرما \r\n\r\nحاج ملا آخوند حكيم\r\nنقطه مقابل يكى دو دكتر گذشته بقيهء اطباى خودمانى منجمله ( حاج ملا آخوند ) حكيم بود كه او نيز مانند حكيم طالقانى نسخه‌هايش را با استخاره مينوشت ، به اين صورت كه تا استخاره خوب نميآمد نسخه بدست مريض نميداد ، اگر چه چندين نسخه عوض كرده باشد و چون در نتيجه همهء استخاره‌هايش بد ميآمد او را جواب كرده ميگفت دوايش دست او نميباشد و او را پيش حكيم ديگر ميفرستاد ، چه معتقد بود صحت و مرض بدست پروردگار بوده ، كه طبيب فقط وسيله و اسباب علاج مىباشد و دليلش هم اين بود كه فقرا و نيازمندان در بىقوتى و بيغذائى و عدم حفظ الصحه و سرما و گرما و صدها نوع آلودگى محيط و زندگى بسر مىبرند ، مخصوصا اطفال آنها كه صبح تا شب در گل و لاى و لجن و كثافات غوطه ميخورند و خيلى هم نيرومندتر و سلامت‌تر از اطفال اغنيا ميباشند و كمتر احتياج بطبيب و دارو پيدا ميكنند ، بلكه بعضى اصلا پيدا نميكنند ، و ديگر اگر در دارو اثر ذاتى بود آن اثر را بايد همه وقت و همه هنگام داشته باشد ، در حالى كه تا پيمانهء كسى پر نشده اثر مينمايد و چون پر شود بهترين دواها بىاثر مىشود ، بلكه نتيجه معكوس ميبخشد .\r\n\r\n","description":"","footnote":"","page_name":" 271 ","page_number":271},
  {"content":"\r\n\r\nدربارهء دواهاى فرنگى هم نظر نامساعد داشت و ميگفت طبع بشر تنبل و تن‌پرور مىباشد كه خوردن يك قرص را به جوشاندن و تهيه چند قلم دارو ترجيح ميدهد كه فرنگىها هم از همين خصوصيّت استفاده كرده‌اند و چندى نمىگذرد كه اندك‌اندك داروها و گل و گياه‌هاى شناخته شده جاى خود را به ادويهء نامعلوم بسته‌بندى شده ميدهد كه هر زمان رنگ عوض مىكند ، تا به جائى كه خاصيتشان نه تنها بر اطبا بلكه براى سازندگان آنها هم مجهول شده فقط جنبه تجارت پيدا مىكند و آنزمان است كه چون خاصيت دوا بر طبيب مبهم ميماند ، ناگزير نسخه‌هاى او هم با ترديد و بىاطمينانى نوشته مىشود و بالطبع نيز چون نسخه‌هايش در تحت تأثير گفته‌هاى سازندهء خارجى قرار ميگيرد ، ديگر برايش علم و طب و تشخيص نظرى كه اصل طب و حكمت مىباشد باقى نميماند و بمرور از آن بيگانه و بيگانه‌تر شده ، تا آنجا كه بدون راهنمائى خارجى به صورت كورى درميآيد كه دانه جوى را در ميان خرمنى گندم جستجو بكند .\r\nاين ملا آخوند ، طبيبى بود كه اگر همان دهشاهى دو عباسى را هم نميدادند نميگرفت يعنى اصولا توجهى بدست بيمار نداشت كه چيزى كنار تشكچه‌اش گذاشته يا نگذارد ، كه گاهى پولهاى حق العلاجش تا آخر وقت محكمه‌اش فال فال در كنار تشكچه‌اش كه كم و زياد گذاشته شده بود ديده ميشد كه اعتنائى به آنها ننموده حواسش جمع مريضهايش شده بود ، و از ديگر كارهايش عقيده‌اش در تفأل و تطيّر مخصوصا در نسخه نوشتن بود كه چون بيمار از دهانش در ميآمد كه مثلا گمان نميكند خوب شود و يا آيا با اين دوا خوب مىشود يا نه ، و يا عطسه‌اى ميآمد ، از آن كه آرى و نه و صبر آمده بود نسخه را پاره مىنمود و در عيادت بيماران خارج از محكمه ، چنانچه به راه مىافتاد و كسى جلو خرش را گرفته از او سؤال و پرسشى از اين قبيل ميكرد كه كجا ميرود ؟ و به چه كار ميرود و يا تابوت و نعش و تعزيه‌اى ميديد سر خر را برگردانده ، ميگفت امرى كه در آن چرا و چون و براى چه و مثل آن و گريه و عزا و بدحالى باشد خير نميكند ، و اگر سلامش كرده ، يا ( اوقر بخير ) ش ميگفتند و يا لوطى عنترى و خنده و شوخى و مانند آن مينگريست دلگرم شده با قوت قلب حركت مينمود ، و ديگر عمل انسانيش در معاينه نسخه‌نويسىاش در خارج از خانه و محكمه بود كه هفته‌اى دوبار سوار خرش شده اطراف محله تردد مينمود كه هر آينه كسى تنگدست باشد و قدرت آمدن به محكمه و حق العلاج نداشته باشد خجالت نكشيده سرپائى كه بيرون خانه را به پول نگرفتن شناخته\r\n\r\n","description":"","footnote":"","page_name":" 272 ","page_number":272},
  {"content":"\r\n\r\nشده بود علاج بشود ، و ديگر دستورش به عطار نسخه‌پيچش كه نسخه‌ى بينوايان ، يعنى نسخه‌هائى كه بالايش علامت ( هو الحكيم ) گذاشته خودش حق ويزيت نگرفته بود بىپول پيچيده به حساب او منظور بكند . رحمت اللّه عليه .\r\nچنانچه گفته شد بجز چند تن طبيب فرنگ ديده‌ى حيله‌گرى آموخته بقيه همان حاج ملا آخوند بودند كه با مردم كمال عطوفت را داشته شب و روز خويش را وقف آنان ميكردند ، كه متقابلا نيز مردم هم ايشان را از خود و خود را از ايشان و فرشتگان رحمتيشان ميدانستند كه نهايت محبت و احترام را درباره‌شان مبذول ميداشتند ، به اين معنا كه اگر عقد و عروسىاى بود اول دعوتى كه به عمل ميآمد از طبيب محله به عمل ميآمد و در مهمانىها با حرمت‌ترين مهمان طبيب بود كه بر صدر مجلسش مينشاندند و در هر مناسبت طبيب بود كه بايد رابطهء خود را با او برقرار داشته ، در اعياد به دست بوسش رفته ، اگر خدمتى داشته باشد ، به انجام رسانيده ، در حضور و غياب از او سپاس گفته دعاگويش بوده باشند ، اضافه بر قدردانىهاى مادى مانند فرستادن هدايا از قبيل ، كشك و ماست و پنير و روغن و عسل و شيره و آرد و گوسفند و قواره‌هاى قبائى و عبائى و گيوه و قدك و برك كه در هر رفع نقاهت و بروز صحت ، وقت و بيوقت در دست اشخاص كه به پيشكش در اطاق انتظارهايشان همراه آورده بودند . رفتار متقابل كه صداقت محبت و يگانگى و تربيت قدردانى از محبت و ( چراغ از بهر تاريكى نگهدار ) شان را مىرساند .\r\n\r\nدواهاى وقفى\r\nبعد از آنها عطارها و نسخه‌پيچها بودند كه در امراض و ابتلائات با اطلاعاتى كه از كسب داروفروشى خود و نسخه‌هاى اطبا بدست آورده بودند به معالجه مردم ميپرداختند و پس از آنها هم مردم خيّر گوشه و كنار هر كوچه و محله بودند كه اگر عطارها دو سه شاهىاى دريافت ميكردند آنها آن دو سه شاهى را هم نگرفته مجانا طبابت كرده دواهايشان را هم بلاعوض كه از پدران و اجدادشان نسخه به آنها ارث رسيده وقف و سفارش شده در وصايا مكلف به تفويض بمردم شده بودند ميدادند و از آن جمله بود : روغنها و ضمادها و شيافهائى كه براى بواسير تهيه ميكردند . روغنهائى كه براى درد دست و پا و عضلات و اندام و اورام و مانند آن ميساختند . مرهم‌هائى كه جهت جراحات و ضمادهائى كه براى دمل‌ها و جوش‌ها و ريش‌ها و\r\n\r\n","description":"","footnote":"","page_name":" 273 ","page_number":273},
  {"content":"\r\n\r\nمثل آن ميدادند . قرص‌ها و شيافهائى كه براى قولنج و يبوست‌هاى مزمن ميدادند . داروهائى كه براى زخم روده و زخم معده و مثل آن ميدادند روغن عقرب ، روغن تخم‌مرغ ، روغن موم ، موميائى ، روغن بلسان ، روغن پشكل كه براى بريدگىها ، سوداها ، جرب‌ها ، درد استخوانها ، زخم‌هاى صورت و پشت گوش ( رشكا ) ، شكستگىها ميدادند . بعلاوه داروهاى مقدماتى جهت شب و نصف شب كه مردم دسترس به طبيب و عطار و دواخانه نداشته باشند ، خانه‌دارهاى خيرخواه كه آنها را سالانه تهيه و آماده نموده ، در شيشه‌ها و قوطىهاى دربسته نگهدارى كرده در اختيار مردم ميگذاشتند مانند : گل گاو زبان ، گل بنفشه ، ترنجبين ، نيلوفر ، گل خطمى ، چهارگل ، چهارتخمه ، به‌دانه ، شكرتغاز ، انجبار . و عرقهاى امثال : عرق بيد ، عرق نعنا ، عرق بيدمشك ، عرق گاو زبان ، چهارعرق ، عرق كاسنى ، گلاب ، نبات ، شكرسرخ ، و امثال اينها كه نيز مفت و بلاعوض بود كه جهت جلب خير و دعاى خلق و ثواب آخرت به كار ميآمد ، يعنى دواهاى روشن شناخته‌شده‌ى معلوم كه همه كس مورد استعمال آنها را دانسته با آنها پيش خود ، خود و مريض خويش را مقدمتا يا قطعا درمان مينمود ، به اين معنى كه اگر كسى نيمه شب دچار دل درد ، يا قلب درد و امثال آن شده بود اگر از سردى بود نبات آب سرد ، يا نبات داغ ، يا نبات و عرق نعنا ، يا گل گاو زبان نبات و قند بيدمشك و مثل آن و در ثقل و رودل تنقيهء گل خطمى و ترنجبين و در سرفه و سينه درد لعاب به‌دانه و شكر تغار و هر درد با دواى خود او كه هم درد و هم دوا معلوم همه بود علاج ميگرديد .\r\n\r\nتحصيل علم طب\r\nطب و تحصيل آن به سه صورت انجام ميگرفت ، نخست مطالعه و آموزش آزاد ، با سر در كتابهاى مربوط به آن كردن و تجربه ، از طريق خود و دوستان و اطرافيان . دوم طلبه‌گى و زحمت استاد كشيدن و دود چراغ خوردن در مرور دستورات استاد و نوكرى و شاگردى طبيب . سوم طبابت از طريق ميراث كه طبيبى مرده پسرش يا شاگردش بر جايش نشسته بود و به ارث بردن يا در اختيار داشتن كتاب و يادداشتهاى حكيم متوفى كه بهترين سند اطلاع و محكمترين گواهينامه‌ى طبابت او بشمار ميآمد .\r\nدرباره طبّ ميراثى بايد گفته شود پسر بزرگ هر طبيب وارث حقيقى و حقوقى او بود كه بجاى پدر بر مسند طبابت مينشست اگرچه اندك اطلاعى از علم پدر بدست نياورده بود !\r\n\r\n","description":"","footnote":"","page_name":" 274 ","page_number":274},
  {"content":"\r\n\r\nچه بسا كه خود وارث هم شوق و رغبتى به آن كار نشان نميداد اما مردم به اين عقيده كه پسر طبيب بايد طبيب بوده باشد و چنان ميپنداشتند كه تمام علم پدر به او به ارث رسيده است ، بطرفش كه هم صاحب اطلاعات دو جانبه‌ى خود و پدر و هم داراى حوصله و تازه نفس مىباشد هجوم برده بجاى پدرش مينشانيدند و همين تشويق هم بود كه باعث دلگرمى او گرديده خواه ناخواه طبيب ميگرديد .\r\nروى اين اصل بعضى اطبا تا بعد از خود مردم را در گمراهى و خويشتن را در مسئوليت وجدان نگذاشته باشند اگر فرزند ذكور داشتند لايق‌ترينشان را و اگر نداشتند يكى از شاگردان و نوكرانشان را در زمان حيات آموزش داده آماده ميساختند ، و يكى را طرف مشورتش قرار ميدادند كه در دشوارىها از او استعانت بطلبد .\r\nاز كتابهائى كه حكيم سرخودها سر در آن ميكردند . ( زاد المسافرين ) ، ( طب يوسفى ) ، ( طب اكبر ) ، ( تحفهء حكيم مؤمن ) ، ( جنگ الادويه ) ، ( قرابادين ) ، ( خواص الادويه ) ، ( طب الرضا ) . . . بود و چنانچه شوق و عشقى در آن كار داشتند بعضى با همه سرخودى ، در اثر كوشش و كشش شبانه‌روزى و ممارست در اندك زمانى داراى چنان اطلاعاتى ميشدند كه گاهى كار را از مرحله‌ى طبابت گذرانده به اعجاز و كرامت رسانيده از مشاهير ميشدند و اگر بر گردنشان بار شده رغبت نداشتند با چند تشخيص و نسخه‌ى عوضى و فرستادن به گور دورشان خلوت و فراموش ميشدند .\r\nاز داستانهاى اطباى موروثى قضيهء مزاح‌آميز زير بود ، كه طبيبى پسر را پيوسته توصيه به تحصيل علم و اطلاع خود مينمايد و پسر به بطالت گذرانده اعتنا نميكند ، تا طبيب بيمار شده ، حال خود دگرگون ميبيند و پسر را ببالين خوانده ، ميگويد ، چه به دلخواه ، چه به غير دلخواه ، مردم پس از من ترا بجاى من خواهند نشانيد و اينك كه كار بر اين روال مىباشد ، چه بهتر كه تو هم از موقعيت استفاده كرده خود را بپاى من برسانى و اكنون كه فرصت‌هاى گذشته را از دست نهاده‌اى لااقل اين راز را كه از اسرار شهرت و موفقيت من مىباشد امانت گرفته سرلوحهء كار داشته باش ، كه چون ببالين بيمارت ببرند ، اول به اطراف و جوانب او بنگر كه چه مأكول و مشروب نامساعد در اطرافش مىباشد كه لامحاله چيزى هم از آن به او خورانده‌اند و همانرا ملاك بيمارى ، يا پس افتادنش بخوان و بدان كه همين غيب‌گوئى و تشخيص عجيب اعتقاد مردم را به تو زياد كرده سر زبانهايت خواهد انداخت و نانت در روغن خواهد بود و\r\n\r\n","description":"","footnote":"","page_name":" 275 ","page_number":275},
  {"content":"\r\n\r\nطولى نميكشد كه خود مردم يك كلاغت را چهل كلاغ و يك معجزت را صد معجز نموده بمقام افلاطونى و ارسطوئيت خواهند رساند ، همچنين اگر مريض را به محكمه‌ات بياورند نخست به لب و دهان و جلو لباس و دست و آستينش نگاه بكن كه از چه جنس خوردنى به آن آغشته است ، همان را دليل ناخوشيش بدان و بگو از آن بيمار شده است !\r\nپس از چندى پدر مرده پسر بجايش مينشيند و بدنبالش براى عيادت مريضه‌اى ميآيند و چون بخانه‌ى بيمار وارد مىشود هرچه به اطراف مينگرد جز پالان خرى كه در كنارى افتاده بوده چيزى بنظرش نميرسد و با خود ميگويد هندوانه نديده‌ام كه بگويم سرماخوردگى داشته هندوانه خورده است ، و باديه گوشت‌كوبى نبوده است كه بگويم رودل داشته تريد آبگوشت خورده سنگينيش كرده ، شيشه و كاسه ترشىاى نيست كه بگويم تب داشته ترشى خورده است ، پالان الاغ را هم كه كسى نميخورد ، الا اينكه حتما اين پالان الاغى داشته كه اهل خانه آن را كشته مصرف كرده‌اند و چيزى هم از آن به بيمار خورانده‌اند ، و با اين حساب ببالين بيمار رفته پس از معاينهء چشم و زبان و نبض با تبختر تمام ميگويد بيمارى شما را مرض صعب العلاج افتاده است از آنجا كه قسمتى يا عضوى از اسباب الاغى خورده زياد هم خورده است !\r\nشايد تا اين اواخر اين داستان براى من بندهء نگارنده مبالغه‌اى بيش نميتوانست باشد كه جهت استهزاى اطباى بىاطلاع ساخته شده است ، اما زمانى برايم صورت حقيقت گرفت كه چون با بيمار زردى يرقان گرفته‌اى كه پاكتى ليمو سر راه خريده در بغل داشت و بنزد دكتر ميرفت و من نيز با او همراهى داشتم ، دكتر را ديدم كه چون چشمش به ليموهاى داخل پاكت افتاد پس از صغرا كبرا چيدن‌هاى مقدماتى و طول و تفصيل و فلسفه‌بافىهاى زياد ، مثل ملاحظه‌ى زبان و حلق و افكندن چراغ در رگهاى چشم و گوشى قلب و گذاشتن درجه و فشردن عضو عضو سينه و شكم و پهلوها و طبله زدن و فشردن اطراف شكم و چكش‌كارى زانوان و توزين و تشكيل پرونده ، از اسم و شهرت و شغل و آدرس منزل كه كجاى شهر ، در منطقه‌ى اعيان‌نشين يا گدانشين نشسته است ؟ ! و شماره‌ى تلفن و خواستن اينكه اگر شماره‌هاى ديگر هم دارد بگويد « براى خواندن ته كيسه و درك مقام و موقعيتش كه تا چه حد ميتواند سود بدهد ! » و نوشتن چند صورت عكس و تجزيه از ريه و سينه و خون و مدفوع و ادرار ، بادى به غبغب انداخته گفت : بله ! اين زردى شما از جهت خوردن همين چيزها مثل\r\n\r\n","description":"","footnote":"","page_name":" 276 ","page_number":276},
  {"content":"\r\n\r\nليمو شيرين مىباشد ! زردىاى كه از رنگ پوست آن بشما تأثير كرده است !\r\nگفتم جل الخالق ! آفرين به اين حذاقت و دانش ! البته نميتوانستم رو در رو بگويم آقاى دكتر خود ليمو شيرين مداوى و معالج رنج و تب هر نوع زردى يرقان مىباشد كه اصل اين مرض از فشار حرارت و حدت خشكى بهم ميرسد و اگر دسترسى به ليمو شيرين باشد كافى است كه تنها بيمار خود را با آن درمان بكند ، اما چه ميتوانستم گفت كه من فردى بودم عامى و بىاطلاع و او دكتر و بالاتر از آن ! كه چند سال پول دولت و پدر و مادر را حرام كرده ، بيش از هزار قلم راه پول‌كنى دريافته ، بعلاوه ، پالان الاغ را ديده و شك نمانده كه بيمار حتما ( چيزى ! ) از الاغ خورده ، ليمو شيرين در پاكت ديده شده ، مريض حتما از آن خورده ، يا خواهد خورد ، از آنجا كه رنگ پوست ليمو شيرين شبيه رنگ پوست بيمار و رنگ بيمار همرنگ ليمو شيرين مىباشد ، مخصوصا كه پاكت آن هم زير بغلش بوده !\r\n\r\nدست راستىها مسهل ، دست چپىها تنقيه !\r\nديگر از اطباى آن روز دو طبيب ديگر هم بنام ( نور الحكما ) و ( كرچك الاطباء ) بودند كه اولى در ( گذر يحيى خان ) و دومى در ( گذر زعفران باجى ) طبابت مينمود . نور الحكما را ضمنا ( كور الحكما ) ميگفتند كه نگاه به صورت مريض نمىنمود ، از آنجهت كه درويش بود و متقى و ميگفت ناموس مردم از حكيم بايد در امان بوده باشد ، اگرچه اكثر اطباى آن روز را رسم چنين بود تا آنجا كه نبض بيمار را اگر زن بود از زير چادر ميگرفتند و در ديدن چشم و زبان نيز خود مرضا صورت را پوشانده فقط زبان يا حلقه چشم را نشان مىدادند .\r\nاين دو نفر هم از روى طبيعت مزاج خويش طبابت ميكردند ، به اين صورت كه چون نور الحكما را مزاجى گرم بود و هر صبح كاسه‌اى ( قدّومه ، شكر ) سر ميكشيد همه مريضهايش را به طبيعت خودش دانسته شير خشت و قدومه و آب اسفرزه و گشنيز و آب عدس و مثل آن مينوشت و دومى يعنى ( ميرزا رحيم - كرچك الاطبا ) را از آنجا كه مزاجى سرد بود و از روغن كرچك فايده ديده بود ، همه را اماله‌ى روغن كرچك و جوشانده‌ى روغن كرچك و ضماد روغن كرچك و مسهل سنا و آش كبوتر و گنجشك و عسل و نخود آب زيره و زعفران دستور ميداد و از اين جهت كه نسخه‌هايش خالى از كرچك نبود به كرچك الاطبا مشهور شده بود . در اين معنى كه اگر گرم مزاج پيش نور الحكما ميرفت\r\n\r\n","description":"","footnote":"","page_name":" 277 ","page_number":277},
  {"content":"\r\n\r\nبهبود يافته اگر سرد مزاج رفته بود رو به بدحال‌ترى مينهاد و همچنين ( ميرزا رحيم ) كه اگر گرم مزاج به او مراجعه كرده بود فايده ديده سرد مزاج ، فنافى اللّه ميگرديد . از اينجهت مرضاى هر كدام خودبخود معلوم شده آنهائى بودند كه طبيعت مطابق داشتند يعنى گرم مزاجها پيش نور الحكما و سرد مزاج‌ها پيش ميرزا رحيم ميرفتند ، مگر ناشناس‌ها كه ندانسته بىگدار به آب ميزدند .\r\nنور الحكما را ميگفتند روزى حال و حوصله نداشته با اهل و عيال بگو مگويش شده بوده نميخواسته كسى را بپذيرد و چون به اطاق انتظار وارد شده آن را مملو از مريض مينگرد ميگويد ( امروز دست راستىها مسهل دارند و دست چپىها تنقيه ) و باز ميگردد .\r\nديگر از مسائل مربوط به طب آن روز ، آنكه غير از جراحان كه عمل بريدن و دريدن را داشتند و كحال‌ها كه مداواى چشم ميكردند ، بقيه طبيب عمومى بودند كه براى از سر تا پا نسخه ميدادند ، يعنى مريض گوش و حلق و بينى نزد همان طبيب ميرفت كه شكم دردى و تنگ نفسى و روده پيچ‌خورده‌اى مراجعه مينمود و پادردى و ورم بيضه‌اى و نقرسى و سيفليسى و سوزاكى پيش همان حكيمى كه سل‌سينه‌اى و استسقائى و جوع البقرى و سرسامى و اختلال حواسى رجوع كرده بود ، و از عجايب و امور غير قابل قبول براى مردم آنكه طبيبى نام تخصص داشته يعنى از دردى اطلاع داشته از دردى نداشته باشد و همچنين از اهانت‌هاى بزرگ به طبيب بود كه در معالجه‌اى او را قبول داشته در معالجه‌اى نداشته باشند و نام تخصص و متخصص و مخصوص و مثل آن بر روى طبيب چنان بود كه به معمارى عمله يا شاگرد بنا بگويند و واقعيتى را هم استدلال ميكردند كه معمارى كه از قسمتى از بنا اطلاع داشته از قسمتى نداشته باشد پا از عمله‌گى فراتر ننهاده باشد كه عمله يا شاگرد بنا نيز در كار بنائى مطلع از كارى و از بقيه بىاطلاع مىباشد و بدن را خود ساختمان ميخواندند كه هر آينه درز و تركى در طبقه چهارم آن ظاهر شده باشد ممكن است عيب از زيرزمين و يكى از جرز و ستون‌ها يا نشت آب و يا ريزش طوقه‌ى چاه باشد كه بايد معمار براى شناخت و رفع عيب آن از كل و جزء ساختمان اطلاع داشته باشد .\r\nتجربه نيز در كار طبابت كمال اهميت را داشت كه به حكماى پير از جهت تجربه زيادتر از جوان عقيده داشته ميپيوستند و ميگفتند پير آنقدر آدم كشته تا تجربه بدست آورده است ، در صورتى كه جوان اول آدم‌كشىاش مىباشد و مضمونى داشتند كه ميگفتند طبيبى بيمار\r\n\r\n","description":"","footnote":"","page_name":" 278 ","page_number":278},
  {"content":"\r\n\r\nشد و طبيبى ديگر را ببالينش آوردند و چون قدرت تكلم نداشت بعلامت استفهام دستش را بالا آورده به طرف طبيب حركت داده چيزى پرسيد و طبيب در جوابش انگشتى نشان داد كه طبيب بيمار با سر بالا انداختن مرخصش كرده ديگرى را آوردند كه باز همان عمل تكرار شده طبيب معالج پنج انگشت نشان داد و آن نيز پذيرفته نشد ، تا يكى را آوردند و در مقابل پرسش طبيب مريض چند مرتبه انگشتان هر دو دستش را بنظرش رساند كه قبولىاش اعلام و خود در اختيارش نهاد و چون بهبود يافته چگونگى علم و اشاره‌هايش را جويا گرديدند ، گفت اولى كه آمد پرسيدم چند نفر را كشته‌اى با انگشت جواب داد يكنفر كه ديدم خيلى تازه است و دومى و سومى و دهمى كه جز چند انگشت نشان ندادند تا آخرى كه بارها انگشتانش را نشان داد ، دانستم خيلى كشته تجربه‌اش زياد مىباشد و همانطور هم كه ديديد طبابتش سودبخش درآمد ؛ همچنين اين داستان را از كتاب دوم فرائد الادب كه ميخوانديم : طبيبى هر گاه از قبرستان عبور مينمود عبا بر سر ميكشيد و چون سببش پرسيدند گفت از روى مرده‌هاى آن خجالت ميكشم !\r\nديگر از عقايدشان بود كه ميگفتند طبيب لاغر و عالم چاق چيزى در چنته‌شان نميباشد كه اگر اولى طبابت ميدانست لاغر نبود و دومى اگر دنبال علم رفته بود چاق نميشد ، كه يكى از دلايل شلوغى محكمهء « 6 » نور الحكما هم چاقى او بود كه با اطمينان خاطر به او رجوع ميكردند .\r\n\r\nعطارى نسخه‌پيچى\r\nنسخه‌هاى اطبا در دكانهاى عطارى پيچيده ميشد و اين دكانها كه بر خلاف نام عطاريشان همه چيز در آنها يافت ميشد جز عطر ، دكاكين بزرگى در سبزه ميدان و دكانهائى در بازار مسجد جامع و محلات پرجمعيت بودند ، با قفسه‌بندىهاى كامل تا زير طاق كه از كثرت و فشار جنس نقطه‌ى خالىاى در آنها به نظر نميرسيد ، به اين صورت كه زير قفسه تا يك ذرع از زمين بالا آمده ، كشوها و جعبه‌هائى در ابعاد يك در دو وجب و كم و زياد پهلوى هم جاسازى شده بود كه در آنها انواع داروها و گل و گياه‌ها ريخته ميشد و بالاى آنها قفسه‌هاى آلت‌چينى\r\n\r\n\r\n","description":"","footnote":"\r\n( 6 ) . مطب .\r\n","page_name":" 279 ","page_number":279},
  {"content":"\r\n\r\nشده‌ى مختلف الاضلاع از بيست تا پنجاه سانت ارتفاع كه در آنها نيز قوطىهاى حلبى و شيشه‌اى مختلف از انواع مختلف دارو ، از گل و برگ و ريشه و تخم و دانه و گرد و حب و شياف و امثال آنها ميپيچيدند و بالاتر از آنها امتعه و اجناس غير داروئى مانند ، حنا و سدر و صابون و رنگ و روناس و چاى و قهوه و كله‌قند و بالاتر از آنها غرابه‌هاى انواع عرقهاى بيدمشك و نعنا و بيد و نسترن و كاسنى و چهارعرق و گلاب و ديگر مايعات جا ميدادند ، و وسط و اطراف و پائين و جلو دكان كيسه‌هاى فلفل و زردچوبه و گل‌گاوزبان و برگ بيد و پوست بيد و ليمو خشك و ديگر امتعهء پرمصرف رديف ميكردند .\r\nدر واقع دكان عطارى كه روزى به صورت عطرفروشى بوده و بعدا بمناسبت تشابه گل و ريشه و چوب و ادويه و بخورات خوشبو مانند عود و عنبر و مشك و عبير نيز در آن وارد شده در اين زمان به شكل داروخانه و نسخه‌پيچى درآمده بود ، محلى بود كه از رطب و يابس آنچه از نباتى و معدنى و كانى و زمينى و هوائى كشف شده مورد استفاده قرار گرفته بود در آن گرد آمده بود و مكانى كه در آن بايد از گل و برگ و پوست و ساقه و ريشهء هر گياه كه از زمين روئيده در آن وجود داشته باشد كه شايد اسامى آنها از چند هزار تجاوز مينمود ، بجز دانه و مغز و تخم و شيره و شهد و انگوم و صمغ كوبيده و نكوبيده‌ى هر نبات و سنگ و خاك و پوست و گوشت و زهره و اعضا و اندام بسا جانوران كه بايد در آن جمع بشود .\r\nظاهر اين دكاكين نيز جهت شناسائى به اين صورت آرايش ميگرديد كه سينىهاى قلع مشبك از جلو آنها آويخته ميشد و مجمعه‌هاى موم‌هاى زرد و سفيد كه ذوب شدهء آنها را در مجمعه‌هاى لب كنگره‌اى ريخته تركيب آنها را گرفته بود لابلاى آنها ميآويختند و كله‌قندهاى بزرگ و كوچك كاغذ پيچيده كه در كاغذ آبىهاى خود آنها بود و يا با كاغذ روغنىهاى الوان كه بر روى آنها كشيده زينتشان ميكردند يكى در ميان وسط آنها آويزان ميكردند و جرزها را كه از اقسام اشياء مانند مايه پنير و انواع كدوهاى خشك بوستانى و جنگلى و ليف و جوز و قرص كمر ، نخ كشيده و هرچه آويختنى بود پيرايه ميبستند و پيشخوانى دراز جلو دهانه دكان كه داخل را از خارج مجزا مينمود و روى آن را ترازو و طشتك سنگ و ( ترازو مثقال ) « 7 » و سرطاس و چركه و لوازم ضرورى و طشتك‌هاى فلفل زردچوبه ، دارچين كوبيده و\r\n\r\n\r\n","description":"","footnote":"\r\n( 7 ) . ترازوى دقيق زرگرى كه كمتر از ارزن را حكم مينمود .\r\n","page_name":" 280 ","page_number":280},
  {"content":"\r\n\r\nسبزه ميدان ، مركز دوافروشان تهران و توابع ، كه تجارشان در طبقهء فوقانى و خرده‌فروشهايشان در دكاكين اطراف آن سكنا داشته ، بساطىهايشان در سرپوشيده‌ى جلو دكاكين داد و ستد ميكردند .\r\n\r\n","description":"","footnote":"","page_name":" 281 ","page_number":281},
  {"content":"\r\n\r\nيكى از عطارىهاى سبزه‌ميدان ، و دوافروشها را كه عطار ميگفتند و نان‌فروش دوره‌گرد كه نان سنگك براى غذاى ظهر آورده . وزن و قد و پهنا و پخت عالى آن از يك طرف بايد مورد توجه باشد و به روى شانه افكندن نان‌ها بر روى قبا از طرف ديگر كه چه جاى گرم و نرمى براى شپش‌هاى داخل آن مىتواند باشد !\r\n\r\n","description":"","footnote":"","page_name":" 282 ","page_number":282},
  {"content":"\r\n\r\nمثل آن ميگذاشتند .\r\n\r\nعطار ؟\r\nعطار بمعنى كسى بود كه از تمام خواص و اثرات طبايع داروها وقوف كامل داشته باشد و بتواند مراجعه‌كنندگان را در تمام احوال خوب و بد و منفعت ، مضرت دواها آگاهى رسانيده در نسخه‌پيچى طرز تهيه و تركيب و تجزيهء هر دوا را از جوشانيدنى و كوبيدنى و ساختنى ارائه نمايد ، تا آنجا كه بجاى نيمچه طبيبى طبابت بكند ، اضافه برداشتن سواد كافى كه خطوط آشفته و لايقرء اطبا را كه بعلامت كهنه‌كارى و تند نوشتن بغايت بد خط مينوشتند خوانده بتواند در اسامى ادويه ، دو دواى مشابه الاسم مثلا ( سولنجان ) و ( قولنخان ) و ( سنا ) و ( حنا ) و ( هليون ) و ( زنيون ) از هم جدا بكند .\r\nدكان عطارى ، مخصوصا عطارىهاى بزرگ مثل عطارىهاى سبزه ميدان كه مركز اين كار بود از جالبترين دكاكينى بود كه تماشاچى از آن سيرى نميگرفت و از جهت گرمى بازار و رونق كار و فشردگى داد و ستد و اختلاف و تعدد اشياء و استماع اسامى و مطالب ناشنيده و سر و صداى ترازوها و ترازودارها و جنس‌رسان‌ها با يكديگر بسيار مشغول‌كننده ميآمد كه ترازودار چندين قلم جنس را صدا كرده ، جنس‌رسان بايد در سينه سپرده ، در قوطى و طشتك و جعبه و سرطاس ، هرچه هست جلو دستش بگذارد و بلافاصله داروهاى نسخه‌هاى ديگر كه صدا بلند شده بود حاضر نمايد و ترازودار كه حساب نسخه‌ها را در ضمن كشيدن و پيچيدن كه هر يك را در كاغذهاى قيف مانند كه موقع پر كردن خود درست مىنمود جا داده نخ‌بندى كند نگاهداشته پشت هر يك اسم و دستورشان بنويسد و همچنين دستور غذا و دوا و پرهيز و ساعت و وقت و كم و زياد هر يك را كه تحويل مشترى نمايد و داشتن جمعيت حواس كامل كه مسهل يكى را تنقيه و تنقيهء پهلوئيش را مسهل نكشيده و دستور نداده ، پرز و شياف را كه يكى براى استعمال جلو و يكى براى عقب مىباشد اشتباه ننمايد ، غير از معاينه و ملاحظه‌ى بيماران پوستى و مقاربتى و زخم و زيلى بىنسخه كه در پشت قفسه ديده طبابت بكند .\r\nتا اين زمان تمام داروها مفردات يعنى فرد فرد بود كه پيچيده شده وسيلهء خريداران طبق دستور حكيم و تعليم دوافروش كوبيده و جوشانده و تركيب ، امثال تنقيه و شياف و\r\n\r\n","description":"","footnote":"","page_name":" 283 ","page_number":283},
  {"content":"\r\n\r\nقرص و حب و شربت و مثل آن ميگرديد ، الا آنكه اواخر به تقليد داروهاى فرنگى چند دواخانه و طبيب دواها و حب و معجون ، شربتهائى ساخته ، آماده كرده بنام خود يا با اسمهائى جلب توجه كننده ميفروختند ، مثل شربت سينهء ( افغانى ) حب سرفهء ( ميرزا موسى خان ) ( روغن دختر هندى ) . قرص كمر ( ميرزا آقا بابا ) روغن پا درد ( عروس حاج مم جعفر ) و ادويه و مركبات قوت كمر و تقويت باء و حب و قرص‌هائى در اين خصوص كه تابلوهائى از آنها نوشته ، جلو دكان‌ها آويزان نموده ، يا در روزنامه‌ها تبليغ ميكردند . با همين داروهاى تركيب شده هم بود كه گاهى شوخىهائى از طرف عطار با مشترىهاى خودمانى به عمل ميآمد كه بجاى قرص كمر قرص مسهل و عوض حب سرفه حب ضرطه كه از باديان و مورچه‌ى سائيده كه براى دفع گاز معده بود ميدادند ، يا نرم كرده‌ى چوب‌پنبه را كه مولد گاز بود در دم كردنىها داده خورنده را بسر و صدا مىانداختند ! و خلاصه عطارى جائى بود كه هر كس هر چه ميخواست بايد به آن رجوع كند و ضرب المثل ( از شير مرغ تا جان آدم ) مفهوم كامل اين شغل بود كه همه چيز بايد در آن جمع بشود .\r\nدوافروشهاى خرده‌فروشى هم بودند كه در گوشه و كنار سبزه ميدان و پاى جرز دكانها و كوچه‌ها نشسته بساط پهن نموده ، كيسه‌هاى كوچك و بزرگ دوا درمان‌ها را ريسه كرده ، هم دوا داده ، هم طبابت ميكردند .\r\n\r\nعباس اسمال دسمالى\r\nديگر از كسبهء بازار عباس آباد قهوه‌چىاى بنام عباس پسر اسماعيل دستمال فروش بود كه طبق معمول روز كه فرزندان بنام و كنيهء پدران شناخته ميشدند ( عباس اسمال دستمالى ) شناخته شده بود . قهوه‌چىاى كه چاى دو استكان سه شاهى ميفروخت ، با روى خوش و نكوئى رفتار و خوبى گفتار و خوى درويشى و آزادگى و دريافت سخنان و صفاتى از اهل خرقه كه به اين و آن تحويل ميداد ، از جمله ترك دنيا و صفا و وفا و صبر و تحمل و تسليم و رضا و بدى و زشتى حرص و طمع و ضرر ميل به مزخرفات و دورى از پليدى و روآورى به پاكيزگىها ، مثل قناعت و طهارت و تقوا و نماز و طاعت و امثال اينها و مريدانى هم كم و\r\n\r\n","description":"","footnote":"","page_name":" 284 ","page_number":284},
  {"content":"\r\n\r\nبيش فراهم كرده اول بنام درويش و سپس به عنوان مرشد خطاب شده با زياد شدن مريدان كه سخنانش به خودش هم تأثير نهاده ، با اين نظرات كه : ( اين نان خوردن به ريش جنباندنش نمىارزد ، : نه لحاف و نه شپش ، و : اگر خدا بخواهد بدهد ، پشت كوه جماران هم ميدهد ) و امثال اينها دكان و بساط درويشى را جمع كرده مصمم مىشود آن را به همين صورت در گوشه‌ى خوش آب و هوائى از ( دربند ) بگسترد كه خدا روزى ده و ضامن آن مىباشد ، كه هم كاسبى است و هم هواى خنك تابستان و هم دورى از اجتماع و مردم بدكردار و بقيهء عمر را بآسودگى بگذراند و اگر هم كاسبىاش نگرفت چهار نفر بدورش جمع شده گذرانش را تأمين ميكنند مخصوصا در قانون مرادى و مريدى هم كه مرشد دور از دسترس و وصول ، اهميتش زيادتر از نزديك و سهل الوصول مىباشد !\r\nبا اين حساب دكان و زندگى را بهم ريخته گوشه‌ى دنجى در ( پس قلعه ) فراهم كرده رفقا و آشنايان را آدرس ميدهد و كار را با قهوه‌چىگرى چاى و ديزى و قليان به راه مياندازد ، اما طولى نميكشد كه هواى لطيف دربند مشتريان ناقانع را بر آن وا ميدارد كه كم كم چپق چرسى از درويش خواسته از او غزل و شعرى مطالبه نمايند و اندك اندك منقل و وافور و ظرف عرقى كه مجلس را بيارايند و ملايم ملايم پسرى كه با خود برده ، زنى را كه همراه كرده گوشه‌ى خلوت بخواهند و در همان ماه‌هاى اول درويش را با همه كبك صفتى كه عرق را به دست شاگرد بفروشد و جا را توسط شاگرد ديگر گسترده ، رختخواب را بدست كارگر ديگر پهن كند به ( لحاف‌كش ) ى ! بكشانند .\r\nدرويش كه رنگ پول را ديده ديگر داغش را نميتوانست ببيند . كم كم لحن بيانش تغيير كرده سخنانش كه تا آنزمان از ( ميرداماد ) بود كه چون شبى دخترى به حجره‌اش ميرود و ميخواسته خود را از وسوسهء وى و شرّ نفس آسوده كند يك يك انگشتانش را در شعلهء شمع ميگيرد تا صبح شده آن فتنه را از خود دور مىكند و ( ابراهيم ادهم ) كه حتى در محبت فرزند پا از جادهء مهر خدا كنار نكشيده ميگويد يك دل جاى دو محبت نميباشد « 8 » و ( حسن بصرى ) كه\r\n\r\n\r\n","description":"","footnote":"\r\n( 8 ) . گفته‌اند ابراهيم ادهم پادشاهى بوده بكام و به اقتدار كه ناگهان ترك آن نموده و روى از جهان و متعلقات آن گردانيده كنار دريائى بعبادت پروردگار وقت ميگذراند و چون هر كه آمده درخواست به بازگشت بسر سلطنت و خانمان از او ميكنند فايده نميدهد ، پسر تازه به شباب رسيده‌اى داشته كه آورده نشانش ميدهند ، شايد به مهر او دل از انزوا -\r\n","page_name":" 285 ","page_number":285},
  {"content":"\r\n\r\nدر بيمارى چون به او ميگويند چرا حكيم نميرود ميگويد خود حكيم او را بيمار كرده است ، تغيير وضع داده به مطالب : ( بارها گفته‌ام و بار دگر ميگويم - كه من دلشده اين ره نه به خود ميپويم ) و مضامين جبر مطلق : ( رضا بداده بده وز جبين گره بگشا - كه بر من و تو در اختيار نگشاده است ) و از اين قبيل ميرسد معترف شده بر خود ميقبولاند كه اين كار نيز بىاختيار او صادر شده در درويشى چون و چرا نميباشد و شايد هم كه نفس درويشان صاحب نفس و سالكان راه حقيقت فريادرس او را به اين كار واداشته تا حدّ پايداريش را در مقام درويشى كه اصلى بيخودى و بىخويشتنى است ملاحظه بكنند . . . .\r\nاز اين‌رو چون در كارهاى خلاف شرعش به او ايراد ميكنند ميگويد اصل درويشى حاجت روائى از مردم است كه تا چه كس به چه چيز محتاج بوده باشد و نداشتن لا و نعم در كار خلق كه چه كس به چه كارى مشغول و چرا يكى چنين و يكى چنان رفتار مينمايد و لب فروبستن از فضولى در كار خدا كه چرا يكى را نمازگزار و يكى را شراب‌خوار خلق كرده است و بر درويش است كه براى حاجتمند به سجاده‌ى نماز سجاده گسترده مهر نماز بگذارد و براى محتاج به شراب مى و ساغر و مينا و نقل و كباب مهيا نمايد ، و در آخر هم يكى دو ( از ما بهتران ) را هم جهت درمانده‌هاى آخر شب فراهم كرده در آنجا سكنى ميدهد و قهوه‌خانه‌اش از معروفترين پاتوقها شده درويش تمام مىگردد ! اما زمانى به خود آمده متوجه مىشود كه يكصد و چند هزار تومان زمينه خالى فراهم ساخته تا سرحد از دست دادن كاسه كوزه ، استكان ، قورى سماورش ورشكست و رانده مانده‌ى دو طرف شده است !\r\n\r\n\r\n","description":"","footnote":"\r\nبرداشته مراجعت نمايد و چندان كه ابراهيم چشمش به فرزند افتاده احساس علاقه به او مىكند ديدگان فرو بسته ميگويد يك دل جاى دو محبت نميباشد و مهر خدا را اختيار مىكند همچنين درباره‌اش اين روايت كه چون مادرش نزدش آمده او را سرزنش از رفتار كه چگونه بايد ترك جاه و جلال سلطنت نموده چنين گوشهء بىكسى قبول بكند ؟ ! سوزنى را كه در دست داشته با آن دريدگى جامه مرمت ميكرده به دريا افكنده صدا برميآورد كه سوزن مرا باز آوريد كه ماهيان دريا هر يك سوزنى بطرفش سر برميآورند كه ميگويد هيچك آنها از آن او نبوده سوزن خودش را ميخواهد كه يكى از آنان رفته سوزن خود او را ميآورد ، و رو بمادر نموده ميگويد ديدى كه سلطنت ما فوق آن برگزيده‌ام !\r\n","page_name":" 286 ","page_number":286},
  {"content":"\r\n\r\n\r\nرواج درويشى\r\nبا سخن درويش نادرويش بايد گفت بعد از دوران صفويه كه سلاطين آن نسب به شيخ صفى اردبيلى برده تقويت و تبليغ درويشى و تصوف ميكردند ، در زمان مورد سخن يعنى اواخر قاجاريه اين مكتب كه با وزارت حاج ميرزا آغاسى جان دوباره گرفته بود به اوج خود رسيده ايهام و خيالاتش دامنگير جمعيتى چشم‌گير از مملكت حدود بيش از يك پنجم آن گرديده كه يا درويش و يا مريد درويش شده بود ، سواى آنها كه بدام اين جماعت افتاده ، آنها كه بدست ايشان اغفال و اغوا و تهى از هستى و سرمايه ميگشتند و به غير از افرادى كه به تصورات مختلف و نظرات گوناگون سرسپرده‌ى شعبده‌ى آنان ميشدند ؛ در دو دسته‌ى مراد و مريد با فوايدى همه جانبه جهت دام‌گستران و مضار سستى و تنبلى و از خودگمگشتگى و خسارات آن جهت بدام افتادگان .\r\nدرويش نامهائى به اسامى پير و مراد و قطب و شيخ و مرشد و دستگير كه در گوشه و كنار ، خلوت و محفل و خانقاهى ترتيب داده به ارشاد و تزكيهء نفس مريدان ميپرداختند ، در دو گروه . گروهى كه ساده‌لوحى مردم شناخته آن را وسيلهء نان و راحت و گذران ميساختند و دسته‌اى كه مأموريت آن كار داشته خرج خود و خانقاهشان از طرف اجانب و دولت‌ها تأمين ميگرديد و چون هر دو گروه را رونق و دستگاه و آمد و شد و فوايد مادى و معنوى ، از عوايد جنسى و نقدى و دستبوس و پابوس و بزرگى و شأن و جلال همراه بود ، مشوق آن كه به تبعشان زيركان و چهره‌سازان و زبان‌داران نيز تغيير قيافه و وضع داده ، جلوى ريش و موى سر رها نموده كسوت درويشى پوشيده ، پوست تختى گسترده وسيلهء چند رند واسطىى مثل\r\n\r\n","description":"","footnote":"","page_name":" 287 ","page_number":287},
  {"content":"\r\n\r\nخود در نمودن اوصافشان به اين و آن به ارشاد بنشينند ، در ارائه‌ى كشف و كرامت‌هاى مختلف ، از ( تأثير نفس ) در معنى و مفهوم عام كه مشكل‌گشائى همه جانبه داشته ، ميتوانست هر گرفتار و راه جوينده را جلب بكند ، تا آنها عوالم اختصاص به خود داشتند و پس از ايشان دراويش متصرف به اشياء ، در داشته‌ها و امتعه‌ى مختلف ، از پند و موعظه ، تا انفاذ فرامينشان بر قواى نهانيه كه به خواستشان عمل كرده بشودشان بشود و نشودشان نشود بكنند ! مثل اين كه مريدى اظهار رنج يا بيمارى يا گرفتارى ، يا بيكارى و انفصال و كسادى و امثال آن نموده ، مراد بگويد كه اولىها دفع و دومىها جلب شده انجام بشود ، به اين گونه كه در جواب شكوه‌ى مريد بيمار بگويد ( هو ! كه بيمارى ، يا گرفتارىات رفع ) و به جواب آندگرى ( هو ! كه بسر كار يا مقام برگشته ، كيسه‌اش پرپول و كاسبىاش رواج شده ، بشود ! ) ادعاهائى كه يا مرور و اتفاقات زمان مشكل‌ها را رفع و ناكامىها را مبدل به كام نموده بنام درويش تمام شده مريدانش زيادتر و بازارش گرم‌تر ميگرديد و يا به ابتلاء گرفتارى باقى مانده و يا بدتر شده ، كه خدا خواسته ، مصلحتش بوده بايد رضا به قضا داده صبر بكند و قوت ايمان و تقوا و توكل و تسليم و رضاى درويش را مىرساند .\r\nپس از اينها دراويشى كه ادعاى تصرف به قلوب و انتقال فكر داشته مىتوانند دل و فكر كسى بسوى كسى جلب و مشتاق و مطيع ، و يا رميده و بىعلاقه و خصم بكنند و همچنين شيوا و شيرين و مطاع ساختن افراد كه از خواسته‌هاى همگان ميآمد .\r\nبعد از آن آنهائى كه پا از اين مراحل فرانهاده مدعى داشتن علم كيميا « 1 » و ليميا « 2 » و سيميا « 3 » و هيميا « 4 » و ريميا « 5 » بوده ، با زبان‌آورىهاى فريبنده طمع‌ورزان و ثروتمندان و بزرگان\r\n\r\n\r\n","description":"","footnote":"\r\n( 1 ) . علمى كه با آن فلزات بىقيمت مانند مس و آهن و سرب و روى را با قوت تدبير و صنعت به صورت فلزات پرقيمت مثل طلا و نقره درآورند .\r\n( 2 ) . علم طلسمات و اعداد و حروف كه با آن اعمال خارق عادت نمايند مثل رسانيدن دو تن كه معاشرت و معاشقت و زناشوئيشان غير ممكن باشد و احضار و طرد و بوجود آوردن دوستى در ميان دشمنان و دشمنى در ميان دوستان و حل و عقد و غيره .\r\n( 3 ) . علمى كه از رياضيات بهم رسد و چون كامل شود تواند كه صاحبش را از مال دنيا بىنياز گرداند ، آنچه خواهد بدون زحمت و رنجى او را حاصل باشد و هر خواهش كه جهت خود و غير خود داشته باشد روا شود و وحوش و بهائم مطيع او گردند و جنيان و پريان بر وى مهربان و مطيع باشند . . .\r\n( 4 ) . علمى كه با آن تصرف در خيالات مردم كنند يعنى اشياء و احوالى به نظر آنها رسانند كه وجود نداشته باشد و مناظرى بتصورشان آورند كه خارج از امكان باشد ، مثل نمودن زمستان در فصل تابستان و روياندن سبزه و گل و ميوه بدون موقع و امثال آن .\r\n( 5 ) . علم شعبده كه مثلا از كاغذ بريده پرنده بپرواز آورند و از مجسمه‌ى بىجان جسم جان‌دار ارائه كنند و آنچه را كه خواهد و خواهند حاضر نمايد ، مثل پلو گرم پخته كه از ديگ تهى خارج سازد و مرغ در حال تخم‌گذاردن كه از ميان تخم‌مرغ درآورد و غيره .\r\n","page_name":" 288 ","page_number":288},
  {"content":"\r\n\r\nاز قبيل امرا و وزرا و شاهزادگان و تجار و سرمايه‌داران بزرگ را جذب ميكردند ، و بعضى كه داشتن رابطه با روحانيون و جنيان را مدعى بوده قبولى خواهندگان ارتباط با ايشان مىنمودند و برخى كه معرفى خود به داشتن تسخيرات ، از تسخير جن « 6 » و انس ، تا تسخير ماه و آفتاب و ستارگان ميكردند ، در تعريف كارهاى فوق تصور كه از اينان آمده تسخيركننده را مالك و فرمانده هر جاندار و بىجان مينمود !\r\nپس از اينها داراى گنجنامه‌ها و متصرف به كانها و معادن طلا و نقره و گنج‌ها و نهانىها كه معرفى به داشتن موكلين آنها ميشدند ، كيمياگران و سيميا و ليميا . . . دانانى كه هنوز و در زمان ترقيم اين رقوم دو خانه از آنها يكى خانه ( جهانبانى ) در گذر پاچنار ، و يكى خانهء ( تعاطى ) در ( كوچهء ارمنىها ) واقع در بازار حضرتى مشترى داشته خواهان ميكشيد .\r\nخانه‌هائى مانند قمارخانه كه هر كس ميتوانست صيدى بدام انداخته بدانجا بكشد ده يك و ده دوى از عوايد آن را صاحب ميگرديد و چه دولتمندان و صاحب سرمايه‌ها و اسم و رسم‌دارهائى كه بطمع دست يافتن ، در آن خانه‌ها هستشان نيست شده به گدائى افتاده مىافتادند . خانه‌هائى كه مناظرشان از اجتماع در آن از معلمين و متعلمين و كوره و دم و ( بته ) « 7 » و سنگ و مس و برگ و گل و ريشه و مواد و داروها و وسائل گوشه كنار آن مانند ( زيبق ) و ( كبريت ) و ( نوشادر ) و ( زرنيخ ) « 8 » در خواص عناصر چهارگانه‌ى آتش و آب و باد و\r\n\r\n\r\n","description":"","footnote":"\r\n( 6 ) . جنيان را بفرمان آوردن و شياطين را باطاعت آوردن و همچنين ديگر تسخيرات در نام خود به همين صورت .\r\n( 7 ) . وسيله‌اى گلدان مانند ، از گل نسوز جهت ذوب فلزات ، در اندازه‌هاى مختلف از قامت و جاگيرى نمك‌پاش كه به كار زرگرها مىآيد ، تا خمچه و خم مانندى كه مورد استفادهء ريخته‌گرها قرار ميگرفت .\r\n( 8 ) . اسامى چهارگانهء مواد كيمياگرى ، زيبق آن در معنى جيوه ، و كبريت آن بمعنى گوگرد و ياقوت احمر و زرسرخ و نوشادر و زرنيخ كه شناخته شده مىباشد و درخواستن مواد آن از طالب كه زيادتر از همه تكيه به روى كبريت در اسم دوم و سوم آن كه ياقوت و طلاى سرخ بود ميكردند .\r\n","page_name":" 289 ","page_number":289},
  {"content":"\r\n\r\nخاك و تعاريفشان هر تازه وارد را مشوق ورود . و سرسپارى به پير و مراد و شيخ آن مينمود و گنجنامه‌داران و تصورداران گنج و دفينه كه در خانقاه‌هاى دستهء ماقبل سر تسليم و عبوديت به پير سپرده كه دريافتن و بدست آوردنشان مددشان دهند ! مخصوصا كه از كيمياگران ( بوته ) ى يكيشان طلا ميداد ! و از گنج و گنجنامه‌داران دسته دوم يكيشان به سياه‌بندى و دروغ نشانه‌ى گنج و دفينه‌اش يافت شده بود ، بهمانگونه كه مفتول‌هاى طلاى دوانده در ساقه‌هاى علوفه‌هاى كيمياگران كه بنام ( اكسير ) در بوته‌ها سوزانده طلاهايشان ذوب شده ، هر از چندگاه از بوتهء يكى بيرون آمده به نظر ميرسيد !\r\nدراويش هفت خط همه فن‌حريف و جامعه‌شناس كه هر كه را از رگ خواب او وارد شده مسحور ميساختند و حمقا و چشم عقل كورشدگانى كه جهانخواران و دزدان دريائى و زمينى اين سوى و آنسوى جهان را كه بخاطر مثقالى طلا خروارها خون جارى ميكنند . و علما و دانشمندان فيزيك و شيمى جهان را كه سر به فلك الافلاك علوم رسانيده نديده گرفته ، وسيله‌ى رند قبا پاره‌اى ميخواسته به روى دست ايشان بلند شده ناشناخته ، نايافته‌هاى ايشان بدست آورند !\r\nبهر صورت روشن بود كه بدست آوردن چنان معلوماتى لازمه‌ى شاگردى و رياضت و سرسپردگى به عالم آن بوده ، كه علم عالم آن هم دانش ماوراء طبيعه ، عالمش نام مراد و مرشد و درويش داشته ، ملهم به الهامات غيب بوده باشد ، و مسلم بود كه رياضات و اطاعات و زحمات فراگيريشان هم مطابق اهميتشان كه مبتدى و متعلم آن ميخواست كليد در گنج‌هاى عالم بدست آورد با شاگردى و رياضت علم سوزن‌زنى و وصله به زيره‌ى كفش چسباندن فرق مينمود ! رياضاتى بس شاق ، از ورد و ذكر و دعا و چله‌نشينى و غير آن كه با آن ، هم استعداد شاگرد و هم قابليتش در رازدارى اسرار الاهى معلوم بشود و مقدمتا دستورات و تكاليف زير كه شاگرد و مريد بايد با آن امتحان بدهد .\r\nاول اطاعت محض و تسليم بلاشرط به مراد بهر تكليف و فرمان كه او را به انجامش مكلف و صدور فرمان نمايد ، اگر چه شاق‌ترين و منهى و مكروه‌ترين امور ، مانند واگذارى هستى و متعلقات و دزدى و حيزى و بدتر از آن بوده باشد ، بهمانگونه كه خضر نبى در مقام استادى و مرادى موسى را تكليف به شكستن و غرق كشتىاى در لنگرگاهى و تخريب ديوار خانهء كسى و كشتن بىگناهى مىكند « 9 » ، و از پائين‌تر از آنها كه شمس تبريزى ملاى روم را\r\n\r\n\r\n","description":"","footnote":"\r\n( 9 ) . در افسانه‌هاى انبياست كه چون موسى از خضر طلب روشن‌نمائى و ارشاد مىكند ، خضر شرط قبولى خود را پذيرش اطاعت از وى و لب فروبستن در كارهايش از چون و چرا مينمايد و موسى پذيرفته ، خضر به او دستور خراب كردن ديوار محصوره‌اى در جايى و شكستن كشتى و غرقش در جائى و قتل نوجوانى در جاى ديگر ميدهد كه چون به آخرين فرمان ميرسد موسى را ناخوش افتاده زبان نه به اعتراض و بلكه به سئوال ميگشايد كه خضر اول دلايل آن كه كشتى مال درمانده‌اى بوده اگر سوراخ نشده از كار نمىافتاده مهاجمى كه در راه بوده آن را مصادره ميكرد ، و محصوره از آن صغيرى بوده كه زير ديوار آن زر و ثروتى دفن شده اگر محصوره بود كسى آن را متصرف ميگرديد و دستور خراب كردنش به اين خاطر كه مخروبه و غير قابل استفاده مانده ، تا صغير كبير شده هنگام ساختن آن كه پىبردارى مىكند به دارائى خود برسد و كشتن نوجوان به اين جهت كه از او اولاد ناصالح به ثمر ميرسيد ، در حالى كه بجاى او خدا به والدينش فرزند صالح عطا نموده از او اخلاف صالح بوجود ميآيد و در پايان ميگويد قرار ما بر باز و گشادن و لب فروبستن بود و اكنون كه خلاف آن بظهور رسانيدى سدّ مرادى و مريدى شكسته ديگر مرا نخواهى ديد و با بيان ( هذا فراق بينى و بينك ) غايب مىشود .\r\n","page_name":" 290 ","page_number":290},
  {"content":"\r\n\r\nتكليف به رفتن و خريدن شراب ، به صورت آشكار از ارمنى و شيشه‌ى آن را بطور علن بر سر دست گرفتن و آوردن « 10 » و نزديك به قرن حاضر صفى عليشاه كه شاهزاده ظهير الدوله را مكلف به پوشيدن پيراهن درويشى و بدست گرفتن كشكول گدائى و پرسه‌ى دريوزه به گرد كوچه و بازار « 11 » و ديگر مرشدان كه مريدان و ( كوچك ابدال ) هايشان را عموما جهت خود وادار به گدائى ميكنند و بالاتر از اين كه بايد فرامين مرشد را بدون پرس و جوى و چرا و چون و كراهت و روترش كردن و چين به ابروان انداختن و حتى اندك نارضائى و اختلاف انجام بدهند . ديگر زيرنظر و تحت فرمان مرشد بودن كه هيچ امر از امور را بدون اجازه و رخصت او اقدام ننمايد ، اگرچه تحصيل معاش و همبسترى با حلال خود باشد ، و ديگر پنهان نداشتن هيچ آشكار و نهان ، اگرچه بىاهميت‌ترين ، تا مهم و محرمانه‌ترين و هيچ سرى از اسرار و رازى از رموز خود و منتسبان و آنچه كه در خاطر و ذهن از گذشته و آينده و هر انديشه كه در قصه و نقشه‌ى اجرا و انجام داشته باشد و بسا وظايف و تكاليف ديگر كه\r\n\r\n\r\n","description":"","footnote":"\r\n( 10 ) . تكليفى كه شمس به جلال الدين نموده و مولانا تخلف ورزيده شراب را در زير عبا پنهان مينمايد و تنه به آن خورده ، شيشه شكسته بوى شراب باعث رسوائى گرديده ، كه شمس رسيده ، با دخالت باطن بوى شراب را تبديل به سركه نموده غائله كوتاه مىكند و او نيز به همين خاطر روى از او گردانده ترك وى و شهر و ديار او مىكند .\r\n( 11 ) . صفى عليشاه كه شاهزاده ظهير الدوله را در شباب سنين بين هفده و هيجده و پرجلوه‌ترين چهره كه اضعاف و مضاعف زيبائى خدادادى او بوده به پرسه‌ى گدائى ميفرستد و از احوالش آمده كه در روز اول پرسه‌اش كه در بازار بزرگ بوده شروع به خواندن مىكند تا نرسيده به چهار سوق كوچك سه مرتبه كشكولش كه پر از مسكوك زرد و سفيد بوده تخليه مىشود .\r\n","page_name":" 291 ","page_number":291},
  {"content":"\r\n\r\nمريد را چشم و گوش و زبان بسته و پا و دست در غل و قيد در اختيار مراد بگذارد . تكاليف و وظايفى كه اولين و دومين آن رافع حاجات و برآورنده‌ى مقاصد مرشد بوده با آن بزرگى و كامروائى داشته باشد و سومين آن كه نهان نداشتن اسرار باشد همان كه بخاطرش دولت‌ها و اجانب و سفارتخانه‌ها سرمايه‌گذارى نموده ، از كم و كيف واقعات و زير و بم پوشيده‌ها و آيند و روندگان به خانقاه كسب اطلاع بكنند .\r\nاز آن سو براى اغفال و دلخوشى و اطمينان مريد اين تكاليف كه براى مراد يعنى خود معلوم بكند ، مانند رازدارى . پرده‌پوشى . نگريستن استطاعت مالى و بدنى مريد در رياضات و خواستن‌ها و اجراى فرامين . حفظ حرمت و آبروى مريد . طمع به مال و خدمت مريد نداشتن .\r\nمعايب او در حضور ديگران به زبان نياوردن . تنبيه و تذكرات به وى به صورت كنايه و تمثيل و مثل ، نه بطور مستقيم نمودن و دادن و امثال اينها ، كه اگر براى مريد دوست و محرم و همدل و همراز و مدد و راهنما و دستگيرى باشد همان مرشد و مراد باشد و هيچ كس ديگر ، اضافه بر آن كه كسب فيوضات دنيوى و اخروى ذيقيمتى كه از هيچ منبع ديگر نميتواند بنمايد آورده از او تحصيل مىكند !\r\nهمچنين كلمات دو سه پهلو ، به مهار كردن و در اختيار داشتن مريد و منحرف نمودن فكر وى از سوءظن و بدگمانى و جلوگيرى از هر گونه فضولى دربارهء مراد كه جزو شرايط سالك ، يعنى رهرو شاگرد و مريد معلوم شده بود . منحرف نشدن از جادهء اسلام و شرع . با طهارت و وضو بودن دائم « كه تور و حلقه‌ى دام از همين دو تكليف كه قدسيّت و رو بجانب اسلام و شريعت داشته جلب اطمينان مينمود پهن و گشوده ميگرديد ! »\r\nكناره‌جوئى از هر گونه كار و شغل و عمل و اين كه خلوت اختيار نموده ذاكر حق بوده زبان جز از ذكر حق بند بكند . ؛ « يكى در نظر اصلى خود نابودى و مبطل و بىسود و خاصيت شدن و ديگر گاو عصّار بودن از خانقاه به خانه و از خانه به خانقاه و اين كه مبادا مكانى مفيد ديده ، سخنى هشياركننده شنيده ، پا از انقياد سست بكند » .\r\nاجتناب از اكل و شرب و لباس مشتبه داشتن .\r\nاعتدال در زندگى و پوشاك و خورد و خوراك . روزه‌دارى اكثر اوقات و قبول گرسنگى ؛ « در خاصيت تحليل قواى جسمانى و فكر و شعور و مستعد وهم و خيالات بيهوده\r\n\r\n","description":"","footnote":"","page_name":" 292 ","page_number":292},
  {"content":"\r\n\r\nشدن » .\r\nدر حضرت الاه جز اظهار عجز و مسكنت نداشتن . اخلاق ذميمه با رياضات شاقه از خود دور كردن . خدا را به عذاب عاصيان و رحمت به نيكان امر و نهى ننمودن . مكتوم داشتن اسرار الاهى اگر درى از درهاى اسرار و رحمت او بطرفش باز بشود . در شنيدن و گفتن كلام حق آن را از گوش و زبان خداوند نه از طرف خود دانستن . خدا و رسول را آگاه بر ظاهر و باطن خود دانستن . قرب و منزلت خود بالاتر از ديگر بندگان خدا ندانستن .\r\nبمبارزه‌ى دايم با نفس و انديشه‌ى نفى و اثبات وجود پروردگار بودن ؛ « در فايدهء گمگشتگى و پريشان فكرى و نايافتگى و از دنيا و عقبى محروم و به دور ماندن ! » .\r\nرابطه‌ى قلبى با پير و مراد داشتن ؛ « لبّ لباب مقصود و صغرا كبراها و مقدمه‌چينىها و به نعل و به ميخ زدن‌هاى مزورانه در تحميل خود ، با تكميل آن به جملات زير » مقدم داشتن وجود شيخ بر تمام امور . مداومت خدمت پير داشتن و خدمت او از واجبات دانستن و از منفور و مكروه او اعتقاد نگرداندن . در تهذيب و ادب ، كسى را كاملتر از پير و مراد خود ندانستن .\r\nامور ناشايست و خوب و بد پير را همه بنا به مصلحت و سراسر بجا و سزاوار دانستن و زبان به اعتراض او ، هرچند در دل نگشودن و آن را از طرفش بر امتحان خود ديدن .\r\nدر هيچ امرى از امور دنيوى و اخروى ، تا حد خوردن و خفتن و نماز و روزه و تلاوت و افطار بىاجازهء شيخ اقدام نكردن ! بر هرچه پير رغبت كند رغبت و از هرچه كراهت كند آن را مكروه دانستن و ترك آن نمودن . هيچ سرّ از اسرار خود از او نپوشيدن و از هيچ اتفاق و واقعه ، چه خوب و چه بد و آشكار و نهان پير را بىاطلاع نگذاردن . با پير سخن به صوت بلند نگفتن . در سخن گفتن با پير رغبت و حوصلهء پير معلوم كردن . پنهان داشتن آنچه پير نهان داشتن آن بخواهد و افشا نمودن آنچه پير افشاى آن بخواهد .\r\nدر اين صورت مرشد و پير و شيخ و مراد بود كه همه كارهء مريد بوده ، پس از خدا بايد از او اطاعت داشته ، بلكه تكاليف دين و فرامين خداوند را هم آنجا كه ميگويد : در هيچ امرى از امور دنيوى و اخروى ، تا حد خوردن و خفتن و نماز و روزه و تلاوت و افطار بىاجازهء شيخ اقدام نكردن ، بايد از او اجازه داشته باشد ! يعنى اين كه مريد همه چيز خود بايد تسليم مراد نموده بدون آن كه حتى اجازه‌ى بلند كردن صداى خود داشته باشد و شاگردى كه همه خوب و بد و سرّ و علن و نهان و آشكار خود با استاد در ميان داشته بىآن كه حق كمترين تعرض به\r\n\r\n","description":"","footnote":"","page_name":" 293 ","page_number":293},
  {"content":"\r\n\r\nبزرگترين خلاف و نابهنجارترين گفتار و كردار او داشته ، در صورت انديشهء تعرض هم آن را بخاطر امتحان خويش فكر بكند كه با آن ميخواسته مرتبه‌اى اخلاص و قبولى او را نسبت به خود آزمايش بكند ، و نيز مرادى كه از زير و بم كارهاى مريد واقف و بتواند ورود و حضور در سرائر و ضماير او داشته مريدى كه اختيار كمترين تحقيق و تجسس در احوال مراد نداشته باشد ! درويشىاى كه در برابرش بايد گفت زهى از خودراضيان و خودمختاران و يكه‌تازان خفه شو ، كور شو ، گورشو گويان و كسى جز خود داخل آدم حساب نكنان واحد الفرمانان مستبد !\r\nمراكز سوء استفاده و انحراف فكر در به كنار افكندن از واقعيات و هر گونه فكر و فعاليت و سر در لاك ايهام و خيالات فاسده بردن كه در هر گوشه و كنار داير و گردانندگانشان به انواع حيل و سخنان خوشايند بىفايده و شگرد و مطالب و نظرات جداى از ديگرى به جلب مريد ميپرداختند . مراكزى كه نه تهران ، بلكه كل مملكت را از شهر و ده و قريه و قصبه فرا گرفته ( آزنده ) « 12 » گى و تنبل‌سازى ميكردند ، به غير از متكديان و گدايان كشكول بدست كه به صور مختلف از معركه‌گير و درويش و قلندر و فال‌بين و ساحر و مارگير كه به كسوت درويشان درآمده ، سواى هر مفتخور و جيب‌كن و صاحب توقع و مضطر و پريشان و بيكاره و سرگشته و خاطى و جانى و فرارى و در بدر كه لباس دراويش پوشيده ، شولابكول افكنده ، با صورت‌سازى و احوال و حركات ، مشحون به انواع ملاهى و مناهى و عادات و رذايل و پليدىهاى قلندرى بمناسبت تشخيص از آراسته‌ترين وجهه‌ها ، از تاج « 13 » و ردا و شال و ريش و رشمه « 14 » و كشكول و منتشا ، « 15 » تا مهيب‌ترين هيئت‌ها و ريخت و قيافه‌ها ( دم ) درويشى گرفته ، هر راه گم كرده و بيچاره شده كه به صولت درويشان درآمده ، ( هو حق ) كنان گرد كوچه و بازار به اخاذى از مردم ميپرداختند ، در آن كثرت و حدّت و سماجت و دريدگى كه حقوقشان نزد مردم از تكاليف درآمده ، كاسب كه بايد چيزى روزانه برايشان كنار نهاده ، خانه‌دار جنسينه و نقدينه برايشان دم دست بگذارد ، ساكن و راهگذر كه حقشان در\r\n\r\n\r\n","description":"","footnote":"\r\n( 12 ) . جيب‌كن ، اخاذ ، كننده .\r\n( 13 ) . كلاه درويشى .\r\n( 14 ) . شالى كه از دو لبه‌اش رشته‌ها آويخته بكمر ميبستند .\r\n( 15 ) . چوب سخت سياه گره‌دار .\r\n","page_name":" 294 ","page_number":294},
  {"content":"\r\n\r\nجيب داشته محرومشان ننمايد ، زارع و كشاورز كه سهمشان از خشك و تر محصول خود منظور نموده ، تا آنجا كه در نشاندن درخت و افشاندن دانه ، جداى از مال خدا و مال رسول و مال آخوند و مال سيد و گدا و مستحق اصله‌ها و مشت‌هاى بذورى كه براى درويش نشانيده بيفشاند ، و هنوز به غير از دولتمندان و آبروداران و صاحبان مناصب و اسم و رسم كه حق درويش را مقدم بر تمام مخارج خود پذيرفته ، چه به غير آن شرف و حيثيتش بباد رفته ، پشت در خانه‌اش خيمه برافراشته ، كاه دود راه انداخته ، بوق بصدا درآورده ، بانگ و خروش و نفرين ( حق ذليلش بكن ) . ( حق به زمين گرمش بزن ) . ( حق خانمانش بباد بده ) برميآوردند و با ديگر جملات تكان دهنده ، مثل : حق ! خودش فنا - حق ! روزگارش سياه - حق ! دردش بىدوا - حق ! نصيبش مرگ مفاجا - حق ! خودش عليل - حق ! عزيزش ذليل - حق ! مالش دريغ - حق ! گردنش به تيغ - حق ! بچه‌هايش بىپدر - حق ! زن و بچه‌اش در بدر - حق فنا فى اللاه ، حق فنا فى اللاه و بدتر از اينها كه ذكر ساخته ، با جمع و چند و چند تن شدن و حلقه زدن بدور خرمن كاه دود و حق حق زدن زندگىاش سياه ميكردند ، و نه يك روز و دو روز و بلكه تا وقتى كامروا بشوند ، اضافه بر اين كه با هر روز معطلى طلب و ادعايشان زيادتر شده بطور تصاعدى بالا ميگرفت و در همه مدت توقف هم كه بايد خورد و خوراكشان از طرف صاحبخانه بنحو شايسته تأمين بشود ، در آن پرروئى و سماجت و بىپروائى كه حتى ميتوانستند سد راه عبور هر عبوركننده در هر قدرت و مقام نموده ، دهنه افسار و اسب شاه و وزير گرفته طلب حق بكنند ، و جهال و حمقا هم كه حق بجانب و پر به پرشان داده ، در اين نظر كه درويش ( گل مولا ) و غلام و مداح على بوده ، حرمتش واجب و نفسش در محروم نمودن ؛ ذلت و پريشانى ميآورد امتناع‌كننده را وادار به تسليم ميساختند ، تا آنجا كه گاهى با شتر و قاطر و الاغ و حمال بسراغ طلب خود آمده ، بهمانگونه كه براى دريافت خود بگونهء سادات در سر خرمن‌ها بسراغ روستائيان ميرفتند .\r\n\r\nو اما فلسفه‌هاى خانقاهيان\r\nاول تعاليم خود درويشى از وصول به حق ، در دروس ( شريعت ) و ( طريقت ) ، تا ( به حقيقت ) و ( جذبه ) و ( كشف و شهود ) و ( عين العين ) و ( حق العين ) و ( وصول ) برسند ، كه جداى از اين مقال بوده از شرحشان خوددارى مىشود ، تنها در اين عجيبه كه ظاهر نبود چه رمزى در آن\r\n\r\n","description":"","footnote":"","page_name":" 295 ","page_number":295},
  {"content":"\r\n\r\nفراموشخانه‌ها نهفته و چه سحرى در بيان گويندگان آن كتم شده بود كه در چند جلسه تازه وارد را جذب در حد خود گمكردگى و اعتكاف مينمود و بعضى را كه نه ادانى و عوام ، بلكه اعالى امثال زورمندان و سياست‌مداران و صاحبان مدارج عاليه سرسپار و مطيع فرمان ميشدند ! در بناى فلسفه‌هائى از اين قرار ، كه يكى ارائه‌ى جبر مطلق نموده ، بر اين عقيده كه خداوند خالق جميع اعمال از كفر و ايمان و اطاعت و عصيان بوده ، بىآن كه كسى را اجازه‌ى دخالت بر غير آن داده باشد ، به اين دليل كه اگر جز اين ميبود قادر مطلق نميتوانست باشد . و ديگرى بخلاف آن كه خداوند را جز امر ازلى در كار بندگان نبوده بقيه امور به صورت آزمايش در اختيار بندگان گذارده شده . يكى را عقيده خلاف آن دو كه خداوند بندگان را در كارها ، نه مختار و نه مجبور مطلق قرار داده ، در حالى كه هم مختار و هم مجبور مقرر داشته ، چنانچه مرغ را يك پا بالا گرفتن اختيار و هر دو پا بالا گرفتن خارج از اختيار او مىباشد ، تا رابطه ميان خالق و مخلوق اتصال داشته باشد . آندگرى را جداى از اين هر سه كه اعمال خير را خواست خالق و امور شر را طينت مردم بداند ، بدليل آب و ظرف كه آب با همه پاكى در ظرف آلوده رنگ و طعم ميبازد . و آن يك را نظر بخلاف آن چهار كه بندگان در كوتاهى اعمال و سهل‌انگارى طاعات مؤاخذه نخواهند شد كه خارج از استطاعت تكليف ننموده ، و لابد كه استطاعتشان در بندگى يارى نداشته بوده . آندگرى را عقيده بر اين كه رزق و حيات معلوم و مقسوم مىباشد كه هيچيك به جد و جهد و كراهت و منع كم و زياد نميگردد ، بدليل آن كه هيچ موجود به دلخواه خود وجود و عدم نميپذيرد ، و صدها افكار و عقايد ضد و نقيض كه نه به كار نان و نه به كار جان آمده ، تنها آن كه سرى گرم و دلى مشغول داشته افيون به چرت رفتن و كشتن وقت و فكر درست و جلوگير هر گونه جديات و واقعيات بشود .\r\n\r\nدراويش حقيقى\r\nاما از آنجا كه عالم بدون حجت نبايد بوده ، هر نور را ظلمتى و هر ظلمت را نورى كنار مىزند ، در مقابلشان دراويش واقعى بىنظر و صوفيان صافى ضمير نيك سيرتى كه با پاكى روان و نزهت بيان و خدمت به رايگان چنان كه مأمور و مكلف شده‌اند راهنمائى و عقده‌گشائى ميكردند .\r\nمعدودى در سلك ديگران ، بدون هيچگونه كبكبه و ظاهرسازى و نام و نشان . بىتاج و\r\n\r\n","description":"","footnote":"","page_name":" 296 ","page_number":296},
  {"content":"\r\n\r\nردا و پوست تخت و خرقه و خانقاه و دست و پابوس و نگهبان آستان ، كاسب و نان‌خور از طريق بازوان . افتاده و آزاده . خادم و هادى مردم بىتوقع مزد و منت . وارسته از هر مذهب و آئين و عقيده جز از راه حقيقت و شريعت . آكنده از جهانى معرفت ، همراه اقرار به جهل . نه ( بسطى ) داشتند و نه ( قبضى ) و نه ( حزن ) ى و نه ( سرور ) ى ، نه ( تفرقه ) نه ( جمعيت ) ى ، نه ( تجلّى ) ، نه ( استتارى ) ى ، نه ( وجد ) ى ، نه ( سماع ) ى ، نه ( سكر ) ى ، نه ( ذوق ) ى ، نه ( شهود ) ى و نه ( تجريد ) ى ، بلكه حالتى در مجموع اين حالات ، يعنى نه خودى ميديدند و نه غيرى ، نه آشنائى ميشناختند نه بيگانه‌اى ، نه خوبى ميدانستند و نه بدى و نه زشتى و نه زيبائى ، نه خوشى ، نه ناخوشى ، بلكه نگرششان همه واجب الوجودى بود كه هر ديدنى و هر ناديدنى و عين و باطنى را در وجود او ميديدند و لاغير و جز آن همه را فضولى ميدانستند .\r\n( ندانم كه ناخوش كدامست يا خوش - خوش آنست بر ما خدا ميپسندد ) سرلوحه افكار و آئينه احوالشان بود كه از هيچ پسند و ناپسند بشاشت و كراهت نداشته ، حقارت و كوچكيشان در نزد خلق و خدا تا آن حد كه شرم از عرض وجود ميكردند .\r\nشغلى داشتند و كارى تا نان از عمل خويش خورده ( منت از حاتم طائى ) نبرده باشند و تحفه و تقديمى و هديه و پيشكش قبول نميكردند تا بنده‌ى دهنده نشده باشند . خود را مرشد و مراد و پير و دستگير و بزرگتر و برتر از ديگران نميدانستند تا مسئوليت نداشته باشند و كسى را بنام سرسپرده و شاگرد و مريد نميپذيرفتند تا كبر و منى در وجودشان راه ننمايد . چون چيزى از ايشان ميپرسيدند اگر ميدانستند پاسخ گفته اگر نميدانستند لب فرو بسته اقرار بنادانى ميكردند ، و چون راهى نموده هدايتى ميكردند انتظار سپاس و قبول و اقبال نميداشتند . چون بر كسى چشم طمع نداشتند با همان نظر بر فقير مينگريستند كه بر غنى نگاه ميكردند و چون همگان را بندهء يك خالق ميدانستند همان احترام را بر بىدستگاه مينهادند كه بر صاحب جاه ميگذاشتند . در هيچ ناصواب بر هيچكس خطا نميگرفتند ، از آنجا كه بشر را جايز الخطا ميدانستند و در قرب و بندگى و اطاعت همه را بر خويش برتر پذيرفته كه باطن‌شناس را فقط خدا ميديدند . از دستوراتشان اينكه زبان خود از مردم چنان بايد حفظ نمود كه مال‌دار مال خود حفظ مىكند و ايمان را بايد چنان پوشيده داشت كه دزد ، خويشتن را از پاسبان مستور ميدارد . از كلماتشان اينكه آسايش در گمنامى و صحت در بيگناهى و راحت در ترك آمال و آزادى در قطع اميد از مردم مىباشد . و همچنين اين عقيده كه عزت و شرف\r\n\r\n","description":"","footnote":"","page_name":" 297 ","page_number":297},
  {"content":"\r\n\r\nزندگى براى اعانت مردم و آبرو و احترام براى گره‌گشائى از كار درماندگان مىباشد .\r\nبىادعا بودند چون خود را مدعى نميدانستند ، و پيش سلام بودند چون خويش را حقيرتر از دگران ميپنداشتند . به مضيف كسى نرفته بلكه به همان نان و پنير خود ضيافت ميدادند . عيادت بيماران ميكردند . نان خود خورده زحمت ديگران ميبردند . آشفتگىها را گرفته جمعيت داده ، غمها و پريشانىها را دريافته آسايش و سرور و نشاط ميبخشيدند .\r\nرويشان مثل در سر ايشان گشوده و خاطرشان چون سفره‌ى بىرياى طعامشان به روى خودى و بيگانه گسترده ، وجودشان وقف عام كه هر دردمند ميتوانست بسويشان التجا آورد و هر گرفتار تمناى استخلاص و هر دردمند طلب درمان نمايد . و از كلماتشان اينها كه چون يكى شكايت از بيمارى و مرض مينمايد جوابش اين مىشود كه كدام كمال است كه نقصان نپذيرد و چون از مرگ عزيز سئوال ميكنند ميگويد اين چنان است كه كسى بر بالين طفل خستهء خود كه از زحمات و مشقات كار آسوده خفته است شيون و زارى نمايد ، و چون از تلف مال افسوس ميخورند ميگويد اين براى وقتى است كه بداند هنگام مرگ مال را همراه مينمايد و در آن جهان نيز بكارش ميآيد و چون چنين نيست و كم و زياد بايد گذاشت و گذشت چنين پندارد كه هنگام رحيل رسيده بايد دست از همه دار و ندار تهى گرداند . و چون از پيرى و بىمهرى اولاد و عيال شكوه ميكنند ميگويد امرى است طبيعى كه تا درخت بارآور و مفيد باشد بگردش برميآيند و چون خشك و از حيّز انتفاع خارج شود ، بريده هيمه‌اش كرده بسوزانند . و چون بر مقام از دست رفته غصه خورند ميگويد در اين باره بايد به تقدم امور انديشه رود كه اين خانه را پيش از اين كه صاحب بوده و پس از آن كرا ، همچنين هر مورد تعلق را كه جلوتر متعلق به چه شخص و پس از اين از آن چه كسى باشد ؟ تا مقام و منصب و حشمت و جاه و جلال كه جز قبائى عاريت نميباشد . و چون از نيستى و مرگ و فنا شكوه رود گويد ترسندگان از مرگ را چنان است كه گويند ايستادن آسوده‌تر از نشستن و نشستن راحت‌تر از خفتن مىباشد ، و چون دربارهء محبّان دنيا كه جان بر سر مال و منال مينهند سخن ميرود گويد مثل اينان مثل آن كسى است كه زرى داشته باشد و هنگام خفتن آن را به زير سر نهاده بخسبد كه معنى آن جز اين نباشد كه سر خود بفداى آن نهاده باشد كه دزد اول سر را بريده سپس زر برميدارد و در حل مشكلات و روآوردهاى ناگوار چون سخن كنند ميگويد مشكلات بر دو نوع مىباشد كه يا از توقعات و خواست‌ها ، مانند خواستن وجود و تمناى\r\n\r\n","description":"","footnote":"","page_name":" 298 ","page_number":298},
  {"content":"\r\n\r\nوصال و درخواست مال و مقام و امثال آن باشد كه با نخواستن و مشت بر تمنا و هوس زدن از ميان برداشته مىشود و يا از نزولات آسمانى و عوامل خارج از اختيار مىباشد كه بىاختيار را اختيار نميباشد . و همچنين چون روزى يكى شكوه از نداشتن فرزند مىكند ميگويد اگر بتواند ضمانت كند كه اگر به او فرزندى عطا شود آن فرزند در دنيا بآسايش و رفاه خواهد گذرانيد و چون فوت شود معذب به عذاب نميباشد او نيز به روى ضمانت رسيدن به فرزند مىكند . و از روشن‌بينى و نيك‌انديشى يكى از آنان كه « مجاز بر ذكر نامش نميباشم » و از شغل خياطت امر معاش مىكند .\r\nاينكه چون كسى بطلب علم كيميا از او نظرخواهى مىكند ، ميگويد آيا خود ديده كه كسى مس در بوته ريخته طلا بيرون آورد ، و چون جواب ميشنود كه نديده اما بسيار شنيده است ميگويد پس با چند جمله‌ى واهى عمر و مايه تلف كردن شرط عقل سليم نميباشد و ماكوى چرخ خود نشانش داده كه سه برابر وزنش به طلا ، پول بخاطرش داده ، كيميا يافتن ساختن اشياء مثل آن يعنى فرا گرفتن علوم چنين مىباشد . و چون دوستى از عمل دولتى و قرب سلطانى از او سئوال مىكند ؛ ميگويد : بدا شربتى كه بگلو بجهد و بدا غذائى كه در معده بماند و نگذرد و بدا تا زنده‌اى كه اسبش بسر درآيد و بدا راهى كه به بن‌بست منتهى گردد و بدا ارتفاعى كه به پرتگاه برسد و بداتنى كه دچار تب و بدا سكونت شهرى كه ناامن بوده باشد .\r\nپس ، دسته‌اى پير و مرادها و قطب و مراد و دستگير و راهنماهائى از دسته اول كه همه چيز مريد ، حتى اختيار خواب و خوراك و توسل و توجه به خدا از او گرفته مشتى ترّهات به او داده ، در گمرهى و سرگشتگىاش افكنده ، اندكى مرشدهاى بىادعائى كه همه چيز داده بدون آن كه كمترين خواهش و تمنا از رجوع‌كننده داشته باشند ، و باز پير و مرادهاى دستهء اول كه چكيده‌ترين و فيلسوفانه‌ترين سخنانشان كلمات كهنه‌ى لاينحل سردرگمى در تعداد خدا كه يكى بوده ، ده و بيست نبوده و اين كه بنده را مختار يا مجبور خلق كرده ، اعمال نيك و بد افراد به خواست خدا و يا بخواست خودشان بوده و امثال اين كه شنونده را نه به كار معاش و نه به كار معاد آمده ، چون شتر عصّار عمرى در حصار بىخبرى و چشم مشاعر بستگى به دور خود چرخانده ، بدون آن كه قدمى از آن به جلو ، يا به عقب نهاده ، ره فكر مفيد بگيرد . و دسته‌ى دوم طبيبان دردشناس و فرشتگان رحمتى كه بدون هيچگونه بزرگىنمائى و مزد و منت فرو\r\n\r\n","description":"","footnote":"","page_name":" 299 ","page_number":299},
  {"content":"\r\n\r\nنشان درد و بازكننده‌ى عقده‌ى معضل بوده ، با هر جمله پريشانى را مجتمع و گمگشته‌اى را هادى راه ميگشتند و از آنجا كه قصدشان جز قربت نبود ، نبود سخنى از ايشان كه نقش ضمير نگشته شنونده وسائل را سود به جوانب نداده بكام نشود ، از جمله خود اين راقم سطور كه چون به هيجان جوانى خود در منجلاب گير و دار ماديات نگريسته پناهنده شدم ، با يك بيت كه :\r\n مكن كارى كه بر پا سنگت آيد * جهان با اين فراخى تنگت آيد \r\nبسى درهاى راحت و معرفت برويم گشود كه يكى از آن جمله خوددارى از زياده‌طلبى ، كه مايهء تمام تنگ شدن جهان براى آدميان مىباشد بود كه چه فراغت‌ها و منافع از آن ديده نصيب دريافتم .\r\n\r\nدنباله‌ى بازارها\r\n\r\nبازار چهارسو كوچك\r\nبازارى غربى شرقى نيز كه هنوز برجاست از چهارسو كوچك امتداد ميگرفت كه به مسجد سيد عزيز الله و چهارسو بزرگ ( در تلاقى بازار مسگرها و مسجد جامع ) و بعد از آن به ( چهار بازار ) و ( سه راه كوچه غريبان ) و ( سه راه بازار آهنگرها ) و از ( سه راه چهل تن ) گذشته به ( سه راه پالان‌دوزها ) و ( بازار سيد اسماعيل ) و ( ميدان كاه‌فروشها ) ميرسيد .\r\nدر اين بازار كاروانسراهاى بزرگ نيز بود كه در هر يك اهالى يك شهرستان و تجار و كسبه يك شغل جمع ميشدند امثال سراهاى ( قزوينىها و سراى خوانسارىها كه در اولى حبوبات و بار و بنشن و در دومى داروجات ايرانى و گزانگبين و گز خوانسارى و مثل آن به فروش ميرسيد . اين بازار با پيچ و خمها و دكاكين كم ارتفاع يك طبقه و سقف كوتاه و هندسه‌اى نامنظم به پيش رفته بود و طرز ساختمان بىتناسب آن مىرساند كه هر تكه و هر يكى دو ، چند طاق آن توسط مالكى ساخته شده ، وسيله خرده مالك بنا گرديده ، مانند بازار امين الملك و دالان‌گبرها صاحب واحدى نداشته است و تنها محل متناسب با اسلوب آن چهارسو بزرگ بود كه با معمارى بهتر ساخته شده ، سقفى عرقچينى بر بالاى آن استوار و\r\n\r\n","description":"","footnote":"","page_name":" 300 ","page_number":300},
  {"content":"\r\n\r\nدهانهء بازار گلوبندك .\r\n\r\n","description":"","footnote":"","page_name":" 301 ","page_number":301},
  {"content":"\r\n\r\nبازارچهء زعفران‌باجى ( بازارچهء سعادت ) با اولين تيرهاى سيمانى برق با پايه‌اى در نقش شير و خورشيد . بازارچه‌اى كه خط واگن اسبى بين گار ماشين تا ميدان پاقاپق ( ميدان اعدام ) از آن گذر داده شده بود و زعفران باجى ، مالك بازارچه كه از مطرب‌هاى اندرون ناصر الدينشاه بود به اين عنوان كه رفت و آمد واگن باعث تكان دادن بازارچه و خرابى آن مىشود ، با توليد مزاحمت براى آن وسيلهء لشوش كه سنگ جلو راهش گذارده از خط خارجش مىكردند و ايجاد دردسرهاى ديگر مانع رفت و آمدش گرديده ، در نتيجه كه كمپانى را مجبور به جمع كردن خط آن گشته توانست روى حرف شاه و امضاى او حكم بكند !\r\n\r\n","description":"","footnote":"","page_name":" 302 ","page_number":302},
  {"content":"\r\n\r\nچهار معبر از چهار طرف آن گشوده ، چهار دكان در فاصلهء سوق‌هاى آن تعبيه ، با گچ‌برى و نقش و نگار زيبائى ، همراه گرزى كه ( گرز رستم ) اش ميگفتند و از گچ درست شده بود زير گلوئى ( گيلوئى ) طاق ، در طرف شرق آن جلب‌نظر مينمود .\r\n\r\nگرز رستم - ميخ طويله اقرار !\r\nگفته شد يكى از پيرايه‌هاى اين چهارسو گرز رستم بود كه در ضلع جنوب شرقى زير گنبد كار گذاشته شده بود ، و آن چيزى شبيه گرز از گچ ، بود با دسته‌اى چوبى كه توسط بنّاى ( گچ‌كار ) خوش‌ذوق چهارسو ساخته شده بود و ميگفتند گرز خود رستم است كه در اين چارسو گرو يك وعده نان سنگك رفته است ، يعنى رستم آن را پيش نانواى چهارسو گرو گذاشته نان گرفته و چون وسعش نرسيده آن را از گرو درآورد ، نانوا آن را براى عبرت غربا كه تهران چنين سرزمينى مىباشد حواس خود را جمع بكنند آن را زير طاق آويخته كه بعدها جاسازى شده است . اما عده‌اى ميگفتند آن را از طرف داروغه شهر ساخته‌اند تا به ياغيان و گردنكشان و طاغيان و عاصيان حالى كنند اگر ديو سفيد هم باشند شاخشان شكسته مىشود چنان كه پيش داروغه رستم گرزش را گذاشته فرار كرده است . و در ضلع جنوب غربى اين چهارسو نيز چند ميخ طويله « 16 » حلقه‌دار ديده ميشد كه در جرزها فرو نشسته بود و اينها را هم ميگفتند اسباب آزار و شكنجه داروغه‌ها بوده كه مردم را به آنها به سلّابه « 17 » ميكشيده‌اند .\r\nو اما حقيقت قضيه ؟ در اين اوقات كه اين مطالب در دهانها بود براى من بنده ، نگارنده‌ى كنجكاو كه كودكى بودم و هنوز اشباح نيمه‌جان داروغه‌ها و نوكر داروغه‌ها با البسهء مندرس داروغگى ، در رنگهاى سرخ تند و شال پهن به روى قبا و قمه ، خنجر ، قداره‌هاى غلاف رنگ و رو رفته و كلاههاى بلند نمدى ، پوستيشان كه نشان شير و خورشيد كه شير آن يك دست را بالا گرفته شمشيرى را با آن نگاه داشته يك پايش ميلنگيد ! بجلو آن چسبيده بود ، با سبيلهاى كلفت آويزانشان ، گاه بيگاه بنظرم ميآمد و همچنين نقل نقالها از رستم و زور و بازو و پهلوانىهاى او كه هر شب با پدر مستمع آن بوديم در گوشهايم بود ، لازم بود اكتفا\r\n\r\n\r\n","description":"","footnote":"\r\n( 16 ) . ميخ چهار نبش بلند ضخيم حلقه‌دار كه به زمين كوبيده افسار مركوب خود بر آن ميبستند .\r\n( 17 ) . چهار ميخ ، ميخ آويز .\r\n","page_name":" 303 ","page_number":303},
  {"content":"\r\n\r\nننموده مطالب را حلاجى بكنم .\r\nتا آنجا كه ميشنيدم رستم در زورمندى چنان بود كه سنگ آسيابى را به گردن پهلوانى ميانداخت و فيل و فيلبان را از جا كنده به يكطرف پرتاب مينمود و دم اسب پهلوانى را گرفته برجا ميخكوب ميكرد و قد و بالايش بقول فردوسى ( ز هفتاد ارَج نيست بالاش كم ) تا به هفتاد ارج كه هر ارجى بقولى دو وجب يعنى از سر انگشتان تا آرنج و بقولى اندازه دو دست گشوده كه يك ذرع و نيم مىباشد ميرسيد كه سر به سى چهل ذرع تا صد و بالاتر از آن ميزد ، كه همان وقت ميگفتم بر اينجاى پدر دروغگو و باور بكن ! و هر وعده غذايش چهار گورخر كباب كرده و يك تا دو جلد گاوميش شراب بود و صداى خرناسه خوابش تا فرسنگها وحوش و سباع را فرارى ميداد و يك ادرارش قشونى را از دشمن زير سيلاب فنا ميگرفت و چه و چه و چه كه از او ( طومار شده ) تعريف ميرسيد .\r\nپس چنين غول بىشاخ و دمى كه كله‌ى ( دشتبان ) ها بيكدگر كوفته ( فولاد زره ) هاى ديو را واژگونه آويخته ، ( اسفنديار ) ها به خون كشيده ، ( اشكبوس ) ها خاك مال كرده ، ( ديو سفيد ) ها بزنجير كشيده ، پسرى مانند سهراب را جگر دريده ، عمرى را با قلدرى و تجاوز و تعدى گذرانده ، به صغير و كبير رحم نكرده ، همشهريش آنطور تعريفش را كرده است ، اگر لشش هم افتاده بود عاجز نبوده پس نانواى مفنگىاى برآيد و نان به زور بىپول دريافت بكند و از جهت اخلاقى هم بوده و بطور ناگهانى نميتوانسته تا آن حد تغيير اخلاق و صفات داده كسى كه عمرى مفت برده ، نان گردن كلفتى و باج‌گيرى خورده ، پشيزى بابت چيزى نپرداخته است ، پاكيزه حال و نيكو خصال و حرام حلال‌شناس و مال خود ، مال ديگران‌دان بشود كه نه تنها سر نانوا را به ديوار نكوبيده همه نانهايش را يك لقمه نمايد بلكه گرز خود را گرو بگذارد ، پس بايد شق دوم بوده باشد .\r\nاگر چه بعضى هم ميگفتند از آنجا كه تهران خاكش دامنگير مىباشد و هر كس در آن پا گذارد كمتر روى وطن را ميبيند ، رستم هم در اينجا پابند شده ، تا پير شده پر و پوشالش ريخته ، خوابيده پارس ميكرده ! « 18 » گرزش همين وقت يعنى هنگام پيرى و پيسى بگرو رفته\r\n\r\n\r\n","description":"","footnote":"\r\n( 18 ) . بيگانه كه در رهگذر پيدا شود توله‌سگ‌ها كه حال و حوصله دارند وق‌وق ميكنند ( يعنى دزد ، دزد ) ميانسالهايشان كه كمتر از آنها دل و دماغ دارند ميگويند عوعو ( يعنى كوكو ) ، پيرهايشان كه حس و حركت از ايشان سلب شده است -\r\n","page_name":" 304 ","page_number":304},
  {"content":"\r\n\r\nاست و درباره دامنگيرى تهران هم داستانها ميسرودند و كسانى را شاهد ميآوردند و شعرهائى داشتند . منجمله اين شعر كه كاغذنويسها از قول مشتريان مينوشتند :\r\n دلم بس ناله‌هاى زير دارد * فلك بر گردنم زنجير دارد\r\nمگر ديدار ما روز قيامت * كه طهران خاك دامنگير دارد \r\nاما هيچكدام مورد قبول حقير نميافتاد ، مگر اينكه با تعريفهائى كه از داروغه‌ها ميكردند رستم از ستم داروغه‌هاى شهر و ولايت خودش پناه بتهران كه سواد اعظم بوده و احيانا دادى بدادرس ميرسيده و ، پيش امنيه باز ميرغضب ! بوده آورده ، ماندگار شده ، پير شده ، كارش ، به : چون پير شدى حافظ در فلانت را بگذار ، و آنجاها كشيده است !\r\n\r\nداروغه\r\nدر هر صورت چنان كه گفته شد ميخ طويله‌هاى حلقه‌دارى به جرزهاى طرف جنوب غرب چهارسو كوبيده شده بود كه ميگفتند با آن مردم را ( دو ساق ) « 19 » ميكرده‌اند و پدرم روزى مرا بدانجا برده منظره دو ساق و ( نسق ) « 20 » و داروغه و محل آن را برايم مجسم كرده چگونگيش را تعريف نمود .\r\nميگفت چهارسو بزرگ مركز داروغه شهر يعنى جاى داروغه‌ى بزرگ ( سر داروغه ) بود كه در آن بحكمرانى مينشست . در طرف جرزهاى نسق تخت داروغه قرار داشت كه خودش بالاى آن روى تشكچه نشسته تكيه به پشتى ميداد و فراشها و مأمورينش در اطرافش حلقه زده گوش بفرمان ميشدند .\r\nمعمولا داروغه‌گى مثل غالب مشاغل دولتى مانند ( نواقلى ) و ( گمرگ ) و ( ماليه ) خريد و فروش و به اجاره و قنترات ( كنترات ) درميآمد كه داروغه آن را يعنى نظم و نسق شهر را\r\n\r\n\r\n","description":"","footnote":"\r\nبراى اينكه خود را آسوده كنند ميگويند هف‌هف ( يعنى رفت ، رفت ) و دو مرتبه دراز ميكشند .\r\n( 19 ) . حبس ، توقيف ، بند ، زنجير ، عذاب ، شكنجه .\r\n( 20 ) . نظم و ترتيب اما در فهم عام : آزار ، اذيت ، اشكلك ( چوب لاى انگشتان گذاشتن ) ، صدمه .\r\n","page_name":" 305 ","page_number":305},
  {"content":"\r\n\r\nكنترات مينمود ! به اين معنى كه آزاد بود هرچه و از هر طريق كه تواند به اسم جرم و جريمه بدست آورده سهم دولت را پرداخته بقيه را بنفع خود ضبط بكند ، كه از همين پيش درآمد ميتوان پى برد كه چه ظلم و ظلامه‌اى ميتوانسته صورت پذيرد .\r\nكار فراشها و گزمه‌هاى داروغه آن بود كه مردم را دستگير كرده حضور بياورند و كار داروغه آن كه جرايم ايشان را از نقدى و تأديبى تعيين كرده ، صدور دستور بكند .\r\nمجرمين معمولا بقال و نانوا و قصاب و لبوئى و طواف و كسبه‌ى خرده‌پا بودند كه ميتوانستند توسرى بخورند و بعد از اين لش‌ها و گردن كلفت‌ها و يكه‌بزن‌ها و قمارخانه‌دارها و باج‌بگيرها و تلكه جمع‌كن‌هائى كه يوميه و مقرريشان نرسيده بود و پس از اينها كسبه‌ى پول‌دار و سرمايه‌دارهاى كم‌زور بىپشت و پارتى و فرزندان و كس و كارهاى آنها كه به بهانه‌هاى تجارى و سياسى و اخلاقى دستگير شده به چهارسو كشيده ميشدند .\r\nبه مجرد رسيدن ، اول چوب و فلك و مقدارى كتك ( غير قانونى ) بود كه زده ميشدند و بعد از آن پرس‌وجو و بعد از آن بوسيله ( دلال ) كه يكى از خود گزمه‌ها و فراشها ( در ظاهرى بصلاح و خيرخواه بود ) پيشنهاد پول و پيشكش به نسبت جرم و در پى آن اگر مورد قبول واقع نشده بود ( اجراى قرار ) ، باز از چوب و فلك و گوش و دماغ بريدن و گوش به ديوار كوبيدن و از ميخ طويله‌هاى مذكور واژگون آويختن و از فك بالا آويزان كردن و سنگ به تخم بستن و سنگ روى سينه نهادن و به چهار ميخ كشيدن « 21 » و ديگر و ديگر كارها كه تا زير آن اعمال مرده يا وجوه و شرايط پيشنهادى را قبول بكند ! كه غالبا هم طبق ضرب‌المثل معروف كه ( هم چوب را خورد و هم پياز را و هم جريمه را داد ) شامل همه آن احوال ميشدند .\r\nقلم جمله‌اى را دربارهء دستگيرى ( فرزندان و كس و كار ) ناقص گذاشت و گذشت كه لازمه تفسير مىباشد ؟ تا آنجا كه بخاطر خود نگارنده ميرسد و بسا خود ناظر آن بودم كه در مدرسه بچه بىپول‌ها را بجاى بچه پول‌دارها ميزدند و چشم زهره بچه اعيان‌ها را از بچه فقيرها ميگرفتند ، در كارهاى ديوانى و انتظامى نيز چنين بود كه اگر برادرى جرمى مرتكب شده بود كه گريخته بود ، يا ( آبى از او گرم نميشد ) « 22 » و چيزى نداشت كه دندان‌گير باشد برادر\r\n\r\n\r\n","description":"","footnote":"\r\n( 21 ) . مصلوب داشتن - كف دستها و كف پاها را به ديوار با ميخ كوبيدن .\r\n( 22 ) . آب گرم شدن به معناى سود بردن ، بهره‌مند شد . هيزم ترى كه شعله‌اى از آن برنخيزد .\r\n","page_name":" 306 ","page_number":306},
  {"content":"\r\n\r\nحاضر و چيزدار را بجاى آن ميگرفتند و پسر را بجاى پدر و پدر را بجاى پسر و مخصوصا درباره‌ى پدر و پسر كه اين عمل از قوانين غير قابل تغيير بود كه چون نظر به مال و دارائى كسى ميدوختند ، براى رسيدن به آن پسرش را دستگير ميكردند و اين لازمهء آن نبود كه جرمى مرتكب شده يا نشده باشد و چندانكه گرفتار شده بود خود جرمى بود كه بايد پدر ، او را بهر قيمت كه مطالبه شود مبرا كرده آزاد نمايد ، و درباره برادر بهمچنين كه با اندك اهمال هيچ چيز همه چيز شده چه بسا كه تا پاى دار برايشان جرم بالاى جرم زياد شده بود .\r\n\r\nديوان بلخ\r\nچون قوميت و مليت نميبايست فراموش بشود قوانين ديوان بلخ « 23 » هنوز اجرا ميگرديد كه درباره‌اش به نمونه ميگفتند : دزدى هنگام سرقت از ديوارى افتاده پايش ميشكند و شكايت بقاضى ميبرد و قاضى صاحب خانه را كه چرا بايد ديوارش را آنقدر بلند بسازد كه پاى دزد از آن افتاده بشكند به دادن يك چشم محكوم مىكند و صاحب خانه تقصير را به گردن بنّا كه آن را بلند ساخته مياندازد و بنا به گردن خشتمالى كه خشت‌هايش را كلفت ماليده و خشت مال به گردن نجار كه قالب خشت را بلند گرفته و نجار كه ميگويد او هر دو چشمش را لازم دارد ، اما شكارچىاى را ميشناسد كه هنگام شكار يك چشمش را بيشتر به كار نمياندازد و يك چشم شكارچى را بيرون ميآورند .\r\nهمچنين اين واقعه كه وقتى دزدى را دنبال ميكنند كه دزد جهت فرار از بامى به زير ميجهد كه پاى ديوار آن كسى خفته بوده بر شكم او افتاده باعث مرگش ميگردد و از ترس ، در خانه‌اى را بشتاب گشوده براى خفا داخل مىشود كه زن حامله‌اى پشت در بوده لنگه در محكم به شكمش خورده سقط حمل مىكند و فرارا ميگريخته كه خركى را ميبيند زمين خورده صاحبش براى برخيزاندن او از مردم يارى ميطلبد و براى صواب و اينكه شايد اين كار خير دستگير ديگر مشكلاتش شود بكمك شتافته دم خر را گرفته بلند بكند كه دم خر كنده مىشود و ديگر مدعيان رسيده دستگيرش كرده بحضور قاضى مىبرند ، اما چون به خانهء قاضى ، دزد زودتر از ديگران تا شايد التماس و تضرعى بقاضى نموده نظر او را جلب بكند سر زده داخل\r\n\r\n\r\n","description":"","footnote":"\r\n( 23 ) . قسمتى از خراسان قديم .\r\n","page_name":" 307 ","page_number":307},
  {"content":"\r\n\r\nاتاق وى مىشود كه او را با پسرى ميبيند ! و بازگشته در را چفت مىكند و چون قاضى فارغ شده ايشان را بحضور طلبيده استفسار مىكند مرد گرفتار ميگويد من همانم كه لحظاتى پيش هنگام نماز خدمت رسيده چون در حال ركوعتان يافتم مزاحم وقت نشده بيرون آمدم كه ديگران دنبالهء سخنش گرفته هر يك شكايات خود را در ميان مينهند و چون قاضى پرده‌پوشى دزد را مينگرد رأى به نفع دزد داده به صاحبخانه ميگويد تو با چه حق بايد مال خود را آنچنان در و دربندان كنى كه دزد مجبور به آنهمه اتلاف وقت و هول و هراس گشته ناگزير به فرار بشود و بايد فلان بابت غرامت تن‌لرزه به وى بپردازى و به صاحب كشته‌ى پاى ديوار كه چرا بايد پاى ديوار خفته باشد و در صورت خفتن چرا فرود آينده را مطلع نگرداند كه مبلغى نيز جهت او تعيين مىكند و جهت صاحب طفل سقط شده كه تا طفل به دنيا آمده به ثمر رسد بايد چقدر خرج زائيدن و در صورت نداشتن شير ، صرف دايه و مخارج لباس و خوراك و معلم و اگر پسر بوده زن و اگر دختر بوده جهاز او نمايد . در حالى كه صالح و طالح بودن آن را نيز نميتوانسته تضمين بكند كه در اين حالت از تمام آن گرفتارىها و مخارج خلاص شده بايد نيمى از آن را به دزد بپردازد كه چون نوبت به صاحب خر ميرسد و قاضى از او دربارهء چگونگى قطع دم خر سؤال مىكند ؟ ميگويد اصلا خر او از اول يعنى از شكم مادر دم نداشته است !\r\nهمچنين اين قضايا كه چون كسى مؤذنى را مينگرد كه ميگويد : بقول مردم شهر اشهد - ان محمد رسول الله و جوياى دليل مىشود معلوم مىكند از جهت ارزانتر بودن اجرت مؤذن جهود به خدمت گرفته‌اند ! و چون كسى را در مسجد ميبيند كه خيك شراب و قرآنى نهاده به قرآن به آن قسم سلامت و خالص بودن شراب را مىخورد ! و پرس و جو مىكند ميفهمد كه فروشنده تحصيلدار اوقاف مسجد بوده كه انگورستانى جزء ابوابجمعىاش بوده كه مىديده اگر انگورهاى آن را شراب كرده بفروشد عوايد بيشترى به موقوفه ميرسد آنها را شراب كرده و براى بهتر فروختن آن را در مسجد گذارده به قرآن قسم مىخورد ! و چون امام جماعت مسجد را مينگرد كه هنگام نماز يك پاى خود را بالا گرفته حالى مىشود كه هنگام آمدن به مسجد آن پايش نجس شده وقت نماز آن را بالا گرفته از بدن دور كرده است ! و وقتى قاضى شهر را ميبيند كه پسرى با وى درآميخته و تجسس مىكند ميفهمد پدر پسر هنگام مرگ به قاضى وصيت كرده ارث وى را پس از بلوغ به وى بسپارد و قاضى خواسته بالغ شدن نشدن او را به\r\n\r\n","description":"","footnote":"","page_name":" 308 ","page_number":308},
  {"content":"\r\n\r\nآزمايش درآورد !\r\nپس به همين حساب كه بلخ همسايهء بخارا و هر دو از سرزمين ايران و قوانين همه سرزمينش يكسان و بايد سنت و تاريخ و همه چيزش حفظ بشود هر صاحب ثروت و پولدار و كاسب و معتبر ميتوانست طبق روايت : خرج بيعار محل با كاسب محل عوض بيكار و بىپول مجرم شناخته شده ، مؤاخذه و جريمه بشود !\r\nروى اين حساب مردم شهر جز بر دو دسته تقسيم نميشدند ، يا طبقه پول‌دار حاكمهء قوى كه همه چيز مردم در اختيارشان ميبود و يا طبقه محكومهء ضعيف كه همه چيزشان در اختيار طبقه اول قرار ميگرفت و شق سومى وجود نداشت و به همين جهات هم بود كه در تمام شهر جز چند كاسب سرمايه‌دار و جز معدودى حجره و دكان پررونق كه آن‌ها هم باز منتسب به طبقه اول ميبودند ديده نميشد و براى مردم ارجح بود كه گدائى و سرتون خوابى و پشت دكان خوابى و گردوفروشى و لبوفروشى و طوافى و دوره‌گردى داشته باشند و خود را جلو چشم و سر زبان مأموران دولت نيندازند و ( نه لحاف و نه شپش ) سرلوحهء زندگانيشان باشد .\r\n\r\nسگ داروغه\r\n( كلب على داروغه ) داروغه‌اى بوده كه اضافه بر ملتزمين مشتى هم سگ نگاه ميداشته كه هم كمك شبهاى مأموران بوده مردم را ميگرفته‌اند و هم وسيله درآمد بيشتر داروغه‌خانه كه به اسم آنها از هر قصاب و نانوا و پزنده جيره دريافت ميكرده است و هم واى به حال كسى بوده كه صدمه‌اى به يكى از آنها زده بىاحترامىاى نمايد كه سگ داروغه مثل خود داروغه به حساب آمده ( اهانت بمأمور دولت حين انجام وظيفه ) محسوب شده ، بايد مالش مباح ، خونش حلال و ( ربّ و ربّش ) را ياد بكند . سگهائى كه تا اواخر هنوز خواب و آسايش را از مردم گرفته كسى جرأت تخطى به آنها نميبرد و سگهائى كه حتى اعيان و رجال از ترس آنها شب جرأت بيرون آمدن از خانه نميكردند و با ، ده‌ها نوكر و شاطر و يساول و قراول هنوز مورد هجوم آنها واقع ميشدند .\r\n\r\nبگير و ببند ؟ !\r\n( بگير و ببند ) لفظى آشنا و يكى ديگر از ابزاردست‌هاى داروغه‌ها بود كه تا ( حكومت\r\n\r\n","description":"","footnote":"","page_name":" 309 ","page_number":309},
  {"content":"\r\n\r\nنظامى ) هاى اوائل پهلوى نيز مردم آن را به كار ميبردند و آن سه شيپور از بعد از غروب تا سه ساعت از شب رفته براى فرستادن مردم بخانه‌ها بود كه هر يك ساعت يك بار كشيده ميشد ، به اين قرار كه ساعت اول مفهومش ( جمع كن ، جمع كن ، يا ورچين ورچين ) بود و شيپور دومش ( بدوبخانه ، بدوبخانه ) و شيپور سوم ( بگير و ببند ، بگير و ببند ) كه ديگر كسى نبايد در كوچه و بازار ديده شود و هر گاه هم كسى ديده ميشد گرفتار و توقيف ميگرديد .\r\nاين شيپورها و بگير و ببندها تقريبا در تمام حكومت قاجاريه برقرار بود كه از دو سه ساعت از شب گذشته كسى نبايد از خانه بيرن مانده اسباب ناراحتى خيال و مزاحم خواب و آسايش اهالى ( اندرون ) بوده باشد . ! تا بهم خوردن داروغه خانه و گزمه و شبگرد و تبديل آن به ( قراولخانه ) با قراولان نظامى و گشتىهاى سرباز كه از زمان محمد عليشاه باب شده تا بعد از كودتاى 1299 برقرار بود و از آنها نيز تعريفها ميرسيد .\r\n\r\nقراولخانه\r\nقراولخانه‌ها دكانهاى دو نبش هر كوچه و گذر بود كه متعلق به هر كس بود دولت محمد عليشاه گرفته مشتى سرباز در آن ريخته قراول خانه كرده بود . اين قراولخانه‌ها اسما جهت نظم شهر و رسما براى سركوبى مشروطه‌خواهان در چهار محلهء تهران برپا گشته بود ، اما عملا هر يك با بيست و چهار سرباز كه در دو نوبت كشيك ميدادند براى آزار و اذيت مردم كه هيچ چيز اهالى از دست آنها نميتوانست در امان بوده ، از مال تا ناموس مردم مورد تجاوزشان قرار ميگرفت و عصمت هر كس را اعم از پسر و دختر و زن و مرد در آن كشيده مورد تجاوز و تعدى قرار ميدادند ، حتى در روز روشن كه به هيچ چيز مردم ابقا نميكردند .\r\nكافى بود كه نام مشروطه‌خواه يا مخالف شاه بر او بسته او را بقراولخانه بكشانند و در آنجا ديگر خدا حاكم بود تا چه بلا بر سر گرفتار بياورند . مأموران اين قراولخانه‌ها سربازان ( سيلاخورى ) بودند كه در شبهاى فراغت يعنى ( غير كشيك ) مردم را لخت ميكردند و روزها طبق گوشت و ميوه بر سر گرفته ( نسيه‌فروشى ) « 24 » ميكردند و مواقع كشيك هم كه هر يك\r\n\r\n\r\n","description":"","footnote":"\r\n( 24 ) . سربازان دولتى تماما شغل‌هاى دومى نيز داشتند ، كه وسيلهء امر معاششان بود . از جمله گوشت و ميوه و نان كه دور دكانها مىآوردند و از آنجا كه كسى با نوكر دولت معامله نمىنمود براى جلب مشترى اجناس خود به نسيه مىفروختند .\r\n","page_name":" 310 ","page_number":310},
  {"content":"\r\n\r\nسلطان بىجقه‌اى بودند كه اختياردارى تمام ميكردند . نسيه‌فروشى آنها همچنين بود كه جنس را دو برابر نقد با قرار قسط و طول مدت ميفروختند . اما مواظب مشتريها بودند ، چندانكه پوست و آشغال ميوه از دكان يا خانه‌شان بيرون ريخته شده ، يا دود مطبخشان بلند ميگرديد حاضر شده طلب تمام وجه مينمودند و اگر تا به حال ترك و فارس بودند كه گفت و شنيدها را تركى فارسى ( بلغور ) كرده بودند از اين پس ترك ترك شده كلمه‌اى فارسى نميدانستند و فقط حرفشان اين بود كه ( ورمنه فوج گددى امامزاده حسنه ) يعنى زود باش پولم را بده كه فوجمان راهى شده به امامزاده حسن هم رسيده است و اينك كدام بدهكار بود كه جرأت نكول داشته باشد ، و تنبيه اين بدبگيرها طبق ضرب‌المثل ، سزاى جرم كافر تيغ ملحد . بد بده‌هائى بودند كه با نشانىهاى دروغ جنس گرفته متوارى ميشدند ، خريدارانى كه در هفت آسمان ستاره نداشته ، اگر آنها ( از ته ترك ) بودند اينها از ( بيخ عرب ) ميشدند . در هر صورت اگر در امر داروغه ميگفتند ( پيش داروغه باز ميرغضب ) اينجا بايد گفته ميشد ( پيش قراول باز داروغه ) « 25 » و قراولخانه‌هايشان كه هنوز در جوانى من در گوشه كنار كوچه محلات متروكه و مخروبه به چشم ميآمد و چنانچه گفته شد اهل سابقه از آنها خاطرات تكان‌دهنده‌اى داشتند . « 26 »\r\n\r\nلاف در غريبى . . .\r\nبازار جنوبى چهار سوق بزرگ كه به طرف ( هفت تن ) « 27 » و ( گذر لوطى صالح ) « 28 » ميپيوست تا آنجا كه طاق داشت مسگرها دكان داشتند و بيچاره دكاندارهائى مانند بقال و قهوه‌چى و همسايگان اين بازار كه از سحر تا مغرب بايد صداهاى ناهنجار چكش‌هاى آنها را كه حوالهء ورقهاى\r\n\r\n\r\n","description":"","footnote":"\r\n( 25 ) . نام ديگر اين قراولان ( سردم‌دار ) بود از آنجا كه سردم ، يعنى نبش سه‌راهىها و معابر حساس جا داشته به كشيك مىايستادند و همچنين ( دم ) يعنى نفس كه نفس مردم در اختيارشان بود كه ضرب‌المثل ( مثل سردمدارها مىماند ) از اين گروه اخذ شده است .\r\n( 26 ) . مثلى نيز از قراولخانه راجع به قمارخانه‌هاى بىحساب بود كه مىگفتند ( قمارخانه‌اش به قراولخانه مىماند ) يا ( اينجا قمارخانه است يا قراولخانه ) .\r\n( 27 ) . زيارتگاهى در شرق كوچه‌ى گذر لوطى صالح .\r\n( 28 ) . گذارى منشعب از جنوب چهار سوق بزرگ .\r\n","page_name":" 311 ","page_number":311},
  {"content":"\r\n\r\nمس شده به صورت ديگ و ( ديگور ) و طشت و لگن و آفتابه درميآمد تحمل نمايند و بازارى كه در آن صدا بصدا نميرسيد و ضرب‌المثل ( لاف در غريبى ، گوز در بازار مسگرها ) را بوجود آورده بود .\r\nمسگرها كليه ظروف و لوازم مسى را با دست درست ميكردند و وضع كارشان چنان بود كه ( قرصه ) هاى ضخيم مس را كه از ذوب قراضه مس‌ها بدست آمده بود به زير چكش گرفته ( ورق ) ميكردند و از آنها اشياء كوچكتر مثل بشقاب و ( دورى ) « 29 » و ( طاس ) « 30 » و ( مشربه ) « 31 » و ( كماجدان ) « 32 » و ( كفگير ) و ملاقه ( ملعقه ) و ( وسمه‌جوش ) « 33 » ميساختند ، مگر ديگ‌هاى بزرگ دو ، سه منه ، پنج منه « 34 » و ديگ‌هاى حلقه‌دار بزرگ ده پانزده ، بيست منه كه از ورق مس ميساختند ، ورق‌هائى در ابعاد 140 70 و 1 2 متر كه از روسيه و رومانى و آلمان ميآمد و از ساخته‌هايشان ديگهائى كه بعضى از بزرگى چنان كه بايد براى برخى از كارهاى آن درون ديگ ميرفتند « 35 » . حرفه‌اى در كار دست كه جز چكش و سندان و دست‌ابزار و\r\n\r\n\r\n","description":"","footnote":"\r\n( 29 ) . بشقابى لبه‌دار بزرگتر از معمول .\r\n( 30 ) . ظرفى با ته كوچك و شكمى بيرون آمده و دهانه‌اى گشاد با لب كنگره‌دار براى حمام كه زنها جلو خود مىگذاشتند .\r\n( 31 ) . ظرفى استوانه‌اى با يك دسته‌ى بلند با شكمى كمى فرو رفته و دهانه‌اى كنگره شده براى حمام كه با آن زنها آب به سر و تن بريزند .\r\n( 32 ) . ظرفى مانند ديگچه با لبه‌اى صاف و دو دسته در دو طرف و درى جذم و جفت دسته‌دار .\r\n( 33 ) . چيزى براى جوشاندن وسمه ( رنگى كه با آن موى ابروان سياه مىكردند ) شبيه طاس كوچك و پياله با صافىاى مانند آبكش و ملاقه كه پس از جوش آوردن صافى را در آن نهاده آب صاف آن براى استفاده رو مىآمد . قاشق كوچكى نيز شبيه قاشق چايخورى داشت كه با آن هر چند دقيقه يك بار ابروان را كه خشك شده بود با كج و راست كردن سر تازه مىكردند .\r\n( 34 ) . يعنى پنج من برنج آب‌كش شده را بيرون آورد .\r\n( 35 ) . دربارهء اين گونه ديگهاى بزرگ كه مسگرها درون آن مىرفتند قصه‌اى بود كه مىگفتند دو دروغگوى قمپز و ( گنده‌گو - خودستا ) صحبت مىكردند ، يكيشان مىگفت پدر من مسگر بود كه سالى يك ديگ درست مىنمود كه از بزرگى چهار صد مسگر در آن كار مىكردند كه صداى چكش اين مسگر به گوش آن مسگر نمىرسيد . دومى گفت پدر من هم كشت‌كار بود كه در سال يك چغندر عمل مىآورد كه موقع كندنش چهار صد بيل‌دار دورش جمع مىشدند كه اين بيل‌دار آن بيل‌دار را نمىديد و چون كارشان به مهاجه كشيد كه هر يك حرف ديگرى را رد كرده صاحب حرف چغندر مىگفت ديگ به آن اندازه به چه كار مىخورد و لافنده‌ى ديگ ، حرف چغندرى را رد مىكرد كه چنان چغندرى را در كدام ديگ مىپختند ، تركى كه به سخنان هر دو گوش مىداد گفت : بيله ديگ بيله چغندر ، يعنى آن ديگ براى اين چغندر ساخته مىشد .\r\n","page_name":" 312 ","page_number":312},
  {"content":"\r\n\r\nزور بازو چيزى در آن به كار نميآمد و بازارى كه « با تكه‌اى از بازار مسگرها در اول بازار مرغىها » وسايل مسى تهران و توابع را تأمين مينمود .\r\nدرباره سر و صداى بازار مسگرها ، راست و دروغى كه ميگفتند وقتى مظفر الدينشاه بملاقات عالمى ميرود و به اظهار ارادت از وى ميخواهد چيزى درخواست بكند . عالم ميگويد اگر ممكن است دستور فرمايند مسگرهاى كاشان صبح‌ها ديرتر به كار مشغول شوند كه او شبها بيخوابى نماز شب دارد بتواند استراحت بكند ! شاه از اينكه از كاشان چگونه صداى چكش مسگرها مانع خواب او ميشوند متعجب ميگردد و از سوئى كه مبادا حيله‌اى عالمانه جهت جلب‌نظر و اعتماد او باشد ، براى امتحان در مراجعت دستور ميدهد به كاشان تلگراف بشود از فردا مسگرها دكان‌ها را زودتر باز كنند .\r\nاما نزديك ظهر آن كه از طرف عالم كسى ميآيد كه آقا عرض مىكنند سايهء ظل اللّه مستدام باد اما مثل آنكه مسگرها دستور ظل اللّه را پشت رو اجرا كرده‌اند !\r\n\r\nكوچه هفت تن\r\nپائين بازار مسگرها ( كوچه هفت تن ) بود كه انتهاى آن به گذر لوطى صالح مىرسيد . هفت تن . هفت وجود معصوم بوده‌اند كه در اين محل مدفون شده‌اند و ( گذر لوطى صالح ) هم بازارچه مانندى در سه‌راهىاى بود كه دكاكين و مستغلات آن را لوطى مطربى بنام لوطى صالح ساخته بود . مطرب بازيگرى با خصوصيات انسانى كه عوايد مطربى خود را خرج فقرا و درماندگان مىنمود و در آوازخوانى و زدن خواندن‌هاى در مجالس بزرگان از ايشان طلب اعانه براى بيچارگان مىكرد و وادارشان به كارهاى شايسته ساخته ، و چون به حضور شاه و بزرگان بار مىيافت هر زمان وضع روحىشان مساعد مىنگريست مستدعى رفع گرفتارى گرفتاران و طلب عفو و آزادى و بخشودگى زندانيان مىنمود . در يكى از مسخره‌گىهايش حرفى به بدبختى مردم و چپاول اطرافيان شاه و بىخبرى او از اوضاع و به فكر عيش و نوش بودن خود مىزند كه شاه را ناخوشايند آمده مغضوب واقع مىشود و از آنجا كه سابقه‌ى عنايات شاهان داشته ! شبانه فرار و به كربلا رفته معتكف گرديده در همانجا فوت مىكند .\r\n\r\n","description":"","footnote":"","page_name":" 313 ","page_number":313},
  {"content":"\r\n\r\n\r\nبازار آهنگرها\r\nبعد از چهارسو بزرگ كوچه غريبان بود و وجه تسميهء اين نام از واقعه‌ى معاهده ( تركمان - چاى ) گرفته شده بود كه چون مأموران دولت براى باج و خراج و خرج جنگ بدهات و قصبات ريخته مردم را تحت فشار قرار مىدهند ، اهالى درمانده شده پناه بتهران ميآورند و چون در كار مسكن و معاش و زندگى درمانده ميگردند ، مردم خيّر آنها را در خرابه‌ها و زير چند چادر در زمين‌هاى مجهول المالك اين كوچه اسكان داده متكفل مخارجشان ميشوند و چون بنام غريبان اعانت ميشوند نامشان به روى كوچه ميماند .\r\nپس از آن بازار آهنگرها بود كه از سه راهى بازار ( چهل تن ) شروع شده در شمال به ( گذر عودلاجان ) و بازار عودلاجان و در انتها به ( محله كليمىها ) مىرسيد كه فعلا به خيابان ( بوذرجمهرى ) ختم مىشود . اين بازار كه فعلا با خروج كسبهء سابق و ورود سكنهء متفرقه از صورت اوليه خارج و جز دو سه تن آهنگر و چند آهن‌فروش عمده و اسم و سابقه نشانه‌اى از آن نمانده است ، سرتاسر آن متعلق به آهنگرهائى بود كه به وسيلهء دست و ابزار اسباب اوليه اشياء آهنى مىساختند . هر دكان شامل يك كورهء ذغال سنگى و يك دم دو طرفه ( بده و بگير ) بزرگ بود كه جوان زورمندى پشت آن به دميدن مىپرداخت و يك استادكار و چهار كارگر ( پتك‌دار ) ورزيدهء مجرب كه دستيارى او داشتند و جمع اين افراد لازم و ملزوم هم بشمار مىآمدند .\r\nدم‌هاى اين كوره‌ها از دو قالب چوبى مثلث شكل مىگرفت كه بر روى آن چرم ( خوراك داده ) ى روغن خورده‌اى با چين و چروكهائى مانند چين‌هاى ( آكاردئون ) كشيده شده بود و با دو دسته‌ى چوبى كه كارگر آنها را در دستها مىگرفت و با كشيدن هر دسته و مايل ساختن بدن به طرف دسته‌اى ديگر باد به كوره مىدميد و دم را پر و خالى مىساخت تشكيلات اصلى يك كوره را تكميل مىنمود ، تا اواخر كه دم‌هاى دستى به پائى مبدل شده ، خلاف افقى بطور عمودى كار گذاشته مىشد و وسيلهء وزنه و زنجير و ركابى كه به آن وصل مىشد و يكى پا در حلقه ركاب آن كرده به پائين فشار مىآورد باد داده مىگرفت ، در\r\n\r\n","description":"","footnote":"","page_name":" 314 ","page_number":314},
  {"content":"\r\n\r\nاين خاصيت كه اگر دم‌هاى دستى فرد مخصوصى براى دميدن لازم داشت در دم‌هاى عمودى اين محدوديت از ميان رفته ، مخصوصا در آهنگرىهاى كوچك كه كارگر پاى كوره مىتوانست ، هم به كار كوره و وظايف خود رسيده ، هم با پا ، دم را دميده ، خود يا استاد را از اجرت دم كار معاف بكند . جداى از اين نيز كه پسر بچهء ده دوازده سالهء بىمزد يا كم‌مزدى همين كار را انجام بدهد ، از آنجا كه نصف زور دم بعهده‌ى وزنه‌ى آن گذاشته شده بود .\r\nخوراك اين كوره‌ها پوكه ذغال سنگهاى سوخته‌ى بخارىهاى منازل اعيان و مدرسه‌ها بود كه آشغال جمع‌كن‌ها از ميان خاكروبه‌ها به دست مىآوردند كه با اندكى نسوخته مخلوط مىگرديد و مواد اوليهء كار آنها قراضه آهنهائى بود كه آنها را نيز همان آشغال جمع‌كن‌ها يا دوره‌گردها فراهم مىكردند « 36 » . تكه پاره آهنهائى از قبيل بعضى وسائل اوراقى اتومبيل ، مانند گلگير و بدنه و شاسى و بيل و كلنگ شكسته و تارمى ، پنجره كهنه و نعل و ميخ و ميل و امثال آن كه آنها را در كوره تابانده با پتك و چكش بهم كوبيده يكپارچه و يك جهت كرده ، سپس به اشكال مختلف درمىآوردند .\r\nبعد از دم كه در بلندى قرار داشت و كوره كه در يك ذرع ارتفاع از زمين قرار گرفته بود و دودگير و دودكش بالاى آن كه دود را از سقف بيرون مىفرستاد ( سندان ) بزرگى بود كه وسط دكان بر روى ( كنده ) اى كار گذاشته شده بود و استاد و چهار كارگر آن را اداره مىنمود ، به اين ترتيب كه استاد آهن گداخته را از كوره كه آماده شده آذرخش از آن مىجهيد با انبر گرفته بيرون آورده روى سندان مىگذاشت و با ( چكش‌دست ) ضربه‌اى بر نقطه‌اى كه مىبايست فرود مىآورد و پتك‌داران همان نقطه را در نظر گرفته پتك‌ها را بر آن مىكوفتند ، همچنين چكش استاد كه علامت و راهنما بود و پتك‌هاى منظم كارگران كه با نظم خاص و آهنگ و فشار معين ، يك گام و يك فشار يكى پس از ديگرى فرود مىآمد ، تا آهن نيمه شكلى گرفته براى تكميل دو مرتبه به كوره مىرفت و در فاصلهء گرم شدن مجدد بود كه آهن ديگر بيرون آمده روى سندان مىنشست و كار ادامه مىگرفت .\r\n\r\n\r\n","description":"","footnote":"\r\n( 36 ) . اين تكه پاره‌ها را معمولا حلوافروش‌هاى دوره‌گرد به دست مىآوردند ، به اين صورت كه حلواهائى در سينى بر سر نهاده با آواز داد مىزدند : ( آهن و نعل پاره بيار حلوات بدم . اروسى كهنه ، گيوه كهنه ، سماور شكسته ، لحاف پاره ، گليم پاره بيار حلوات بدم ) و مبادله مىكردند .\r\n","page_name":" 315 ","page_number":315},
  {"content":"\r\n\r\nپتك كارى آهنگرى از كارهاى دشوار بود كه علاوه بر زور و نيروى بدنى تمرين و مهارت و تجربه‌ى بسيار لازم داشت و مقدم بر همه فرود آوردن آنها بود كه پشت سر هم و يك حالت و يكنواخت چرخانده پائين بياورند كه در غير اين صورت پتك‌ها بر روى هم يا غير محل فرود آمده آهن را از اختيار انبر استاد بيرون آورده موجب جهيدن و بسا خطرات مىگرديد .\r\nاين پنج نفر غالبا خاصه در فصول گرما از كمر به بالا عريان و بدون تن‌پوش كار ميكردند و فقط با قطعه چرم يا تيماجى كه بكمر ميبستند پائين بدن خود را از جرقه‌هاى آهن محفوظ ميداشتند و اين همان چرم پاره‌ها بود كه بيننده را به ياد داستان كاوه آهنگر مىانداخت .\r\nاشياء محصول اين دكان‌ها عبارت بود از : بيل و كلنگ بنائى . بيل ( اسپره ) « 37 » دار باغبانى و شن‌كش . ديلم و قلم و چكش سنگتراشى . سيخ و كفگيرك نانوائى . انواع زنجير كلفت و نازك جهت مصارف مختلف براى آويختن چلچراغ و چراغ و گوى و قنديل و افسار ، دهانه‌ى شتر و قاطر و گردن سگ و زنجيرهاى چاروادارى و جيب « 38 » . منقل‌هاى بزرگ و كوچك اسفند و كرسى و ترياك و انبر و سه‌پايه . حوّسم تغار « 39 » تراش و كج‌بيل و دو شاخهء بته‌گذارى ، ساج « 40 » نان‌پزى ، شائين ترازو ، كفه‌هاى بزرگ و كوچك و سرطاس « 41 » ، قپانهاى اهرمى « 42 » سنگ قپان و ترازو ، پايه‌هاى نيمكت‌هاى قهوه‌خانه ، دريچه‌ى در راه آب و پنجره و طارمى ، نعل اسب و الاغ ، قطعات آهنى گارى و درشكه و كالسكه و دليجان ، مانند توپ و تسمه‌ى دور چرخ و فنر و اهرم‌هاى كروك و مال‌بند ، انواع حلقه و بست و قلاب ،\r\n\r\n\r\n","description":"","footnote":"\r\n( 37 ) . جاى پائى كه از چوب بر روى بيل كار گذارند . بيل جاى پادار براى فرو بردن به زمين .\r\n( 38 ) . زنجيرهاى ظريفى جزء اسباب جيب مخصوصا براى داش مشديها و خرسوارها - زنجيرى كه ضمنا بجاى حربه به كار نزاع ميآمد .\r\n( 39 ) . كفگيركى براى تراشيدن خمير دور ظروف خمير مانند لوك و تغار .\r\n( 40 ) . چيزى مانند سپر از آهن كه روى آتش گذارده خمير را روى آن انداخته نان بپزند .\r\n( 41 ) . بيلچه مانندى تو گود دسته‌دار براى برداشتن اجناس و امتعهء بقالى عطارى علافى مثل حبوب و آرد و بلغور و شكر و فلفل زردچوبه و دانه‌جات و ذغال و خاكه و هرچه مثل آن .\r\n( 42 ) . ميله‌اى مدرج كه بر سه پايه چوبى آويخته بار را بر يك قلاب و وزنه‌اى بر يك قلابش آويزان كرده وزن اجناس نمايند .\r\n","page_name":" 316 ","page_number":316},
  {"content":"\r\n\r\nميخهاى گوناگون سركج و چهارسو و ميخ طويله و ميخ نعل ، چفت و ريزه و پاشنهء در و حلقه و تمليك « 43 » و پشت‌بند ، حلقه و ريزه‌ى سنگ در راه آب ، چكش و تيشه و قلم و مقار « 44 » نجارى ، ماله و تيشه و شاقول ، گاز قالب‌كش « 45 » و ميخ‌كش و درفش كفاشى ، زنگ‌هاى بزرگ و كوچك شتر و قاطر و زنگوله‌هاى رانكى و سينه‌بند ، اسباب زراعت از قبيل خيش « 46 » گاو آهن و خرمن‌كوب و داس و قيچى چمن‌زنى و حرس و بسيارى وسائل و آلات از اين قبيل .\r\nبازارى پر سر و صدا مانند بازار مسگرها به اضافه‌ى دود و دم بسيار كوره‌ها و بوى آهن‌هاى گداخته و گرمباگرمب پتك‌ها و جرقه‌هاى ريز و درشت آهن‌هاى تفته كه از دكانها بوسط بازار ميجهيد ، جرقه‌ها و آذرخش‌هائى كه براى هيچ راهگذر قبا و عبا و چادر و چاقچور سالم نميگذاشت و هر روز چند مرافعه راه ميانداخت .\r\nشغلى انفرادى كه شريك قبول نمينمود ، مگر آنها كه در كار تجارت آن دست داشتند از آنجا كه در شراكت نيز زحمت كار تخفيف نميگرفت ، بلكه سبك سنگينى كار كه مثلا يكى را پتك‌زنى و يكى را پاكوره‌اى افتد نيز خود موجب اختلاف ميگرديد تا آنجا كه مثلى بود كه ميگفتند ( با آهنگر شريك شده است ) .\r\nدر داستانى به اين قرار بوده كه حاكم جابرى كه به هيچ چيز مردم ابقا نميكرده است يكى از كارهايش هم اين بوده كه مشتى خرس فراهم كرده هر يك را با مختصر پولى پيش تاجر و كاسبى گذاشته ، او را با صاحب دكان شريك مينموده . ماهانه و حق شركت دريافت ميكرد . تا نوبت به آهنگر ميرسد . آهنگر از خدا خواسته پولها را به مصرف رسانده خرس را به كار دميدن وا ميدارد و تا زهره چشم هم از خرس گرفته باشد تا زيادتر كار بكند روزى كه خرس از فشار كار بيتاب و دستهايش سست مىشود بزغاله‌اى را بجايش واداشته دستهايش را به دسته‌هاى دم بسته به او فرمان دميدن ميدهد و چون طبعا بزغاله قادر به آن نميشود چوبى كشيده بجانش افتاده فريادش را به آسمان ميبرد و چون از اين كار هم كه روشن بوده نتيجه عايد نميشود بزمينش كوبيده به زير تيغش مىاندازد و سرش را به سمتى و تنه‌اش را به طرفى\r\n\r\n\r\n","description":"","footnote":"\r\n( 43 ) . پشت‌بند در كوچه براى بستن شب .\r\n( 44 ) . قلم مانندى كه دمش به چوب سختى فرو برده شده به كار درآوردن كم ( شكاف ) چوب ميآمد .\r\n( 45 ) . انبردست مانندى با دسته‌ى بلند و دهانه‌ى آج‌دار براى كشيدن رويهء كفش به قالب .\r\n( 46 ) . وسيلهء شخم زدن .\r\n","page_name":" 317 ","page_number":317},
  {"content":"\r\n\r\nمىافكند به خرس امر دميدن مىكند و خرس كه اين حال مينگرد به دم چسبيده آنطور كه دل آهنگر ميخواسته يعنى مطابق چند دمنده كار مىكند تا موقع حساب و مأمور حاكم آمده مطالبه سهم حاكم مىنمايد ، و جواب او هم اين مىشود كه اولا دفتر و دستك و حساب و كتاب دست خود خرس يعنى ( شريك بزرگ ) « 47 » كه آن بالا ايستاده بوده او دخالتى در كار دخل و خرج نداشته از خود او سئوال بكند ولى تا آنجا كه به اجناس دكان مينگرد ضرر كرده كه سود نكرده‌اند به آن خاطر كه كار آهنگرى كار ( كرد ) مىباشد كه شركا با كار كردن سود مىبرند ، در حالى كه خرس همواره پشت دسته‌هاى دم چرت ميزده كار معمولى او را هم مختل ساخته است ، و شراكت حكومت با آهنگر به آخر ميرسد « 48 » !\r\n\r\nكوچهء چهل تن\r\nبعد از بازار آهنگرها كوچه‌ايست منشعب از راسته بازار چهارسو بنام ( كوچه چهل تن ) كه مانند ( كوچه هفت تن ) اسم از مقبره چهل تن شهداى مدفون در آن گرفته است ، چهل تن از پاكان و نيكان ، مخالف ظلم و جور و تعدى كه از چنگال گرگ گريخته به اين سرزمين پناهنده شده گرفتار قصاب شده‌اند . اين بسته به اين ( چهل تن ) و ( هفت تن ) و ( هفت دختران ) و ( امامزاده ابراهيم ) در كوچهء ( چاله سيلابى ) و ( پير عطا ) در محله كليمىها و ( امامزاده زيد ) در بازار و ( سيد نصرالدين ) در خيابان جليل آباد ( خيام ) و ( امامزاده حسن ) و ( بىبى شهربانو ) و ( ابن بابويه ) و ( امامزاده عبدالله ) و حضرت عبد العظيم و امامزاده حمزه و امامزاده طاهر و ديگر و ديگر امامزاده‌ها و آل اطهار نميباشد كه به اين خاك پا نهاده اسير و عبير مردم صد روى هزار باطن ، خوش پيشواز بد بدرقهء ، بدتر از كوفى آن شده بر سر دست بلند گشته با كاكل\r\n\r\n\r\n","description":"","footnote":"\r\n( 47 ) . شريك بزرگ نيز اصطلاحى است كه به شركاى مزاحم اطلاق مىشود كه گويا از اين قصه مأخوذ شده است .\r\n( 48 ) . درباره شركت‌هاى يكطرفه نيز ميگفتند در قافله‌ى حج كه حجاج يا حمله‌دارها ديگ غذا بار ميگذاشتند ، چندانكه غذا را جا انداخته لوازم ديگ را در آن ميريختند ، عربى موشى را نخ بسته در ديگ ميانداخت و ميگف حاجى ما هم شريك يعنى اين هم سهم گوشت من و خود را بتظاهر نادانى شريك معرفى ميكرد كه مجبور ميشدند تمامش به او واگذار بكنند . !\r\n","page_name":" 318 ","page_number":318},
  {"content":"\r\n\r\nبه زمين كوبيده شده فنا فى الله گرديده‌اند ، بلكه تا تاريخ نشان داده چنين احوال از خصوصيات مردم اين شهر بوده كه هميشه روى ضرب المثل ( جانا مرو بكوفه كوفى وفا ندارد ) را سفيد كرده‌اند .\r\nتا اين بنده را به ياد ميآيد چه رجال سياسى و دينى را كه تا پاى جان در راه ايستاده ، بخاطرشان چه شمشيرها حمايل كرده ، چه كفن‌ها به گردن انداخته ، چه فرزندان جلوشان براى قربان به زمين كوفته‌اند ، آنگاه با مختصر وزش باد نامساعد و اندك مخاطره‌ى منفعت چه فرارها بر قرارها ترجيح داده ، رو برگردانده پشت كرده يكّه و تنها و بيكسشان گذارده ، بلكه بمراتب از دشمن هم بيشتر جبهه‌ى دشمنى و عداوت گرفته‌اند ، كه از آن جمله‌اند آقا نجفى مجتهد اصفهانى كه وقتى با دعوت اهالى در ( استبداد صغير ) « 49 » وارد تهران مىشود نيمى از مردم شهر تا كهريزك به پيشوازش مىروند و بعد از دو ماه كه تبعيدا شهر را ترك مىكند حتى يكنفر تا دم دروازه بدرقه‌اش نكرده سهل است كه تصنيفهائى هم در مذمت و مسخره‌اش ساخته در دهانها مىاندازند :\r\n جون آقا نجفى آب بريز كه سوختم * براى خال لبات خرمو فروختم \r\nكه ميگفتند وقتى اين شعر به گوش آقا نجفى مىرسد مىگويد اميدوارم طورى بسوزيد كه هيچ آبى خاموشتان نكند و طولى نمىكشد كه و با آمده فرياد سوختم سوختم مردم را به آسمان مىرساند و مرتبط به نفرين اويش مىكنند .\r\nحاجى آقا جمال اصفهانى مجتهد مسجد عباس آباد تهران نيز يكى ديگر از اين استقبال‌شدگان بود كه در همين گفتگو ، يعنى مخالفت با استبداد نيمى از مردم شهر دنبال خرش بودند و با نعره‌هاى الله اكبر و تكبير و صلوات متصلشان كه تا اكبر آباد دولاب رسيده بود وارد مجلسش كردند و چندانكه يك تير هوائى شليك شد و چهار تا لوله تفنگ از پشت بام مجلس به طرف خود ديدند خرش و خودش را گذاشته رو بگريز نهادند ، و همچنين ( خالصىزاده ) ، منبرىاى ديگر كه مسجد شاه را مستمعينش پر كرده ، در هر نوبت حرفش جمعيتى زير دست و پا ميرفتند و چندانكه آژانى از پله‌هاى منبرش بالا رفته پائينش كشيد يك\r\n\r\n\r\n","description":"","footnote":"\r\n( 49 ) . دوران محمد عليشاه كه با فرمان مشروطهء پدر خود مظفر الدينشاه مخالفت كرده دو مرتبه بساط استبداد گسترده بكمك قزاقهاى روسى تحت فرماندهى لياخوف مجلس شورا را به توپ بسته جمعى از آزاديخواهان را معدوم مىكند ، زمان استبداد صغير نام گرفت .\r\n","page_name":" 319 ","page_number":319},
  {"content":"\r\n\r\nنفر از آن همه جمعيت در مسجد شاه نماند تا چگونگى دستگيريش شرح بدهد !\r\nموضوع تعطيل منبرش هم اين بود كه ميان تمام مطالبش كه فقط سرگرم‌كننده بود جمله ، يا حقيقتى اظهار نمود بر اين كه ( حب رياست از سر كسى وقتى بيرون ميرود كه كاسهء سر او برداشته شده باشد ) و نميبايست گفت كه نظر به رضا شاه يعنى همشاگردى خود داشته بايد ميفهميد همانكه خود او را به منبر فرستاده ، همان هم رضا خان را به تخت نشانيده بود ، آن هم همشاگردىاى كه خودش تا پيش از به سلطنت رسيدنش پيغام‌آور و پيغام‌ببر و به ارسال مراسلات دستوراتش مأمور شده ، حتما روزى يك نوبت بخانه‌اش آمد و رفت كرده بود !\r\n\r\nبازار پالان‌دوزها\r\nبازار پالان‌دوزها از انتهاى بازار چهار سو كه با سه راهىاى ختم ميگرديد شروع ميشد و به طرف جنوب ميرفت كه به بازار دروازه و بازار ميدان و بازار شاه عبد العظيم « 50 » ميپيوست و مراجعينش چاروادارها و مال « 51 » دارها و خر بخر بفروش‌ها و دلالهاى آن بودند ، بازارى كه جمله‌ى ( خر بازار ) از آن شكل گرفته بود .\r\nامتعهء دكاكين آن پالانهاى نو و نيمدار ارزان و گران بود كه پاى جرزهاى آن بر روى هم سوار ميشدند و پالانهاى دوخته ندوخته‌هاى درهم برهم و كاه و پوشال و گليم ، جاجيم ، قالى ، كهنه فرسوده‌هائى كه براى ( خرج كار ) « 52 » آنها فضاى دكانهاى آن را پر كرده بود و الاغهاى كوچك و بزرگ و نر و ماده‌اى كه جلو هر دكان واداشته براى خريد و تعويض و تعمير پالان و جهاز آورده شده بودند ، از آنجا كه در خريد پالان مقدم بر همه وجود خود الاغ بود كه پالانش تنگ و گشاد و بزرگ و كوچك در نيامده ، مانند لباس به تنش ( پرو ) و اندازه\r\n\r\n\r\n","description":"","footnote":"\r\n( 50 ) . آخرين بازارى ، شمال جنوبى در جنوب بنام بازار شاه عبد العظيم يا حضرتى .\r\n( 51 ) . چارپادار ، حيوان‌دار ، چاروادار .\r\n( 52 ) . مصرف كار ، مثل لائى و قدك و پنبه و امثال آن براى لباس .\r\n","page_name":" 320 ","page_number":320},
  {"content":"\r\n\r\nو جاسازى شده باشد ، به اين نحو كه گودىهاى آن را با چند تكه كهنه پر كرده ، بلندىهاى آن را كوبيده جفت و جزم نمايند ، چه در هر عيب از گودى و برجستگى و تنگى و لقى پالان امكان آن داشت كه پشت حيوان دچار سائيدگى و زخم و جراحت گرديده او را بيمار ساخته از كار باز گرداند ، كه شايد اندازه كردن ( پرو ) لباس را هم كه تا آنزمان معمول عام نبود خياط از پالان‌دوز گرفته بود !\r\nديگر از امتعه اين دكاكين اشياء و تجهيزات چهارپايان مانند : رانكى . سينه‌بند . مگس پران . « 53 » افسار و دهانه . ركاب . پوزه‌بند . خورجين . جوال . گاله . زنگوله‌هاى ريسه‌اى و تكى براى پيشانىبند و رانكى و گردن . منگولهء دور پالان . جل پالان . « 54 » مهره و خرمهره‌هاى الوان . خلخال دست و پا « 55 » سيخ و زنجير و سيخانك . تسمهء شكم‌بند « 56 » ، و ديگر اشياء ضرورى و زينتى مانند ميخ طويله و توبره و قمقه آب و قبل‌منقل « 57 » و روپالانى مخمل و قاليچه و غيره بود كه جلو دهانه و از جرزهاى دكاكين آويزان شده زينت‌بخشى مينمود .\r\nاز تعريفهاى پالان‌دوزها براى مشترى بود كه پالانى برايت گذاردم كه خودت حظ بكنى ! مثل اينكه اين پالان را فقط براى تو دوخته بودم ! از اين پالان نرمتر ؟ تشكچه ! منت بسرت نميگذارم اما اين پالانها را بگرده همه كس نميگذارم ! با اين پالان صد تومان روى خرت افتاد .\r\nو از دعاها و خوش و بش‌هاى اتمام معامله :\r\nمباركت باشد . انشاء الله رويش بنشينى زيارت كربلا به روى . صد تا از اين پالان‌ها را پاره بكنى ! يك طويله پالان ببرى !\r\nو از رفع و رجوع‌هاى معايب پالان از طرف پالان‌دوز كه پشت خر را زخم كرده بود :\r\nپالان بايد جا باز كند . پالان بايد با خر آشنا بشود . پالان بايد جا بيفتد . پالان خوش\r\n\r\n\r\n","description":"","footnote":"\r\n( 53 ) . چرمى رشته رشتهء بافته . پيشانىبندى مشبك مانند پيچه زنان كه براى حفظ از مگس جلو صورت خر ميآويختند .\r\n( 54 ) . چيزى مانند جاجيم از پشم يا پنبه كه پس از برداشتن پالان جهت حفظ از سرما خوردن حيوان به پشتش ميانداختند « عرقگير - حولهء حمام » .\r\n( 55 ) . زنگوله‌هائى از مفرغ يا نقره ، متصل به حلقه‌اى مانند خلخال زنان كه براى زينت بدست و پاى خر ميانداختند .\r\n( 56 ) . تنگ ، پالان‌بند ، چرمى كه با آن پالان را به پشت الاغ محكم ميكردند .\r\n( 57 ) . ظرفى از چرم مانند كيسه براى اسباب چاى و دود و دم ، امثال قليان و وافور .\r\n","page_name":" 321 ","page_number":321},
  {"content":"\r\n\r\nيمن زخم مىكند . زخم خر زير پالان خوب مىشود .\r\nو از ضرب المثل‌هاى مربوط به پالان :\r\nخر همان خر است پالانش عوض شده . بار را خر ميبرد نه پالان . خر نو پالان عروتيز مىكند . خر بىپالان راحت‌تر غلط مىزند . اين خر نشد خر ديگه ، پالان ميدوزم رنگ ديگه . زورش بخر نميرسد پالانش را برميدارد ، يا پالانش را مىزند . خر را پالان جلوه ميدهد .\r\nخر لخت را پالانش را برميدارند ؟ ! فكر پالان باش خر زياد است .\r\nو اين دستورات بود كه براى معالجه‌ى زخم زير پالان به كار برده ميشد :\r\nاگر زخم تازه بود بايد حناى سائيده بپاشند . اگر آب انداخته بود حنا و مازو بپاشند .\r\nاگر چرك كرده بود بايد موم و مازو بگذارند . اگر پالان اولش بود قبلا بايد پشت خر را حنا و مازو ببندند « حنا و مازوى سائيده را خيس كرده ببندند » . اگر زخم پوست داده بود كف دهانش را بمالند .\r\n\r\nنعلبندى\r\nقسمتى از دكاكين اين بازار را نيز نعل‌بندان داشتند كه حيوانات را نعل ميزدند . جلو دكانهاى آنها هميشه يكى دو الاغ لبهايشان مهار شده براى نعلبندى ايستاده تقلا و لگدپرانى ميكردند و اگر پالان نو براى آنها مصيبتى بود كه بايد تا مدتها زخمهاى نوى آن را تحمل كنند از نعلبندى مصيبتى بالاتر داشتند كه زحمت آن به ريشهء جانشان ميرسيد .\r\nبراى هر تجديد نعل لازم بود قبلا زوايا و گوشه كنار و زوائد سم را كه بىتركيب و زياد شده بود تراشيده ، سپس نعل را بر آن استوار بكنند و جهت اين كار داسهاى كوچك و بزرگ تراش و پرداخت و سوهانهاى چوب ساب زبر و نرمه ساب بود كه به كار ميافتاد و از همين موقع بود كه زجر و شكنجهء چارپاى بدبخت شروع شده به بيقرارى و سر و گردن جنبانى و لگدپرانى ميآمد و تا جنبش و حركت نداشته توليد مزاحمت نكند او را از لب مهار ميكردند . مهار لب دو تكه تخته يا چوب خراطى كرده‌ى از وسط فاق داده بود كه لب پائين حيوان را تا كرده ميان آن گذاشته با طناب محكم ميكردند و بيخ طناب آن نگاه ميداشتند .\r\n\r\n","description":"","footnote":"","page_name":" 322 ","page_number":322},
  {"content":"\r\n\r\nنمايى از يك نعلبندى\r\n\r\n","description":"","footnote":"","page_name":" 323 ","page_number":323},
  {"content":"\r\n\r\nوسيله‌اى كه چون يكطرف بسته و از يك طرف باز و بسته ميشد ، در قراردادن لب حيوان و جفت كردن و بستن آن كه حالت اهرم گرفته بود چنان پر فشار و محكم ميگرديد كه لب حيوان ميان آن صورت منگنه شده ميگرفت و در آن حد درد كه حيوان در مقابل آن نه تنها مقاومت و حركت ، بلكه درد تراشيدن سم را كه گاهى از غضروف و گوشت وى نيز ميگذشت فراموش مينمود ، و تا رنج بد تراشيدن سم معلوم بشود بايد گفت چنان كه ناخنى كشيده ، يا از ته همراه گوشت گرفته شده باشد و بدتر از آن وقتى گرفتن همان ناخن و گوشت تكرار بشود ! ؟\r\nغالبا چون نعلبندها نعل را به وزن ( كشمن ) خريده به عدد ميفروختند طبعا نعلهاى كوچكتر كه سبك وزن‌تر ميآمدند به پاى حيوان ميبستند و چون نعل از سم كوچكتر بود لازم ميشد تا سم را بتراشند و اگر تا اينجا در حدى كم‌آزار بود كه نعل با پا اندازه شده از سم تراشيده شده بود اما از اينجا كه ديگر چيزى اضافه از سم براى كوبيدن ميخ در آن باقى نمانده بود ناچار ميخ در گوشت مينشست و اين همان هنگام بود كه حيوان با همه استحكام مهار ، مهار را از دست شاگرد نعلبند كشيده پا بگريز مينهاد و ديوانه‌وار حركات عنيف مينمود !\r\nاز اصطلاحات اين فن كه شاگرد در اثر كوچك بودن نعل در نعلبندى مستأصل ميگرديد ، استاد كه متوجه شده بود فرياد ميكشيد ( چرا معطلى پا را بساز ) يعنى نعل بزرگ پيدا نميكنى پا را كوچك كن و چون حيوان بيقرارى مينمود و مانع كار ميگرديد داد ميكشيد ( پوزه را بدوز ) يعنى فشار مهار را زياد نما ، و چون ميخ در گوشت نشسته حيوان ( پا نميداد ) ميگفت ( نعل را بكوب ، ميخ را بكوب ) « 58 » يعنى با زدن چكش بيهوده به روى نعل حيوان را غافل كن و كارت را بكن ، يعنى ميخت را بكوب و اينها همه دليل بود كه حيوان تا چه حد بايد زجر داشته باشد ، در حالى كه بايد رغبت نيز بخرج داده جزء لذايذش بشمار برود ، همچه كه ناخن اگر درست و صحيح گرفته شود از لذت‌ها بشمار ميآيد ، مخصوصا اگر اين كار را ديگرى براى انسان انجام بدهد چنانچه در ( مانيكور ) و اصلاح ناخن استقبال اشخاص و اتلاف پول و وقتشان در راه آن مشاهده مىشود ! و آنجا بود كه رحم و مروت كاسب مسلمان اهل احساس را به سئوال ميكشيد ؟ !\r\n\r\n\r\n","description":"","footnote":"\r\n( 58 ) . يكى به نعل ، يكى به ميخ .\r\n","page_name":" 324 ","page_number":324},
  {"content":"\r\n\r\nضرب‌المثل‌هاى مربوط به نعل :\r\n( خر كريم را نعل كن ) يعنى چيزى در مشتش بگذار رد شود . رشوه دادن . ( ببر باغ نعلبنديش بكن ) اين جمله را دهاتىها به نزديكان خود در وقتى كه مهمان برايشان ميرسيد به كار ميبردند ، يعنى ببرشان باغ با ميوه شكمشان را سير كن ناهار يا شام نخواهند يا نخورند .\r\n( يكى به نعل يكى به ميخ ) توضيحش داده شد ، كه براى گمراه كردن و دو پهلو حرف زدن به كار ميرفت . ( نه نعل نه ميخ ) يعنى نه راحت نعل ، نه زحمت ميخ . ( ميخ به سمش رفته ) يعنى ديوانه شده ، عصبانى شده . ( نعل وارونه ) يعنى به اشتباه انداختن . اين كار را سارقين و راهزنان انجام داده نعل اسبهاى خود را وارونه ميكوبيدند كه متعاقبين در رد پايشان دچار گمراهى شده رفتن آنها را آمدن و آمدنشان رفتن پندار بكنند . ( هنوز نعلش نكرده‌اند ) يعنى هنوز گرفتار زن و فرزند نشده است .\r\nاما در اين بازار گاهى هم وقايع جالبى اتفاق ميافتاد كه اسباب خنده اهالى ميگرديد ، به اين ترتيب كه چون خرها را براى خريدن پالان ميآوردند و سر صاحبانشان با دكاندارها گرم كم و زياد ميگرديد از فرصت استفاده كرده با نشان دادن لب و دندان و جنبانيدن سر و گردن و يال و دم و نازك كردن گوشهء چشم توافق كرده ( احساساتى ) ميشدند ! و اينجا بود كه تا صاحب خر نر متوجه شده درصدد جلوگيرى برميآمد « 59 » كار از كار گذشته اختيار از دست بيرون شده بود و به همين مناسبت هم اين تنها بازارى بود كه زن از آن نميگذشت ، يعنى در واقع آنها را عبور نميدادند چه امكان داشت ديگر صورت و حالت همبسترى هيچ مردى برايشان دلپسند نگرديده تا سر بد سرى بلند بكنند ! « 60 »\r\nو اما در اين خصوص تجربه نشان داده بود كه در ميان تمام خرها از همه خود اختيار سرخودتر وحشرىتر خرهاى اهل احترام بودند كه بيش از ديگر خرها مزاحم ميشدند كه اگر ماده بودند با يك علم و اشاره نرها را بسوى خود ميكشيدند و اگر نر بودند بىهيچ مقدمه به روى ماده‌ها ميپريدند ، از آنجا كه هم خوب خورده ؛ خوب خوابيده ، كاه و جوشان به اسم نذر\r\n\r\n\r\n","description":"","footnote":"\r\n( 59 ) . كار جفت‌گيرى نر جز با ميل و اجازهء صاحبش نبايد انجام گيرد از آنجا كه نيروى بدنى حيوان را ضعيف نموده ( سم‌بند ميكرد ) يعنى زير بار بسر درميآمد .\r\n( 60 ) . گر جماع اينست كايد از خران ، بر . . . . . .\r\n","page_name":" 325 ","page_number":325},
  {"content":"\r\n\r\nو سهم و خمس و غيره رسيده بود و هم كارشان كمتر از ديگر همجنسانشان كه راه چند مجلس سوارى داده بقيه را استراحت ميكردند ، جسارتى به پشت‌گرمى ارباب‌هايشان كه مردم ملاحظه‌شان نموده جلوگيرشان نميشدند !\r\n\r\nجارچى\r\nهمچنين بازار پالان‌دوزها پاتوق جارچىها بود كه هر كس احتياجى به آنها داشت به اين بازار رجوع مينمود و ترتيب كارشان هم كه غالبا جار حيوان گم شده ميزدند چنين بود كه اجرتى روزانه ، يا نصف اول و نصف با قول انعامى در آخر ، با نشانى و علائم حيوان يا انسان و هر چيز گمشده گرفته به راه ميافتادند و با صداى بلند جريان را اعلام ميكردند تا گمشده پيدا شده ، يا نااميد شده دست بكشند .\r\nاين جارچىها فقط براى گمشده‌ها جار نميزدند ، بلكه گاهى پيدا شده را هم اعلام ميكردند از آنجا كه در دستورات شرع بود كه اگر كسى چيزى يافت كه از پشيزى زيادتر بود بايد آن را به صاحبش برساند به اين صورت كه اولا اگر آويختنى است آن را در محلى مانند جلو دكان كه در معرض ديد باشد آويخته به نمايش بگذارد و ديگر بهر كس كه برسد جريان را گفته او را مطلع گرداند و ديگر در مساجد ميان دو نماز به اطلاع عموم برساند و بهر كيفيت كه تواند اهالى را فهمانده تا آن را به صاحبش تسليم نمايد ، كه يكى از آن كارها هم جار براى ارزشمندها و قابل اهميت‌هايشان بود كه بوسيله جارچى انجام ميگرفت و از اين بازار استخدام ميشدند .\r\nو اما شرايط جارچى آن بود كه بايد داراى قد رسا و صداى بلند باشد و طرز كارش به اين كيفيت كه كلاه را جلو سر گذارده دستها را به پشت كمر قلاب نموده با آخرين حد صدا فرياد برآورده مفقود يا مورد جار را اعلام بكند ، كه جار زير يكى از آنها مىباشد :\r\nآى حلال‌زاده ، شير پاك خورده ، هر كى يك نره خر خاكسترى ، يال بريده‌ى دم حنائى ديده باشه پنج تومن مشتلق ؛ يعنى پنج تومان دستلاف به يابنده يا نشان‌دهنده داده خواهد شد .\r\nيا : آى حلال‌زاده ، شير پاك خورده هر كس يك كيف سياه بغلى با پنجاه تومان پول و\r\n\r\n","description":"","footnote":"","page_name":" 326 ","page_number":326},
  {"content":"\r\n\r\nمشتى قبوضات ديده باشد كيفش را بدهد پولش مشتلق . يا اين جار براى پيداكرده‌ها ، كه هنوز در گوش نگارنده طنين مىافكند : آى ايها الناس يك بغچه كنار حوض مسجد پيدا شده هر كس صداى مرا ميشنود به ديگرى اطلاع بدهد حاج ممدلى بنكدار سه راه پاچنار خدا پدرش را بيامرزد .\r\nحدود جار اين جارچىها در ابتدا حوالى گمشده يا پيدا شده بود تا كم‌كم شعاع گرفته بديگر نقاط ميرسيد ، اما در هر صورت هرچه بود از همين بازار شروع شده به همين بازار ختم ميگرديد ، از آنجا كه علاوه بر پاتوق جارچىها پاتوق گمشده پيدا شده‌ها نيز بود كه اول اطلاعش به اين بازار ميرسيد .\r\nاين جارچىها در ابتدا ( خبرگزارى ) هاى دولت‌ها بودند كه بجاى روزنامه و آگهى و اعلان و مانند آن به كار ميرفتند و اخبار مهم مانند ( متحد المآل ) « 61 » را بمردم ميرساندند و حقوق از دولت ميگرفتند و ( جارچى باشى ) رئيس آنها بود كه هنوز هم كوچه‌اى در بازار پاچنار بنام جارچىباشى باقى مىباشد .\r\nدر هر صورت هميشه در اين بازار ازدحامى از خر و اسب و الاغ « 62 » و يابو « 63 » و عرّ و تيز آنها و صداهاى زنگ و زنگوله‌هاى مورد معامله و صداى چكش و ميخ و حركت و گفتگوى آيندگان و روندگان و معامله‌گران و آنها كه پالانهاى خرها را بكول گرفته براى تعمير آورده ميبردند و بوى طويله‌اى دربسته از باد و بول و پشكل حيوانات بود كه سطح بازار را ( تخته پهن ) « 64 » ساخته بود .\r\nيكى از خوشمزگىها كه از اين بازار واقع شده ضرب‌المثلى در رابطه‌اش بوجود آورده بود اينكه در يكى از سلامهاى مظفر الدينشاه كه سران اصناف مهم از قبيل نانوا و\r\n\r\n\r\n","description":"","footnote":"\r\n( 61 ) . فرمان ، دستور ، تصويبنامه ، حكم .\r\n( 62 ) . تفاوت خر با الاغ اين بود كه خر را بار ميكردند و الاغ را سوار ميشدند و از نظر شناخت ، مقاوم و درشت‌اندام‌هايشان خر و پرجست و خيز و ظريف و خوش سر و شكل‌هايشان ؟ الاغ معلوم شده بود !\r\n( 63 ) . تفاوت اسب با يابو نيز مانند خر و الاغ كه يابو را به گارى بسته يا گاله به پشتش گذاشته از او بار كشيده يا بارش ميكردند و اسب را سوار ميشدند . سرعت خر و يابو كم و سرعت اسب و الاغ زيادتر بود كه هم خلقتا توفير داشتند و هم براى كار خود تربيت ميشدند .\r\n( 64 ) . پهن‌هاى خشكى كه براى استراحت و غلطيدن زير پاى چارپا پهن ميكنند .\r\n","page_name":" 327 ","page_number":327},
  {"content":"\r\n\r\nقصاب و خياط براى شركت در آن روانه ميشوند پالان‌دوزها هم داخل خياطها به سلام ميروند و چون از آنها توضيح خواسته مىشود ميگويند ( ما هم اهل بخيه‌ايم ) كه شاه را خنده گرفته مورد تفقدشان قرار داده دستور ميدهد آنها نيز جزء اصناف شناخته شده از ( شتر قربانى ) سهم ببرند . « 65 »\r\n\r\nبازار دروازه\r\nبازار دروازه از سه راه جنوبى بازار پالان‌دوزها شروع شده بميدان امين السلطان ختم ميگرديد . اين بازار از آشفته‌ترين و شلوغترين و شلم‌شورباترين بازارها بود كه اجناسش اختصاص به نوعى خاص نداشته كسبه‌اش نيز بكسبهء مشخصى مخصوص نميشدند ، چه مشتريان آنها روستائيان و ده‌نشينانى بودند كه از شرق و غرب و شمال و جنوب به آن رو آورده رفع حوائجشان از آن بازار ميگرديد ، با دكاندارهائى از ( ارقه ) « 66 » ترين افراد كه در معاملات از هيچ حيله و نيرنگ و حقه‌بازى كوتاهى نداشته ، در جيب‌كنى و كلاه‌گذارى ، بدذاتى را به نهايت ميرسانيدند و نقطهء مقابلشان مشتريانشان ، از ساده‌دلان و گوسفند صفتانى كه بسادگى در دام ميافتاده و تا راه به نقاط ديگر شهر پيدا نكرده پايشان به طرف ديگر كج نشود كسبه‌ى آن انواع امتعه برايشان فراهم ميكردند و از اين‌رو بايد بگوئيم بازار دروازه يعنى بازار : بزازى ، كفاشى ، آشى ، آبگوشتى ، مسگرى ، رزازى ، قالىفروشى ، نمدمالى ، بدلىفروشى ، كلاه فروشى ، دوخته‌فروشى ، عصارى « 67 » ، حلوائى ، آجيل‌فروشى ، خشكه‌پزى ، بنكدارى ، توتون\r\n\r\n\r\n","description":"","footnote":"\r\n( 65 ) . هفت صنف بود كه به رسميت شناخته شده برايشان كدخدا معلوم شده ميتوانستند در سلامهاى سلطانى حاضر بشوند مانند : صنف قصاب ، نانوا ، دباغ ، ماست‌بند ، كله‌پز ، جگركى ، اصنافى كه رؤسايشان علاوه بر حضور در سلام در عيد شتر قربانى هم ميتوانستند شركت نموده از گوشت شتر قربانى سهم ببرند ، حضور و سهمى كه مايهء مباهاتشان ميشد ، و عيد شتر قربانى عيد قربان بود كه از طرف شاه ابتدا در اندرون شاهى و سپس در ميدان توپخانه شترى با تشريفات خاص نحر شده گوشتش ميان كدخداهاى مذكور و حاضران در صحنه تقسيم ميگرديد .\r\n( 66 ) . ناقلا ، مرد رند ، زرنگ و حقه‌باز .\r\n( 67 ) . روغن‌كشى .\r\n","page_name":" 328 ","page_number":328},
  {"content":"\r\n\r\nفروشى ، كبابى ، قنادى ، چلوپلويى ، نانوائى ، صندوق‌سازى ، فرش فروشى از گليم و جاجيم و نمد تا جل و حصير ، نعلچىگرى ، شكرريزى ، كله‌پزى و دهها شغل مختلف به اضافه‌ى انواع مشاغل ديگر ، مثل طواف‌ها و سرپائىها و بساطىها و دستفروشهائى از قبيل : خشكبار و خوراكىهاى دهاتىپسند ، پينه‌دوزى ، فرنىپزى ، نو و نيمدار فروشهاى كفش و چارق و لباس و كلاه و گالش « 68 » و گلوش « 69 » ، آش قلمكار فروشى . فروشندگانى كه متاعشان بر سر و دست و از گردن و سينه و پشت و كمربندشان آويزان شده بود . بساطىهائى كه اجناسشان گله به گله روى زمين پهن شده بود ، چينىفروش و گلىفروش و سفال‌فروش ، پيه و دنبه فروش ، توتون‌فروش ، اجناس خرازىفروش ، رمال و فال نخودى و دعانويس ، چارقد و كلاغى و كردى فروش ، مايه پنيرى با ريسه‌هاى مايه پنير كه از پنجه‌هايش آويخته بود ، گل چغندرى و جوراب پشمىفروش « 70 » ، شال و قبا و دستمال و بغچه‌فروش ، كفش و چارق و گيوه‌فروش .\r\nفروشنده كلاه‌هاى پوستى و نمدى و پاپاخ « 71 » ، پرده و سفره قلمكار ، انواع صابون رخت‌شوئى و برگردان « 72 » ، شمعدان و آئينه و چراغ و لوازم جهاز ، كمربند و طناب و خورجين ، آب‌نبات و شكرپز ، افسار دهانه و آشورمه « 73 » ، دارو و درمان ، قبا سه چاكى رعيتى و سردارى ، مراد بگى ، رعيتى و اربابى و خانى « 74 » ، بند تنبان و مهر و تسبيح ، ركاب و مهميز و زين و پالان . پستك « 75 » و كپنك « 76 » . چلوى بساطى با پاتيل ، استكان نعلبكى و قورى و قنددان ،\r\n\r\n\r\n","description":"","footnote":"\r\n( 68 ) . كفشى از لاستيك با آسترى از ماهوت محصول روسيه .\r\n( 69 ) . كفشى از لاستيك كه كفش را داخل آن ميكردند ، براى حفظ از نفوذ رطوبت و سرما و گل و شل .\r\n( 70 ) . جز جوراب پشمى كه با دست بافته ميشد جورابى ديگر نيامده بود مگر تك تك كه اعيان و رجال و زنان آنها برايشان از خارج ميآمد .\r\n( 71 ) . كلاهى با پشم‌هاى بلند تقليد از كلاههاى قفقازى .\r\n( 72 ) . صابونى اعلا براى شستن سر .\r\n( 73 ) . سربند چارپا با بند و منگوله و زنگوله .\r\n( 74 ) . ارزان و متوسط و اعلا براى رعايا و كدخداها و خان‌ها يعنى ده‌دارها ، يا بددوخت و بدپارچه و ميانه و خوش دوخت و خوش پارچه .\r\n( 75 ) . جليقه‌اى از نمد .\r\n( 76 ) . قبائى از نمد ، بلند و گشاد براى ساربانها . پوشش روى لباس با آستينهاى دراز براى حفظ از سرما و مقابله با -\r\n","page_name":" 329 ","page_number":329},
  {"content":"\r\n\r\nگلى و بلور ، بساط چاى دارچين ، طبق‌هاى انواع گوشت از گوشت شتر و گاو و گوسفند ، تا گوشت خر و يابو و روغن آنها و پيه و دنبه و شهله ، چرخ دوك‌ريسى و رورووك ، كوزه‌هاى شيرهء شت « 77 » و شيرهء سفيد ، انواع ريسه‌هاى خر مهره ، در اشكال گوناگون از بيضى و سه گوش و گرد و ماه ستاره ، بساط انواع آجيل و هفت آجيل ، زينت‌آلات بدلى ، پنير و كره و روغن كوزه‌اى و خيكى « 78 » ، چاقوى شاخى جيب و سلاخى ، كيسه‌هاى فلفل و زردچوبه و ادويه ، ساطور و مصقل قصابى ، تيان يا تيون « 79 » خزينه و ديگ و ديگ‌ور ، طبق‌هاى سنجد و چس‌فيل و كشمش‌لركش ، قاشق و ملاقه چوبى ، چادر و چارقد و چادر شب ، پيت نفت و سماور حلبى و قيف و تنوره و آتش‌گردان ، پوستين و عبا و عمامه ، پالان و كوله‌پشتى حمالى ، انجير ريسه‌اى و كشك و قره‌قروت ، توتون و تنباكو و جيگاره « 80 » آرد برنج و آرد نخودچى ، پشم و پنبه‌زده و نزده ، طباشير و ترنجبين و فلوس ، قليان و چوب چپق ، گوساله‌هاى تودلى و برّه تودلى ، خورجين و گاله و جانخانى « 81 » ، لوك ( لاوك ) و سينى چوبى بوجارى ، بوق حمام و پوست تخت ، حلوا جوزى « 82 » و حلوا ارده « 83 » و حلوا كنجدى و ماماجيم جيم « 84 » ، عمه جزو و تقويم و كتاب دعا ، كاسه و كوزه سفالين و ديزى و تغار ماستى و كشك‌سابى « 85 » كباب كوفته\r\n\r\n\r\n","description":"","footnote":"\r\nدرنده . داستانى نيز از كپنك هست كه شخصى زن رفيقش را گفت از جاده عفاف خارج مىباشد و رفيق آن را نپذيرفته شرط بست اگر آنطور كه ميگويد باشد صد من زعفران بدهد و گوينده او را به صورت بار در زير كپنك بكول گرفته به در خانه‌اش رفته سراغش را ميگيرد و زن او را با خوشروئى به داخل خوانده تعارفش به نشستن مىكند و مرد كپنك را به كنارى نهاده به گفت و شنيد مينشيند و زن بناى خوش و بش و سپس عشوه‌گرى نهاده ، تا آنجا كه خودمانى شده به روى زانوى او جا ميگيرد و چون كار به مرحله باريك ميرسد ، به طرف كپنك صدا بلند نموده ميگويد : كپنك گوش كن از مكر زنان - حالا حاضر كن صد من زعفران .\r\n( 77 ) . شيرهء رقيق .\r\n( 78 ) . كره و روغن و پنير را در دبه يا در خيك ميريختند كه خيكىهايش را مرغوب‌تر ميدانستند .\r\n( 79 ) . ديگ كف خزينه حمام .\r\n( 80 ) . نوعى سيگار ارزان كه از توتون بد تهيه ميشد .\r\n( 81 ) . ظرفى شبيه گونى اما بسيار بزرگ از پارچهء پشمين ضخيم درشت‌باف براى حمل اجناس سبك مانند كاه يا پهن .\r\n( 82 ) . حلوائى از آرد و شيره .\r\n( 83 ) . حلوائى از ارده و شيره يا ارده و شكر كه اعلاى آن را مغز پسته ميزدند .\r\n( 84 ) . حلوائى از آرد و شيره مخلوط با شاهدانه‌ى بوداده يا بو نداده .\r\n( 85 ) . تغارى كه داخلش با دانه‌هاى بسيار پوشيده شده كمك سائيدن كشك مينمود .\r\n","page_name":" 330 ","page_number":330},
  {"content":"\r\n\r\nبرنجى و كوفته شامى بساطى ، پوست و روده ، معجونى ، انگاره‌ى استكان و پارچ و لگن ، انواع خرماى زرد و سياه و خرما خرك « 86 » ، انواع فتيله و سرپيچ و لامپا و لوله چراغ ، سنگ ترازو و سرطاس و كفه ، ليف و كيسه و روشو و سنگ پا و اسباب حمام ، تار و پود نخ و خامه و نقشه‌ى قالى ، سرند و زنبه و غربال ، لواشك و تمر و آلوچه و گوجه خشك ، ساج « 87 » و قزقان « 88 » ، سه پايهء چراغ « 89 » كلك « 90 » و منقل و منقل فرنگى « 91 » ، تيشه و رنده و اره و مته ، آب آلوئى و آب زرشكى ، گهواره و ننو و لگن و كنيف « 92 » و صدها و انواع و امتعه‌ى جوراجور بدردخور و به درد نخور و خرت و پرت نو و نيمدار ، از سفيدى ماست تا سياهى ذغال ، خوردنى و پوشيدنى و حوائج كار و زندگى كه از در و ديوار دكانها و جرز و طاق و طناب‌هاى از اين سو به آنسوى بازار كشيده آويخته و دستفروشها و طوافهائى كه گوشه و كنار و سطح و زواياى آن را اشغال كرده عرضه‌ى اجناس ميكردند و صداهاى تعريف ، توصيف‌ها و گفت و شنيدها و چانه‌زدن‌هاى بلند بلند خريداران و فروشندگان كه فضاى آن را اشباع و يكپارچه غلغله و غوغا ساخته بود .\r\n\r\nدكاندارهاى بازار دروازه\r\nبعد از صورت و حالت بازار كه تقريبا ( بازار شام ) باستانى را زنده مينمود و ازدحام دهاتى بازار آن كه گاهى تا ده دوازده دهاتى ريز و درشت براى گم نشدن دستهاى هم را گرفته ريسه‌اى دنبال هم ميرفتند و داد و قال و فرياد و فغان آنها كه بلند بلند يكديگر را صدا كرده هر\r\n\r\n\r\n","description":"","footnote":"\r\n( 86 ) . خرمائى زرد و خشك و سفت كه نخ بسته گردن طفل ميانداختند كه بجاى پستانك به كار ميبرد و ضمنا براى اطفالى كه ميخواستند دندان برآورند .\r\n( 87 ) . ظرفى چدنى يا آهنى ، وسيله نان‌پزى .\r\n( 88 ) . ديگى با لبه‌ى كوتاه و دهان گشاد .\r\n( 89 ) . چراغ را داخل سه‌پايه‌اى ميگذاشتند كه هم از آن استفاده روشنائى و هم استفاده‌ى پخت و پز ميكردند .\r\n( 90 ) . منقل گلى .\r\n( 91 ) . منقلى كه آتش در بالاى آن قرار گرفته زيرش خالى و هوا به آتش مىرساند .\r\n( 92 ) . ظرفى گلى شبيه كلاه سيلندر كه ته گهواره براى رفع حاجت طفل ميگذاشتند . كنيف را گذاشته تشكچه كه سوراخ بود و مطابق كنيف جاسازى شده بود . روى آن انداخته ، بچه را روى آن خوابانده محكم به گهواره تا جابجا نشود طناب‌پيچ ميكردند .\r\n","page_name":" 331 ","page_number":331},
  {"content":"\r\n\r\nدم حاضر غائب كرده خاطر جمع ميشدند و صداهاى مختلفى كه درهم افتاده بود ، قيافه و حالات و حركات و اطوار فروشندگان و دكاندارهاى شارلاتان و هفت خط آن بود كه براى جلب روستائيان ساده‌لوح جهت خود ترتيب ميدادند ، به اين كيفيت كه يكى بالاى دكان دائم صلوات ميفرستاد و يكى پياپى استغفار ميكرد . يكى تسبيح در دست گردانده يكى زاد المعاد در دست گرفته تلاوت دعا مينمود . يكى قرآن جلو زانو باز كرده ( چوب الف ) لاى آن گذارده برميداشت . يكى مرتب لب ميجنباند و با تظاهر بدعا خواندن سوت و فوت مينمود .\r\nيكى قباى دراز آخوندى پوشيده ، آن يك عرقچين بسر گذارده ، اين يك ريش درازش را مسح مينمود . يكى بنشانهء سيادت شال سياه بسر گذارده ، اين يك تا مطمئن‌تر از وى و امين‌تر از او شناخته شود و سيد اندر سيد يعنى طباطبائى و پدر و مادر سيد معلوم شود شال را سياه و عمامه را سبز و آندگر برعكس كرده شال را سبز و عمامهء سياه ميگذاشت . يكى گربهء زاهد شده ، براى صيد موشهاى خريدار بالاى چهار پايه چنباتمه زده اشعار مرثيه ميخواند و آن يك شاگرد خود را مترصد صيد مشترى داشته خود چون روباهى مكار بالاى سكوى دكان به نماز ايستاده بود و آندگرى با آويختن و چسباندن آيات و سوره‌هاى چاپى و دستى قرآن به در و ديوار دام شكار تنيده ، آندگرى در گوشه و كنار دكان الواح ( آية الكرسى ) و  ( وَ إِنْ يَكادُ )  و ( ياسين ) و نقش‌هاى   ( كهيعص )   و    ( حم عسق )    رنگين و مانند آن كوبيده و آويخته بود ، كه ريش بلند و كله‌ى تراشيده و دست و ناخن حنا بسته و انگشترى عقيق پنج تن و داغ پيشانى نيز از شرايط جمعى و تفكيك‌ناپذير كليه ميگرديد .\r\nدر اين صورت واى به حال دهاتى بيچاره‌اى بود كه پا به اين بازار گذارده بدام اين دزدان سر گردنه و شيادان بيدين از خدا بىخبر ظاهر الصلاح باطن الافساد بيفتد و بدتر از آن خريدار بخت برگشته‌اى كه از ظاهر مذهبى آن لامذهبان ، صداقت و امانت و درستى و ديندارى يقين كرده ، خود را دربسته و تمامو كمال ، در معامله‌ى ( رأس المال ) ، « 93 » « حضرت عباسى » و ( اللّه وكيل ) « 94 » خود در اختيارشان بنهد .\r\n\r\n\r\n","description":"","footnote":"\r\n( 93 ) . مطابق خريد فروختن . قيمت تمام شده را حساب كردن و سودى گرفتن . معامله حضرت عباسى كه آن بزرگ گواه معامله كردن باشد .\r\n( 94 ) . كسى را در معامله وكيل كردن . يعنى از طرف من كه خدا شاهد وكالت تو باشد وكيلى كه بخير من كار كنى .\r\n","page_name":" 332 ","page_number":332},
  {"content":"\r\n\r\nدروغ ميگفتند ، كم ميدادند ، گران ميفروختند ، تقلب ميكردند ، هزار جور قسم ميخوردند ، خيانت در ( رأس المال ) ميكردند ، انواع حيله‌ها به كار ميبردند ، كه يكى از آنها چون معامله‌ى اين بازار معمولا مبادله بود كه مثلا از دهاتى كشمش و قيسى و كشك و پشم و پنبه و شيره و روغن و بره و گوسفند و فرش و مانند آن گرفته بجايشان اجناس شهرى ، از قبيل قند و چاى و پارچه و روغن چراغ و امثال آن ميدادند ، براى خريد اوزان و اندازه‌هاى زياد و براى فروش سنگ و كيل و اندازهء كم به كار ميبردند ، يعنى ترازو و قپان و سنگ و كيلى براى خريد و سنگ و ترازو و پيمانه و ( كيل ) « 95 » و ذرع و پيمانى براى فروش داشتند ، قراردادى كه تقريبا تمام كسبهء آن بازار را جز يكى دو تن در بر گرفته بود .\r\n\r\nنمونه‌هائى از معاملات بازار دروازه كه به صورت ضرب‌المثل درآمده بود\r\nدهاتىاى به اسم چراغعلى خيك پنيرى براى فروش ميآورد و دكاندار چندان با كم كردن وزن و زياد كردن عيب و حساب بالا آوردن‌هاى مانند : حق ( قپان‌دارى ) و ( زير قپانى ) و شاگردانه و غلامانه و اينكه مثلا « حالا پنيرت بيست و هشت من مىباشد من بيست من حساب ميكنم ! و جنست نامرغوب و از نوع يكمن سى شاهى مىباشد من يكقران حساب ميكنم ! » و از اين قبيل حساب‌سازىها تا هفده شاهى هم دهاتى را بدهكار مىكند ، كه دهاتى صداش درآمده ميگويد : ( خيال ميكنيم چراغعلى اصلا پنيرى نياورده است اين بدهكارى را كجا بالا آورده است ؟ ! ) .\r\n\r\nروغن را او خورده بگذار قسم را من بخورم\r\nدهاتى ديگرى جلد ( خيك ) روغنى ميآورد و بقال ، شلوغى دكان و نداشتن مجال و گذشتن وقت نماز را بهانه كرده حساب آن را بفردا موكول مىكند و فردا كه دهاتى ميآيد انكار كرده ميگويد چنان چيزى بدكان او نياورده روانه‌اش مىسازد تا كار بجدال و خانه قاضى ميكشد و چون قاضى دليل و مدركى بدست نميآورد بقال را حكم ( قسم ) مىكند كه او رفته وضو ، ساخته آمادهء قسم مىشود و چندانكه قاضى به او تلقين مىكند كه بگويد به اين قرآن قسم ميخورم كه . . . كه\r\n\r\n\r\n","description":"","footnote":"\r\n( 95 ) . ظرفى پيمانه كه معمولا خشكه‌بار مانند باروبنشن و آرد و دانه را با آن داد و گرفت ميكردند .\r\n","page_name":" 333 ","page_number":333},
  {"content":"\r\n\r\nناگهان دهاتى بپاى قاضى افتاده ميگويد ( اى آقاى قاضى حالا كه او روغن را خورده بگذار قسم را من بخورم ) كه قاضى را صداقت دهاتى دستگير شده حكم به محكوميت بقال ميدهد .\r\n\r\nمعامله با انگشت !\r\nاز ديگر معاملات اين بازار مبادله بز و گوسفند با پارچه بود كه بزاز چقدر يعنى ( چند قدّ ) بز دهاتى پارچه بدهد و طريقه كار چنين بود كه توپ پارچه را كنار حيوان گشوده سر آن را به كاكل و ته آن را به دم او اندازه گرفته هر چند ( قد ) كه معلوم شده بود شمرده تحويل بدهند . اين قاعده‌ى صحيح و عمل مشخص معامله بود كه بايد انجام ميگرفت ، اما بزاز سر پارچه را به نوك شاخ حيوان گرفته آن را به طرف خود ميكشيد كه تا اينجا بيش از يك وجب توفير ميكرد و دنباله آن را به عقب كشيده انگشت بمقعد بز مىرساند كه حيوان خود را جمع كرده ! سه چهار انگشت و زيادتر هم اينجا تفاوت مينمود و ده دوازده قد به هفت هشت قد تقليل ميگرفت !\r\n\r\nشيخ مرتضى قمى\r\nدر اين چند نمونه كه دانه‌اى از خروار و انگشتى از مقدار تقلبات و نيرنگ‌هاى مردم اين بازار بود كار به جائى رسيده بود كه حتى منبرىهاى مساجد آن بازار كه بايد بمقتضاى حرفه نان را به نرخ روز بخورند و سخن را مطابق مستمع گفته ، خر را جائى ببندند كه صاحب خر راضى باشد و بقول خودشان اگر كسى نان ارمنى را مىخورد بايد براى ارمنى شمشير بزند ، در ماه رمضان سالى متفقا منبرشان را در مساجد و تكاياى آن بازار به آن اختصاص دادند كه به وعظ و نصيحت كسبهء آن بپردازند كه از آن جمله بود شيخ مرتضى قمى كه در تمام دوره ماه همه روزه در ضمن صحبت بگويد : اى بازارىها مبادا دهاتىها كلاه سرتان بگذارند . مبادا دهاتىهاى بىشعور مغبونتان كنند . مبادا دهاتىها مفت از چنگتان درآورند . مبادا دهاتىها بريشتان بخندند ، تا روزهاى آخر كه بازارىها بصدا درآمده بگويند چه داخل آدم دهاتى زبان نفهمى كه بتواند كلاه سر ما بگذارد و شيخ مرتضى بگويد : منهم همين را ميگويم كه همان زبان نفهم پشت كوهى نيايد با كلاههائى كه شما سرشان ميگذاريد و حقه‌هائى كه سرشان سوار ميكنيد و به حساب زرنگيتان ميگذاريد ، دين و ايمان و دنيا و آخرت و همه چيزتان را برده\r\n\r\n","description":"","footnote":"","page_name":" 334 ","page_number":334},
  {"content":"\r\n\r\nخسر الدنيا والاخرتتان بكنند !\r\n\r\nشيخ ابراهيم خراسانى\r\nيكى ديگر از گويندگان شيخ ابراهيم خراسانى بود كه با زبان گيرا و اطلاعات وسيع و افكار روشن غير منبرى مخصوصا از كسبه اين بازار تنقيد مينمود كه البته نه بفحواى كلام شيخ مرتضى بلكه در كمال جسارت و تحكم و بىپروائى و رك‌گوئى و گاهى دشنام و ناسزا اين مرد كه در منبرها بازارىهاى دغل و زاهدان ريائى و عابدنماها را بدشنام ميگرفت ، چندان در اين كار مبالغه مينمود كه به دفعات مورد شتم و ضرب مخالفان قرار گرفت و دو سه نوبت ريشش را تراشيده خانه نشينش كردند اما هرگز اختيار زبان نتوانست داشته باشد و همچه كه مستمسكى مييافت تاخت و تاز را شروع مينمود .\r\nاز جمله كه زمانى آن دسته از مأموران دولت را كه بخاطر جيب‌كنى توليد مزاحمت براى مردم ميكنند را مخاطب دانسته كارشان را بدتر از پااندازى و نانشان را بدتر از نان دلالى محبت دانسته ، در اين استدلال كه پول آن دسته از رضا و رغبت و توليد نشاط ميان افراد حاصل و از اينها از مردم‌آزارى و چزاندن و درآوردن آه و اشك خلايق مىباشد ، تا آنجا كه دست رد بسينهء هممسلك‌هاى خود كه يك قطره اشك براى امام حسين را پاكنندهء گناههاى ثقلين ميدانستند نزده ، ميگفت همين حرفهاى شماست كه باعث اينهمه خرابى و بدذاتىها و تقلبات و مردم‌آزارىها شده ، خر وامانده‌ى معطل چش را وادار به خالى كردن شانه از زير بار مسئوليت آدم شدن و مردم‌دارى و رحم و مروت انسانيت مىكند ، تا آنجا كه اكثرشان را بيسوادانى ميدانست كه از آشفتگى و بىسر و سامانى حوزه‌هاى علميه توانسته با چهار ذرع ململ آخوند بشوند ، و چون اعتراضشان ميشنود ، روزى پس از دلايل و بيّناتى كه بر سخنش ميآورد ، ميگويد همين ديوثى را كه من گفتم و شماها بريش خودتان گرفتيد يك نفرتان بلند شده بگويد آن را باسين يا ث ، يا صاد مينويسند و به چه كسى اطلاق و در چه موارد به كار ميرود ؟ !\r\n\r\nداغ پيشانى\r\nهمچنين دربارهء داغ پيشانى كه نوبتى منبر خود به آن اختصاص داده ميگويد از جمله دام‌هاى\r\n\r\n","description":"","footnote":"","page_name":" 335 ","page_number":335},
  {"content":"\r\n\r\nاين مقدسين براى بيچاره دهاتىهاى ساده‌دل خوش‌باور ، داغ پيشانى آقايان مىباشد كه پشت قاشق چوبى داغ كرده به پيشانى چسبانده ، آن را به صورت پينه‌ى كف پاى شتر درميآورند . تا نمازخوان معلوم شده مردم را گول بزنند ، كه اگر نماز هم بخوانند ربطى بمردم پيدا نميكند ، در حالى كه خيلى از ايشان را ميشناسم سال تا سال سر به مهر نميگذارند ، و تا حالى كنم سر بسجود بردن و پيشانى به مهر گذاردن پيشانى را آنطور نميكند ، خود اين حقير كه از پنج شش سالگى تا اكنون كه هفتاد ساله شده‌ام نماز خوانده يك نوبتش هم ترك نشده ، غير از نمازهاى مستحبّى و نماز قضاهاى بيست ، سى ساله كه به نيابت قبول نموده خوانده‌ام و همانطور كه نگاه ميكنيد از سينهء كافر صافتر و تميزتر مىباشد و از اين بالاتر اينكه بيش از چهل سال است كه شغل منبرى داشته روزانه تا بيش از شش هفت ساعت ما تحت بر روى منبر گذارده‌ام ، غير از هشت ده ساعت ديگر را كه بيدارى داشته به روى اين دو لنبر نشسته‌ام ، با اينحال دست كه به زير كفلم ميبرم ، از دنبه نرم‌تر و از حرير لطيفتر مىباشد ، الحال اين داغ‌هاى بدتر از مهر پشت قاطرهاى قزاقخانه به پيشانى اين بازاريان كه در صورت نماز خواندن نيز در تمام روز و شب بيشتر از ربع و نيم ساعت به روى مهر قرار نميگيرد . از كجا پيدا شده ؟ بايد از خودشان پرسيد ! و الاغهائى كه از اين چيزها گول ميخورند ! پس اين نيست مگر داغ‌هاى باطله‌ايست به پيشانيشان ، بمصداق آيه  ( يُعْرَفُ الْمُجْرِمُونَ بِسِيماهُمْ )  « 96 » خورده ، داغهائى كه با آن شناخته مجازات بشوند !\r\n\r\nميدان امين السلطان\r\nدر انتهاى بازار دروازه ، ميدانى است بنام ميدان امين السلطان كه امروزه كاملا تغيير قيافه داده صورت ديگر گرفته است . اين ميدان كه بنام ( ميدان سر قبر آقا ) نيز خوانده ميشد ميدان كاه و ينجه و بته و هيزم و سوخت « 97 » و سبزى و ميوه و صيفى و شتوى كلى بود كه امروزه جاى\r\n\r\n\r\n","description":"","footnote":"\r\n( 96 ) . آيه‌اى از قرآن كريم ، در اين معنى كه روز قيامت گنهكار از چهره شناخته مىشود . همچنين كه در گذشته مجرمين را با مهر باطله‌ى داغ كرده‌اى كه به پيشانى ميزدند معرفى ميكردند .\r\n( 97 ) . غرض مدفوع حيوانات مانند تاپاله و پشكل و مثل آن .\r\n","page_name":" 336 ","page_number":336},
  {"content":"\r\n\r\nتره‌بار و مركبات و خرده‌فروشى و اجتماع طواف مىباشد و در آن در كاروانسراى بزرگ بنام ( خانات ) « 98 » بود و چند بارانداز و طويله و آغل و در اطراف آن چند طاق آجرى و تعدادى سرپوش سردستى كه با حصير و گونى و حلبى و تخته و مانند آن برپا شده به صورت حجره براى بارفروشها درآمده بود ، همراه فضائى بىتناسب و زمينى آغشته به خاك و كثافات و برگ و كاه و پشكل و پوشال و مشتى مردم بيكاره و بدكاره و دزد و دغل و نادرست و نامطمئن و كسبه‌اى ناپاك كم‌فروش دغل‌باز بىاعتبار و متكديانى لخت و عور و بيمار و عليل و مجروح كه در آن لول ميزدند ، اگر چه هنوز در گوشه و كنار آن صورت سابق حفظ شده كم و بيش ديده ميشوند . « 99 »\r\nشروع كار اين ميدان و اجتماع تره‌بارفروشى آن از بعد نوروز و بدست‌آمدن ( تربچه نقلى ) تا اواخر هندوانه خربزه بود كه بعد از آن كم‌كم بتعطيل گرائيده ، تا دو مرتبه كه نوبرانهء ( گل پونه ، نعنا پونه ) بميدان بيايد و خاك و زباله‌ى سرتاسر سال جمع‌آورى شده بقبرستان سر قبر آقا فرستاده شده سقف و سبات‌ها را حك و اصلاح نمايند و اگر در زمستان آيند و روندى ميشد كم و بيش هيمه « 100 » ، بته بيار ، ببرهائى بودند كه روزهاى آفتابى ميآمدند .\r\nاز اين زمان بود كه سر و كله دهاتىها و رعاياى سبزىكار و صيفىكار باز شده\r\n\r\n\r\n","description":"","footnote":"\r\n( 98 ) . خانات در معنى خان‌ها ، محل خوانين اطراف و ايلات كه با گوسفند و گاو و بته و سوخت و ميوه در آن فرود آمده منزل ميكردند ، افرادى كه به لفظ خان و خانى خود بسيار اهميت داده به هيچ قيمت از آن عدول نكرده ، با حذف يك مرتبه در خطاب از آن متغير ميگشتند ، از جمله مردم دهات ( كله عمر ) ( * ) طرف ورامين كه بته براى فروش ميآوردند و دست بكمر زده كلاه را يك ور گذاشته بالا سر بته‌ها بانتظار مشترى ميايستادند كه اگر كسى به آنها ميگفت عمو اين بته‌ها بار چند ؟ جواب نداده يا از فروش امتناع مينمود و اگر كسى ميگفت ( خان ) اين بته‌ها را چند ميدهى ؟ ميگفتند چون گفتى خان اين مرتبه يك شتر برايت مجانى خالى ميكنم و راه ديگر هم يك گزك ( سربارى ، بار كوچك ) برايت ميگذارم و پس از آن حساب ميكنم ! از داستانهاى اين خان‌ها نيز يكى اينكه يكتنشان در چاله افتاده در بيرون آمدن درمانده مىشود و چون مردم جمع شده ميگويند دستش را بدهد تا بالايش بكشند ميگويد دستم را از پشتم بردارم از خانى ساقط ميشوم !\r\n( * ) . نام يكى از جمله روستاهاى ورامين .\r\n( 99 ) . عده‌اى نيز در اين ميدان جهت جمع كردن پوست هندوانه خربزه يا هندوانه خربزه دزدى كه براى زن و بچه ببرند جمع ميشدند و رقت‌بارتر از همه وضع گروهى بود كه از پوست ميوه گنديده‌هاى داخل گل و لاى سد جوع ميكردند .\r\n( 100 ) . چوب ، بته ، هيزم ، سوزاندنى .\r\n","page_name":" 337 ","page_number":337},
  {"content":"\r\n\r\nبارهاى سبزى خوردنشان مانند ، پونه ، نعنا ، ترخون ، تربچه و سپس سبزىپلوشان امثال ، تره ، جعفرى ، شنبليله ، شبت ، گشنيز ، بابونه بميدان ميرسيد . تا كم‌كم كه نوبرانه‌هاى ، خيار ، كدو ، گوجه ، چغاله‌بادام ، گيلاس ، زردآلويشان بدست آمده برسانند و در اين اوقات هم بود كه اندك اندك ميدان به رونق و رواج ميآمد ، تا رسيدن ميوه‌هاى تابستانى مثل : سيب قندك ، سيب گلاب ، « 101 » ، گرمك ، طالبى ، كمبزه « 102 » ، هندوانه ، خربزه و شهرى « 103 » و دستنبو « 104 » غوره ، انگور ، علف تازه و خسير و فرا رسيدن محصول شتوى ( پائيزه ) مانند : جو ، گندم ، كاه ، ينجه خشك ، انار ، سيب دماوند ، به ( بهى ) ، گلابى و امثال آن كه رونق كار ميدان باوج ميرسيد .\r\nدر اين فصول بود كه از چيزى به نيمه‌شب مانده سر قافله‌هاى الاغ و شتر روستائيان با زنگ و زنگوله‌هاى خوش صداى خوش آهنگ كه عالمى از آنها آرامش و طبيعت و آسايش جسم و روح ميرسيد ، تا نزديك سحر كه دادوستد ميدان و معاملات آن شروع شده صاحبان بار و خريداران و فروشندگان بجان هم افتاده و دزدان و جيب‌بران و يغماگران و سارقين بار و بنه و حيوان و دهانه و پالان و افسار آنان مشغول به كار ميشدند !\r\nدر واقع ميدان امين السلطان يعنى ميدان چپاولچيان و غارت‌گران و زورگويان و غريب‌چزان‌ها و ضعيف‌گدازان و اوباش و اجامر و مفت‌بران و بيكاران و گدايان و كلاشان و طفيلىها كه اين ميدان وسيله قدرت‌نمائى و يغماگرى و ارتزاقشان بشمار ميآمد ، به اين ترتيب كه يكى دسته‌ى سبزى گالهء آن ربوده ، يكى گرمك طالبى ، هندوانه ، خربزه‌ى جوالهاى اين و آن دزديده ، يكى سربارى بارها را ميربود و ديگرى كه بار درسته را طناب بريده بكول ميگرفت و آن يك خورجين حيوان يكى را ، و يكى گاله و جوال ديگرى را و اين يك پول جيب آن يك و آن يك افسار و دهانهء حيوان اين يك ميربود و گدايان سمجى كه هم ميان اينها لوليده ته خوردهء ميوه دزدىها را بدندان ميكشيدند و سردستهء اينها هم بارفروشهاى\r\n\r\n\r\n","description":"","footnote":"\r\n( 101 ) . سيبى سفيد خوشبو با دمى دراز و عمرى كوتاه كه چند روز بيشتر به بازار نميآمد و فروشندگان و طواف اين سيب را چنين داد ميزدند : سيب گلاب علامت داره ، دمبش بلنده .\r\n( 102 ) . كوچكتر و سفت‌تر از خربزه با طعمى ميان خيار و خربزه .\r\n( 103 ) . مانند طالبى با تفاوت پوست صاف زرد بامزه‌اى ميان انگور و هندوانه .\r\n( 104 ) . گرد كشيده به رنگ زرد با خطهاى قهوه‌اى روشن ، شيرين‌تر از ديگر اجناس خانواده ، محرك امراض گلو و آورنده تب و ظاهركننده‌ى سرماخوردگىهاى خفته و تبهاى درون .\r\n","page_name":" 338 ","page_number":338},
  {"content":"\r\n\r\nبدتر از قطاع الطريق كه با القاب حاجى و كربلائى ، مشهدى و قيافه حالاتى قوىتر از بازار دروازه‌اىها و حسابسازىهاى بدتر از آنها به لخت كردن دهاتىها و بارآورده ، باربخرها ميپرداختند .\r\nبعد از گروه چپوچى ميدان دسته‌ى ( باج‌بگير ) ها بودند كه دهانه‌هاى ميدان را گرفته از هر ورود و خروج بار چيزى بعنوان ( زيره چوبى ) كه معلوم نبود مأخذش چه بود ، يا ( باج ميدان ) ميگرفتند و واى به حال بيچاره‌اى كه از آن نكول كرده اعتراض نمايد و اينجا بود كه تا ديگر مرتبه چرا و چون نداشته ، هم خود آشنا بوظيفه شده هم عبرت ديگر زبان‌درازها بشود ، چنان به زير چوب و مشت و لگد و سيلىاش ميانداختند كه راه آبادى و خانه‌اش فراموش بكند ، غير از تاراج و ربودن بار و بنه و خر و يابو و شترى كه آورده بود ، كه در يك چشم بهم زدن اثرشان محو شده بود « كه گويا اسم ( زير چوبى ) بر سر اين ( شغل ! ) از همين زير چوب افتادن‌هاى زير بارنروها اخذ شده بود » و در آخر هو كردن بيچاره جان و مال از دست داده كه يكى كلاهش را برداشته يكى سنگش پرانده يكى انگشتش رسانيده ديوانه‌اش ساخته با چوب و چماق سر بعقبش كرده ، از ميدان بيرونش ميراندند . « 105 »\r\nسبزى و ميوهء تهران جز در فصول معيّن كه آن هم فقط از دور شهر تأمين ميگرديد از جاى ديگر نميرسيد ، از آنجا كه وسيلهء حمل و نقلى جز چارپا نبود كه مثل امروزه از مناطق مختلف برساند ، از اينرو در زمستانها سبزى تازه منحصر به مقدار قليلى بود كه احيانا از گزند سرما و مثل آن در امان مانده باشد و بقيه از سبزى خشكهائى استفاده ميشد كه زنان خانه‌دار در تابستانها خريده پاك كرده خشك ميكردند و بادمجان و كدو سبز و پياز را كه نيز در سايه خشكانده يا در روغن سرخ نموده ، يا كدو و بادمجان را كه در ميان خاكه ذغال يا وسط پرهاى متكا نگاه ميداشتند . سيب‌زمينى و پياز و خربزه را نيز در ميان خاك خشك و هندوانه را ميان كيسه يا تور يا تورى از طناب ( آونگ ) ميكردند و تنبل ، شلخته ، بىبضاعتها هم كه سبزى\r\n\r\n\r\n","description":"","footnote":"\r\n( 105 ) . در كتاب‌هاى فارسى با استفاده از همين اوضاع ميدان و بازاريان بود كه حكايتى را نقل مينمود كه روستائىاى را يكى بزى كه بدنبال الاغ بسته بوده ميربايد و يكى خرش را و يكى با نيرنگ اينكه انگشترى گرانبهايش در چاه افتاده اگر آن را بيرون آورد مزدى به او ميدهد كه تلافى خر و بزش را مينمايد لختش نموده در چاهش فرستاده لباسهايش را ميبرد ، تا آنجا كه روستائى چوبى بدست آورده دور خود ميگرداند و چون ميپرسند ؟ ميگويد تا خودم را نبرند !\r\n","page_name":" 339 ","page_number":339},
  {"content":"\r\n\r\nخشك به قدر مصرف از بقال و عطار ميخريدند .\r\nهر چه ميدان ميوه كه گنديده‌ها و پوست و آشغال آن كه به زير دست و پا مانده بود هواى آنجا را نامطبوع ميساخت در عوض ميدان سبزى همراه با عطر و بوى فرحبخش سبزىهاى تازه و خشك‌كردنىهاى پائيزه امثال نعنا و شنبليله و شبت ، دماغ رهگذران را معطر مينمود .\r\nو تا قيمت سبزى و ميوه و صيفى و شتوى آن را بياوريم ، چند قلم آن را نمونه ميكنيم :\r\nسبزى خشك‌كردنى از هر نوع بجز دو سه نوع ، در هر موقع كه بازارش تنگتر ( بازار سياه ) بود در ميدان دو تا سه دسته يكشاهى « 106 » ، در بيرون ، از الاغى و دستفروش دسته‌اى يكشاهى . سبزىهاى كمياب در ميدان دستهء يك شاهى يا دو دسته سه شاهى ، در بيرون دسته‌اى صد دينار تا دو دسته پنجشاهى . پياز و سيب‌زمينى در ميدان بار ( سى منه ) - [ 90 كيلو 
  ] ئى يكتومان ، دوازده الى پانزده قران ، خرده‌فروشى ( چاركى ) - [ ده سير - هفتصد و پنجاه گرم 
  ] يك شاهى تا سيصد دينار « 107 » . آلبالو گيلاس يكمن ده شاهى ، سه عباسى ، الى چهار عباسى « 108 » يكقران . كدو و بادنجان مرغوب در ميدان دو تا سه تا يكشاهى بيرون يكى يك شاهى « 109 » سيب قندك و سيب گلاب در ميدان يكمن سه تا چهار عباسى ، در بيرون و از دكاندار چاركى پنجشاهى تا سيصد دينار . هندوانه و خربزه بار شترى ، هفتاد من ( دويست و ده كيلو ) بيست و دو سه تا بيست و پنج قران ، خرده‌فروشى تا يكمن دهشاهى . ساير ميوه‌ها امثال هلو و انار و انجير و به و زردالو به همين قياس ، در بيرون چاركى دو تا سه الى چهار پنجشاهى . مركبات انواع پرتقال و ليمو و مانند آن هم كه باب ميدان نبود و در پامنار وارد شده فقط سالى يكنوبت آن هم نزديك عيد به مقدار كمى ببازار ميآمد : ليمو شيرين و پرتقال اعلا يكى يك شاهى ، در بحبوحه گرانى تا دو شاهى . نارنج دو تا سه تا يكشاهى كه براى سبزىپلو كوكو ماهى شب عيد مصرف ميشد و موقع سال تحويل كه هر خانه‌دار يكى از آن را در كاسه آب سر سفرهء هفت سين اندازد و يا با برگ و ساقه كنار آئينه‌ى سر بخارى بياويزند .\r\nبراى اهل تعمق دو منظره از ميدان جلب‌نظر مينمود ، يكى چپوچىگرى مردمان كه از\r\n\r\n\r\n","description":"","footnote":"\r\n( 106 ) . يك بيستم ريال .\r\n( 107 ) . شش دهم ريال .\r\n( 108 ) . يك پنجم قران ( ريال ) .\r\n( 109 ) . كدو و بادمجان و خيار و مركبات مثل ليمو ، پرتقال . . . به عدد فروخته ميشد .\r\n","page_name":" 340 ","page_number":340},
  {"content":"\r\n\r\nتر و خشك و ثمين و خسيس همنوع نگذشته دهاتيان و مراجعان ميدان را غارت كرده ، دزدان ميوه كه جلو چشم صاحب بار مال او را ربوده ، مانند قحطىزدگان ( ليف ) كشيده آب آن از دهان و چانه و ريش و سبيل و جلو ملبوسشان سرازير ميگرديد و براى دزدى از سر و كول انسان و چهار پا و گارى بالا ميرفتند ، در مقابلشان حيوانات بيشعور كه مؤدبانه جلو آخورهاى خود ايستاده بىهيچ حرص و ولع و تنازع و تعارض صرف عليق ميكردند و شرافتمندانه‌تر از آنها اجتماع شتران كه هر دسته در اطراف سفره‌ى غذاى خويش حلقه زده از جلوى خويش لقمه‌هاى به اندازه برداشته با ديدگان نجيب به اشرف مخلوقات ! دور و بر خويش مينگريستند .\r\nديگر از ديدنىهاى ميدان حالت كودكانى بود كه براى سوارى مجانى بميدان آمده هر يك كنار بار شترى ميايستادند ، و اين چنين بود كه هر بچه‌اى هوس سوارى مينمود بايد بميدان آمده دنبال قطار شترى كه بار به طرفى ميبرد پياده به راه افتاده همه طول مسير را اگرچه دورترين نقاط باشد طى نمايد ، باشد كه در مراجعت بتواند از ساربان اجازه گرفته سوار شده يا خود ساربان دلش بحالش سوخته او را اجازهء سوار شدن بدهد ، يا اينكه گرفتار ساربان بد اخلاق يا ستم‌ديده‌اى كه از ميدانيان با دل پر خون روانه شده گرديده بجاى سوارى چند ناسزاى ( چاروادارى ) نوش‌جان نموده خاسر و نااميد مراجعت بكند .\r\nجاى ذكر است كه اين سوارىها نيز مخصوص شتران ميگرديد كه وزن ده دوازده منه‌ى طفلى برايشان دشوار نميافتاد و ساربانان ميتوانستند اين ارفاق را درباره‌شان مرعى بدارند ، در حالى كه هرگز چارواداران اين گذشت را در جهت خر و استر خود كه بار خويش را به سختى تحمل كرده در تخليه هنگام استراحتشان ميرسيد معمول نميداشتند .\r\nشايد اگر گفته شود خر سوارى و شتر سوارى آن روز براى بچه‌ها بمراتب شيرين‌تر و لذيذتر از موتور سوارى و اتومبيل سوارى امروز بود سخن بگزاف نرفته باشد و شايد هم مثل معروف ( پدرش از بىالاغى سوار چينه ميشد ) از همين مأخذ باشد .\r\n\r\nميدان كاه‌فروشها\r\nشبيه ميدان امين السلطان ميدان كاه‌فروشها ، جنوب كوچه سيد اسماعيل بود بضميمه ميدانى\r\n\r\n","description":"","footnote":"","page_name":" 341 ","page_number":341},
  {"content":"\r\n\r\nديگر بنام ميدان كهنه‌فروشها كه اولى مخصوص كاه و ينجه و هيزم‌فروشها و در دومى رخت كهنه‌فروشها اجتماع مىكردند كه كم‌كم با كسبه‌ى ديگر مخلوط شده به صورت بازار يا ميدان مكاره درآمده بود .\r\nاشياء مورد معامله اين دو ميدان عبارت بود از : كاه ، ينجه ، خسير ، جو ، گندم ، همچنين هيزم ، ذغال و در قسمت دوم : رخت كهنه ، گيوه كهنه ، كلاه كهنه ، پيراهن ، فرنج شلوار پارهء سربازى ، كفش كهنه ، گالش كهنه ، شال و عبا پاره ، لامپا شكسته ، سماور سوخته ، شيشه خرده ، نان خشكه ، ساك ، فانوسخه ، قمقمه ، قطار فشنگ ، پوتين ، چكمه كهنه نظامى ، آهن پاره ، چدن ، مفرغ شكسته ، انواع شيشه‌هاى بزرگ و كوچك عرق و شراب و دارو ، سرچپق و حقه وافور شكسته ، انواع ساعت‌هاى بغلى و ديوارى اسقاط ، ساز و ضرب و كمانچه شكسته ، انواع چرخهاى خياطى ، دستى و پائى از كار افتاده . صندوق و مجرى « 110 » بىدر و پيكر و بىچفت و ريزه ، صندوق جعبه‌هاى از هم گسسته ، اطوهاى بىدسته ، چراغ زنبورىهاى بىشاخهء تلمبه ، كوله‌پشتى ، پتوهاى كهنه گسسته و فرسوده ، گليم پاره ، نمد پاره و تكه قالىهاى از هم در رفته . اسباب‌بازىهاى شكسته ، خر مهره و مهره بدلى ، دندان عاريه‌هاى شكسته كه از مرده‌شوخانه‌ها جمع شده بود . دانه‌هاى ارزشمند و بىارزش مانند كهربا و عقيق و تسبيح و دانه تسبيح‌هاى جوراجور اصل و شيشه‌اى ، پيچ و مهره‌هاى زنگ زده ، كلاه گيس‌هاى مو ريخته ، انواع قوطى حلبىهاى بىمصرف . توپ پاره و تيله شكسته ، ابزار قراضهء اتومبيل مانند شمع و دلكو و غيره . تكه پاره‌هاى دوچرخه امثال تنه و دو شاخه و ركاب شكسته ، چترهاى دريده و عصاهاى سر و ته شكسته . فكل كراوات پارهء رنگ و رو باخته . عينك بىشيشه و دوربين‌هاى بىذره‌بين و آنچه را كه فقيرترين مردم از آن چشم پوشيده دور انداخته بودند .\r\nجمع‌آورى اين اشياء بوسيله دوره‌گردهاى حلوافروش به عمل ميآمد كه آنها را با حلواجوزى و حلوا ماماجيم جيم مبادله كرده به اين ميدان ميكشيدند و كوچه‌گردها و خاكروبه‌كش‌ها و خاكسترنشين‌ها كه آنها را از ميان گل و خاك و خاكروبه و زباله بدست آورده در اين مكان به چيزى به فروش ميرساندند ، و بعد از آنها بساطىها و دكاندارهاى آنجا كه\r\n\r\n\r\n","description":"","footnote":"\r\n( 110 ) . جعبهء كوچك اسباب بزك .\r\n","page_name":" 342 ","page_number":342},
  {"content":"\r\n\r\nبدردخورهاى آنها را به دو خوب و سمبل و راست و درست و زد و خورد كرده ، به دوره‌گردهاى بازار دروازه و بساطىهاى آنجا جهت فروش به دهاتيها ميسپردند ، و تعمير كارهاى امثال پينه‌دوز و چترساز و ساعت‌ساز و غيره كه اشياء خورند خود را از ميان آنها جمع ميكردند ، باينصورت كه پينه‌دوز دو لنگه قهوه‌اى را با هم زيره و رويه كرده ، دو سياه را با هم جفت و جور نموده ، واكسى غليظ از گل اخرا و روغن چراغ و دوده بر آنها زده در معرض فروش ميگذاشت و عصاساز كه سر اين را بدسته آن و ته آن را به تنهء اين وصل مينمود و چترساز كه به همين ترتيب رويه آن را به اسكلت اين و دستهء آن را به تنه آن جفت مىكرد و ساعت‌ساز كه چرخ اين را به آن و دنده آن را به اين و به صورتى بكارش واداشته ، فروخته فرار مينمود و غير مصرف‌ها از كفش‌ها ، شكافتنىهايشان را كه به شكافته كارها فروخته ، شكافته رويه زيره‌هايشان به كار مغزى و پاشنه و توكارى كفش‌هاى نو ميرفت و قوطى حلبى بىمصرف‌هايشان كه چراغ نفتى ميشد ، الى آخر كه آهن‌پاره‌هايش مصرف آهنگرها و نعلچىگرها شده ، مفرغ ، سرب ، قلع ، روىهايش به كار ريخته‌گرها و دوات‌گرها ميآمد و كهنه پيراهن ، قبا ، لباده‌هايشان را اين‌رو آن‌رو و درز و دوز كرده به عملهء اكره‌ها و دهاتىهاى تازه به شهر آمده ميفروختند و ژنده گسيخته‌هايشان را كه باقى مانده بود سوا جدا نموده ، براى زيرهء گيوه به تخت‌كشها « 111 » ميدادند و بىمصرف‌تر از آنها را نيز كه از پارچه‌هاى مختلف و البسهء مرضا و مرده‌ها بدست آمده ، از پشم و ابريشم و مانند آن بود و به هيچ كار از تخت و وصله پينه و مثل آن نميآمد ، از قبيل شلوار زير جامه‌هاى بيماران اسهالى كه بانواع كثافات و نجاسات آلوده و تكه‌پاره‌هاى ملوث كه از تن اموات خارج شده بود ، دسته دسته نخ بسته براى شستن گارى و درشكه و نظافت كارهاى مكانيكى و دست پاك كردن كارگران مكانيك و آهنگر و از اين قبيل مىرسيد و اين چنين بود حالت ديگر اشياء اين ميدان كه هر شيئى را تغيير حالت داده در اختيار طالب خاص ميگذاشتند ، همراه عده مردم بيكاره‌اى كه همواره جماعتى از آنها براى يافتن چيزى « شايد به درد بخور ! » دور هر بساط گرد آمده به زير و رو كردن آت و\r\n\r\n\r\n","description":"","footnote":"\r\n( 111 ) . سازندگان تخت گيوه . متقالها را به اندازه بريده در آب خيسانده باريك باريك تا كرده پهلوى هم چيده با درفش بلند گرم كه در خاكستر داغ گذاشته شده بود به مهارت سوراخ نموده خام ( چرم باريك دباغى نكرده ، باريكه چرمهايى از نقاط محكم پوست گاو ) از آنها ميگذراندند و محكم كشيده سرپنجه و پاشنه از سر همان چرم به آنها داده ، كوبيده پرداخت نموده به گيوه‌دوزها ميدادند .\r\n","page_name":" 343 ","page_number":343},
  {"content":"\r\n\r\nآشغالهاى آن مشغول ميشدند .\r\nدر ميان اين كثافات و آلودگىها پزنده‌ها و خوراكىفروشها نيز گله به گله بساط كرده دور هر يك عده‌اى جمع شده به اكل و شرب ميپرداختند ، بساطهايى مانند : شربت سركه شيره‌اى ، شربت قند و گلابى ، چاى دارچينى ، دوغى ، آب زرشكى ، هل و گلابى « 112 » ، معجونى « 113 » ، آش شله‌قلمكارى ، آش كدويى ، آش كشكى ، آش رشته‌اى ، كدو پخته‌اى ، شلغمى ، باقلايى ، سيب‌زمينى پخته‌اى ، سيب‌زمينى تنورى ، پلوى ، چلوى ، كوفته‌اى ، كبابى ، بستنى ، حلوايى ، انگورى ، هندوانه خربزه‌اىهاى فال فال كه يك هندوانه يا خربزه را چند فال كرده يكشاهى يكشاهى ميفروختند . دمپختكى ، كه در نهايت آلودگى امتعهء خود را در معرض فروش ميگذاشتند و ديدنىتر از آنها خريداران آنان كه با دست‌هاى آلوده ، ممزوج به اقسام پليدىها ، صرف خوراكىها ميكردند . آش و پلو و كباب و عدسىشان كه نان روى زانو گذاشته را قاشقشان نموده ، يا پشتشان داده ، با هر لقمه همه انگشتها را ليسيده ته ظروفشان را انگشت مىكردند !\r\nقابل توجه است كه اغذيهء اين فروشندگان نيز هرگز دست اول تهيه نگرديده ، بلكه پلو آنها ته‌ديگ‌ها و مانده‌هاى پلو چلوىهاى بازار و اطراف آن بود كه گرم كرده ، حال آورده رنگ و رو ميدادند و آش و كوفتهء آنها پس‌مانده‌هاى خودشان يا چلوخورشتىهاى دكان‌دار كه دوباره پز كرده صورت بازار ميساختند ، مگر مأكولات ارزان قيمت اختصاصى امثال چغندر و شلغم و كدو و مانند آن كه دست دوم آن قابل مصرف نبوده لازم بود كه نو بنو فراهم آورند .\r\nمشهوداتى از پزنده‌هاى اين ميدان بود كه پلوى روز اول اگر بماند كوفتهء روز دوم و\r\n\r\n\r\n","description":"","footnote":"\r\n( 112 ) . ژله‌اى از نشاسته و شكر يا شيره يا بىشيرينى كه در پياله‌هاى كوچك سفالين سفت كرده رويش را گلاب ميپاشيدند .\r\n( 113 ) . شكر قوام آورده رقيق‌تر از آب‌نبات كشى كه با مغزهاى بادام ، پسته ، فندق يا زرشك ، آلبالو و مثل آن مخلوط كرده در سينى ميريختند . از اين معجون نيز در چند نوع درست كرده در يك سينى اما در چند قسمت كه خانه خانه درست شده بود ميريختند كه غير از وزن و ترازو و بطور مخصوص يعنى وسيله قلمى كه از ميخ آهن سر پهن بود ميفروختند كه اگر زيادتر بقلم آمده بود به نفع مشترى و كمتر آمده بود ، بسود فروشنده ميگرديد . كارى كه بيشتر جنبه قمار آن ملحوظ بود و ميخهايى كه از صبح تا شب در انواع دهانها رفته بيرون ميآمد !\r\n","page_name":" 344 ","page_number":344},
  {"content":"\r\n\r\nاگر باز به فروش نرفت آش روز سوم مىشود ، چنانچه پزنده‌اى هم بود كه داد ميزد ( بابا بياين بخورين مال خودتونه ) يعنى در هر صورت بخوردتان مىدهم ، و دو آشى هم يكى در اين ميدان و يكى دهانهء بازار دروازه « 114 » بود كه شرحشان در پزنده‌هاى ميدان در جلد اول گذشت .\r\nبعد از اشياء اسقاط و بىمصرف ، اموال مسروقه بود كه به اين ميدان ميرسيد و معرض بيع و شرا قرار ميگرفت . و آن بر دو گونه بود ، يكى اموال بىقيمت مانند ابزار دست و كفش و كلاه و شال و قبا و مانند آن كه اشكال و ايرادى در خريد و فروش آن نميديدند و بطور وضوح معامله ميشد و يكى اجناس معلوم مشخص گرانقيمت كه در پشت و پستوها و گوش و كنار ميدان به نظر خريدار رسيده وجه آن دريافت شده كم‌كم تحويل ميگرديد ، و همين مركزيت ( مال خرى ) در اين ميدان هم بود كه اكثر دزد زده‌ها اول به اين ميدان رو مياوردند تا بعد از آن كه بكميسرى و نظميه و تأمينات مراجعه بكنند و در اين باره هم هيچ پسله پنهان و ترس و واهمه‌اى در كار نبود كه اگر صاحب مال جنس خود را ديده بود ميتوانست مثل ساير مشترىها خريدارى نمايد و اگر دزدى آن را معلوم و روى دنده لوطىگرى ميانداخت ميتوانست چيزى كمتر بپردازد و در غير اين صورت بود كه در يك چشم بهم زدن نه ديگر از جنس اثرى مييافت و نه ميتوانست جان سالم از ميدان بدر ببرد كه ميدانىها بسرش ريخته كتك و مرافعه راه ميانداختند تا صاحب دكان بتواند مال را از ميدان بدر ببرد و با كتك و بىآبرويى و هو كردن و احيانا لخت نمودن مجدد كه جيب‌برها دستكاريش ميكردند بيرونش ميراندند .\r\nغير از سابقه‌داران و مال‌خران ، كسبه و ديگر سكنه آن نيز دور از اين كيفيات نبودند كه كمتر امكان داشت كسى چيزى را اگر چه از خود آنها خريده باشد پيش آنها امانت بگذارد و در مراجعت صاحبش ، بوده به انكار تحويل گيرنده برخورد ننمايد و يا كسى دستمالى ، كيفى ، چيزى به روى بساطشان بگذارد كه در يك چشم بهم زدن دست بدست نشده از ميدان بيرون نرفته باشد و يا كسى پا در آن ميدان بگذارد كه جيب و بغل و اشياء دست و كول و دوش و بغلش در معرض دستبرد قرار نگرفته بهمانگونه كه رفته مراجعت بكند !\r\nهمچنين اين امور به بساطىها و دزدها و مال‌بخرها ختم نميگرديد كه بنكدارهاى آن\r\n\r\n\r\n","description":"","footnote":"\r\n( 114 ) . يا بازار حضرتى ، بازارى كه از ميدان سيد اسماعيل شروع و به خيابان مولوى ميرسيد .\r\n","page_name":" 345 ","page_number":345},
  {"content":"\r\n\r\nنيز كه گروه علاف آن را تشكيل ميدادند از اين احوال بيرون نبوده دست كمى از دزدها نميآوردند كه هرگز اتفاق نيفتاده بود مثلا يك خروار جنس را بيش از هفتاد هشتاد من تحويل داده كمتر از بيست سى من از آن ندزديده باشند ، اگرچه زيادتر آنها حاجى و ( از خدا برگشته ! ) و داغ پيشانىدار و با ريش دراز و تسبيح بدست بودند و با حذف كلمه حاجى از اسمشان جواب سلام كسى را نميدادند ، علاوه بر تقلبات و غش در معاملات كه هيزم‌ها را آب پاشيده مساوى خود سنگين ميكردند و ذغال خاكه‌ها را علاوه بر آب ، شن و خاك و ماسه داخل زده ، كاه را ( قابلمه ) « 115 » كرده هر تور كاه را تا دو سه برابر وزن خود ميساختند .\r\nوسط اين ميدان قهوه‌خانه‌اى بود كه صبح و عصر در آن تعزيه ميخواندند ، از آن جهت كه مشتريان آن عموما روستاييانى بودند كه معتقد به دين و مذهب و مطالب راجع به ائمه و مشتاق ذكر مصيبت آنان بوده ميتوانستند ته‌مانده‌ى آنچه را هم كه در جيبشان از ميدانى و بارفروش و دزدان دروازه باقى مانده بود از چنگشان بيرون آورند و باسم امام و نذر و حاجت و نياز و آنچه كه يك ابله را فريب ميدهد تا آخرين دينارشان را گرفته مرخصشان نمايند ، كه البته لازم بتوضيح نيست كه تعزيه در چنين ميدانى هم تا چه حد ميتوانست مفسده‌آميز و مشحون بناپاكى باشد !\r\n\r\nميدان مال‌فروشها\r\nپس از اين دو سه ميدان ، ميدان مال‌فروشها بود كه در آن معاملات اسب و الاغ و شتر و گاو و گوسفند ميكردند و هر كس در هر نقطهء شهر احتياج بخريد و فروش دواب پيدا مينمود بايد به اين ميدان رو آورد .\r\nقبلا ميدان ديگرى هم در جهت مقابل اين ميدان ، در طرف شمال وجود داشت كه بنام ( ميدان اسب فروشها ) ناميده ميشد كه با تغييرات شهرى و خيابان‌كشى از ميان رفت و منحصر به همين ميدان گرديد كه امروزه در آن نيز از مال و خر و يابو و معاملات آن خبرى\r\n\r\n\r\n","description":"","footnote":"\r\n( 115 ) . تقلب در متاع ، داخل زدن .\r\n","page_name":" 346 ","page_number":346},
  {"content":"\r\n\r\nنبوده به صورت پاركينگ اتومبيل و مركز زبالهء جنوب درآمده است .\r\nاين ميدان در محوطه‌اى حدود چهار پنج هزار متر مربع مساحت بود كه فاقد هر گونه دكان و حجره و سقف و سبات و مانند آن بود و فقط ديوارهاى كاهگلى خانه‌هاى اطراف آن ديده ميشد و مشتى جمعيت باكاره و بيكاره و دلال و خريدار و فروشنده كه داخل گاو و گوسفند و اسب و الاغ ميلوليدند .\r\nبعد از درشكه و گارى و واگن اسبى و كالسكه و دليجان كه مورد استفادهء طبقات مخصوص قرار ميگرفت ، چهارپايان يعنى اسب و شتر و قاطر و الاغ تنها مركب سوارى و وسيله باركشى مردم به حساب ميآمد و جهت رونق بسيار آن هم بود كه هميشه اين ميدان مملو از حيوانات و خريدار و فروشنده بود و بيكاره‌ها و گدايان و سادات و فقرا كه در آن جهت انتهاز فرصت ، با گفتن مبارك باشد بخريداران و ( تلكه ، تسمه ) « 116 » ، زيادتر از معامله‌گران ديده ميشدند .\r\nكلمه‌ى ( مبارك ) و جمله ( مبارك باشد ) و از اين قبيل دلخوشى مردم بود كه تا اين لفظ بگوششان نميرسيد آن شئ يا آن مال بدلشان نميچسبيد اگرچه به نصف قيمت خريده باشند و مبارك باشد فروشنده و اطرافيان بود كه مال را دلنشينشان مينمود ، هر چند گرانتر از قيمت ابتياع ميكردند ، مخصوصا در جهت مركب و همين رگ خواب مردم هم بود كه گدايان ، مخصوصا سادات متكدى را كه مبارك باد گفتن آنها صد برابر مبارك غير سيد ( عام ) بود زيادتر از همه جا به اين مكان ميكشيد .\r\n\r\nشرايط مركب\r\nاگر امروزه در خريدن اتومبيل به نوع كارخانه و سابقهء كار و مدل و سيستم و رنگ و تودوزى و راحت صندلى و مصرف سوخت آن توجه ميكنند و در دست دوم به نداشتن روغن‌سوزى و جاخوردگى و تصادف و كاركرد ( كيلومتر ) و داخل و خارج آن نظر ميافكنند ، آن روز همه اين\r\n\r\n\r\n","description":"","footnote":"\r\n( 116 ) . بند شدن - جيب‌كنى - تكدى\r\n","page_name":" 347 ","page_number":347},
  {"content":"\r\n\r\nشرايط را در خريد چارپا به كار ميبردند ، به اين حساب كه جنسش از چه نژاد و رنگ و رؤيت و سن و تركيب و جوانى و پيرى ، جست و خيز ، كم‌خورى و پرخورىاش چگونه باشد ، كه از آن جمله بود شرايط زير كه :\r\nاولا حيوان خوش سيما و خوش منظر و جوان و صحيح الاندام و متناسب العظام و فربه و بانشاط بوده باشد . دوم ، دندان كوچك پيوسته‌ى سفيد داشته باشد . ديگر لب زيرينش كلفت‌تر از لب زيرينش باشد . بينىاش دراز و منخرينش گشوده بوده باشد . پيشانيش وسيع باشد و در اسب گوشهايش كوچك و در الاغ بزرگ و بلند بوده « 117 » و فاصلهء ميان آنها بسيار و با برآمدن جزئى صدا آنها را بالا گرفته هوشيار بوده باشد .\r\nچشمانش درخشان و نافذ و گردنش كلفت و كوتاه و سرينش بزرگ و مويش كوتاه باشد . سمش سياه و بزرگ و گرد و پاهايش بلند و سينه‌اش فراخ و شكمش كوچك و وسط دو پايش گشاد و دمش زبر و بيخ دمش باريك و اگر نر است خايه‌هايش سياه و اگر ماده است فرجش فشرده بوده باشد . چشم و مژه‌اش سياه و رنگش پررنگ و شفاف و دائم جنبش و بيقرار و زود حركت و دير توقف بوده باشد ، بعلاوهء سفيدى رنگ كه از بهترين رنگها براى حيوان ، مخصوصا مركب به حساب ميآمد كه يمن و شگون همراهش ميبود ، و بعد از آن خاكسترى و ابلق و سرخ و بدترين رنگها رنگ سياه يك تيغ بود كه در آن خال و نقطه و رنگ ديگرى داخل نشده باشد و چهارپاى سفيد يك دست بود كه به بالاترين قيمت در معرض معامله قرار ميگرفت و بعد از آن به نسبت چاقى و لاغرى و بدرنگ و خوش‌رنگى و پيرى و جوانى و زشتى خوشگلى و سلامت و عيوب و علل بود كه قيمت يا نقصان قيمت پيدا مينمود و از جمله عيوب حيوان بود : بدصورتى ، سركشى ، تندخويى ، عادت گاز و لگد ، كرى ، كورى ، تنبلى ، رموكى ، آبى چشمى ، سرخ چشمى ، كمان پايى ، سم سائيدگى ، لنگى ، شلى ، كج روى ، لب‌آويختگى ، آويختگى آلت ، پا به غير جاى پا گذاشتن ، عرعر و ضرطه ، كه هر عيب موجب نقصان مبلغى از قيمت آن ميگرديد . تا خر و يابوهاى از كار افتاده‌ى غير سوارى كه براى خاك‌كشى و توبره‌كشى و هيزم‌كشى دور كوچه‌ها و گارىكشى خريد و فروش ميگرديد . خر و اسبهايى كه ديگر به درد سوارى نخورده به كار باركشى ميآمدند ، در اين\r\n\r\n\r\n","description":"","footnote":"\r\n( 117 ) . در تأييد نام اين حيوان كه به ( درازگوش ) معروف مىباشد .\r\n","page_name":" 348 ","page_number":348},
  {"content":"\r\n\r\nضرب‌المثل كه ( قاطر پيشاهنگ آخرش توبره‌كش مىشود ) و شعرى در اصالت و مرغوبيت حيوان كه سخن ايرج ميرزا مىباشد :\r\n خر عيسى است كه از هر هنرى باخبر است * هر خرى را نتوان گفت كه صاحب هنر است\r\nخوش لب و خوش دهن و چابك و شيرين حركات * كم‌خور و پردو و باتربيت و باربر است\r\nقصد راكب را بىهيچ نشان ميداند * كه كجا موقع وقف است و مقام گذر است \r\nتا الى آخر كه مىگويد :\r\n چون سوارش بَرِ مردم همه پيغمبر بود * او هم اندر برِ خرها همه پيغامبر است\r\nمن بجز مدحت او مدح دگر خر نكنم * جز خر عيسى گور پدر هرچه خر است \r\nدر شتر نيز : زرد مويى ، بلند قدى ، گردن درازى ، كلفتى بيخ گردن ، كوچكى سر ، باريكى دم ، بزرگى كوهان ، لاغرى دست و پا ، آويختگى غبغب ، كوچكى سرگين ، زود نشستن و تيز برخاستن و همچنين طمأنينه كه از خصائص او بوده از آن بر ديگر همجنسان تفوق ميگرفت .\r\nدر ميان طايفهء اسب و الاغ از آن روضه‌خوانها بايد امتياز مخصوص داشته باشند ، يعنى اگر در جايى اسب بايد داراى هيكل درشت و قد بلند و دست و پاى كشيده و مانند آن باشد از آن روضه‌خوانها بايد كوچك اندام و درازدست و چشم بزرگ و كوتاه بدن با فاصلهء كمتر ميان دست و پا و در ميان خرها دهان كوچك و چشم تنگ و سم باريك و دم كوتاه و گردن كوتاه و گشاده‌بينى كه در اولى يعنى اسب تندى و جلدى و پرخورى و بدلئابى نداشته و در دومى زيركى و هوشيارى و اطاعت و يكه‌شناسى و تيزفهمى داشته باشد و الحق كه در ميان اسب و خرهاى اين جماعت هم چارپايانى پيدا ميشدند كه گوى سبقت از خر عيسى ربوده ، حتى روز و ماه و هفته‌ى روضه‌خوانها و مقاصد صاحبان خود را هم دانسته هنگام حركت مسير خود را رديف ميكردند !\r\nدلالهاى اين ميدان نيز براى فروش حيوانات حيله‌هايى داشتند كه از آن جمله بود حيوانات نر را كه رو به عقب حيوانات ماده و ماده‌ها را رو به نرها نگاهميداشتند و همين تزوير بود كه اكثر عيوب حيوان از تنبلى و گوش‌آويختگى و بيحركتى و چرت‌آلودگى و سستى آلت و بىجنبشى از ميان رفته صورت خلاف آن ميگرفتند و آنان را خوش ظاهر مينمود ! ديگر شيافى از دارچين داشتند كه در مقعد حيوان مورد معامله ميگذاشتند تا بىطاقت و چست و چالاك بوده باشد ، و ديگر در زير رانكى او چيزى خراشندهء تيز مثل تيغ و خار\r\n\r\n","description":"","footnote":"","page_name":" 349 ","page_number":349},
  {"content":"\r\n\r\nقرار ميدادند تا دم خود را بلند داشته باشد . همچنين خرهاى درشت هيكل بندرى و مصرى را كه از ديگر خران درشت‌تر بودند رنگ كرده بجاى استر ( نوعى قاطر ) ميفروختند و در فروش گوسفند و مانند آن كه به وزن و كشمن ميفروختند نمك بسيار و آب فراوان ميخوراندند !\r\nبطوريكه ذكر شد اگر در ميدان كهنه‌فروشها دزدزدگان را لازم بود تا با مال‌بخرها كنار آمده بمبلغى اجناس خود را تحويل بگيرند ، در ميدان مال‌فروشها دزدى بخرى ، دزدىفروشى به صورت ديگر انجام ميگرفت و آن به اين قاعده بود كه چون دزدى چارپاى مسروقه‌اى را براى فروش عرضه مينمود بايد بمال‌بخر و دزدىبخر گوشزد نمايد كه اين حيوان را از كجا ربوده تا او حساب فروش خود را داشته آن را بمشتريان آن محل ارائه ننمايد و اين گفتگو به اين طريق انجام ميگرفت كه دزد اظهار مينمود اين خر يا اسب مثلا ( آب شميران - يا آب شاه عبد العظيم - يا دولت‌آباد را نميخورد يا مىخورد ) يعنى اگر به اهالى آن فروخته شود گير خواهد افتاد يا گير نخواهد افتاد و روى اين حساب هم دلالها و فروشندگان از مشترى يعنى خريدار ابتدا محل و ده و آبادى او را جويا ميشدند و سپس وارد معامله ميشدند ، مبادا كه هم او صاحبش باشد .\r\nتوضيحا اين كه حيلهء ، صاحب مال هم در صورت يافتن حيوان خود كه بخواهد پولى بابتش نداده يا آژان خبر بكند نتيجه‌اش جز آن نبود كه كتك زمينگيرى هم خورده چارپاى خود را هم براى ابد از دست بدهد ، چه آژان‌هايى هم كه در آن حدود پست ميدادند شركاى همانها بودند و امرشان از جانب آنان گذشته بايد طرف دزدها و دزدىبخرها و دلالهاى آن را داشته باشند .\r\nو اما تماشايى و ديدنى اين ميدان هنگامى بود كه بخواهند دندان حيوان « 118 » را براى معلوم كردن سن و سال معلوم و دهان او باز بكنند كه هرچه صاحب مال و دلالهاى آن زيادتر زور و ورزش و سعى در گشودن دهان او ميكردند او بيشتر دندان بهم ميفشرد و لجاجت زيادتر مينمود ، تا آنجا كه پوزه از دست دلال كشيده پا بفرار ميگذاشت ، و در اين وقت بود كه\r\n\r\n\r\n","description":"","footnote":"\r\n( 118 ) . هرچه دندان حيوان كمتر رشد كرده بكمال نرسيده بود كم‌سال‌تر و هرچه پرتر و درشت‌تر شده بود زيادتر سال از او گذشته بود همچنين سفيدى رنگ دندان كه سلامت و زردى آن كسالت او را مىرساند .\r\n","page_name":" 350 ","page_number":350},
  {"content":"\r\n\r\nچوب و زنجير دلالها احاطه‌اش كرده اجبارا نيمه‌دهانى باز مينمود و در همين وقت هم بود كه دلال تكه‌چوبى كه در دست داشت ميان فكينش گذارده كار را تمام مينمود ، و شيرينى حالت اين كه حيوان بگونه عروسى كه خواستگار بخواهد عيب و ايرادش معلوم كند با لنگ و لگدپرانى و روبرگرداندن سرپيچى مينمود !\r\nدر اين مورد نقل ميكردند كه خر پيرى از بس براى مشاهده‌ى دندانهايش آزار ديده مورد پسند قرار نگرفته به فروش نرفته بود ، اواخر هر غريبه كه از در ميدان پا به درون ميگذاشت بيچاره خود دهان گشوده صورت به طرف آفتاب ميگرفت و همين عمل غريب او باعث شده بود كه چون اشياء عجيب ديدنى كه پشت ويترين قرار ميدهند تبليغى براى دلال او بوده مشتريان را به طرف وى جلب بكند و خود خر نيز از فروش و زحمت كار معاف شده صورت بازنشستگى گرفته عاقبتش به خير بشود !\r\n\r\n","description":"","footnote":"","page_name":" 351 ","page_number":351},
  {"content":"\r\n\r\n\r\nعزادارى محرم\r\nاز ميدان كاه‌فروشها مطلبى درباره تعزيه‌خوانى بميان آمد كه لازم شد درباره آن به توضيح بيشتر پردازم .\r\nعزادارى محرم در تهران از قرون متمادى معمول و مرسوم بوده همه ساله بر شكوه آن ميافزود تا زمان مورد ذكر كه به صورت بزرگترين نمايشات درميآمد . از ده ، پانزدهم ماه ذى الحجه كه بچه‌ها پارچه‌هاى سبز و سياه بر سر چوبها كرده ، علامت‌هاى حلبى ، تخته‌اى بر سر دست آورده دور كوچه‌ها به راه افتاده : ( محرم آمد و عيدم عزا شد حسينم وارد كرب و بلا شد ) ميگفتند ، مساجد و تكايا و حسينيه‌هاى شهر را آماده براى عزادارى ميساختند ، يعنى چادرها و خيمه‌هاى روضه و تعزيه را بر سر پا كرده مرثيه‌خوانى و روضه‌خوانى را شروع ميكردند .\r\nقبلا لازم است كه راجع بچگونگى روضه و اينكه چگونه و از كجا و اين صورت يعنى آنكه كسى بر سر منبر يا سكوئى رفته از بر ذكر مصيبتى از شهداى كربلا براى مردم نمايد پيدا شده اشاره‌اى كرده سپس به مطالب راجع به آن پردازيم .\r\nاز ازمنه دور يعنى از رسيدن طايفه بنىاسد بدشت كربلا و شناختن اجساد شهدا و به خاك سپردن ايشان و مويه كردن بر مزارشان كه روز سوم و بروايتى پنجم شهادت بوده مردم شيعه مذهب پنهانى و در زمان ديلميان و دودمان صفويه بطور آشكار همه ساله در دهه‌ى محرم در بيستم صفر ( چهلم امام ) كه ( اربعين حسين ) ناميده مىشود مجالس تذكارى در عزاى آن بزرگوار برپا ميداشتند تا سنه نهصد هجرى قمرى كه ملا حسين كاشفى هراتى واعظ با استفاده از مقاتل و كتب گذشته‌ها در مقتل كتابى بنام ( روضة الشهدا ) تدوين و تمام نموده\r\n\r\n","description":"","footnote":"","page_name":" 352 ","page_number":352},
  {"content":"\r\n\r\nاستفاده و استنساخ آن را وقف عام گردانيد و چون جامعترين كتاب در اين زمينه بود كه ابتلائات ديگر ائمه نيز در آن آمده بود در اين ماه هر كس عقيده و سوادى داشت آن را بر مردم خوانده گريه ميگرفت تا كم‌كم كه اين كتاب اجتماع مذهبى و دوستداران اهل بيت را بر آن داشت تا در خانه‌ها و مساجد اوقاتى را براى روضة الشهداخوانى مخصوص گردانند و به خوش‌خوانها و بهترخوانها اجرتى بپردازند و چون اقبال مردم مشاهده شد كتاب‌خوانها ، تا حالت و شور بيشترى در شنوندگان ايجاد كنند كم‌كم مطالب آن را از بر كرده ، چيزهائى نيز از خويش افزوده ، احوال غم و مرگ و عزاهائى كه از خود و اجتماع نگريستند بر او اضافه نموده آن را صورت تازه بخشيدند كه آنگونه مجالس به محافل روضه‌خوانى و كتاب‌خوان آن به روضه‌خوان ناميده شد تا بمروز كه روضه‌خوانى از شغل‌هاى پردرآمد معلوم شده ، هر كس سواد خواندن و نوشتنى داشته باشد ميتواند از آن استفاده كرده ، مردمى را از دو گروه مشترى خود گرداند . گروهى معتقد و جان به كف امام حسين كه علاقه و اعتقاد به او عجين با خونشان بوده ، چنانچه گفته و نوشته شده است و سر به محبتشان گذارده و در سخت‌گيرىهاى دولت‌ها و جلوگيرى از عزاداريشان آن را در پستوها و صندوقخانه‌هاى خانه‌هايشان انجام داده به روشن داشتن چراغ حسين و استمرار بخشيدن ذكر مصيبت او متحمل مرارات و خطرات و لطمات آن گرديدند ، و گروه دوم متظاهرين به اعتقاد آن از پلتيك‌بازان و سودجويان و كلاه‌برداران و فريبكاران و خودنماها كه آن را وسيلهء سوء استفاده و نمايش خانه زندگى و كسب حرمت و اعتبار قرار بدهند .\r\nدستهء اول را كه در منازل و بيغوله‌هاى خود بساط آن گسترده ، و دسته‌اى كه در خانه‌ها و قصور عاليه برپا داشته و محلىهائى كه هر جماعت در محلات خود مسجد و تكيه و حسينيهء آن را برقرار و برايش خيمه و دستگاه افراشته ترتيب ميدادند و سمبل آن چادرهائى از يك تا سه چهار تائمه كه در كمال استادى و زيبائى دوخته و پرداخته شده ، جنس و مصالح و كار و هنر و نقش و نگارهاى عالى در آنها به كار رفته كه بعضى از آنها بيننده را دچار شگفتى مينمود ، كه از آن جمله بود ، چادر مسجد جامع . چادر مسجد بزازها . چادر مسجد حاج سيد عزيز الله ، چادر مسجد تركها ، چادر منزل حاج سيد ريحان الله در كوچه حياط شاهى . « 1 »\r\n\r\n\r\n","description":"","footnote":"\r\n( 1 ) . نام كوچه‌اى در ناحيهء عودلاجان .\r\n","page_name":" 353 ","page_number":353},
  {"content":"\r\n\r\nتكيه دولت با آذين‌بندىهاى شاهانه ، در يكى از روزهاى روضه و تعزيه دهه‌ى محرم و چند مجلس روضه‌خوانى ديگر .\r\n\r\n","description":"","footnote":"","page_name":" 354 ","page_number":354},
  {"content":"\r\n\r\nتكيه دولت با آذين‌بندىهاى شاهانه ، در يكى از روزهاى روضه و تعزيه دهه‌ى محرم و چند مجلس روضه‌خوانى ديگر .\r\n\r\n","description":"","footnote":"","page_name":" 355 ","page_number":355},
  {"content":"\r\n\r\nتكيه دولت با آذين‌بندىهاى شاهانه ، در يكى از روزهاى روضه و تعزيه دهه‌ى محرم و چند مجلس روضه‌خوانى ديگر .\r\n\r\n","description":"","footnote":"","page_name":" 356 ","page_number":356},
  {"content":"\r\n\r\nمجلس روضهء ديگر با تجير « پرده‌اى ديواره مانند ، از چرم شبكه‌زده » كه با آن زن و مرد را از هم جدا كرده‌اند .\r\n\r\n","description":"","footnote":"","page_name":" 357 ","page_number":357},
  {"content":"\r\n\r\nمجلس روضه ، واقع در مسجد جامع .\r\n\r\n","description":"","footnote":"","page_name":" 358 ","page_number":358},
  {"content":"\r\n\r\nمجلس ديگر با زينت عزا كه اكثر عزادارانشان را زنان روبنده بسر تشكيل داده‌اند .\r\n\r\n","description":"","footnote":"","page_name":" 359 ","page_number":359},
  {"content":"\r\n\r\nمخصوصا چادر بزرگ تكيه دولت كه نقش شيرهاى ايستاده‌ى شمشير بدست و شيرهاى خفته‌ى خورشيد به پشت كه نور خورشيد از ستيغ‌هاى هلال صورت آنها تتق ميكشيد و نقش طاووس‌ها و گل و برگ‌ها و حاشيه‌هاى زيبا و اشعار پرمغز و دلربا كه اهل ذوق و شعر و ادب را مبهوت مينمود از چادرهائى بود كه هر ساله مشتاقان بسيار را بتماشاى خود ميكشيد .\r\nهر چادر را با يك يا چند ستون استوار كرده دامن آنها را با طناب‌هاى محكم كه به ميخ طويله‌هائى كه بر پشت ديوارها و جرزهاى مكان آن تعبيه شده بود بسته سرپا ميداشتند كه خود اين چادر زدن از مشاغل مخصوص منحصر به خودى بود كه بايد استادان ورزيده و خبره‌كاران تجربه اندوخته بدان دست بزنند ، چه امكان آن داشت باد و طوفانهاى هنگام افراشتن و بعد از آن موجب سقوط و تلف خود و خسارات و تلفات ديگران بشود و غالبا هم اهل اين فن اين كار را افتخارا و براى رضا و خوشنودى امام همام ، ابا عبد الله انجام داده هيچ مزد و منتى نميپذيرفتند و آن را نوعى ثواب و عملگيش را در راه امام حسين توشهء آخرت مىدانستند .\r\nحسينيه‌هاى خصوصى كه از طرف رجال و بزرگان برپا ميگرديد با خرج خود آنها برگزار ميشد و حسينيه‌هاى وقفى و مساجد را اهالى و مردم باعث و بانى شده داير ميساختند و اين ترتيب بود كه قبل از شروع يعنى يكى دو ماه بمحرم مانده هر كس وجهى به ناظم حسينيه يا صندوقدار آن پرداخته ، يا تعهدى نقدى و كارى و جنسى كرده ، روضه‌خوانى شروع ميگرديد و در ضمن آن نيز بود كه هر كس بفراخور حال خود روزانه چيزى مانند چاى و قند و ذغال و تنباكو و يخ و آب و مثل آن را تقبل نموده آن را تكميل و بهتر ميساختند .\r\nتكيهء هر محل در اين زمان از اماكنى بود كه از حيث زينت و آرايش واقعا به حد افراط و مبالغه ميرسيد ، زيرا اين عزاخانه‌ها كه از ابتدا هر يك بنام محل خود تأسيس شده بود هر غرفه و طاقنماى آن را سرشناس و سرجنبانى سياه‌پوش مينمود كه سبب چشم همچشمى شده و همين چشم همچشمىها و خودنمائىها و لوطىبازىها هم بود كه هر يك را بر ديگرى ممتاز ساخته ، تا آنجا كه گاهى آن را از حيث آئينه و چراغ و عكس و شمايل و قالىكوبى و كتيبه‌بندى و گوى و قنديل و چراغ و آويز و لاله و غيره از صورت عزاخانه خارج ساخته به قيافهء حجله خانه درآورد ، و اين تكيه‌ها عبارت بودند از : تكيهء دباغخانه . تكيه حمام خانم . تكيه در خوانگاه . تكيه پاچنار . تكيه پاتحتار . تكيه سرتخت . تكيه ملك آباد . تكيه حمام نواب . تكيه\r\n\r\n","description":"","footnote":"","page_name":" 360 ","page_number":360},
  {"content":"\r\n\r\nرضا قليخان . تكيه سادات . تكيه امامزاده يحيى . تكيه زرگرها . تكيه صابون‌پزخانه . تكيه نوروزخان . . . . و تكيه‌هائى از اين قبيل بنام هر گذر و محل و بازارچه كه يا بانىاى داشته يا مردم پول بر سر هم كرده زمين و محل آن را بهر صورت كه بوده خريده بناى تكيه گذارده بودند ، جائى فقط مخصوص تعزيه‌دارى آل محمد كه دهه‌هاى اول محرم يا همه‌ى دو ماهه‌ى محرم و صفر در آن روضه يا تعزيه‌خوانى « 2 » به عمل آمده سوگوارى ميكردند .\r\n\r\nپيرايش عزاخانه‌ها\r\nسياهپوشى اين حسينيه‌ها چنان بود كه در هنگام ( بستن ) « 3 » حتى جائى به مقدار نيمه‌آجرى كه از سياه پوشيده نشده باشد به نظر نميرسيد ، علاوه بر قاليچه‌ها . پرده ، بغچه ، مخمل‌ها ، مليله‌دوزىها ، زربفت‌ها . سوزن‌زنىها و قواره ، پارچه‌هاى گرانبها . بيدق‌هاى مربع و مثلث و مستطيل رنگارنگ خامه‌دوزى شده ، از عكس‌هاى شير و خورشيد و امام و حضرت عباس و اشعار و گل و برگ‌هاى حاشيه‌شده‌ى ( پنجه ) « 4 » دار و ( گو ) دار و غيره و غيره كه از خانه و دكان و مسجد و انبار خارج گرديده زينت‌بخش ميگرديد ، تا جائى كه ديرك‌هاى چادرها نيز از اين آرايش بر كنار نبوده از سر تا به پا سياهپوش و زيورپوش گرديده ، به انواع پرچم‌ها و كتل‌ها و علامت‌ها و سه شاخه ، دو شاخه ، پنجشاخه « 5 » و قاليچه‌هاى گرانبها پيراسته ميگرديد .\r\nاين تكايا با ( كتيبه ) « 6 » هاى اشعار جانسوز شعراى مرثيه‌سراى نامى مانند ( محتشم ) و ( جودى ) و ( جوهرى ) صورت عزاخانه ميگرفت كه اگر هيچيك از تجملات ديگر در آن به كار نرفته بود همين كتيبه‌هاى سياه كافى بود تا آن را به صورت عزاخانه درآورد ، چنانچه در هر زمان از ايام سال هم بر سر در و جرزهاى هر خانه و مكان كه از اين سياهى نصب شده بود علامت آن بود كه در آن روضه و تعزيه برپا مىباشد ، اگرچه در داخل آن هيچگونه تشريفات و\r\n\r\n\r\n","description":"","footnote":"\r\n( 2 ) . شبيه‌خوانى ، نمايشات مذهبى ، نمودارهاى صحنه‌هاى وقايع كربلا و غيره .\r\n( 3 ) . آماده كردن ، مهيا ساختن .\r\n( 4 ) . مفرغ و ورشو ريخته ، شبيه پنجه كه بر سر بيدق‌ها ميزدند .\r\n( 5 ) . لاله‌هاى ديواركوب .\r\n( 6 ) . پارچه‌هاى سياهى در عرض پنجاه . شصت سانت كه در او نقوش و ابياتى مهر زده شده بود ، علامت تشكيل عزاخانه كه آن را بر كتيبه‌هاى حسينيه‌ها و تكايا و جرز و ستونهاى آن نصب ميكردند .\r\n","page_name":" 361 ","page_number":361},
  {"content":"\r\n\r\nتشكيلات ديگر به عمل نيامده باشد و دعوت‌نامه‌اى كه مردم را بدون دعوت و تعارف بدرون ميكشيد ، و مرغوبترين و شيواترين اشعار در اين زمينه يعنى اشعار كتيبه‌ها از آن محتشم كاشانى بود كه از جهت استحكام و انسجام شعرى و قدرت بيان چند نمونه از آن ذكر مىشود :\r\n باز اين چه شورش است كه در خلق عالم است * باز اين چه نوحه و چه عزا و چه ماتم است\r\nباز اين چه رستخيز عظيم است كز جهان * بىنفخ صور خاسته تا عرش اعظم است\r\nگويا طلوع مىكند از مغرب آفتاب * كاشوب در تمامى ذرات عالم است\r\nگر خوانمش قيامت كبرا بعيد نيست * اين رستخيز عام كه نامش محرم است\r\nدر بارگاه قدس كه جاى ملال نيست * سرهاى قدسيان همه بر زانوى غم است \r\nديگر اين ترجيع‌بند :\r\n كشتى شكست خورده‌ى طوفان كربلا * در خاك و خون فتاده بميدان كربلا\r\nاز آب هم مضايقه كردند كوفيان * خوش داشتند حرمت مهمان كربلا\r\nگر چشم روزگار بر او فاش ميگريست * خون ميگذشت از سر ايوان كربلا\r\nبودند ديو و دد همه سير آب و ميمكيد * خاتم ز قحط آب سليمان كربلا\r\nآه از دمى كه لشكر اعدا نكرده شرم ! * كردند رو بخيمهء سلطان كربلا\r\nآندم فلك بر آتش غيرت سپند شد * كز خوف خصم در حرم افغان بلند شد \r\nديگر :\r\n بر خوان غم چو عالميان را صلا زدند * اول صلا بسلسلهء انبيا زدند\r\nنوبت به اوليا كه رسيد آسمان طپيد * زان ضربتى كه بر سر شير خدا زدند\r\nپس آتشى ز اخگر الماس ريزه‌ها * افروختند و بر حسن مجتبى زدند\r\nوانگه سرادقى كه ملك محرمش نبود * كندند از مدينه و در كربلا زدند . . . \r\n. . . الى آخر\r\nپس از آن يكى ديگر از اشياء و آلات جالب حسينيه‌ها در تابستانها بعد از ( دوستكامى ) « 7 » هاى آب يخ بادبزن‌هاى بزرگ سقفى بود كه بجاى بادبزن ، كولرهاى برقى\r\n\r\n\r\n","description":"","footnote":"\r\n( 7 ) . ظرف پايه‌دار بزرگى از مس شبيه گلدان يا تغار در ظرفيت چند مشك آب براى آب كه يخ و آب در آن ريخته كنار و گوشه‌هاى مجالس ميگذاردند .\r\n","page_name":" 362 ","page_number":362},
  {"content":"\r\n\r\nامروزى به كار ميآمد كه شايد ضحكه‌اش بيش از فائده‌اش بود ! به اين صورت كه قطعه الوارى را كه بر لبه‌هاى يك طرف آن از دو سو پارچه‌هاى زمختى را چين‌هاى فراوان داده چند لا بر آن كوفته بودند از زير چادر آويخته ، طنابى بر آن بسته به يك طرف بام ميرساندند و مرد زورمندى آن را كشيده بنهايت رسانده رها مينمود كه ( هففى ) از آن بادى وزيده ، نسيمى رسيده ميايستاد تا دو مرتبه كه آن را كشيده تكرار بكند . اين نيز از جمله ثواب‌ها بود كه دسته‌اى بالاى بام براى نوبت ايستاده ، يكى خسته شده طناب را ديگرى ميكشيد . اين مجالس در هر وقت و هر كجا داير ميگرديد مورد استقبال مردم واقع ميشد كه به آن روميآوردند ، از اين‌رو همه ساله بتعداد آنها اضافه ميگرديد و به همين نسبت ذاكرين ( خواننده - گوينده ) هاى آن كه زياد ميشدند و بقول خودشان اين دو ماه يعنى محرم و صفر از طرفى ( بهار عزا ) و از طرفى بقول پزنده‌ها ناهار بازار و برّه‌كشان روضه‌خوانها و مداحها و تعزيه‌خوانها بود كه با آن گناههاى سرتاسر سال مردم و بدهىهاى خودشان واريز ميگرديد ! در اين حدّ خاصيت كه اگر مردم گناه ثقلين كرده بودند با يك دخول و خروج و فشاندن قطره اشكى در اين گونه عزاخانه‌ها تميز و شسته و طاهر گشته پاك مادرزاد ميشدند و روضه‌خوانها كه اگر بىخر و اسب و مركب بودند خريده ، بىخانه و زندگى بودند بدست آورده ، خرج تا سال ديگرشان را كنار ميگذاشتند .\r\n\r\nحالات متضاد عزاداران\r\nاگر در تشكيل اين مجالس واقعا مردم صاحب عقيده‌اى بودند كه اين كار را فقط بخاطر اجر اخروى و رضاى خاطر اسباط رسول ميكردند ، افرادى هم بودند كه آن را وسيلهء كسب معاش و استفاده قرار داده ، اسباب بزرگى و آقائى خود ساخته ، با تشكيل هر حسينيه كه هر سال معجزات و خوارق عاداتى براى مكان و علم و كتل و علامت « 8 » و چلچراغ و ديرك و ديگر اشياء آن تراشيده ، نذورات جمع ميكردند گذران سال و ماه و سرورى و تفوق و جلال و جبروت و ديگر خواسته‌هاى خود تأمين ميكردند .\r\n\r\n\r\n","description":"","footnote":"\r\n( 8 ) . تيغه‌هاى فولادى را كه شكل و تيزآب داده بر ميله‌اى قرار داده با مرغ‌هاى فولادى و پر و طاقشال و غيره زينت نموده ميان دسته‌هاى سينه زن حمل ميدادند .\r\n","page_name":" 363 ","page_number":363},
  {"content":"\r\n\r\nاز آن جمله بود طاقنماى رو بقبلهء تكيهء دباغخانه كه كاه‌گل ديوار آن خواب‌نما « 9 » شده ! براى شفاى مرضاى تب و نوبه‌اى و بيمارىهاى جرب و سودا « 10 » و ( كوفت ) « 11 » و ( ماشرا ) « 12 » و ( فالج ) « 13 » و ( لقوه ) « 14 » و غيره به پول ميرسيد و آب دوستكامى تكيهء در خوانگاه كه همه ساله روزهاى عاشورا ( نظر كرده ) « 15 » شده به وزن هر قطرهء آن كه ، بارها مشك‌ها در آن تخليه شده ، استكان استكان به فروش ميرسيد طلا و نقره جمع ميگرديد ! و پارچهء روپوش ضريح امامزاده يحيى كه از روز اول تا دوازدهم محرم بارها تعويض شده ، باريكه‌هاى آن مشكل‌گشاى گرفتاران و حاجتمندان و باعث جمع و خريد اموال و اثقال و مستغلات گوناگون متوليان ميآمد ! الى آخر كه خانهء معروف ( آسيد هاشم ) در خيابان شاه آباد « كه هنوز نيز برقرار مىباشد » و خانه ( سادات اخوى ) در كوچهء سادات اخوى خيابان سيروس « كه آن نيز همچنان پابرجا و اعجاز و كرامات مىكند ! » همه ساله بعد از روضه‌ى دهه‌ى اول محرم تا آخر صفر « 16 » پيوسته توسط بانى ، يعنى صاحب دستگاه آن كه در اولى منبر آن معجزنما شده ! پرداخت‌هاى نيازهاى لايق نقدى و جنسى و شمع و چراغ و قند و چاى و پول و جواهر و براى رد شدن از زير منبرش كه همه كارها از آن برميآمد جهت شفاى بيماران و چاره درد دردمندان و گشايش كارهاى فروبستهء گرفتاران و خلاص زندانيان و اداى قرض قرضمندان و هر حاجت و هر مطلب ، و در دومى كه گلوله نخ‌هاى سبز و سفيد كه در خواب به مسح و لمس صاحب مجلس يعنى حسين شهيد رسيده بود ! مشكل‌گشاى جميع مهمات و مشكلات درونى و برونى مردم\r\n\r\n\r\n","description":"","footnote":"\r\n( 9 ) . الهام يا ظاهر شدن بزرگ و امام و پيغمبرى به كسى در خواب و حرف و پيام رساندن .\r\n( 10 ) . سودا و جرب دو مرض جلدى خارش‌دار .\r\n( 11 ) . سفليس .\r\n( 12 ) . نوعى خوره .\r\n( 13 ) . خشك شدن و بىحس و حركت ماندن عضو يا قسمتى از بدن .\r\n( 14 ) . كج شدن صورت يا دهان و بينى و چشم .\r\n( 15 ) . نمودن يكى از بزرگان دين و امام و پيغمبرى خود را در خواب به كسى و دل دادن و اميدوار ساختن او به كار و چيزى ، يا مأموريت دادن .\r\n( 16 ) . ماه دوم قمرى ، محرم ماه اول سال هجرى قمرى است . ماه‌هاى قمرى با رؤيت هلال ابتدا مىشود و دور آنها به اين حساب مىباشد : محرم الحرام ، صفر المظفر ، ربيع الاول ، ربيع الاخر ، جمادى الاول ، جمادى الآخر ، رجب المرجب ، شعبان المعظم ، رمضان المبارك ، شوال المكرم ، ذى القعدة الحرام ، ذى الحجة الحرام .\r\n","page_name":" 364 ","page_number":364},
  {"content":"\r\n\r\nآمده وجب وجب ، كه دريافت‌كنندگان به مچ و گردن خود ببندند . نيازهاى نقدى و جنسى بيشمار و ضياع و عقار و ده و قنات و باغ و ملك ميآورد ، غير از برنج و روغن و باروبنشن و ديگر و ديگر كه از طرف بانيان زيرزمين‌ها را انبار مينمود ، و در همين خانه هم بود كه روزهاى عاشورا آبگوشت نخود ساده در كاسه‌هاى بدل چينى ( سفالى ) ريخته شده با كاسه « 17 » تسليم فقرا و خواهندگان ميگرديد . همان آبگوشت نخود كه به اسمش برنج و روغن و بار و بنشن‌هاى فوق الذكر ميرسيد .\r\n\r\nحيله‌هاى صاحبان مجالس عزا\r\nاز جمله صحنه‌سازىهائى هم كه براى اين گونه مجالس فراهم ميآمد هر چند گاه نمايش كور مادرزاد و چلاق و افليجى بود كه از دخيل بستن به منبر و زير آن خفتن و خوردن آب و چاى و غذاى آن شفا يافته و هر دو سه روز يك دفعه ، مخصوصا دو روز تاسوعا ، عاشورا كه فرياد و فغان دو سه تن از نقاط مختلف عزاخانه به گفتن ( نور ! نور ! ) بلند شده ، يعنى نور صاحب مجلس يعنى حضرت حسين يا آن كس كه روضه‌اش خوانده ميشد ، يا نور امام زمان است كه حاضر شده به عزاداران جدش بگويد ، و اين كه آن را از پشت چادر ديده‌اند و صداى پيوستهء صلوات و تكبير و ولوله كه از مجلسيان برخاسته عقيدهء مردم را به عزاخانه شدت ميبخشيد .\r\n\r\nقول عجيب !\r\nاگر غالب اين نوربارانها ساختگى و قراردادى و كمتر كسى يكى از آنها را ديده ، همه نقل قولهائى بودند كه دهان به دهان شده بود اما پير محترم باسوادى كه از شدت علم و اطلاعات غير خرافى نميتوانم رد قولش كنم ميگفت اگر اين سخن نور و مشاهده‌شان كلا ساختگى است اما در آن زمان كه مردم توجه و اعتقادى داشتند در همسايگيمان بود كه خود حقير در سنين نه و ده سالگى شاهد يكى از آن نورهاى واقعى بودم كه همچنان در برابر ديدگانم باقى مانده برايم تجديد خاطره مىكند و اين آنكه ظهر عاشورائى در مسجد جامع كه شدت غليان عزاداران از سخن روضه‌خوان باوج رسيده بود ناگهان از پشت چادر مسجد يعنى در فضاى\r\n\r\n\r\n","description":"","footnote":"\r\n( 17 ) . آش با جاش ، سادات و نذر آبگوش - يك نون و يك كاسه‌م روش .\r\n","page_name":" 365 ","page_number":365},
  {"content":"\r\n\r\nباز بيرونى سقف آن نور سبز پررنگى كه از تندى شبيه نور كرم شب‌تاب مينمود باندازهء بغچه بزرگى ديدم كه لم لم خورده از سمت مشرق به طرف مغرب بر روى هم غلطيده لمعان مينمود ، كه دو نوبت تكرار شده رفته مراجعت نموده غلتى ديگر بالاى چادر زده ناپديد گرديد و صداى تكبير و تهليل و صلواتى بود كه مردم حنجره با آن دريدند ، يعنى حقيقتى كه انكارپذير نميآمد .\r\n\r\nاحوال مردم در ماه‌هاى محرم و صفر\r\nبارى از روزهائى كه مساجد و تكايا شروع به بستن و چادر افراشتن و سياه‌كوب شدن ميشدند اطفال نيز چند تا چند تا و دسته دسته پارچه‌هائى بر سر چوبها كرده راه افتاده ( محرم آمد و عيشم عزا شد - حسينم وارد كرب و بلا شد ) راه ميانداختند تا ماه محرم برسد و از روز اول آن بود كه هر رنگ لباس بجز سياه از تن زن و مرد و كوچك و بزرگ درآمده همه از سر تا به پا سياه‌پوش يك تيغ ميشدند و سنتى بود كه تغييرپذير و اهمال‌بردار نميآمد ، تا آنجا كه فقيرترين و تهيدست‌ترين افراد كه از مال دنيا بجز پيراهن و قباى تن چيزى نداشتند ، همان را فروخته سياه خريده ، يا با كهنه سياهى مبادله ميكردند و در غير امكان همان مال خود بصباغ داده ، يا خود جوهر سياه خريده رنگ ميكردند ! و يكى از نذور مجرب مردم نيز نذر پيراهن ، دستمال ، پارچه سياه بود كه بين فقرا و بىسياه‌مانده‌ها تقسيم ميكردند و از همين روز هم بود كه در و ديوار تكايا و حسينيه‌ها و مساجد و اماكن عزا سياهپوش تمام گرديده ، كار جرزكوبى و كتيبه‌بندى آنها تمام شده صورت عزاخانه‌ى كامل به خود گرفته آماده پذيرائى ميگرديد .\r\nبه اين مناسبت از روز اول ماه سقاخانه‌هائى نيز كه از تغار و طشت و لگن و بشكه‌هاى شيردار و مثل آن يا از آجر و ساروج در مدخل و زواياى ديوارها و قسمتى از دكاكين بوجود آمده بود سياهپوش و داير گرديده در آنها آب و يخ و گلاب و در بعضى شربت قند و بيدمشك و امثال آن ريخته شده ، با شعار ( آبى بنوش و لعنت حق بر يزيد كن - جانرا فداى مرقد شاه شهيد كن ) در اختيار مردم قرار ميگرفت ، و بعد از نماز صبح در اغلب و بلكه اكثر خانه‌ها و روضه‌خانه‌ها از مردم با نان روغنى و پنير و خرما پذيرائى صبحانه به عمل ميآمد و در بعضى از آنها نيز ظهر و شب ناهار و شام داده ميشد ، تا روز دوازدهم كه اين مجامع همچنان برقرار بود\r\n\r\n","description":"","footnote":"","page_name":" 366 ","page_number":366},
  {"content":"\r\n\r\nو مردم اطعام ميشدند و چه بسا كه بعضى از آنها تا آخر ماه صفر به همين صورت برقرار و بىريا وارد آن ضيافت ميشدند .\r\nاين اطعام حسينى نه مخصوص دولتمندان و اغنيا و دست بدهن برس‌ها بود كه انجام ميگرفت بلكه اكثر طبقات را جزو نذور بود كه براى امام حسين عهدى به گردن داشته باشند ، مخصوصا در ده دوازده روزه‌ى اول و خاصه در روز عاشورا كه از هر گوشه و كنار و مطبخ و اجاقى دودى براى نذرى تصاعد مينمود ، اگر چه نيازمندان خود واجب رعايت بوده باشند .\r\nهر طفل كه به دنيا ميآمد از واجبات بود كه جهتش نذرى از آش و پلو و آبگوشت و حلوا و خرما و نان و ماست و هرچه بر آن قدرت داشته باشند به گردن بگذارند تا هر اتفاق و گرفتارى و خطر و ضرر و بيمارى و قرض و خواهش و حاجت و تمنا كه چاره‌ساز و مشكل گشايش نذرى بود كه براى امام حسين و حضرت عباس قبول نمايند اگرچه ريختن مشتى برنج بر روى برنج نذرىبده‌ها و انداختن تكه گوشتى در ديگ آنها بوده باشد و همين نذرها بود كه در اين روزها لباس ادا به خود پوشيده از ديگ‌هاى حلقه‌دار بيست سى منه تا ديگ كماجدان‌هاى نيم من ، يك چاركه بر سر آتش‌ها رفته مطبوخشان با شعف دل در اختيار مردم قرار ميگرفت و اين يعنى دهه‌ى اول محرم ( دهه عاشورا ) همان ايام بود كه هر شب و روز آن بنام شب و روز خيرات و براتى به حساب آمده با جان‌فشانى و خودكشان تمام ، همه اهالى ، همراه اين رسوم به كار برگزارى عزاى پسر فاطمه برخاسته طلب حاجات خويش و درخواست تقرب بساحت ايشان ميكردند و شبهاى همين روزها هم بود كه بهترين اوقات براى طلب مغفرت اموات معلوم شده ، خرما ، حلوا ، شكر پنير ، سمنوها نيز بر آش و پلوها اضافه شده خواستار برات آزادى رفتگان و طلب آمرزش و شادى روح ايشان ميكردند ، اگرچه آن برات يك شاهى خرما و چند دانه شكر پنير و نعلبكىاى حلواى شيره‌اى بوده ، همان زحمت تحصيل شده باشد ، به غير از نذرهاى بدنى و پولى كه هر كس چيزى از آن مثل زنجير زدن ، سينه زدن ، روضه خواندن ، قمه زدن ، زير بيدق و علم رفتن و ديگر و ديگر به گردن ميگرفت .\r\nدر هر صورت تهران در اين ايام شهرى بود يكپارچه نعمت و فراخى و كرم و بذل و بخشش و نذر و نياز و كوشش و كار عزا كه هستى و حيات مردم برايشان بىارزش شده ، فهميده و نفهميده و باريا و بىريا جان و مال صرف امام حسين ميكردند و چه نان كورهائى\r\n\r\n","description":"","footnote":"","page_name":" 367 ","page_number":367},
  {"content":"\r\n\r\nكه در اين روزها گشاده دست و چه بخيل‌ها كه سخاوتمند گرديده در خانه و دامن سفره‌شان به روى مردم گشوده شده ، گوسفندهاى آبرومندى كه سير و شكم‌هاى حسرت‌زده‌اى كه از خواهش طعام بيرون ميآمدند ، در اين حكايت كه ميگويند :\r\nناآشنائى در ماه محرم وارد تهران مىشود و از هر كوچه و گذر كه ميگذرد او را كشيده ضيافت و اطعام ميكنند و چون سبب ميپرسد ميگويند براى اينكه ماه محرم الحرام مىباشد كه روستائى ميگويد چه مبارك حرامى كه اينهمه نعمت و رحمت همراه داشته باشد و وقتى ديگر در ماه رمضان وارد مىشود كه نه تنها اثرى از آن محبت و ضيافت نمينگرد ، بلكه چون از توشه ، خويش نيز چيزى بدهن مينهد بر سرش ريخته به زير مشت و لگدش مياندازند كه ماه رمضان المبارك مىباشد ! و روستائى سربلند كرده ميگويد چه نفهم مردمانى شما اهالى اين شهر ميباشيد كه نام ماه مبارك را حرام و ماه حرام را مبارك گذارده ! بايد محرم المبارك و رمضان الحرام ميگفتيد !\r\nديگر از تغيير وضع در اين ماه آنكه كسب و كار و فعاليت و كوشش دنيائى در هر طبقه از طبقات تعطيل و معوق گرديده ، مردم از هر كار و شغل و عمل دست كشيده ، اوقات خود وقف خدمت به امام شهيد و عزادارى او ميكردند ، چه تنها او بود كه دنيا و آخرتشان بخاطرش تأمين شده ، يكقران در راه او صد هزار قران بمالشان بركت داده ، با نم اشكى به مظلوميت او آخرتشان آباد گشته ، با قدمى در راهش خاطر پيغمبر و امام از ايشان خوشنود ميگرديد .\r\nايام عزاى حسين ايامى بود كه غرورها خاموش و نخوت‌ها فراموش و بزرگىها كنار افتاده ، مرد و زن و عالى و دانى و امير و فقير خاكسار و نوكر و غلام و برده و كنيز مولا حسين گرديده ، خاضع و خاشع ، زانو بدرگاهش زده بعزادارى ميپرداختند . در اين مثل كه حاكم و اميرى كه از جبروت خشيتش پشت‌ها بلرزه درآمده ، ميرغضبى كه از اخگر فتنش زهره‌ها ميتركيد در اين اوقات چون گربهء اهلى در ميان جماعت لوليده نوكرى نوكران امام حسين كرده ، پا بپاى خدمه و عمله خدمت نموده ، همراه ديگران در روضه‌ها اشك ريخته ، در سينه‌زنىها سينه‌زده ، جلو دسته سر و پاى برهنه گل بر روى و خاك و خاشاك بر سر كرده ، كوچكى و فروتنى ميكردند .\r\nهمچنين در اين ايام هر كار و عمل زشت از ميان غالب مردم رخت بربسته هر يك\r\n\r\n","description":"","footnote":"","page_name":" 368 ","page_number":368},
  {"content":"\r\n\r\nبطريقى كوشاى اصلاح اعمال ناپسند خود گرديده ، برايشان قبح و گناه رفتار ناشايست مضاعف و بمراتب بزرگتر جلوه كرده ، درصدد توبه و انابه و استغفار برآمده ، از زنا و لواط و ميخوارگى و قمار و تقلب و دروغ و كم‌فروشى تبرّا جسته ، تا آنجا كه شيرك خانه‌ها « 18 » و فاحشه‌خانه‌ها تعطيل كامل گرديده ، زنهاى خودفروش آب توبه بسر ريخته ، تا آخر صفر و حداقل تا سوم امام كه سيزدهم محرم بود از ( كار ) كناره ميگرفتند و در جرگهء عزاداران درآمده ، چه بسيار كه خود ، مجلس عزا ترتيب داده ، مداح و روضه‌خوان دعوت ميكردند !\r\nبه همين حساب بود شوخى و خنده و تفريح و مزاح و خوش‌گذرانى و عيش و نوش كه در اين ايام متروك گشته ، اقدام بهر لذت و سرور را دشمنى با امام حسين ميدانستند ، كه بطريق اولى تعطيل عقد و نكاح و عروسى و مزاوجت بود كه در اين دو ماه ممنوع گرديده ، آن را شوم و بدعاقبت مىانگاشتند ، و مثل اين بود رخت نو پوشيدن و سر تراشيدن و اصلاح كردن و حنا و خضاب بستن و براى زنان البسهء رنگين پوشيدن و آرايش كردن و سر و بر آراستن و از شرايط حالت عزا داشتن بود ، سر و پا برهنه راه رفتن و ژوليدگى و پريشانى و اندوه‌زدگى و ژنده‌پوشى و موى سر و رو بلند داشتن و گل بسر و بر ماليدن ، كه مخصوصا سر و روى و بدن به گل و لجن آغشتن از جمله نذرها نيز بود كه تا آخر ايام عزا صاحب نذر بايد آن را رعايت داشته استمرار بدهد ، اگرچه ترك واجبات امثال غسل و وضو و نماز و ديگر فرائض كرده از ديگر احكام مثل آن سرپيچى نموده باشد .\r\n\r\nنذرها\r\nاين نيز نذرهائى بود كه مردم براى اين دو ماه جهت خود و فرزندان و رفع گرفتارىها در نظر ميگرفتند : آب دادن ، شربت دادن ، سقائى ، دادن نان و ماست ، انواع آش‌ها مانند آش كشك ، آش شله‌قلمكار ، شير برنج ، آش امام زين العابدين « 19 » ، مخصوصا آش ابودردا « 20 » كه مصالح اين دو آش را هم گدائى ميكردند . خرما ، حلوا ، شكر پنير ، اگر فصل ميوه بود انجير ، انواع چلو ،\r\n\r\n\r\n","description":"","footnote":"\r\n( 18 ) . عرق‌فروشى ، پياله‌فروشى .\r\n( 19 ) . آشى شبيه و در مصالح آش شله‌قلمكار با تفاوت اينكه مصالحش را گدايى مىكردند . گدايان و متكديانى كه به همين بهانه تمام سال اين آش را بهانهء دريوزگى از نقد و جنس قرارميدادند .\r\n( 20 ) . آشى شبيه آش امام زين العابدين .\r\n","page_name":" 369 ","page_number":369},
  {"content":"\r\n\r\nپلو ، امثال عدس پلو ، رشته پلو ، لوبيا پلو ، ماش پلو . چلوخورش ، مانند چلو خورش بادمجان كدو . قيمه ، قرمه سبزى ، فسنجان ، آبگوشت ، شمع ، نفت و روغن كه به چراغهاى امامزاده‌ها بريزند . « 21 » كاه پاشيدن بسر دسته‌هاى سينه زن . گل ماليدن بسر و صورت و طشت گل براى اين كار تهيه كردن و سر راه دسته‌ها و در اختيار گذاردن ، عربى پوشيدن و به اطفال خود پوشاندن ، سراپا سياه پوشيدن ، روزه گرفتن چنانچه گفته شد سر برهنه ، پا برهنه راه رفتن ، سينه زدن ، زنجير زدن ، زير علم و كتل و بيدق رفتن ، شبيه شدن ، يعنى داخل تعزيه‌خوانها به صورت يكى از ( اهل بيت ) درآمدن ، سنگ زدن « 22 » ، تيغ زدن « 23 » ، قمه زدن « 24 » ، شمع آجين‌شدن « كه شرحش در جاى خود خواهد آمد » . تمام دو ماه را بدون نظافت و استحمام گل و لجنى ماندن ، ديگر : يك يا چند بار ختم قرآن كردن ، تمام ايام دهه را يك يا چند بار زيارت عاشورا خواندن ، همه روزه ( زيارت وارث ) خواندن ، اطعام كردن ، دام‌داران شير دامهاى خود را نياز كردن ، روضه‌ى به حساب ، مانند پنج روضه‌خوان همه روزه به نذر پنج تن و دوازده روضه‌خوان به نذر دوازده امام و چهارده روضه به قصد چهارده معصوم خواندن كمك بحوائج حسينيه‌ها و تكيه‌ها كردن و خانه و مكان در اختيار عزاخانه قراردادن ، پيراهن سياه ، دستمال سياه به بىبضاعتها دادن . . .\r\nعهده‌دار شدن خدمتى از خدمات عزاخانه‌ها و دسته‌ها مانند : اداره كردن سماور « قهوه‌چىگرى » . چاى دادن « چاى بمردم رساندن » ، استكان جمع كردن ، آب دادن ، جاروكشى ، قليان چاق كردن و قليان دادن ، كفش‌دارى و كفش جفت كردن ، اسفند دود كردن ، نعش شدن « 25 » ، شيرشدن « 26 » ، سياهى لشكر شدن « 27 » .\r\n\r\n\r\n","description":"","footnote":"\r\n( 21 ) . روغن چراغ ريخته را نذر امامزاده مىكند .\r\n( 22 ) . دو قلوه‌سنگ را با آهنگ و نواى نوحه‌خوان بر هم كوفتن ( ما سنگ زنيم ، سينه زنيم آمورچه خانيم ، حلوا شله‌زرد خوب ميتپانيم . ( آمورچه خان يعنى اهل مورچه خورت اصفهانيم ) .\r\n( 23 ) . روز عاشورا يكى با تيغ سلمانى آنهائى را كه سال اول قمه‌زدنشان بود تيغ زده داخل قمه‌زنها مينمود ( شرحش خواهد آمد ) .\r\n( 24 ) . شرحش بيايد .\r\n( 25 ) . روى تخته خوابيدن و خود را به صورت مرده درآوردن . از متلك‌ها بود كه هر كه را كه خيلى بيكار بود و ادعا نيز داشت ميگفتند رل نعش را خوب بازى مىكند .\r\n( 26 ) . يكى در پوست شير رفته كاه بسر ميريخت كه اين را هم ميگفتند كسى كه در پوست شير برود . يكى از مناظر و صحنه‌هاى تعزيه يا دسته‌هاى عزا كه كسى را به روايت مجعول شيرى كه حافظ اجساد صحراى كربلا بوده است ، چه در آن حدود جنگل و بيشه نبوده است .\r\n( 27 ) . به لباس سپاهيان ابن زياد و شمر و مثل آن درآمدن .\r\n","page_name":" 370 ","page_number":370},
  {"content":"\r\n\r\nتهيه كردن و در اختيار گذاشتن ، سياهى « 28 » ، كتيبه ، علم ، كتل ، بيدق ، علامت پنجه ، قبّه « 29 » ، البسهء تعزيه ، اسب براى ذوالجناح « 30 » و ابن سعد و شمر و سپاهيان تعزيه دادن ، طاقشال ، فرش ، سماور ، اسباب چاى ، الوار براى پوشاندن روى حوضهاى مساجد و تكايا ، طبل و شيپور و سنج « 31 » و دهل ، كبوتر براى بستن روى نعشها ، نعش‌هاى ساخته « 32 » ، پوست شير ، سپر ، شمشير ، زره ، كلاهخود ، چكمه ، مهميز ، زنگال « 33 » ، پر « 34 » ، باروبنه ، تير و كمان ، خنجر ، نيزه ، اشياء شرابخوارى براى مجلس يزيد ، مانند تنگ و گيلاس و عود و چنگ و چغانه ، چوب خيزران براى دست يزيد جهت زدن به لب و دندان سر حسين ، همچنين نذر و وقف ديگهاى بزرگ و كوچك . سينى و كفگير و آبگردان و بشقاب و باديه و ملاقه و قاشق و غيره . قليان ، منقل ، تا كوچكترين و بىقيمت‌ترين اشياء مانند آفتابه براى مستراح و جارو و نمك و آب ديگهاى آش و پلو و آنچه را كه توانائى آن را داشته باشند .\r\nديگر نذر سكوت در تمام دوازده روزهء عزا يا تا آخر محرم و صفر . ديگر تقليل غذا .\r\nتشنگى ، گرسنگى ، بيخوابى ، كمك به همنوعان و عجزه ، مانند عصاكشى نابينايان و مداحان و روضه‌خوانهاى كور ، پوشانيدن در سوراخهاى راه آب جهت حفظ سقوط مردم در آنها ، نصب چند شعله چراغ نفتى در معابر و پيچ كوچه‌ها و زيرطاقىها ، دادن نان و گوشت و آشغال گوشت به سگها ، سركشى به زندانيان و بيماران بىبضاعت و پرداخت بدهى و تهيه دوا و غذا براى آنها ، پاشيدن دانه در بام خانه‌ها براى پرندگان ، خريدن و آزاد كردن پرندگان\r\n\r\n\r\n","description":"","footnote":"\r\n( 28 ) . پارچه‌هاى نوشته ننوشتهء سياه كه به جرز و كتيبه‌ها بكشند .\r\n( 29 ) . گوى مانندى كه بر سر چوب بيدق‌ها نصب ميكردند .\r\n( 30 ) . اسب امام حسين ( ع ) .\r\n( 31 ) . دو سينى مانند گرد كه در داخل موزيك دسته بهم بزنند . معمولا از جنس برنج .\r\n( 32 ) . شبيه جسد بىسر كه از پنبه و پارچه ساخته شده باشد .\r\n( 33 ) . وسيله‌ى قلقلك دادن دو پهلوهاى اسب كه به پشت پاشنهء چكمه مىبستند .\r\n( 34 ) . پر طاووس ، پر قو و امثال آن كه به كلاهخود و علامت نصب مىكردند .\r\n","page_name":" 371 ","page_number":371},
  {"content":"\r\n\r\nصيد شده ، امثال گنجشك و كبوتر و سار و شانه‌بسر و غيره . تهيه لباس و پوشاندن برهنگان .\r\nواسطهء اصلاح و وفاق و صفا شدن ميان زنان و شوهران و دوستان و برادران مكدر و از اين قبيل و از جمله امورى كه خيرى از آن براى موجودى مترتب بوده توانسته باشد دلى را خوش كرده ، خاطرى را بسامان آورده ، اصلاح ذات البينى نموده ، عملى انسانى و روحانى از آن بصدور رسانيده نفعى از آن به غير برسد .\r\nنيز از ، اعتقادات مردم بود كه ماه محرم مخصوصا دهه‌ى اول آن ايامى است كه در آن مىتوانند با توسل به روح امام هر درد درونى و برونى خود را درمان نموده ، هر رنج و مرض و گرفتارى را علاج كرده ، هر قرض را به ادا آورده ، هر ظالم را دفع داده ، هر حاجت را روا ساخته ، با يك قدم خدمت در راه حسين صدها قدم بخير خويش گام برداشته ، با بذل هر دينار از مال ، هزاران دينار تلافى گرفته ، با ريختن هر قطره اشك در راهش هزاران گناه كبيره و صغيره را ريزانده ، با يك سلام به وى و يك لعن بر دشمنان او آمرزش و رحمت خويش را حتمى ساخته ، كلّيه ابواب رحمت و سعادت و درهاى بهشت را به روى خود گشوده ، آتش دوزخ بر خود حرام گردانند .\r\nاين بود كه در اين ماه از جهت خدمت به امام حسين تقريبا بسيج عمومى شده زن و مرد كسب و كار و خور و خواب خويش را حرام برگزارى سوگوارى نموده ، از روز اول ماه شهر يك‌پارچه اندوه و ماتم گرديده ، پير و برنا به كار و امور روضه و دسته و تعزيه و سينه‌زنى و مانند آن پرداخته ، مردها به كار تشكيل و زنها به روضه‌خانه‌ها رو ميآوردند و اگر كسى در خانه‌اى مانده دخالت نكرده بود مگر عجزه و بيماران و بسترىها و از پا افتاده‌هائى بودند كه توان و قدرت از ايشان سلب شده بود .\r\nبارى اگرچه در اين روزها بهار عزادارى حسين و صحابه بود و وسيله‌اى كه مردم بفيض دنيوى و اخروى رسيده مطالبى از درس دنيا و عقبى بگوششان بخورد ، اما از جهت گرمى بازار روضه‌خوانها و خطبا كمتر سخن مفيد بگوششان ميرسيد و آنقدر بود كه روضه‌خوان و واعظى بمنبر رفته خطبه‌اى خوانده ، ( گريزى ) « 35 » زده ، ( حر ) يا ( ابن سعد ) يا\r\n\r\n\r\n","description":"","footnote":"\r\n( 35 ) . گريز ، اصطلاحى ميان روضه‌خوانها در معنى از مطلبى بمطلب ديگر كه نتيجهء منبر باشد پيوستن كه همه گريزها هم بكشته شدن امام حسين ميپيوست .\r\n","page_name":" 372 ","page_number":372},
  {"content":"\r\n\r\n( شمر ) را با امام حسين روبرو كرده گفتگويى ميان آنها آورده ، امام را بگودى قتل‌گاه و شمر را به سينه او نشانيده منبر را تمام بكند و چه بسيار كه با همه تقليل سخن منبر و اسب و الاغ تاختن باز نصف و زيادتر منبرهايشان مانده معذور ميشدند « در اين توضيح كه جاماندن مجالسشان باعث تعطيل حق القدم و حق منبرشان نميگرديد و كافى بود بطور ناقص هم شده خود را نشان داده ، مخصوصا روز آخر كه به ( پاكت ) « 36 » برسند ، براى دريافت ( پاكت ) مگر منبرى و واعظى كه با پس نوبتى خود خرده حسابى داشته بخواهد بزيان او كه از مجالس ديگرش باز بدارد منبر را زيادتر اشغال كرده سخن را تطويل نمايد ، يا بزرگى ، صاحبمقامى ، در مجلس حضور داشته منبر بهتر وسيعترى ايجاب كرده ، يا مدح و ثناى كسى لازم گشته ، يا ( راز و نيازى ) با يكى از مستمعان داشته باشد ، به اين نمونه كه منبر يكى از خطباى فحل بنام ( فصيح الزمان ) مىباشد .\r\n\r\nمنبر عشق\r\nقبل از داستان فصيح زمان لازم است در حاشيه ذكر شود همچنانكه اكثريت مردم داراى محبت و اعتقاد راسخ به امام حسين بودند كه در راهش سر و جان نشناخته ، در شركت به عزاى ايشان از هيچ همدردى كوتاهى نميكردند ، جماعتى نيز وجود داشتند كه از هيچ پستى و رذالت و ناپاكى و دنائت و سوء استفاده فرو نميگذاشتند ، تا آنجا كه اين ماه را بهترين فرصت براى رسيدن به مقاصد پليد حيوانى و شهوانى و كسب فايدهء مالى و امثال آن ميدانستند ، كه از آن جمله بود اغفال زنان و دختران حتى از جانب اهالى منبر با سر دادن آوازهاى دلنشين و اشعار عاشقانه و تقديم علم و اشاره و چشم و ابرو از بالاى منبر و سر برهنه كردن و از منبر با حال پريشان ساختگى و بيقرارى و تظاهر به هيجان در مصيبت امام و پائين آمدن و ميان جمعيت رفتن و با سر انگشتان پا ، ران و كفل و اسافل زنان فشردن و خود را به حالت غش در ميان زنها و دامن طرف موردنظر افكندن و نشانى و آدرس و قرار ملاقات در چادرش انداختن و به دستش دادن و صدها شيطنت‌هاى ديگر ، و همچنين از طرف سران دسته‌ها و تعزيه‌ها و دست‌اندركاران آنها فريب پسران خوب صورت با وعده وعيدهاى\r\n\r\n\r\n","description":"","footnote":"\r\n( 36 ) . پول و اجرت و حق منبر و حق القدم كه در پاكت گذاشته روز آخر روضه تقديم ميكردند .\r\n","page_name":" 373 ","page_number":373},
  {"content":"\r\n\r\nبيدق و علم و كتل بدستشان دادن و كارى از دسته و تعزيه سپردن و به همين صورت دست از آستين درآوردن دختران ترشيده‌ى خانه مانده و زنان هرزهء شوهردار و بىشوهر محدود بنام روضه و مسجد و تماشاى سينه زن و دسته و ( ناهار بازار ) دزدها و جيب‌برها و از اين قبيل تا به مسجد و منبر ميرسيد . احوال و صفات و دل به هوس‌هائى كه از شاهان قاجار و درباريان و سران قوم آن به صدر و ذيل اثر گذارده همه‌گير شده ، تا مثل نامدارترين واعظ شهر بنام سيد محمد فصيح زمان را در خود ميكشيد !\r\n\r\nفصيح زمان\r\nاين شخص كه سخندان‌ترين واعظ زمان خود بود ، در آن حد كه علماى اعلام و دانشمندان را بپاى منبر خود كشيده ، در حضورش كمتر واعظى ميتوانست دهان به سخن باز بكند در يكى از مجالس ضيافت دربار دل به يكى از شاهزادگان زيبارو بنام ابوالحسن ميرزا ميدهد و خيالش بخاطر او مشوش و نعل دلش در آتش عشق او ميرود و از همان هنگام خواب و خوراك از او دور و از راحت و آسايش مهجور مىشود . نه جرأت آنكه عقدهء دل بنزد كسى بگشايد و نه جسارت آنكه جريان حال نزد معشوق بگذارد ، مخصوصا كه به حكم ( هر جا كه پرى رخيست ديوى با اوست ) هم هميشه ( لله ) « 37 » ى زيركى با شاهزاده همراه بوده است و از اين‌رو صبورى ميورزيده ، خون دل ميخورده روز و شب ميگذرانيده تا روز عاشورائى كه بر منبر حسينيهء خانه حاج سيد ريحان الله بوده ابو الحسن ميرزا ولله‌اش وارد شده در طاقنماى مقابل منبر كه خاص اكابر بوده تعارف ميشوند !\r\nبا مشاهدهء جمال محبوب بىاختيار شده ، قلبش بضربان و نفسش به شماره افتاده كم ميماند كه عنان تملك از دستش بدر رفته رسوائى ببار آورد كه با يك فكر بر خويش مسلط گرديده عبا را بر دوش قائم و عمامه را بر سر استوار نموده سخن رو به اتمام را بريده ، صلواتى طلب كرده ، منبر را باينصورت تجديد مىكند :\r\nسروان كرام و مستمعان و عزاداران محترم متوجه شدند كه منبر حقير به آخر رسيده آماده گريز ميبودم ، اما چكنم كه در همين لحظه از جانب آقا و مولايم حسين ندائى بقلبم رسيد\r\n\r\n\r\n","description":"","footnote":"\r\n( 37 ) . مربى ، مواظب ، مستحفظ ، پرستار .\r\n","page_name":" 374 ","page_number":374},
  {"content":"\r\n\r\nكه ، سيّد حق مطلب را نيكو بجا نياوردى و از چنان توئى كه خود را از ذريهء ما ميدانى منبرى چنين حقير شايسته نبود كه بپايان رسانى ، مخصوصا كه كلمه‌اى از نور چشم ما على اكبر به زبان نياوردى و از اين‌رو از اساتيد عظام و همكاران عزيز اجازه ميخواهم كه نداى جدم را لبيك گفته شمه‌اى هم درباره على اكبر حسين شاهزادهء صحراى كربلا ، نور دو چشم مصطفى سخن گفته منبر را با حرف ايشان تمام بكنم .\r\nدر اين صورت روضهء على اكبر امروز من نيز روضه‌اى نيست كه تا به حال از زبان من و ديگر منبرىها شنيده باشيد ، بلكه روضه‌ايست كه الهام آن باز از جانب خود صاحب منبر القاء و شرف صدور يافته ، و نه آن نوحه‌ايست كه در آن ( على اكبر بميدان ميرود الله و اكبر - براى دادن جان ميرود الله و اكبر ) و نه اشك ماتم حسين كه بر سر نعش هيجده ساله‌اش جارى نمايد ، بلكه وصف على اكبريست كه با تمام خصوصيات و اخلاقيات و شكل و شمايل شبيه والد بزرگش على ابن ابيطالب ( اب الحسن ) بوده ، صاحب مجلس چون حسين و جده‌اش زنى چون فاطمه طلب كرده گوينده‌اى چون و فصيح زمان آن را به زبان ميآورد و حاشيه‌اى تا مستمعان و فضلاى مجلس بيشتر در آن شرط ادب نگاه داشته در آن حوصلهء زيادتر ابراز نمايند و سپس با اين سخنان مجلس را آماده ساخته با صوتى حزين شروع به خواندن اين ابيات مىكند :\r\n آن را كه غمى چون غم تو نيست چه داند * كز هجر توام ديده چه شب ميگذراند\r\nوقت است كه از پاى درآيم كه همه عمر * بارى نكشيدم كه بهجران تو ماند\r\nسوز دل يعقوب ستمديده ز من پرس * كاندوه دل سوخته ، دل سوخته داند \r\nو اندكى به قد و قامت و روى و موى و صورت و سيرت و جلادت و شجاعت او پرداخته ميگويد ، و اما مثل آنكه تا اين هيجده ساله نهال را بهتر بشناسانم بهتر آن باشد كه مشابه وى يعنى جد گراميش همان اب الحسن على قبلهء عالمين ، امام ثقلين جد ارجمندش على ابن ابيطالب را مثال بياورم : اين على كه آن را اصل سواد نواده‌اش على اكبر قرار مىدهم براى او هزار نام و كنيه و لقب ذكر كرده‌اند كه اين مختصر ، جمله‌اى از آنها مىباشد :\r\nعلى ، حيدر ، صفدر ، كرّار ، طاها ، ياسين ، ميزان ، قمر ، زيتون ، عين اللّه ، يد اللّه ، نور اللّه ، قدرت اللّه ، حبيب اللّه ، سيف اللّه ، اسد اللّه ، حجة اللّه ، و از القاب او : مرتضى امير المؤمنين ، يعسوب الدين ، ولد السبطين ، غالب كل غالب ، مظهر العجايب ، صديق اكبر ، فاروق اعظم ،\r\n\r\n","description":"","footnote":"","page_name":" 375 ","page_number":375},
  {"content":"\r\n\r\nخاصف النعل ، كشاف الكروب ، اخ الرسول ، زوج البتول ، لسان الصدق ، امام اول ، خليفهء برحق ، هادى ، داعى ، شاهد ، كتاب المبين ، مقيم الحجة ، قسيم الجنة و جهيم ، قاتل الفجّار ، وصى الاوصياء ، وارث النبيين ، مصباح ، مخلص ، صفا ، ساقى ، كوثر ، صاحب لوا ، قالع الفجر ، حبل اللّه ، و كنيه‌هايش مانند : ابو تراب ، اب الخائفين ، ابو الحسين ، ابو الحسنين و ديگر و ديگر و مشهورتر آنها ( ابو الحسن ) كه از زمان ولادت فرزند اولش حسن مجتبى به آن مشهور گرديد و تا آخر نيز اهل حجاز و مدينه او را با همين كنيه خطاب كرده به يكديگر نشان ميدادند ؛\r\nاين ابو الحسن داراى اندامى بود ميانه ، نه زياد طويل و نه پست ، باروئى گرد درخشنده ، چون قرص قمر ، درست شبيه على اكبر ، و گونه‌هائى سرخ چون لعل و ياقوت و ابروئى گشادهء مقوس مانند كمان و موئى انبوه و سرخ و گردنى بلند و سفيد برنگ نقرهء خالص صيقلى شده ، صاحب سيمائى اندك گندم‌گون ، قوى بدن ، وسيع سينه ، قوى پنجه ، پردل و شجاع ، و از خصائلش آنكه شمشير به دو دست گرفته محاربه مينمود و زرهش پشت نداشت چون هرگز پشت بدشمن نمينمود و در دشمن‌شكنى چنان‌كه چون در جنگى فتح ميسر نميگرديد ميگفتند اين واقع نميشود مگر ابو الحسن پا در آن كارزار بگذارد و قدرت و توانائيش آنكه سر خصمان را بيكدگر كوفته هلاكشان ميساخت و دامن زرهش را كه خريده بلند افتاده بود با دست كه آن را بهم آورده بود بريده اندازه مىكند ؛\r\nو از صفات خاصه‌اش آنكه با همه زورآورى و قوت قلب و شجاعت فطرى در نوازش يتيمان چنان بود كه پدرى فرزند دلبند خود را نوازش كند و با فقرا به آن يگانگى همنشين ميگرديد كه برادرى برادر مهربان خود را ملاقات بكند و با مؤمنان چنان گشاده‌رو كه عزيزى با عزيزى برخورد نمايد و در عين حال با دشمنان آنچنان شديد كه ملك الموت بقبض ارواح مأمور شده باشد .\r\nخدمت مهمان ميكرد چنان كه چاكرى ولينعمت خود پذيرائى نمايد و بر كار خير چنان مسابقت مينمود كه گفتى مزد آن كار را قبلا و مضاعف دريافت كرده است و در دانش و علم چنان كه ميگفت ( سلونى قبل آن تفقدونى ) ، بزرگترين دعوى در لفظ جمع ، يعنى بپرسيد از من قبل از آنكه من از ميان شما بيرون شده باشم .\r\nهنگام جهاد بهر طرف دويدن و تاختن و جهيدن ميگرفت بدانگونه كه برقى بر خرمنى رو آورد و به مدد گرفتاران و از پا افتادگان چنان ميشتافت بآنصورت كه گوئى بينوائى غنيمتى\r\n\r\n","description":"","footnote":"","page_name":" 376 ","page_number":376},
  {"content":"\r\n\r\nسراغ كرده است . غرّشى داشت چنان رعد كه زهره از صفيرش تركيدن ميگرفت و برش تيغش بسان صاعقه‌اى كه بر بوته‌هاى خشك نزول نمايد و از آن ريزش سر و دست و پاى خصمان كه گفتى باغبانى قطع شاخ و زوائد درختان مىكند .\r\nدر حالت خشم مو در بدنش چنان مىايستاد كه سر از جامه‌اش بيرون مينمود و در برابر دشمن چنان اللّه اكبر ميكشيد كه حريف از آشفتگى قدرت مبارزه و مقابله را فراموش مينمود .\r\nدرياى لشكر در نظرش قطره‌اى بود و ضرب مشتش بر سر محارب در قدرتى كه گفتى كوهى گران بر سر وى سقوط كرده است . در قلعه را با يك قوت چنان كنده بكنار مىافكند كه گوئى خشتى را برداشته بدور مىافكند و ديوار و ستون را با مشت چنان بهم در ميكوفت كه پندارى آن را برابر منجنيق قرار داده‌اند .\r\nمبارزى را كنده بر فرق مبارز ديگر ميكوفت و سرعت حركت شمشيرش چنان كه حريف بر خود نجنبيده به دو نيم ميگرديد . چشمانش در جنگ چون دو كاسهء خون يا دو ظرف روغن زيتون گداخته ميدرخشيد و در محاربه از اطراف و جوانب خود چنان باخبر بود كه گفتى وجودش يكسره بينائى مىباشد و هرگز حريفى يافت نشد كه با او تاب برابرى داشته باشد .\r\nدر عين حال در خلوت طاعت از غايت حضور چنان بىحس و توان ميگرديد كه گوئى جان از وجودش مفارقت كرده است و در رقّت بر بينوايان و يتيمان و مسكينان چنان از خود گريخته و نالان كه عنان ضبط از دستش بدر رفته جريان سرشكش به بىاختيارى ميرسيد .\r\nخدمت عيال و اولاد ميكرد و كارهاى خود را خود انجام ميداد . حوائج خانه را خود از بازار ميخريد و با دست خود به خانه ميبرد . با آنكه سلطان زمان و خليفهء زمين بود با كفش پينه زده ميگذراند و همان پينه را خود بكفش ميبست و البسهء خويش خود دوخته مرمت مينمود و با آنكه ( قاسم روزى جهانيان ) « 38 » بود با شكم گرسنه سر ببالين مينهاد و با آنكه مختار بيت المال بود به نان و سركه و نان تهى قناعت مينمود .\r\nقوت و نيرويش بالاترين قوت‌ها و نيروها ، ايمانش محكمترين ايمانها ، سخنش بهترين و افضل‌ترين سخنها ، عدلش قائم‌ترين عدل‌ها ، قلبش رقيق‌ترين و رئوف‌ترين قلبها ،\r\n\r\n\r\n","description":"","footnote":"\r\n( 38 ) . بعضى غلوكنندگان على ( ع ) را قاسم روزى جهانيان و قسمت‌كننده بهشت و جهنم ميگويند .\r\n","page_name":" 377 ","page_number":377},
  {"content":"\r\n\r\nحكم نميكرد مگر بعدل و سخن نميگفت مگر بعقل ، مسأله‌اى را جواب نميداد مگر با ملاحظه جوانب و از سر انديشه و حكمت و كلامى در ميان نميآورد مگر آنكه داراى فايدهء عام بوده باشد . حرام داشته بود بر خود عيش دنيا را و حلال كرده بود بر خويش خدمت خلايق را . سير نميخورد مبادا كسى گرسنه بوده باشد و فاخر نميپوشيد در اين ملاحظه كه كسى عريان بوده باشد . بسيار وحشتناك بود از غضب خدا و زياد دوست بود نماز را و طاعت پروردگار را و محب بود بندگان مؤمن خدا را و دشمن بود دشمنان دين و متجاوزان و ستمكاران را و زياد فكر بود در اعمال و رفتار خويش مبادا دچار خطا و اشتباهى گرديده ، غفلتى بر او چيره شده باشد .\r\nطعام نميخورد مگر آنكه كسى را با آن شريك نموده باشد و ملاقات نميكرد مسكينى را مگر او را مستغنى نموده باشد و دخالت در معضلى نمينمود مگر آنكه حقى را از باطلى جدا ساخته باشد و از پا نمينشست مگر عدلى را استوار نموده باشد ، و اين همان ابو الحسن بود كه آئينهء تمام نمايش را بايد در جمال هيجده سالهء صحراى كربلا على اكبر حسين تماشا نمائيم و اينك تا بنگريم كه اهل مدينه با او چگونه برخورد داشته با چه حال و قرار با او رفتار ميكردند شمه‌اى هم بذكر احوال آنان ميپردازم ، و در همين احوال كه مجلسيان را مبهوت بيانات خود مينگرد ، چشم بر چشم ابو الحسن ميرزا دوخته ميگويد :\r\nاز جنگ برنميگشت تا زن و مرد مدينه خود را بقدوم او نينداخته نگويند اى ابو الحسن از جنگ برگشتنت را قربان ! و بجهادى نميرفت كه سر راهش صف نكشيده نگويند اى ابو الحسن جهاد رفتنت را قربان !\r\nموعظه ميكرد ميگفتند اى ابو الحسن حرف زدنت را قربان ! در حال نمازش ميديدند ميگفتند ابو الحسن نماز خواندنت را قربان ، و روزه ميگرفت ميگفتند روزه‌داريت را قربان ، و مناجات ميكرد ميگفتند مناجات كردنت را قربان . قرآن ميخواند ميگفتند اى ابو الحسن قرآن خواندنت را قربان ، و ميگريست ميگفتند گريستنت را قربان و ميخنديد ميگفتند خنديدنت را قربان ! از كوچه ميگذشت ميگفتند راه رفتنت را قربان ! و نشسته‌اش ميديدند ميگفتند اى ابو الحسن نشستنت را قربان ، و بيدار بود ميگفتند بيداريت را قربان ، و در خواب بود ميگفتند خوابيدنت را قربان ، و سواره بود سواره‌اش را و پياده بود ميگفتند پياده رفتنت را قربان .\r\nعيادت بيمار مينمود ميگفتند عيادتت را قربان و دستگيرى از پا افتادگان مينمود\r\n\r\n","description":"","footnote":"","page_name":" 378 ","page_number":378},
  {"content":"\r\n\r\nميگفتند دلجوئيت را قربان و ترحم به از دست رفتگان ميكرد ميگفتند بيكس نوازيت را قربان ، تا آنجا كه بعضى چون به او ميرسيدند از غايت شوق ميگفتند اى ابو الحسن قدّت را قربان . اى ابو الحسن شكلت را قربان . اى ابو الحسن رويت را قربان ، اى ابو الحسن مويت را قربان ، ابو الحسن جمالت را قربان ، كمالت را قربان ، لسانت را قربان ، بيانت را قربان . و چندان از زبان زن و مرد مدينه قربان صدقه ابو الحسن ميرزا ميرود كه حالش دگرگون و عنان اختيار از كفش بيرون شده نام و ننگ را فراموش كرده ميگويد اى ابو الحسن اگر آن روز مردم مدينه بودند كه ترا آنطور ستايش ميكردند امروز فصيح زمان است كه از روى منبر آواى بيچارگى بلند كرده ميگويد : ابو الحسن چشمت را قربان ، اى ابوالحسن دهانت را قربان ، دندانت را قربان ، خويت را قربان ، بويت را قربان ، مهرت را قربان ، قهرت را قربان ، خصالت را قربان ، مثالت را قربان ، كلّت را قربان ، جزء جزئت را قربان و به اين ترتيب سراپاى ابو الحسن ميرزا قربان صدقه رفته و وقتى خوب عقدهء چند ساله را خالى مىكند و ابو الحسن ميرزا را در شاهنشين مينگرد كه از زحمت شرم غرق عرق گرديده چون عقرب گزيده به خود تاب مىخورد و كم و بيش آشنايان مطلع را مشاهده مىكند كه سر به گوش هم نهاده نجوا ميكنند عنان سخن را روانهء كربلا نموده ميگويد : تا معلوم خواص شود كه براى چه بقلبم رسيد تا روضهء على اكبر را نخوانم از منبر به زير نيايم و آن را بدين صورت توصيف بكنم به اين خاطر بود كه على اكبر براى حسين نور چشم ، قوت پا و روشنائى دل و بالاتر از همه ثانى جدش پيغمبر و تالى پدرش على بود كه از صدر زين بر زمين افتاده بود و با از دست رفتن او دل و جان خود و جد و پدر و همه كسش يك جا از دست رفته بود !\r\nپس در حالى كه عرق از سر و رويش چون قطرات باران فرو ميريزد با اين بيت كه : ( از سر كوى وفا هر كه ز هستى گذرد - جان فدا كرد كه تا هستى ديگر گيرد ) دست و پاى منبر را فراهم آورده فرود ميآيد و چون بنزديك در ميرسد لله آقا سر راه بر او گرفته با اعزاز تمام بطاقنمايش ميكشد و به احترام آنهمه دانش و فصاحت پيشانيش بوسيده ميان خود و ابو الحسن خانش نشانيده دست شاهزاده را در دستش نهاده ميگويد اميدوارم اين غلام را بفرزندى قبول فرمائيد ! و همين خدعه و زيركى كه به روى دست تزوير ملائى او بلند شده بوده باعث مىشود تا تنبيهى عظيم به سيد داده ، در اين نتيجه كه تا شاهزاده در قيد حيات بود كه چند صباحى ديگر هم پس از آن نزيسته به مرض سل درگذشت جز به نظر فرزندى بر او ننگريسته\r\n\r\n","description":"","footnote":"","page_name":" 379 ","page_number":379},
  {"content":"\r\n\r\nعلاقه‌اش تطهير بشود .\r\n\r\nمذهب ما هم جعفرى است !\r\nاينك تا حد نظر بازى و حاضرالذهنى او را نشان داده باشم بذكر خاطره‌اى از برخورد خود و وى ميپردازم : هنوز سال عمرم از بيست و سه و چهار نگذشته طراوت جوانى و حلاوت زيبائى از ناصيه‌ام رخت نبسته سياهى كامل ريش بر عزاى حسنم ننشسته بود كه با يكى از مباشران املاك صاحب ملك مغازه‌ام كه پيرمرد نود و چند سالهء مطلعى بود جلو دكان نشسته صحبت ميداشتيم كه ناگهان مصاحبم به احترام سيد معممى كه صورت گرد و ريش سياه و سفيد و اندامى متوسط و عبا و عمامه‌اى سياه داشت كه بعدا فهميدم فصيح زمان مىباشد از جا برخاسته اداى محبت و تواضع و مصافحه نموده كه من نيز تأسى كرده سلام و عرض ادب بجا آوردم و بمعرفى من برآمده گفت : ايشان ، جعفر ، از دوستان صميمى اهل ادب من ، كه سيد نگاهى بچهره‌ام انداخته بدون تأمل گفت ( مذهب ما هم جعفرى است ! ) كه هنوز آن حاضر جوابى و خريدارى نگاه و شيرينى كلام چند پهلويش نشخوارم مىباشد . مولدش اصفهان و مزارش طرف غرب گورستان ابن بابويه مىباشد رحمت اللّه عليه .\r\nاينك تا يادى هم از آن مصاحب فاضلم كه چه اندوخته‌هائى از او فراهم آورده‌ام نموده باشم ، نامش سيد حسن خان ، نام خانوادگى صافى ، از مردم اصفهان ، شغلش پيشكارى شاهزاده مؤيد الدوله حاكم تهران كه در معنى ( الكلام يجر الكلام ) ، حرف حرف ميآورد . اول نقل سخنش با فصيح زمان در رابطه با منبر فوق الذكر وى و سپس واقعه‌ى عبرت‌آميز خود او ميآورم :\r\nپس از دور شدن فصيح زمان و تمجيدم از او ، از حاضر جوابى و مشرب خوشش و ايراد به اينكه چگونه چنان سيد جليل القدرى بايد شأن خود تا آن حد پائين آورده ، كه مجلسش محل اشكال اهل شهر بشود ؟ ابتدا بشرح كشافى از فضل و كمالات و دانش و سخندانى و اطلاعات وسيع علمى و منبرىاش پرداخته گفت : همين ايراد را نيز من و چند تن ديگر از همگنان در مجلس خصوصىاى از او به عمل آورديم و جوابش اين شد كه خود آفريدگار خلقت پسنديده را آنجائى كه پس از خلق انسان نخستين ميفرمايد ( فتبارك اللّه احسن الخالقين ) تحسين مىكند و اگر كسى روى خوش و بوى خوش و بلكه هر چيز نكو را\r\n\r\n","description":"","footnote":"","page_name":" 380 ","page_number":380},
  {"content":"\r\n\r\nاكراه كند ناقص در ذات مىباشد ، پس اگر من دل به يكى از صنايع خدا داده به ستايشش برآمدم تأسى به خالق خود كردم ، و ديگر من نيز انسانى همانند ديگر انسانهاى سلامت كه داراى ارواح مختلف از روح ملكى و انسانى و نباتى و حيوانى و بهيمى و صاحب حوائج و تعلقات به خواب و خور و شهوات بوده و هستند ميباشم كه لازمه‌اش همين احوال بوده اگر كسى به حكم داشتن سيادت و كسوت غير ديگران توقع غير آن از من داشته باشد ، اين خطاى انديشه‌ى او ، نه خطاى من و خواسته‌هاى من مىباشد ، بهمانگونه كه جدم رسول خدا در جواب آنها كه ايشان را جداى از ديگران پنداشته ، تصورات دور از فهم برايشان ميكنند جملهء ( انا بشر مثلكم يوحى ) را ميفرمايند ، در اين معنى كه من نيز بشرى مانند شما ميباشم ، با تفاوت اين كه به من وحى رسيده بشما نميرسيد . پس در جائى آدميان ، حتى پيامبران خدا ، بنا بمصلحت پروردگار اسير شهوات جسمانى ميباشند ، چه جاى تعجب اگر سيدى دل به كسى بسته ، يا واعظى سوز دل بر سر منبر عرض بكند ، و اضافه مىكند گفته‌اند خودت را از ديگران و ديگران را از خودت بشناس ، يعنى ببين اگر خودت در شكم گرسنه ميتوانى دست بغذاى در سفره‌ى گسترده نبرى ديگران را همانگونه بدان و برعكس ، و مىافزايد رازى ميخواهم برايتان فاش كنم و اين همان حسن خلاف بينى و تصورات دور از واقعيت مردم دربارهء ماست كه منزلت و موقعيتمان بخشيده ، تنها عيب من در آن كار اين بود كه بايد اين اقبال و موهبت كور و كرى ذهن مردمان كه حتى سخن پيغمبر خود قبول نداشته ما را جداى از جنس بشر دانسته ميدانند حفظ كنم و افشا كرده‌ام .\r\n\r\nشئامت طعنه !\r\nاين سيد حسن خان مردى بود كتاب خوانده‌ى اهل اطلاع و مشتاق مطالعه در آن حد كه چون صبح با روزنامه‌اش آمده پاى جرز دكان من ميايستاد تا ظهر و بعد از ظهر كه هنگام ناهار ميرسيد بدون تغيير حال و حركت كه گهگاه پا عوض مينمود سر از آن بلند نميكرد و از تاريخ و تيترش گرفته تا نقطهء اتمام صفحه آخر آن را مرور مينمود . سيگار ، پيوسته اما به آرامى ميكشيد و از اعتيادات معتاد بترياك بود كه روزى سه بار به صورت خوردن صرف ميكرد و گاهى جهت تفنن بقهوه‌خانه رفته ميكشيد ، اندازه مصرفش در مقدارى كه همه عمر از آن تجاوز نكرده بود و چنانچه ذكرش گذشت نود و چند سال خلاف نظر ( دخانيات سرطان ميآورد )\r\n\r\n","description":"","footnote":"","page_name":" 381 ","page_number":381},
  {"content":"\r\n\r\nبعضى اطبا در كمال صحت بدن زيست كرده ، اما همواره سرپا ميايستاد و هرگز به روى صندلى و نيمكت كارگاه فنى من كه گمان ميكردم ملاحظه روغن و كثافت آن را مىكند نمينشست ، و چون تحقيق به عمل آوردم و خود روزى او را در قهوه‌خانه كه براى كارى بسراغش رفتم معاينه ديدم در آنجا نيز ننشسته بود ، و با آنكه جهت مصاحبت با دوستان و كشيدن ترياك به آنجا ميرفت كه لازمه‌اش نشستن بود همچنان وسط قهوه‌خانه ، حتى بدون تكيه دادن به جائى ، سرپا ايستاده ترياك را نيز سرپا صرف مينمود ! كه اين براى من معمائى شد كه درصدد تجسس برآيم و معلوم شد از ترس شپش و اينكه از همنشينى و برخورد و نشست و برخاست آلوده شده آن جانور به لباسش نفوذ كند اين زحمت بر خود هموار مىكند ، اما مرضى گرفت و مبتلا به بيمارىاى شد كه شپش نه تنها ريش و سبيل و سر و لباسش را فرا گرفت بلكه پوست بدنش دچار عارضه‌اى گرديد كه توليد شپش مينمود و چون بعيادتش رفتم نه فقط شپش تا منخرين و مژه‌هايش خانه گرفته بود ، بلكه ورقه‌اى از آن در زير پوست تمام بدنش مالامال گرديده بود ، در حدى كه چون نقطه‌اى از بدن را كه خارش عظيم داشت ناخن ميكشيد شپش از آن چون لانهء مورچه كه در آن آب ريخته باشند جوشيده بيرون ميريخت ، علاوه بر بوى زننده‌اى كه از او تصاعد مينمود ! ! دوست و مصاحبى بود مفيد . روحش شاد كه از او بسى ندانسته‌ها دانسته نياموخته‌ها آموختم . از گفته‌هاى اوست كه با دهاتى دوستى و اياب و ذهاب مكن كه اگر تخم‌مرغى بياورد مرغى عوض ميخواهد و در ازاى بهى دهى مطالبه مىكند ، و در ده سكونت مگير كه ده و معاشرت با روستائيان آدمى را چشم تنگ و احمق مىكند و در شاهد سخنش اين ماجرا كه وقتى در يكى از دهات ارباب كه در سلطان آباد بوده بر سر دسته بيلى كه از كسى بدست نفر ديگر ميشكند نزاعى درميگيرد كه در آن پنجاه نفر كشته شده ارباب مجبور به عزيمت و مداخله مىشود ، و چون كدخدا و ريش‌سفيدان را مورد مؤاخذه قرار ميدهد يكى از آنان ميگويد ارباب ! دياتى ( دهاتى ) كه از ديوار كسى بالا نرفته گو ( گاو ) كسى ندزديده ، معرفت نداره به او ميگويند دهاتى !\r\nبه حرف بهشت فرست‌ها گوش نكن جهنمى ميشوى .\r\nآدم خوب كسى است كه با او معامله نكرده‌اى .\r\nافراد در غذا و سفر و معامله شناخته ميشوند .\r\nبه چشم تنگى و خست شناخته شدن و محتاج نبودن بهتر از به سخاوت مشهور شدن و\r\n\r\n","description":"","footnote":"","page_name":" 382 ","page_number":382},
  {"content":"\r\n\r\nمحتاج شدن مىباشد .\r\n\r\nعزادارى - دسته - سينه‌زنى\r\nبجز روضه و عزادارى در مساجد و تكايا و حسينيه‌ها نوع تعزيه‌دارى دومى نيز وجود داشت و آن به راه انداختن دسته و سينه زن و عزادار سيار بود كه هر محل در عزاخانه‌ها هيئت‌ها و دسته‌هائى جهت نمايش و حركت بدور كوچه‌بازارها به راه ميانداختند كه قوىترين و معروف‌ترين آنها ( دستهء ميدان ) ( دسته عربها ) و بعد از اينها دسته‌هاى ( قزاقخانه . دسته‌ى سنگلج . دستهء قنات آباد . دستهء ترك‌ها ) و بعد از اينها دسته‌هاى محلى و غير محلى مانند : دستهء بزازها ، دستهء نانواها ، دستهء زرگرها . . . و دسته‌هائى كه هر يك به كوچه و گذر و بازارچه و مسجد و تكيه و سقاخانه و امامزاده‌اى منسوب بوده بنام آن راه ميافتادند .\r\nاين دسته‌ها از روز هفتم به حركت درآمده به بازارها ميآمدند و آمدن آنها هم به بازار كه حتميت داشت از آنجهت بود كه اولا مساجد معتبر مانند مسجد شاه و مسجد ترك‌ها و مسجد حاج سيد عزيز اللّه ، و زرگرها و مسجد جامع در بازار قرار داشت و ديگر گرمى و جوش و جلوهء آنها در بازار و زير سقف زيادتر به نظر ميآمد و حركت آنها در اثر محدوديت مكان و تنگى مسير منظم‌تر و جمعيت آنها زيادتر و طول دسته بلندتر و صداى مزقان « 39 » و موزيك نيكوتر و پرنواتر به گوش ميرسيد . هر دسته عبارت بود از چند بيدق كوچك و بزرگ تكى فرد و پيوسته بهم مثلث در اول كه بعضى دو سر آنها با گرهى بهم متصل شده بدست كودكان و نوجوانان ده دوازده ساله ميدادند و اطفال و كودكانى چند سياه پوشيده و سفيد پوشيده به صورت سقا ، آراسته به پيش‌بند و ( چهل بسم اللّه ) « 40 » و ( كشكول ) « 41 » ، كه نوحه‌خوان و سينه‌زنان از دنبال آن و سران دسته و ريش‌سفيدها و معتبرين محل و معممين با سر و پاى\r\n\r\n\r\n","description":"","footnote":"\r\n( 39 ) . مأخوذ از موزيكان و موسيقار ( موسيقار ، پرنده‌اى با سوراخهائى در بينى كه چون نفس كشيده باد بر آنها جريان كند صداهاى خوشى از آن برميآيد . )\r\n( 40 ) . چهل لوح كوچك از مفرغ و حلبى يا نقره و طلا كه بر هر يك بسم اللهى كنده ، جهت چشم و نظر به فاصله نخ كرده بطور حمايل به گردن طفل ميانداختند .\r\n( 41 ) . ظرفى از حلبى يا مس و ورشو و برنج با كدوى جنگلى جهت آبخورى كه بر آن زنجيرهائى چند دسته كرده ، لوله‌اى پستانك مانند نهاده به دهان اين و آن ميگذاشتند .\r\n","page_name":" 383 ","page_number":383},
  {"content":"\r\n\r\nبرهنه و گل بسر و ريش ماليده و خاك و كاه بسر و رو پاشيده و شال عزا به گردن انداخته سر به زير و با قدمهاى آهسته و با نوحهء نوحه‌خوان ملايم و متين مشت به سينه ميكوفتند از دنبال ايشان راه ميافتادند و بيدقهائى چند ديگر كه بر يكى آنها كه از مخمل و ماهوت و به شكل مستطيل بود و با دو چوب كه بر دو طرف داشت توسط دو بيدق‌دار به صورت پارچه نوشته‌هاى شعار نگاه داشته بود نام هيئت و محل و دسته به روى آن چرخ‌دوزى و كاموادوزى شده بود و بيدقهائى منقوش از اشعار مراثى و آيات قرآنى (   إِنَّا فَتَحْنا   ) و (  نَصْرٌ مِنَ اللَّهِ  ) و تصاوير حضرت عباس با دست و بيدست و على اكبر و غربت و بيكسى و امام حسين ( ع ) و بالا سر حضرت عباس و بر سر نعش على اكبر نشسته بود . از عقب ايشان حركت ميكرد و دسته‌اى موزيك بمناسبت اهميت و كم‌مقدارى دسته مشتمل بر طبل و شيپور و سنج و نى و قره‌نى و فلوت و دهل پشت سر آنها راه ميافتاد و علامتى « 42 » از پس آن و دسته‌اى سينه زن از دنبال علامت و اگر دسته همراه شبيه‌سازى و ( تعزيه ) نيز همراه بود صورت‌هائى از وقايع كربلا كه شرحش خواهد آمد و لابلاى آنها و باز بيدقها و علم‌هائى برنگ‌هاى مختلف و دنبال هر علامت باز سينه زن و قمه‌زن و به همين صورت امتداد ميگرفت .\r\nچنانچه گفته شد اگر دسته همراه ( تعزيه ) يعنى شبيه‌سازى بود حركت شبيه‌خوانان آنها هم به اين صورت بود كه طبق روايات مقاتل و ورود كاروان امام حسين بصحراى كربلا ، اول حركت معتبر و مجلل قافلهء امام حسين با شترهاى پربار و زنان در هودج نشستهء معزز حرم امام كه پرده‌هاى هودج‌هايشان افكنده غلامانى گوش بفرمان در التزامشان حركت ميكردند بود و پس از آن ( حر ابن رياحى ) كه سر راه بر امام حسين گرفت سوارهء بر اسب كهر « 43 » « كه رنگ اسبش بوده است » و پس از آن ابن سعد و ابن زياد و شمر و خولى و قشون ابن زياد و بعد از آن حجلهء قاسم ابن حسن پسر برادر امام حسين بر پشت قاطر كه بروايتى در همان صحراى كربلا ، امام عقد مزاوجتش را با دختر خويش بست و بعد از آن رباب مادر على اكبر\r\n\r\n\r\n","description":"","footnote":"\r\n( 42 ) . تيغه‌هاى چند فولادى مذّهب با پر و زنگوله‌هائى كه بر سر ميله‌اى قائم كرده بر آن شال و طاقشالهائى آويخته ، لاله‌هائى نصب كرده ، ته چوب آن را با جلو كمربند يا شال استوار كرده حركت ميدادند . هر علامت نشانهء دسته‌اى از سينه زن بود و هر دسته‌ى سينه زن متعلق به علامتى كه از آن حسينيه و تكيه و كوچه ، محله‌اى بود . دربارهء علامت جهت آدمهاى چند روى بوقلمون صفت ، مثل و كنايه‌اى كه ميگفتند هر وقت پاى علامت يكى سينه مىزند .\r\n( 43 ) . سرخ سياهگين ، يا سياه سرخگين ، سرخ مايل به سياه .\r\n","page_name":" 384 ","page_number":384},
  {"content":"\r\n\r\nو سكينه و كلثوم و ديگر ، زينب خواهر امام و دنبال آن عمارى امام حسين و سپس ( حبيب ابن مظاهر ) پيرمرد نود و چند ساله از صحابه حضرت كه در روز عاشورا كه وقت نماز امام رسيده بود سينه جلو تير بلاى او سپر كرد تا حضرت نمازش را بپايان رسانيد ، بروايتى اول شهيد كربلا كه به همين مناسبت خداوند هم اجر او را چنين مقرر نمود كه هر زائر قبل از زيارت امام حسين قبر او را زيارت مىكند و در واقع امام يك نوبت و حبيب ابن مظاهر دو نوبت زيارت مىشود ، و عقب ايشان ديگر صحابه از پير و جوان سواره و مكمّل و مسلح ، شاد و مسرور ، غرق پيرايه و سلاح و دنبال آن فارس « 44 » جوان ، على اكبر و عمارى بيمار كربلا على اوسط ، زين العابدين ، امام سجاد و قنداقهء على اصغر و پس از آن حضرت عباس و به همين ترتيب سر راه گرفتن حر « 45 » بر امام حسين و مكابره و محاوره‌ى ايشان و نعش تيرخورده‌ى روى اسب افتادهء وى كه پشت به سپاه خود كرده به يارى امام برخاسته برتبهء شهادت رسيده بود ، و نعش غرقه به خون شش ماهه كه پيكره‌اش را ساخته تيرى سه شعبه از يك طرف گلويش رفته از طرف ديگرش سر بيرون نموده بود و نعش تير آجين حبيب و على اكبر با فرق شكافته كه ( به آن شكل ساخته ) شده شمشير تا پيشانيش فرو نشسته خود و اسبش غرق تير و سنان گرديده بود و حضرت عباس بىدست كه دستهايش برگشته در آستين مخفى شده از بازوان قلم شده‌اش خون « جوهر قرمز » ميچكيد و پيكرش غرق تير ، دو تير نيز با پر در دو چشمانش نشسته مشك خالى از آبش را بدندان گرفته بود و دنبال آنها نعش‌هاى روى تخته نهاده ( پيكره‌هاى پنبه‌اى جوهر قرمزشده‌ى تير آجين گشته و كبوترهاى پابستهء بال و پر قرمز كرده به نشانهء كبوترى كه خبر شهدا را به مدينه براى فاطمهء صغرى برده بوده و دستهاى از نى آويخته و سرهاى بر سر نيزه و شتر برهنهء بدون جهاز حامل زين العابدين كه پاهاى امام هم از زير شكم او با زنجير بسته شده غلى نيز بر گردنش افكنده شده بود و قافله‌ى اسيران و بعد از همه اسب بىصاحب حسين ( ع ) ذو الجناح « 46 » و محمل شير ، كه يكى در جلد شير رفته كاه بر سر ميريخت و در آخر نيز دستهء مزقان چيانى ديگر و چند علامت كوچك و بزرگ\r\n\r\n\r\n","description":"","footnote":"\r\n( 44 ) . يكه‌سوار ، تازنده .\r\n( 45 ) . يكى از سرداران قشون ابن زياد كه مأمور سر راه گرفتن بر امام حسين ( ع ) گرديد ، در زمرهء طرفداران حضرت درآمده به يارىاش با ابن زياديان ميجنگند تا شهيد مىشود .\r\n( 46 ) . اسب خاصه امام حسين در روز عاشورا .\r\n","page_name":" 385 ","page_number":385},
  {"content":"\r\n\r\nبفاصله و چند دسته سينه زن و بيكاره‌هائى كه جهت جازدن خود بحسينيه‌ها براى خوردن آش و پلو دنبالشان حركت ميكردند .\r\nاين شبيه‌سازى در دسته‌ها كه نمايشگر يك صحنهء كامل از وقايع كربلا بود در روز دهه‌ى محرم باوج كمال خود رسيده تمام اتفاقات اين روز در آن نمودار ميگرديد و تمام ماجراهاى آن جان‌دار و گويا از حركت حضرت حسين از مدينه و ممانعت محمد حنفيّه برادرش از اين عزيمت و خلاف ديگر دوستان بر آن سفر و جواب حضرت بر آنكه به طرف تقدير و مأموريت و نگاهبانى دين خدا ميرود و رسيدنش به نينوا و سر راه گرفتن ( حر ) بر وى و مكالمهء ميان آنها و به انابه برآمدن و طلب بخشش نمودن حر و جزء حاميان و انصار حسين درآمدن و بجنگ اعداى امام رفتن و كشته شدن و يك بيك وقايع كربلا و كشته شدن يكايك اعوان و انصار و تنها و بيكس ماندن امام و فرياد ( هل من ناصر ينصرنى ) « آيا كسى هست كه يارى من كند » امام برآمدن و يكه و تنها بقلب سپاه دشمن زدن امام و دستور ابن زياد بر يرش دسته‌جمعى قشون و تير و نيزه و سنگ باريدن به طرف امام و نگون شدن از زين و افتادن در گودال و رسيدن شمر بالاى سرش با خنجر آخته و بر سر نيزه رفتن سرش بتماشا درمىآمد ، تا هجوم لشكريان به طرف خيمه‌گاه و غارت خيام و كشيدن زيورآلات زنان و كودكان از سر و بر ايشان و دريدن گوش طفل چهار ساله‌اى را با گوشواره و آتش زدن خيمه‌هاى حرم و فرار اطفال بىپناه و آتش گرفتن دامن يكى از ايشان و اسارت بازماندگان امام بتماشا درميآمد و با فرارسيدن ظهر و بلند شدن صداى اللّه و اكبر اذان هم بود كه آخرين صحنه آن يعنى آتش زدن خيمه‌ها بنمايش گذاشته ميشد و فرياد ( واى حسين كشته شد - نور دو عينم چه شد ) سينه زنها و تماشاچيان به آسمان ميرسيد و سردسته‌ها برگشته خلاف نظم و ترتيب تا اين ساعت ، شوريده و شتاب‌زده و بىنظم و حساب براى ناهار روانهء مساجد و تكايا ميشدند .\r\nاين دسته‌ها را نه هر بىاطلاع ناواردى ميتوانست اداره نمايد كه بايد كار ديده‌ترين تعزيه‌خوانان و ورزيده‌ترين ( تعزيه‌گردان ) ها در آن دخالت داشته باشند و اين شبيه‌خوانىها و نمايشات با چنان قدرت مهارتى انجام ميگرفت كه گوئى واقعه‌ى عاشوراى حسينى با تمام جزئياتش تجديد ميگرديد و آنچنان طبيعى و صحيح كارگردانى شده هنرنمائى ميشد كه دل هر سنگدلى را بلرزه درآورده اشك از ديدگان خرد و كلان سرازير مينمود تا آنجا كه وقتى سفير فرانسه آن را تماشا كرده از او درباره‌اش سؤال شده بود گفته بود با آنكه از مطالب\r\n\r\n","description":"","footnote":"","page_name":" 386 ","page_number":386},
  {"content":"\r\n\r\nاجراكنندگانشان سر در نمياوردم ولى بيخودانه سرشكم بگونه‌ها ميغلطيد ! و از اين روى هم بود كه چون صحنه‌هاى آن سواره و پياده ميگذشت شيون و شينى بود كه از زن و مرد كوچه و بازار را اشباع مينمود و دشنام و لعن و طعنى بود كه بر قتلهء حسين به هوا ميرسيد تا جائى كه بعضى بىاطلاع‌ها و روستائيان كه صحنه برايشان واقعى جلوه كرده بود گهگاه بر خولى و شمر و سنان آن حمله‌ور و گلاويز شده مجروح و مضروبشان ميساختند ، در اين نمونه كه در روز عاشورائى كه شمر بر روى سينه حسين نشسته بود مردى به وى حمله كرده درصدد بيرون آوردن خنجر از دستش برميآيد كه چون تيغهء خنجر به دستش ميرسد و او بكش و شمر بكش ميكنند پنج انگشت دستش قطع مىشود كه به مراد بىپنجه معروف مىشود !\r\nبطوريكه سخن رفت اين دسته‌ها هر يك از محله و تكيه‌اى حركت ميكردند و خود را ببازار رسانيده دو سر مسجد را دور زده مراجعت ميكردند كه در واقع بازار ، مركز و محل اصلى هنرنمائى ايشان بشمار ميآمد و چون مطالبى در آينده خواهد آمد كه ارتباط به طرز حركت آنها پيدا مىكند لازم است قبلا مسير دسته‌ها را بقلم آوريم : اول دستهء قزاقخانه بسردستگى ( رئيس ديويزيون قزاق سرتيپ رضا خان ) « 47 » و پيش‌آهنگى چند سرتيپ و سرهنگ و ياور « 48 » با نوحه‌ى ( ز جور كوفى و بيداد شامى - حسين ياور ندارد اى نظامى ) با همان البسهء نظام ، سر و پا برهنه از ( ميدان مشق ) « 49 » به طرف ميدان توپخانه و ناصريه و سبزه ميدان و بازار اروسىدوزها « 50 » و مسجد تركها « كه در آنجا چرخى زده سينه‌اى زده ، چاى ، شربتى خورده بلند ميشدند » و بازار پاچنار و خيابان جليل آباد » « 51 » و قزاقخانه آخر مسير .\r\nدوم دسته سنگلج شامل چند دسته از بچه‌هاى محلهء سنگلج ( پارك شهر فعلى ) و توابع ، مثل تكيهء سنگلج و كوچه شريف دوله و كوچه گذرهاى ابوابجمعى كه از تكيه سنگلج حركت كرده از خيابان جليل آباد وارد گذر پاچنار شده از بازار بزازها بيرون رفته ، خيابان ( جباخانه ) « 52 » را طى كرده بخيابان جليل آباد و به تكيه برميگشتند .\r\n\r\n\r\n","description":"","footnote":"\r\n( 47 ) . رضاخان سرتيپ و رضاخان ميرپنج كه بعدها به سلطنت رسيده رضا شاه پهلوى ناميده شدند .\r\n( 48 ) . سرگرد .\r\n( 49 ) . محل وزارت جنگ بعد .\r\n( 50 ) . بازار كفاشها .\r\n( 51 ) . خيابان خيام .\r\n( 52 ) . تكه خيابانى از سه راه مسجد شاه گلوبندك .\r\n","page_name":" 387 ","page_number":387},
  {"content":"\r\n\r\nسوم دسته ميدان ، متشكل از چندين دسته منجمله دسته ( عربها ) از بچه‌هاى ميدان امين السلطان و دروازه شاه عبد العظيم و ميدان كاه‌فروشها و مال‌فروشها و كهنه‌فروشها و اسب فروشها و بازار دروازه و كوچه سيد اسماعيل ( و سر قبر آقا ) و ( چاله سيلابى ) و ( كوچه سياهها ) و ( بازارچه حاج غلامعلى ) و ( گذر صابون‌پزخانه ) و چهار راه اسماعيل بزاز و كوچه ( ارمنىها ) و كوچه‌هاى ( پشت بدنه ) كه از كوچه عربها ، اول بازار دروازه به حركت درآمده وارد بازار پالاندوزها و بازار چهل تن شده ، از چهارسو بزرگ و چهارسو كوچك گذشته بازار عباس آباد را سرازير شده به بازارچه زعفران باجى « 53 » رسيده بميدان امين السلطان ميرفتند و يا كوچه‌هاى باغ ايلچى و كوچه قاطرچيها را پيش گرفته از آنجا هر دسته راه تكيه و حسينيهء خود را در پيش ميگرفتند .\r\nچهارم دسته قنات آباد ، باز شامل چندين دسته از اهالى قنات آباد و دروازه غار و گود عربها و گود اختر كور « 54 » و ميدان پاقاپق و ( دروازه نو ) « 55 » و كوچه بازارچه‌هاى آن كه از خيابان قنات‌آباد به راه افتاده وارد دروازه نو و از آنجا داخل بازار عباس آباد و بازار باغ ايلچى و بازار خياطها شده سرى به مسجد تركها زده از بازار پاچنار بيرون رفته از خيابان جليل آباد سرازير ميشدند ، سواى ديگر دسته‌ها مانند دستهء شاه آباد ، دستهء لاله‌زار ، علاء الدوله ، دسته بچه‌هاى خيابان لختى ، دستهء خيابان عين الدوله ، دستهء سرچشمه ، دستهء كوچه قجرها ، دسته ناصريه ، دستهء سرپولك و مسجد حوض و غيره و غيره كه مستقلا حركت كرده هر يك خود جمعيت عظيمى را تشكيل ميدادند و تمامى اينها هدفشان بازار و مركز خودنمائيشان سرپوشيده‌ها و مساجد مركزى شهر بود كه از چهار گوشه‌ى تهران به آن رو ميآوردند و غرض از تمهيد اين مقدمه آنكه يك بازار بود و صدها ، دسته‌جات كوچك و ده‌ها دستهء بزرگ هر يك در ائتلاف چندين دسته كه سوى بازار ميآمدند و همين حركت‌هاى مخالف و خلاف\r\n\r\n\r\n","description":"","footnote":"\r\n( 53 ) . بازارچه سعادت .\r\n( 54 ) . فاحشه و فاحشه‌خانه‌دارى ساكن يكى از گودهاى جنوب كه چشم چپش در اثر دشنهء قاطرچىاى دريده وجههء كريهى به او داده بود كه آن را با پارچهء سياهى ميپوشانيد و ديواره‌هاى گود را حفره كرده غارها در آن بوجود آورده در هر يك فاحشه‌اى را جا داده بود . مشتريانش ساربانها و چاروادارها و قاطرچيها و دزدها و شبروها و حقش پنجشاهى ( يك چهارم ريال ) كه آن را با حضرت عباس شريك شده سالى ده روز روضه‌خوانى مينمود !\r\n( 55 ) . كهنه‌ترين و قديمترين دروازهء تهران . از دروازه‌هاى زمان شاه صفى .\r\n","page_name":" 388 ","page_number":388},
  {"content":"\r\n\r\nمسيرهاى متعارض بود كه موجب آشوب و بلواها و نزاع و مجادله‌ها شده همه ساله چندين دسته را در جهت تقدم و تأخر و مسارعت و مسابقت كه هرچه زودتر وارد بازار شده يا از آن بگذرند بجان هم انداخته ، چوب علم و كتل ، بيدق‌هائى كه كشيده حواله هم شده سر و مغز و دست و پاهاى كه شكسته مردم بسيارى كه زير دست و پا رفته ، خونهائى كه ريخته نعش‌هائى كه جا مانده موجب دسته‌بندىها و انتقامجوئىهاى بعد ميگشتند . در واقع صحراى كربلائى كه شبيهش را ميساختند واقعى و علانيه پديدار گرديده به صورت حقيقى بظهور ميرسيد و اين از وقايعى بود كه همه ساله تجديد ميگرديد ، تا حكومت رضا شاه و دخالت نظميه كه نظم و قرار و نسق و عبور و مرور و ساعت خروج و دخول براى دسته‌ها معلوم شده اين گونه وقايع به آخر انجاميد .\r\nدر ميان دسته‌جات دسته‌ى ميدان ، از همه شريرتر و پرآزارتر بود و كمتر سالى بود كه مشاجره و منازعه‌اى برپا نساخته ، قتل و كشتارى به راه نيندازد و از رؤساى اين دسته بود حاج خداداد كه ( حاج خودداد ) ش ميگفتند و ( على خنازيرى ) كه هم جزء رؤساى دسته و هم از رؤساى اشرار بشمار ميآمد و رئيس دستهء سنگلج ( مشد حسن لش ) و چنان كه ذكر شد اين دو دسته بيش از ديگران به يكديگر ميآويختند و رجزهائى نيز جهت تحريك و بهانه‌ى بهم پريدن داشتند كه در سينه زدن بجاى نوحه به كار ميبردند به اين صورت كه ميدانىها براى سنگلجىها ميخواندند :\r\n شير سنگلج مشدى حسن لش * اول خودشو بعد پسر عمه‌ش ! \r\nو سنگلجىها ميخواندند :\r\n سر ميدون يكيشون حاجى خداداد * كه پس خونه به پيش خونه گرو داد\r\nخنازيرى دوم مرد مددكار * كه با يك چك دمر شد توى بازار \r\nو شعارى از طرف ميدانىها برله ( حاجى معصوم ) يكى از يكه‌بزن‌هاى ميدان :\r\n بقربون دو بازوت حاجى معصوم * كه برق قدّارت تهرونو لرزوند . \r\nبهر صورت : اين دسته‌ها از روز هفتم محرم با برخورد ( زهير ) « 56 » با قافلهء كربلا و خبر\r\n\r\n\r\n","description":"","footnote":"\r\n( 56 ) . نام يكى از مردم كوفه كه در راه به قافلهء حسين ( ع ) رسيده خبر كشته شدن مسلم و وقايع آن را داده به انصراف امام از رفتن به كوفه برميآيد .\r\n","page_name":" 389 ","page_number":389},
  {"content":"\r\n\r\nدادن به حضرت حسين شهادت ( مسلم ابن عقيل ) نمايندهء حضرت كه حضورش از طرف كوفيان با نامه‌هاى فراوان خواسته شده بود رسما به راه مىافتاد و با اين اشعار شروع بفعاليت مينمود :\r\n ساكنان عرش را شد اشك غم جيحون دريغ * بىگنه شد شهريارى غرق خاك و خون دريغ\r\nبىپسر عم شد حسين اى روزگار سفله ، داد * كوفه شد ماتمسراى مسلم اى گردون دريغ \r\nتا شب يازدهم كه ( شام غريبان ) به راه افتاده ، دسته‌ها در تاريكى و عزا بدون هيچ پيرايه و چراغ ، تنها با چند شمع كه بدست كودكان داده ميشد و شب غربت و اسارت و بىسرپرستى اهل بيت امام بود حركت كرده :\r\n شب شام غريبان است امشب * حسين تا صبح نالان است امشب \r\nدم و نوحه‌شان ميشد و روز سوم امام كه ( طايفهء بنى اسد ) ظاهر شده نعش‌ها را به خاك ميسپردند و نمايش سيار آن تا سال ديگر تعطيل ميگرديد .\r\nبايد گفته شود كه اين تعزيه‌ها اعم از ثابت و سيار و سوگوارىها و مرثيه‌سرائىها تمام با مشاعره و زبان شعر اجرا شده برگزار ميگرديد و دسته‌هاى موزيك و مزقان كه اين اشعار را در دستگاه‌ها و مقامات مختلف موسيقى همراهى ميكردند و در اين زمينه شايد عاليترين و كاملترين نمايش مذهبىاى بود كه بانجام ميرسيد .\r\nاينك تا صحنه‌هاى آن و مكالمات شعرى كارگزاران اين تعزيه‌ها روشن‌تر نموده شود به ترتيب گوشه‌هائى از هر نمايش آن نمونه ميآوريم :\r\nخطاب امام حسين به همراهان در ورود به كربلا در اثر تغيير حالت ايشان از رسيدن به آن سرزمين و ملهم شدن از الهام غيبى كه اين همان سرزمين بلاخيز مىباشد :\r\nدوستان و همنشينان كربلا نزديك شد - كربلا نزديك شد يعنى بلا نزديك شد . . . الى آخر در اوصاف آن سرزمين .\r\nصحنهء دوم سر راه گرفتن ( حر ) بر قافله امام و مكالمه ميان امام و حر و شناختن امام را و توبه كردنش بدست ايشان و بحمايت او بجنگ رفتن و رجز خواندن و بقلب سپاه زدن و شهيد شدن :\r\n منم مرد بافرّ و فرهنگ حُر * منم فارس عرصه‌ى جنگ حُر . . . \r\nتا توبه و شرمسارى او نزد امام با اين شعر :\r\n\r\n","description":"","footnote":"","page_name":" 390 ","page_number":390},
  {"content":"\r\n\r\n بيشتر از سپاه كوفه و شام * من گنهكارم اى امام هُمام \r\nصحنهء بعد مكالمهء شمر با حضرت عباس ، با توسل به خويشاوندى و اينكه ترك امام نموده به لشكر ابن زياد بپيوندد و جايزه و خلعت و مقام دريافت نمايد با اين ابيات :\r\n كه اى ز تيغ تو هر شير را به سينه هراس * نهنگ صولت درياى پردلى عباس\r\nبرادر تو كه اين فتنه زير سر دارد * به غير مرگ ندانم چه در نظر دارد\r\nتو در امان يزيدى ز غصه دل مَخَراش * بيا به لشكر ما پشت لشكر ما باش . . . \r\nو جواب ابوالفضل :\r\n مگو برادر نام‌آور حسينم من * غلام حلقه به گوش درِ حسينم من\r\nكسى غلام تو بيدادگر نميگردد * غلام بىسبب از خواجه بر نميگردد \r\nو طرد كردن عباس شمر را از نزد خود و فرا رسيدن شب عاشورا و جمع كردن امام اصحاب را و خبر دادن شهادت ايشان را و اينكه مختار در ترك و پايدارى ميباشند كه اگر بمانند كشته شده با راهنمائيشان كه هر يك از تاريكى شب استفاده كرده راه خود در پيش بكشند با اين شعر :\r\n به پيش آمده كارى كه چاره با من نيست * از اين مقام ثمر غير كشته گشتن نيست\r\nو گر سئوال غايت كار است اشكار كنم * كه روز بعد از اين جمله زنده يك تن نيست \r\nو جواب آنها :\r\n كه اى عزيزِ روانِ پيمبر و اولاد * بزندگانى دنيا پس از تو لعنت باد . . . \r\nو وقايع صبح عاشورا و بميدان رفتن و كشته شدن يك يك آنان بدست كفار و رجزخوانى هر كدام از آنها در شادى آن حالت به اين مضامين :\r\n منم آنكه مردى شعار من است * گذشتن ز جان اعتبار من است . . . \r\nو ديگرى كه از اصحاب حسين ميگويد :\r\n به راه جان جانان سرسپردن * به از همچون زنان در خانه مردن . . . \r\nو رجز حبيب ابن مظاهر پيرمرد نود ساله :\r\n رفتند رفيقان همه ، وز همراهان * من با قد منحنى فتادم دنبال . . . \r\nو تكليف نمودن ( مادر وهب ) فرزند را بر حمايت امام در اين سخن :\r\n رضاى من اگر شرط است چون من داده‌ام شيرت * نگردم از تو راضى تا نبينم زير شمشيرت . . . \r\n\r\n","description":"","footnote":"","page_name":" 391 ","page_number":391},
  {"content":"\r\n\r\nو كشته شدن وهب و جدال عباس با اعدا و رجزخوانى وى :\r\n منم آنكه بابم على ولى است * كه شيرافكن عرصه‌ى پردلى است\r\nنميترسم از بخت وارون شدن * بود فخر من غرقه در خون شدن . . . \r\nو جدا شدن دست راست وى و گرفتن مشك آب را بدست چپ و گفتن :\r\n دست چپم بجاست اگر نيست دست راست * اما هزار حيف كه يك دست بىصداست . . . \r\nو افتادن دست چپش نيز و گرفتن مشك آب را بدندان و رسيدن تير ظالمى بر مشك و فرو ريختن آبهاى آن و افتادن از صدر زين بر زمين و نااميد شدن از رسانيدن آب بخيمه‌ها كه اطفال برادرش العطش ميزدند و او قول آوردن آب به آنها داده بود و رسيدن حسين بر سر نعش برادرش عباس و وصيت كردن عباس به برادر :\r\n مرا بخيمه مبر تا كه حالتى دارم * چرا ؟ ز روى سكينه خجالتى دارم . . . \r\nو پس از آن تاختن خود امام بميدان و اتمام حجت كردن و دلاورىهاى بسيار و بر خاك و خون فكندن اكثرى از سپاه دشمن را پس از كشته شدن يكايك اصحاب و پسر و برادر و برادرزادگان و يكه و تنها ماندن و فرياد مظلومى و بيكسى بلند كردن و طلب يارى نمودن و صحنه قتلگاه و خنجر و شمشير و نيزه باريدن به پيكر حسين و نشستن شمر بر سينه وى و سر خون‌آلودش از ميان گرد و غبار ميدان برآمدن و بر سر نى رفتن و نعره و ضجه‌ى سينه‌زنان و مردم با اين نوحه :\r\n واى حسين كشته شد * نور دو عينم چه شد . . . \r\nو حسين حسين گفتن سينه‌زنان و مردم و به سر و روى زدن و غش و ضعف كردن رقيق قلب‌ها و اتمام تعزيه و دسته و ختم نمايش .\r\nو اما جامعترين و كاملترين دسته‌ها دستهء عربها برياست حاجى قاضى بود كه آخرين صحنه‌اش درست هنگام ظهر در حضور درباريان كه در ايوان سر در شمس العماره نشسته بودند و در ميدان شمس العماره انجام ميگرفت ، به اين صورت كه ( زعفر جنى ) يا بقول عوام جعفر جنى يكى از سران قوم جن و ( ملك منصور ) يكى ديگر از سلاطين جن با يارانشان بحضور امام آمده اجازه‌ى يارى ميخواستند و امام هر يك را با زبانى كه محتاج بكمك ايشان نميباشد قانع كرده مرخص مينمود و پس از شهادت امام و بلواى عام سپاه بپيش ميآمد و دود و گرد و غبار از زمين و آسمان بعلامت خشم طبيعت و دگرگون شدن نظام عالم در اثر\r\n\r\n","description":"","footnote":"","page_name":" 392 ","page_number":392},
  {"content":"\r\n\r\nشهادت حجت خدا برميخاست و لشكريان بخيمه خرگاه امام هجوم برده خلخال از پا و گردن‌بند از گردن و گوشوار از گوش اطفال ميكشيدند و در آخر كه آتش بخيمه‌ها ميزدند و فرار اطفال دامن سوخته از اطراف و فرياد و فغان و شيون و شين زنان حرم و ماندن بيمار كربلا در ميان شعله‌هاى آتش نشان داده ميشد و با سوزاندن چادرها نمايش بپايان ميرسيد .\r\nهمين دسته هم بود كه روز سوم امام يعنى دوازدهم در همين ميدان بنام دستهء ( بنى اسد ) ظاهر شده با اين نوحه :\r\n سوم سلطان دينه * نعش پاكش بر زمينه \r\nبه دفن و كفن كشتگان ميپرداخت و بر قبور آنها علامت‌گذارى ميكرد و از طرف دربار عبا ، قبا ، طاقشالهائى كه انعام ميگرفت ، و براى كسب صله و جايزه روانه سفارت افغانستان و سفارت مصر و تركيه و مجلس شورا و خانه ظهير الدوله شده از هر جا خلعت‌هاى جداگانه دريافت مينمود .\r\n\r\nدقت كارگردانى در دسته‌ها\r\nقابل ذكر است كه گردانندگان اين تعزيه‌ها براى جلب‌نظر ، از هيچ كشش و كوششى فروگزار نميكردند و تا هر بيننده را از پير و برنا راضى نموده باشند براى هر يك و هر ذوق و سليقه صحنه‌هائى ميساختند ، از جمله براى پيران و سالخوردگان تعزيهء حبيب ابن مظاهر و داستان ( مسلم ابن عوسجه ) را كه عاقبت بخيرى پيران را در راه امام معلوم ميكرد نمايش ميدادند و جهت تشويق مادران جوان‌دار كه پسران خود را وادار به خدمت امام كنند قصهء ( مادر وهب ) و پسر بميدان فرستادن او را در صحنه ميآوردند و براى مردان ميان سال دلاورىها و شهامت ، شجاعت‌هاى عباس علمدار و حر شهيد رياحى را و براى تسلاى معصيت‌كاران ( توبه‌ى مرد نصرانى ) و مسلمان شدنش بدست امام و در ركابش شهيد شدن را نمايش ميدادند و براى دختران و پسران نو رسيده ، عروسى قاسم و بحجله رفتن وى و جهت حظ بصر هيجده سالهء خوش آب و رنگ على اكبر را داخل دسته ميساختند ، كه مخصوصا اين دو صورت اخير مثل عروسى قاسم و بميدان رفتن على اكبر با آن شكل و شمايل و زره و كلاهخود و پر و ابلق و حمايل و شمشير و نيزه و سپر و سوار بر اسب كه چون خورشيد ميدرخشيد از پرطالب‌ترين صحنه‌هاى تعزيه بود كه دل هر پير و جوان را بلرزه درآورده دهان\r\n\r\n","description":"","footnote":"","page_name":" 393 ","page_number":393},
  {"content":"\r\n\r\nهر مشتاق پر آب مينمود .\r\n\r\nعروسى قاسم\r\nقاسم ابن حسن يعنى پسر برادر سيزده سالهء امام حسين وقتى يك يك ياران عمو را مينگرد كه بميدان رفته كشته ميشوند ، به خدمت عمو رسيده اذن جنگ ميطلبد ، اما عمو كه يادگار برادرش را نميخواسته بكشتن بدهد جهت انصرافش او را بخيمه‌گاه برگردانده برايش بساط عروسى برپا ميسازد ! با اين ابيات :\r\n يكدم اى محنت نصيبان غم ز دل بيرون كنيد * از حناى عيش قاسم دست و پا گلگون كنيد\r\nيكدم اى زينب بفكر شادى قاسم بكوش * طفل ناشاد حسن را رخت دامادى بپوش \r\nو به زينب و كلثوم و ام ليلا دستور ميدهد تا قاسم را نظيف كرده ، زينت نموده ، دست و پايش را حنا گرفته ، گيسوانش را شانه كشيده ، چشمانش را سرمه آلوده ، فاطمه دختر نه ساله‌اش را نيز آرايش كرده ، لباس عروسى بپوشانند و خود خطبهء عقد آنها را خوانده روانهء حجلهء عروسيشان مينمايد و در اينجاست كه با همه اشعار سوزناك مادر قاسم كه گوئى رخت عروسى پسر را لباس عزاى او مينگرد و ناله چنين سر ميدهد :\r\n از عطش قاسم كباب است اين چه نو دامادى است * سوى كشتن ميروى برگو چه جاى شادى است\r\nكو حسن بابت كه بيند رخت دامادى برت * اين چه داماديست اى قاسم بميرد مادرت \r\nباز بقدرى ساخت و ساز حجله زيبا و دوست‌داشتنى و عروس و داماد در غنج و دلال ميروند كه هر بيننده را مجذوب ساخته اوضاع و احوال عزا را فراموش ميكنند !\r\nعلى اكبر نيز با سنين ميان شانزده تا هيجده ، نوزده ، با روى نازنين و تلئلو جبين و كاكل پرچين كه از ميان ده‌ها نوجوان زيبارو انتخاب ميشد با زره و شمشير و خود و سپر ، بر صدر زين ، از مظاهر دلپسندى بود كه شامل شوق هر پير و جوان ميگرديد ، و حضرت عباس جوان ميان سى تا سى و چهار و پنج با يال و كوپال و برز و بازو ، همراه سيماى دلنشين و گونه و لب و چشم و ابروى سرخ و سياه كرده كه آرايش تمام مينمود مطلوب دل هر زن و دختر جوان كه خود را فدائى قدومش ميساختند .\r\nاين همان على اكبر و حضرت عباس بود كه على اكبرش از طرف ذكور بازها و عباسش از جانب دختران و زنان بخروش افتاده مورد تفقد قرار ميگرفت و در خاتمهء دسته و\r\n\r\n","description":"","footnote":"","page_name":" 394 ","page_number":394},
  {"content":"\r\n\r\nتعزيه دستمال بسته‌هاى آجيل و شيرينى و بغچه‌هاى پيراهن ، زيرشلوارى ، دستمال ، جوراب و قواره‌هاى قبا لباده ، لباس و كيسه پول‌هاى زيباى طلا ، نقره‌اى بود كه از جانب بانوان و دختران به ارث رسيده و مايه‌دار تقديمشان ميگرديد و همان على اكبر حضرت عباسهائى كه بعد از محرم ، ماه صفر در دسته‌هاى مطرب ، بچه‌رقاص و جمشيد خان ، فريدون خان شده ، مترس « 57 » زن حاجىهاى دسته گرديده ، غم‌زداى دل ذاكرين حسين ميگشتند !\r\n\r\nشير و فضّه !\r\nتعزيهء شير و فضه « 58 » هم يكى ديگر از داستانهاى تعزيه بود باينصورت كه چون در شب روز عاشورا يعنى شب يازدهم نعش‌هاى شهدا بر زمين ميماند و ( زينب ) وحشت دريده شدن آنها را از جانب سباع مىكند ( فضه ) كنيز خود را دستور ميدهد تا به بيشه‌اى كه در آن نزديكىها بوده رفته از جانبش به شيرى كه در آن منزل دارد بگويد كه آمده عهده‌دار حفاظت اجساد كشتگان او بكند و فضه كه در اينجا بجايش پسرك خوش‌بروروئى مىباشد به ( عمارى شير ) داخل شده پيغام زينب را مىرساند و بعد از مدتى كه لازمهء طول مذاكره با شير مىباشد همراه شير بيرون آمده به خدمت زينب ميرسند .\r\nتعزيه‌اى كه در يكى از سالها ، در دستهء چاله ميدان كه فضه بسراغ شير ميرود چون پردهء بيشه او پس ميزنند شير را كه لش نكره‌اى بوده مينگرند كه بر ( فضه ) آويخته جلو دهانش را گرفته پسرك زير چنگ و بالش تقلا مىكند ! و چه بارها هم كه از اين گونه ماجرا و همچنين دربارهء قاسم و عروسى او اتفاق افتاده ، فضه و عروس گرفتار حمله شير و قاسم شده رد و بدل پيغام و عروسى حقيقى ميانشان واقع شده بود !\r\nاين دسته‌ها اگرچه از طرفى نمايشات كامل عيارى از وقايع تاريخى صحراى كربلا و شعائر شيعه بود اما از سوئى متأسفانه چنان فساد و فتنه و بىادبى و جسارت از آن بظهور ميرسيد كه گفتى اين تشكيلات تنها بخاطر انجام بدكارگى و رذائل و اظهار ناپاكى و اطفاء\r\n\r\n\r\n","description":"","footnote":"\r\n( 57 ) . بر وزن مشمش ، معشوق .\r\n( 58 ) . تعزيه‌اى كه موجب بوجود آمدن ضرب المثلى شده ، هر كس به تظاهر حق بجانبى غوغا و آه و ناله‌اى راه انداخته يا شلوغ مينمود ميگفتند : تعزيه شير و فضه راه انداخته است .\r\n","page_name":" 395 ","page_number":395},
  {"content":"\r\n\r\nچند تن از تعزيه‌خوانها . به ترتيب از راست به چپ : شبيه ابن سعد ، حضرت عباس ، حضرت على اكبر ، امام حسين ( ع ) ، سكينه ، ملاهادى نقيب « تعزيه‌گردان » . حضرت زينت كه سر بر روى زانوى پسر برادرش امام زين العابدين گذارده است ، در اين سئوال كه حضرت زين العابدين كه على اوسط و فرزند ميانى حضرت حسين ابن على و كوچكتر از على اكبر هيجده ساله و بزرگتر از على اصغر بوده چگونه ميتوانسته در اين سن و سال بوده باشد ؟\r\n\r\n","description":"","footnote":"","page_name":" 396 ","page_number":396},
  {"content":"\r\n\r\nدستهء ديگر از تعزيه‌خوانها كه مردهايشان نقش مردان و زنان كاروان كربلاى حضرت حسين را ايفا و بچه‌هايشان كه در اسارت فرزندان خانوادهء امام مىشدند .\r\n\r\n","description":"","footnote":"","page_name":" 397 ","page_number":397},
  {"content":"\r\n\r\nتعزيه‌خوانى در كاروانسراى ارامنه ، واقع در بازار پارچه‌فروشها .\r\n\r\n","description":"","footnote":"","page_name":" 398 ","page_number":398},
  {"content":"\r\n\r\nتوضيح عكس در ذيل خود آن آمده است .\r\n\r\n","description":"","footnote":"","page_name":" 399 ","page_number":399},
  {"content":"\r\n\r\nاشباه حضرت على اكبر در سمت راست ، در كنار عمويش حضرت عباس .\r\n\r\n","description":"","footnote":"","page_name":" 400 ","page_number":400},
  {"content":"\r\n\r\nصادق خان نمكى كه ابتدا نقش حضرت قاسم و در بزرگتر شدن نقش على اكبر را اجرا مىنمود .\r\n\r\n","description":"","footnote":"","page_name":" 401 ","page_number":401},
  {"content":"\r\n\r\nبه مطالب عكس رجوع بشود .\r\n\r\n","description":"","footnote":"","page_name":" 402 ","page_number":402},
  {"content":"\r\n\r\nشهوات و اغفال نواميس مردم ، جهت بازگذارى دست پليدان به زشتكارى و تخريب شعائر اسلامى و مذهبى ترتيب داده شده است ، وسائلى كه تا دختران پس پرده و پسران چشم و گوش‌بسته وارد فحشاء و فساد شده اسباب كام‌دهى و كام‌ستانى اوباش شهر بشوند ، به همانگونه كه به صورت بالماسكه و كارناوالى « كه بعدها در بازى تجديد قرارداد نفت به راه انداخته شد ؟ ! » درآمده بود كه مگر تنها براى خوشگذرانى و سرگرمى و درهم افتادن زن و مرد و كسب لذت هرزگان درست شده است ؟ !\r\nبدين جهت در اين اوقات خانواده‌هاى محترم حفاظت زن و فرزندان خود را هرچه شديدتر نموده ، ممانعت‌هاى در و بيرون رفتن آنان را هرچه قوىتر ساخته با تمام حواس بصيانت ايشان ميپرداختند ، تا آنجا كه مخصوصا در ده دوازده روز اول محرم خود را بخاطر آنها در خانه زندانى ساخته صواب مواظبت نواميس خود بر ثواب روضه و تعزيه و گريه و زارى بر امام عليه السلام زيادتر ميدانستند .\r\n\r\nعروس ملا هادى !\r\nتا شوق مردم را نيز بديدن اين دسته‌ها و تعزيه‌ها نكوتر معلوم بكنيم ماجراى زير را مثال ميآوريم ، بر اينكه ملا « 59 » هادى نامى كه يكى از تعزيه‌گردانان نامى تعزيه‌هاى معتبر مانند تعزيهء تكيه دولت بود و به آن خاطر كه از طفوليت به آن كار وارد و از قاسم‌خوانى و على اكبرخوانى ، تا به عباس و امام‌خوانى رسيده ، كل مراحل آن پشت سر گذارده ، از زير و بم و مسائل پشت پرده و مفاسد آن اطلاعات دقيق داشت ، در اين دهه خانواده را از در و بيرون رفتن و پا از خانه بيرون نهادن ممانعت اكيد مينموده و چون اين حبس و توقيف ممتد مىشود سالى عروسش دل به دريا زده از اسباب تعزيه لباس زينب آن را بتن كرده در ازدحام تعزيه‌خوانان خود را بجاى زينب دسته جا زده يكى از شتران دسته را سوار شده روانه مىشود كه دست‌اندركاران هم بر او گمان زينب واقعى ميكنند تا طبق معمول به تكيه دولت و حضور شاه رسيده نوبت خواندن او مىشود و چون چندين بار تعزيه‌گردان بر او نهيب زده طلب اداى كلام مىكند و درمانده مىشود صدا بلند كرده ميگويد : من زينب زيادىام - عروس ملا هادىام ، كه\r\n\r\n\r\n","description":"","footnote":"\r\n( 59 ) . غالب كارگردانان تعزيه‌ها و مكتب‌دارها و سواددارها را ملا ميگفتند .\r\n","page_name":" 403 ","page_number":403},
  {"content":"\r\n\r\nشاه متوجه و سخت بخنده آمده علاوه بر انعام و خلعتىاى كه برايش ميفرستد ، جهت متعلقات ملاهادى هم غرفه‌اى در تكيه مخصوص مىكند . ديگر تا همچنين استظهار سالخوردگان را از بىآبروئى دسته‌چيان و براى خانواده‌ها زشتى تماشاى دسته را ضميمه كنيم اين جمله‌اى بود كه مادرها و مادربزرگ‌ها در جواب عروس و دخترهائى كه با صداى طبل و شيپور هيجان زده شده ، براى تماشا چادر بسر انداخته ، يكدگر را صدا زده ( آى دسسه ! ) با بدلحنى برخورد دارنده ميگفتند ( هونگتونو ببرين به همه‌ش برسين ! ) و در صورت توانايى و قدرت‌برشان گردانده در خانه را تمليك « 60 » ميكردند .\r\nاين هم شعرى بود كه سينه‌زنها و افراد دسته‌ى ملا هادى براى او ساخته بودند كه چون مسير حركت طولانى شده يا معطلى زياد ميگرديد ، دم گرفته ، با زدن سينه ميخواندند :\r\n سنگك و آش رشته * آملا ظهر گذشته\r\nنون و پنير و پسسه * هلاك شديم و خسسه\r\nنون و پنير و پونه * آملا گشنه مونه \r\nهمراه چند سينهء پشت هم : آملا گشنه مونه ، آملا گشنه مونه .\r\n\r\nدسته‌هاى شاه حسينى - ( شاخسينى )\r\nضافه بر دسته‌هاى روز دسته‌هائى نيز در ليالى دههء اول محرم براى شبها بود كه از شبهاى سوم و چهارم بطور مختصر و از آن پس بهتر و كاملتر ميگرديد ، دسته‌هائى براى تيغ زدن و قمه زدن ، به همدردى تيغ و شمشير و سنان و نيزه‌هائى كه به بدن حسين و ياران او رسيده بود ، كه اين شبها عمل نمايشى آن و روز عاشورا واقعيت آن كه با تيغ و قمه و قداره و شمشير و كارد بر فرق خود كوفته از همش درانده غرقه به خون بشوند اجرا ميگرديد !\r\nنمايشى بسيار مهيب ، اما با نظم و ترتيب و قاعده خاص و اسباب و تجهيزاتى چشم‌گير بسيار ديدنى ، همراه چراغ‌هاى حباب‌دار و لاله‌ها و طبق‌هاى چراغ زنبورى پايه كوتاه و پايه بلند و جارو چلچراغ ، همراه بيدق و علم و كتل و علامتهاى بيشمار و ( مشعل ) « 61 » هاى مخصوص بيست ، سى ، چهل ، تا صد شاخه شبيه علامت از ( تك پايه ) « 62 » و لاله\r\n\r\n\r\n","description":"","footnote":"\r\n( 60 ) . نوعى پشت‌بند در حياط كه ميتوانست با قفلى غير سر خود قفل بشود .\r\n( 61 ) . مثلثى ناقص الاضلاع از تختهء مقاوم ، در ضلع زيرين تا بيش از سه ذرع كه مانند علامت دستگيره‌اى براى كشيدن در وسط ضلع زيرينش نصب و براى استحكام تا قاعدهء مثلث آن رسيده به تمامى آن طاقچه‌هائى به اندازهء بشقاب به صورت مسطح تعبيه نموده بر رويشان لاله ، يا چراغ ، يا چراغ زنبورى نهاده و بسته ، شبها براى روشن كردن راه و تجمل و تشريفات دسته پيش و وسط دسته ميكشيدند و گاهى كه با آن با چرخيدن خودنمائى ميكردند .\r\n( 62 ) . لالهء تكى ، لاله‌اى كه مثل چراغ با يك شعله شمع بر روى زمين نهاده بشود .\r\n","page_name":" 404 ","page_number":404},
  {"content":"\r\n\r\nو چراغ زنبورى و آئينه و شمعدانهاى زياد و بسا اسباب و لوازم ديگر كه هر بيننده را مجذوب مينمود ، به اين صورت كه :\r\nاول موزيك و مزقان كاملى كه در پيشاپيش ترنم مينمود و سپس بيدقهائى طبق بيدقهاى سابق الذكر كه در طلايهء دسته حركت ميدادند و اطفال خردسالى از چهار و پنج تا نه و ده ساله در پس آنها به خط پشت سر هم كه هر يك تك پايه‌اى در دست داشتند حركت ميكردند و دنبال آنها باز تعداد بسيارى بيدقهاى الوان از رنگهاى سبز و زرد و سياه و سرخ يك تيغ كه بر سر چوبهاى بسيار بلند افراشته بود حركت داشت و در پس آنها تعدادى طبق چراغ و لاله كه با اشكال بسيار قشنگ زينت شده بود ، به خط مستقيم راه ميافتاد و از عقب آنها يكى دو سه علامت و از عقب آنها دستهء تيغ‌زن از اطفال و نوجوانان ميان پنج ، شش تا پانزده ، شانزده ساله‌ى سراپا سفيد ( كفن ) پوشيده و از پس ايشان باز تعدادى بيدق و ( علم ) « 63 » و ( كتل ) « 64 » و ( طوق ) « 65 » و دنبال آنها باز چند طبق چراغ به رديف دو طرف و پشت سر آنها چند مشعل و بعد از آنها يكى دو علامت بزرگ و دنبال علامتها دسته‌هاى مردان كفن پوشيده‌ى حمايل بسته كه از سر تا پا سفيد پوشيده ، سر خود را با پارچه سفيد بسته حمايلى افكنده غلاف قمه قداره‌شان بر آنها آويخته و حربه‌هايشان در دستشان آخته بود و از پهلو حركت كرده با دست چپ كمر رفيق بعدى و با دست راست قمه ، قداره‌هاى خود را حركت داده ، - صداى ( سنج ) « 66 » بطور منظم كه يك قدم بجلو هشته پاى دوم را بجاى آن ميگذاشتند و يك\r\n\r\n\r\n","description":"","footnote":"\r\n( 63 ) . بيدقهائى كه معلوم‌كننده آن دسته و آن هيئت بود و بر آنها نام دسته و محله و هيئت نوشته شده بود .\r\n( 64 ) . چوبى كه بر سرش پنجه يا گوئى نصب كرده مانند شلوار بلند زنان لر و كرد و شليته و دامن و تنبان فنرى از پارچه آن را پوشانيده با طاقشال و زرى و چهل بسم الله و سينه‌ريز و گردن‌بند زينت ميكردند .\r\n( 65 ) . بر وزن بوق ، گوئى فولادى مذهب به اندازهء هندوانه بزرگ كه بالاى آن پنجهء كامل شبيه دست آدمى يا يك تيغه مانند تيغهء علامت نصب كرده با طاقشال و پارچه‌هاى زرى و مثل آن دامنش را ميپوشانيدند ، به نشانه نيزه‌اى كه حوالهء بدن شهدا ميشده است .\r\n( 66 ) . يكى از اسباب موسيقى ، دو ورق فلز برنج يا ورشو را كه به صورت در ديگ درآورده وسط آنها را سوراخ كرده از پنبه و پارچه دستگيره‌اى براى آن ساخته جهت تنظيم نوحه و تنظيم گام و حركت و سينه‌زدن بهم ميكوفتند .\r\n","page_name":" 405 ","page_number":405},
  {"content":"\r\n\r\nآهنگ و با صداى مهيب شاخسين - واخسين « يعنى شاه حسين واى حسين » ميگفتند و در عقب آنها و دستهء مزقان‌چى ديگر در عقب اينها و باز بيدقها و علم كتل‌ها و پس از اينها يك يا چند دسته سياه‌پوش سينه زن و در آخر قرآن‌خوانى كه با دسته‌اى از معمرين حركت كرده قرائت قرآن ميكرد و لابلاى دسته و اسباب‌آلات آن و حجله‌هاى زينت كرده‌اى كه با چراغهاى نورافشان حركت مينمود .\r\nكفن‌ها شامل پارچهء سفيدى سرتاسرى بود كه ميان آن را دريده سر از آن بيرون كرده كمر آن را با پارچه‌اى از سر خود آن محكم كرده يا كمربند ميبستند و يا براى خودنمائى و جلوه و جلال بيشتر به شكل پيراهنى بلند ساده دوخته بتن ميكردند و دستمالى از سر خود آن بسر ميبستند .\r\nقمه زدن و تيغ زدن يكى از نذرها بود كه به همدردى شهادت حسين خود را مجروح و خونين ميساختند كه در اين شبها خود را براى تحريك و تقويت روحيه جهت روز دهم مهيا ميساختند و بطوريكه گفته شد اين از تماشائىترين دسته‌ها بود كه در اين ايام حركت مينمود ، از آنجا كه هم در شبانگاه به راه افتاده چراغ‌ها و مشعل ، طبق ، حجله‌هاى نورافشان آن جلوه‌گرى و زينت‌بخشى مينمود و هم از جهت حركات مدهش و هولناك شاه حسينىها كه يك جور و با هم و يكنواخت پا بجاى پا كوفته حربه‌هاى برّاق خود را كه در برابر نور چراغها تلئلو مينمود از جلو صورت بالا برده پائين آورده فرياد مهيب شاخسين - واخسينشان كه بوى خون از آن بمشام ميرسيد ، طنين مىافكند كه هم جلب‌نظر و هم موجب هراس و دهشت ميگرديد ، اضافه بر سواران مكمل مسلح سراپا غرق آهن و فولاد شمر و سنان و خولى و حرمله و در ميانشان امام و صغير و كبير مظلوم او كه در ميان هر دسته ظاهر شده فرياد استغاثه بلند كرده با اشعار و نواهاى حزين طلب يارى و آب و كمك نموده ، دشمنان خون آشامشان كه رجزخوانان بر آنها حمله‌ور گرديده ، واقعه‌ى خونين كربلا را ظاهر ميساختند ، و طبق‌كش‌ها و علامت‌كش‌ها و مشعل‌كش‌هاى آن كه در هر چند قدم جلوشان دود منقل اسفندها به آسمان رفته به زير اسباب‌آلات پر زرق و برق پر و ابلق‌دار خود چرخيده ، سر هر سه راه و چهار راه و جلو هر مسجد و سقاخانه و خانه و دكان هر بزرگ و اعيان چرخيده ، با علامت كه آن را به لنگر درآورده با خم و راست كردن تيغه‌هاى آن احترام گذارده سلام داده ، از زنگ و زنگوله‌هاى آن صدا برميآوردند ، مناظر شادىبخش و غم‌افزائى را\r\n\r\n","description":"","footnote":"","page_name":" 406 ","page_number":406},
  {"content":"\r\n\r\nنشان ميدادند هر تماشاگر را مبهوت مينمود !\r\n\r\nجنگ مغلوبه\r\nاما با همهء اين زر و زيورها و تجملات اين دسته‌ها نيز از آسيب برخورد و مفسده و خسارت در امان نبوده ، به همان صورت كه دسته‌هاى روز ، بر سر پيش و پس افتادن و جلو و عقب رفتن دچار برخورد و آسيب ميشدند اينان نيز به همان بليه دچار ميگشتند ، البته نه از جهت راه نداشتن و راه بريدن و امثال آن كه از بازار تنگ نميگذشتند ، بلكه از جهت چشم همچشمى و بهتر ، بدتر بودن دسته‌هايشان كه يكى مجلل‌تر و مكمل‌تر و آندگرى ضعيف‌تر و بيمقدارتر افتاده بود و همين ناتوانى مديريت و گردانندگى باعث حسادت و كينه و عناد گرديده ، سبب منازعه و حمله و بهم ريختن و خراب كردن و شبيخون زدن به دستهء برتر ميشد و با بهانه‌اى همه زحمات و سرمايهء دسته‌ى محسود در هم كوبيده نابود ميگرديد ، به اين صورت كه چون دسته‌اى جلب توجه كرده مورد تحسين مطلعان قرار گرفته بدريافت طاقشال و جايزه نائل گرديده ، جلوش گاو و گوسفند كشته شده بود چند نفر از دستهء رقيب مأموريت تخريب يافته ، ميان جمعيت آنان رفته ، همچنانكه طبق‌كش و حجله‌دار و علامت‌كش جلو خانهء بزرگ و برابر مسجد و سقاخانه‌اى به شيرين‌كارى و چرخيدن ميپرداخت نك پا جلو پايش گرفته ، يا پوست خيار ، هندوانه ، خربزه‌اى به زير پايش انداخته خود و طبق و خوانچه و حجله و علامتش را سرنگون كرده نقش زمين مينمود . « 67 »\r\nدر شبيخون كافى بود كه طبق و مشعل و حجله‌اى واژگون شده حواس اطرافيان را متوجه خود گرداند كه به سرعت طبق ، حجله‌ها و علامت ، مشعل‌هاى ديگر هم به همين بليه گرفتار شده دچار دستبرد ميشدند و طولى نميكشيد كه به گمان هجوم دشمن چوب بيدق ، علم ، كتل‌ها كشيده شده و از ميان دو نيم گرديده ، در تاريكى شب خود دسته‌گيان بجان هم مىافتادند ، على الخصوص كه با دستهء ديگرى هم برخورد كرده سؤظن به آن دسته ببرند كه از مغلوبهء جنگ و فرود آمدن چوب و سنگ و قمه و قداره و برق و صداى نيزه و شمشير اسباب دسته و وحشى شدن و رميدن اسبان و افتادنشان در ميان مردم سر و دست و پاها كه شكسته\r\n\r\n\r\n","description":"","footnote":"\r\n( 67 ) . كه ضرب‌المثل ( پوست خربزه زير پايش گذاشت ) از همين مقدمه مىباشد .\r\n","page_name":" 407 ","page_number":407},
  {"content":"\r\n\r\nتماشاچىهائى به زير دست و پا رفته نعش‌هائى كه در آخر بجا مانده ، اسباب‌آلات درهم شكسته‌اى از چراغ لاله‌ها و علامت ، طبق ، خوانچه‌ها كه معبر را ميپوشانيد ، به زودى يا در سال آينده كه همين عمل دربارهء دسته رقيب صورت مييافت و اختلافاتى در جنبه‌ى چشم همچشمى و رقابت كه استمرار ميگرفت .\r\nبجز برترى و كمترى تشكيلات دسته ، اسباب ديگرى نيز بود كه موجب كدورت ميان سران دسته‌ها شده كارشان به اين گونه امور ميرسيد ، از جمله حركت دسته‌اى از جلوى تكيه و حسينيه و گذر و بازارچه و محله‌اى ديگر كه مورد احترام واقع نشده پيشواز و استقبال نگرديده ، اسفند جلوشان دود نكرده در مواقع خاص گاو و گوسفند جلو پايشان نكشته ، ( علامت جلوشان نكشيده خوش آمدين ) و بدرقه‌شان نكرده باشند .\r\nديگر حركت دسته‌اى از مقابل و كنار هم و اينكه ( علامت وارد ) يعنى علامت دسته‌اى كه به دسته ديگر رسيده باشد سلام نداده باشد و سلام علامت‌ها اين بود كه به مجرد رسيدن به دسته‌اى ، پيش‌كسوت‌ترين علامت‌كش آن با علامت خود از دسته جدا شده ، جلو آمده ، هر چند قدم يك بار علامت را به لنگر آورده ، تيغهء آن را بنشانه تعظيم به طرف دسته‌ى مهمان پائين آورده اداى احترام نمايد و علامت‌كش دستهء مقابل نيز بجوابگوئى از دسته خود كنار گرفته بهمانصورت تعظيم‌كنان و سلام دهان جلو علامت ميزبان بيايد تا بهم نزديك شده كاملا تلاقى نمايند و آنگاه دو علامت يكقدم فاصله گرفته دو مرتبه خود را بهم كوفته دقايقى در آن حال باقى بمانند و به همين قرار مجددا از هم جدا شده تعظيم‌كنان و سلام دهان عقب عقب رفته بدستهء خود بپيوندند .\r\nهمين سلام‌ها هم بود كه علامت صلح و آشتى و ندادن آن نشانه كدورت و بىالتفاتى و سردى و بىاعتنائى و احيانا خصومت و بهانه‌جوئى نزاع و ( سنگ واكنى ) « 68 » ميآمد ، اگرچه به سقاخانه و سر در مسجد و تكيه و خانه و حسينيه و مثل آن بوده باشد كه همه دليل بر بىتوجهى به اهل آن محل و آن گذر و كوچه و صاحب خانه و بزرگ محله به حساب ميآمد و مسببى كه اهل آن كوچه و گذر و محله را بر عليه دستهء بىادب تحريك كرده بر گوشمالى او به دسته‌بندى و مقابله برآمده تصفيه حساب نمايند ، اگرچه خارج از ايام عزا و بهم ريختن\r\n\r\n\r\n","description":"","footnote":"\r\n( 68 ) . تسويه ، تصفيه حساب ، زورآزمائى .\r\n","page_name":" 408 ","page_number":408},
  {"content":"\r\n\r\nدسته و از ميان بردن تجهيزات و اسباب و لوازم عزادارى بوده و از طريق ( يسركشى ) « 69 » و صف‌آرائى و حمله به كوچه محله‌هاى آنها بوده باشد .\r\nدر هر صورت اين كشمكش و نزاعى بود كه همه ساله و همه اوقات ميان دسته‌جات و افراد محلات برقرار و مخصوصا در ايام عزا كه سبب اتلاف جان و مال عده‌ى بسيار گرديده ( آب گل‌آلود و بازار آشفته ) اى كه مفت بران و لشوش از آن استفاده كرده ، اموال بسيارى از مردم را به جهت برگزارى سوكوارى امام ميآوردند بالا كشيده تصاحب ميكردند !\r\n\r\nقمه‌زنى\r\nبارى دسته‌هاى قمه‌زن شبهاى هفتم و هشتم و نهم و دهم با صورت و تشكيلات سابق الذكر بنمايش و تظاهر برآمده ، دور كوچه محله‌ها به راه ميافتادند و سحر روز عاشورا كفن بتن ، با هيبت و مهابتى صد چندان ، اما فقط با چند بيدق و كتل ، خالى از تمام ظواهر شبانه ، چون جنگجويانى كه آماده‌ى انتقام خون عزيزان خود ميشوند ، با پردلى و بيباكى تمام ، رجزخوانان و نعره‌زنان خود را به امامزاده و حسينيه و تكيهء خود رسانيده ، تشكيل دسته‌ها و گروهها ، به اين صورت كه اطفال و نوجوانان در يك جوخه و جوانان و تازه سالان در گروه خود و ميانه سالان و سالمندان در جرگهء خويش معلوم ميشدند داده آماده‌ى حركت مىگشتند و سردسته و ناظمان هيئت‌ها با تيغ‌هاى سلمانى جلو آمده مبتديان ، يعنى اطفال تازه نذر شده و تيغ نذرداران ترسو را هر كدام چند تيغ بجلو سرهاى تراشيده‌شان زده رنگ خون بنظرشان رسانيده حركتشان ميدادند و نوحه‌خوان‌ها شروع بنوحه خواندن و سنج‌زنها و سينه‌زنها به سنج و سينه‌زدن پرداخته ، قمه‌زنها بسياق سابق كه دستهاى چپ را به كمر يكدگر گرفته ، با دست راست قمه قداره‌ها را بالا و پائين آورده ، حيدر ، صفدر ، شاخسين ، واخسين كرده در دو صف مقابل هم طى طريق مينمودند تهييج يكدگر ميكردند ، تا وقتى كه نوحه‌خوان آهنگ نوحه را تغيير داده : صدا به : حسين تنها بميدان ميرود اللّه اكبر - براى دادن جان ميرود اللّه اكبر ، و حسين واى حسين واى بلند نمايد و شروع قمه زدن دسته جمع شده ، مياندار دسته در فاصله‌ى خيابان مانند وسط دو رديف قمه‌زنان نمايان گرديده ، با نعره‌ى از جا كننده فرياد ( يا حسين . . . )\r\n\r\n\r\n","description":"","footnote":"\r\n( 69 ) . عرض اندام ، سينه سپر كردن ، رجزخوانى ، حمله‌ورى ، يكه زياد گفتن ، بهانه‌جوئى و پىگيرى كردن ، ناغافل تاختن .\r\n","page_name":" 409 ","page_number":409},
  {"content":"\r\n\r\nكشيده اولين قمه را بسر خود فروآورده خون از آن بجهاند ، و از اين حركت بود كه ديگران هر يك با شمشير و قمه قداره‌هاى خويش بجان خود افتاده با كوبيدنشان بسر و مغز پس و پيش كفن آغشته به خون بكنند ، و با هر بانگ ( حسين واى ) نوحه‌خوان كه ضربه به ضربات بيفزايند و كم‌كم كه تحريك هيجان و چشم همچشمى كه بر آن مزيد گرديده ، بقول خودشان ، خون جلو چشمشان گرفته ، خود و شعور نداشته فراموش نموده ، تا حد از خود بىخبرى و از پادرآمدگى دنبال بكنند !\r\nاگرچه رسم و قرار بر اين بود كه هر كس بفراخور نذر و بنيهء خود قمه زده ، بقيه وقت دسته را بخاطر ديگران ، مثال ميهمان كم غذا كه بايد تا آخر سفره با ديگران همراهى كرده كنار نرود ، همكارى و هماهنگى داشته به پنهان قمه بسر بزنند ، اما وقتى معركه گرم و قمه‌زنان از خود بى خود ميشدند نظم و نسق از ميان رفته ، پهنا و لبه و پشت و دم حربه‌ها و مقدار زدنشان فراموش نموده ، چه زياد از ايشان كه جهت خودنمائى كه تمام كفن خونين نموده اسم در بكنند ، چنان بيخودانه قمه قداره بسر ميكوفتند كه گاهى دم آنها از پوست و گوشت گذشته به جمجمه و گاهى به مغز سرشان ميرسيد ، و به همين خاطر براى جلوگيرى از زياده از حد نزدن و جلوگيرى از خطرات آن پيشكسوتها كه از بزرگترهاى دسته بوده فرمانشان لازم الاجرا ميآمد ، اول با دستور و سپس با چوبهاى كلفتى كه در دست داشته جلو قمه‌هايشان ميگرفتند مانع زدنشان ميشدند ، ولى با اين همه چه بسا فرمان و عمل آنها كارى از پيش نبرده ، قمه‌زن تا از پا در نيامدن كامل كه دست و پايش را گرفته يا بكولش انداخته از كارزار بدر ببرند دست از يارى امام نكشيده از همانجا روانهء بهشت بشود ! ! « 70 » و اتمام كار اين دسته‌ها هم\r\n\r\n\r\n","description":"","footnote":"\r\n( 70 ) . وقتى مردى برادرش مرد به گوركن دستور داد برايش گور عميق بكند و هرچه گوركن كند عميق‌ترش طلبيد تا نك كلنگ گوركن به سنگى خورده ، چون آن را كنار كشيد در زيرش حفرهء متعفنى نگريسته به مرد نشانش داده كه پسنديده و مرده را گرفته در آن افكند و چون مرد مردهء خود نديده پرسيد ، گوركن گفت عملش صالح بوده يكسره رفت به بهشت ! مثلى كه شامل حال چنين افراد بوده ، از آنجا كه دستور شرع مقدس را نيز كه حتى براى حفظ بدن حتى پوست بدن خراشيدن و ناخن از بن گرفتن را نهى فرموده بىاعتنا بوده ، تا آنجا كه خود لت و پار و تا حد مردن به خود صدمه ميزنند . كارى كه نه به درد خود و نه به درد دنيا و آخرتشان خورده ، نه امام از آن راضى مىشود ، از آنجا كه جان‌فشانى در راه امام هم در امور مثبت آن ، نه بالاتر از منفى اينچنينى آن مىباشد . آورده شده ، آدمى را دردى بدتر از نادانى نبودى و اگر اين بدانستى نادان نبودى .\r\n","page_name":" 410 ","page_number":410},
  {"content":"\r\n\r\nخلاف قرار ديگر دسته‌ها كه از حسينيه حركت كرده بايد به حسينيه بازگشته متفرق شوند وقتى بود كه قمه‌زن قمه‌ى خود را زده ، يا بدوشش گرفته به دوا و درمان و جراح و معالجش برسانند و يا به نهيب عقل به خود آمده زدن قمه كافى دانسته از دسته جدا شده خود را به حمام يعنى محل مرسوم برساند .\r\n\r\nتفاخر بر زخم قمه\r\nاز تعريف توصيفهاى تا مدتهاى قمه‌زنها هم بود كه فلانى قمه‌اش تا كجاى فرقش را شكافته بود و فلانكس چگونه قسمتى از گوشت سرش شهله شده روى گوشش افتاده بود و كفن فلانى چگونه نقطهء آباد كه خونى نشده باشد برايش نمانده بود و فلان كس و بهمانكس استخوان فرقشان تا كجا دريده تا ساعتها بيهوش افتاده بودند و آن يك چطور چپ و راست زده جراح از بخيه‌زدنش عاجز مانده بود و اندگرى چگونه همه را كه ديگر نفسش قطع شده بود ترسانده و آندگرى چطور در دم آخر كه جان ميداد ، هنوز حسين حسين مينمود ، بعلاوه‌ى اظهار افتخارات بزرگتر كه امسال از دستهء فلانى چند نفر مرده بود در حالى كه از دسته ما دو برابر كشته شده بود و از اعجاب‌آورى تا آنكه با آنكه جسدش را بدوش كشيده به طرف حمام بردند و نقطه سالم در سر و مغزش نمانده همه از طرفش قطع اميد كرده بودند با يك حمام رفتن و بيرون آمدن در شام غريبان شركت كرد و خم به ابرو نياورد و فلانى با بىاعتنايى به شكافهاى سر كه هنوز خونابه از آن بيرون زده ، كهنه دستمالهايش را پرخون مينمود تا روز دوازدهم زير علامت رفت و فلانى كه با همه بدى زخم سرش كه تا نزديك ابرويش شكافته بود يك وعده حتى ورزش همان شب بعد از قمه‌اش را هم ترك نكرد ، الى آخر از اين گونه مطالب ، لاكن واقعيتش اينكه اگر اين قبيل . . . زخم‌خورده‌ها در ساعات اول و روز و شب نخست نميمردند ، در روزهاى بعد تلف ميشدند ، بدليل آنكه تا آخر ماه صفر و چندى پس از آن حجله‌هاى مرگ و سوم و هفته و چهلمشان جلوخانه‌ها و مساجد محلاتشان گذاشته شده بود ، و در اين حالت تعريف و توصيف‌هاى بر سر خوبى و نيكى و صفاى باطن و ثواب‌كارى و سعادتشان حرف و حديثشان ميشد كه در راه امام حسين جان داده‌اند و جزو شهدا محسوب شده ، خداوند از اين سعادت‌ها نصيب همه نمايد و در نعش‌بردارىها و ( عمارى ) « 71 » و\r\n\r\n\r\n","description":"","footnote":"\r\n( 71 ) . تابوت بزرگ روبسته‌اى كه هلالىهائى از تخته بر روى آن استوار كرده ، با پارچهء سياهش پوشانيده افرادى بزيرش -\r\n","page_name":" 411 ","page_number":411},
  {"content":"\r\n\r\n( حجله ) « 72 » علامت‌كشىهاى برايشان كه هر يك پس از تعريف و توصيف تشييع جنازه‌هايشان كه چقدر عقب تابوتشان بودند و حسرت خوردن بچنان مردن‌ها و آرزوى اين كه ايكاش چنين جمعيت دنبال جنازه‌ى خودشان بود و اظهار اشتياق بچنان مقام و تحريك ديگران در خود به منزلت آنان رسانيدن كه گفت و شنيد پس از آنشان ميشد !\r\n\r\nدارو و درمانهاى زخمهاى قمه\r\nاز داروهائى كه براى زخم و چرك و شكاف قمه ، قداره به كار ميآمد عبارت بودند از : اول آب خزينهء حمام كه زخم‌دار حتما خود را بايد به آن برساند و از معتقدات و تجربيات بود كه علاج هر زخم و جراحت آب گرم خزينه‌ى حمام مىباشد « فراموش نشود كه اين همان آب هم بود كه وصفش در قسمت حمام آورده شده ، آبى كه هر بيمار و مجروح و مبتلا و آلوده در آن داخل شده شستشو مينمود و غالبا چربى و كثافات بدن افراد مانند مرق روى سوپ و شورباى مريض به روى آن زنگال بسته بود » و عجيب آنكه همان آب هم موجب درمان آن شده احتياج بداروى ديگر پيدا نمينمود ، تا آنجا كه والد خود اين نگارنده كه قمه زدن آنچنانىها را از جمله داش‌مشدىگرىها و خودنمائىها ميدانست و غالبا با بكول گرفتن بحمامش ميرساندند با همان يك دفعه به آب رفتن علاج ميگرفت ! « 73 »\r\n\r\n\r\n","description":"","footnote":"\r\nرفته با سلام و صلوات حركتش ميدادن . تابوتى براى افراد سرشناس و محترمين ، مخصوصا علما كه اگر عمارى ، حامل عالم بود عمامه‌اش را هم رويش ميگذاشتند .\r\n( 72 ) . طبقى با ستون و سقف و بدن آئينه‌كارى و آئينه‌چسبانى شده ، لاله و گلدان و چراغ فراوان بر اطراف و داخلش نصب كرده بر سر گرفته پيش و پس جنازه بعلامت ناكامى و جوانمرگى مرده حركت ميدادند . سر هر سه راه و چهار راه و تلاقى عبور يكى از اين جمله‌ها نيز از طرف دوستان متوفى نهاده ميشد .\r\n( 73 ) . گفته‌اند تره به تخمش ميره حسنى به باباش . كه اگر حماقت‌هاى گهگاهم كه بعضى از آنها مگر از مخ به كله نداشته‌ها سر بزند ، نبود بايد در نطفهء خود شك ميكردم ! از جمله قبول قول و قرار و حرف و سخن اين و آن و اعتبار و اعتماد نمودن ، تنها به صرف ( مگر ) خود تراشيده كه مگر ممكن است موجودى روى دو پا راه رفته نام انسان بر خود نهاده خلاف شرف انسانيت رفتار يا چنين يا چنان بكند ؟ ! و چه ستم‌ها از آن كشيده خسارت‌ها خورده هنوز هم نتوانسته چاره‌ام بكند ! اگرچه يكى از رفتار پدر نداشته كارهاى او نكرده ، حتى سينه نزده ، چه به زنجير و قمه قداره‌زدن برسد ، و به اين صورت خود قانع كنم كه بگويم حماقت حماقت است ، چه دريدن فرق خود باشد به عبث ، چه خوش‌بينى و خوش‌باورى !\r\n","page_name":" 412 ","page_number":412},
  {"content":"\r\n\r\nديگر اعتقاد آنكه زخم قمه را خود امام حسين خوب مىكند و علاجش را همان آب خزينه قرار داده لازم به دوادرمان ديگر نميباشد ، و بعد از آن كه براى بريدگىها و شكافهاى هولناك به كار ميآمد : سوخته‌ى پنبه . سوخته‌ى پرمرغ . سوخته‌ى موى آدمى و بهتر از هر مو موى سر خود زخم‌دار كه ميگفتند برو برگرد نميكند . سائيده‌ى گچ كه هم خون را بند آورده و هم موجب جوش خوردن آن ميگرديد . سائيده‌ى مازو ، تار عنكبوت ، خاك تربت « كوبيده مهر نمازى كه از تربت حسين باشد يا تربيتى كه جهت تبرك از كربلا آمده بود » ( بايد توجه داشت كه غالب كزازها نيز از خاك توليد مىشود ! ) روغن عقرب « روغن چراغ يا روغن كرچكى كه در آن عقرب‌هاى زنده انداخته باشند » . پيه و زردچوبه .\r\n\r\nدستهء سنگ‌زن‌ها\r\nيكى ديگر از دسته‌ها دستهء سنگ‌زن‌ها بود كه افراد آن بجاى سينه زدن و زنجير زدن و غيره هر يك دو قلوه‌سنگ بدست گرفته با نواى نوحه‌خوان و صداى سنج بهم ميزدند ، به اين ترتيب كه هر زدن آنها سه ضربه داشت كه سنگ‌زن‌ها ، در حالى كه دو صف دراز روبروى هم را تشكيل ميدادند با خم و راست شدن ، يكى را نزديك زمين و يكى را برابر شكم و يكى را بالاى سر ميكوفتند ، بر اين نشانه كه روز عاشورا از جانب اشقيا چنين سنگهائى بر سر و پا و سينه و بدن امام و شهدا خورده بود ، و اين شعر كه سنگ و سينه را نه براى امام و بلكه بخاطر سود و شكم ميزنند ساخته شده بود :\r\n ما سنگ زنيم سينه زنيم آمورچه خانيم * حلوا شله زرد خوب ميتپانيم \r\n\r\nشبيه زين العباد !\r\nافرادى نيز نذر مصيبت امام زين العابدين ( ع ) داشتند به اين صورت كه از مدتها قبل از محرم مچ پاها و بيخ بازوان و حلقه‌ى گردن خود را با زخم تيغ و نشتر و ( تيزآب ) مجروح ساخته به چرك مينشانيدند و در روز عاشورا و يازدهم و دوازدهم آنها را سوار شتر برهنه كرده مواضع مجروحشان را با زنجير و غل جامعه « 74 » بسته داخل دسته بتماشا ميگذاشتند ! بنشانه‌ى\r\n\r\n\r\n","description":"","footnote":"\r\n( 74 ) . زنجيرى چند رشته‌اى گران كه با آن دست و پا و گردن يك جا مقلول بشود .\r\n","page_name":" 413 ","page_number":413},
  {"content":"\r\n\r\nاسارت امام و اينكه با چنان حالتى او را ببارگاه يزيد رسانيده‌اند . جراحاتى كه غالبا موجب موت نذر كردگان شده اينان نيز به ديگران ميپيوستند !\r\n\r\nقفل آجين\r\nديگر افرادى نيز بودند كه نذر قفل آجين مىكردند و آن نيز چنين بود كه از مدتى قبل اندام خود با داروهاى كرخ‌كننده بيحس نموده ، قسمت‌هاى بدن ، از گردن به پائين را سوراخ‌ها كرده از آنها قفل و تيغ و نيزه و خنجر و پيكان تيز و سيخ و ميخ و درفش و چاقو و شمشير و امثال آن ميگذرانيدند و خود جلوى دسته به معرض نمايش مىگذاشتند ، تا جائى كه از حدّت و زحمت جراحات و سنگينى آلات مگر جسد بىجانشان بود كه طى طريق مىنمود و بعضى را كه سوار اسب مىكردند . راه رفتنى كه به سختى و مرارت بسيار صورت گرفته كه هر قدمش لحظاتى طول مىكشيد و افرادى در اطرافشان مواظبشان باشند در سوار بودن ، به همچنين كه مراقبتشان از سقوط بكنند .\r\n\r\nشمع آجين ؟\r\nاين نيز تصورات ديگرى از بلاياى اسرا و شهداى كربلا بود كه سر حسين در تنور خولى رفته ، خيمه خرگاه امام به آتش كشيده شده ، آتش از آنها بدامان زنان و اطفال صغير امام سرايت نموده ، لذا به تلافى آن ! افرادى بگونه‌اى قفل آجين نقاطى از بدن خود سوراخ نموده بر آنها شمع نشانيده روشن مىكردند ، كه گاهى در تمام شدن شمع فتيلهء آنها از چربى بدنشان روغن ميگرفت ، بعلاوه‌ى قفل و زنجيرهايى نيز كه از نقاط ديگر تن مىگذرانيدند و جلوى دسته ، كه جمعيت دسته هم بايد بخاطرشان قدمها را تا حد توقف كند بكند حركت مىكردند .\r\nاكنون اينان چه سخت استخوانها و سنگ جانهايى بودند كه تا آن حد مىتوانستند تحمل مشقت و عوارض بعدى آن نموده دم نزنند ، بايد از گورشان كشيده ، از خودشان و آنها كه ترغيبشان مىكردند پرسيد ؟ !\r\n\r\nنخل ؟\r\nنخل كه بجاى تابوت امام ساخته مىشد ، متشكل بود از هودج يا عمارى مانندى از تير و\r\n\r\n","description":"","footnote":"","page_name":" 414 ","page_number":414},
  {"content":"\r\n\r\nدسته‌هاى عزاداران در دهه‌ى محرم . دسته‌اى كه بازارها را پشت سر گذارده به ميدان شمس العماره رسيده ، از جلو دهانهء بازار كنار خندق به طرف خيابان ناصريه مىرود . در مسير تمام دسته‌ها كه در اينجا بخاطر موقعيتش كه در بزرگ ارك شاهى بود و شاه و بزرگان در ايوان سر درش به نام سر در آئينه\r\n\r\n","description":"","footnote":"","page_name":" 415 ","page_number":415},
  {"content":"\r\n\r\nدستهء ديگر با علامت سه تيغهء شكيل متناسب و عزاداران سنگين در وقار عزا كه بعد از آن در هريك سال و دو سال از هر طرف به تيغه‌ها و پهنايش اضافه شد ، به پنج تيغه و هفت تيغه و نه و يازده و سيزده و هفده و نوزده و بيست و يك تا به بيست و سه تيغه رسيد و حملش كه از يك نفر و چند نفر گذشته به كشيدنشان به وانت‌بار رسيد ! !\r\n\r\n","description":"","footnote":"","page_name":" 416 ","page_number":416},
  {"content":"\r\n\r\nيكى از دسته‌هاى زنجيرزن . زنجير و شلاق‌هائيست كه معاندين به پشت اسرا مىزده‌اند .\r\n\r\n","description":"","footnote":"","page_name":" 417 ","page_number":417},
  {"content":"\r\n\r\nشبيه نعش يكى از شهدا . نعش بدون سر كه در اينجا چنان مىنمايد از كاه و پوشال و مثل آن ساخته شده برايش گردن خونين گوسفند گذاشته باشند و نعش‌هائى هم بود كه به همين صورت از انسان واقعى در تابوت و يا روى تخته ميخوابانيدند ، همراه اين متلك به بىعرضه‌ها و بيكاره‌ها كه مىگفتند فقط به درد نعش تعزيه مىخورد .\r\n\r\n","description":"","footnote":"","page_name":" 418 ","page_number":418},
  {"content":"\r\n\r\nبه نشانهء كاروان اسرا .\r\n\r\n","description":"","footnote":"","page_name":" 419 ","page_number":419},
  {"content":"\r\n\r\nيكى از دسته‌هاى سينه زن كه بدون پيراهن‌هايشان « سينه زن لختى » ناميده ميشدند .\r\n\r\n","description":"","footnote":"","page_name":" 420 ","page_number":420},
  {"content":"\r\n\r\nيكى از دسته‌هاى مغشوش بىحساب كه فقط نظر به پر كردن دسته با وسايل چشمگير بوده ، چه هم محمل عايشه كه اطاقك عقبى مىباشد در آن صورت‌سازى شده و هم حجلهء قاسم كه جلويى آن مىباشد راه انداخته شده است ! در حالى كه عايشه « كه محملى هم نداشته » سوار شتر و آن هم در واقعه‌ى جمل بوده ، ارتباط به وقايع كربلا كه نزديك به نيم قرن باهم در اختلاف زمان بوده نداشته ! و از سوى ديگر بيل به كول‌ها كه به نام طايفهء نى در آن ديده ميشوند كه براى اجساد شهدا كه در روز سوم شهادت ميآيند به نظر ميرسند !\r\n\r\n","description":"","footnote":"","page_name":" 421 ","page_number":421},
  {"content":"\r\n\r\nمحمل عايشه به صورت ديگر .\r\n\r\n","description":"","footnote":"","page_name":" 422 ","page_number":422},
  {"content":"\r\n\r\nيكى از دسته‌ها كه از بازار اروسىدوزها خارج و وارد سبزه ميدان شده است .\r\n\r\n","description":"","footnote":"","page_name":" 423 ","page_number":423},
  {"content":"\r\n\r\nعده‌اى از قمه‌زنها كه در روز واقعه ، يعنى دهم محرم ( عاشورا ) .\r\n\r\n","description":"","footnote":"","page_name":" 424 ","page_number":424},
  {"content":"\r\n\r\nدستهء ديگر از قمه‌زنها كه در سبزه ميدان شروع به قمه زدن كرده‌اند .\r\n\r\n","description":"","footnote":"","page_name":" 425 ","page_number":425},
  {"content":"\r\n\r\nدستهء ديگر قمه‌زن در سبزه ميدان كه با دو صف مقابل هم در حال حركت و به تهييج نوحه‌خوانها و سردسته‌هايشان كه وسط صف در حركت و اول قمه را سردسته‌هايشان بايد به سر زده كه جلوى كفنشان غرق خون شده است در حال قمه زدن ميباشند . ترتيب كار چنين بود كه با هر « يا حسين » سردسته يك پا به جلو نهاده قمه را به سر كوبيده به عقب برگشته و به همين طريق قمه زدن را دنبال نموده ، تا سردسته اعلام ختم آن نموده ، يا از پا درآمده به دوشش كشيده به خانه ، يا به جراحش ببرند .\r\n\r\n","description":"","footnote":"","page_name":" 426 ","page_number":426},
  {"content":"\r\n\r\nيكى از قفل‌زنها كه با سوراخ كردن پوست و گوشت سينهء خود قفل و وسائل ديگر از آن گذرانيده ، با بستن زنجير ضخيم به دور كمر ، جراحات ابدان خانوادهء حضرت\r\n؟ ؟ ؟ ؟ ؟ ؟\r\n\r\n","description":"","footnote":"","page_name":" 427 ","page_number":427},
  {"content":"\r\n\r\nو در آخر دستهء قفل‌زن‌ها كه با فرو بردن تمام آلات حرب از زنجير و تيغ و قفل و نيزه و چاقو و نعل اسب و تير و سنان كار دشمنان امام عليه السلام را يكسره كرده‌اند ! !\r\n\r\n","description":"","footnote":"","page_name":" 428 ","page_number":428},
  {"content":"\r\n\r\nچوب و تخته در عرض و طول يك‌ونيم ، تا زيادتر عرض و دو نيم تا چهار و پنج ذرع طول و ارتفاع دو سه متر با طاقى ، مانند شيروانى ، واريخته كه جلووش بلندتر و هرچه به عقب مىرسيد كوتاهتر مىگرديد ، با آلت چينىهايى پنجره مانند از چوب ، كه سر و برش سياه‌پوش نموده ، با انواع اسباب‌آلات از طاق شال و قاليچه‌هاى گرانبها و عكس و آئينه و چراغ و لاله و علم و كتل و بيدقهاى كوچك و بزرگ و ديگر پيرايه‌ها ، از نظر قربانى و چهل بسم اللّه و كشكول و آنچه براى هرچه بهتر زينت كردنش مىديدند زيور مىكردند و عمامه و شال ردائى به نشانه عمامه و شال و رداى امام رويش نهاده ، قرآن‌خوانى به تلاوت ، كسى را كه از پسران كم‌سن و سال بود درونش فرستاده مأمور زدن زنگش كه از سقف درونى آن آويخته بود نمود ، در وزنى از يك و زيادتر تا چند خروار « 75 » ، به كمك چندين ، تا ده چندين نفر كه بزيرش رفته سر تيرهاى آن‌كه مانند سر تيرهاى تابوت از چهار طرفش بيرون آمده بود و شانه بزيرش مىبردند به زحمت حركتش مىدادند « 76 » شبيه تابوتى كه اصلا امام شهيد تابوتى بخاطر به زير سم ستوران رفتن پيكر عزيزشان كه متلاشى شده ، ناچار در همان نقطهء فرو افتادن از اسب دفن شده بود نداشته بوده ! و بهر جهت هيولايى كه به جز تابوت به هرچه مىتوانست شبيه بشود !\r\nاگرچه اثر و خاصيت اين آلت بجز زنگ آن‌كه با بصدا درآمدن هرچند قدم آن جمعيت بايد صدا به صلوات بلند كنند معلوم نبود ، اما ضررهايش مشهود كه براى حركت دادن آن تا چيزى در مسير مانع حركتش نشود از روزها پيش افرادى با چوب و نردبان و گازانبر و اره و تيشه به راه افتاده ، هرچه از درخت و شاخه و سبات و سايبان و سيم برق و تلفن در سر راهش مىديدند خراب كرده ، بريده ، از ميان مىبردند و هنگام حركت هم يكنفر در طاقش ايستاده ، آنچه باقىمانده بود نابود مىنمود !\r\nاين نخل‌ها با چنان اعزاز و احترامى حركت داده ، حمل مىشدند كه اكثر علما و عمامه بسرهاى محله‌اى كه از آن راه افتاده بود جلووش سر و پا برهنه به راه افتاده ، بسا كمملين محل كه در عقبش خاك بر سر مىكردند ، در تصورى كه تابوت و نعش امام به حركت\r\n\r\n\r\n","description":"","footnote":"\r\n( 75 ) . هر خروار مطابق صد من ( 300 كيلو ) .\r\n( 76 ) . عمارىاى كه كوچك آن را براى حمل جنازهء علما ميساختند .\r\n","page_name":" 429 ","page_number":429},
  {"content":"\r\n\r\nآمده ، اما در همين تابوت چه بسا كارهاى زشت و اعمال ناشايست كه در آن وسيلهء اوباش انجام ميگرفت و چه پسران و كودكانى را كه به ريشخند زنگ زدن در آن فرستاده زنگش بصدا درمىآوردند ! از جمله زنگ ! پسرى از گذر امامزاده يحيى بنام غلام بزاز ، پسر بزازى باسم . . . كه بعدها صاحبمنصب امنيه شد ، يكى از آن جمله بود ، بدين صورت كه چون در داخل نخل بر سر تقدم و تأخرش دعوا شده ، حمل نخل نيز جهت سنگينى واردين و عدم تعادل دشوار گرديده ( شاندول كرده ) « 77 » ناظم دسته جهت اطلاع از چگونگى دامن نخل را با چوب بالا مىزند صدايش تهران‌گير مىشود ! اين يك مورد اما با اينهمه همين نخل‌ها كه بزرگترينش نخل كوچه ( شترداران ) « 78 » بود به تبليغ گردانندگان داراى چنان كشف و كراماتى شده بود كه مردم حل هر معضل و اصلاح هر مفسدهء خود را از آنها خواسته ، چندان بر آنها دخيل آويخته ، كهنه و پارچه و نخ و قفل و چارقد مىبستند كه سر سال موقع حركت دادن چندين روز بايد قفل‌ساز قفل‌هاى آنها را باز بكند و تا آن حد محل اعتماد و اعتبار نذر و حاجت‌روائى مردم كه سرتاسر سال بيمارانى را بپاى آن خوابانده ، از گردنشان ريسمان به قيدهاى آن بسته ملتجى به شفا و علاج آنها مىشدند و همين نيز خود اسباب گوش‌برى و جيب‌كنىهاى ديگرى براى دست‌اندركاران كه همه ساله معجزات و كراماتى براى آنها تراشيده ، با صحنه‌سازى شل و كورهايى را بپايشان شفا بدهند !\r\n\r\nتأمين مخارج دسته‌ها\r\nاكنون ملاحظه كنيم كه تشكيلات اين دسته‌ها از چه منابعى تأمين و مخارج آنها از چه ممرهايى مهيّا ميگرديد ؟ واضح است كه همواره در هر جامعه جماعتى تابع و جمعيتى متبوع و جمعى حاكم و جمعى محكوم و افرادى گيرنده و اشخاصى دهنده واقع مىشوند كه حد و اندازه‌اش هم بستگى بغالبيت و مغلوبيت و حاكميت و محكوميت و نرمش و خشونت آنها پيدا\r\n\r\n\r\n","description":"","footnote":"\r\n( 77 ) . يكور شدن ، طرفى سبك و طرفى سنگين‌تر گرديدن .\r\n( 78 ) . كوچه‌اى نرسيده بميدان شاه طرف شرق كه سيد كاشىاى در آنجا سكونت داشته كه به اهل بيت ارادت بسيار ميورزيده در هر هيئت و دسته و عزا نوحه‌خوانى ميكرده و تنها نوحه‌اش هم همين بوده كه ميگفته ( بيائيد اى شترداران - ببنديد محمل زينب ) كه ناصر الدينشاه لقبش را شترداران ميگذارد و چون پير و قديمى و سيد اين كوچه بوده كوچه نيز بنامش معروف مىشود .\r\n","page_name":" 430 ","page_number":430},
  {"content":"\r\n\r\nمىكند و به حكم همين قانون نيز براى ادارهء اين دسته‌ها بعد از پول و قبول هزينه‌هايشان از سعادت متبوعه ؟ ! و جا انداختن و بگردش درآوردنشان لش و لات‌هاى هر محل بودند كه از يكى دو ماه به محرم مانده ، البسه گرگ و پلنگى را كه تا آن روز با قمه و قداره و بازارچه ، گذر بهم ريختن و سر راه بر اين و آن گرفتن و شب نصفه شب بر رهگذران آويختن و تلكه ( تسى ) قمار و دريدگى و پرروئى و شاخ‌شانه كشيدن و عربده سر دادن و امثال آن امرار معاش مىكردند كنده لباس ميشى و طهارت و تقوا و يارى و مددكارى امام پوشيده ، پيراهن سياه بتن كرده ، شال سياه انداخته ، « 79 » دستمال سياه بر سر بسته گرد دكان و خانه‌ها به راه افتاده به جمع‌آورى اعانه ميپرداختند ، كه غالبا هم اين درخواست و سئوال بستگى به نظر خود آنها داشته ، در ليستى كه اسامى افراد در آن نوشته شده بود بپاى هركسى هرچه و هر مقدار از نقد و جنس كه صوابديد خودشان افتاده بود معلوم گرديده بود كه گاهى حبه و دينارى هم از اين دريافتىها خرج دسته و تشكيلات آن نشده همه به نفع خودشان ضبط گشته ، از همان خرج اول و ساعت اول باز مخارج معلوم بپاى نفرات ديگر نوشته شده بود ، و اينك آن‌كه از اين درخواست و طلب بتواند سرپيچى كرده شانه خالى كند چه كسى بتواند باشد را ؟ ! هنوز از مادر زاده نشده بود ، چه بمحض تخلف و اندك اعتراض نام دشمن دين و خدا و امام و رسول و وصله‌ى كفر و الحاد و بابيگرى بر او بسته شده ، جان و مال و هستى و حياتش بباد فنا رفته بود ! همان افرادى كه چون در صحراى كربلا حضور نداشتند تا عبا ، عمامه ، خيمه و خرگاه امام را غارت كنند امروز اين محروميت را از طريق كمك به دين ! و اسم يارى به امام جبران كرده بجان مردم ميافتادند و افرادى كه چون آن روز نبودند تا هر آينه از طرف يزيد برخوردار مىشدند خود امام و كسانش را تخطئه كنند ، امروز آن تهمت بيدينى و لامذهبى را به بيچارگان آبرومند بىزور و بازو زده اينان را هدف قرار مىدادند .\r\nبهر جهت اگر ماه محرم و صفر براى روضه‌خوانها و اصناف آن ماه كسب و فايده بود كه پنج شش منبر را از كم گذاشتن از وقت منبرها ده و زيادتر بكنند ، براى اوباش و لشوش ماه خير و نفع و بركت زيادتر كه با درآمد از آن مىتوانستند خرج عرقخورى ، الواتىهاى تا\r\n\r\n\r\n","description":"","footnote":"\r\n( 79 ) . يكى از علائم عزا در محرم و غير محرم اين بود كه شال سياهى از پارچه نخى به دور گردن بسته يك سر آن را از جلو و سر ديگرش را از عقب ميآويختند .\r\n","page_name":" 431 ","page_number":431},
  {"content":"\r\n\r\nسال ديگر خود جور بكنند ، اگرچه در خود اين ماه هم ، منتها به صورت پنهان ابا و امتناع نمىكردند ، و بايد گفت كه اين جماعت همان افراد بودند كه در هو و جنجال‌هاى سياسى ، علم هركه آش و پلووش چرب‌تر و آجيل و شيرينىاش بيشتر و ته مشتىاش زيادتر بود بدوش كشيده غاشيه‌دارش ميگشتند ، و باز هر آينه ديگرى زيادتر از او رسانيده ، براى خراب كردن همان كس بيشترشان داده بود پاى علم او سينه زده غاشيه‌دار او ميگشتند ، چنانچه همانها كه تا نه صبح بيست و هشت مرداد 1328 فرياد : ( از جان خود گذشتيم ، با خون خود نوشتيم ، يا مرگ يا مصدق ) ميزدند ساعت ده همانروز ، حركاتشان بر روى تانك و توپ‌ها بطرفدارى شاه بالا پائين جستن و ( جاويد شاه ) گفتن و با چماق بسر و مغز غير آن بگو گرديد ! كه علامت تعجبى هم لازم نداشته اينان عاشق حاكم ، نه خود حاكم « 80 » و نوكر ارباب نه نوكر بادمجان « 81 » بودند .\r\nبه همين خاطر هم بود كه وجودشان براى دولت‌ها كه بدستشان مىتوانستند بسا كارها كه جز از ايشان برنميآمد انجام دهند مؤثر شناخته شده در اعمال و رفتار آزادشان گذارده مزاحمشان نميگشتند .\r\nطايفه‌اى كه در پيرى و از كار افتادگى تغيير شكل و ماهيت داده محاسن گذارده ، تسبيح بدست گرفته ، صدا را به صورت داش‌مشدىها و لوطىهاى جوانمرد كلفت و حركات را بطىء و قدمها را سنگين نموده ، اهل مسجد و محراب گرديده ، در صف اول جماعت به نماز ايستاده ، به معرفى خويش به دستگيرى اين و آن مثل پول جهاز براى فلان دختر بىبضاعت پرداختن و دست براى داماد كردن فلان جوان بالا كردن و سرمايه كسب براى فلان بيكار و پول رخت عيد فلان و برنج و روغن فلان و خاكه ذغال بيسار كس جمع كردن و خود طرف اعتماد نشان دادن بزرگ محل گرديده به حل و فصل كارهاى مردم و گشايش معضلات ميپرداختند .\r\n\r\n\r\n","description":"","footnote":"\r\n( 80 ) . پيشخدمت در اطاق حاكمى ، چه در حضور و چه در غياب قربان صدقه‌اش ميرفت بطورى كه او را عاشق حاكم تصور نمودند ، اما چون حاكم و حاكم ديگر تغيير نمود همان حالت را نيز از او درباره حكام مشاهده نمودند كه اين چگونه عشق و علاقه و خاطرخواهى مىباشد ؟ جواب داد من عاشق اسم هركس نام حاكم داشته باشد ميباشم ، نه حاكم مشخص .\r\n( 81 ) . اربابى نزد نوكرش از بادمجان تعريف نمود كه او هم تعريف كرد و از او تكذيب نمود كه او هم به تكذيب برآمد و چون ارباب متغير شد كه اين چه نوع نظر دادن است ؟ گفت من نوكر شما نه نوكر بادمجان ميباشم .\r\n","page_name":" 432 ","page_number":432},
  {"content":"\r\n\r\nدخالت در كارهاى خيرى از قبيل سرپرستى ضعفا و رسيدگى به كار شوهر مرده‌هاى به ارث رسيده و برگزارى ختم اموات نان و آب‌دار و تقسيم ماترك و امثال آن ، در اقلّ فايده‌اى كه مردم ظاهربين فراموش كار يك عملشان را صد عمل و يك قدمشان را هزار قدم كرده ، پس از مرگ نيز از طريق مرده پرستى ، داستانهاى جوانمردى برايشان ساخته افسانه‌ها جهتشان تراشيده بر سر زبانها انداخته فرشتگانشان ميساختند .\r\nبارى پس از وصول وجوه و گرفتنىهاى اوليه چنانچه اشاره رفت نوبت به آن ميرسيد كه چه كس و كسانى مصارف خود روضه‌خوانى و دسته و تعزيه و امور مربوط به آن را تعهد نمايند و اين نيز صورت دومى بود كه قندش را كدام عطار و چايش را كدام همكار وى و تنباكو ، ذغال ، يخ ، نفت ، تورى ، چراغ ، برنج ، روغن ، لپه ، نان ، گوسفند ، ادويه ، فرش ، پول مداح ، روضه‌خوان ، واعظ و مثل آنش را كه و چه كسانى بپردازند ، تا آنجا كه كدام مصالح‌فروشى آجر و خاك اجاق و كدام يهودى كسر و كم‌سياهىها و پارچه‌هاى بيدقهاى تازه و كدام ارمنى ظرف و ظروف ميگسارى مجلس يزيد و كدام زرتشتى پول آشپز و هيزم زير ديگ را بگردنش بگذارند و كدام رجل و بزرگ و اعيان جوايز و خلعت انعام‌هاى روز دهم ، يازدهم را عهده‌دار بوده باشد ، چنانچه ارباب جمشيد زرتشتى و ارباب كيخسرو گبر « 82 » كه از قول روزنامهء ( ناهيد ) - ( گبر الاسلام ) ناميده شده بود از افرادى بودند كه اين سهام را از چند دسته داوطلبانه به عهده گرفته بودند و تحميل تعهدات نقدى به كليمىهاى ثروتمند كه چون ناچار به اجرا بودند از غيض و غضب ، زنان كليمى روزهاى عاشورا هر يك مشتى تخمه بوداده در دامنها ريخته چادر بسر كرده در مسير دسته‌ها نشسته بشادى قتل حسين شكسته به طرف دسته‌ها تف تف ميكردند ، عملى كه چون سالى از يكى آنها مشاهده شد از آن پس هر كليمى كه مرده رخت از جهان ميكشيد مسلمانان بدنبال جنازه‌اش روانه شده در جواب يهودىها كه طبق رسوم ميگفتند : عنبر بروت ، يعنى عنبر بروحت ، به حالت حزين مسخره ميگفتند عنم بروت - عنم بروت ، تا آنجا كه كليمىها جهت مطلع نساختن مسلمانها ناله و گريه و عزاى مرده را موقوف و همچنين حمل جنازه را به اجماع و به صورت علنى تعطيل نمودند .\r\n\r\n\r\n","description":"","footnote":"\r\n( 82 ) . وكيل چند دوره مجلس ، از جمله افرادى كه روز يازدهم چند دسته بمنازل ايشان ميرفتند .\r\n","page_name":" 433 ","page_number":433},
  {"content":"\r\n\r\nبايد گفت چنانچه هنوز لشى در محلى كاملا جا نيفتاده به يكه بزنى و دريدگى كامل نرسيده بود كه حرفش چنان كه بايد و شايد دررو داشته بتواند عهده‌دار اين امور بشود اين كار را يكى از فراشهاى فراشخانه و نايب سلطان ، ياور ، سرهنگى از قزاقخانه و يوزباشى ، پنجه‌باشى ، ده‌باشىاى از ( انبار ) « 83 » دولتى كه از وقاحت و بىشرمى بر آنان تفوق ميگرفت ، مانند نايب حسين قهوه‌چى امامزاده يحيى كه هم نايب اجرائيات دولتى بود و هم طبق رسوم كه قهوه‌خانه را پرروترين لش و هولناكترين افراد دولتى داير ميكردند « 84 » قهوه‌چىگرى مينمود ، و يوزباشى حسين قهوه‌چى مشهور شاه‌آباد ، عباس قاپوچىباشى قهوه‌چى تكيه زرگرها ، نايب ممدلى قهوه‌چى سرچشمه ، صفر على فراش ، قهوه‌چى سنگلج ، ده‌باشى رجب قهوه‌چى گذر لوطى صالح ، كه هر يك مانند نايب حسين و يوزباشى حسين علاوه بر شغل دولتى ، قهوه‌خانه و قمارخانه نيز داشتند جلو مىافتادند ، تا بعدها كه بدست اسلاف هوچىتر و دريده‌تر از ايشان افتاد . پس به اين ترتيب عزادارى برپا و دهه‌ى اول برگزار و دهه‌هاى بعد نيز بانيانى يافته ، جمعى و خصوصى پىگيرى شده تمام محرم و گاهى همچنان ، كه دو روز و سه روز و پنج روز و ده روز عده‌اى پول گذاشته يا افرادى به تنهائى عهده‌دار ميشدند ادامه ميگرفت ، تا چهلم امام ، يعنى اربعين و دسته‌هاى :\r\n اربعينِ شهِ دين است فلك * چلّه‌ى سلطان دين است فلك \r\nكه در اين روز باز دسته‌جات ثابت و سيار تعزيه كه در تكيه‌ها و حسينيه‌ها و كوچه و بازار از نمايش بارگاه يزيد و ورود اسراى كربلا بشام و جشن و سرور مردم كه اسرا بنزدشان ياغيان و كفار و دشمنان دين و خلافت معرفى شده و بخاطر سركوب شدنشان آرايش و چراغانى كرده بودند ترتيب يافته داستانهاى تلف و گرسنگى و دربدرى اهل بيت و آوردن سر حسين ( ع ) در طشت طلا و نهادن برابر يزيد و زدن او با چوب خيزران بر لب و دندان سر و نالهء زينب كه :\r\n\r\n\r\n","description":"","footnote":"\r\n( 83 ) . چنانچه در ابتداى كتاب آمده است يعنى زندان ، توقيفگاه ، سياهچال ، مأموران چاه ويل .\r\n( 84 ) . از آنجا كه سنگ ، سنگ‌شكن ميخواهد و شغال بيشهء مازندران را ندرّد جز سگ مازندرانى ، و چنان مراجعان و مشتريانى امثال لش‌هاى بىادب آن زمان كه با كمترين سخن و كوچكترين عمل رگهاى گردنشان طناب شده دست به قداره و كارد و چاقو برده كاسه و كوزه كاسب و گذر را بهم ميزدند قهوه‌چىاى را هم لازم داشت كه بتواند پس چنين افرادى برآمده طرف حساب‌برىشان بوده بقول قماربازها يك خال بالاتر از خودشان باشند .\r\n","page_name":" 434 ","page_number":434},
  {"content":"\r\n\r\n يزيد چوب مزن بر لب برادر من * سر بريده چه كرده است خاك بر سر من \r\nبه تماشا درميآمد ، تا هفتهء بعد كه قتل امام حسن ( ع ) و رحلت حضرت رسول « كه در آن روزها كمتر كسى آن روز را جز روز قتل امام حسن ميشناخت » ميرسيد و تعزيه‌ى شهادت حسن ( ع ) و نمايش بارگاه معاويه و تشكيلات و جبروت وى و پول و پيغام رفتن از جانب معاويه براى ( اسماء ) زن امام حسن ( ع ) با وعده وعيد اينكه اگر امام را از ميان بردارد او را براى يزيد خطبه خواهد خواند و اغوا شدن اسماء و زهر در كوزه‌ى آب ريختن امام « كه در بعضى از روايات سائيده‌ى الماس بخورد دادن آمده است » نيمه شب از خواب برخاستن و كوزه آب را سركشيدن و مسموم شدن امام جلو ميآمد و دسته‌ها و نخل‌ها و سينه‌زن‌ها با نوحه‌ى :\r\n اى فاطمه برخيز كه قتل حسن آمد * هفتاد و دو پاره جگرش در لگن آمد \r\nهمراه طشت و لگن‌هاى پاره‌هاى سبز جگر امام به راه ميافتاد و بنشانه زردى روى امام شهيد كه رخسارش از اثر و صدمه زهر زرد شده بود ديگهاى كوچك و بزرگ شله‌زرد در هر گوشه و كنار بر سر بارها ميرفت و عزادارى دو ماهه بپايان ميرسيد .\r\n همه‌ى ماها خطر داره * بدنوميشو صفر داره \r\nمضافا بر اينكه اگر ماه محرم كسب و كارها و داد و ستدها و دكاكين و بازار تعطيل ميگرديد ، مردم در ماه صفر نيز غير كناره‌گير از اشتغالات نميتوانستند باشند كه ماهى بود بئس و بد و در كمال نحوست كه با روايت مجعول و يا معلومى كه : حضرت رسول ( ص ) هر گاه سيزدهم ماه صفر به آخر ميرسيد صدا به تكبير ( الله اكبر ) بلند مينمود كه نيمى از ماه شوم را پشت سر گذاشته است و هر آينه ماه تمام بكمال شده ، به سلخ « 85 » ميرسيد ميفرمود :\r\nكيست كه هلال ماه نو را به من نموده بشارت اتمام ماه صفر را براى من بياورد تا من هم بشارت بهشت به او بدهم و هر گاه خود به هلال ماه مينگريست الله و اكبر گفته سجدهء شكر بجا ميآورد كه نحوست و شئامت اين ماه را دفع داده است ! !\r\nاكنون پيغمبرى كه ميفرمايد ( واى به حال مردمى كه امروزشان بهتر از ديروز و\r\n\r\n\r\n","description":"","footnote":"\r\n( 85 ) . آخر ماه ، تمام ، اتمام ، آخر ، به آخر رسيدن . مأخوذ از سلاخ كه عمر ذبيح را به آخر مىرساند .\r\n چون عمر بسر رود چه شيرين و چه تلخ * پيمانه كه پر شود چه بغداد و چه بلخ\r\nمىنوش كه بعد از من و تو ماه بسى * از سلخ به غره آيد از غره به سلخ \r\n( خيام )\r\n","page_name":" 435 ","page_number":435},
  {"content":"\r\n\r\nفردايشان بهتر از امروزشان نباشد ) و در بيكارى و تن‌پرورى و بيهودگى تا حد خشونت و جواب سلام ندادن و رو برگرداندن ، مردم را نهى ميكرده است با اين روايت : كه چون وقتى به مسجد ميرود كسى را بيكار در پشت ديوار مينگرد از او روبرگردانده جواب سلام او را نميدهد و چون مراجعت ميفرمايد نه تنها بر او پيش سلام شده ، بلكه به احوالپرسيش برميآيد و چون اصحاب چگونگى اين دو حالت متضاد سئوال ميكنند ؟ ميفرمايد وقتى به مسجد ميرفتم او را بيكاره‌اى ديدم كه وقت به بيهوده ميگذراند و چون از مسجد درآمدم گل و خاك كفش خود ميزدود و تا همين اندازه كه بكارى مشغول بود براى من قابل احترام بود كه سلامش گفته احوال پرسيش بكنم ، اضافه بر روايات متعدد از جانشين و وصيش على ( ع ) در طرد سعد و نحس كوكب و ماه و ستارگان و روز و ساعت و غيره كه : سوار بر اسب بوده بجهاد ميرفته منجمى سر راه بر او گرفته از آن حركت كه ساعتش نحس است و برايش داراى خطر مىباشد منع مىكند حضرت ميفرمايد همه روزهاى خدا يكسان و خوب و مبارك مىباشد و گوش نداده رفته بسلامت هم باز گشته ، عملا نظر منجم را تكذيب مىكند ، با نظرات و روايات مردم آن روز ، در آنهمه روز و شب دست از كار و فعاليت مفيد كشيدن و به بيهوده و اتلاف گذراندن چه ربطى ميتوانست داشته باشد از مقتدايان مذهبى آن روز و طبيبان بيمروتى كه خلق را به بهبود خود رنجور ميخواستند بايد پرسيد و خدا دانا مىباشد !\r\nتا مطلبى از جريان اين دو ماه را فرو نگذاشته باشم بايد اضافه كنم كه ماه محرم و صفر ماههائى بودند كه در آنها مخصوصا چند شغل بتعطيل كامل ميانجاميد كه از آن جمله بود :\r\nبزازى و پارچه‌فروشى كه در اين دو ماه كسى نبايد پارچهء نو خريده ، بريده ، قيچى در آن بگذارد كه آن رخت را جز به غم و ماتم و عزا نميپوشيد و در اين صورت واضح است كه چون بزاز تعطيل مينمود بالطبع خياط و دوخته‌فروش نيز بطريق اولى تعطيل ميگرديد كه آنها هم دوزنده و فروشندهء البسهء نو ميبودند و چون خياط و دوخته‌فروش تعطيل ميكرد علاقه‌بند « 86 » و قرقره‌فروش و تكمه منگنه‌كن و يراق ، قيطان‌باف و آهار ، موئىفروش و غيره و غيره تعطيل ميگرديد . . .\r\nديگر كفش‌فروش و گيوه و گالش و چكمه و چارق « 87 » فروش كه شغل آنان نيز مشمول\r\n\r\n\r\n","description":"","footnote":"\r\n( 86 ) . نوار و قيطان و زرى و يراق و امثال آن فروش .\r\n( 87 ) . كفشى كه پوست آب‌خوردهء نرم تازه را به پا كشيده با بندهائى كه بر آن كشيده به مچ پا ميبستند آن را به خود پا قالب -\r\n","page_name":" 436 ","page_number":436},
  {"content":"\r\n\r\nامور و حالت سابق ميگرديد ، خاصه كه نذرهاى پابرهنه راه رفتن نيز بر آن مزيد ميآمد و عقيده‌اى كه كفش و پاپوش محرم و صفر خريده شده جز به طرف ختم و عزا نميرود و با قطع اين معاملات هم مسلم بود كه چرم‌فروش و شبروفروش و دباغ و نخ و ميخ و نعلكىفروش و نعلكىچسبان و نعل و ميخ‌بند و ( نعلچىگر ) و خرده چرم‌فروش و شكافتنىفروش « 88 » و قالب‌تراش و تمام صنف كفاش از دوزنده و فروشنده تعطيل ميگرديد .\r\nپس با ترك خريد كفش و لباس معلوم بود كه كلاه و عمامه و فينه و مانند آن نيز در بوته‌ى تعويق ميافتاد و اين كه علاوه بر نحوست خريد سربرهنگى نيز يكى ديگر از نذرها بود و با خوددارى از خريد و معاملهء اين نوع امتعه ، كسبهء مربوط به او مانند كلاه‌دوز و كلاه‌مال و پوست و پشم‌فروش و ماهوت‌فروش و زقره‌فروش و آسترفروش و مولوىپيچ و پاكت‌چسبان و مثل آن تعطيل مينمود . همچنين چون عبا نيز از جمله‌ى البسه بود مسلم بود كه آن نيز پيروى آنها مينمود كه با نخريدن عبا ، عبافروش و عباباف و پشم و كرك‌فروش و رنگرز و آستر ، نوار ، قيطان‌فروش و پيوستگان آن تعطيل ميگرفت .\r\nواضح است كه در وقتى مردان را چنين عقايد سفت و سخت دربارهء خريد و فروش اين گونه اشياء باشد زنان را بطريق اولى رعايت لازم است كه علاوه بر رخت و لباس و كفش و چادر ، طلاآلات و زيورآلات و اسباب بزكشان را نيز شمول ميآمد و در دنبال خياط و كفاش و پارچه‌فروش ، زرگر و جواهرفروش و سازندگان آنها و خرازىفروش و عطر و اسباب بزك‌فروش و مشاطه و بندانداز بيكار ميشدند ، و در جائى كه خريدن پوشش و واجبات ممنوع باشد عقد و عروسى و سور و سرور و نشاط و مهمانى و امثال آن بمراتب تعطيل ميگرفت و با كنار رفتن نكاح و مزاوجت و عيش و سرور هم بود كه آئينه چراغ ، اسباب جهازفروش و صندوق‌ساز و مجرىساز و مس‌فروش و بلورفروش و سفيدگر و خوانچه‌زن و ميوه‌فروش و شيرينىفروش و مطرب و لوطى و عرق‌فروش و تار و تنبك‌ساز و سلمانى و منتسبان به آن مانند كار حجامت‌چى و رگ‌زن و زالوئى كه خون گرفتن در ايام نحس و عزا نه تنها بهبود ، كه امام\r\n\r\n\r\n","description":"","footnote":"\r\nكرده شكل ميدادند .\r\n( 88 ) . شاغلى منتسب به امور كفش كهنه‌هاى بىمصرف را از تهيه‌كنندگان آن خريده ، از همشان دريده ، هر تكه‌اش را از زيره و رويه و داخل و آسترى براى كار و مصرفى آماده ميساختند .\r\n","page_name":" 437 ","page_number":437},
  {"content":"\r\n\r\nو اهل‌بيتش در مرگ و عزا و آنها فكر سلامتى ميافتادند نميآورد ، بلكه بيمارى را شديدتر مينمود معطل ميماند و در حالى كه پيراهن چيت و قباى متقال چند قرانى و رگ‌زدن و خون گرفتن جهت سلامتى معامله و اقدامش نحوست داشته باشد معلوم بود كه وسائل بزرگتر و گرانبهاتر مانند گليم و قالى و جاجيم و پتو و امثال آن كه بايد سالها و بلكه همه عمر مورد استفاده واقع شوند بيش از آن بايد مشمول سعادت و شگون و يمن بوده باشد ، خريد آنها را در اين دو ماه تأمل كرده به بعد از آن بيفكنند ، كه با عدم داد و ستد آنها قالىفروش و گليم جاجيم‌فروش و نمدفروش و مرادفات آنها مانند پشم و پنبه‌فروش و رنگرز و نقشه‌كش و نخ‌تاب و غيره بيكار ميماند ، و در رديف آنها كه ارتباط به عيش و راحت و خواب و آسايش سالها پيدا مينمود كار لحاف‌فروش و لحاف‌دوزى و خريد خاكه و ذغال و كرسى و امور مربوط به آن مسكوت ميماند ، و در اين حال كه حتى واكس كفش و گل گيوه زدن بگيوه و خريد جورابى در اين دو ماه گناه ! بود و خير نكرده ، شئامت مىرساند و دشمنى با آل على به حساب ميآمد ، احداث بنا و عمارت و خريد دكان و خانه و زمين و باغ و عمارت و مثل آن معلوم بود براى خريدارش چه خبرى ببار ميآورد ! و تا چه حد نامسعود و ناميمون ميآمد و از اين‌رو بود كه علاوه بر اصل معاملات آن كارهاى : كوره‌پزى ، خشتمالى ، فعله‌گى ، گچ‌پزى و گچ‌كوبى « 89 » و آهك‌پزى ، كاشىسازى ، نجارى ، نقاشى ، آهنگرى و متعلقات آن امثال كارهاى : بنا ، عمله ، ناوه‌كش ، « 90 » گچ‌كار ، تيشه‌دار ، مقنى ، سنگ‌تراش ، چوب‌فروش ، خرپاكوب ، « 91 » توفال‌كوب ، « 92 »\r\n\r\n\r\n","description":"","footnote":"\r\n( 89 ) . گچ را پس از پختن با تخماق كوفته سپس آن را آسيا ميكردند ، آسياى گچ خلاف آسياب گندم و جو ، سنگى چون سنگ آسياب امّا از نر ، يعنى ايستاده بود كه تيرى از سوراخش گذرانده وسط تير را كه سوراخ داشت بر ميله‌اى آهن كه در ميان او نصب بود انداخته ، اسب يا شتر ، يا قاطر بر سر ديگرش بسته سنگ گچ‌ها را نرم ميكردند .\r\nدستگاهى درست مساوى دستگاه عصارى ( روغن‌كشى ) در سكوئى گرد با يك ذرع و كم زيادتر ارتفاع كه سنگ آسياى آن با چهار پا به دور آن ميگرديد . سپس آن را از غربال گذرانده در مقدار بيست و پنج من در جوال ميريختند كه تا به مقصد ميرسيد چهار پنج من و زيادترش توسط گارىچى و خركچى به دلالهاى كنار دروازه و ميان راه فروخته شده پانزده ، شانزده منش بدست صاحب ميرسيد . بدترين گچ ، گچى بود كه آتش زيادتر ديده ، سوخته باشد و گچى كه از كوههاى اطراف دولت‌آباد بدست ميآمد و بهترينش ( سبزه گچ ) از معادن كوههاى بىبىشهربانو . در رنگ مايل به آسمانى كه چون در آب ريخته ميشد خاكسترى سياهرنگ به روى آن پديد ميآمد ، در قيمت خروارى هشت تا ده قران .\r\n( 90 ) . ناوه ظرفى براى گل‌كشى بود شبيه بلم اما كوچكتر در سه چارك ( حدود هفتاد و پنج سانت ) و كمتر و زيادتر طول و دو وجب عرض و همين اندازه ارتفاع كه زير آن را چيزى مانند كوهان شتر با پارچه پنبه براى قرارگرفتن به روى شانه و نرم بودن بالا آورده ، گل و خاك و آجر و كاهگل و از اين قبيل در آن ريخته افراد كار كشتهء مخصوص آن را به شانه نهاده از نردبان بالا رفته به طبقات بالاى ساختمان يا بام ميرسانيدند ، كار هر كسى نبود و اجرت چنين كارگر يعنى ناوه‌كش دو برابر و گاهى زيادتر از مزد ديگر عمله‌هاى بناخانه ميآمد ، وسيله‌اى بجاى منجنيق و آسانسور .\r\n( 91 ) . اسكلت شيروانىساز .\r\n( 92 ) . زيرسازى سقف جهت سفيد . تخته‌هائى كه پهلوى هم به دستك‌هاى برش شده‌ى اندازه شده بكوبند .\r\n","page_name":" 438 ","page_number":438},
  {"content":"\r\n\r\nبندكش ، آهن‌كوب ، « 93 » حلبىساز ، قاب‌ساز ، « 94 » حصيرباف ، « 95 » علاف ، « 96 » مصالح‌فروش ، خاك‌كش و تعداد بيشمارى از مشاغل ديگر تعطيل ميگرديد .\r\nپس اگر گفته شود كه اين دو ماه ماه‌هاى بيكارى و ولگردى بود « كه خود بيكارى شامل بسا مفاسد مىشود » كه بايد همه كس ترك كسب و كار كرده به نوكرى امام حسين بپردازد « كه خوان حسين هم گسترده هركس ميتواند از سفرهء پربركت او ارتزاق كند » سخن بگزاف نرفته باشد و همين بيكارى و مفت‌خوارى هم بود كه عده‌اى را بگير و بستانكار و عده‌اى را بدهم و بدهكار بار ميآورد كه هر دو خصم و معارض هم بوده ، فقر و گرسنگى چنان فشار آورد كه براى طلب كاسهء آش مفتى سر و دست‌ها شكسته ، جهت دريافت پس‌آب آبگوشتى از سر و كول هم بالا رفته زير دست و پاها بروند و جهت لقمه و دستمال پلوى ، براى سرپوش نهادن به روى گدائى در اين عقيده كه « نذرى امام حسين را از دم شمشير بايد گرفت . » تا پاى جان ايستاده شكم پاره كرده شكم‌هايشان پاره بشود ، و تا آنجا كه بخاطرش سر سفره ( كافر ! ) نشسته با چند وعده‌اش قبول مشروطه تخم حرام ديكته شده‌ى اجنبى نموده ، خود و دين و كشور خود تسليم بكنند ! « دور از خداى ناخواسته پذيرش استبداد و مخالفتم با مشروطه ، بلكه خلافش از اشتياق و آرزوهاى تا سرحد جنونم به حكومت قانون و نظام مشروطه‌ى واقعى ، نه مشروطه‌ى به روى كاغذ » . و بقيهء اوقات غير ساعات عزا را به\r\n\r\n\r\n","description":"","footnote":"\r\n( 93 ) . ورق‌كوب شيروانى .\r\n( 94 ) . بعضى سقف‌هاى اطاق را با آلت و تخته قابسازى ميكردند .\r\n( 95 ) . طاقهاى تير چوبى را روى تيرهايش را حصير ميانداختند كه بالاى حصير را خلاف انداختن تيرها گجن ( نى ) ريخته روى آن را شفته گذارده ، خاكريزى و كاهگل ميكردند .\r\n( 96 ) . كاه‌فروش براى كاهگل بام و خانه .\r\n","page_name":" 439 ","page_number":439},
  {"content":"\r\n\r\nقماربازى و فرفره‌گردانى و ( تيل به تيل ) « 97 » و يك شاهى به پنجشاهى و ( دوك ) و ( دوز ) بازى و دزدى و جيب‌برى و چرس و بنگ و حشيش و شيره و ترياك و فحش و ناسزا و انگشت‌كونك و مزاحمت اطفال و زن و بچه مردم بپردازند !\r\n\r\n\r\n","description":"","footnote":"\r\n( 97 ) . نوعى بازى قمار كه پاره‌سنگى را چندان با سنگ ديگر زده در دست گردانده تا گرد كرده به صورت گلوله درميآوردند و آنگاه يكى را نشانيده ( در نقطه‌اى از زمين قرار دادن ) ديگرى با سر انگشت دست راست كه از انگشت وسطى دست ديگر رها كرده به طرف تيلهء حريف رها كرده بر او بزند يا نتوانسته باخته حساب شود .\r\n","page_name":" 440 ","page_number":440},
  {"content":"\r\n\r\n\r\nفهرست عكسها\r\n1 - سه خانه از محله شهر نو . . . 34 - 32\r\n2 - يكى از مجالس بزم و طرب . . . 54\r\n3 - سه تن از بچه رقاصها . . . 61\r\n4 - يكى از دسته‌هاى مطرب مرد . . . 64\r\n5 - تارزن يهودى . . . 66\r\n6 - هيزم‌شكن . . . 74\r\n7 - سه نفر هيزم‌شكن . . . 75\r\n8 - يك دسته اركستر . . . 84\r\n9 - يكى از كارگاههاى رنگرزى 99\r\n10 - سلمانىهاى دوره‌گرد . . . 107 - 106\r\n11 - سلمانى دوره‌گرد . . . 108\r\n12 - يكى از سلمانىهاى دوره‌گرد 111\r\n13 - سلمانى رگ‌زن . . . 112\r\n14 - يكى از نقالها . . . 143\r\n15 - بازار چهل تن 194\r\n16 - بازار نجارها 195\r\n17 - بازار مسگرها 204\r\n18 - دكاكين پارچه‌فروشى 213\r\n19 - بازار بزازها . . . 222\r\n20 - بازار شمالى حاجب الدوله 227\r\n21 - عده‌اى اهل مخدر . . . 252\r\n22 - تاجر فروشنده ترياك . . . 257\r\n23 - تجارت و سياست ترياك 258\r\n24 - تابلو ادارهء تحديد ترياك 261\r\n25 - اداره تحديد ترياك 262\r\n26 - سبزه ميدان . . . 281\r\n27 - عطارى در سبزه ميدان 282\r\n28 - دهانه بازار گلوبندك 301\r\n29 - بازارچه زعفران‌باجى . . . 302\r\n30 - نمايى از نعلبندى . . . 323\r\n31 - تكيه دولت 354 - 356\r\n32 - مجلس روضه . . . 358 - 357\r\n33 - مجلس عزا . . . 359\r\n34 - مجلس تعزيه . . . 396\r\n35 - دستهء تعزيه . . . 397\r\n36 - تعزيه در كاروانسراى ارمنىها 398\r\n\r\n","description":"","footnote":"","page_name":" 441 ","page_number":441},
  {"content":"\r\n\r\n37 - حضرت عباس كه براى [ حضرت 
  ] رقيه آب مىخواهد 399\r\n38 - اشباه حضرت على اكبر . . . 400\r\n39 - صادق خان نمكى . . . 401\r\n40 - مجلس تعزيه 402\r\n41 - دسته عزاداران دههء محرم 415\r\n42 - دسته عزاداران با علامت سه تيغه 416\r\n43 - يك دسته زنجيرزن 417\r\n44 - شبيه نعش يكى از شهدا 418\r\n45 - به نشانه كاروان اسرا 419\r\n46 - يكى از دسته‌هاى سينه زن 420\r\n47 - دسته سينه زن 421\r\n48 - محمل عايشه 422\r\n49 - دسته سينه زن 424 - 423\r\n50 - دسته سينه زن در سبزه ميدان 426 - 425\r\n51 - يك دسته قفل‌زن 428 - 427\r\n\r\n","description":"","footnote":"","page_name":" 442 ","page_number":442},
  {"content":"\r\n\r\n\r\nفهرست عمومى اعلام\r\nآئينه‌سازى 212\r\nآب آلوئى و آب زرشكى 331\r\nآب‌انبار بابا نوروز على 92\r\nآب‌انبار چهل پله 92\r\nآب‌انبار چهل تن 92\r\nآب‌انبار چهل كليد 92\r\nآب‌انبار خشتى 93\r\nآب‌انبار سرتخت 92\r\nآب سيد اسماعيل 93 ، 96\r\nآب‌انبار سيد ولى 37 ، 91 - 92 ، 100\r\nآب‌انبار صاحب جمع 93\r\nآب‌انبار لوطى صالح 92 - 93\r\nآب‌انبار معيّر 92\r\nآب‌انبار ميرزا محمود 93\r\nآب‌انبار ميرزا موسى 93\r\nآب‌انبار نواب 93\r\nآب‌انبار وقفى 92\r\nآب‌انبار هفت تن 92\r\nآب بند 63\r\nآب‌كش 55\r\nآبگوشتى 63 ، 328\r\nآب‌نبات و شكرپز 329\r\nآتش‌انداز 157 ، 242\r\nآتش‌پرست 194\r\nآجان - آژان\r\nآجيل‌فروش ، آجيل‌فروشى 138 ، 218 ، 328\r\nآجيل و آجيل هفت تن فروش 329\r\nآدم لخت كن 24\r\nآذربايجان ، آذربايجانيها 38 ، 265\r\nآرد برنج و آرد نخودچى فروش 330\r\nآرمناك 129 ، 133 - 136 ، 247\r\nآژان 11 ، 13 - 15 ، 17 - 20 ، 26 ، 29 - 30 ، 88 ، 100 ، 189 ، 197 ،\r\n\r\n","description":"","footnote":"","page_name":" 443 ","page_number":443},
  {"content":"\r\n\r\n231 ، 319 ، 350\r\nآسترفروش 437\r\nآسيد هاشم 364\r\nآش شله‌قلمكارى ، آش شله‌قلمكار ، آش كدويى ، آش كشكى ، آش رشته‌اى فروش 344\r\nآشغال‌فروشى 44\r\nآشى 328\r\nآصف الدوله 91 - 92\r\nآغا بهرام 57\r\nآغا مبارك 57\r\nآغا ميمنت 55\r\nآغبانو - پارچه 221\r\nآفتابه دزد 13\r\nآقا فكل 271\r\nآقامنش و پول خرج‌كن 219\r\nآقا نجفى مجتهد اصفهانى 319\r\nآقا نورى 142 ، 148 ، 152\r\nآلمان ، آلمانى 135 ، 211 ، 312\r\nآوازخوان 24\r\nآهك‌پزى 438\r\nآهن‌فروش 314\r\nآهنكوب 141 ، 439\r\nآهنگر ، آهنگرى 314 ، 343 ، 438\r\nابابكر 118\r\nابراهيم ادهم 285 - 286\r\nابراهيم شلى - نمايشنامه 593 ، 67 ، 77 - 79 ، 264\r\nابراهيم غزلخوان 159\r\nابن بابويه 318\r\nابن زياد 384 - 386\r\nابن سعد 371 - 372 ، 384\r\nابوالحسن ميرزا 374 ، 376\r\nابوالقاسم سيگارى 60\r\nاجناس خرازى فروش 329\r\nاحمد بزاز 60\r\nاحمد شاه 224 ، 241\r\nارباب جمشيد زرتشتى 433\r\nارباب كيخسرو گبر 433\r\nارسطو 276\r\nارمنى ، ارامنه 114 ، 135 ، 212 ، 334 ، 433\r\nاروپا ، اروپائى 122 ، 233\r\nاروسىدوز 89\r\nاسباب جهازفروش 437\r\nاسباب‌كش 86\r\nاستادحاجى 110 ، 113 - 114\r\nاستاد حاجى سلمانى 103 - 105 ، 109\r\nاستاد حسن 105\r\n\r\n","description":"","footnote":"","page_name":" 444 ","page_number":444},
  {"content":"\r\n\r\nاستاد على قلى 135\r\nاستپانيان 114\r\nاستكان نعلبكى و قورى و قندان گلى و بلورفروش 329\r\nاسداللّه كو . كج 29\r\nاسفنديار 149 ، 304\r\nاسكندرنامه 146\r\nاسماء 435\r\nاسماعيل دستمال‌فروش 284\r\nاشكبوس 149 ، 304\r\nاصغر سوتى 59\r\nاصغر گل دهن 159\r\nاصغر ميرزا محمود 60\r\nاصفهان ، اصفهانى 98 ، 103 ، 380\r\nاصفهانى - آسيد حسن 224\r\nاصفهانى - آيت اللّه سيد ابوالحسن 46\r\nاطلاعات - روزنامه 149\r\nافراسياب 149 ، 156\r\nافسار دهانه و آشورمه فروش 329\r\nافغانستان 392\r\nافغانى - شربت سينه 284\r\nافغانيان 90\r\nافلاطون 276\r\nاعتماد الدوله 91\r\nاعتضاد السلطنه 38 ، 41 - 42\r\nاكبر آباد دولاب 319\r\nاكبر خان آجان 16\r\nاكبر كج كلاه 90\r\nاكبر گلين 59 - 60\r\nالاغ الحكما - علاء الحكما\r\nالاغ كرايه بده 25\r\nالاغى ، الاغ طوافى 10 ، 154 ، 27\r\nالماس 57\r\nامامزاده ابراهيم 318\r\nامامزاده حسن 311 ، 318\r\nامامزاده حمزه 318\r\nامامزاده داوود 205\r\nامامزاده زيد 52 ، 232 ، 243 - 244 ، 246 ، 318\r\nامامزاده سيد اسماعيل 87\r\nامامزاده سيد ولى 37 ، 49 ، 243 - 244\r\nامامزاده عبداللّه 318\r\nامامزاده طاهر 318\r\nامامزاده يحيى 210 ، 364 ، 434\r\nام ليلا ( ع ) 394\r\nاميركبير 37 - 38 ، 226\r\nامير ، امير نظام - اميركبير\r\nامنيه 100 ، 123\r\nامين الدوله 268\r\nامينى - هوشنگ 160\r\n\r\n","description":"","footnote":"","page_name":" 445 ","page_number":445},
  {"content":"\r\n\r\nانجير ريسه‌اى و كشك و قره‌قروت فروش 330\r\nانگاره‌ى استكان و پارچ و لگن فروش 331\r\nانگليس ، انگليسى ، انگلستان 115 ( پادشاه ) ، 200 ، 211 ، 216 ، 224 ، 256\r\nانگورى ، هندوانه ، خربزه فال فال فروش 344\r\nايران ، ايرانى 19 ، 49 ، 60 ، 120 ، 149 ، 156 ، 211 ، 232 - 233 ، 300 ، 309 ، 314\r\nايران - روزنامه 149\r\nايرج ميرزا 349\r\nايطاليائى 200\r\nبابل 148\r\nباب همايون 232\r\nبابىگرى 101 ، 121 ، 431\r\nباج‌گير ، باج‌بگير ، باج سبيل بگير 10 ، 25 ، 27 ، 35 ، 306 ، 339\r\nبادبادكى راه رفتن 26\r\nباد پاى اشكبوس 149\r\nبادخانه - بازى 31\r\nباربر 233\r\nبارفروش 337 - 338\r\nبازار آهنگرها 314 ، 318\r\nبازار اروسىدوزها 9 ، 387\r\nبازار امامزاده زيد 221 ، 264\r\nبازار امير 221 ، 264\r\nبازار امين الملك 225 ، 300\r\nبازار باغ ايلچى 221 ، 388\r\nبازار بدذاتها - بازار بزازها\r\nبازار بزازها 87 ، 194 ، 221 ، 225 ، 238 ، 264 ، 387\r\nبازار پالان‌دوزها 95 ، 320 ، 326 ، 388\r\nبازار چهارسو 318 ، 320\r\nبازار چهارسو كوچك 300\r\nبازارچه امامزاده زيد 225\r\nبازارچه پاچنار 37 ، 100 ، 105 ، 137 ، 327 ، 387 - 388\r\nبازارچه حاج غلامعلى 388\r\nبازارچه حاج قاسم 221\r\nبازارچه حمام نواب 93\r\nبازارچه زعفران‌باجى 388\r\nبازارچه سعادت 388\r\nبازارچه قاسم آباد 264\r\nبازارچه قوام الدوله 137 - 138 ، 141\r\nبازار چهل تن 314 ، 388\r\n\r\n","description":"","footnote":"","page_name":" 446 ","page_number":446},
  {"content":"\r\n\r\nبازارچه معيّر 92 ، 137\r\nبازار حضرتى 95 ، 289 ، 320 ، 345\r\nبازار خياطها 206 ، 246 ، 249 ، 264 ، 388\r\nبازار دروازه 95 ، 320 ، 328 ، 331 ، 333 ، 336 ، 343 ، 345 ، 388\r\nبازار دوخته‌فروشها 194 ، 212 ، 218\r\nبازار ساعت‌فروشها 194\r\nبازار سرّاجها 194 ، 203\r\nبازار سمسارها 194\r\nبازار سيد اسماعيل 300\r\nبازار شام 331\r\nبازار شاه عبدالعظيم 320\r\nبازار صحافها 194 ، 208 ، 212\r\nبازار عبادوزها 218\r\nبازار عباس آباد 59 ، 221 ، 238 ، 264 ، 284 ، 388\r\nبازار عطرفروشها 221\r\nبازار عودلاجان 314\r\nبازار كفاشها 37 ، 225\r\nبازار مرغىها 197 ، 218 ، 221 ، 313\r\nبازار مسجد تركها 100\r\nبازار مسجد جامع 170 ، 279\r\nبازار مسگرها 194 ، 203 ، 208 ، 300 ، 312 - 313\r\nبازار ميدان 320\r\nباغچه‌دار منقل وافورى 31\r\nباغ فردوس 26 ، 153 ، 263\r\nبانگ ، بانگ اردبيلى - بازى 31\r\nبچه تاجر 125\r\nبچه دزد 96\r\nبچه رقاص 50 ، 51 ، 53 ، 58 - 59 ، 86 ، 122 ، 130 ، 244 ، 395\r\nبچه لخت‌كن 96\r\nبخارا 309\r\nبخيه‌كش 157\r\nبدكاره و بدكاره‌باز 12\r\nبدلى فروش 328\r\nبرغان 234\r\nبزّاز ، بزّازى 141 ، 206 ، 253 ، 328\r\nبزرقصان 25\r\nبساطى 19\r\nبستنىفروش ، بستنىفروش دوره‌گرد 90 ، 218 ، 344\r\nبشارت 57\r\nبشير 57\r\nبقال ، بقالى 138 ، 189 ، 248 ، 264 ، 306 ، 311 ، 333 ، 340\r\nبغچه‌بر 26\r\nبلخ 307 ( ديوان ) ، 309\r\n\r\n","description":"","footnote":"","page_name":" 447 ","page_number":447},
  {"content":"\r\n\r\nبلورفروش ، بلورفروش بساطى 27 ، 206 ، 225 ، 437\r\nبمبئى 19 ، 211\r\nبنّا 141 ، 248\r\nبند تنبان و مهر و تسبيح‌فروش 329\r\nبندكش 439\r\nبندگى 55\r\nبنكدارى 328\r\nبنگاه شادى 52\r\nبنىاسد - طايفه 352 ، 390 ، 393\r\nبوذرجمهرى - كريم آقا خان 41\r\nبوسعيد 174 - 175\r\nبوعلى سينا 233 ، 267\r\nبوق حمام و پوست تخت فروش 330\r\nبهبهان 87\r\nبهشت جمشيد 148\r\nبهشت سليمان 148\r\nبهشت شداد 147\r\nبهشت عاد 148\r\nبهشت عدن 148\r\nبهشت فرعون 147\r\nبهشت نمرود 147\r\nبيات تهران - آواز 159\r\nبىبىشهربانو 318\r\nبىريش 35\r\nبيژن 154 - 156\r\nبيژن آقا 81\r\nبيست و يك - بازى 31\r\nبيگلربيگى 93\r\nبيمار لخت‌كن 270\r\nبينگو - بازى 31\r\nپاانداز ، پااندازى 10 ، 35 ، 335\r\nپادو 157\r\nپارچه‌فروش 437\r\nپارك شهر 387\r\nپاسور - بازى 31\r\nپاشائى - ابراهيم 135\r\nپاكت چسبان 437\r\nپالان‌دوز 328\r\nپالان كوله‌پشتى فروش 330\r\nپاماشين 28 - 29\r\nپرده‌گردان 25\r\nپرده و سفره قلمكار فروش 329\r\nپرستار 55\r\nپزنده ، پزندگى 63 ، 309\r\nپستائى بگير 157\r\nپسر تن‌فروش ، پسر خودفروش 10 ، 35\r\nپسر حاجى 125\r\n\r\n","description":"","footnote":"","page_name":" 448 ","page_number":448},
  {"content":"\r\n\r\nپس‌قلعه 94 ، 285\r\nپشم و پنبه‌زده و نزده فروش 330\r\nپشنگ 149 - 150\r\nپطرس ملك 248\r\nپلوى چلوى 344\r\nپنير و كره و روغن كوزه‌اى و خيكىفروش 330\r\nپوست و پشم‌فروش 437\r\nپوست و روده فروش 331\r\nپوستين و عبا و عمامه‌فروش 330\r\nپهلوى 310\r\nپهن پازن 225\r\nپياله‌فروش 31\r\nپيت نفت و سماور حلبى و قيف و تنوره و آتش‌گردان فروش 330\r\nپير عطا 318\r\nپيشكارى 157\r\nپينه‌دوز ، پينه‌دوزى 186 ، 329 ، 343\r\nپيه و دنبه‌فروش 329\r\nتارزن 86\r\nتافتونى 239\r\nتار و پود و نخ و خامه و نقشه قالىفروش 331\r\nتار و تنبك‌ساز 437\r\nتبريز 37 ، 211\r\nتحفهء حكيم مؤمن - كتاب 275\r\nتخت‌كش 343\r\nتخته - بازى 31\r\nتخمه آجيلى 35\r\nترك ( سياه بازى ) 53\r\nتركستان 149\r\nتركيه 200 ، 393\r\nترناباز ، ترنابازى 50 ، 141\r\nترياك فروش 31\r\nترياكى 50 - 51\r\nتعزيه‌خوان 16 ، 25 ، 53 ، 188 ، 386\r\nتعزيه‌دارى 42\r\nتعزيه‌گردان 386\r\nتك‌پران 10\r\nتك‌رو 13 - 14\r\nتكيه اسماعيل بزاز 28\r\nتكيه امامزاده يحيى 361\r\nتكيه پاتحتار 360\r\nتكيه پاچنار 360\r\nتكيه حمام خانم 360\r\nتكيه حمام نواب 360\r\nتكيه دباغخانه 360 ، 364\r\nتكيه درخوانگاه 360 ، 364\r\n\r\n","description":"","footnote":"","page_name":" 449 ","page_number":449},
  {"content":"\r\n\r\nتكيه دولت 360 ، 403\r\nتكيه رضا قلىخان 360 - 361\r\nتكيه زرگرها 361 ، 434\r\nتكيه سادات 361\r\nتكيه سرتخت 360\r\nتكيه سنگلج 387\r\nتكيه صابون پزخانه 361\r\nتكيه قزاقخانه 43\r\nتكيه ملك‌آباد 360\r\nتكيه نوروزخان 361\r\nتفنگ‌ساز 232\r\nتقليدچى 86 ، 89\r\nتلكه بگير 12\r\nتلكه جمع كن 306\r\nتلكه قماربگير 27\r\nتن‌فروش 14\r\nتهران 9 - 10 ، 39 ، 55 ، 59 ، 87 ، 90 ، 94 - 95 ، 115 ، 137 ، 142 ، 146 ، 152 ، 159 ، 201 ، 210 ، 244 ، 304 - 305 ، 310 ، 313 ، 319 ، 339 ، 352 ، 367 - 368 ، 380 ، 388 - 389 ، 430\r\nتوپخانه 129\r\nتوتون‌فروش ، توتون فروشى 329\r\nتوتون و تنباكو و جيگاره‌فروش 330\r\nتوچال 94\r\nتورانيان 149\r\nتوسرى بخور 189\r\nتوسن اسفنديار 149\r\nتوفال‌كوب 438\r\nتوفيق - روزنامه 192\r\nتيان خزينه و ديگ و ديگ‌ور فروش 330\r\nتيشه‌دار 438\r\nتيشه و رنده و ارّه و مته‌فروش 331\r\nتيغ زدن 404 ، 406\r\nتيل به تيل - بازى 440\r\nتيمچه پهلوى 225\r\nتيمچه حاجب الدوله 230 - 232\r\nتيمچه صدر اعظم 225\r\nجارچى ، جارچىباشى 326 - 327\r\nجبرائيل 248\r\nجراحى 119\r\nجفتى راه بده 10\r\nجلال‌الدين - ملاى روم\r\nجماران 285\r\nجمشيد 150\r\nجمشيد خان - نمايش 67 ، 81 ، 395\r\nجنگ الادويه - كتاب 275\r\n\r\n","description":"","footnote":"","page_name":" 450 ","page_number":450},
  {"content":"\r\n\r\nجن‌گير 81\r\nجواد گوهر سياه 29\r\nجواهرساز 199\r\nجواهرفروش 437\r\nجوجه مشدى 125 ، 214\r\nجودى 361\r\nجوهرى 361\r\nجهانبانى 289\r\nجهود 219 ، 308 ( نيز - يهودى )\r\nجيب‌بر ، جيب‌برى 10 ، 14 - 15 ، 24 ، 27 - 29 ، 440\r\nجيزگر 35\r\nچادر و چارقد و چادرشب‌فروش 330\r\nچارقد كلاغى و كردىفروش 329\r\nچاروادار ، چاروادارى 10 ، 25 ، 28 ، 320 ، 341 ، 388\r\nچاقوكش 10\r\nچاقوى شاخى جيب و سلاخىفروش 329\r\nچاله سيلابى 10 ، 152 ، 215 ، 388\r\nچاله ميدان 87 ، 94 ، 395\r\nچاى بده 51 ، 157\r\nچاى خبركن 50\r\nچاى دارچينى ، چاى دارچين‌فروش 329 ، 344\r\nچترساز ، چتر و عصاسازى 212 ، 343\r\nچراغعلى 333\r\nچرخ دوك‌ريسى و رورووك‌فروش 330\r\nچرخى 10 ، 11 ، 14\r\nچرم‌فروش 437\r\nچلوپلوئى 329\r\nچلوخورشى 344\r\nچلوى 35 ، 63\r\nچلوى بساطى 329\r\nچوبدار 17\r\nچوبفروش 438\r\nچهار بازار 300\r\nچهار چرخه‌هاى باركش 14\r\nچهار راه اسماعيل بزاز 388\r\nچهار راه پاچنار 100\r\nچهار راه حسن‌آباد 238\r\nچهار راه صرافها 221\r\nچهار راه لاله‌زار 115\r\nچهار راه مخبر الدوله 192\r\nچهارسو بزرگ 300 ، 314 ، 388\r\nچهارسو ( سوق ) كوچك 221 ، 225 ، 232 ، 234 ، 243 ، 291 ، 303 ، 311 ، 388\r\nچين 229\r\n\r\n","description":"","footnote":"","page_name":" 451 ","page_number":451},
  {"content":"\r\n\r\nچينىفروش 329\r\nحائرى - آيت اللّه عبدالكريم 224\r\nحاجب الدوله 225 - 226 ، 228\r\nحاج آغاسى 127\r\nحاج آقا جمال 224\r\nحاج حسين بابا 154 ، 170 - 175 ، 177 - 185\r\nحاج سيد ريحان اللّه 353 ، 374\r\nحاج على خان حاجب الدوله 37\r\nحاج على خداداد 389\r\nحاج على اكبر 214\r\nحاج غلامرضا 198\r\nحاج محمد حسن 198\r\nحاج ملا آخوند حكيم 271 - 273\r\nحاج ممدلى بنكدار 327\r\nحاج ميرزا آغاسى 287\r\nحاجى ( سياه بازى تخته حوضى ) 53 ، 58 ، 86\r\nحاجى آقا جمال اصفهانى 319\r\nحاجى خان 129\r\nحاجى قاضى 392\r\nحاجى مرزوق 18\r\nحاجى معصوم 389\r\nحافظ 192 ، 305\r\nحبشى 56\r\nحبيب ابن مظاهر 385 ، 391 ، 393\r\nحبيب سلمانى 59 ، 264\r\nحجاز 376\r\nحجامت‌چى 437\r\nحر ، حر شهيد ، حربن‌رياحى 372 ، 384 - 386 ، 390 ، 393\r\nحسن بصرى 285\r\nحسن گگوز 27\r\nحسن موساى تفنگ‌ساز 233\r\nحسين اسمال چرك 139 ، 154 ، 179\r\nحسين بلند 129\r\nحسين پررو 29\r\nحسين رمضان يخى 27\r\nحسين كرد 147\r\nحسين گدا 44 - 45 ، 49\r\nحصيرباف 439\r\nحضرت ابوالفضل ( ع ) 390\r\nحضرت امام جواد ( ع ) 49\r\nحضرت امام حسن مجتبى ( ع ) 376 ، 435\r\nحضرت امام حسين ( ع ) 18 ، 42 - 43 ، 119 ، 121 ، 248 ، 335 ، 352 - 353 ، 360 - 361 ، 364 - 368 ، 371 - 375 ، 378 ، 384 - 387 ، 389 -\r\n\r\n","description":"","footnote":"","page_name":" 452 ","page_number":452},
  {"content":"\r\n\r\n394 ، 404 ، 409 ، 411 ، 413 - 414 ، 434 ، 439\r\nحضرت امام رضا ( ع ) 53 ، 120 ، 215 ، 223\r\nحضرت امام زمان ( صاحب ) ( ع ) 29 ، 119 ، 125 ، 229 - 230 ، 365\r\nحضرت امام زين العابدين ( ع ) 243 ، 369 ، 385 ، 413\r\nحضرت امام سجاد ( ع ) 243\r\nحضرت امام على ( ع ) 87 ، 120 ، 124 ، 146 ، 148 ، 161 - 162 ، 167 - 168 ، 174 ، 199 ، 229 ، 295 ، 375 - 377 ، 436\r\nحضرت ابيطالب ( ع ) 243 ، 375\r\nحضرت زينب ( س ) 394 - 395 ، 403\r\nحضرت عباس ( ع ) 18 ، 31 ، 223 ، 332 ، 361 ، 384 - 385 ، 388 ، 391 ، 393 - 395\r\nحضرت عبدالعظيم ( ع ) 24 ، 28 ، 318\r\nحضرت على اكبر ( ع ) 121 ، 375 ، 378 - 379 ، 384 - 385 ، 393 - 395\r\nحضرت عيسى ( ع ) 349\r\nحضرت فاطمه ( س ) 43 ، 87 ، 375 ، 385 ، 394 ، 435\r\nحضرت قاسم ( ع ) 384 ، 393 - 394\r\nحضرت كلثوم ( س ) 394\r\nحضرت محمّد ( ص ) ( پيامبر ، رسول ( ص ) ) 124 ، 126 ، 162 - 163 ، 167 ، 223 ، 229 ، 241 ، 308 ، 435\r\nحضرت موسى ( ع ) 290\r\nحقه‌باز 16\r\nحك - بازى 31\r\nحكاكى 238\r\nحكم - بازى 31\r\nحكيم - قاآنى\r\nحكيم‌باشى 81\r\nحكيم طالقانى 265 ، 271\r\nحلبىساز 439\r\nحلواجوزى و حلوا ارده و حلوا كنجد و ماما جيم جيم فروش 330\r\nحلوائى ، حلوافروش 315 ، 328 ، 344\r\nحمال 14 ، 208 ، 233 ، 295\r\nحمام فين كاشان 37\r\nحمام قبله 93\r\nحمام نظام الملك 37\r\nحمامى 189\r\nحمزه‌نامه 147\r\nحيدرى - دراويش 120 - 121\r\n\r\n","description":"","footnote":"","page_name":" 453 ","page_number":453},
  {"content":"\r\n\r\nخاصه‌تراش 129\r\nخاصه خان سلمانى 128 - 129\r\nخاقانى 191\r\nخاك‌كش 439\r\nخال سياه‌بند 16 - 17\r\nخالصىزاده 319\r\nخانم‌باز 28 ، 35 ، 125\r\nخانم رئيس 35\r\nخانه‌بر 14 ، 29\r\nخانه‌دار ، خانه‌دارى 31 ، 35\r\nخدمتكار 55\r\nخرازى فروش 35 ، 206 ، 437\r\nخراسان 92 ، 120 ، 307\r\nخراسانى - شيخ ابراهيم 335\r\nخرپاكوب 141 ، 438\r\nخرده‌فروشى 44\r\nخرس رقصان 25\r\nخركچى 14 ، 19 ، 25 ، 29\r\nخر كرايه بده 28\r\nخرفروش 17\r\nخرماى زرد و سياه و خرماى خرك فروش 331\r\nخسرو 67\r\nخشتمال 225 ، 307 ، 438\r\nخشكه‌پزى 328\r\nخضر نبى 290 - 291\r\nخطيب 152\r\nخليفه رضا كفاش 192\r\nخمسه - كتاب 51 ، 147\r\nخميرگير 157\r\nخواص الادويه - كتاب 275\r\nخوانچه‌زن 437\r\nخوانسار 300\r\nخورجين و گاله و جانخانىفروش 330\r\nخولى 384 - 385\r\nخيابان استانبول 247\r\nخيابان اسماعيل بزاز 10 ، 41 ، 92 ، 95\r\nخيابان بوذرجمهرى شرقى 88 ، 92 ، 314\r\nخيابان پامنار 93\r\nخيابان جباخانه 218 ، 221 ، 387\r\nخيابان جليل آباد 232 ، 318 ، 387 - 388\r\nخيابان چراغ برق 92 ، 114 ، 129 ، 144\r\nخيابان خانى آباد 41\r\nخيابان خيام 232 ، 318\r\nخيابان رفاهى 129 ، 133 ، 135\r\nخيابان رى 93\r\nخيابان سيروس 52 ، 93 ، 364\r\nخيابان شاه آباد 146 ، 364\r\nخيابان علاء الدوله 388\r\n\r\n","description":"","footnote":"","page_name":" 454 ","page_number":454},
  {"content":"\r\n\r\nخيابان عين الدوله 146 ، 388\r\nخيابان قنات آباد 388\r\nخيابان لاله‌زار 135\r\nخيابان لختى 388\r\nخيابان مولوى 26 ، 41 ، 95 ، 263 ، 345\r\nخيابان ناصريه 146 ، 387\r\nخياط ، خياط بازارى 212 ، 248 ، 328 ، 437\r\nخيام 171\r\nخيمه شب بازى 35\r\nدارالفنون - مدرسه 37 ، 269\r\nدارسى 224\r\nداروغه 35 ، 305 - 306 ، 309 ، 311\r\nداش ، داش مشدى 26 ، 89 ، 122 - 125 ، 141 ، 185 ، 189 ، 214 ، 219\r\nدالان امين الملك 194 ، 206 ، 225\r\nدالان گبرها 194 ، 300\r\nدباغ 437\r\nدبرنا - بازى 31\r\nدختر هندى - روغن 284\r\nدخل‌زن 13 - 14 ، 24\r\nدده 57\r\nدرشكه خانه‌دار 25\r\nدرگاهى - سرتيپ 91\r\nدروازه شاه عبدالعظيم 388\r\nدروازه غار 388\r\nدروازه نو 221 ، 388\r\nدزد ، دزد خانه‌بر ، دزد گردنه‌بر 27 - 28 ، 36 ، 46\r\nدست در آستين لباس نكن 26\r\nدستفروش 10 - 11 ، 50 ( دوره‌گرد ) ، 194\r\nدستهء اكبر سرشار 52\r\nدسته بزازها 383\r\nدسته تركها 383\r\nدسته زرگرها 383\r\nدستهء حبيب قناد 52\r\nدستهء دلاور 52\r\nدستهء سرپولك 388\r\nدستهء سرچشمه 388\r\nدستهء سنگلج 383 ، 389\r\nدستهء سياه‌ها 52\r\nدستهءشاه آباد 388\r\nدستهء عباس . . دماغ 52\r\nدستهء عربها 383 ، 388 ، 392\r\nدستهء قزاقخانه 383\r\nدستهء قنات آباد 383 ، 388\r\nدستهء كوچهء قجرها 388\r\n\r\n","description":"","footnote":"","page_name":" 455 ","page_number":455},
  {"content":"\r\n\r\nدستهء لاله‌زار 388\r\nدستهء مؤيد 52\r\nدستهء معيّر 52\r\nدستهء ميدان 383\r\nدستهء ناصريه 388\r\nدستهء نانواها 383\r\nدلاك حمام ، دلاكى 72 ، 105 ، 109 ، 119\r\nدلال 306\r\nدل و جگرى 35\r\nدمپختكى 344\r\nدندان‌كشى 103\r\nدوافروش خرده‌فروش 284\r\nدوره‌گرد 14 ، 19\r\nدوخته‌فروش 194 ، 206 ، 328\r\nدوزبازى 440\r\nدوغى ، آب زرشكى ، هل و گلابى و معجونى 344\r\nدوك‌بازى 440\r\nدولاب 28\r\nدولت آباد 350\r\nده‌باشى رجب قهوه‌چى 434\r\nديارمند - يوسف خان 129 ، 135\r\nديلميان 352\r\nديو سفيد 304\r\nذبيح - ذبيح اللّه خان\r\nذبيح اللّه خان 53 ، 58\r\nذوالجناح 371 ، 385\r\nرامى - بازى 31\r\nراه‌انداز هيئت قرآن 25\r\nرجب 179 - 180\r\nرجب ننه زينب 29\r\nرخش رستم 149\r\nرزاز ، رزازى 138 ، 141 ، 328\r\nرزاق 28 - 29\r\nرستگار - استاد قاسم 129 ، 135\r\nرستم 149 ، 151 ، 154 ، 303 - 305\r\nرستم آباد 165\r\nرضا شاه ، رضا خان 9 ، 95 ، 126 ، 137 ، 224 - 225 ، 259 ، 263 ، 320 ، 387 ، 389\r\nرقاص 89 ، 130\r\nركاب و مهميز و زين و پالان و پستك و كپنك فروش 339\r\nرگ‌زنى ، رگ‌زن و زالوئى 103 ، 437\r\nرمال ، رمال و فال نخودى و دعانويس 36 ،\r\n\r\n","description":"","footnote":"","page_name":" 456 ","page_number":456},
  {"content":"\r\n\r\n81 ، 329\r\nرنگرز 97 - 99\r\nرودابه 154 - 155\r\nروس ، روسى ، روسيه 45 ، 100 ، 115 ، 200 ، 212 ، 229 ، 232 ، 312 ، 314 ، 319\r\nروغن‌كشى 328\r\nروغن و پيه و دنبه و شهله فروشى 329\r\nروضة الشهدا 353\r\nروضه‌خوان ، روضه‌خوانى 42 ، 141 ، 188 - 189 ، 220 ، 349\r\nروضه گوش كن 43\r\nرومانى 312\r\nرومى 59\r\nريسه‌هاى خرمهره فروش 330\r\nريم - بازى 31\r\nزاد المسافرين 275\r\nزاد المعاد 332\r\nزال 154 - 155\r\nزالوانداختن 119\r\nزال و رودابه - نمايش 67\r\nزرتشتى 433\r\nزرگر ، زرگرى 19 ، 195 ، 197 ، 202 - 203 ، 206 ، 437\r\nزرگنده 87\r\nزعفرجنى - جعفرجنى 392\r\nزقره‌فروش 437\r\nزمرد 57\r\nزمزم - پارچه 221\r\nزن‌پوش 53\r\nزنجانى - مشهدى جبرائيل 208\r\nزنگبارى 56\r\nزهير 389\r\nزينب 224\r\nزينت‌آلات بدل فروش 330\r\nژاندارم 100\r\nساج و قزقان‌فروش 331\r\nساحر 294\r\nسادات اخوى 364\r\nساربان 10 ، 388\r\nساززن ، ساززن ضربگير 35 ، 53 ، 63 ، 86 - 87 ، 89\r\nساعت‌ساز ، ساعت‌سازى 19 ، 343\r\nساعت شمس العماره 21 ، 23\r\n\r\n","description":"","footnote":"","page_name":" 457 ","page_number":457},
  {"content":"\r\n\r\nساعت مسجد مشير السلطنه 23\r\nساطور و مصقل قصابىفروش 330\r\nساقى 12\r\nسبزه ميدان 237 - 238 ، 283 - 284 ، 387\r\nسبزىفروشى 138\r\nستاراف 115\r\nستار عمو 216\r\nسخنور ، سخنورى 25 ، 139 - 141 ، 160 - 164 ، 166 ، 169\r\nسراى امير 37\r\nسراى خوانسارىها 300\r\nسراى قزوينىها 300\r\nسرباز 100\r\nسرپولك 88\r\nسرتخت بربرىها 92\r\nسرتراشى 103\r\nسرچاق‌كنى 157\r\nسرچشمه 238 ، 434\r\nسردار سپه رضاخان 43 ( نيز - رضاشاه )\r\nسرداروغه 305\r\nسر قبر آقا 10 ، 16 ، 27 ، 184 ، 388\r\nسرند و زنبه و غربال‌فروش 331\r\nسرهنگ حسين خان 24\r\nسعد 57\r\nسعدى 110 ، 117 ، 160 ، 168 ، 178 ، 192 ، 202\r\nسعيد 57\r\nسفال‌فروش 329\r\nسفيدگر 437\r\nسقا 47\r\nسقاخانه آئينه 159\r\nسقراط 369\r\nسكينه ( ع ) 385 ، 390\r\nسلطان آباد 282\r\nسلطان محمود 151 - 152\r\nسلمانى 67 ( نمايش ) ، 70 - 71 ، 105 ، 117 ، 119 ، 122 ، 128 ، 264 ، 437\r\nسلمانى تميز 135\r\nسلمانى خاصه‌خان 135\r\nسلمانى دقت 135\r\nسلمانى دوره‌گرد 104\r\nسلمانى نظيف 135\r\nسلمانى هنر 135\r\nسليمان نبى ( ع ) 49\r\nسمسار ، سمسارى 104 ، 264\r\nسنان 387\r\nسنايا 116\r\nسنتور زن 53\r\nسنجد و چسفيل و كشمش لركش فروش\r\n\r\n","description":"","footnote":"","page_name":" 458 ","page_number":458},
  {"content":"\r\n\r\n330\r\nسنگ - بازى 31\r\nسنگ‌تراش 438\r\nسنگ ترازو و سرطاس و كفه‌فروش 331\r\nسنگكى 239\r\nسنگلج 387 ، 389 ، 434\r\nسه پايه چراغ كلك و منقل و منقل فرنگى فروش 331\r\nسهراب 151 ، 154 - 155 ، 304\r\nسه راه اروسىدوزها 9\r\nسه راه بازار آهنگرها 300\r\nسه راه بازار خياطها 206\r\nسه راه بازار مسگرها 208\r\nسه راه پالان‌دوزها 300\r\nسه راه چهل تن 300\r\nسه راه خياطها 9\r\nسه راه دالان امين الملك 206\r\nسه راه كوچه غريبان 300\r\nسه راه مسجد شاه 387\r\nسياوش 154\r\nسياه ( روحوضى ) 51 ، 53 ، 58 ، 81 - 82 ، 86\r\nسياه‌پوش 53\r\nسيد اسماعيل 95\r\nسيد حيدر تونى 120\r\nسيد زين العابدين امام جمعه 10\r\nسيد ساعت‌ساز 20 - 21\r\nسيد ضياء الدين [ طباطبايى 
  ] 95 ، 263\r\nسيد كاشى 430\r\nسيد نصرالدين 318\r\nسيد ولى ابن محمد التقى الجواد - امامزاده سيد ولى\r\nسيستانى 221\r\nسيمرغ 28 - 30\r\nشاخسين - واخسين ، شاه حسين ، واى حسين 406\r\nشاطر 57 ، 242 ، 309\r\nشاطر عباس صبوحى 191 - 192\r\nشاطر ممدلى 181\r\nشاگرد بنا 157\r\nشال قدرت - نمايش 82\r\nشال و قبا و دستمال و بغچه‌فروش 329\r\nشام ، شامى 387 ، 391 ، 434\r\nشانسى و اقبالى 19 ، 24\r\nشاه آباد 153 ، 249 ، 434\r\nشاه سلطان حسين صفوى 90\r\nشاه صفى 388\r\nشاه طهماسب 137\r\n\r\n","description":"","footnote":"","page_name":" 459 ","page_number":459},
  {"content":"\r\n\r\nشاه عباس 49 ، 97 - 99\r\nشاه عبدالعظيم 137 ، 350\r\nشاهنامه 139 ، 146 ، 150 ، 154\r\nشاه نعمت اللّه 120\r\nشب خواب راه بده 25\r\nشبرو فروش 437\r\nشبگرد 100\r\nشتلى بگير 25\r\nشراب‌سازى 212\r\nشراب‌فروشى 212\r\nشربت سركه شيره‌فروش 344\r\nشكارچى 307\r\nشكرريزى 329\r\nشكلك‌ساز 17\r\nشلغمى ، باقلايى ، سيب‌زمينى پخته‌اى ، سيب‌زمينى تنورىفروش 344\r\nشلى ( تخته حوضى ) 86\r\nشمر 371 ، 373 ، 384 ، 387 ، 391\r\nشمس العماره 21 ، 392\r\nشمس تبريزى 290 - 291\r\nشمعدان و آئينه و چراغ و لوازم جهاز فروش 329\r\nشمند - بازى 31\r\nشميران 87 ، 94 ، 350\r\nشهر فرنگى 16\r\nشهر نو 30 - 31\r\nشيخ - سعدى\r\nشيخ اجل - سعدى\r\nشيخ رجبعلى 217\r\nشيخ صفى اردبيلى 287\r\nشيخ عبدالحسين 37 - 38\r\nشيخ مرتضى قمى 334 - 335\r\nشيراز 98\r\nشيروانىكوب 141\r\nشيره‌كش ، شيره‌خانه ، شيره‌خانه‌دار ، شيره‌كش‌خانه‌دار 10 ، 12 ، 14 ، 27 - 28 ، 35\r\nشيرين 67\r\nشيرين و فرهاد - نمايش 67\r\nشيرينىفروش 437\r\nشيشه‌بر 141\r\nصابون‌پزخانه 159 ، 184\r\nصابون رخت‌شوئى و برگردان‌فروش 329\r\nصابون‌فروش 264\r\nصاحب‌خانه 12\r\nصافى - سيد حسن 380 - 381\r\nصالح پيغمبر ( ع ) 172\r\nصباغ 98 - 99 ( نيز - رنگرز )\r\n\r\n","description":"","footnote":"","page_name":" 460 ","page_number":460},
  {"content":"\r\n\r\nصحاف 208 - 209\r\nصديقه 128\r\nصفرعلى فراش 434\r\nصفويه 352\r\nصفى عليشاه 291\r\nصندوق‌ساز ، صندوق‌سازى 206 ، 329 ، 437\r\nصندوق‌كش 86\r\nضحاك 150\r\nضربگير 53 ، 86 - 87 ( نيز - ساززن ضربگير )\r\nطبابت و زخم‌بندى و نشترزنى 103\r\nطباشير و ترنجبين و فلوس فروش 330\r\nطب اكبر - كتاب 275\r\nطب الرضا - كتاب 275\r\nطبق فرفره‌اى 16\r\nطبقى 11 ، 19 ، 35\r\nطبيب 81\r\nطبيب فرنگى ( حكيم فرنگى ) 269 - 270\r\nطب يوسفى - كتاب 275\r\nطرشتى - نان 226\r\nطواف ، طوافى 10 - 11 ، 14 - 15 ، 19 ، 306 ، 309\r\nظهير الدوله - شاهزاده 291 ، 393\r\nعبادوز 218\r\nعباس اسمالى دستمالى 284\r\nعباس قاپوچىباشى 434\r\nعبداللّه بىغم 27\r\nعبداللّه پينه‌دوز 181\r\nعبيد زاكانى 179\r\nعثمان 118\r\nعثمانى 18 ، 200 ( دولت )\r\nعربده‌كش 24\r\nعرض اندام‌كن 26\r\nعرق‌فروش ، عرق‌فروشى 10 ، 31 ، 437\r\nعروس حاج مم جعفر - روغن پادرد 284\r\nعروسك رقصان 35\r\nعروسى كاشىها - نمايش 67\r\nعزب‌خانه‌دار 12 ، 27\r\nعصارى 328\r\nعصاساز 343\r\n\r\n","description":"","footnote":"","page_name":" 461 ","page_number":461},
  {"content":"\r\n\r\nعطار ، عطارى 189 ، 248 ، 273 ، 279 - 280 ، 283 ، 433\r\nعطرفروشى ، عطر و اسباب بزك‌فروش 437\r\nعظيم آقا 129\r\nعقيق‌تراشى 238\r\nعلا الحكما 265 ، 268 ، 270\r\nعلاف 439\r\nعلى اكبرخوانى 403\r\nعلى اللهى - درويش 124\r\nعلى ، حيدر ، صفدر ، كرّار ، طاها . . .\r\nابوالحسنين - حضرت امام على ( ع )\r\nعلى خان كفاش 52\r\nعلى خنازيرى 389\r\nعلى دولابى 29\r\nعلى قلى ميرزا - اعتضاد السلطنه\r\nعلى قمى 59 - 60\r\nعلى نقى ديزىپز 234 ، 236 ، 238\r\nعمامه‌پيچى 219\r\nعمر 118\r\nعمله 438\r\nعمه‌جزو و تقويم و كتاب دعافروش 330\r\nعينك‌سازى ، عينك‌فروشى 59\r\nغش و ضعف‌كن ، غشى 17 ، 44\r\nغلام 57 ، 59\r\nغلام بزاز 430\r\nغلامحسين غول بچه 142 - 144\r\nغلام زرگر 159\r\nغلامعلى بندكش 181\r\nغيرت سياه - نمايش 67 ، 77 ، 79\r\nفاحشه خانه ، فاحشه خانه‌دار ، فاحشه خانه‌دارى 12 ، 14 ، 25 ، 28 ، 388\r\nفاطمه 367\r\nفال‌بين 291\r\nفتحعلى شاه 38\r\nفتيله و سرپيچ و لامپا و لوله چراغ‌فروش 331\r\nفخرى رشتى 16\r\nفرائد الادب - كتاب 279\r\nفراش ، فراشباشى 35 ، 100 - 103 ، 123 ، 306\r\nفرانسه ، فرانسوى 22 ، 229 ، 233 - 234 ، 269 ، 386\r\nفردوسى 151 ، 304\r\nفرش‌فروشى 329\r\n\r\n","description":"","footnote":"","page_name":" 462 ","page_number":462},
  {"content":"\r\n\r\nفرفره‌گردانى 440\r\nفرنگيس 154\r\nفرنىپزى 329\r\nفريدون خان 395\r\nفصيح - سيد محمّد - فصيح الزمان فصيح الزمان 373 - 374 ، 380\r\nفضّه 395\r\nفعله 438\r\nفكلى 125 ، 219\r\nفولادزره ديو 304\r\nفيشر آباد 224\r\nفيلبان 304\r\nقاآنى - ميرزا حبيب 41 - 42 ، 244\r\nقاب‌ساز 439\r\nقابلمه‌پزى 237\r\nقاجار ، قاجاريه 38 ، 50 ، 59 ، 374 ( نيز - قجر )\r\nقاچاق‌فروش 14\r\nقاسم‌خوانى 403\r\nقاشق و ملاقه چوبى فروش 330\r\nقاطرچى 388\r\nقالىفروش 328\r\nقبا سه چاكى رعيتى و سردارى ، مرادبگى رعيتى و اربابى و خانى فروش 329\r\nقبرستان سر قبر آقا ، قبرستان كهنه 26 ، 337\r\nقجر 57\r\nقرابادين - كتاب 275\r\nقراب افراسياب 149\r\nقرارداد 1919 224\r\nقرآن مجيد 148 ، 188 ، 192 ، 210\r\nقراول 309\r\nقزاق ، قزاقخانه 43 ، 100 ، 189\r\nقزوين ، قزوينى 58 ، 67 ، 86 ، 90 ، 116\r\nقسطىفروش خرازى 35\r\nقصاب ، قصابى 138 ، 141 ، 248 ، 253 ، 306 ، 309 ، 328\r\nقفقاز ، قفقازى 115 ، 211\r\nقفل‌ساز 430\r\nقلندر 294\r\nقلهك 87\r\nقليان و چوب چپق‌فروشى 330\r\nقم 201\r\nقمارباز ، قماربازى 12 ، 24 ، 35 ، 440\r\nقمارخانه ، قمارخانه‌دار 10 ، 12 ، 14 ، 25 ، 27 ، 306\r\nقمه‌زدن 404 ، 406 ، 409\r\nقمه‌ساز 233\r\n\r\n","description":"","footnote":"","page_name":" 463 ","page_number":463},
  {"content":"\r\n\r\nقنات آباد 388\r\nقنات آبادى - مرشد حسين 142\r\nقنات حاج عليرضا 95\r\nقنات شاه 50 ، 95\r\nقناد ، قنادى 264 ، 329\r\nقنبر 167\r\nقندبده 51\r\nقندگير 157\r\nقورخانه 59\r\nقهوه‌چى 35 ، 186 ، 284 - 285 ، 311 ، 434\r\nقهوه‌خانه امامزاده زيد 52\r\nقهوه‌خانه انارى 146\r\nقهوه‌خانه بازارچه قوام الدوله 146\r\nقهوه‌خانه پست‌خانه 246 ، 249 ، 251\r\nقهوه‌خانه پنجه‌باشى 146\r\nقهوه‌خانه سنگ‌تراشها 170 ، 185\r\nقهوه‌خانه سيد ولى 37 ، 49 ، 51 - 52 ، 89\r\nقهوه‌خانه على پلوى 153\r\nقهوه‌خانه مرده‌شوخانه 146\r\nقهوه‌خانه مروى 146\r\nقهوه‌خانه مشدى عباس 100\r\nقهوه‌خانه يوزباشى 146 ، 153\r\nكاخ مرمر 9\r\nكاروانسرادار 12\r\nكاروانسراى ارمنىها 212\r\nكاروانسراى خانات 337\r\nكاروانسراى كلاهدوزها 37 ، 89\r\nكاسه كوزه سفالين و ديزى و تغار ماستى و كشك‌سابى فروش 330\r\nكاشان ، كاشى ، كاشىها 37 ، 58 ، 67 ، 69 ، 79 - 80 ، 313\r\nكاشىساز 438\r\nكافر 194 ، 267\r\nكانگا - فاستونى 212\r\nكاوه آهنگر 316\r\nكباب كوفته برنجى و كوفته شامى فروش 331\r\nكبابى 35 ، 329 ، 344\r\nكت به شانه بينداز 26\r\nكحال 278\r\nكدو پخته‌اى فروش 344\r\nكربدوشين - پارچه 221\r\nكربلا 17 ، 43 ، 48 ، 201 ، 313 ، 321 ، 352 ، 362 ، 366 ، 371 ، 375 ، 378 - 379 ، 384 - 386 ، 389 - 390 ، 395 ، 414 ، 431\r\nكربلائى مراد على بنكدار 215\r\n\r\n","description":"","footnote":"","page_name":" 464 ","page_number":464},
  {"content":"\r\n\r\nكريشه - پارچه 221\r\nكريم 325\r\nكريم آقا - بوذرجمهرى - كريم آقا\r\nكريم خان زند 203 - 204\r\nكريم درويش 142\r\nكعبه 174\r\nكفاش 206 ، 235 - 248 ، 264 ، 253 ، 328 ، 437\r\nكف‌رو 13\r\nكفش و چارق و گيوه‌فروش 329\r\nكفن‌پوش 26\r\nكلاه‌دوز 437\r\nكلاه پوستى و نمدى و پاپاخ فروش 329\r\nكلاه پهلوى 125\r\nكلاه فروش 328\r\nكلاه‌مال 437\r\nكلب على داروغه 309\r\nكلثوم 224\r\nكلثوم ( ع ) 385\r\nكلفت 55\r\nكله‌پزى 329\r\nكله عمر - دهات 337\r\nكليمى 135 ، 433\r\nكمانچه‌كش 53 ، 86\r\nكمربند و طناب و خورجين فروش 329\r\nكمربندى 17\r\nكم و زياد - بازى 31\r\nكميسرى جفت پنج - كميسرى ناحيه 10 شهرنو\r\nكميسرى 2 دولت 10\r\nكميسرى 3 حسن آباد 9\r\nكميسرى 5 قنات آباد 10\r\nكميسرى 6 گارماشين ، پاماشين 10 ، 16 ، 24\r\nكميسرى 8 بازار 9 ، 10 ، 24\r\nكميسرى 10 شهرنو 10 ، 30\r\nكنى - حاج ملا على 224\r\nكنيز 56 - 57\r\nكوچه ارمنىها 289 ، 388\r\nكوچه بادگير امين الدوله 268\r\nكوچه باغ ايلچى 388\r\nكوچه پشت بدنه 10 ، 95 ، 388\r\nكوچه تكيه دولت 194 ، 221\r\nكوچه جارچىباشى 37\r\nكوچه چاپخانه 210\r\nكوچه چاله سيلابى 318\r\nكوچه چهارسو بزرگ 93\r\nكوچه چهل تن 318\r\nكوچه حاجىها 93\r\nكوچه حمام خشتى 93\r\n\r\n","description":"","footnote":"","page_name":" 465 ","page_number":465},
  {"content":"\r\n\r\nكوچه حمام گلشن 95\r\nكوچه حياط شاهى 353\r\nكوچه سادات اخوى 93 ، 364\r\nكوچه سرپولك 210\r\nكوچه سر قبر آقا 95\r\nكوچه سياهها 388\r\nكوچه سيد اسماعيل 94 ، 341 ، 388\r\nكوچه سيد ولى 100\r\nكوچه شترداران 430\r\nكوچه شريف الدوله 387\r\nكوچه عربها 43 ، 388\r\nكوچه فراشباشى 100 ، 103\r\nكوچه قاطرچىها 10 ، 388\r\nكوچه قجرها 215\r\nكوچه مرده‌شوخانه 144\r\nكوچه هفت تن 313 ، 318\r\nكوافور 135\r\nكودتاى 1299 310\r\nكور الحكما - نور الحكما\r\nكوره‌پز 438\r\nكوزهء شيره‌شت و شيره سفيدفروش 330\r\nكوفته‌اى 344\r\nكوفه ، كوفى ، كوفيان 318 - 319 ، 387 ، 389 - 391\r\nكوه بىبىشهربانو 438\r\nكهريزك 319\r\nكيخسرو 156\r\nكيسه‌هاى فلفل و زردچوبه و ادويه‌فروش 330\r\nكيف‌زن 24\r\nكيكاووس 144 - 145\r\nگارد شاهى 101\r\nگارماشين ، گار راه‌آهن 10 ، 28 ، 59\r\nگارىچى 14 - 15\r\nگارىخانه‌دار 25\r\nگاواردين - پارچه 214 ، 216 ، 221\r\nگبر 194 ، 219\r\nگبر الاسلام - ارباب كيخسرو گبر\r\nگچ‌پز ، گچ‌كار ، گچ‌كوب 438\r\nگدا 17\r\nگذر امامزاده يحيى 430\r\nگذر پاچنار 289 ، 387\r\nگذر چهل تن 93\r\nگذر حاج غلامعلى 27 ، 184\r\nگذر حمام خانم 44 ، 92\r\nگذر زعفران‌باجى 277\r\nگذر سرپولك 88\r\nگذر صابون‌پزخانه 92 ، 388\r\n\r\n","description":"","footnote":"","page_name":" 466 ","page_number":466},
  {"content":"\r\n\r\nگذر عودلاجان 314\r\nگذر قلى 137\r\nگذر لوطى صالح 93 ، 311 ، 313 ، 434\r\nگذر هفت تن 93\r\nگذر يحيى خان 277\r\nگرجى 56\r\nگردن كلفت 10 ، 26 - 27 ، 306\r\nگردوفروشى 309\r\nگرگين 149\r\nگزمه 35 ، 100 ، 306\r\nگل‌اندام 81\r\nگل‌بازى 141\r\nگل چغندرى و جوراب پشمى فروش 329\r\nگلستان 117\r\nگلستان - قصر 265\r\nگلستان سعدى 192\r\nگل‌كش 55\r\nگلوبندك 387\r\nگلىفروش 329\r\nگود اختر كور 388\r\nگود عربها 388\r\nگورستان ابن بابويه 380\r\nگوساله تودلى و بره تودلى فروش 330\r\nگوشت خر و يابوفروش 330\r\nگوشت شتر و گاو و گوسفند فروش 330\r\nگهواره و ننو و لگن و كنيف فروش 331\r\nلات 189\r\nلاله‌زار 133 ، 255\r\nلاوك و سينى چوبى بوجارى فروش 330\r\nلبوئى 306\r\nلحاف تشك كرايه بده 35\r\nلحاف‌دوز ، لحاف‌دوزى 72 ، 438\r\nلحاف‌فروش 438\r\nلحاف‌كش 35 ، 285\r\nلحاف گليم كهنه بخر 50\r\nلخ لخى راه رفتن 26\r\nلش ، لش باج‌بگير ، لشى و عربده‌كشى 10 ، 26 - 27\r\nلله 55\r\nلواشك و تمر و آلوچه و گوجه خشك فروش 331\r\nلوطى ، لوطىبازى ، لوطىباشى 35 ، 50 ، 55 ، 86 ، 123 ، 141 ، 188 ، 219 ، 360 ، 437\r\nلوطى عنترى 16 ، 25 ، 63\r\nلوطى مطرب 313\r\nلولئين‌ساز 22\r\nلياخوف 319\r\n\r\n","description":"","footnote":"","page_name":" 467 ","page_number":467},
  {"content":"\r\n\r\nليف و كيسه و روشو و سنگ پا و اسباب حمام‌فروش 331\r\nليلاج 25\r\nمادر وهب - قصه 393\r\nماديان گرگين 149\r\nمارگير 16 ، 294\r\nمازندران ، مازندرانى 59 ، 67 ، 72 - 73 ، 434\r\nماشين دودى 10 ، 24 ، 28 ، 59 ، 137\r\nمال‌خر ، مال‌بخر 10 ، 25 ، 27 ، 35 ، 345 ، 350\r\nمال‌دار ، مال‌دارى 28 ، 320\r\nمال‌دزد 25\r\nمال ردكن 35\r\nمالفروش 17\r\nمال كرايه بده 27\r\nماهوت‌فروش 206 ، 437\r\nمبارك 57\r\nمبال آصف الدوله 91\r\nمثنوى 51\r\nمجازات - بازى 31\r\nمجرىساز 437\r\nمجلس‌شورا 393\r\nمجوس 194 ( نيز - گبر )\r\nمحتشم ، محتشم كاشانى 361\r\nمحرّر 123\r\nمحمد حنفيه 386\r\nمحمد رضا 21\r\nمحمد رضا شاه 246\r\nمحمدريش 90\r\nمحمد سبزه ميدانى 237\r\nمحمد على شاه 224 ، 310 ، 319\r\nمحمد قندگير 52\r\nمحمد نايب 27\r\nمحمود افغان 90\r\nمحله سر قبر آقا 27\r\nمحله كليمىها 314 ، 318\r\nمختارنامه 147\r\nمداح 123\r\nمدرسه امير نظام 38 ، 49 ، 90 - 91 ( نيز - دارالفنون )\r\nمدرسهء دارالفنون - دارالفنون\r\nمدرسهء شيخ عبدالحسين 38\r\nمدينه 362 ، 376 ، 378 ، 385 - 386\r\nمراد بىپنجه 387\r\nمراد على قمه‌ساز 233\r\nمرثيه‌خوان 53\r\nمرثيه‌سرائى 16\r\n\r\n","description":"","footnote":"","page_name":" 468 ","page_number":468},
  {"content":"\r\n\r\nمرده‌گردان 17\r\nمرشد 139 - 140 ، 161\r\nمرشد اسد اللّه 142\r\nمرشد اسماعيل 170 - 185\r\nمرشد رحمان 154\r\nمرشد قلى 142\r\nمريض‌خانه دولتى سينا 37\r\nمسئله‌گو 141 ، 188\r\nمستمرىبده 10\r\nمسجد آذربايجانيها 37\r\nمسجد اميرنظام 37\r\nمسجد بزازها 353\r\nمسجد جامع 38 ، 279 ، 300 ، 353 ، 365 ، 383\r\nمسجد حوض 388\r\nمسجد خازن الملك 50\r\nمسجد تركها 37 - 38 ، 41 ، 43 - 44 ، 100 ، 353 ، 383 ، 387 - 388\r\nمسجد زرگرها 383\r\nمسجد سيد عزيز اللّه 300 ، 353 ، 383\r\nمسجد شاه 20 ، 59 ، 220 ، 319 - 320 ، 383\r\nمسجد شيخ عبدالحسين 37 - 38 ، 43\r\nمسجد عباس آباد 319\r\nمسجد قنات آباد 41\r\nمسجد گوهرشاد مشهد 39 - 40\r\nمسجد مروى تهران 39\r\nمسجد مشير السلطنه 24\r\nمس فروش 437\r\nمسگر ، مسگرى 194 ، 197 ، 206 ، 311 ، 328\r\nمسلم 389\r\nمسلم ابن عقيل 390\r\nمسلم ابن عوسجه 393\r\nمسنن 116\r\nمسنن السلطنه 115\r\nمسنن الملك 115\r\nمشاطه و بندانداز 437\r\nمشد حسن لش 389\r\nمشدى 189\r\nمشروطه 224\r\nمشمش - پارچه 221\r\nمشهد 39 ، 53 ، 201\r\nمشهدى صفر علاقبند 52\r\nمصالح فروش 25 ، 433 ، 439\r\nمصدق - [ دكتر محمد 
  ] 432\r\nمصر ، مصرى 350 ، 393\r\nمصرى ، مهدى 53 ، 58\r\nمصطفى خان مبارك - مصطفى يك قاز\r\nمصطفى يك قاز 246 - 249\r\n\r\n","description":"","footnote":"","page_name":" 469 ","page_number":469},
  {"content":"\r\n\r\nمطرب 25 ، 50 ، 55 ، 60 ، 83 - 84 ، 86 ، 88 - 89 ، 188 ، 224 ، 244 ، 395 ، 437\r\nمظفر الدين شاه 127 ، 241 ، 313 ، 319 ، 327\r\nمعاويه 247 - 248 ، 435\r\nمعجونى 331\r\nمعركه‌گير ، معركه‌گيرى 16 ، 25 ، 140 ، 188 ، 294\r\nمعمار 157\r\nمعير الممالك 137\r\nمفتش 100\r\nمقنى 141 ، 438\r\nمكارى 27\r\nمكانيك 343\r\nمكه 48\r\nملا حسين كاشفى هراتى 352\r\nملاى روم 290 - 291\r\nملا هادى 403 - 404\r\nملك منصور 392\r\nململ - پارچه 221\r\nمنيژه 81 ، 154 - 155\r\nمؤيد الدوله 380\r\nموسى 291\r\nمولانا - ملاى روم\r\nمولوى پيچ 218 ، 437\r\nمهد عليا 37 ، 228\r\nميدان اسب‌فروشها 346 ، 388\r\nميدان امين السلطان 16 ، 95 ، 236 ، 328 ، 336 ، 338 ، 341 ، 388\r\nميدان پاقاپق 388\r\nميدان دروازه قزوين 10 ، 137\r\nميداندار 25\r\nميدان سر قبر آقا 336\r\nميدان سيد اسماعيل 345\r\nميدان شاه 430\r\nميدان شاهپور 137\r\nميدان شمس العماره 129 ، 392\r\nميدان قزوين - ميدان دروازه قزوين\r\nميدان كاه‌فروشها 95 ، 159 ، 236 ، 300 ، 341 ، 352 ، 388\r\nميدان كهنه‌فروشها 342 ، 350 ، 388\r\nميدان گمرك 41\r\nميدان مال‌فروشها 95 ، 346 ، 388\r\nميدان مشق 387\r\nميدان مولوى 10\r\nميدان ميوه 27\r\nميدان ناصريه 387\r\nميرزا 123\r\nميرداماد 285\r\n\r\n","description":"","footnote":"","page_name":" 470 ","page_number":470},
  {"content":"\r\n\r\nميرزا آقا بابا - قرص كمر 284\r\nميرزا آقا خان نورى 37\r\nميرزا رحيم كرچك الاطبا 277 - 278\r\nميرزا تقى خان اميركبير - اميركبير\r\nميرزا على اكبر تقى 28 - 30\r\nميرزا على اكبر خان 21 - 22\r\nميرزا موسى خان - حب سرفه 284\r\nميرغضب 228 ، 311\r\nميوه‌فروش 27 ، 437\r\nنائين 218\r\nنان‌درآرى 157\r\nنان‌گير 242\r\nنانوا ، نانوائى 138 ، 151 ، 157 ، 186 ، 239 ، 241 - 242 ، 248 ، 253 ، 264 ، 306 ، 309 ، 327 ، 329\r\nناصرالدين شاه 10 ، 20 ، 37 ، 120 ، 137 ، 224 - 225 ، 228 ، 244 ، 233 ، 430\r\nناصرى 92\r\nناوه‌كش 438\r\nناهيد - روزنامه 433\r\nنايب حسين خان 24 ، 26 ، 29\r\nنايب حسين قهوه‌چى 434\r\nنايب ممدلى قهوه‌چى 434\r\nنجار 236 ، 438\r\nنجف ، نجفى 201 ، 218\r\nنخ و ميخ و نعلكىفروش 437\r\nنزول بده 35\r\nنسق‌چىباشى 35\r\nنصارا 219\r\nنصرانى 393\r\nنظام دوله ما فى 255\r\nنظامىخوان 51\r\nنعلبندى 322 ، 324\r\nنعلچىگر 329 ، 343 ، 437\r\nنعلكىچسبان 437\r\nنعمتى - دراويش 120 - 121\r\nنقاش ، نقاشى 141 ، 253 ، 438\r\nنقال ، نقالى 25 ، 130 ، 139 ، 140 - 142 ، 146 ، 153 ، 157\r\nنقره‌فروش 197 ، 206\r\nنمدمالى 328\r\nنواقلى 305\r\nنوح ( ع ) 48\r\nنوحه‌خوان 43 ، 188 ، 219 ، 409\r\nنور الحكما 277 - 279\r\nنوكر 55 ، 309\r\n\r\n","description":"","footnote":"","page_name":" 471 ","page_number":471},
  {"content":"\r\n\r\nواعظ 188 - 189\r\nوثوق الدوله 224\r\nورامين ، ورامينى 121 ، 337\r\nوكيل و موكل - نمايش 67\r\nولگرد 14\r\nوهابى 224\r\nويسه 150\r\nهادى 403\r\nهردمبيل فروش 44\r\nهفت تن 311\r\nهفت دختران 318\r\nهفت كچلان 27\r\nهمدانى 67\r\nهمدانى - سيد احمد 142 ، 145 ، 147\r\nهندوستان 211 ، 256\r\nهنرپيشه 224\r\nهيزم‌شكن 67 ، 72 ، 74\r\nياقوت 57\r\nيخنىپز 242\r\nيزدى 219\r\nيزيد 366 ، 391 ، 434 - 435\r\nيساول 309\r\nيعقوب 375\r\nيك شاهى به پنج شاهى - بازى 16 ، 440\r\nيك كتى راه برو 26\r\nيكه بزن 10 ، 26 ، 189 ، 219 ، 306 ، 389\r\nيوزباشى حسين قهوه‌چى 434\r\nيوسف ( ع ) 188\r\nيوسف و زليخا - داستان 67\r\nيهودى 433\r\n\r\n\r\n","description":"","footnote":"","page_name":" 472 ","page_number":472}
  ]