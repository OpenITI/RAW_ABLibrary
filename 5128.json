[
  {"content":"\r\nمجموعه تاريخ ايران\r\n4\r\nتاريخ طبرى\r\nيا\r\n« تاريخ الرسل والملوك »\r\nتأليف\r\nمحمد بن جرير طبري\r\nجلد چهارم\r\nترجمهء\r\nابوالقاسم پاينده\r\nانتشارات اساطير\r\n7\r\n","description":"","footnote":"","page_name":" تعريف الكتاب 1 ","page_number":1},
  {"content":"\r\nانتشارات اساطير\r\nتاريخ طبرى ( جلد چهارم )\r\nمتن كامل با حذف اسناد و روايت هاى مكرر\r\nنوشتهء محمد بن جرير طبرى\r\nترجمهء ابوالقاسم پاينده\r\nچاپ اول : 1352 ش . بنياد فرهنگ ايران ( مؤسسهء مطالعات و تحقيقات فرهنگى )\r\nچاپ چهارم : زمستان 1368 ه‍ ش\r\nچاپ و صحافى : صنوبر\r\nتيراژ : 3000 نسخه\r\nحق چاپ محفوظ است\r\n","description":"","footnote":"","page_name":" تعريف الكتاب 2 ","page_number":2},
  {"content":"\r\nبنام خداوند رحمان رحيم\r\nبراى گفتگو از تاريخ طبرى و ترجمه مجالى بيشتر بايد كه اگر خدا بخواهد ، پس از ختم كار كه اميد هست دور تر از بهار آينده نباشد ، شمه‌اى از اين حكايت نسبةً دراز گفته آيد .\r\nاجمال حسبحال آنكه بنياد فرهنگ ايران از وقت بنياد ، ترجمهء تاريخ طبرى را در دستور كار خويش به رديف اول داشته بود كه دريغ بود اين اثر بزرگ و مفصل و كهن كه ورقى زرين از انبوه مآثرى كه تازان پارسى نژاد در قلمرو فرهنگ مركب اسلامى است ، و بسيارى صفحات و فصول آن او تاريخ سخن دارد با نكته‌هاى اصيل كه در هيچ مرجع ديگر نيست ، چنين اثرى زى تازى نگذرد و جامهء پارسى نگيرد و اين دور افتادهء قديم ، از پس انتظار قرون ، به خانه و كاشانهء خويش نيايد و كتابخانهء پارسى به حاصل كار و شاهكار يكى از فرزندان مخلص و پركار ايران كه به تبعيت از رسم و پندار رايج زمان ، زبان عربى را جولانگاه نبوغ آسمانى وار خويش داشته‌اند آراسته نگردد .\r\nسپاس خدا را كه از پى توفيقات مكرر سالها ، نعمت اين خدمت به من داد . و علاقهء اولياى بنياد ، انگيزهء همت شد و كارى كه در گرو ساليان دراز مىنمود با كوشش پيوستهء شباروز زودتر از وقت مقرر ، ره چاپخانه گرفت و باز شكر خداى .\r\nاينك شما و جلد چهارم كه اميد است جلدهاى ديگر با فواصل كوتاه از دنبال آن درآيد ان شاء الله .\r\nابوالقاسم پاينده\r\nمهر ماه 1352\r\n","description":"","footnote":"","page_name":" مقدمة 1 ","page_number":3},
  {"content":"\r\n\r\n\r\nآنگاه سال نهم هجرت در آمد .\r\nدر اين سال فرستادگان بنى اسد پيش پيمبر آمدند و گفتند : « اى پيمبر خدا ، پيش از آنكه كس پيش ما فرستى آمديم . » و خدا عز و جل اين آيه را نازل فرمود :\r\n« * ( يَمُنُّونَ عَلَيْكَ أَنْ أَسْلَمُوا قُلْ لا تَمُنُّوا عَلَيَّ إِسْلامَكُمْ 49 : 17 ) * » [ 1 
  ] يعنى : به تو منت مىنهند كه كه مسلمان شده‌اند ، بگو : منت اسلام خويش بر من منهيد .\r\nدر ربيع الاول همين سال فرستادگان قبيله بلى آمدند و پيش رويفع بن ثابت بلوى منزل گرفتند .\r\nو هم در اين سال فرستادگان داريان لخم آمدند كه ده كس بودند .\r\nبه گفتهء واقدى در اين سال عروة بن مسعود ثقفى پيش پيمبر آمد و مسلمان شد .\r\nمحمد بن اسحاق گويد : وقتى پيمبر از محاصرهء طائف بازگشت ، عروة بن مسعود از دنبال بيامد و پيش از آنكه پيمبر به مدينه درآيد ، به او رسيد و اسلام آورد و گفت كه با مسلمانى سوى قوم خويش باز مىرود .\r\nپيمبر گفت : « آنها ترا مىكشند . » كه او صلى الله عليه و سلم دانسته بود كه قوم وى\r\n\r\n","description":"","footnote":"\r\n[ 1 
  ] سورهء حجرات آيه 17\r\n","page_name":" 1227 ","page_number":4},
  {"content":"\r\nاز مقاومت طائف مغرور شده‌اند .\r\nعروه گفت : « اى پيمبر خدا ، مرا از چشمان خويش بيشتر دوست دارند . » و چنان بود كه وى محبوب و مطاع قوم خويش بود\r\nو رفت تا آنها را به اسلام دعوت كند ، و اميد داشت كه به سبب حرمتى كه داشت مخالفت وى نكنند ، و چون از بالا خانه خويش كسانرا به اسلام خواند و دين خود را آشكار كرد ، از هر سو به او تير انداختند و تيرى به دو رسيد و كشته شد .\r\nبه پندار بنى مالك قاتل عروه يكى از آنها بود كه اوس بن عوف نام داشت و قبايل هم پيمان پنداشتند يكى از آنها از طايفهء بنى عتاب به نام وهب بن جابر او را كشته است .\r\nبه عروه گفتند : « در باره خونبهاى خويش چه گويى ؟ » گفت : « اين كرامت و شهادت است كه خدا به من داده است و من نيز چون شهيدانى هستم كه همراه پيمبر ، وقتى اينجا بود ، كشته شدند ، مرا نيز با آنها به خاك سپاريد . » و چنان كردند .\r\nگويند : پيمبر خدا صلى الله عليه و سلم گفته بود كه وى همانند رسول شهيدى است كه در سورهء يس از او ياد شده است .\r\nدر همين سال فرستادگان طائف پيش پيمبر آمدند ، گويند : اين به ماه رمضان بود .\r\nمحمد بن اسحاق گويد : چند ماه پس از كشته شدن عروة بن مسعود طائفيان با همديگر سخن كردند كه تاب جنگ با عربان اطراف خويش ندارند و بيعت كردند و اسلام آوردند .\r\nيعقوب بن عتبة بن مغيره گويد : عمرو بن اميهء علاجى از عبد ياليل بن عمرو ، بريده بود كه بدى در ميان رفته بود ، عمرو كه از زرنگترين مردم عرب بود روزى به خانهء عبد ياليل رفت و پيغام داد كه عمرو بن اميه مىگويد : « پيش من آى . »\r\n","description":"","footnote":"","page_name":" 1228 ","page_number":5},
  {"content":"\r\nعبد ياليل به فرستاده گفت : « راستى عمرو ترا فرستاده است ؟ » گفت : « آرى و هم اكنون در خانهء تو ايستاده است . » عبد ياليل گفت : « هرگز چنين چيزى انتظار نداشتم . » كه عمرو مردى منيع النفس بود . و چون او را بديد خوش آمد گفت . عمرو گفت : « كار چنان شد كه قهر نماند ، اين مرد چنان شده كه مىبينى و همه عربان مسلمان شده‌اند\r\nو شما تاب جنگ آنها نداريد ، در كار خود بنگريد . » ثقفيان در كار خويش به مشورت پرداختند و با همديگر گفتند : « مگر نمىبينيد كه هيچكس از شما ايمن نيست و هر كه برون شود راه او را مىزنند » و همسخن شدند كه يكى را پيش پيمبر فرستند ، چنان كه از پيش عروه را فرستاده بودند و با عبد ياليل كه سن وى چون عروه بود سخن كردند كه پيش پيمبر رود ، اما او نپذيرفت كه بيم داشت به هنگام بازگشت با وى همان كنند كه با عروه كرده بودند و گفت : « اين كار نمىكنم ، مگر آنكه كسانى را با من بفرستيد . » و قوم همسخن شدند كه از قبايل هم پيمان حكم بن عمرو و شرحبيل بن عيلان و از قوم بنى مالك عثمان بن ابى العاص و اوس بن عوف و نمير بن خرشه را با وى بفرستند ، و جمع فرستادگان شش تن شد ، و عبد ياليل با آنها روان شد و او سر و سالار گروه بود و آنها را همراه برد كه از سرنوشت عروه بيمناك شده بود و مىخواست وقتى به طائف بازگشتند هر كدامشان طايفهء خويش را از خشونت باز دارند .\r\nو چون فرستادگان ثقيف نزديك مدينه رسيدند بر كنار قناتى فرود آمدند و مغيرة بن شعبه را آنجا ديدند كه به نوبت خود مراكب ياران پيمبر را مىچرانيد كه چراى مركبها در ميان ياران پيمبر به نوبت بود ، و چون مغيره آنها را بديد مركبها را رها كرد و دوان رفت تا بشارت ورودشان را به پيمبر برساند و پيش از آنكه به نزد پيمبر رود ابو بكر او را بديد و مغيره با او گفت كه فرستادگان ثقيف آمده‌اند بيعت كنند و مسلمان شوند و مىخواهند شرايطى براى آنها منظور شود و در بارهء\r\n","description":"","footnote":"","page_name":" 1229 ","page_number":6},
  {"content":"\r\nقوم و ديار و اموال خويش مكتوبى از پيمبر بگيرند .\r\nابو بكر گفت : « ترا به خدا پيش از من به نزد پيمبر مرو تا من اين خبر را به او برسانم . » مغيره گفتهء ابو بكر را پذيرفت ، و او پيش پيمبر رفت و از آمدن فرستادگان ثقيف خبر داد ، و مغيره پيش كسان قوم خود بازگشت و به آنها ياد داد كه پيمبر را چگونه درود بايد گفت ، اما آنها به رسم جاهليت درود گفتند .\r\nو چون به نزد پيمبر شدند ، در يك طرف مسجد خيمه اى برايشان به پا شد و خالد بن سعيد بن عاص ميان آنها و پيمبر خدا رفت و آمد كرد تا مكتوبى كه ميخواستند نوشته شد ، و خالد اين مكتوب را نوشت ، و چنان بود كه به غذايى كه پيمبر فرستاده بود دست نمىزدند تا خالد از آن بخورد تا وقتى كه اسلام آوردند و بيعت كردند و مكتوب نوشته شد .\r\nاز جمله چيزها كه از پيمبر خواسته بودند اين بود كه لات ، بت ثقيف را سه سال به جاى بدارد و ويران نكند ، ولى پيمبر نپذيرفت ، يك سال كم كردند كه پذيرفته نشد و عاقبت به يك ماه راضى شدند و پيمبر رضايت نداد . چنان كه مىگفتند منظورشان اين بود كه با بقاى لات از تعرض سفيهان و زنان و فرزندان خويش مصون مانند و قوم از ويرانى آن آشفته نشوند تا اسلام در دلشان نفوذ يابد . اما پيمبر نپذيرفت و مصرانه گفت كه ابو سفيان بن حرب و مغيرة بن شعبه را براى ويرانى لات مىفرستند .\r\nو نيز خواسته بودند كه از نماز معاف باشند و بتانشان را به دست خودشان بشكنند .\r\nپيمبر گفت : « مىپذيريم كه بتان را به دست خودشان بشكنند ، ولى در مورد نماز دينى كه نماز نداشته باشد نكو نباشد . » گفتند : « اى محمد ، نماز مىخوانيم اگر چه مايهء زبونى است . » و چون مسلمان شدند و مكتوبى كه مىخواستند نوشته شد پيمبر عثمان بن -\r\n","description":"","footnote":"","page_name":" 1230 ","page_number":7},
  {"content":"\r\nابى العاص را كه از همه شان جوانتر بود سالارشان كرد ، كه وى به آموختن اسلام و قرآن راغبتر از همه بود و ابو بكر اين مطلب را با پيمبر گفته بود .\r\nابن اسحاق گويد : وقتى از پيش پيمبر برون مىشدند و آهنگ ديار خويش داشتند پيمبر ابو سفيان و مغيره را براى ويرانى لات فرستاد\r\nكه با جماعت همراه شدند و چون به طائف رسيدند مغيره مىخواست ابو سفيان را پيش اندازد ، اما نپذيرفت و گفت : « تو ، به قوم خويش درآى . » و ابو سفيان در ذى الهرم بماند . و چون مغيره وارد شد لات را با كلنگ كوفتن گرفت و بنى معتب طايفه وى ، اطرافش بودند مبادا تير بيندازند يا خونش را بريزند ، چنان كه عروه را كشته بودند ، و زنان ثقيف سربرهنه برون شدند و بر بت خويش مىگريستند .\r\nهنگامى كه مغيره بت را با تيشه مىزد ابو سفيان آفرين و مرحبا مىگفت و چون از ويرانى لات فراغت يافت مال و زيور آن را كه از طلا و جزع بود برگرفت و پيش ابو سفيان فرستاد . پيمبر به ابو سفيان گفته بود قرض عروه و اسود پسران مسعود را از مال لات بپردازد ، و او چنان كرد .\r\nدر همين سال پيمبر به غزاى تبوك رفت .\r\n\r\nسخن از غزاى تبوك\r\nابن اسحاق گويد : وقتى پيمبر از طايف بازگشت از ذى حجه تا رجب را در مدينه به سر برد ،\r\nآنگاه بگفت تا كسان براى غزاى روم آماده شوند .\r\nابن حميد گويد : پيمبر بگفت تا آمادهء غزاى روميان شوند ، و چون هنگام سختى و گرما و خشكسالى بود و ميوه ها رسيده بود و سايه مطلوب بود ، مردم اقامت در سايه و باغ را خوش داشتند و از حركت بيزار بودند .\r\nو چنان بود كه پيمبر چون به غزا مىرفت آشكار نمىگفت و جايى جز آنچه را\r\n","description":"","footnote":"","page_name":" 1231 ","page_number":8},
  {"content":"\r\nمنظور داشت ياد مىكرد ، مگر در غزاى تبوك كه راه دور بود و آشكارا به مردم گفت تا لوازم سفر فراهم آرند و مردم آماده مىشدند اما از رفتن بيزار بودند كه كار غزاى روميان را سخت بزرگ مىدانستند .\r\nيك روز پيمبر كه براى غزا آماده مىشد به جد بن قيس سليمى گفت : « امسال به جنگ بنى الاصفر مىآيى ؟ » جد گفت : « اى پيمبر ، به من اجازهء ماندن ده و مفتونم مكن . مردم مىدانند كه هيچكس از من به زنان دلبسته تر نيست ، و بيم دارم اگر زنان بنى الاصفر را ببينم صبورى از آنها نتوانم . » پيمبر از او روى بگردانيد و گفت : « اجازه دادم . » و اين آيه در بارهء وى نازل شد :\r\n« * ( وَمِنْهُمْ من يَقُولُ ائْذَنْ لِي وَلا تَفْتِنِّي ، أَلا في الْفِتْنَةِ سَقَطُوا وَإِنَّ جَهَنَّمَ لَمُحِيطَةٌ بِالْكافِرِينَ 9 : 49 ) * » [ 1 
  ] .\r\nيعنى : از جملهء آنها كسى است كه گويد به من اجازه بده و مرا به گناه مينداز بدانيد كه به گناه افتاده‌اند و جهنم فراگير كافران است .\r\nبعضى منافقان به كسان گفتند : « در اين گرما حركات نكنيد . » كه به جهاد رغبت نداشتند\r\nو در كار حق شك داشتند و بر ضد پيمبر تحريك كردند و اين آيه در بارهء آنها نازل شد :\r\n« * ( وَقالُوا لا تَنْفِرُوا في الْحَرِّ قُلْ نارُ جَهَنَّمَ أَشَدُّ حَرًّا لَوْ كانُوا يَفْقَهُونَ . فَلْيَضْحَكُوا قَلِيلًا وَلْيَبْكُوا كَثِيراً جَزاءً بِما كانُوا يَكْسِبُونَ 9 : 81 - 82 ) * » [ 2 
  ] .\r\nيعنى : گفتند در اين گرما بيرون مرويد ، بگو گرماى آتش جهنم سختتر است اگر مىفهميدند . به سزاى اعمالى كه كرده‌اند بايد كم بخندند و بايد بسيار بگريند .\r\n\r\n","description":"","footnote":"\r\n[ 1 
  ] توبه : 49\r\n[ 2 
  ] توبه : 82 و 83\r\n","page_name":" 1232 ","page_number":9},
  {"content":"\r\nپيمبر در كار سفر كوشا بود ، و بفرمود تا مردم آماده شوند و توانگران را ترغيب كرد كه در راه خدا نفقه و مركب به كسان دهند و گروهى از توانگران به قصد ثواب چنين كردند . عثمان بن عفان در اين راه خرج سنگينى كرد كه هيچكس بيشتر از او نكرد .\r\nو چنان شد كه هفت تن از انصار كه عنوان گريه كنان يافتند پيش پيمبر آمدند و مركب خواستند و بحكايت قرآن پيمبر گفت :\r\n« * ( لا أَجِدُ ما أَحْمِلُكُمْ عَلَيْه 9 : 92 ) * » و آنها « * ( تَوَلَّوْا وَأَعْيُنُهُمْ تَفِيضُ من الدَّمْعِ حَزَناً أَلَّا يَجِدُوا ما يُنْفِقُونَ 9 : 92 ) * » [ 1 
  ] يعنى : چيزى ندارم كه شما را بر آن سوار كنم . و آنها برفتند و ديدگانشان از اشك پر بود از غم اينكه چيزى براى خرج كردن ندارند .\r\nگويد : شنيدم يامين بن عمير نضرى ، ابو ليلى عبد الرحمن بن كعب و عبد الله بن مغفل را ديد كه گريان بودند و گفت : « گريه شما از چيست ؟ » گفتند : « پيش پيمبر رفتيم كه مركبى به ما دهد و نداشت و وسيلهء رفتن نداريم . » يامين يك شتر با مقدارى خرما به آنها داد كه با پيمبر روان شدند .\r\nگويد : « عذرجويان عرب آمدند ، اما خدا عذرشان را نپذيرفت . » چنان كه به من گفته‌اند اينان از بنى غفار بودند و يكيشان خفاف بن ايماء بود .\r\nآنگاه كار پيمبر سر گرفت و آمادهء حركت شد و تنى چند از مسلمانان و از جمله كعب بن مالك سلمى و مرارة بن ربيع از بنى عمر و بن عوف و هلال بن اميه بنى واقفى و ابو خيثمه از بنى سالم ابن عوف ، كه مسلمانان پاك اعتقاد بودند از همراهى باز ماندند و چون پيمبر بر ثنية الوداع اردو زد عبد الله بن ابى پايينتر از آنجا اردو زد و چنان كه گويند ، اردوى وى كوچكتر از آن پيمبر نبود .\r\n\r\n","description":"","footnote":"\r\n[ 1 
  ] توبه : 92\r\n","page_name":" 1233 ","page_number":10},
  {"content":"\r\nو چون پيمبر حركت كرد عبد الله بن ابى با جماعت منافقان و دودلان و از جمله عبد الله بن نبتل و رفاعة بن زيد بن تابوت كه از منافقان بزرگ بودند و بر ضد اسلام و مسلمانان حيله مىكردند به جاى ماندند .\r\nحسن بصرى گويد : خداى تعالى در بارهء آن گروه اين آيه را نازل فرمود :\r\n« * ( لَقَدِ ابْتَغَوُا الْفِتْنَةَ من قَبْلُ وَقَلَّبُوا لَكَ الأُمُورَ حَتَّى جاءَ الْحَقُّ وَظَهَرَ أَمْرُ الله وَهُمْ كارِهُونَ 9 : 48 ) * » [ 1 
  ] يعنى : از پيش نيز فتنه جو بودند و كارها را بر تو مىآشفتند تا حق بيامد و فرمان خدا با وجود اينكه كراهت داشتند آشكار شد .\r\nابن اسحاق گويد : پيمبر على بن ابى طالب را به سرپرستى خانواده خود در مدينه به جاى گذاشت و گفت با آنها بماند و سباع بن عرفطه غفارى را در مدينه جانشين خويش كرد و منافقان شايعه انداختند كه على بن ابى طالب را به جا گذاشت\r\nاز آن رو كه همراهى وى را خوش نداشت .\r\nو چون منافقان اين سخن بگفتند ، على سلاح برگرفت و بيرون شد و در جرف به پيمبر رسيد و گفت : « اى پيمبر خدا ، منافقان پنداشته‌اند كه مرا به جاى گذاشتى از اين رو كه همراهى مرا خوش نداشتى . » گفت : « دروغ گفته‌اند ، ترا براى كارهاى اينجا واگذاشتم برگرد و مراقب خانهء خويش و خانهء من باش ، مگر خوش ندارى كه براى من چنان باشى كه هارون براى موسى بود ، جز اينكه از پى من پيمبرى نيست . » على سوى مدينه بازگشت و پيمبر راه سفر پيش گرفت .\r\nو چنان شد كه ابو خيثمهء بنى سالمى به يك روز بسيار گرم به منزل خود رفت و ديد كه دو زن وى در باغ هر كدام سايبانى را آب زده‌اند و آب خنك و غذا فراهم كرده‌اند و چون بر در سايبانها ايستاد و زنان خويش را با غذا و آب آماده ديد با خود\r\n\r\n","description":"","footnote":"\r\n[ 1 
  ] توبه : 48\r\n","page_name":" 1234 ","page_number":11},
  {"content":"\r\nگفت : « پيمبر در آفتاب و باد است و انصاف نيست كه ابو خيثمه در سايهء خنك و آب خنك و غذاى مهيا با زن زيبا در باغ خود سر كند . » و به زنان گفت : « به سايبان شما در نيايم و به دنبال پيمبر روم ، توشه اى براى من فراهم كنيد . » و زنان چنان كردند ، و او بر شتر خويش نشست و به دنبال پيمبر رفت و وقتى به دو رسيد كه در تبوك فرود آمده بود .\r\nابو خيثمه در راه به عمير بن وهب جمحى برخورد كه او نيز پيش پيمبر مىرفت و رفيق راه شدند و چون به نزديك تبوك رسيدند ابو خيثمه به عمير گفت : « من گناهى دارم و چه بهتر كه تو عقبتر از من بيايى . » و عمير چنان كرد و ابو خيثمه برفت تا به نزديك پيمبر رسيد كه در تبوك فرود آمده بود و كسان گفتند : « اى پيمبر خداى سوارى از راه مىآيد . » پيمبر گفت : « چه خوب است ابو خيثمه باشد . » گفتند : « به خدا ابو خيثمه است . » و چون شتر بخوابانيد بيامد و پيمبر را درود گفت .\r\nپيمبر گفت : « ابو خيثمه خطر به تو نزديك بود . »\r\nپس از آن ابو خيثمه قصهء خويش را با پيمبر بگفت كه با او سخن نيك گفت و دعاى خير كرد .\r\nو چنان بود كه وقتى پيمبر به حجر رسيد آنجا فرود آمد و مردم از چاه آن آب گرفتند و چون شب آمد پيمبر گفت : « از آب اينجا ننوشيد و وضو نكنيد و اگر خمير كرده‌ايد به شتران دهيد و از آن نخوريد و هيچكس از شما امشب تنها از اردوگاه برون نشود . » و كسان چنان كردند كه پيمبر گفته بود ، مگر دو تن از بنى ساعده كه يكى به حاجت رفت و ديگرى شتر گمشدهء خود را مىجست . آنكه به حاجت رفته بود مخرجش بسته شد كرد ، و آنكه به جستجوى شتر رفته بود باد او را ببرد و به كوهستان طى افكند . و چون\r\n","description":"","footnote":"","page_name":" 1235 ","page_number":12},
  {"content":"\r\nقضيه را به پيمبر خبر دادند گفت : « مگر نگفتم تنها از اردوگاه برون نشويد . » و براى آنكه مخرجش بسته بود دعا كرد تا شفا يافت و آنكه به كوهستان طى افتاده بود به وسيلهء فرستادگان طى كه به مدينه آمدند به پيمبر هديه شد .\r\nابو جعفر گويد : « قصهء اين دو مرد در روايت ابن اسحاق هست .\r\nو چون صبح شد مردم از بى آبى شكايت به پيمبر خدا بردند و او دعا كرد و خدا ابرى فرستاد كه بباريد و مردم سيراب شدند و به اندازهء حاجت خويش آب گرفتند .\r\nعاصم بن عمرو بن قتاده گويد : از محمود بن لبيد پرسيدم : « آيا مردم منافقان را مىشناختند ؟ » گفت : « آرى ، كس بود كه مىدانست برادرش يا\r\nپدرش يا عمويش يا خويشاوندش منافق است و از همديگر نهان ميداشتند . كسانى از قوم من از يك منافق سخن كردند كه به نفاق شهره بود و همه جا همراه پيمبر مىرفت و چون قصهء بى آبى حجر و دعاى پيمبر و باريدن ابر رخ داد به دو گفتيم : « ديگر چه مىگويى ؟ » گفت : « ابرى بود كه اتفاقا از اينجا مىگذشت . » و چون پيمبر خدا از آنجا حركت كرد در راه شتر وى گم شد و كسانى از ياران پيمبر بجستجوى شتر رفتند و يكى از ياران به نام عمارة بن حزم كه در عقبه و بدر حضور داشته بود پيش پيمبر بود ، و زيد بن نصيب قينقاعى كه منافق بود در اردو پيش با روى بود و گفت : « محمد گويد كه پيمبر است و از آسمان به شما خبر مىدهد ، اما نمىداند شترش كجاست ؟ » پيمبر به عماره كه پيش او بود گفت : « يكى گفته است كه محمد گويد پيمبر است و از آسمان به شما خبر مىدهد ، اما نمىداند شترش كجاست . به خدا من جز آنچه خدا به من بگويد نمىدانم ، اينك شتر را به من نشان داد كه در فلان دره است و مهار آن به درختى گير كرده است ، برويد آن را بياريد . » و برفتند و شتر را\r\n","description":"","footnote":"","page_name":" 1236 ","page_number":13},
  {"content":"\r\nبياوردند .\r\nو چون عمارة بن حزم پيش يار خويش برگشت گفت : « چيز عجيبى است ، همين دم پيمبر از يكى سخن آورد كه چنين و چنان گفته بود او سخنان زيد بن نصيب را بگفت - و خدايش خبر داده بود . » و يكى از آنها كه پيش يار عماره بود و پيش پيمبر نبوده بود گفت : « به خدا پيش از آنكه بيايى زيد اين سخنان گفت . » عماره گردن زيد را بگرفت و بفشرد و بانگ زد كه اى بندگان خدا به خدا بليه اى همراه من بود و نمىدانستم ، اى دشمن خدا برو و همراه من مباش .\r\nگويند : زيد از پس اين حادثه توبه كرد ، و به قولى همچنان بد دل بود تا بمرد .\r\nپس از آن پيمبر به راه مىرفت و چون كسى به جاى مىماند مىگفتند : « اى پيمبر فلان نيامد . » مىگفت : « كارى با او نداشته باشيد اگر خيرى در او باشد به شما ملحق مىشود و اگر جز اين باشد خدا شما را از وى آسوده كرد . » و چنان شد كه ابو ذر به جا ماند كه شترش از رفتار مانده بود و پيمبر همان سخنان گفت . و چون ابو ذر كندى شتر را بديد لوازم خويش را به پشت كشيد و پياده به دنبال پيمبر به راه افتاد و در يكى از منزلها به دو رسيد و يكى از مسلمانان كه از دور او را ديد گفت : « اى پيمبر خدا ، يكى تنها به راه مىآيد . » گفت : « چه خوش است ابو ذر باشد » و چون نيك نگريستند گفتند : « اى پيمبر خدا اينك ابو ذر است . » گفت : « خدا ابو ذر را رحمت كند ، تنها راه مىسپرد و تنها مىميرد و تنها محشور مىشود . » محمد بن كعب قرظى گويد : وقتى عثمان ابو ذر را به اقامت ربذه مجبور كرد و آنجا بمرد هيچكس جز زن و غلامش با وى نبود و به آنها گفت : « مرا غسل دهيد و\r\n","description":"","footnote":"","page_name":" 1237 ","page_number":14},
  {"content":"\r\nكفن كنيد و بر كنار راه بگذاريد و نخستين كاروانى كه بيايد بگوييد : اين ابو ذر يار پيمبر خداست و ما را به دفن وى كمك كنيد . » و چون ابو ذر بمرد زن و غلام چنان كردند كه او گفته بود و جثهء كفن شدهء او را بر كنار راه نهادند و عبد الله بن مسعود و جمعى از مردم عراق كه به قصد عمره مىرفتند ناگهان جنازه اى بر كنار راه ديدند كه نزديك بود شتر آن را لگدمال كند ، و غلام از كنار راه برخاست و گفت : « اين ابو ذر يار پيمبر خداست ، كمك كنيد تا وى را به خاك كنيم . » گويد : و عبد الله بن مسعود از ديدن جنازه گريستن آغاز كرد و گفت : « حقا كه پيمبر خدا راست گفت كه تنها راه مىسپرى و تنها مىميرى و تنها محشور مىشوى » .\r\nآنگاه قصهء به جا ماندن ابو ذر را در راه تبوك و آن سخنان كه پيمبر خداى در بارهء وى گفته بود براى همراهان خويش نقل كرد .\r\nگويد : تنى چند از منافقان و از جمله وديعة بن ثابت و مخشى بن حمير در راه تبوك همراه پيمبر بودند و يكيشان با ديگرى گفت : « پنداريد كه جنگ با بنى الاصفر چون جنگهاى ديگر است ، به خدا گويى مىبينم كه فردا به ريسمانها بسته‌ايد . » و اين سخنان را براى ترسانيدن مؤمنان مىگفت .\r\nمخشى بن حمير گفت : « به خدا خوشتر دارم كه هر يك از ما را صد تازيانه بزنند اما براى اين سخن كه مىگوييد قرآنى در بارهء ما نازل نشود . » پيمبر به عمار بن ياسر گفت : « پيش اين گروه برو كه سخنان ناروا گفتند و بپرس چه گفته‌اند ، اگر انكار كردند بگو چنين و چنان گفتيد . » و سخنان آنها را بگفت .\r\nعمار برفت و با آنها سخن كرد و به عذرخواهى پيش پيمبر آمدند ، و وديعة بن ثابت در آن حال كه پيمبر كنار شتر خويش ايستاده بود مهار شتر او را گرفته بود و مىگفت : « اى پيمبر خدا حرف مىزديم و تفريح مىكرديم . » و خداى عز و جل اين آيه را نازل كرد :\r\n","description":"","footnote":"","page_name":" 1238 ","page_number":15},
  {"content":"\r\n« * ( وَلَئِنْ سَأَلْتَهُمْ لَيَقُولُنَّ إِنَّما كُنَّا نَخُوضُ وَنَلْعَبُ ، قُلْ أَ بِاللَّه وَآياتِه وَرَسُولِه كُنْتُمْ تَسْتَهْزِؤُنَ 9 : 65 ) * » [ 1 
  ] يعنى : « اگر از آنها بپرسى ، گويند : حرف مىزديم و تفريح مىكرديم ، بگو :\r\nچطور خدا و آيه هاى او و پيغمبرش را مسخره مىكرديد ؟\r\nمخشى بن حمير گفت : « اى پيمبر خدا نام من و نام پدرم مرا از حق باز داشت . » و اين سخن به تحقير خويش مىگفت كه مخشى به معنى ترسان و حمير به معنى خران است و آنكه در آيه از بخشودن وى سخن هست مخشى بود و نامش تغيير يافت و عبد الرحمن شد و از خدا خواست كه او را به شهادت برساند و جاى او معلوم نباشد و در ايام ابو بكر در جنگ يمامه كشته شد و اثرى از او به دست نيامد .\r\nوقتى پيمبر به تبوك رسيد يحنة بن روبه فرمانرواى ايله بيامد و با پيمبر صلح كرد و جزيه داد ، مردم جرباء و اذرح نيز جزيه دادند و پيمبر براى هر كدام مكتوبى نوشت كه اكنون به نزدشان هست .\r\nپس از آن پيمبر خداى خالد بن وليد را سوى اكيدر بن عبد الملك شاه دومه فرستاد ، وى از قوم كنده بود و مسيحى بود . پيمبر به خالد گفت : « وقتى او را مىبينى\r\nكه به شكار گاو مشغول است . » خالد بن وليد برفت و شبانگاهى روشن و مهتابى به نزديك قلعهء وى رسيد .\r\nاكيدر با زن خويش بر بام بود و گاوان شاخ خود را به در قصر مىكشيد ، زن اكيدر گفت : « تا كنون چنين گاوانى ديده اى ؟ » گفت « نه به خدا » زن گفت : « كى چنين گاوانى را رها مىكند ؟ » اكيدر فرود آمد و بگفت تا اسب وى را زين كنند و تنى چند از خاندانش و از جمله برادرش حسان با وى سوار شدند و به تعقيب گاوان پرداختند ، و در آن حال\r\n\r\n","description":"","footnote":"\r\n[ 1 
  ] توبه : 62\r\n","page_name":" 1239 ","page_number":16},
  {"content":"\r\nبه سواران پيمبر برخوردند كه اكيدر اسير شد و برادرش حسان به قتل رسيد و قبايى از ديباى مزين به طلا به تن اكيدر بود كه خالد برگرفت و پيش از آنكه به مدينه باز گردد براى پيمبر خدا فرستاد .\r\nانس بن مالك گويد : وقتى قباى اكيدر را پيش پيمبر آوردند ، مسلمانان به آن دست مىزدند و شگفتى مىكردند .\r\nپيمبر گفت : « از اين شگفتى مىكنيد ، بخدايى كه جان محمد به فرمان اوست منديل سعد بن معاذ در بهشت از اين بهتر است . » ابن اسحاق گويد : پس از آن خالد اكيدر را پيش پيمبر آورد كه از خون وى درگذشت و با او صلح كرد به شرط آنكه جزيه بپردازد و رها شد و به محل خويش بازگشت .\r\nيزيد بن رومان گويد : پيمبر ده و چند روز در تبوك بود و از آنجا پيشتر نرفت . آنگاه سوى مدينه بازگشت . در يكى از دره هاى راه بنام مشقق آبى از سنگ برون مىشد كه براى يك يا دو سه كس بس بود . » پيمبر گفت : « هر كه زودتر از ما به اين آب رسد از آن ننوشد تا ما برسيم . » گويد : و چنان شد كه تنى چند از منافقان پيش از پيمبر آنجا رسيدند و همه آب را بنوشيدند و چون پيمبر آنجا رسيد\r\nآبى نديد و گفت : « كى پيش از ما اينجا رسيده است ؟ » گفتند : « فلان و فلان . » گفت : « مگر نگفته بودم كه از آن ننوشيد تا ما برسيم . » آنگاه پيمبر خدا لعنت و نفرينشان كرد ، سپس فرود آمد و دست خود را زير سنگ گرفت كه مقدارى آب در آن جمع شد كه به سنگ زد و دست بدان ماليد و دعايى خواند و آب فراوان از سنگ روان شد و كسى كه شنيده بود مىگفت : « صداى آن چون صاعقه بود . » و كسان بياشاميدند و به اندازهء حاجت برگرفتند و پيمبر گفت : « هر كس از شما عمر دراز\r\n","description":"","footnote":"","page_name":" 1240 ","page_number":17},
  {"content":"\r\nداشته باشد خواهد شنيد كه اين دره از همه دره هاى اطراف سرسبزتر است . » پس از آن پيمبر برفت تا به ذى اوان رسيد كه تا مدينه يك ساعت راه بود ، و چنان بود كه وقتى پيمبر براى سفر تبوك آماده مىشد بنيانگزاران مسجد ضرار پيش وى آمدند و گفتند : « اى پيمبر خدا ، ما براى عليل و محتاج و شب بارانى و زمستان مسجدى ساخته‌ايم و دوست داريم كه بيايى و آنجا نماز كنى . » پيمبر گفت : « من اكنون سر سفرم و فرصت نيست ، إن شاء الله اگر بازگشتيم بياييم و آنجا نماز كنيم . » و چون پيمبر در ذى اوان فرود آمد از كار مسجد خبر يافت و مالك بن دخشم بنى سالمى و معن بن عدى عجلى را پيش خواند و گفت : « برويد اين مسجد را كه بنيانگزارانش ستمگرانند ويران كنيد و بسوزيد » و آن دو كس شتابان برفتند تا به محلهء بنى سالم ، قوم مالك بن دخشم ، رسيدند و او به معن گفت : « باش تا آتشى از خانه بيارم . » و به خانهء خود رفت و شاخهء خرمايى برگرفت و آتش در آن زد و دوان برفتند تا به مسجد در آمدند كه كسان در آن بودند و مسجد را بسوختند و به ويرانى دادند و كسانى كه در مسجد بودند پراكنده شدند و اين آيات قرآن در باره آنها نازل شد :\r\n« * ( وَالَّذِينَ اتَّخَذُوا مَسْجِداً ضِراراً وَكُفْراً وَتَفْرِيقاً بَيْنَ الْمُؤْمِنِينَ وَإِرْصاداً لِمَنْ حارَبَ الله وَرَسُولَه من قَبْلُ وَلَيَحْلِفُنَّ إِنْ أَرَدْنا إِلَّا الْحُسْنى وَالله يَشْهَدُ إِنَّهُمْ لَكاذِبُونَ . ) *\r\n* ( لا تَقُمْ فِيه أَبَداً ، لَمَسْجِدٌ أُسِّسَ عَلَى التَّقْوى من أَوَّلِ يَوْمٍ أَحَقُّ أَنْ تَقُومَ فِيه ، فِيه رِجالٌ يُحِبُّونَ أَنْ يَتَطَهَّرُوا وَالله يُحِبُّ الْمُطَّهِّرِينَ . أَ فَمَنْ أَسَّسَ بُنْيانَه عَلى تَقْوى من الله وَرِضْوانٍ خَيْرٌ أَمْ من أَسَّسَ بُنْيانَه عَلى شَفا جُرُفٍ هارٍ فَانْهارَ به في نارِ جَهَنَّمَ وَالله لا يَهْدِي الْقَوْمَ الظَّالِمِينَ 9 : 107 - 109 ) * » [ 1 
  ] يعنى : و كسانى كه مسجدى براى ضرر زدن و ( تقويت ) كفر و تفرقهء مؤمنان به\r\n\r\n","description":"","footnote":"\r\n[ 1 
  ] سوره توبه آيه 107 تا 109\r\n","page_name":" 1241 ","page_number":18},
  {"content":"\r\nانتظار كسى كه از پيش با خدا و پيغمبر ستيزه كرده ساخته‌اند و قسم مىخورند كه جز نيكى نمىخواستيم ، خدا گواهى مىدهد كه آنها دروغگويانند . هيچوقت در آن مايست . مسجدى كه از نخستين روز ، بنيان آن با پرهيزكارى نهاده شده سزاوارتر است كه در آن بايستى . در آنجا مردانى هستند كه دوست دارند پاكيزه خوئى كنند و خدا پاكيزه خويان را دوست دارد . آنكه بناى خويش بر پرهيزكارى خدا و رضاى او پايه نهاده بهتر است يا آنكه بناى خويش بر لب سيلگاهى نهاده كه فرو ريختنى است كه با وى در آتش جهنم سقوط كند ؟ و خدا قوم ستمكاران را هدايت نمىكند .\r\nبنيانگزاران مسجد دوازده كس بودند :\r\nخدام بن خالد ،\r\nاز بنى عمرو بن عوف كه مسجد نفاق را از خانهء او برون انداخته بودند .\r\nثعلبة بن حاطب از بنى عبيد و ابو حبيبة بن ازعر هردوان از بنى ضبيعه عباد بن حنيف ، برادر سهل بن حنيف از بنى عمرو بن عوف .\r\nجارية بن عامر با دو پسرش مجمع بن جاريه و زيد بن جاريه نبتل بن حارث و بحزج وابستهء بنى ضبيعه بجاد بن عثمان ضبيعى و وديعة بن ثابت وابستهء بنى اميه طايفهء ابو لبابه گويد : و چون پيمبر بمدينه آمد گروهى از منافقان در آنجا مانده بودند كعب ، بن مالك و مرارة بن ربيع و هلال بن اميه نيز كه شك و نفاق نداشتند مانده بودند و پيمبر گفت : « هيچكس با اين سه تن سخن نكند . » منافقان به جا مانده ، پيش پيمبر صلى الله عليه و آله و سلم آمدند و قسم خوردند و عذر تراشيدند و پيمبر از آنها چشم پوشيد اما خدا عز و جل و پيمبر وى عذرشان را نپذيرفتند .\r\nو چنان شد كه مسلمانان از سخن كردن با آن سه كس دريغ كردند تا خدا عز و جل اين آيه را در بارهء آنها نازل فرمود :\r\n","description":"","footnote":"","page_name":" 1242 ","page_number":19},
  {"content":"\r\n« * ( لَقَدْ تابَ الله عَلَى النَّبِيِّ وَالْمُهاجِرِينَ وَالأَنْصارِ الَّذِينَ اتَّبَعُوه في ساعَةِ الْعُسْرَةِ من بَعْدِ ما كادَ يَزِيغُ قُلُوبُ فَرِيقٍ مِنْهُمْ ثُمَّ تابَ عَلَيْهِمْ إِنَّه بِهِمْ رَؤُفٌ رَحِيمٌ . وَعَلَى - الثَّلاثَةِ الَّذِينَ خُلِّفُوا حَتَّى إِذا ضاقَتْ عَلَيْهِمُ الأَرْضُ بِما رَحُبَتْ وَضاقَتْ عَلَيْهِمْ أَنْفُسُهُمْ وَظَنُّوا أَنْ لا مَلْجَأَ من الله إِلَّا إِلَيْه ثُمَّ تابَ عَلَيْهِمْ لِيَتُوبُوا إِنَّ الله هُوَ التَّوَّابُ الرَّحِيمُ 9 : 117 - 118 ) * . » [ 1 
  ] يعنى : خدا پيغمبر و مهاجران و انصار را بخشيد ، همان كسان كه در موقع سختى از پس آنكه نزديك بود دلهاى گروهى از ايشان بگردد ، ويرا پيروى كردند ، باز آنها را ببخشيد كه خدا با آنها مهربان و رحيم است . و نيز آن سه تن را كه جا مانده بودند تا وقتى كه زمين با همه فراخى بر آنها تنگ شد و از خويش به تنگ آمدند و بدانستند كه از خدا جز به سوى او پناهى نيست ايشان را بخشيد تا به خدا باز گردند كه خدا بخشنده و رحيم است . و توبهء آنها پذيرفته شد .\r\nگويد : پيمبر در ماه رمضان از تبوك به مدينه آمد .\r\nدر همين ماه فرستادگان ثقيف پيش وى آمدند كه خبرشان را از پيش ياد كرده‌ايم .\r\nگويد : در ربيع الاول همين سال ، يعنى سال نهم هجرت ، پيمبر خداى صلى الله عليه و سلم على بن ابى طالب رضى الله عنه را با گروهى به ديار طى فرستاد كه به آنها حمله برد و اسير گرفت و دو شمشير را كه در بتخانهء آنجا بود\r\nو يكى رسوب و ديگرى مخدم نام داشت و شهره بود و حارث بن ابى شمر براى آنجا نذر كرده بود بياورد و از جمله اسيران وى خواهر عدى بن حاتم بود .\r\nابو جعفر گويد : خبرها كه در بارهء عدى بن حاتم به ما رسيده وقت معين ندارد و جز آن است كه واقدى در بارهء حادثه خواهر وى آورده است .\r\nعباد بن حبيش گويد : شنيدم كه عدى بن حاتم مىگفت : « سواران پيمبر بيامدند » يا گفت : « فرستادگان پيمبر بيامدند و عمهء مرا با كسان ديگر گرفتند و پيش پيمبر بردند\r\n\r\n","description":"","footnote":"\r\n[ 1 
  ] سوره توبه آيه 117 و 118\r\n","page_name":" 1243 ","page_number":20},
  {"content":"\r\nكه پيش وى صف كشيدند . » عمه‌ام گويد : به پيمبر گفتم : « اى پيمبر خداى ، كس من دور است و فرزند ، نيست و من پيرى فرتوت و شكسته‌ام ، بر من منت گزار كه خدا بر تو منت نهد . » پيمبر گفت : « كس تو كيست ؟ » گفتم : « عدى بن حاتم . » گفت : « همان كه از خدا و پيمبر او گريزان است . » گويد : پيمبر بر من منت نهاد و يكى كه پهلوى وى بود و گويا على بود گفت : « مركبى از او بخواه » عدى گويد : مركب خواست ، كه پيمبر گفت بدهند و پيش من آمد و گفت :\r\n: « كارى كردى كه پدرت نمىكرد ، پيش پيمبر برو كه فلانى رفت و خير از او گرفت و فلانى رفت و خير گرفت . » گويد : من پيش پيمبر رفتم و يك زن و چند كودك نزديك وى بود و بدانستم كه شاهى كسرى و قيصر نيست .\r\nپيمبر با من گفت : « چرا از گفتن لا إله الا الله مىگريزى ، مگر خدايى جز خداى يگانه هست ؟ چرا از گفتن الله اكبر مىگريزى ، مگر بزرگتر از خدا كسى هست ؟ » و من مسلمان شدم و آثار خرسندى را در چهرهء او ديدم .\r\nشيبان بن سعد طايى از گفتار عدى بن حاتم نقل مىكند كه هيچكس از مردان عرب پيمبر خدا را چون من ناخوش نداشتند ،\r\nمن سالار قوم بودم و دين مسيح داشتم و از قوم خويش يك چهارم مىگرفتم و چون ظهور پيمبر را شنيدم او را ناخوش داشتم و به غلام عرب خويش كه چوپان شترانم بود گفتم : « چند شتر آرام و چاق و كامل نزديك من نگهدار و هر وقت شنيدى كه سپاه محمد به اين ديار آمد به من خبر بده . » و او چنان كرد و شتران را بداشت .\r\nصبحگاهى غلام پيش من آمد و گفت : « هر كار كه به وقت آمدن سپاه محمد\r\n","description":"","footnote":"","page_name":" 1244 ","page_number":21},
  {"content":"\r\nخواهى كرد بكن كه من پرچمها ديدم و در بارهء آن پرسش كردم و گفتند : اين سپاه محمد است » .\r\nبه غلام گفتم : « شتران مرا بيار » و چون بياورد زن و فرزند را برداشتم و گفتم در شام به همكيشان مسيحى خويش مىپيوندم و به راه حوشيه رفتم و دختر حاتم را به جاى گذاشتم و چون به شام رسيدم آنجا مقيم شدم ، پس از آن سپاه پيمبر به ديار طى رسيد و دختر حاتم را با كسان ديگر اسير كرد و پيش پيمبر خداى برد كه از گريز من به شام خبر يافته بود .\r\nگويد : و چنان بود كه دختر حاتم در چهار ديوارى نزديك مسجد بود كه اسيران را آنجا نگه مىداشتند و پيمبر بر او گذشت و او زنى زبان آور بود و گفت :\r\n« اى پيمبر خداى پدرم مرده ، و كس من غايب است بر من منت گزار كه خداى بر تو منت نهد . » پيمبر گفت : « كس تو كيست ؟ » گفت : « عدى بن حاتم . » گفت : « همان گريزان از خدا و پيمبر او ؟ » دختر حاتم گويد : پيمبر خدا برفت و مرا واگذاشت و روز ديگر بر من گذشت و من نوميد شده بودم و مردى كه دنبال وى بود به من اشاره كرد كه برخيز و با او سخن كن . » گويد : برخاستم و گفتم : « اى پيمبر خدا پدرم مرده و كس من غايب است بر من منت گزار خداى بر تو منت نهد . » پيمبر گفت : « چنين باشد ، در رفتن شتاب مكن تا معتمدى از قوم خويش بيابى كه ترا سوى ديارت برد و به من خبر بده . » گويد : پرسيدم اين مرد كه به من اشاره كرد با او سخن كنم كيست ؟\r\nگفتند : « على بن ابى طالب است . » گويد : همچنان ببودم تا كاروانى از طايفهء بلى يا قضاعه بيامد و من كه\r\n","description":"","footnote":"","page_name":" 1245 ","page_number":22},
  {"content":"\r\nمىخواستم سوى شام روم\r\nو به برادرم ملحق شوم به نزد پيمبر رفتم و گفتم : « اى پيمبر خداى گروهى از قوم من آمده‌اند كه معتمدند و مرا مىرسانند . » گويد : پيمبر جامه به من داد و مركب و خرجى داد و با كاروان روان شدم تا به شام رسيدم عدى گويد : من با كسان خود نشسته بودم كه ديدم زنى سوى ما مىآيد و گفتم : « دختر حاتم است » و همو بود .\r\nو چون خواهرم به نزديك من ايستاد گفت : « اى ستمگر برى از خويشاوند ، زن و فرزند خويش را بياوردى و دختران پدرت را رها كردى ! » گفتم : « خواهر جان سخن نيك بگوى ، حقا كه عذرى ندارم و چنان كردم كه گويى . » گويد : آنگاه خواهرم فرود آمد و پيش من اقامت گرفت و به او كه زنى دورانديش بود گفتم : « در بارهء اين مرد راى تو چيست ؟ » گفت : « راى من اينست كه هر چه زودتر به او ملحق شوى كه اگر پيمبر باشد هر كه زودتر به دو گرود بهتر است و اگر پادشاهست با عزت و بركت وى زبون نشوى . » گفتم : « به خدا راى درست همين است . » گويد : رفتم تا به مدينه رسيدم و پيش پيمبر رفتم كه در مسجد بود و سلام گفتم .\r\nپيمبر گفت : « كيستى ؟ » گفتم : « عدى بن حاتم . » گويد : پيمبر برخاست و مرا سوى خانه خويش برد و در اثناى رفتن زنى شكسته و فرتوت او را نگهداشت و مدتى بايستاد كه آن زن حاجت خويش با وى مىگفت ، در دل گفتم به خدا اين پادشاه نيست ، پس از آن مرا ببرد تا به خانه رسيديم و متكايى چرمين پر از برگ خرما به سوى من انداخت و گفت . « بر اين بنشين . » گفتم : « نه ، تو بنشين »\r\n","description":"","footnote":"","page_name":" 1246 ","page_number":23},
  {"content":"\r\nگفت : « نه ، تو بنشين . » گويد : و من نشستم و پيمبر بر زمين نشست و با خويش گفتم : « به خدا كار پادشاه چنين نيست . » آنگاه گفت : « اى عدى مگر تو از فرقه ركوسى نيستى ؟ » گفتم : « چرا » گفت : « مگر از قوم خود چهار يك نمىگرفتى ؟ » گفتم : « چرا . » گفت : « مطابق دينت اين بر تو حلال نيست . » گفتم : « آرى به خدا چنين است » و بدانستم كه او پيمبر مرسل است و از چيزهاى ندانسته خبر دارد .\r\nآنگاه پيمبر گفت : « اى عدى شايد مانع مسلمانى تو اينست كه مىبينى مسلمانان فقيرند ، به خدا ميان آنها چندان مال فراوان شود كه كس براى گرفتن آن نباشد . شايد مانع مسلمانى تو اينست كه مىبينى دشمن مسلمانان بسيار است و شمارشان اندك است به خدا چنان شود كه زنى بر شتر خود از قادسيه درآيد و به زيارت كعبه رود و جز خدا از هيچكس بيم نداشته باشد . شايد مانع مسلمانى تو اينست كه مىبينى قدرت و ملك به دست ديگران است ، به خدا خواهى شنيد كه مسلمانان قصرهاى سپيد سرزمين بابل را گشوده‌اند . » گويد : و من مسلمان شدم ، اينك دو قضيه انجام شده و يكى به جاى مانده است ، به خدا قصرهاى سپيد سرزمين بابل را ديده‌ام كه گشوده شد و ديدم كه زنى بر شتر خويش از قادسيه برون مىشود و از چيزى بيم ندارد و كعبه را زيارت مىكند ، به خدا سومى نيز مىشود و مال چندان فراوان شود كه كس براى گرفتن آن نباشد .\r\nواقدى گويد : و هم در اين سال فرستادگان قبيلهء تميم پيش پيمبر خدا صلى الله عليه و سلم آمدند .\r\n","description":"","footnote":"","page_name":" 1247 ","page_number":24},
  {"content":"\r\nعاصم بن عمرو بن قتاده گويد : عطارد بن حاجب بن زراره تميمى با جمعى از سران بنى تميم و از جمله اقرع بن حابس و زبرقان بن بدر تميمى سعدى و عمرو بن اهتم و حتات بن فلان و نعيم بن زيد و قيس بن عاصم سعدى و گروهى فراوان از تميميان پيش پيمبر خدا صلى الله عليه و سلم آمدند عيينه بن حصن فزارى نيز با آنها بود .\r\nو چنان بود كه اقرع بن حابس و عيينة بن حصن در فتح مكه و حصار طايف همراه پيمبر بودند و چون فرستادگان تميم بيامدند همراه آنها آمده بودند و چون تميميان به مسجد در آمدند از پشت اطاقها به نام پيمبر خدا بانگ زدند كه اى محمد بيرون بيا .\r\nو بانگشان مايهء آزار پيمبر خدا شد\r\nو پيش آنها آمد و گفتند : « اى محمد آمده‌ايم با تو مفاخره كنيم به شاعر و خطيب ما اجازهء سخن بده . » پيمبر گفت : « خطيب شما اجازه دارد كه سخن كند » عطارد بن حاجب برخاست و گفت : « ستايش خدا را كه بر ما منت دارد و ما را شاهان كرده و مال بسيار بخشيده كه با آن كار نيك كنيم و ما را از همهء مردم مشرق عزيزتر و فزونتر و پر سلاحتر كرده ، هيچكس مانند ما نيست كه ما سران و بزرگانيم و هر كه با ما سر مفاخره دارد بايد نظير آنچه ما بر شمرديم بر شمارد و اگر بخواهيم سخن از اين بيشتر كنيم ولى از بسيار گفتن در بارهء عطاياى خدا شرم داريم و پيش كسان شناخته شده‌ايم اين را مىگويم تا سخنى همانند ما بياريد و چيزى برتر بنماييد . » اين سخنان بگفت و بنشست .\r\nپيمبر خداى صلى الله عليه و آله و سلم به ثابت بن قيس بن شماس خزرجى گفت :\r\n« برخيز و خطبهء اين مرد را پاسخ گوى . » ثابت برخاست و گفت : « ستايش خدايى را كه آسمانها و زمين مخلوق اوست كه فرمان خويش را در بارهء آن انجام داده و علم او به همه چيز رسا است و هر چه هست از كرم اوست و نشان قدرت وى اينست كه ما را شاهان كرد و از بهترين مخلوق\r\n","description":"","footnote":"","page_name":" 1248 ","page_number":25},
  {"content":"\r\nخويش پيمبرى برگزيد كه به نسب از همه معتبرتر و به سخن از همه راستگوتر و به فضيلت از همه برتر بود و كتاب خويش را سوى او فرستاد و او را امين همه مخلوق خويش كرد كه او را از همه جهانيان اختيار كرده بود و پيمبر برگزيدهء وى مردم را به ايمان خواند و مهاجران قوم و خويشاوندان پيمبر كه به نسب از همه كسان برتر و به صورت از همه نكوتر به عمل از همه بهترند به دو ايمان آوردند . پس از آن نخستين كسانى كه دعوت پيمبر خدا را پذيرفتند ما بوديم كه انصار خدا و ياران پيمبر اوييم و با كسان جنگ مىكنيم تا به خداى تبارك و تعالى ايمان بيارند و هر كه به خدا و پيمبر منتخب وى ايمان آرد مال و خونش محفوظ ماند و هر كه كافرى كند و انكار ورزد پيوسته در راه خدا با وى جنگ كنيم و كشتن وى براى ما آسان باشد ، اين سخن مىگويم و براى زنان و مردان مؤمن آمرزش مىخواهم و درود بر شما باد . » آنگاه تميميان گفتند : « اى محمد به شاعر ما اجازهء سخن بده » پيمبر گفت : « چنين باشد . » زبرقان بن بدر برخاست و شعرى خواند كه مضمون آن ذكر مفاخر تميم بود .\r\nحسان بن ثابت آنجا نبود و پيمبر كس به طلب وى فرستاد و چون زبرقان بن بدر شعر خويش به سر برد\r\nپيمبر به حسان گفت : « برخيز و جواب اين مرد را بگوى . » حسان به پا خاست و شعرى مفصل در ستايش پيمبر و فضيلت مسلمانان بخواند\r\nو چون سخن به سر برد اقرع بن حابس گفت : « به مرگ پدرم كه اين مرد موهبت يافته است كه خطيب وى از خطيب ما سخنورتر و شاعرش از شاعر ما سخنپردازتر است و صوتشان از صوت ما بلندتر است . » آنگاه همه فرستادگان تميم مسلمان شدند و پيمبر به آنها جايزه هاى نكو داد .\r\nو چنان بود كه قوم ، عمرو بن اهتم را پيش بارهاى خود به جا گذاشته بودند و قيس بن عاصم كه با عمرو بن اهتم دشمنى داشت گفت : « اى پيمبر خدا يكى از ما پيش\r\n","description":"","footnote":"","page_name":" 1249 ","page_number":26},
  {"content":"\r\nبارهايمان هست كه جوانى نوسال است . » و او را تحقير كرد اما پيمبر براى او نيز مانند ديگر تميميان جايزه مقرر كرد .\r\nو چون سخن قيس به عمرو بن اهتم رسيد شعرى در هجاى او بگفت .\r\nابن اسحاق گويد : و اين آيه در بارهء فرستادگان تميم نازل شد :\r\n« * ( إِنَّ الَّذِينَ يُنادُونَكَ من وَراءِ الْحُجُراتِ أَكْثَرُهُمْ لا يَعْقِلُونَ 49 : 4 ) * » [ 1 
  ] يعنى : كسانى كه از پشت اطاقها ترا ندا مىكنند بيشترشان فهم نمىكنند واقدى گويد : و هم در اين سال عبد الله بن ابى بن سلول سر منافقان بمرد كه در چند روز آخر شوال بيمار بود و بيمارى وى بيست روز طول كشيد و در ماه ذى قعده جان داد .\r\nگويد : و هم در اين سال در ماه رمضان فرستاده پادشاهان حمير حارث بن عبد - كلال و نعيم بن عبد كلال و نعمان ، امير ذى رعين پيش پيمبر آمدند و نامه آنها را همراه داشت كه به اسلام مقر شده بودند .\r\nمحمد بن اسحاق گويد : فرستادهء پادشاهان حمير پس از بازگشت پيمبر از تبوك پيش وى آمد و نامهء حارث بن عبد كلال و نعيم بن عبد كلال و نعمان شاه ذى رعين و همدان و مغافر را همراه داشت كه اسلام آورده بودند و زرعهء ذو يزن ، مالك بن مره رهاوى را به اين رسالت فرستاده بود و پيمبر خدا صلى الله عليه و سلم به جواب آنها نوشت :\r\n« بسم الله الرحمن الرحيم ، از محمد پيمبر و فرستاده خدا به حارث » « ابن عبد كلال و نعيم بن عبد كلال و نعمان امير ذى رعين و همدان » « و مغافر ! » « اما بعد ، به هنگام بازگشت از سرزمين روم فرستاده شما در مدينه » « ما را بديد و نامهء شما را رسانيد و خبر شما را بگفت\r\nو اعلام كرد كه اسلام » « آورده‌ايد و مشركان را كشته‌ايد ، و خدا شما را هدايت كرده به شرط آنكه »\r\n\r\n","description":"","footnote":"\r\n[ 1 
  ] سوره 49 آيهء 4\r\n","page_name":" 1250 ","page_number":27},
  {"content":"\r\n« پارسايى كنيد و مطيع خدا و پيمبر وى باشيد و نماز كنيد و زكات دهيد و « خمس خدا و سهم پيمبر وى را در غنيمت ادا كنيد ، و زكات مقرر بر مؤمنان « را بدهيد . از حاصلى كه با چشمه يا باران آبيارى شود ده يك و از آنچه با « چاه آبيارى شود نيم ده يك ، از چهل شتر يك بچه شتر شيرى ماده و از سى « شتر يك بچه شتر شيرى نر و از هر پنج شتر يك بز و از هر ده شتر دو بز « و از چهل گاو يك گاو و از سى گاو گوساله اى نر يا ماده و از چهل گوسفند « يك بز .\r\n« اين زكاتيست كه خدا بر مؤمنان مقرر داشته .\r\n« و هر كه بيشتر دهد براى او بهتر است و هر كه همين را ادا كند و « اسلام ظاهر كند و مؤمنان را يارى كند جزو مؤمنان است و از حقوق آنها « بهره ور است و تكاليفشان را به عهده دارد و در حمايت خدا و پيمبر اوست و « هر كس از يهود و نصارى مسلمان شود از حقوق مسلمانان بهره ور است « و تكاليفشان را به عهده دارد و هر كه بر دين يهود و نصارى بماند وى را از « دينش نگردانند و بايد جزيه دهد كه براى زن و مرد بالغ يك دينار كامل يا « معادل آنست و هر كه بدهد در پناه خدا و پيمبر است و هر كه ندهد دشمن « خدا و پيمبر است . » « اما بعد ، پيمبر خدا ، محمد ، به زرعه ذو يزن پيام مىدهد كه وقتى « فرستادگان من ، معاذ بن جبل و عبد الله بن زيد و مالك بن عباده و عقبة بن نمر و « مالك بن مره و يارانشان ، پيش شما آمدند با آنها نيكى كنيد و صدقه و جزيه « ولايت خويش را فراهم كنيد و به فرستادگان من تسليم كنيد . سالار « فرستادگان من معاذ بن جبل است و بايد راضى باز گردند . »\r\n« اما بعد ، محمد شهادت مىدهد كه خدايى جز « خداى يگانه نيست « و او بنده و فرستادهء خداست ، مالك بن مره رهاوى به من گفت كه تو پيش از\r\n","description":"","footnote":"","page_name":" 1251 ","page_number":28},
  {"content":"\r\n« همهء حميريان اسلام آورده اى و مشركان را كشته اى ، ترا به نيكى مژده باد .\r\n« با حميريان نيكى كن و خيانت مكنيد و زبون مشويد كه پيمبر خدا دوست « توانگر و مستمند شماست . زكات بر محمد و خاندان وى حلال نيست ، اين « زكات براى مؤمنان فقير و به راه ماندگان است ، مالك خبر آورد و حفظ - « الغيب كرد ، با او نيكى كنيد و من از صلحا و عالمان خاندانم و اهل دينم « كس سوى شما فرستادم ، با آنها نيكى كنيد كه مورد نظرند و السلام عليكم و « رحمة الله و بركاته . » واقدى گويد : در همين سال فرستادگان طايفهء بهرا كه سيزده كس بودند پيش پيمبر خدا صلى الله عليه و سلم آمدند و پيش مقداد بن عمرو منزل گرفتند .\r\nگويد : در همين سال فرستادگان بنى بكا پيش پيمبر خدا آمدند .\r\nگويد : در همين سال پيمبر خداى وفات نجاشى پادشاه حبشه را به مسلمانان خبر داد و او در رجب سال نهم هجرت مرده بود .\r\nگويد : در همين سال ابو بكر با كسان حج كرد و با سيصد كس از مدينه درآمد و پيمبر بيست قربانى با او فرستاد . ابو بكر نيز پنج قربانى همراه داشت . عبد الرحمن - بن عوف نيز در اين سال به حج رفت و قربانى كرد .\r\nو چنان شد كه پيمبر خداى صلى الله عليه و سلم على بن ابى طالب رضى الله عنه را به دنبال ابو بكر فرستاد كه در عرج به دو رسيد و به روز عيد قربان آيات سورهء برائت را به نزديك عقبه براى كسان خواند .\r\nسدى گويد : وقتى آيات سورهء برائت تا آيهء چهلم نازل شد\r\nپيمبر آن را با ابو بكر فرستاد و او را سالار حج كرد و او برفت و چون به درخت ذى الحليفه رسيد به گفتهء پيمبر على از دنبال بيامد و آيات را از ابو بكر گرفت و ابو بكر پيش پيمبر صلى الله عليه و سلم بازگشت و گفت : « اى پيمبر خدا پدر و مادرم فداى تو باد آيا چيزى در بارهء من نازل شده ؟ »\r\n","description":"","footnote":"","page_name":" 1252 ","page_number":29},
  {"content":"\r\nپيمبر گفت : « نه ، ولى هيچكس جز من يا كسى از من عهده دار بلاغ نشود مگر خشنود نيستى كه با من در غار بوده اى و بر لب حوض رفيق من باشى ؟ » ابو بكر گفت : « چرا ، اى پيمبر خداى . » و برفت و كار حج با وى بود و على عهده دار اعلام برائت بود و به روز قربان برخاست و اعلام كرد كه پس از اين سال مشركى به مسجد الحرام نزديك نشود و برهنه اى بر خانه طواف نبرد و هر كه با پيمبر خدا پيمانى دارد پيمان وى تا آخر مدت بجاست و اينك روزهاى خوردن و نوشيدن است و خدا هر كه را مسلمان نباشد به بهشت در نيارد . » مشركان گفتند : « ما از پيمان تو و پسر عمويت بيزاريم و جز طعنه و ضربت چيزى در ميان نيست . » و چون برفتند همديگر را ملامت كردند و گفتند : « اكنون كه قرشيان مسلمان شده‌اند شما چه مىكنيد . » و همه مسلمان شدند .\r\nمحمد بن كعب قرظى گويد : پيمبر به سال نهم هجرت ابو بكر را سالار حج كرد و سى يا چهل آيهء سورهء برائت را با على بن ابى طالب فرستاد كه براى كسان خواند و چهار ماه به مشركان مهلت داد كه در زمين بگردند ، و پس از اين سال مشركى به حج نيايد و برهنه اى بر كعبه طواف نبرد آيات را به روز عرفه خواند و در منزل كسان نيز خواند .\r\nابو جعفر گويد : در همين سال زكات مقرر شد و پيمبر خداى صلى الله عليه و سلم عمال خود را براى گرفتن زكات فرستاد .\r\nگويد : در همين سال اين آيه نازل شد :\r\n« * ( خُذْ من أَمْوالِهِمْ صَدَقَةً تُطَهِّرُهُمْ 9 : 103 ) * » [ 1 
  ] يعنى : از اموالشان زكاتى بگير تا آنها را پاكيزه كنى .\r\nو سبب آن ، چنان كه ابو امامهء باهلى گويد ، قصهء ثعلبة بن حاطب بود .\r\nواقدى گويد : در ماه شعبان همين سال ام كلثوم دختر پيمبر خدا صلى الله عليه\r\n\r\n","description":"","footnote":"\r\n[ 1 
  ] سورهء توبه آيه 104\r\n","page_name":" 1253 ","page_number":30},
  {"content":"\r\nو سلم درگذشت و اسماء دختر عميس و صفيه دختر عبد المطلب او را غسل دادند و به قولى غسل دختر پيمبر به وسيلهء تنى چند از زنان انصار انجام گرفت كه زنى به نام ام عطيه از آن جمله بود و ابو طلحه در گور وى قدم نهاد .\r\nگويد : در همين سال فرستادگان طايفهء سعد هذيم پيش پيمبر خداى آمدند .\r\nعبد الله بن عباس گويد : بنى سعد بن بكر ، ضمام بن ثعلبه را پيش پيمبر فرستادند و او شتر خويش را بر در مسجد خوابانيد و زانوى آن را بست و به مسجد در آمد كه پيمبر با ياران خود آنجا نشسته بود . ضمام مردى چابك و پرموى بود و دو رشته موى وى از دو طرف سر آويخته بود و بيامد و پيش روى پيمبر خدا ايستاد و گفت : « كدامتان پسر عبد المطلب است ؟ » پيمبر گفت : « من پسر عبد المطلبم . » ضمام گفت : « محمد ؟ » پيمبر گفت : « آرى . » گفت : « اى پسر عبد المطلب ، من پرسشها دارم كه در كار آن خشونت مىكنم ، از من مرنج . » پيمبر گفت : « نمىرنجم هر چه مىخواهى بپرس . » گفت : « ترا بخدايت و خداى گذشتگان و خداى آيندگان قسم مىدهم ،\r\nخدا به تو فرمان داده به ما بگويى كه تنها او را بپرستيم و كسى را شريك او نكنيم و مثالهايى را كه پدران ما به جز او مىپرستيده‌اند انكار كنيم ؟ » پيمبر گفت : « آرى . » گفت : « ترا بخدايت و خداى گذشتگان و خداى آيندگان قسم مىدهم آيا خدا به\r\n","description":"","footnote":"","page_name":" 1254 ","page_number":31},
  {"content":"\r\nتو فرمان داده كه به ما بگويى پنج نماز كنيم ؟ » پيمبر گفت : « آرى . » گويد : يكايك واجبات مسلمانى را چون زكات و روزه و حج و ديگر مقررات اسلام ياد كرد و در هر مورد او را قسم داد . و چون سخن به سر برد گفت : « شهادت مىدهم كه خدايى جز خداى يگانه نيست و شهادت مىدهم كه محمد فرستادهء اوست و اين واجبات را انجام مىدهم و از آنچه ممنوع داشته اى اجتناب مىكنم و چيزى كم و زياد نمىكنم . » و چون اين سخنان بگفت سوى شتر خويش رفت و پيمبر گفت : « اگر راست بگويد ببهشت مىرود . » گويد : زانوى شتر را بگشود و برفت تا پيش قوم خود رسيد كه به دور او فراهم آمدند و نخستين سخنى كه گفت اين بود : « لات و عزى بد است » قوم وى گفتند : « اى ضمام خاموش باش ، از برص بترس ، از جذام بترس ، از جنون بترس . » گفت : « به خدا ، لات و عزى سود نمىدهد و زيان نمىرساند ، خدا پيمبرى فرستاده و كتابى به او نازل كرده و به وسيلهء آن شما را از بتپرستى نجات داده و من شهادت مىدهم كه خدايى جز خداى يگانه و بى شريك نيست و محمد بنده و فرستادهء اوست و اكنون از پيش وى آمده‌ام و او امر و نواهى وى را آورده‌ام . » گويد همان روز همهء مردان و زنان قوم مسلمان شدند و هيچ فرستاده اى براى قوم خويش بهتر از ضمام بن ثعلبه نبود . \r\nآنگاه سال دهم هجرت در آمد\r\n. ابو جعفر گويد : در ماه ربيع الاخر و به قولى ماه ربيع الاول و به قولى جمادى -\r\n","description":"","footnote":"","page_name":" 1255 ","page_number":32},
  {"content":"\r\nالاول اين سال پيمبر خداى خالد بن وليد را با چهارصد كس سوى طايفهء بنى الحارث ابن كعب فرستاد .\r\nعبد الله بن ابى بكر گويد : پيمبر خدا صلى الله عليه و سلم در ماه ربيع الاخر يا جمادى الاول سال دهم هجرت خالد بن وليد را سوى طايفه بنى الحارث بن كعب فرستاد كه در نجران بودند و گفت كه پيش از آنكه جنگ آغازد سه روز آنها را به اسلام بخواند و اگر پذيرفتند از آنها بپذيرد و آنجا اقامت گيرد و كتاب خدا و سنت پيمبر و آداب مسلمانى را به آنها تعليم دهد و اگر نپذيرفتند با آنها جنگ كند .\r\nخالد برفت تا به آن قوم رسيد و كسان به هر سو فرستاد كه كسان را به اسلام بخوانند و بگويند اى مردم اسلام بياريد تا به سلامت مانيد ، و قوم اسلام آوردند و دعوت خالد را پذيرفتند و خالد آنجا مقيم شد كه آداب مسلمانى و كتاب خدا و سنت پيمبر را تعليمشان دهد .\r\nآنگاه خالد به پيمبر خداى صلى الله عليه و سلم نوشت :\r\n« بسم الله الرحمن الرحيم ، سوى محمد پيمبر و فرستادهء خدا صلى الله « عليه و سلم ، از خالد بن وليد .\r\n« اى پيمبر خدا درود و رحمت و بركت خدا بر تو باد و من ستايش « خداى يگانه مىكنم .\r\n« اما بعد ، اى پيمبر خدا ، كه خدايت درود فرستد ، مرا سوى بنى - « الحارث بن كعب فرستادى و فرمان دادى كه چون پيش آنها رسيدم جنگ « نكنم و به اسلام دعوتشان كنم و اگر مسلمان شدند بپذيرم و آداب مسلمانى « و كتاب خدا و سنت پيمبر را تعليمشان دهم ، و اگر اسلام نياوردند با آنها « جنگ كنم ، و من سوى آنها شدم و چنان كه پيمبر خدا فرمان داده بود سه روز « به اسلامشان خواندم و سواران به هر سو فرستادم كه اى بنى الحارث اسلام « بياريد\r\nتا به سلامت مانيد ، و قوم اسلام آوردند و جنگ نكردند و اينك ميان\r\n","description":"","footnote":"","page_name":" 1256 ","page_number":33},
  {"content":"\r\n« آنها هستم و اوامر و نواهى خدا را روان مىكنم و آداب اسلام و سنت « پيمبر خدا را تعليمشان مىدهم تا پيمبر به من نامه نويسد » و پيمبر خدا به خالد بن وليد چنين نوشت :\r\n« بسم الله الرحمن الرحيم ، از محمد پيمبر خدا به خالد بن وليد درود « بر تو و من ستايش خداى يگانه مىكنم .\r\n« اما بعد ، فرستادهء تو نامه ات را آورد و معلوم شد كه بنى الحارث « بى جنگ اسلام آورده‌اند و دعوت ترا پذيرفته‌اند و مسلمان شده‌اند و به خداى « يگانه گرويده‌اند كه محمد بنده و فرستادهء اوست و خدايشان هدايت « كرده است . بشارتشان ده و بيمشان ده و بيا و فرستادگان قوم با تو بيايند « و درود و رحمت و بركات خداى بر تو باد » آنگاه خالد بن وليد پيش پيمبر آمد و فرستادگان بنى الحارث بن كعب و از جمله قيس بن حصين و يزيد بن عبد المدان و يزيد بن محجل و عبد الله بن قريظ زيادى و شداد - بن عبد الله قنانى و عمرو بن عبد الله ضبابى نيز همراه او بودند ، و چون پيش پيمبر آمدند بر او سلام كردند و گفتند : « شهادت مىدهم كه تو فرستادهء خدايى و خدايى جز خداى يگانه نيست . » پيمبر نيز گفت : « من نيز شهادت مىدهم كه خدايى جز خداى يگانه نيست و من فرستادهء خدايم . » آنگاه پيمبر گفت : « شماييد كه به مانع اعتنا نكنيد ؟ » و هيچكس از آنها جواب نداد و پيمبر خدا اين سخن را تكرار كرد ، اما هيچكس از آنها جواب نداد ، و بار سوم همين سخن گفت و هيچكس از آنها جواب نگفت ، و چون بار چهارم اين سخن گفت يزيد بن عبد المدان گفت : « بله ماييم كه به مانع اعتنا نكنيم و اين سخن را چهار بار گفت . » پيمبر گفت : « اگر خالد ننوشته بود\r\nكه اسلام آورده‌ايد و به جنگ ما نيامده‌ايد ،\r\n","description":"","footnote":"","page_name":" 1257 ","page_number":34},
  {"content":"\r\nسرهايتان را زير پايتان مىانداختم . » يزيد بن عبد المدان گفت : « به خدا اى پيمبر خدا نه ستايش تو مىكنيم و نه ستايش خالد مىكنيم . » پيمبر گفت : « پس ستايش كه مىكنيد ؟ » گفت : « ستايش خدا مىكنيم كه ما را به وسيلهء تو هدايت كرد . » پيمبر گفت : « سخن درست آوريد » آنگاه پيمبر پرسيد : « در جاهليت به چه وسيله بر دشمنان خود غالب مىشديد ؟ » گفتند : « ما بر كسى غالب نمىشديم . » پيمبر گفت : « چرا ، بر كسانى كه به جنگ شما مىآمدند غالب مىشديد . » گفتند : « اى پيمبر خدا سبب غلبه مان چنان بود كه همدل بوديم و پراكنده نبوديم و هرگز ستم آغاز نمىكرديم . » پيمبر گفت : « سخن راست گفتيد . » آنگاه پيمبر سالارى بنى الحارث بن كعب را به قيس بن حصين داد و در اواخر شوال يا اوايل ذى حجه فرستادگان سوى قوم خويش بازگشتند و چهار ماه بيشتر نگذشت كه پيمبر خداى صلى الله عليه و سلم درگذشت .\r\nعبد الله بن ابى بكر گويد : وقتى فرستادگان بنى الحارث بن كعب برفتند پيمبر خداى عمرو بن حزم انصارى را سوى آنها فرستاد كه فقه دين و سنت پيمبر و آداب مسلمانى را به آنها تعليم دهد و زكات بگيرد و نامه دستور العمل او را چنين نوشت :\r\nبسم الله الرحمن الرحيم ، اين بيان خدا و پيمبر اوست ، اى كسانى « كه ايمان آورده‌ايد به پيمانها وفا كنيد ، از محمد پيمبر به عمرو بن حزم ، « هنگامى كه او را به يمن مىفرستد . فرمان مىدهد كه در هر كار از خدا « بترسد كه خدا پشتيبان مردم خدا ترس و نكوكار است و فرمان مىدهد كه\r\n","description":"","footnote":"","page_name":" 1258 ","page_number":35},
  {"content":"\r\n« حق را مطابق دستور خدا بگيرد و مردم را بشارت نيك دهد و به نيكى وا - « دارد و كسان را قرآن و فقه دين آموزد و از بدى باز دارد و هيچ ناپاك به « قرآن دست نزند ، و حقوق تكاليف مردم را به آنها بگويد و در كار حق با « مردم مدارا كند و در كار ظلم با آنها خشونت كند كه خدا عز و جل از ظلم « بيزار است و از آن منع كرده و گفته لعنت خدا بر گروه ستمگران باد . » « و بايد كه مردم را مژدهء بهشت دهد تا عمل بهشتيان كنند و از جهنم « بترساند تا عمل جهنميان نكنند\r\nو مردمدارى كند تا در كار دين بينا و دانا « شوند و آداب و سنت و واجبات حج به كسان آموزد و اوامر خدا را در بارهء « حج اكبر و حج اصغر يعنى عمره بگويد و نگذارد كسى در يك جامهء « كوچك نماز كند ، مگر جامه اى فراخ باشد كه گوشه هاى آن را بر دوش خويش « افكند ، و نگذارد كه كس در يك جامه باشد كه عورت او نمايان باشد و « نگذارد كسى موى دراز خويش را ببافد و از پشت سر بياويزد ، و هنگامى « كه مردم در هيجان باشند نگذارد كه از قبايل و عشاير سخن آرند و كسان « را بدان خوانند ، بايد همه سخن از دعوت خداى يگانه باشد و هر كه به خدا « نخواند و به قبايل و عشاير بخواند او را به شمشير بزنيد تا همه دعوت به « خداى يگانهء بى شريك باشد ، و بايد بگويد تا مردم وضو كنند و صورت و « دستها را تا مرفق و پاها را تا پاشنه بشويند و سر را مسح كنند چنان كه خداى « عز و جل فرمان داده است . » « و بايد وقت نماز نگهدارد ، و ركوع و خشوع كامل كند و صبحدم « و نيمروز به وقت زوال خورشيد و پسينگاه كه خورشيد رو به غروب دارد « و مغرب كه شب مىرسد از آن پيش كه ستارگان در آسمان نمايان شود و « عشا ، در اول شب ، نماز كند و چون نداى نماز جمعه دهند به نماز جمعه « رود و هنگام رفتن غسل كند . »\r\n","description":"","footnote":"","page_name":" 1259 ","page_number":36},
  {"content":"\r\n« و بايد كه خمس خدا را از غنايم بگيرد و زكات مقرر مؤمنان را « دريافت دارد از حاصل آبى ده يك و از حاصل ديم و مشروب چاه نيم ده « يك و از هر ده شتر دو بز و از هر بيست شتر چهار بز و از هر چهل گاو يك « گاو و از هر سى گاو يك گوساله نر يا ماده و از هر چهل گوسفند يك بز » « خداى در كار زكات بر مؤمنان چنين مقرر داشته . و هر كه نيكى « افزايد براى او نيك باشد و هر يهودى و نصرانى كه به اعتقاد خالص مسلمان « شود و دين اسلام گيرد جزو مؤمنان است و حقوق و تكاليف ايشان دارد و « هر كه بر نصرانيگرى يا يهوديگرى خويش بماند او را از دينش نگردانند « و بر هر بالغ زن يا مرد يابنده يك دينار كامل يا معادل آن جامه ، مقرر است ، « و هر كه بپردازد در پناه خدا و پناه پيمبر خدا باشد و هر كه نپردازد دشمن « خدا و پيمبر خدا و همهء مؤمنان است . »\r\nواقدى گويد : هنگامى كه پيمبر خداى صلى الله عليه و سلم درگذشت ، عمرو بن حزم عامل وى در نجران بود .\r\nگويد : در همين سال در ماه شوال فرستادگان قوم سلامان كه هفت كس بودند به سالارى حبيب سلامانى پيش پيمبر خداى آمدند .\r\nو هم در اين سال ، در ماه رمضان ، فرستادگان قبيلهء غسان بيامدند .\r\nو هم در اين سال ، در ماه رمضان ، فرستادگان طايفهء غامد بيامدند .\r\nو هم در اين سال فرستادگان قبيلهء ازد كه ده و چند كس بودند به سالارى صرد بن عبد الله ازدى با گروهى از ازديان پيش پيمبر خدا آمد و اسلام آورد و مسلمانى پاك اعتقاد شد و پيمبر خدا سالارى مسلمانان قوم را به دو داد و گفت به كمك مسلمانان خاندان خود با مشركان قبايل يمن جهاد كند و صرد بن عبد الله به فرمان پيمبر با سپاهى برفت و نزديك جرش فرود آمد كه شهرى محصور بود و قبايل يمن آنجا بودند و قبيلهء خثعم نيز هنگام اطلاع از آمدن مسلمانان به آنها پيوسته و به شهر رفته بودند .\r\n","description":"","footnote":"","page_name":" 1260 ","page_number":37},
  {"content":"\r\nنزديك به يك ماه جرش را محاصره كرد و دشمن ، حصارى بود و بدان دست نيافت و به ناچار بازگشت و چون به نزديك كوه كشر رسيد جرشيان پنداشتند كه وى به هزيمت رفته است و به تعقيب وى برون شدند و چون به او رسيدند بازگشت و بسيار كس از آنها بكشت .\r\nو چنان بود كه مردم جرش دو كس را به مدينه پيش پيمبر خدا فرستاده بودند كه مراقب باشند و سر شبى كه پيش پيمبر بودند گفت : « شكر در كدام ديار خداست . » دو تن جرشى برخاستند و گفتند : « اى پيمبر خدا به ديار ما كوهى هست\r\nكه كشر نام دارد و مردم جرش آن را چنين مىخوانند » پيمبر گفت : « كشر نيست ، شكر است . » گفتند : « اى پيمبر خدا چه شده است ؟ » گفت : « اكنون قربانىهاى خدا را آنجا مىكشند . » گويد : و آن دو كس پيش ابو بكر يا عثمان نشستند كه به آنها گفت : « پيمبر از بليهء قومتان سخن كرد ، برخيزيد و از او بخواهيد تا دعا كند و خدا بليه از قوم شما بردارد » و آنها برخاستند و از پيمبر چنان خواستند و او گفت : « خدايا بليه از آنها بردار . » سپس آن دو مرد جرشى از پيش پيمبر سوى قوم خويش رفتند و بدانستند كه روزى كه صرد بن عبد الله آنها را كشتار مىكرد همان روز و همان ساعت بود كه پيمبر خدا آن سخنان را گفته بود .\r\nوقتى فرستادگان جرش پيش پيمبر آمدند و به اسلام گرويدند پيمبر به دور دهكده شان قرقى معين كرد و براى چراى اسب و مركب و زراعت نشانه ها نهاد و تجاوز از آن حدود ممنوع شد .\r\nگويد : « در همين سال ، در ماه رمضان ، پيمبر خدا صلى الله عليه و سلم على بن ابى -\r\n","description":"","footnote":"","page_name":" 1261 ","page_number":38},
  {"content":"\r\nطالب را با گروهى به غزاى يمن فرستاد .\r\nبراء بن عازب گويد :\r\nپيمبر خالد بن وليد را سوى مردم يمن فرستاد كه به اسلام دعوتشان كند و من جزو همراهان وى بودم ، شش ماه آنجا مقيم بود و كس دعوت وى را نپذيرفت و پيمبر خداى على بن ابى طالب را فرستاد و گفت : « خالد بن وليد و همراهان او را پس بفرستد و اگر كسى از همراهان خالد بخواهد با وى بماند . » براء گويد : من از آنها بودم كه با على ماندند و چون به اوايل يمن رسيديم ، قوم خبر يافتند و فراهم شدند و على با ما نماز صبحگاه كرد و چون نماز به سر رفت ما را به يك صف كرد و پيش روى ما بايستاد و حمد و ثناى خدا گفت آنگاه نامهء پيمبر خدا را براى كسان خواند و همه مردم قبيله همدان به يك روز مسلمان شدند و على ماوقع را براى پيمبر نوشت كه چون نامهء على را بخواند به سجده افتاد آنگاه بنشست و گفت : « درود بر قبيلهء همدان ، درود بر قبيلهء همدان . » پس از آن مردم يمن به اسلام روى آورند .\r\nابو جعفر گويد : هم در اين سال فرستادگان طايفه زبيد به اطاعت پيش پيمبر خدا آمدند .\r\nعبد الله بن ابى بكر گويد : عمرو بن معديكرب با جمعى از مردم بنى زبيد پيش پيمبر خدا آمد و به مسلمانى گرويد .\r\nو چنان بود كه وقتى زبيديان از كار پيمبر خداى خبر يافتند عمرو بن معديكرب به قيس بن مكشوح مرادى گفت : « اى قيس تو سالار قوم خويش هستى ، مىگويند يكى از قريش به نام محمد در حجاز خروج كرده و مىگويد پيمبر خداست ، بيا برويم و كار او را بدانيم ، اگر چنان كه مىگويد پيمبر خداست ، چون او را ببينيم بر تو مخفى نمىماند و پيرو او مىشويم و اگر جز اين باشد از كار او بىخبر نمانيم . » و قيس بن مكشوح گفتهء او را نپذيرفت و رأى او را سفيهانه شمرد .\r\nاما عمرو بن معديكرب بر نشست و پيش پيمبر خدا آمد و تصديق او كرد و ايمان\r\n","description":"","footnote":"","page_name":" 1262 ","page_number":39},
  {"content":"\r\nآورد و چون قيس خبر يافت عمرو را تهديد كرد و كينهء او را به دل گرفت و گفت :\r\n« با من مخالفت كرد و راى مرا كار نبست » .\r\nگويد : عمرو بن معديكرب در بنى زبيد ببود و سالار قوم فروة بن مسيك مرادى بود و چون پيمبر از جهان درگذشت ، وى مرتد شد .\r\nدر همين سال دهم هجرت پيش از آنكه عمرو بن معديكرب با زبيديان پيش پيمبر آيد ، فروة بن مسيك مرادى از شاهان كنده بريده بود و در مدينه پيش پيمبر خداى آمده بود .\r\nعبد الله بن ابى بكر گويد : فروة بن مسيك مرادى از پادشاهان كنده ببريد و به دشمنى آنها برخاست و پيش پيمبر آمد و چنان بود كه پيش از اسلام ميان قبيلهء مراد و همدان جنگى رخ داده بود و در جنگى كه آن را رزم ناميدند ، همدانيان بر قبيلهء مراد غالب شده بودند و بسيار كس از آنها كشته بودند و آنكه همدانيان را به جنگ مراديان كشانيده بود اجدع بن مالك بود كه مايهء رسوايى قوم شد و فروة بن مسيك در اين باب شعرى گفت\r\nو عذر شكست قبيلهء خويش را ضمن آن آورد و از جمله گفت :\r\n« اگر شاهان جاويد مىماندند ما نيز مىمانديم . » « و اگر بزرگان هميشه بقا داشتند ما نيز داشتيم . » و چون فروه رو سوى پيمبر خدا كرد شعرى بدين مضمون گفت :\r\n« وقتى ملوك كنده » « چون پايى كه بيمارى عرق النسا دارد » « از كار بماندند » « مركب سوى محمد راندم » « كه از او اميدها دارم » و چون به حضور پيمبر رسيد به دو گفت : « اى فروه ، از حادثه اى كه بروز رزم به قوم تو رسيد غمين هستى ؟ »\r\n","description":"","footnote":"","page_name":" 1263 ","page_number":40},
  {"content":"\r\nگفت : « اى پيمبر خدا ، هر كه قوم وى حادثه اى بيند چنان كه قوم من بروز رزم ديد ، غمين شود . »\r\nپيمبر گفت : « ولى اين حادثه در اسلام براى قوم تو مايهء فزونى خير مىشود » آنگاه پيمبر خدا وى را عامل قبيلهء مراد و زبيد و مذحج كرد و خالد بن سعيد ابن عاص را با وى فرستاد كه كار زكات گرفتن با وى بود و آنجا ببود تا پيمبر خدا درگذشت .\r\nدر همين سال دهم هجرت جارود بن عمرو با فرستادگان طايفهء عبد القيس پيش پيمبر آمد ، جارود نصرانى بود .\r\nابن اسحاق گويد : وقتى جارود به حضور پيمبر رسيد با او سخن كرد و اسلام بر او عرضه داشت و او را به مسلمانى ترغيب كرد .\r\nجارود گفت : « اى محمد من تا كنون بر دين خويش بوده‌ام و دين خودم را ترك مىكنم و به دين تو مىگروم آيا دين مرا ضمانت مىكنى ؟ » پيمبر گفت : « آرى ضمانت مىكنم كه خدا عز و جل ترا به دين بهترى هدايت كرده است . » گويد : جارود مسلمان شد و يارانش نيز به اسلام گرويدند و از پيمبر مركب خواستند كه گفت : « مركوبى ندارم كه به شما دهم . » گفتند : « در راه مركبهاى گمشده هست توانيم كه بر آن نشينيم و سوى ديار خويش شويم ؟ » پيمبر گفت : « مبادا به آن دست بزنيد كه آتش است . » گويد : جارود از پيش پيمبر سوى قوم خويش رفت و مسلمانى پاك اعتقاد شد و در كار دين استوار بود تا بمرد . در ايام ارتداد زنده بود\r\nو چون قوم وى از اسلام بگشتند و به دين قديم بازگشتند و منذر بن نعمان بن منذر موسوم به غرور نيز چنين كرد ، جارود به پا خاست و شهادت حق بر زبان راند و دعوت اسلام كرد و گفت : « اى\r\n","description":"","footnote":"","page_name":" 1264 ","page_number":41},
  {"content":"\r\nمردم ! شهادت مىدهم كه خدايى جز خداى يگانه و بىشريك نيست و محمد بنده و فرستادهء اوست » و از دين گشتگان را ملامت كرد .\r\nو چنان بود كه پيمبر خداى پيش از فتح مكه علاء بن حضرمى را به رسالت سوى منذر بن ساوى عبدى فرستاد كه اسلام آورد و مسلمانى پاك اعتقاد شد و پس از وفات پيمبر خدا و پيش از آنكه مردم بحرين از مسلمانى بگردند درگذشت و علاء به نزد وى از جانب پيمبر امارت بحرين داشت .\r\nو هم در اين سال دهم ، فرستادگان طايفهء بنى حنيفه پيش پيمبر خداى آمدند .\r\nابن اسحاق گويد : فرستادگان طايفهء بنى حنيفه پيش پيمبر آمدند ، مسيلمهء كذاب پسر حبيب نيز همراه آنها بود و در خانهء دختر حارث كه زنى از انصار بود منزل گرفتند . مسيلمه را پيش پيمبر آوردند و او را در جامه ها پوشانيده بودند . پيمبر با جمعى از ياران خود در مسجد نشسته بود و يك شاخهء نورس نخل پيش وى بود كه چند برگ داشت و چون پيش پيمبر آمد با او سخن كرد و پيمبر گفت : « به خدا اگر اين شاخ را كه به دست دارم بخواهى به تو نمىدهم . » يكى از پيران بنى حنيفه كه از اهل يمامه بود گويد : قصهء مسيلمه جز اين بود ،\r\nوقتى فرستادگان بنى حنيفه پيش پيمبر آمدند مسيلمه را پيش بارهاى خود گذاشتند و چون مسلمان شدند از او سخن كردند و گفتند : « اى پيمبر خداى يكى از ياران خويش را پيش بارها و مركبهاى خودمان نهاده‌ايم كه مراقب آن باشد . » پيمبر بفرمود تا هر چه به آنها داده‌اند به مسيلمه نيز بدهند و گفت : « او بدتر از شما نيست . » منظورش اين بود كه لوازم ياران خويش را مراقبت مىكرد .\r\nگويد : آنگاه از پيش پيمبر برفتند و عطيهء وى را به مسيلمه دادند ، و دشمن خداى چون به يمامه رسيد از مسلمانى بگشت و دعوى پيمبرى كرد و با قوم خويش دروغ گفت ، مىگفت : « من در كار پيمبرى با محمد شريكم » و به فرستادگان گفت :\r\n« مگر وقتى نام مرا پيش محمد ياد كرديد نگفت كه وى بدتر از شما نيست اين سخن از\r\n","description":"","footnote":"","page_name":" 1265 ","page_number":42},
  {"content":"\r\nآن رو گفت كه مىدانست من شريك پيمبرى او هستم . » مسيلمه كلمات مسجع مىگفت و از جمله اين كلمات را به تقليد قرآن گفت كه لقد انعم الله على الحبلى ، اخرج منها نسمه تسعى ، من بين صفاق وحشى » يعنى : خداوند به زن باردار نعمت داد و موجودى زنده و روان از او در آورد ، از ميان برده و احشاء .\r\nو هم او نماز را از پيروان خود برداشت و شراب و زنا را بر آنها حلال كرد و احكامى نظير اين آورد و به نبوت پيمبر خداى شهادت داد و بدين سبب مردم بنى حنيفه پيرو او شدند .\r\nو خدا داند كه حقيقت حال چگونه بود .\r\nابو جعفر گويد : و هم در اين سال فرستادگان قبيلهء كنده پيش پيمبر خدا آمدند و سالارشان اشعث بن قيس كندى بود .\r\nاز ابن شهاب زهرى روايت كرده‌اند كه اشعث بن قيس با شصت سوار از مردم كنده بيامد و وارد مسجد شد\r\nكه موها آويخته بودند و جبه هاى سياه و سپيد به تن داشتند كه كنار آن با حرير زينت شده بود و چون به نزد پيمبر در آمدند گفت : « مگر مسلمان نشده‌ايد ؟ » گفتند : « چرا ، مسلمان شده‌ايم . » گفت : « پس اين حرير چيست كه به گردن داريد ؟ » و كنديان حرير از پوشش خويش بكندند و بيفكندند .\r\nآنگاه اشعث گفت : « اى پيمبر خداى ما فرزندان آكل المراريم و تو فرزند آكل المرارى . » و پيمبر بخنديد و گفت : « عباس بن عبد المطلب و ربيعة بن حارث را بدين نسب منتسب داريد . » گويد : و چنان بود كه ربيعه و عباس تجارت پيشه بودند و چون در سرزمين عرب\r\n","description":"","footnote":"","page_name":" 1266 ","page_number":43},
  {"content":"\r\nسفر مىكردند به پاسخ كسان مىگفتند ما ابناى آكل المراريم و به اين نسب بزرگى مىكردند كه ( اين عنوان يكى از پادشاهان كنده بود كه او را آكل المرار ( علفخوار ) مىگفتند . و گويى كنايه از قوت و غريمت بود ) آنگاه پيمبر گفت : « ما بنى عضريم ، مادر خود را بدنام نمىكنيم و پدر خويش را انكار نمىكنيم . » اشعث بن قيس گفت : « اى مردم كنده اين سخن را دانستيد ، به خدا هر كه پس از اين نسب « آكل المرار » گيرد وى را هشتاد تازيانه حد مىزنم . » واقدى گويد : و هم در اين سال فرستادگان قبيلهء محارب پيش پيمبر خداى صلى الله عليه و سلم آمدند .\r\nو هم در اين سال فرستادگان رهاويان پيش پيمبر آمدند .\r\nو هم در اين سال عاقب و سيد از نجران به نزد پيمبر آمدند و پيمبر براى آنها نامهء صلح نوشت .\r\nو هم در اين سال فرستادگان قوم عبس به نزد پيمبر آمدند .\r\nگويد : و هم در اين سال ، در ماه رمضان ، عدى بن حاتم طايى پيش پيمبر آمد .\r\nو هم در اين سال ابو عامر راهب به در هرقل بمرد و كنانة بن عبد ياليل و علقمة بن علاثه دربارهء ميراث وى اختلاف كردند كه به نفع كنانه نظر داد و گفت آنها شهرنشين هستند و تو صحرانشينى .\r\nگويد : و هم در اين سال فرستادگان طايفهء خولان پيش پيمبر آمدند كه ده كس بودند .\r\nيزيد بن ابى حبيب گويد : پس از صلح حديبيه و پيش از جنگ خيبر رفاعة بن - زيد جذامى ضبيبى بيامد و غلامى به پيمبر خدا هديه كرد و به اسلام گرويد و مسلمانى پاك اعتقاد شد و پيمبر براى وى نامه اى به قومش نوشت كه مضمون آن چنين بود .\r\n« بسم الله الرحمن الرحيم ، اين نامهء محمد پيمبر خداست براى »\r\n","description":"","footnote":"","page_name":" 1267 ","page_number":44},
  {"content":"\r\n« رفاعة بن زيد كه من او را سوى همه قومش و وابستگانشان فرستاده‌ام كه « آنها را به خدا و پيمبر خدا دعوت كند و هر كه بپذيرد از گروه خداست و » « هر كه انكار كند ، دو ماه امان دارد . » و چون رفاعه پيش قوم خود رفت دعوت او را پذيرفتند و اسلام آوردند و راه حرهء رجلا پيش گرفتند و آنجا مقيم شدند .\r\nابن اسحاق گويد : وقتى رفاعة بن زيد از پيش پيمبر خدا بيامد و نامهء وى را پيش قوم آورد دعوت او را پذيرفتند و چيزى نگذشت كه دحية بن خليفهء كلبى از پيش قيصر فرمانرواى روم باز مىگشت كه پيمبر او را فرستاده بود و كالاى بازرگانى همراه داشت و چون به درهء شنار رسيد هنيد بن عوص و پسرش كه هر دو از تيرهء ضليع جذام بودند به دو حمله بردند و هر چه داشت بگرفتند\r\nو چون مردم بنى ضبيب ، كسان رفاعه ، كه مسلمان شده بودند خبر يافتند ، سوى هنيد رفتند ، و نعمان بن ابى جعال از آن جمله بود ، و چون رو به رو شدند جنگ انداختند و اموال دحيه را بگرفتند و پس دادند . و دحيه پيش پيمبر آمد و حكايت را نقل كرد و گفت : « بايد از هنيد انتقام گرفت . » و پيمبر زيد بن حارثه را بفرستاد و سپاهى همراه وى كرد و او سوى غطفان و وايل و سلامان و سعد بن هذيم رفت كه پس از مسلمانى در حره رجلا مقيم شده بودند .\r\nدر آن هنگام رفاعة بن زيد در كراع ربه بود و خبر نداشت و جمعى از بنى ضبيب با وى بودند و ديگر مردم بنى ضبيب در حره در مسيل شرقى بودند .\r\nسپاه زيد بن حارثه از طرف اولاج آمد و از جانب حره حمله برد و هر چه مال و مرد به دست آوردند بگرفتند و هنيد را با پسرش و دو تن از بنى احنف و يك تن از بنى ضبيب كشتند .\r\nو چون بنى ضبيب خبر يافتند و سپاه در صحراى مدان بود حسان بن مله بر اسب سويد بن زيد نشست كه عجاجه نام داشت و انيف بن مله بر اسب پدرش نشست كه رغال نام داشت و ابو زيد بن عمرو بر اسبى شمر نام نشست و برفتند تا به سپاه زيد نزديك شدند\r\n","description":"","footnote":"","page_name":" 1268 ","page_number":45},
  {"content":"\r\nو ابو زيد به انيف بن مله گفت : « بس كن و برو كه ما از زبان تو بيم داريم . » و انيف بماند و آنها كمى پيشتر رفتند و اسب وى دست به زمين مىزد كه آهنگ رفتن داشت انيف گفت : « تو مىخواهى به دو اسب برسى و من بيشتر دوست دارم كه به دو مرد برسم . » و عنان اسب را رها كرد و به آنها رسيد كه به دو گفتند : « اكنون كه آمدى زبان خود را نگهدار و شتاب مكن » و قرار شد كه جز حسان بن مله كس سخن نكند\r\nو از روزگار جاهليت كلمه اى در ميان بود كه وقتى يكيشان مىخواست با شمشير ضربت بزند مىگفت : « ثورى » و چون اين كسان به سپاه نزديك شدند يكى پيش آمد كه بر اسب بود و نيزه به دست داشت و آنها را پيش راند و انيف گفت : « ثورى » اما حسان گفت « آرام باش » و چون پيش زيد بن حارثه رسيدند ، حسان گفت : « ما مردمى مسلمانيم » زيد گفت : « سوره حمد را بخوان » و حسان سورهء حمد را كه در ايام پيش از دحيه كلبى آموخته بود بخواند .\r\nزيد بن حارثه گفت : « در سپاه ندا دهند كه ناحيه اى كه اين كسان از آنجا آمده‌اند بر ما حرام است مگر آنكه كسى خيانت كند و حسان بن مله خواهر خود را كه زن ابى و بر بن عدى ضبيبى بود در ميان اسيران بديد و زيد بن حارثه گفت : « او را ببر . » و او بند خواهر خويش بگرفت و ام فزر ضليعى گفت : « دخترانتان را مىبريد و مادرانتان را مىگذاريد » و يكى از بنى ضبيب گفت : « اين جادوى زنان بنى ضبيب است » و يكى از سپاهيان اين سخن بشنيد و به زيد بن حارثه خبر داد و او بفرمود تا بند از دو دست خواهر حسان گشودند و گفت : « با عمه زادگان خود بنشين تا خدا حكم خويش را دربارهء شما بگويد . » و سپاه را گفت به دره اى كه آن سه تن آمده بودند نروند و آنها شبانگاه پيش كسان خود رسيدند و شير بنوشيدند و با چند كس ديگر سوى رفاعة بن زيد رفتند و از جمله كسان كه آن شب سوى رفاعه رفتند ابو زيد بن عمرو بود و ابو شماس بن عمرو و سويد بن زيد و بعجة بن زيد و برذع بن زيد و ثعلبة بن عمرو و مخربة بن عدى و انيف بن مله و\r\n","description":"","footnote":"","page_name":" 1269 ","page_number":46},
  {"content":"\r\nحسان بن مله .\r\nصبحگاهان پيش رفاعه رسيدند\r\nو حسان به دو گفت : « تو نشسته اى و بز مىدوشى و زنان جذام به اسيرى رفته‌اند كه از نامه اى كه آورده بودى فريب خورده‌اند . » رفاعة بن زيد شتر خويش را بخواست و آن را براى حركت آماده مىكرد و با خود مىگفت : « تو زنده اى يا نام زنده دارى ! » آنگاه به امية بن ضفاره برادر ضبيبى مقتول برخوردند و سوى مدينه روان شدند ، سه روز در راه بودند و چون به مدينه رسيدند سوى مسجد رفتند و يكى آنها را بديد و گفت : « شتران خويش را اينجا نخوابانيد كه دستهاى آن قطع مىشود » و همچنان كه شتران ايستاده بود از آن فرود آمدند و چون پيش پيمبر خدا رفتند و آنها را بديد با دست اشاره كرد كه پيشتر روند و چون رفاعه سخن آغاز كرد يكى از ميان مردم برخاست و گفت : « اى پيمبر خدا اينان جادوگرند . » و اين سخن را دو بار گفت .\r\nرفاعه گفت : « خدا بيامرزد كسى را كه امروز با ما جز نيكى نكند . » اين بگفت و نامه اى را كه پيمبر براى او نوشته بود به دو داد و گفت : « بگير اى پيمبر خدا كه نامه اش كهن است و خيانتش تازه است . » پيمبر گفت : « اى پسر بخوان و بگو چيست ؟ » وقتى نامه خوانده شد از آنها پرسش كرد و ما وقع را بگفتند .\r\nپيمبر گفت : « با كشتگان چكنم ؟ » و اين را سه بار گفت .\r\nرفاعه گفت : « اى پيمبر خدا تو بهتر دانى كه ما حلال ترا حرام نمىكنيم . » ابو زيد بن عمرو گفت : « اى پيمبر خدا زندگان را رها كن و ما خون كشتگان را نديده مىگيريم . » پيمبر گفت : « ابو زيد سخن درست آورد ، اى على با آنها برو » على گفت : « اى پيمبر خدا ، زيد اطاعت من نمىكند . » پيمبر گفت : « شمشير مرا ببر » و شمشير خويش را به او داد .\r\n","description":"","footnote":"","page_name":" 1270 ","page_number":47},
  {"content":"\r\nعلى گفت : « اى پيمبر خدا ، مركبى ندارم كه بر آن سوار شوم » پيمبر ، شتر ثعلبة بن عمرو را كه مكحال نام داشت به دو داد و چون قوم برون شدند فرستادهء زيد بن حارثه كه سوار يكى از شتران ابى و بر بود در رسيد و او را پياده كردند .\r\nفرستاده گفت : « اى على ، من چكاره‌ام ؟ » على گفت : « مالشان را شناختند و گرفتند . » آنگاه برفتند تا به سپاه رسيدند و هر چه از اموال خويش به دست آنها ديدند برگرفتند تا آنجا كه نمد را از زير بار مىكشيدند . \r\nفرستادگان بنى عامر بن صعصعه\r\nابن اسحاق گويد : فرستادگان بنى عامر با عامر بن طفيل و اربد بن قيس بن مالك و جبارهء سلمى كه سران و زرنگان قوم بودند ، پيش پيمبر خدا آمدند و عامر بن طفيل سر خيانت داشت .\r\nو چنان بود كه قومش به او گفته بودند : « اى عامر ! كسان مسلمان شده‌اند ، تو نيز مسلمان شو . » عامر گفته بود : « به خدا من قسم خورده‌ام كه از پا ننشينم تا عربان پيرو من شوند ، اكنون دنباله رو اين جوان قرشى شوم ؟ » و چون پيش پيمبر مىآمدند با اربد گفت « وقتى پيش اين مرد رسيديم من مشغولش مىكنم و تو با شمشير وى را بزن » همين كه به حضور پيمبر آمدند عامر بن طفيل گفت : « اى محمد ، مرا عطا ده » پيمبر گفت : « نه ، مگر آنكه به خداى يگانهء بى شريك ايمان به يارى » بار ديگر گفت : « اى محمد مرا عطا ده . » و همچنان با پيمبر سخن مىكرد و منتظر\r\n","description":"","footnote":"","page_name":" 1271 ","page_number":48},
  {"content":"\r\nبود اربد كارى را كه گفته بود انجام دهد ، اما اربد تكان نمىخورد و چون رفتار وى را بديد باز گفت : « اى محمد مرا عطا ده » و پيمبر گفت : « نه ، مگر آنكه به خداى يگانهء بى شريك ايمان به يارى . » و چون پيمبر از عطا دادن به وى دريغ كرد گفت : « به خدا مدينه را از سواران سرخ و پيادگان پر مىكنم » و چون برفت پيمبر گفت : « خدايا شر عامر بن طفيل را از من بگردان . » همين كه فرستادگان بنى عامر از پيش پيمبر برفتند ، عامر به اربد گفت : « پس آن سفارش كه به تو كردم چه شد ، به خدا از تو بيشتر از همهء مردم زمين بيمناك بودم ، اما ديگر از تو باك ندارم . » اربد گفت : « بى پدر ! شتاب مكن ، هر بار كه مىخواستم سفارش ترا انجام دهم ميان من و او حايل مىشدى و جز تو كسى را نمىديدم ، مىخواستى ترا به شمشير بزنم ؟ » پس از آن بنى عامريان سوى ديار خويش روان شدند و در راه ، خدا عز و جل\r\nعامر بن طفيل را به طاعون مبتلا كرد كه به گردنش زد و او را بكشت و اين حادثه در خانهء زنى از بنى سلول رخ داد و او به هنگام مرگ مىگفت : « اى بنى عامر ، غده اى چون غدهء شتر و مرك در خانهء زن سلولى . » ياران عامر پس از دفن وى برفتند و چون به سرزمين بنى عامر رسيدند قوم پيش آمدند و از اربد پرسيدند : « چه خبر بود ؟ » اربد گفت : « خبرى نبود ، ما را به پرستش چيزى دعوت كرد كه دلم مىخواست اينجا بود و او را با تير ميزدم و مىكشتم » و يك يا دو روز پس از گفتن اين سخن مىرفت كه شتر خويش را بفروشد و خدا صاعقه اى فرستاد كه او را با شتر بسوخت .\r\nاربد ، برادر مادرى لبيد بن ربيعه بود .\r\nفرستادگان قبيلهء طى نيز پيش پيمبر آمدند كه زيد الخيل سالارشان بود و چون\r\n","description":"","footnote":"","page_name":" 1272 ","page_number":49},
  {"content":"\r\nبه حضور پيمبر رسيدند با وى سخن كردند و به اسلام دعوتشان كرد و به مسلمانى گرويدند و مسلمانانى پاك اعتقاد شدند .\r\nابن اسحاق گويد : پيمبر خدا صلى الله عليه و سلم دربارهء زيد الخيل گفت : « هر يك از مردم را به فضيلتى ستودند چون پيش من آمد او را كمتر از آن ديدم كه گفته بودند ، مگر زيدالخيل كه بيشتر از آن بود كه دربارهء او گفته بودند » و او را زيدالخير ناميد ، و فيد و زمينهاى ديگر را به تيول او داد و در اين باره مكتوبى نوشت ، و زيد راه ديار خويش گرفت و پيمبر گفت : « اى كاش زيد از تب مدينه جان سالم به در برد » اما نام تب و كنايه آن را نياورد .\r\nو چون زيد به ديار نجد رسيد و بر سر آبى به نام قرده فرود آمد تب او را بگرفت و جان داد\r\nو پس از مرگ او زنش نامه هايى را كه پيمبر براى او نوشته بود بسوزانيد .\r\nدر همين سال دهم هجرت ، مسيلمهء كذاب نامه به پيمبر خدا نوشت و دعوى داشت كه در پيمبرى با او شريك است .\r\nعبد الله بن ابى بكر گويد : مسيلمهء كذاب پسر حبيب به پيمبر خدا نامه اى نوشت به اين مضمون :\r\n« از مسيلمه پيمبر خدا به محمد پيمبر خدا ، درود بر تو كه مرا در كار پيمبرى شريك تو كرده‌اند كه نيم سرزمين از ما باشد و نيم سرزمين از قريش باشد ولى قريش قومى متجاوزند » و دو فرستاده اين نامه را براى پيمبر آوردند .\r\nنعيم بن مسعود اشجعى گويد : شنيدم كه پيمبر وقتى نامهء مسيلمه را خواند به فرستادگان گفت : « شما چه مىگوييد ؟ » فرستادگان گفتند : « ما همان مىگوييم كه او مىگويد . » پيمبر گفت : « اگر كشتن فرستادگان زشت نبود گردنتان را مىزدم . » آنگاه نامه اى\r\n","description":"","footnote":"","page_name":" 1273 ","page_number":50},
  {"content":"\r\nبه مسيلمه نوشت به اين مضمون :\r\nبسم الله الرحمن الرحيم ، از محمد پيمبر خدا ، به مسيلمهء كذاب ، درود بر آنكه از هدايت تبعيت كند ، اما بعد ، زمين از آن خداست كه به هر كس از بندگان خويش كه خواهد دهد ، و سرانجام با پرهيزكارانست . » گويد : و اين در آخر سال دهم هجرت بود .\r\nابو جعفر گويد : به قولى دعوى مسيلمه و ديگر دروغزنان كه به روزگار پيمبر رخ داد پس از آن بود كه از حجة الوداع برگشت و به بيمارىاى كه از آن درگذشت دچار شد .\r\nابو مويهبه وابستهء پيمبر گويد : وقتى پيمبر از حجة الوداع فراغت يافت و سوى مدينه بازگشت به زحمت راه مىرفت و خبر به همه جا رسيد و اسود در يمن و مسيلمه در يمامه سر برداشتند و خبرشان به پيمبر رسيد ، و چون پيمبر بهبود يافت طليحه در ديار بنى اسد قيام كرد . آنگاه در ماه محرم بيمارىاى كه از آن درگذشت آغاز شد .\r\nابو جعفر گويد : پيمبر به همه بلادى كه اسلام بدانجا راه يافته بود عاملان فرستاد تا زكات بگيرند .\r\nعبد الله بن ابى بكر گويد : پيمبر براى دريافت زكات به همه قلمرو اسلام عاملان و اميران فرستاده بود ، مهاجر بن امية بن مغيره را به صنعا فرستاد و آنجا بود كه اسود عنسى به دعوى پيمبرى خروج كرد ، زياد بن لبيد انصارى را به عاملى زكات به حضر موت فرستاد ، عدى بن حاتم را عامل زكات قبيلهء طى كرد ، مالك بن نويره را عامل زكات طايفهء بنى حنظله كرد . عامل زكات طايفهء بنى سعد دو كس از خود آنها بودند . علاء بن حضرمى را سوى بحرين فرستاد و على بن ابى طالب را سوى نجران فرستاد كه زكات آنجا را فراهم آرد و جزيهء آنها را بگيرد و بيارد .\r\nو چون ذى قعدهء سال دهم در آمد پيمبر براى حج آماده مىشد و گفت تا مردم\r\n","description":"","footnote":"","page_name":" 1274 ","page_number":51},
  {"content":"\r\nنيز آماده شوند .\r\nعايشه همسر پيمبر گويد : پنج روز به ذى قعده مانده بود كه پيمبر به قصد حج برون شد و همه سخن از حج بود تا به سرف رسيد . پيمبر قربانى همراه داشت و گروهى از سران قوم با وى بودند و گفته بود كه نيت عمره كنند مگر آن كس كه قربانى داشته باشد و من آن روز عادت زنانه شدم و پيمبر پيش من آمد و ديد كه گريه مىكنم و گفت : « اى عايشه شايد عادت شده اى ؟ » گفتم : « آرى ، اى كاش امسال به اين سفر نيامده بودم . » گفت : « اين سخن مگوى ، تو همه مراسم حج را به سر مىبرى اما بر خانه طواف نمىكنى . » گويد : پيمبر وارد مكه شد و هر كه قربان همراه نداشت و زنانش ، نيت عمره كردند و به روز قربان مقدارى گوشت گاو آوردند و در خانهء من انداختند .\r\nگفتم : « اين چيست ؟ » گفتند : پيمبر از طرف زنان خود گاو قربان كرده است و چون روز سنگ زدن آمد پيمبر مرا با برادرم عبد الرحمن فرستاد تا به جاى عمرهء قضا شده از تنعيم عمره آغاز كنم .\r\nابن ابى نجيح گويد : پيمبر خدا صلى الله عليه و سلم على بن ابى طالب را سوى نجران فرستاده بود و على كه احرام بسته بود به مكه پيش وى آمد و چون به نزد فاطمه دختر پيمبر رفت\r\nاو را ديد كه محرم نبود و گفت : « اى دختر پيمبر در چه حالى ؟ » فاطمه گفت : « پيمبر به ما گفت : قصد عمره كنيم و احرام نهاديم . » آنگاه على پيش پيمبر رفت و چون خبر سفر خويش بگفت ، پيمبر به دو گفت :\r\n« برو بر خانه طواف كن و مانند ياران خويش احرام بنه . » على گفت : « اى پيمبر خدا ، من نيت همانند تو كرده‌ام . »\r\n","description":"","footnote":"","page_name":" 1275 ","page_number":52},
  {"content":"\r\nپيمبر گفت : « برو و مانند ياران خويش احرام بنه . » گويد : « و من گفتم : اى پيمبر خداى وقتى احرام مىبستم گفتم خدايا من همان نيت مىكنم كه بنده و پيمبر تو كرده است . » پيمبر گفت : « قربانى همراه دارى ؟ » گفتم : « نه . » گويد : پيمبر خداى صلى الله عليه و سلم او را در قربانى خويش شريك كرد و على احرام داشت تا از مراسم حج فراغت يافت و پيمبر براى او نيز قربان كرد .\r\nيزيد بن طلحه گويد : وقتى على بن ابى طالب از يمن آمد كه پيمبر را در مكه ببيند ، با شتاب بيامد و كسى از ياران خود را به سپاه گماشت ، و او حله هايى را كه از يمن آورده بود به كسان پوشانيد و چون سپاه به مكه نزديك شد على براى ديدن آنها برون شد و ديد كه حله ها را پوشيده اند و گفت : « چرا چنين كردى ؟ » گفت : « اينان را پوشانيدم كه وقتى آمدند آراسته باشند . » على گفت : « از آن پيش كه به نزد پيمبر خدا رسند حله ها را برگير . » گويد : حله ها را برگرفت و سپاهيان از اين كار آزرده شدند .\r\nابو سعيد خدرى گويد : كسان از على بن ابى طالب شكايت داشتند و پيمبر ميان ما به سخن برخاست و شنيدم كه مىگفت : « اى مردم ، از على شكايت نكنيد كه او در كار خدا - يا گفت در راه خدا - خشونت مىكند . »\r\nعبد الله بن ابى نجيح گويد : پس از آن پيمبر مراسم حج به سر برد و مناسك و آداب حج را به كسان وانمود و تعليم داد و خطبهء معروف خويش را براى مردم فرو خواند . نخست حمد و ثناى خدا كرد آنگاه گفت :\r\n« اى مردم ! سخنان مرا بشنويد ، كه نمىدانم شايد پس از اين سال « هرگز شما را در اينجا نبينم .\r\n« اى مردم ، خونها و مالهايتان ، چون اين روز و چون اين ماه بر -\r\n","description":"","footnote":"","page_name":" 1276 ","page_number":53},
  {"content":"\r\n« يك ديگر حرام است . به پيشگاه خدايتان مىرويد و از اعمال شما پرسش « مىكنند . من ابلاغ كردم ، هر كه امانتى به دست دارد به صاحب امانت « پس دهد ، رباها از ميان رفت فقط به سرمايهء خود حق داريد ، نه ستم كنيد « و نه ستم ببينيد ، خدا فرمان داده كه ربا نباشد ، رباى عباس بن عبد المطلب « نيز همه از ميان رفت . نخستين خونى كه از ميان مىرود خون ربيعة بن « حارث بن عبد المطلب است . ( ربيعة بن حارث را به شيرخوارگى به طايفهء « بنى ليث سپرده بودند و مردم هذيل او را كشته بودند ) گفت : « اين نخستين خون ايام جاهليت است كه از ميان مىرود .\r\n« اى مردم ! شيطان اميد ندارد كه ديگر در سرزمين شما پرستيده « شود ، ولى رضا دارد كه در چيزهاى ديگر و اعمالى كه ناچيز مىشماريد « اطاعت او كنيد ، از شيطان بر دين خويش بيمناك باشيد .\r\n« اى مردم ! نسىء كردن زيادت كفر است كه ماهى را به سالى حلال و « به سال ديگر حرام كنند تا شمار محرمات خدا را كامل كنند و حرام خدا را « حلال كنند و حلال خدا را حرام كنند . زمان به وضعى كه روز خلق آسمانها و « زمين داشت بگشت و شمارهء ماهها در پيش خدا و در كتاب خدا دوازده ماه « است\r\nچهار ماه حرام است ، سه ماه پياپى و رجب مضر كه ميان جمادى و « شعبان است .\r\n« اما بعد ، اى مردم شما بر زنانتان حقى داريد و آنها نيز بر شما حقى « دارند ، حق شما بر زنانتان چنان است كه كسى را كه از او بيزاريد بر فرش « شما ننشانند و مرتكب كار زشت نشوند و اگر مرتكب شدند خدا به شما « اجازه داده كه در خوابگاه از آنها دورى كنيد و آنها را نه چندان سخت « بزنيد ، اگر دست برداشتند روزى و پوشش آنها را به طور متعارف بدهيد .\r\n« با زنان به نيكى رفتار كنيد كه به دست شما اسيرند و اختيارى از خويش\r\n","description":"","footnote":"","page_name":" 1277 ","page_number":54},
  {"content":"\r\n« ندارند ، شما آنها را به امانت خدا گرفته‌ايد و بوسيلهء كلمات خدا حلالشان « كرده‌ايد . » « پس اى مردم ! « گفتار مرا دريابيد و سخن مرا بشنويد كه من ابلاغ « كردم و در ميان شما چيزى واگذاشتم كه اگر بدان چنگ زنيد هرگز گمراه « نشويد كتاب خدا و سنت پيمبر خدا » « اى مردم ، گفتار مرا بشنويد كه ابلاغ كردم ، و بفهميد ، بدانيد كه « هر مسلمانى برادر مسلمان ديگر است ، مسلمانان برادرند و براى « هيچكس مال برادرش حلال نيست مگر آنكه به رضاى خاطر به دو ببخشد ، « پس به همديگر ستم مكنيد خدايا ، آيا ابلاغ كردم ؟\r\nگويد : و كسان گفتند : « آرى » پيمبر گفت : « خدايا شاهد باش » عباد بن عبد الله بن زبير گويد : آنكه سخنان پيمبر را به بانگ بلند از بالاى عرفه به مردم مىگفت ربيعة بن امية بن خلف بود ، مىگفت : « پيمبر مىگويد بگو : اى مردم مىدانيد اين چه ماهيست ؟ » مىگفتند : « ماه حرام است » پيمبر مىگفت بگو : « خدا خونها و مالهايتان را چون اين ماه ، بر يك ديگر حرام كرده ، تا به پيشگاه پروردگار گرويد . » پس از آن گفت : « بگو پيمبر مىگويد : اى مردم مىدانيد اين چه ماهى است ؟ » و ربيعه اين را به بانگ بلند گفت ، و مردم گفتند : « ماه حرام است . » پيمبر گفت : « بگو خداوند خونها و اموالتان را بر يك ديگر چون اين ماه ، حرام كرده تا به پيشگاه پروردگار رويد . »\r\nپس از آن پيمبر گفت : « بگو : اى مردم آيا مىدانيد اين چه روزى است ؟ » ربيعه اين را بگفت و مردم گفتند : « روز حج اكبر است . » پيمبر گفت : « بگو خداوند خونها و اموالتان را بر يك ديگر چون اين روز حرام كرده\r\n","description":"","footnote":"","page_name":" 1278 ","page_number":55},
  {"content":"\r\nتا به پيشگاه پروردگار رويد . » محمد بن اسحاق گويد : وقتى پيمبر در عرفه توقف كرد ، كوهى را كه بر آن ايستاده بود موقف ناميد و همه عرفه موقف است ، و صبحگاه مزدلفه كه بر قزح ايستاده بود گفت : « اينجا موقف است » و همه مزدلفه موقت است و چون در قربانگاه قربانى كرد ، گفت : « اينجا قربانگاه است » و همه منى قربانگاه است .\r\nپيمبر خدا صلى الله عليه و سلم حج خويش به سر برد و مناسك را به كسان نشان داد و واجبات حج را در موقفها با رمى جمره و طواف كعبه تعليم داد و معلوم داشت كه چه چيزها در اثناى حج حلال است و چه چيزها حرام است و اين حج وداع بود و حج بلاغ بود كه پيمبر پس از آن حج نكرد .\r\nابو جعفر گويد : غزوه ها كه پيمبر در آن شركت داشت بيست و شش بود و به قولى بيست و هفت بود . آنكه بيست و شش گويد ، غزوهء خيبر و غزوهء وادى القرى را كه از خيبر رفت يكى مىكند ، زيرا پس از فراغت از خيبر به منزل خويش باز نيامد و از همانجا سوى وادى القرى رفت و اين را يك غزا به حساب آوردند .\r\nو آنكه بيست و هفت گويد خيبر را غزوه اى و وادى القرى را غزوهء ديگر به شمار آورده كه يكى بيشتر مىشود .\r\nابن اسحاق گويد : همهء غزوه هاى پيمبر كه خود او رفت بيست و شش بود ، نخستين غزاى وى سوى ودان بود كه آن را غزوهء ابوا گويند .\r\nپس از آن غزوهء لواط سوى رضوى به درهء ينبع بود .\r\nپس از آن غزوهء بدر نخستين بود\r\nكه به طلب كرز بن جابر فهرى رفت .\r\nپس از آن غزوهء بدر بزرگ بود كه بزرگان و سران قريش كشته شدند و بسيار كس اسير شد .\r\nپس از آن غزوهء بنى سليم بود كه تا كدر رفت ، كدر نام يكى از چاههاى بنى - سليم بود .\r\n","description":"","footnote":"","page_name":" 1279 ","page_number":56},
  {"content":"\r\nپس از آن غزوهء سويق بود كه به طلب ابو سفيان تا قرقره الكدر رفت .\r\nپس از آن غزاى غطفان بود كه سوى نجد رفت و آن را غزوهء ذى امر گويند .\r\nپس از آن غزوهء بحران بود كه نام يكى از معادن حجاز بود .\r\nپس از آن غزوهء احد بود .\r\nپس از آن غزوهء حمراء الاسد بود .\r\nپس از آن غزوهء بنى نضير بود .\r\nپس از آن غزوهء ذات الرقاع بود كه سوى نخل رفت .\r\nپس از آن غزوهء بدر آخرين بود .\r\nپس از آن غزوهء دومة الجندل بود .\r\nپس از آن غزوهء خندق بود .\r\nپس از آن غزوهء بنى قريظه بود .\r\nپس از آن غزوهء بنى لحيان هذيل بود .\r\nپس از آن غزوهء ذى قرد بود .\r\nپس از آن غزوهء بنى المصطلق خزاعه بود .\r\nپس از آن غزوهء حديبيه بود كه آهنگ جنگ نداشت و مشركان راه او را بستند .\r\nپس از آن غزوهء خيبر بود .\r\nپس از آن عمرة القضا بود .\r\nپس از آن غزوهء فتح مكه بود .\r\nپس از آن غزوهء حنين بود .\r\nپس از آن غزوهء طايف بود .\r\nپس از آن غزوهء تبوك بود .\r\nپيمبر در نه غزوه شخصا جنگ كرد كه بدر و احد و خندق و قريظه و مصطلق و خيبر و فتح مكه و حنين و طايف بود .\r\n","description":"","footnote":"","page_name":" 1280 ","page_number":57},
  {"content":"\r\nمحمد بن يحيى بن سهل گويد : همهء غزاها كه پيمبر شخصا كرد بيست و شش بود .\r\nمحمد بن عمر گويد : غزاهاى پيمبر معروف است و دربارهء آن اتفاق هست و هيچكس در شمار آن اختلاف ندارد كه بيست و هفت بود ، اگر اختلاف هست در تقدم و تأخر غزوه هاست .\r\nاز عبد الله بن عمر پرسيدند : « پيمبر چند غزا كرد ؟ » گفت : « بيست و هفت . » گفتند : « در چند غزوه با او بودى ؟ » گفت : « بيست و يك غزا كه نخستين همه خندق بود ، و از شش غزا بازماندم و بسيار راغب بودم كه بروم\r\nو هر بار از پيمبر مىخواستم و نمىپذيرفت و اجازه نمىداد تا در غزاى خندق اجازه داد . » واقدى گويد : پيمبر خدا در يازده غزا شخصا جنگ كرد و نه غزا را كه از روايت ابن اسحاق آوردم ياد مىكند و غزوهء وادى القرى را اضافه مىكند و گويد كه پيمبر در اثناى آن جنگ كرد و غلام وى مدعم با تيرى كشته شد .\r\nگويد : و هم در غزاى غابه جنگ كرد و از مشركان كسان بكشت و در اين روز محرز بن نضله كشته شد .\r\n\r\nدر شمار دسته ها كه پيمبر به غزا فرستاد اختلاف هست\r\n. عبد الله بن ابى بكر گويد : پيمبر از وقتى كه به مدينه آمد تا وقتى درگذشت سى و پنج دسته به غزا فرستاد .\r\nدستهء عبيدة بن حارث را سوى احيا فرستاد كه چاهى در ثنية المرهء حجاز بود .\r\n","description":"","footnote":"","page_name":" 1281 ","page_number":58},
  {"content":"\r\nپس از آن دسته حمزة بن عبد المطلب بود كه سوى عيص به ساحل دريافت .\r\nبعضىها غزاى حمزه را بر غزاى عبيده مقدم آورده‌اند .\r\nپس از آن غزاى سعد بن ابى وقاص سوى خرار حجاز بود .\r\nپس از آن غزاى عبد الله بن جحش سوى نخله بود .\r\nپس از آن غزاى زيد بن حارثه سوى قرده ، يكى از چاههاى نجد بود .\r\nپس از آن غزاى مرثد بن ابى مرثد غنوى سوى رجيع بود پس از آن غزاى منذر بن عمرو سوى بئر معونه بود .\r\nپس از آن غزاى ابو عبيدهء جراح سوى ذو القصه بر راه عراق بود .\r\nپس از آن غزاى عمر بن خطاب سوى تربه از سرزمين بنى عامر بود .\r\nپس از آن غزاى على بن ابى طالب سوى يمن بود .\r\nپس از آن غزاى غالب بن عبد الله كلبى ليثى سوى كديد بود كه در ملوح كشته شد .\r\nپس از آن غزاى على بن ابى طالب سوى بنى عبد الله بن سعد بود كه از مردم فدك بودند .\r\nپس از آن غزاى ابى العوجاى سلمى به سرزمين\r\nبنى سليم بود كه وى و يارانش همگى كشته شدند .\r\nپس از آن غزاى عكاشة بن محصن سوى غمره بود .\r\nپس از آن غزاى ابى سلمة بن عبد الاسد بود كه سوى قطن نجد يكى از چاههاى بنى اسد رفت و در اين غزا مسعود بن عروه كشته شد .\r\nپس از آن غزاى محمد بن مسلمه بنى حارثى سوى قرطاى هوازن بود .\r\nپس از آن غزاى بشير بن سعد سوى بنى مرهء فدك بود .\r\nپس از آن باز غزاى بشير بن سعد سوى يمن و جناب ، و به قولى جبار ، به سرزمين خيبر بود .\r\n","description":"","footnote":"","page_name":" 1282 ","page_number":59},
  {"content":"\r\nپس از آن غزاى زيد بن حارثه ، سوى جموم ، سرزمين بنى سليم ، بود .\r\nپس از آن باز غزاى زيد بن حارثه سوى قبيله جذام به سرزمين حسمى بود كه خبر آن را از پيش آورديم .\r\nپس از آن باز غزاى زيد بن حارثه سوى وادى القرى بود كه با بنى فزاره رو به - رو شد .\r\nپس از آن دو غزاى عبد الله بن رواحه بود كه هر دو بار سوى خيبر رفت و در يكى از اين غزاها يسير بن رزام را كشت .\r\nقصهء يسير بن رزام يهودى چنان بود كه وى در خيبر بود و مردم غطفان را براى جنگ پيمبر خداى صلى الله عليه و سلم فراهم ميكرد و پيمبر خدا عبد الله بن رواحه را با گروهى از ياران خويش سوى او فرستاد كه عبد الله بن انيس هم پيمان بنى سلمه از آن جمله بود .\r\nو چون عبد الله و همراهان پيش وى رفتند سخن كردند و وعده دادند و ترغيب كردند و گفتند : « اگر پيش پيمبر خدا آيى ترا به كار گيرد و بزرگ دارد » و چندان بگفتند تا با گروهى از يهودان همراه آنها بيامد و عبد الله بن انيس وى را به رديف خود بر شتر سوار كرد . و چون به شش ميلى خيبر به جايى رسيدند كه قرقره نام داشت يسير بن رزام از رفتن پيش پيمبر پشيمان شد و عبد الله اين مطلب را دريافت و دست به شمشير برد و به دو حمله كرد و پايش را قطع كرد . و يسير با عصايى كه به دست داشت به سر او كوفت كه زخمدار شد و هر يك از ياران پيمبر به يهودى همراه خود حمله برد و او را بكشت ، مگر يكى كه بر مركب خود گريخت .\r\nو چون عبد الله بن انيس پيش پيمبر خدا رسيد آب دهان بر زخم وى انداخت كه چرك نكرد و آزار نداد .\r\nپس از آن غزاى عبد الله بن عتيك سوى خيبر بود كه ابو رافع را بكشت .\r\nو نيز پيمبر خدا صلى الله عليه و سلم ما بين بدر واحد محمد بن مسلمه را با تنى چند از ياران خويش سوى كعب بن اشرف فرستاد كه او را كشتند . و نيز عبد الله بن\r\n","description":"","footnote":"","page_name":" 1283 ","page_number":60},
  {"content":"\r\nانيس را سوى خالد بن سفيان بن نبيح هذلى فرستاد كه در نخله يا در عرفه كسان را براى جنگ پيمبر فراهم مىكرد و عبد الله او را بكشت .\r\nعبد الله بن انيس گويد : پيمبر خدا مرا پيش خواند و گفت : « شنيده‌ام خالد بن سفيان هذلى كسان فراهم مىكند كه به جنگ من آيد ، اكنون او در نخله يا در عرفه اقامت دارد ، برو و او را بكش . » گويد ، و من گفتم : « اى پيمبر خداى صفت او را بگوى كه توانم شناخت . » پيمبر گفت : « وقتى او را ببينى شيطان را به ياد تو آرد ، نشانهء وى آنست كه چون او را ببينى لرزه اى در خويشتن بيابى . » گويد : و من شمشير آويختم و برفتم و به خالد رسيدم كه زنانى همراه داشت و جايى براى اقامت آنها مىجست ، و هنگام نماز پسين بود . و چون او را ديدم چنان كه پيمبر خداى گفته بود لرزشى در خويشتن يافتم و سوى او رفتم و چون بيم داشتم زد و خورد با او مرا از نماز باز دارد در آن حال كه سوى او مىرفتم با اشارهء سر نماز كردم و چون نزديك وى رسيدم گفت : « كيستى ؟ » گفتم : « يكى از مردم عربم ، شنيده‌ام كسان را براى جنگ اين مرد فراهم مىكنى و به اين سبب پيش تو آمده‌ام . » گفت : « آرى ، مشغول اين كار هستم . » آنگاه كمى با او برفتم و چون فرصت يافتم وى را با شمشير زدم و كشتم و بيامدم و زنانش بر او ريختند ، و چون پيش پيمبر رسيدم و سلام گفتم مرا نگريست و گفت : « موفق باشى ؟ » گفتم : « او را كشتم . » گفت : « راست مىگويى . » پس از آن پيمبر خدا برخاست و سوى خانهء خويش رفت و چون باز آمد عصايى به من داد و گفت : « اى عبد الله ، اين عصا را بگير و با خود داشته باش . »\r\n","description":"","footnote":"","page_name":" 1284 ","page_number":61},
  {"content":"\r\nگويد : و با عصا پيش كسان رفتم و گفتند : « اين عصا از كجاست ؟ » گفتم : « اين را پيمبر به من داد و گفت با خودم داشته باشم . » گفتند : « برو بپرس كه عصا را براى چه به تو داد ؟ » و من بازگشتم و گفتم : « اى پيمبر خداى عصا را براى چه به من دادى ؟ » گفت : « دادم تا به روز رستاخيز ميان من و تو نشان باشد كه در آن روز كسانى كه عصا دارند بسيار كمند . »\r\nعبد الله بن انيس عصا را به شمشير خويش پيوست و همچنان با وى بود و هنگام مرگ بگفت تا عصا را در كفن او نهادند و با وى به خاك كردند .\r\nپس از آن غزاى زيد بن حارثه و جعفر بن ابى طالب و عبد الله بن رواحه بود كه سوى موته شام رفتند .\r\nپس از آن غزاى كعب بن عمير غفارى سوى ذات اطلاح شام بود كه در آنجا با همراهان خود كشته شد .\r\nپس از آن غزاى عيينة بن حصن سوى بنى العنبر بنى تميم بود . و قصه چنان بود كه پيمبر عيينه را سوى اين طايفه فرستاد كه كسان بكشت و اسير گرفت .\r\nعايشه گويد : به پيمبر گفتم : « آزادى غلامى از بنى اسماعيل را نذر كرده‌ام . » گفت : « اسيران بنى العنبر مىرسند و يكى به تو مىبخشم كه آزادش كنى . » ابن اسحاق گويد : و چون اسيران بنى العنبر به مدينه رسيدند فرستادگان بنى تميم و از جمله ربيعة بن رفيع و سبرة بن عمرو و قعقاع بن معبد و وردان بن محرز و قيس بن عاصم و مالك بن عمرو و اقرع بن حابس و حنظلة بن دارم و فراس بن حابس براى آزاد كردن آنها سوى پيمبر خداى آمدند و از جمله زنان اسير اسماء دختر مالك و كاس دختر ارى و نجوه دختر نهد و جميعه دختر قيس و عمره دختر مطر بودند .\r\nپس از آن غزاى غالب بن عبد الله كلبى ليثى سوى سرزمين بنى مره بود كه در اثناى آن مرداس بن نهيك به دست زيد بن حارثه و يكى از انصاريان كشته شد و همو\r\n","description":"","footnote":"","page_name":" 1285 ","page_number":62},
  {"content":"\r\nبود كه پيمبر دربارهء او به زيد گفت : « با لا إله الا الله گوى چكار داشتى ؟ »\r\nپس از آن غزاى عمرو بن عاص سوى ذات السلاسل بود .\r\nپس از آن غزاى ابن ابى حدرد و همراهان او سوى دره اضم بود .\r\nپس از آن باز غزاى عبد الله بن ابى حدرد سوى بيشه بود .\r\nپس از آن غزاى عبد الرحمن بن عوف بود .\r\nپس از آن غزاى ابو عبيدة بن جراح بود كه سوى ساحل دريا رفت و آن را غزوهء خبط گفتند .\r\nمحمد بن عمرو گويد : همه غزاهاى پيمبر و دسته ها كه فرستاد چهل و هشت بود .\r\nواقدى گويد : در اين سال كه سال دهم بود در ماه رمضان جرير بن عبد الله بجلى پيش پيمبر خداى آمد و مسلمان شد و پيمبر او را سوى بت ذو الخلصه فرستاد كه آن را ويران كرد .\r\nگويد : و هم در اين سال و برين يحنس پيش ابناى يمن رفت و آنها را سوى اسلام خواند و پيش دختران نعمان بن بزرج منزل گرفت و آنها مسلمان شدند و كس پيش فيروز ديلمى فرستاد كه به مسلمانى گرويد و نيز مركبود و عطا پسرش و وهب بن منبه اسلام آوردند . و نخستين كسانى كه در يمن قرآن را فراهم آوردند عطاء پسر مركبود و وهب بن منبه بودند .\r\nو هم در اين سال باذان كه در يمن عامل شاهان پارسى بود اسلام آورد و كس پيش پيمبر فرستاد و اسلام خويش را خبر داد .\r\nابو جعفر گويد : كسانى با عبد الله بن ابى بكر و آنها كه همه غزاهاى پيمبر را بيست و شش مىدانند اختلاف كرده‌اند .\r\nابو اسحاق گويد : از زيد بن ارقم شنيدم كه پيمبر نوزده غزا كرد و پس از هجرت فقط به حجة الوداع رفت و جز آن حج نكرد .\r\nگويد : از زيد پرسيدم : « در چند غزا همراه پيمبر بودى ؟ »\r\n","description":"","footnote":"","page_name":" 1286 ","page_number":63},
  {"content":"\r\nگفت : « در هفده غزا . »\r\nگفتم : « نخستين غزا كه همراه پيمبر بودى چه بود ؟ » گفت : « غزاى ذت العسير يا ذات العشير . » واقدى گويد : اين خطاست و من اين حديث را براى عبد الله بن جعفر بگفتم و گفت : « روايت اهل عراق چنين است ، اما نخستين غزاى زيد بن ارقم مريسيع بود و او جوانى نوسال بود و در غزاى موته همراه عبد الله بن رواحه بود كه به رديف او سوار بود و با پيمبر بيش از سه يا چهار غزا نكرد . » مكحول گويد : پيمبر هيجده غزا كرد كه در هشت غزا شخصا جنگيد كه بدر و احد و احزاب و قريظه از آن جمله بود .\r\nواقدى گويد : حديث زيد بن ارقم و حديث مكحول هر دو خطاست .\r\n\r\nسخن از حج پيمبر خداى\r\nجابر گويد : پيمبر\r\nسه حج كرد ، دو حج پيش از هجرت بود و يك حج از پس هجرت بود و يك عمره نيز با آن كرد .\r\nعبد الله بن عمر گويد : پيمبر پيش از آنكه حج كند دو عمره كرده بود .\r\nوقتى عايشه اين سخن بشنيد گفت : « پيمبر خدا چهار عمره كرد . » مجاهد گويد : شنيدم ابن عمر مىگفت : « پيمبر خدا چهار عمره كرد . » و چون عايشه اين سخن بشنيد گفت : « ابن عمر مىداند كه پيمبر چهار عمره كرد و يك عمرهء وى همراه حج بود . » روايت ديگر از مجاهد هست كه گويد : من و عروة بن زبير به مسجد پيمبر در آمديم و عبد الله بن عمر نزديك حجرهء عايشه نشسته بود ، به دو گفتيم : « پيمبر چند عمره كرد ؟ » گفت : « چهار عمره كرد كه يكى در ماه رجب بود » و نخواستم سخن او را\r\n","description":"","footnote":"","page_name":" 1287 ","page_number":64},
  {"content":"\r\nتكذيب يا انكار كنم و حركت عايشه را در حجره شنيديم و عروه گفت : « مادر جان ، اى مادر مؤمنان ، سخن ابو عبد الرحمن را مىشنوى ؟ » عايشه گفت : « چه مىگويد ؟ » گفت : « مىگويد پيمبر چهار عمره كرد كه يكى در ماه رجب بود . » عايشه گفت : « خدا ابو عبد الرحمان را بيامرزد ، هر عمره كه پيمبر كرد او حاضر بود ، در ماه رجب عمره نكرد . »\r\n\r\nسخن از همسران پيمبر خداى\r\n. آنها كه پس از وى ببودند و آنها كه در زندگى پيمبر از او جدا شدند و سبب جدايى ، و آنها كه پيش از پيمبر بمردند .\r\nهشام بن محمد گويد : پيمبر پانزده زن گرفت\r\nكه سيزده زن را به خانه برد و يازده زن را با هم داشت و نه زن داشت كه درگذشت .\r\nدر ايام جاهليت كه بيست و چند ساله بود خديجه دختر خويلد بن اسد بن عبد العزى را به زنى گرفت ، او نخستين زن پيمبر بود ، و پيش از آن زن عتيق بن عابد مخزومى بود ، مادر خديجه فاطمه دختر زائدة بن اصم بود . براى عتيق دخترى آورد ، پس از آن عتيق بمرد .\r\nپس از عتيق ، خديجه زن ابو هالة بن زراره بن نباش شد و براى وى هند بن ابى - هاله را آورد . پس از آن ابو هاله بمرد . وقتى پيمبر خديجه را به زنى گرفت فرزند ابى هاله پيش وى بود .\r\nخديجه براى پيمبر هشت فرزند آورد : قاسم و طيب و طاهر و عبد الله و زينب و رقيه و ام كلثوم و فاطمه .\r\nابو جعفر گويد : تا خديجه زنده بود پيمبر زن ديگر نگرفت و چون درگذشت ،\r\n","description":"","footnote":"","page_name":" 1288 ","page_number":65},
  {"content":"\r\nپيمبر زنان ديگر گرفت . دربارهء نخستين زنى كه پس از خديجه گرفت اختلاف هست ، بعضىها گفته‌اند عايشه دختر ابو بكر صديق بود ، بعضى ديگر گفته‌اند سوده دختر زمعة بن قيس بود .\r\nوقتى پيمبر عايشه را گرفت صغير بود و در خور زناشويى نبود ، سوده زنى بيوه بود كه پيش از پيمبر شوهر ديگر داشته بود و شوهرش سكران بن عمرو بن عبد شمس بود ، سكران از جمله مسلمانان مهاجر حبشه بود و آنجا مسيحى شد و بمرد و پيمبر در مكه بود كه او را به زنى گرفت .\r\nابو جعفر گويد : ميان مطلعان سيرت پيمبر خلاف نيست كه وى صلى الله عليه و سلم سوده را پيش از عايشه به خانه برد .\r\n\r\nسخن از حكايت ازدواج پيمبر با عايشه و سوده\r\nعايشه گويد : وقتى خديجه درگذشت و پيمبر همچنان در مكه بود ، خوله دختر حكيم بن امية بن اوقص كه زن عثمان بن مظعون بود ، به دو گفت : « اى پيمبر خداى ، چرا زن نمىگيرى ؟ » پيمبر گفت : « كى را بگيرم ؟ » گفت : « اگر خواهى دوشيزه و اگر خواهى بيوه . » پيمبر گفت : « دوشيزه كيست ؟ » گفت : « دختر كسى كه او را از همه مردم بيشتر دوست دارى ، عايشه دختر ابو بكر . » پيمبر گفت : « بيوه كيست ؟ » گفت : « سوده دختر زمعة بن قيس . »\r\n","description":"","footnote":"","page_name":" 1289 ","page_number":66},
  {"content":"\r\nپيمبر گفت : « برو و با آنها سخن كن . » گويد : و خوله به خانهء ابو بكر رفت و ام رومان مادر عايشه را بديد و گفت :\r\n« خداوند عز و جل چه خير و بركتى براى شما فرستاده است . » ام رومان گفت : « مقصود چيست ؟ » گفت : « پيمبر مرا فرستاده كه عايشه را خواستگارى كنم . » ام رومان گفت : « من راضيم ، منتظر ابو بكر بمان كه به زودى مىرسد . » و چون ابو بكر بيامد خوله به دو گفت : « اى ابو بكر ، خداوند عز و جل چه خير و بركتى براى شما فرستاده ، پيمبر خدا مرا فرستاده كه عايشه را خواستگارى كنم . » گفت : « مگر عايشه مناسب اوست ، عايشه دختر برادر اوست . » خوله چون اين بشنيد پيش پيمبر بازگشت و سخن ابو بكر را با وى بگفت .\r\nپيمبر گفت : « با او بگو كه تو در مسلمانى برادر منى و من برادر توام و دختر تو مناسب من است . » خوله پيش ابو بكر بازگشت و سخن پيمبر را با وى بگفت .\r\nابو بكر گفت : « منتظر بمان تا من بازگردم . » ام رومان به خوله گفت : « مطعم بن عدى عايشه را براى پسر خود نام برده و ابو بكر هرگز از وعده تخلف نمىكند . » ابو بكر پيش مطعم بن عدى رفت و زن مطعم و مادر همان پسر كه عايشه را براى او نام برده بود پيش وى بود و گفت : « اى پسر ابى قحافه اگر دختر ترا به زنى به پسر خويش دهيم وى را صابى كند و به دين تو در آرد . » ابو بكر رو به مطعم كرد و گفت : « تو چه مىگويى ؟ » مطعم گفت : « او چنين مىگويد . » ابو بكر باز آمد و وعده اى كه داده بود فسخ شده بود و به خوله گفت : « پيمبر را دعوت كن . »\r\n","description":"","footnote":"","page_name":" 1290 ","page_number":67},
  {"content":"\r\nخوله پيمبر را دعوت كرد كه بيامد و عايشه را عقد كرد و در آن هنگام وى شش سال داشت .\r\nگويد : پس از آن خوله پيش سوده رفت و گفت : « سوده ! خدا عز و جل چه خير و بركتى براى تو خواسته است ! » گفت : « مقصود چيست ؟ » خوله گفت : « پيمبر مرا فرستاده كه ترا خواستگارى كنم . »\r\nگفت : « راضيم ، بيا و اين سخن را با پدرم بگوى . » خوله گويد : پدر سوده ، پيرى فرتوت بود و از حج بازمانده بود و من پيش او رفتم و به رسم ايام جاهليت درود گفتم ، آنگاه گفتم : « محمد بن عبد الله بن عبد المطلب مرا فرستاده كه سوده را خواستگارى كنم . » گفت : « همشأنى بزرگوار است ، دخترم چه مىگويد ؟ » گفتم : « او رضايت دارد . » گفت : « او را بخوان . » گويد : سوده را خواندم و با او گفت : « سوده ! خوله مىگويد كه محمد بن عبد الله بن عبد المطلب او را به خواستگارى تو فرستاده است و او همشأنى بزرگوار است ، مىخواهى ترا به زنى او دهم ؟ » گفت : « آرى . » گفت : « محمد را پيش من آر . » گويد : و خوله پيمبر را ببرد كه سوده را عقد كرد .\r\nو چون عبد بن زمعه عموى سوده كه به حج رفته بود بازگشت تعرض كرد و خاك به سر خويش مىريخت و بعدها وقتى مسلمان شده بود مىگفت : « آن روز كه خاك به سر مىكردم كه چرا سوده زن پيمبر خدا شده سفيه بودم . » عايشه گويد : و چون به مدينه رفتيم ابو بكر در سنح ، محلهء بنى حارث بن\r\n","description":"","footnote":"","page_name":" 1291 ","page_number":68},
  {"content":"\r\nخزرج ، فرود آمد . روزى پيمبر به خانه ما آمد ، تنى چند از مردان انصار و چند زن با وى بودند ، مادرم بيامد ، من در ننويى بودم و باد مىخوردم مادرم مرا از ننو پايين آورد و سرپوش مرا بياورد و صورتم را با آب بشست . آنگاه مرا كشيد و برد و چون به نزديك در رسيدم مرا نگهداشت تا كمى آرام شدم . آنگاه به درون رفتم .\r\nپيمبر خدا در اطاق ما بر تختى نشسته بود .\r\nگويد : و مرا كنار او نشانيد و گفت : « اين خانوادهء تو است ، خدا آنها را به تو مبارك كناد و ترا به آنها مبارك كناد . » و مردم و زنان برفتند و پيمبر در خانه‌ام با من زفاف كرد ، نه شترى كشتند ، نه بزى سر بريدند ، من آن وقت هفت سال داشتم و سعد بن عباده كاسه اى را كه هر روز براى پيمبر مىفرستاد به خانهء ما فرستاد .\r\nعروه بن زبير به عبد الملك بن مروان چنين نوشت : دربارهء خديجه دختر خويلد از من پرسيده بودى كه چه وقت درگذشت ؟ وفات وى سه سال يا نزديك به سه سال پيش از هجرت پيمبر بود و پس از وفات خديجه ، عايشه را عقد كرد ، پيمبر دو بار عايشه را ديده بود و به او مىگفتند : « اين زن تو است » عايشه آن وقت شش سال داشت .\r\nهنگامى كه پيمبر به مدينه هجرت كرد با عايشه زفاف كرد و هنگام زفاف عايشه نه سال داشت .\r\nهشام بن محمد گويد : پيمبر عايشه دختر ابو بكر را به زنى گرفت ، نام ابو بكر عتيق بود و او پسر ابى قحافه بود و نام ابى قحافه عثمان بود ، پيمبر سه سال پيش از هجرت مدينه عايشه را عقد كرد . آن وقت هفت ساله بود ، و پس از هجرت مدينه در ماه شوال با وى زفاف كرد ، آن وقت عايشه نه ساله بود و چون پيمبر درگذشت هيجده ساله بود . پيمبر زن دوشيزه اى جز عايشه نگرفت .\r\nپس از آن پيمبر خدا صلى الله عليه و سلم حفصه دختر عمر بن خطاب را به زنى گرفت .\r\nپيش از آن حفصه زن خنيس بن حذافهء سهمى بود . خنيس در بدر حضور\r\n","description":"","footnote":"","page_name":" 1292 ","page_number":69},
  {"content":"\r\nداشت و فرزندى نياورده بود و از بنى سهم جز او كس در بدر حاضر نبود .\r\nپس از آن پيمبر ام سلمه را به زنى گرفت .\r\nنام وى هند بود و دختر ابو امية بن مغيرهء مخزومى بود و پيش از آن زن ابو سلمة بن عبد الاسد مخزومى بود كه در بدر حضور داشته بود و چابك سوار قوم بود ، به روز احد تيرى به دو رسيد كه از آن درگذشت .\r\nابو سلمه پسر عمهء پيمبر بود و با او شير خورده بود ، مادرش نوه دختر عبد المطلب بود و از ام سلمه ، عمرو سلمه و زينب و دره را آورد . هنگامى كه ابو سلمه بمرد پيمبر هفت تكبير بر او گفت . پرسيدند : « اين از سهو بود يا فراموشى ؟ » پيمبر گفت : « نه سهو بود و نه فراموشى ، اگر بر ابو سلمه هزار تكبير گفته بودم شايستهء آن بود . » پيمبر ام سلمه را پيش از جنگ خندق به سال سوم هجرت گرفت و دختر حمزة بن عبد المطلب را به زنى سلمه پسر وى داد .\r\nپس از آن به سال غزاى مريسيع كه سال پنجم هجرت بود پيمبر خدا صلى الله عليه و سلم جويريه دختر حارث بن ابى ضرار را به زنى گرفت . پيش از آن جويريه زن مالك بن صفوان بود و براى او فرزند نياورده بود و جزو اسيران جنگ مريسيع سهم پيمبر شد كه او را آزاد كرد و به زنى گرفت . جويريه از پيمبر خواست كه اسيران قوم وى را كه به دست دارد ، آزاد كند و پيمبر تقاضاى او را پذيرفت و آنها را آزاد كرد .\r\nپس از آن پيمبر خدا ام حبيبه دختر ابو سفيان بن حرب را به زنى گرفت پيش از آن ام حبيبه زن عبيد الله بن جحش بود و با شوهر خويش به مهاجرت حبشه رفته بود ، عبيد الله در حبشه نصرانى شد و از ام حبيبه خواست كه او نيز نصرانى شود اما نپذيرفت و بر مسلمانى پايدار ماند و شوهرش به دين نصرانى بمرد و پيمبر دربارهء ازدواج او كس پيش نجاشى فرستاد و نجاشى به ياران پيمبر كه آنجا بودند گفت : « كى از همه\r\n","description":"","footnote":"","page_name":" 1293 ","page_number":70},
  {"content":"\r\nبه او نزديكتر است ؟ » گفتند : « خالد بن سعيد بن عاص . » نجاشى به خالد گفت : « ام حبيبه را به پيمبرتان به زنى ده . » خالد چنان كرد و چهارصد دينار مهر او كرد .\r\nبه قولى پيمبر خداى ام حبيبه را از عثمان بن عفان خواستگارى كرد و چون او را عقد كرد كس به طلب وى پيش نجاشى فرستاد و نجاشى مهر او را داد و سوى پيمبر فرستاد .\r\nپس از آن پيمبر زينب دختر جحش را به زنى گرفت . و پيش از آن زينب زن زيد بن حارثه وابستهء پيمبر خدا بود كه فرزندى براى او نياورده بود و خدا اين آيه را دربارهء او نازل كرد بود :\r\n« * ( وَإِذْ تَقُولُ لِلَّذِي أَنْعَمَ الله عَلَيْه وَأَنْعَمْتَ عَلَيْه أَمْسِكْ عَلَيْكَ زَوْجَكَ وَاتَّقِ الله وَتُخْفِي في نَفْسِكَ مَا الله مُبْدِيه وَتَخْشَى النَّاسَ وَالله أَحَقُّ أَنْ تَخْشاه فَلَمَّا قَضى زَيْدٌ مِنْها وَطَراً زَوَّجْناكَها لِكَيْ لا يَكُونَ عَلَى الْمُؤْمِنِينَ حَرَجٌ في أَزْواجِ أَدْعِيائِهِمْ إِذا قَضَوْا مِنْهُنَّ وَطَراً وَكانَ أَمْرُ الله مَفْعُولًا 33 : 37 ) * [ 1 
  ] . » يعنى : وقتى به آن كس كه خدا نعمتش داده بود و تو نيز نعمتش داده بودى گفتى جفت خويش نگهدار و از خدا بترس و چيزى را كه خدا آشكار كن آن بود در ضمير خويش نهان مىداشتى كه از مردم بيم داشتى و خدا سزاوارتر بود كه از او بيم كنى و چون زيد تمنايى از او برآورد ، جفت تواش كرديم تا مؤمنان را در مورد پسرخواندگانشان وقتى پسرخواندگان تمنايى از آنها برآورده‌اند تكلفى نباشد و فرمان خدا انجام گرفتنى بود .\r\nخدا عز و جل زينب را به زنى به پيمبر خويش داد و جبرئيل را در اين باب فرستاد و زينب بر زنان پيمبر فخر مىكرد و مىگفت : « ولى من از ولى شما بزرگتر و\r\n\r\n","description":"","footnote":"\r\n[ 1 
  ] احزاب ، 37\r\n","page_name":" 1294 ","page_number":71},
  {"content":"\r\nفرستادهء من گرامىتر است . » پس از آن پيمبر صفيه دختر حبى بن اخطب نضيرى را به زنى گرفت\r\nكه پيش از آن زن سلام بن مشكم بوده بود و چون سلام بمرد زن كنانه بن ربيع بن ابى الحقيق شد كه محمد بن مسلمه به فرمان پيمبر جزو اسيران بنى نضير گردن او را زد .\r\nهنگامى كه پيمبر به روز خيبر اسيران را مىديد رداى خويش را بر صفيه افكند كه خاص او شد و اسلام بر او عرضه كرد كه به مسلمانى گرويد و آزادش كرد و اين به سال نهم هجرت بود .\r\nپس از آن پيمبر ميمونه دختر حارث بن حزن را به زنى گرفت ، وى پيش از آن زن عمير بن عمرو ، از مردم بنى عقده ثقيف ، بود و فرزندى براى او نياورده بود .\r\nميمونه خواهر ام الفضل زن عباس بن عبد المطلب بود و پيمبر او را در سفر عمرة القضا در سرف به زنى گرفت و عهده دار كار ازدواج او عباس بن عبد المطلب بود .\r\nهمهء اين زنان كه گفتيم و پيمبر گرفت هنگام درگذشت وى زنده بودند ، به جز خديجه كه پيش از او و در مكه درگذشت .\r\nپس از آن پيمبر خدا نشاة دختر رفاعه را كه از بنى كلاب بن ربيعه بود به زنى گرفت ، و اين طايفه هم پيمان بنى رفاعه قريظه بودند .\r\nدربارهء اين زن اختلاف هست : بعضىها نام او را سنا گفته‌اند و گويند دختر اسماء بن صلت سلمى بود و بعضى ديگر نام او را سبا گفته‌اند و پدرش را صلت بن حبيب دانسته‌اند .\r\nپس از آن پيمبر خدا شنباء دختر عمرو غفارى را به زنى گرفت اين طايفه نيز هم پيمان بنى قريظه بودند ، بعضىها گفته‌اند شنبا از بنى قريظه بود و به سبب هلاك طايفه ، نسب وى معلوم نيست ، بعضى ديگر او را كنانى دانسته‌اند .\r\nو چنان بود كه وقتى شنبا به نزد پيمبر آمد عادت زنانه بود ، و پيش از آنكه پاك شود ابراهيم پسر پيمبر بمرد و شنبا گفت : « اگر محمد پيمبر بود محبوبترين كس او\r\n","description":"","footnote":"","page_name":" 1295 ","page_number":72},
  {"content":"\r\nنمىمرد . » و پيمبر او را رها كرد .\r\nپس از آن پيمبر غزيه دختر جابر را كه از طايفهء بنى بكر بن كلاب بود به زنى گرفت . پيمبر از زيبايى و خوش اندامى وى سخن شنيده بود و ابو اسيد انصارى ساعدى را به خواستگارى او فرستاد و چون پيش پيمبر آمد و تازه از كفر كناره گرفته بود گفت : « راى من در اين كار دخالت نداشت و از تو به خدا پناه مىبرم . » پيمبر گفت : « كسى كه به خدا پناه برد مصون است . » و او را پيش كسانش پس فرستاد . گويند : وى از قبيلهء كنده بود .\r\nپس از آن پيمبر اسماء دختر نعمان بن اسود بن شراحيل كندى را به زنى گرفت و چون با او خلوت كرد سپيدىاى در تن وى ديد و به دو چيز بخشيد و لوازم داد و سوى كسانش پس فرستاد . به قولى نعمان او را سوى پيمبر فرستاده بود كه او را رها كرد و سبب آن بود كه چون پيمبر با او خلوت كرد از او به خدا پناه برد ، و پيمبر كس پيش نعمان فرستاد و گفت : « مگر اين دختر تو نيست ؟ » نعمان پاسخ داد : « چرا ؟ » آنگاه از اسماء پرسيد : « مگر دختر نعمان نيستى ؟ » اسماء گفت : « چرا ؟ » پس از آن نعمان به پيمبر گفت : « او را نگهدار كه چنين و چنان است » و ستايش بسيار از او كرد و از جمله گفت كه هرگز عادت زنانه نداشته است : « و پيمبر او را نيز رها كرد و معلوم نيست به سبب سخن زن بود يا سخن پدرش كه هرگز عادت زنانه نداشته است . » پس از آن خدا ، ريحانه دختر زيد قرظى را به غنيمت به پيمبر خويش داد .\r\nو نيز مقوقس فرمانرواى اسكندريه ماريه قبطى را به دو هديه داد كه ابراهيم را آورد .\r\nاين جمله زنان پيمبر خدا صلى الله عليه و سلم بودند كه شش تن از آنها قرشى\r\n","description":"","footnote":"","page_name":" 1296 ","page_number":73},
  {"content":"\r\nبودند .\r\nابو جعفر گويد : در روايت هشام بن محمد سخن از ازدواج پيمبر خدا صلى الله عليه و سلم با زينب دختر خزيمه نيست كه او را ام المساكين لقب داده بودند و از طايفهء بنى عامر بن صعصعه بود و پيش از پيمبر خدا ، زن طفيل بن حارث بن مطلب ، برادر عبيده بن حارث ، بود و در مدينه در خانهء پيمبر درگذشت .\r\nگويند : در ايام زندگانى پيمبر ، هيچيك از زنانش بجز او و خديجه و شراف دختر خليفه ، خواهر دحيهء كلبى ، و عاليه دختر ظبيان درنگذشت .\r\nابن شهاب زهرى گويد : پيمبر ، عاليه را كه زنى از طايفهء بنى ابى بكر بن كلاب بود به زنى گرفت و چيز داد و از او جدا شد .\r\nو نيز او صلى الله عليه و سلم قتيله دختر قيس بن معديكرب خواهر اشعث بن قيس را به زنى گرفت و پيش از آنكه با وى خلوت كند درگذشت و قتيله با برادر خويش از اسلام بگشت .\r\nو نيز او صلى الله عليه و سلم فاطمه دختر شريح را به زنى گرفت .\r\nبه گفتهء ابن كلبى وى غزيه دختر جابر بود كه لقب ام شريك داشت و پيمبر از پس شوهرى كه داشته بود او را گرفت و از شوهر سابق پسرى به نام شريك داشت كه لقب از او گرفت و چون پيمبر با او خلوت كرد او را كهنسال يافت و طلاقش داد . ام شريك از پيش مسلمان شده بود و پيش زنان قريش مىرفت و آنها را به اسلام دعوت مىكرد .\r\nگويند : پيمبر خوله دختر هذيل بن هبيره را نيز به زنى گرفت .\r\nابن عباس گويد : ليلى دختر خطيم بن عدى هنگامى كه پيمبر پشت به آفتاب نشسته بود بيامد و دست به شانهء او زد .\r\nپيمبر گفت : « كيستى ؟ » گفت : « من دختر كسى هستم كه با باد همعنان بود ، من ليلى دختر خطيم هستم ،\r\n","description":"","footnote":"","page_name":" 1297 ","page_number":74},
  {"content":"\r\nآمده‌ام خودم را به تو عرضه كنم كه مرا به زنى بگيرى . » پيمبر گفت : « چنين كردم . » ليلى سوى قوم خويش بازگشت و گفت : « پيمبر مرا به زنى گرفت . » گفتند : « بد كردى كه تو زنى حسودى و پيمبر زنان مكرر دارد ، برو و خويشتن را رها كن » .\r\nليلى پيش پيمبر رفت و گفت : « مرا رها كن . » پيمبر گفت : « رها كردم . » گويند : پيمبر خدا صلى الله عليه و سلم عمره دختر يزيد را نيز كه زنى از بنى رواس بن كلاب بود به زنى گرفت . \r\nسخن از زنانى كه پيمبر خواستگارى كرد و نگرفت\r\nاز آن جمله ام هانى دختر ابو طالب بود كه نامش هند بود ، پيمبر از او خواستگارى كرد ، اما به زنى نگرفت كه ام هانى گفت فرزند دارد .\r\nو نيز ضباعه دختر عامر بن قرط را از پسرش سلمة بن هشام بن مغيره خواستگارى كرد و او گفت : « تا راى او را بپرسم . » و پيش مادر رفت و گفت : « پيمبر خدا از تو خواستگارى كرد » .\r\nگفت : « تو چه گفتى ؟ » گفت : « گفتم تا رأى ترا بپرسم . » گفت : « مگر در مورد پيمبر بايد رأى كسى را پرسيد ، برو موافقت كن . » و سلمه پيش پيمبر رفت ، اما پيمبر سكوت كرد به سبب آنكه شنيده بود كه ضباعه كهنسال است .\r\n","description":"","footnote":"","page_name":" 1298 ","page_number":75},
  {"content":"\r\nگويند : پيمبر از صفيه دختر بشامه ، خواهر اعور عنبرى ، نيز خواستگارى كرد ، وى اسير شده بود و پيمبر او را مخير كرد و گفت : « اگر خواهى من و اگر خواهى شوهرت را برگزين » .\r\nو او گفت : « شوهرم » و پيمبر آزادش كرد .\r\nو نيز پيمبر از ام جيب دختر عباس بن عبد المطلب خواستگارى كرد اما معلوم شد كه عباس برادر شيرى اوست كه ثويبه هر دو را شير داده بود .\r\nاز جمره دختر حارث بن ابى حارثه نيز خواستگارى كرد و پدرش گفت عيبى دارد اما نداشت و چون به خانه رفت ديد كه برص گرفته است .\r\n\r\nسخن از كنيزكانى كه پيمبر به زنى داشت\r\nيكى ماريه دختر شمعون قبطى بود و ديگرى ريحانه دختر زيد قرظى و به قولى نضيرى كه خبر هر دو را از پيش گفته‌ايم .\r\n\r\nسخن از غلامان آزاد شدهء پيمبر\r\nاز آن جمله زيد بن حارثه بود و پسرش اسامة بن زيد كه از پيش خبر آنها را گفته‌ايم .\r\nثوبان نيز غلام پيمبر بود و آزاد شد و همچنان تا هنگام درگذشت پيمبر به خدمت وى بود ، پس از آن به شهر حمص رفت\r\nو در آنجا خانهء وقفى از او به جاست .\r\nگويند : ثوبان به سال پنجاه و چهارم در ايام خلافت معاويه درگذشت .\r\nبعضىها گفته‌اند وى در شهر رمله سكونت گرفت و دنباله نداشت .\r\nشقران نيز بود كه از اهل حبشه بود و نامش صالح بن عدى بود و در مورد وى\r\n","description":"","footnote":"","page_name":" 1299 ","page_number":76},
  {"content":"\r\nاختلاف هست .\r\nعبد الله بن داود خريبى گويد : پيمبر شقران را از پدرش عبد الله بن عبد المطلب به ارث برد . بعضىها گفته‌اند شقران پارسى نژاد بود و صالح پسر حول پسر مهر بود ، پسر آذر جشنس پسر مهربان پسر فيران پسر رستم پسر فيروز پسر ماىبهرام پسر رشتهرى بود .\r\nگويند : وى از دهقانان رى بود .\r\nمصعب زبيرى گويد : شقران غلام عبد الرحمن بن عوف بود كه او را به پيمبر بخشيد و او فرزندان آورد كه آخرين آنها موبا نام داشت و در مدينه مقيم بود و اعقاب وى در بصره بودند .\r\nرويفع نيز بود كه او را ابو رافع مىگفتند و نامش اسلم و به قولى ابراهيم بود در مورد وى اختلاف هست : بعضىها گفته‌اند وى از آن عباس بن عبد المطلب بود كه او را به پيمبر خدا بخشيد . بعضى ديگر گفته‌اند ابو رافع غلام احيحه سعيد بن عاص بزرگ بود كه به ارث به فرزندانش رسيد كه سه تن از آنها سهم خود را آزاد كردند و همگى در بدر كشته شدند . ابو رافع نيز با آنها در بدر حضور داشت و خالد - بن سعيد سهم خود را به پيمبر بخشيد كه آزادش كرد .\r\nابو رافع پسرى داشت كه او را بهى مىگفتند و نامش رافع بود كه ابو رافع كنيه از او گرفته بود و پسر ديگر داشت به نام عبيد الله كه دبير على بن ابى طالب بود .\r\nهنگامى كه عمرو بن سعيد حاكم مدينه شد بهى را پيش خواند و گفت : « وابستهء كيستى ؟ » بهى گفت : « وابستهء پيمبر خدا » و عمرو يكصد تازيانه به او زد .\r\nباز گفت : « وابستهء كيستى ؟ » بهى گفت : « وابستهء پيمبر خدا » و عمر يكصد تازيانهء ديگر به او زد .\r\nو همچنان مىپرسيد و او مىگفت : « وابستهء پيمبر خدايم » تا پانصد تازيانه به او زد و پرسيد : « وابستهء كيستى ؟ » و بهى گفت : « وابستهء شمايم » ","description":"","footnote":"","page_name":" 1300 ","page_number":77},
  {"content":"\r\nسلمان فارسى نيز بود كه كنيهء ابو عبد الله داشت و از دهكده اى از اصفهان و به قولى از رامهرمز بود و اسير عربان كلب شد كه او را به يك يهودى در وادى القرى فروختند و با يهودى قرار مكاتبه نهاد ، يعنى مالى بدهد و آزاد شود ، و پيمبر و مسلمانان او را در كار پرداخت كمك كردند تا آزاد شد .\r\nبعضى نسب شناسان پارسى گويند : سلمان از ولايت شاپور بود و نامش مابه پسر بوذخشان پسر ده ديره بود .\r\nسفينه نيز بود كه از آن ام سلمه بود و آزادش كرد كه مادام الحيات پيمبر را خدمت كند . گويند : وى سياه بود . در نامش اختلاف است .\r\nبعضىها نام وى را مهران و بعضى ديگر رباح گفته‌اند .\r\nبه قولى وى از عجمان پارسى بود و نامش سبيه پسر مارقيه بود .\r\nانسه نيز بود كه كنيهء ابو مسرح ( با ميم مضموم و راى مشدد ) و به قولى ابا مسروح داشت . وى از مواليد سراة بود و وقتى پيمبر مىنشست او كسان را اجازه مىداد كه درآيند . ابو مسرح در بدر و احد و همه جنگهاى ديگر همراه پيمبر بود .\r\nگويند : وى از مادر حبشى و پدر فارسى بود و نام پدرش كردوى پسر اشرنيده پسر ادوهر پسر مهرادر پسر كحنكان از فرزندان مهگوار پسر يوماست بود .\r\nابو كبشه نيز بود ، كه نامش سليم بود و از مواليد مكه بود و به قولى از مواليد سرزمين دوس بود و پيمبر او را خريد و آزاد كرد . ابو كبشه در بدر و احد و جنگهاى ديگر با پيمبر همراه بود و به سال سيزدهم هجرت ، در اولين روز خلافت عمر درگذشت .\r\nابو مويهبه نيز بود . گويند : وى از مواليد مزينه بود و پيمبر او را خريد و آزاد كرد .\r\nرباح اسود نيز بود كه كسان را اذن ورود به نزد پيمبر مىداد .\r\nفضاله نيز بود كه پس از پيمبر در شام اقامت كرد .\r\n","description":"","footnote":"","page_name":" 1301 ","page_number":78},
  {"content":"\r\nمدعم نيز بود كه غلام رفاعة بن زيد جذامى بود\r\nو او را به پيمبر بخشيد . وى در غزاى وادى القرى همراه پيمبر بود و تيرى ناشناس بيامد و او را كشت .\r\nابو ضميره نيز بود كه بعضى نسب شناسان فارسى گفته‌اند از عجمان پارسى بود و از فرزندان گشتاسب شاه بود و نامش واح پسر شبيزر پسر پيرويس پسر تاريشمه پسر ماهوش پسر باكمهير بود .\r\nبعضىها گفته‌اند وى در يكى از جنگها اسير شده بود و سهم پيمبر خدا شد و آزادش كرد و مكتوبى براى وى نوشت . وى جد ابو حسين بن عبد الله بن ضميرة بن ابى ضميره بود و مكتوب پيمبر در دست نوادگان اوست و حسين بن عبد الله آن را پيش مهدى آورد كه مكتوب را بگرفت و بر ديده نهاد و سيصد دينار به دو داد .\r\nيسار نيز بود كه از مردم نوبه بود و در يكى از جنگها اسير شد و سهم پيمبر شد كه آزادش كرد ، همو بود كه وقتى عرنيان بر گلهء پيمبر هجوم آوردند كشته شد .\r\nمهران نيز بود كه حديث از پيمبر روايت ميكرد .\r\nپيمبر يك خواجه نيز داشت به نام مابور كه مقوقس او را با دو كنيز ديگر به وى هديه كرده بود ، يكيشان ماريه بود كه او را به زنى داشت و ديگرى سيرين بود كه پيمبر خدا او را به سبب ضربتى كه حسان بن ثابت از صفوان بن معطل خورده بود به دو بخشيد و عبد الله بن حسان از او آمد .\r\nمقوقس اين خواجه را با دو كنيز اهدائى فرستاده بود كه در راه حافظ آنها باشد و به مقصد برساند . گويند همو بود كه گفته بودند با ماريه رابطه دارد و پيمبر على - بن ابى طالب را فرستاد و گفت او را بكشد و چون على را بديد و از قصد وى آگاه شد جامه از تن درآورد و معلوم شد كه آلت مردى ندارد و على دست از او بداشت .\r\nهنگام محاصرهء طايف چهار غلام از آنجا پيش پيمبر آمدند كه آزادشان كرد و يكىشان ابو بكره نام داشت . ","description":"","footnote":"","page_name":" 1302 ","page_number":79},
  {"content":"\r\n\r\nسخن از دبيران پيمبر خداى\r\nگويند : گاهى عثمان براى او مىنوشت و گاهى على بن ابى طالب و خالد بن سعيد و ابان بن سعيد و علاء بن حضرمى .\r\nبه قولى نخستين كس كه براى او مىنوشت ابى بن كعب بود و در غياب ابى ، زيد بن ثابت مىنوشت .\r\nعبد الله بن سعد بن ابى سرح نيز براى پيمبر مىنوشت ، سپس از اسلام بگشت و روز فتح مكه باز به اسلام گرويد .\r\nمعاوية بن ابى سفيان و حنظلهء اسدى نيز براى او مىنوشتند .\r\n\r\nسخن از اسبان پيمبر صلى الله عليه و سلم\r\nمحمد بن يحيى بن سهل گويد : نخستين اسبى كه پيمبر خدا داشت ، اسبى بود كه در مدينه از يكى از مردم بنى فزاره به ده اوقيهء نقره خريد و نام اسب ضرس بود و پيمبر آن را سكب ناميد و اول بار كه بر آن به غزا رفت در احد بود ، در جنگ احد مسلمانان جز اسب پيمبر يك اسب ديگر داشتند كه از ابى بردة بن نيار بود و ملاوح نام داشت .\r\nمحمد بن عمر گويد : از محمد بن يحيى دربارهء مرتجز پرسيدم گفت : « اسبى بود كه پيمبر از يك عرب خريد و خزيمة بن ثابت شاهد معامله بود و عرب از طايفهء بنى مره بود . » ابى بن عباس گويد : پيمبر سه اسب داشت : لزاز و ظرب و لخيف\r\n، لزاز را مقوقس به او هديه كرده بود ، لخيف را ربيعة بن ابى البرا هديه كرد و پيمبر از شتران غنيمت بنى كلاب به دو داد ، ظرب را قروة بن عمرو جذامى هديه كرده بود .\r\n","description":"","footnote":"","page_name":" 1303 ","page_number":80},
  {"content":"\r\nگويد : تميم رازى نيز اسبى به پيمبر هديه كرد كه ورد نام داشت و پيمبر آن را به عمر بخشيد .\r\nبعضىها گفته‌اند پيمبر به جز اين اسبها كه گفتيم اسبى به نام يعسوب داشت .\r\n\r\nسخن از استران پيمبر خداى\r\nموسى بن محمد گويد : دلدل استر پيمبر نخستين استرى بود كه مسلمانان داشتند و مقوقس آن را با خرى به نام عفير به پيمبر هديه كرده بود و استر تا به روزگار معاويه به جا بود .\r\nزهرى گويد : دلدل را فروة بن عمرو جذامى به پيمبر هديه كرده بود .\r\nزامل بن عمرو گويد : فروة بن عمرو استرى به پيمبر هديه كرد كه فضه نام داشت و پيمبر آن را به ابو بكر بخشيد ، خر پيمبر نيز كه يعفور نام داشت هديهء فروه بود كه به هنگام بازگشت از حجة الوداع سقط شد .\r\n\r\nسخن از شتران پيمبر خداى\r\nموسى بن محمد تميمى گويد\r\nقصواء از شتران بنى حريش بود و ابو بكر آن را با يك شتر ديگر به هشتصد درم خريده بود و پيمبر آن را به چهار صد درم از ابو بكر گرفت و پيش پيمبر بود تا بمرد و همان بود كه بر آن هجرت كرد . و وقتى پيمبر به مدينه رسيد قصوا چهار ساله بود و آن را قصوا و جدعا و عضبا مىگفتند .\r\nيعلى بن مسيب گويد : نام شتر پيمبر عضبا بود و كنارهء گوش آن شكافى داشت .\r\n","description":"","footnote":"","page_name":" 1304 ","page_number":81},
  {"content":"\r\n\r\nسخن از شتران شيرى پيمبر\r\nمعاوية بن عبد الله گويد : پيمبر يك گله شتر شيرى داشت و همان بود كه در بيشه بر آن هجوم آوردند و به غارت بردند و بيست شتر بود كه خانوادهء پيمبر از شير آن زندگى مىكردند و هر شب دو ظرف بزرگ شير براى او مىآوردند غزار و حناء و سمراء و عريس و سعديه و بغوم و يسيرة و ريا از آن جمله بود .\r\nام سلمه گويد : بيشتر غذاى ما در خانهء پيمبر شير بود و پيمبر يك گله شتر شيرى در بيشه داشت كه بر زنان خود تقسيم كرده بود و يك شتر به نام عريس بود كه شير فراوان به ما مىداد و عايشه شتر سمرا را داشت كه شير داشت اما چون شتر من نبود و چوپان شتران را به چراگاهى در اطراف جوانيه برد و شبانگاه به خانه هاى ما مىآورد كه مىدوشيدند و شير شتر عايشه مانند شتر من يا بيشتر شد .\r\nجبير گويد : پيمبر شتران شيرى داشت كه در ذى الجدر و در حماء بود و شير آن را براى ما مىآوردند ، يكى از آن جمله مهره نام داشت كه سعد بن عباده آن را فرستاده بود كه از شتران بنى عقيل بود و شير فراوان داشت ، ريا و شقرا نيز بود كه در بازار نبط از بنى عامر خريده بود ، برده و سمرا و عريس و يسيره و حنا نيز بود و اين شتران را مىدوشيدند و هر شب آن را براى وى مىآوردند . يسار غلام پيمبر نگهبان شتران بود كه غارتيان عرب او را كشتند .\r\n\r\nسخن از بزان شيرى پيمبر\r\nابراهيم بن عبد الله گويد : پيمبر هفت بز شيرى داشت : عجوه و زمزم و سقيا و بركه و رسه و اطلال و اطراف .\r\n","description":"","footnote":"","page_name":" 1305 ","page_number":82},
  {"content":"\r\nابن عباس گويد : پيمبر هفت بز شيرى داشت كه پسر ام ايمن آن را مىچرانيد .\r\n\r\nسخن از شمشيرهاى پيمبر خداى\r\nمروان بن ابى سعيد معلى گويد :\r\nپيمبر از اسلحهء بنى قينقاع سه شمشير گرفت :\r\nيكى كوتاه بود و يكى بتار نام داشت و ديگرى را حتف مىگفتند . پس از آن دو شمشير به نام مخدوم و رسوب به دست آورد .\r\nگويند : وقتى پيمبر به مدينه آمد ، دو شمشير داشت كه نام يكى عضب بود و در جنگ بدر آن را همراه داشت . ذو الفقار شمشير منبه بن حجاج بود كه در جنگ بدر آن را به غنيمت گرفت .\r\n\r\nسخن از كمانها و نيزه هاى پيمبر\r\nمروان بن ابى سعيد گويد : از سلاح بنى قينقاع ، سه نيزه به پيمبر رسيد با سه كمان كه يكى روحا و يكى بيضا و يكى صفرا نام داشت .\r\n\r\nسخن از زره هاى پيمبر\r\nو هم مروان بن ابى سعد گويد : از سلاح بنى قينقاع دو زره به پيمبر رسيد كه يكى سعديه و ديگرى فضه نام داشت .\r\nمحمد بن مسلمه گويد : در جنگ احد پيمبر دو زره پوشيده بود\r\nزره ذات الفضول و زره فضه و در جنگ خيبر نيز همان دو زره را به تن داشت .\r\n","description":"","footnote":"","page_name":" 1306 ","page_number":83},
  {"content":"\r\n\r\nسخن از سپر پيمبر\r\n: مكحول گويد : پيمبر زره اى داشت كه سر يك قوچ بر آن نقش بود و پيمبر آن را خوش نداشت و يك روز صبح خدا عز و جل آن را از ميان برده بود .\r\n\r\nسخن از نامهاى پيمبر\r\n: ابو موسى گويد : پيمبر نامهايى براى خويش گفت كه بعضى از آن به ياد ما مانده است گفت : « من محمد و احمد و مقفى و حاشر و نبى التوبه و ملحمه‌ام . » مطعم گويد : پيمبر به من گفت : « من محمد و احمد و عاقب و ماحيم . » زهرى گويد : عاقب يعنى آنكه پس از او كسى نيست و ماحى يعنى آنكه خداوند به وسيلهء او كفر را محو مىكند .\r\nو نيز روايتى از مطعم هست كه پيمبر گفت : « من محمد و احمد و ماحى\r\nو عاقب و حاشرم و مردم بر قدمهاى من محشور مىشوند . » گويد : « از سفيان پرسيدم معنى حاشر چيست ؟ » گفت : « يعنى آخر پيمبران . »\r\n\r\nسخن از وصف پيمبر\r\n: على بن ابى طالب گويد : پيمبر نه دراز بود ، نه كوتاه ، سر بزرگ داشت و ريش انبوه ، و دستان و پاهاى ضخيم ، درشت استخوان بود ، چهره اش بسرخى مىزد . موى بلند بر سينه داشت . هنگام رفتن پيكرش لنگر مىگرفت ، گويى از بالا سرازير شده بود ، پيش از او و پس از او كسى را چون او صلى الله عليه و سلم نديدم . »\r\n","description":"","footnote":"","page_name":" 1307 ","page_number":84},
  {"content":"\r\nعبد الله بن عمران گويد : على بن ابى طالب در مسجد كوفه بود و دست بر حمايل شمشير خويش داشت ، يكى از انصار به دو گفت : « پيمبر خدا را براى من وصف كن . » على گفت : « او صلى الله عليه و سلم رنگى مايل به سرخى داشت و چشمانى درشت و سياه و موى بى چين و نرم و گونهء صاف و ريش انبوه ، گردنش چون نقره سپيد بود ، يك رديف موى از سينه تا تهيگاه داشت و جز آن بر سينه و زير بغل وى موى نبود ، دست و پايش ضخيم بود و چون راه مىرفت گويى از بالا سرازير شده بود يا از سنگى فرود آمده بود و چون به جايى مىنگريست با همه تن خود سوى آن مىشد ، نه كوتاه بود ، نه بلند ، نه زبون بود ، نه خسيس ، عرق بر چهرهء وى\r\nچون مرواريد بود و عرقش از مشك خوشبوتر بود ، پيش از او و پس از او كسى را چون او نديدم . » انس بن مالك گويد : پيمبر خداى صلى الله عليه و سلم در چهل سالگى مبعوث شد ، ده سال در مكه بماند و ده سال در مدينه بود و در شصت سالگى درگذشت . در سر و ريش وى بيست موى سپيد نبود ، پيمبر دراز مفرط و كوتاه نبود ، سپيد تند و تيره گون نبود ، مويش نه چيندار بود و نه صاف .\r\nجريرى گويد : با ابو طفيل بودم كه بر كعبه طواف مىبرد و گفت : « به جز من كسى كه پيمبر را ديده باشد نمانده است . » گفتم : « او را ديدى ؟ » گفت : « آرى » گفتم : « وصف وى چگونه بود ؟ » گفت : « سپيد مليح بود ، نه چاق بود و نه لاغر . »\r\n","description":"","footnote":"","page_name":" 1308 ","page_number":85},
  {"content":"\r\n\r\nسخن از خاتم نبوت كه بر پيمبر بود\r\nابو زيد گويد : پيمبر به من گفت : « ابو زيد ! نزديك بيا و پشت مرا مسح كن » و پشت خويش را لخت كرد و من به پشت وى دست زدم و انگشت بر خاتم نهادم و فشردم . » از او پرسيدند : « خاتم چه بود ؟ » گفت : « مقدارى موى بود كه بر شانهء وى بود » از ابو سعيد خدرى پرسيدند : « خاتم پيمبر چه بود ؟ » گفت : « پاره گوشتى برآمده بود . »\r\n\r\nسخن از شجاعت و سخاوت پيمبر\r\nانس بن مالك گويد : پيمبر از همه نكوتر و بخشنده تر و شجاعتر بود ، شبى در مدينه بانگ خطر برخاست ، مردم سوى صدا رفتند و به پيمبر برخوردند كه بر اسب لخت ابو طلحه سوار بود و شمشير به دست داشت زودتر از همه سوى صدا رفته بود و مىگفت : « مردم ! بيمناك مباشيد » و اين را دو بار گفت .\r\nپس از آن گفت : « اى ابو طلحه اسب تو دريايى است » اسب ابو طلحه كندرو بود و پس از آن هيچ اسبى بر آن پيشى نگرفت .\r\n\r\nسخن از موى پيمبر و اينكه خضاب مىكرد يا نه\r\nمعاذ گويد : پيش عبد الله بن بسره رفتيم و به دو گفتم : « آيا پيمبر را ديده اى ؟ آيا پيمبر پير بود ؟ »\r\n","description":"","footnote":"","page_name":" 1309 ","page_number":86},
  {"content":"\r\nگويد : عبد الله دست به چانهء خويش نهاد و گفت : « بر چانهء او موى سپيد بود . » ابن جحيفه گويد : پيمبر را ديدم كه موى چانه اش سپيد بود .\r\nبه دو گفتند : تو آن وقت چه كار مىكردى ؟ » گفت : « تير مىتراشيدم و براى آن پر درست مىكردم . »\r\nاز انس پرسيدند : « آيا پيمبر خضاب مىكرد ؟ » گفت : « موهاى پيمبر چندان سپيد نشده بود ولى ابو بكر با حنا خضاب مىكرد و عمر با حنا خضاب مىكرد . » انس گويد : پيمبر بيست موى سپيد نداشت . » جابر بن سمره گويد : در پيمبر آثار پيرى نبود به جز چند موى سپيد كه در پيشانى داشت و وقتى سر خويش را روغن مىزد آن را نهان مىكرد .\r\nعبد الله بن موهب گويد : همسر پيمبر به درون رفت و چيزى از موهاى پيمبر بياورد كه با حنا خضاب شده بود .\r\nابو رمثه گويد : پيمبر خدا صلى الله عليه و سلم با حنا خضاب مىكرد و موهاى وى به شانه يا بازو مىرسيد ( ترديد از راويست\r\nام هانى گويد پيمبر را ديدم كه چهار دسته موى بافته و آويخته داشت .\r\n\r\nسخن از آغاز بيمارى پيمبر كه از آن درگذشت و اينكه از مرگ خويش خبر يافت\r\nابو جعفر گويد : خدا عز و جل فرمود :\r\n« * ( إِذا جاءَ نَصْرُ الله وَالْفَتْحُ وَرَأَيْتَ النَّاسَ يَدْخُلُونَ في دِينِ الله أَفْواجاً فَسَبِّحْ بِحَمْدِ رَبِّكَ وَاسْتَغْفِرْه إِنَّه كانَ تَوَّاباً 110 : 1 - 3 ) * » [ 1 
  ]\r\n\r\n","description":"","footnote":"\r\n[ 1 
  ] نصر : 1 تا 3\r\n","page_name":" 1310 ","page_number":87},
  {"content":"\r\nيعنى : چون يارى خدا و فيروزى بيامد . و مردم را بينى كه گروه گروه داخل دين خدا شوند ، به ستايش پروردگارت تسبيح گوى و از او آمرزش بخواه كه وى بخششگر است .\r\nاز پيش گفتيم كه پيمبر در حجة الوداع كه حجة التمام و حجة البلاغ نيز بود مناسك را به ياران خويش تعليم داد و در خطبه اى كه خواند سفارشها بديشان كرد ، آنگاه پيمبر پس از فراغت از حج در اواخر ذى حجه به مدينه بازگشت و باقيماندهء ذى حجه و همه محرم و صفر را آنجا بود . آنگاه سال يازدهم هجرت در آمد .\r\n\r\nسخن از حوادث سال يازدهم هجرت\r\nابو جعفر گويد : پيمبر در محرم سال يازدهم گروهى را براى فرستادن سوى شام آماده كرد و وابسته و پسر وابستهء خود اسامة بن زيد بن حارثه را سالارشان كرد .\r\nعباس بن ابى ربيعه گويد : پيمبر خدا به اسامة گفت به حدود بلقا و داروم فلسطين بتازد و مردم آماده شدند و بنا بود همه مهاجران اولى با اسامه روان شوند . در اين اثنا كه مردم در كار آماده شدن بودند بيمارى پيمبر كه از آن درگذشت و خدا وى را به جوار رحمت و كرم خود برد در اواخر صفر يا اوايل ربيع الاول آغاز شد .\r\nابو مويهبه آزاد شدهء پيمبر گويد : پيمبر پس از فراغت از حجة التمام سوى مدينه بازگشت و راه رفتنش مشكل شد و گروهى را براى فرستادن آماده مىكرد كه سالارشان اسامة بن زيد بود و پيمبر به دو گفت به در مشارف شام كه جزو اردن بود به ابل زيتو بتازد رود كه در سرزمين اردن بود و منافقان در اين باب بگو مگو كردند .\r\nاما پيمبر اعتراضشان را رد كرد و گفت : « وى شايستهء سالارى سپاه است ، اين سخنان كه مىگويند دربارهء پدر او نيز مىگفتند ، و او نيز شايستهء سالارى بود . » وقتى خبر بيمارى پيمبر شايع شد اسود در يمن و مسيلمه در يمامه به پا\r\n","description":"","footnote":"","page_name":" 1311 ","page_number":88},
  {"content":"\r\nخاستند\r\nو پيمبر از كارشان خبر يافت . پس از آن طليحه در ديار اسد به پا خاست و اين به هنگامى بود كه پيمبر بهبود يافته بود . پس از آن در محرم ، بيمارى وى كه از آن درگذشت آغاز شد .\r\nهشام بن عروه گويد : بيمارى پيمبر كه از آن درگذشت در اواخر محرم آغاز شد .\r\nواقدى گويد : بيمارى پيمبر دو روز مانده به آخر صفر آغاز شد .\r\nفيروز ديلمى گويد : نخستين ارتداد از مسلمانى كه در يمن رخ داد به دوران زندگى پيمبر خدا بود و به دست ذو الخمار عبهلة بن كعب رخ داد كه او را اسود مىگفتند كه پس از حجة الوداع با همه قوم مذحج خروج كرد .\r\nگويد : اسود ، كاهنى شعبده باز بود و عجايب به كسان مىنمود و هر كه سخن او مىشنيد بددل مىشد و آغاز خروج وى از غار خبان بود كه خانه اش آنجا بود و در آنجا تولد يافته بود و بزرگ شده بود و مردم مذحج به او نامه نوشتند و وعده به نجران نهادند و بدانجا حمله بردند و عمرو بن حزم و خالد بن سعيد بن عاص را برون كردند و اسود را به جاى آنها نشانيدند و قيس بن عبد يغوث به فروة بن مسيك عامل بنى مراد ، حمله برد و او را برون كرد و به جايش نشست .\r\nو چون اسود بر نجران تسلط يافت راه صنعا گرفت و آنجا را به تصرف آورد و ماجراى تصرف صنعا را براى پيمبر نوشتند و نخستين بار كه از كار اسود خبر يافته بود از طرف فروة بن مسيك بود و مسلمانان پاك اعتقاد مذحج به فروه پيوستند و در احسيه بودند و اسود با وى نامه ننوشت و كس نفرستاد كه كس نبود كه مزاحم وى شود و ملك يمن بر وى راست شد .\r\nابن عباس گويد : پيمبر دستهء اسامه را مهيا مىكرد اما به سبب بيمارى وى و خروج مسيلمه و اسود سر نگرفت و منافقان در كار سالارى اسامه بسيار سخن كردند تا خبر به پيمبر رسيد و به سبب اين وهم به علت خوابى كه در خانهء عايشه ديده بود برون آمد و چون دردسر داشت سربندى بسته بود و گفت : « به خواب ديدم كه در بازوهاى\r\n","description":"","footnote":"","page_name":" 1312 ","page_number":89},
  {"content":"\r\nمن دو طوق طلا بود و آن را خوش نداشتم و در آن دميدم كه پرواز كرد و تعبير آن را به دو كذاب يمامه و يمن كردم . شنيده‌ام كه كسانى دربارهء سالارى اسامه سخن دارند ، سابقا دربارهء سالارى پدرش نيز سخن مىكردند ، پدرش شايستهء سالارى بود خود او نيز شايستهء سالارى است ، سپاه اسامه را بفرستيد . » آنگاه گفت : « خداى لعنت كند آنها را كه قبر پيمبران خويش را مسجد مىكنند . » اسامه برون شد و در جرف اردو زد و مردم به او پيوستند ، در آن اثنا طليحه ظهور كرد و مردم مردد شدند و بيمارى پيمبر سنگين شد و كار سر نگرفت و مردم به هم مىنگريستند تا خدا عز و جل پيمبر را به جوار خويش برد .\r\nحضرمى بن عامر اسدى گويد : خبر آمد كه پيمبر بيمار شده ، آنگاه خبر رسيد كه مسيلمه بر يمامه تسلط يافته و اسود بر يمن تسلط يافته و چيزى نگذشت كه طليحه دعوى پيمبرى كرد و در سميراء اردو زد و همگان پيرو او شدند و كارش نيرو گرفت و حبال برادر زاده خويش را سوى پيمبر خدا صلى الله عليه و سلم فرستاد كه وى را به صلح خواند و از كار طليحه خبر داد و گفت : « آنكه سوى طليحه مىآيد ذو النون است . » پيمبر گفت : « اين نام فرشته است . » حبال گفت : « من پسر خويلدم . » پيمبر گفت : « خدايت بكشد و از شهادت محروم دارد . »\r\nحريث بن معلى گويد : « نخستين كسى كه ماجراى طليحه را براى پيمبر خدا نوشت سنان بن ابى سنان عامل بنى مالك بود و قضاعى بن عمر نيز عامل بنى الحارث بود .\r\nعروه بن زبير گويد : پيمبر خداى با مدعيان پيمبرى بوسيلهء فرستادگان جنگ كرد ، كس پيش چند تن از ابناى يمن فرستاد و نوشت كه به دو تازند و بگفت تا از\r\n","description":"","footnote":"","page_name":" 1313 ","page_number":90},
  {"content":"\r\nكسانى از طايفهء بنى تميم و قيس كه نام برده بود كمك بگيرند و كس سوى تميميان و قيسيان فرستاد كه با آنها كمك كنند و آنها نيز چنان كردند و راهها بر بيدين بسته شد و يارانش كاهش گرفتند و كارشان آشفته شد و درهم افتادند و در زندگى پيمبر يك روز پيش از درگذشت وى اسود كشته شد . دربارهء طليحه و مسيلمه و امثالشان نيز پيوسته كس مىفرستاد و بيمارى ، او را از كار خدا عز و جل و دفاع از دين وى باز نمىداشت .\r\nگويد پيمبر و بر بن يحنس را سوى فيروز و جشيش ديلمى و داذويه اصطخرى فرستاد .\r\nو جرين بن عبد الله را سوى ذى الكلاع و ذى ظليم فرستاد .\r\nو اقرع بن عبد الله حميرى را سوى ذى زود و ذى مران فرستاد .\r\nو فرات بن حيان عجلى را سوى ثمامه بن اثال فرستاد .\r\nو زياد بن حنظلهء تميمى عمرى را سوى قيس بن عاصم و زبرقان بن بدر فرستاد .\r\nو صلصل بن شرحبيل را سوى سيره عنبرى و وكيع دارمى و عمرو بن محجوب عامرى و عمرو بن خفاجى فرستاد .\r\nو ضرار بن ازور اسدى را سوى عوف زرقانى فرستاد كه از طايفهء بنى صيدا بود وهم او را سوى سنان اسدى غنمى و قضاعى ديلمى فرستاد .\r\nو نعيم بن مسعود اشجعى را سوى ابن ذو اللحيه و ابن مشيمصه جبيرى فرستاد .\r\nهشام بن محمد گويد : بيمارى پيمبر خدا كه از آن درگذشت در اواخر ماه صفر آغاز شد ، در آن وقت در خانه زينب دختر جحش بود .\r\nابو مويهبه آزاد شدهء پيمبر گويد : در دل شب پيمبر مرا پيش خواند و گفت :\r\n« اى ابو مويهبه مامور شده‌ام كه براى اهل بقيع آمرزش بخواهم با من بيا ، و من با وى رفتم و چون در گورستان بايستاد گفت : « درود بر شما اى اهل قبور ، اين حال كه شما داريد نسبت به حال مردم خوش است ، فتنه ها چون پاره هاى شب تاريك از پى\r\n","description":"","footnote":"","page_name":" 1314 ","page_number":91},
  {"content":"\r\nهم مىرسد و پسين بدتر از پيشين است » آنگاه پيمبر به من نگريست و گفت : « اى ابو مويهبه كليد گنجينه هاى دنيا و زندگى جاويد را به من دادند كه پس از آن به بهشت روم و مخيرم كردند كه يا چنان باشم يا به پيشگاه خدا و به بهشت روم و پيشگاه خدا و بهشت را انتخاب كردم . » گفتم : « پدر و مادرم به فدايت ، كليد گنجينه هاى دنيا و زندگى جاويد و آنگاه بهشت را بگير » گفت : « نه به خدا اى ابو مويهبه ، پيشگاه خدا و بهشت را برگزيدم . » گويد : آنگاه براى اهل بقيع آمرزش خواست و بازگشت و بيمارى وى كه از آن درگذشت آغاز شد .\r\nعايشه گويد : پيمبر خداى از بقيع بازگشت و مرا ديد كه سردرد داشتم و مىگفتم :\r\n« واى سرم » گفت : « به خدا اى عايشه ، من بايد بگويم واى سرم » آنگاه گفت : « ترا چه زيان اگر پيش از من بميرى و به كار تو پردازم و كفنت كنم و بر تو نماز كنم و به خاكت سپارم . » گفتم : « به خدا مىبينم كه اگر چنين كنى به خانهء من باز مىگردى و با يكى از زنان خود خلوت مىكنى . »\r\nگويد : پيمبر لبخند زد و همچنان سردرد داشت و به نوبت پيش زنان خود بود تا در خانهء ميمونه درد ، سخت شد و زنان خويش را پيش خواند و از آنها موافقت خواست كه در خانهء من پرستارى شود ، آنها نيز موافقت كردند و پيمبر در ميان دو تن از كسان خود كه يكيشان فضل بن عباس بود و يك مرد ديگر برون آمد و پاهاى خود را به زمين مىكشيد و سر خويش را بسته بود و در خانهء من جاى گرفت .\r\nعبيد الله گويد : اين حديث را با ابن عباس گفتم ، گفت : « مىدانى آن مرد ديگر كى بود ؟ »\r\n","description":"","footnote":"","page_name":" 1315 ","page_number":92},
  {"content":"\r\nگفتم : « نه » گفت : « على بن ابى طالب بود ولى عايشه نمىتوانست دربارهء على خيرى به زبان آرد . » گويد : آنگاه پيمبر بىخود شد و دردش شدت گرفت و گفت : « هفت ظرف از آب چاههاى مختلف بر من ريزيد تا برون شوم و با مردم سخن كنم » او را در طشتى كه از آن حفصه بود نشانديم و آب بر او ريختيم تا گفت : « بس ! بس ! » فضل بن عباس گويد : پيمبر پيش من آمد ، برون رفتم ، تبدار بود و سرش را بسته بود . به من گفت : « اى فضل دست مرا بگير » دست وى را بگرفتم تا به منبر نشست ، آنگاه گفت : « ميان مردم بانگ بزن » و چون كسان به نزد وى فراهم شدند گفت :\r\n« اى مردم ، ستايش خداى يگانه مىكنم . حقوقى از شما به گردن « من هست اگر به پشت كسى تازيانه زده‌ام ، اينك پشت من ، بيايد تلافى كند ، « اگر به عرض كسى ناسزا گفته‌ام اينك عرض من بيايد و تلافى كند ، « كينه توزى در طبع من و سزاوار من نيست ، آن كس را بيشتر دوست دارم\r\nكه حق « خويش از من بگيرد يا حلال كند تا با خاطرى آسوده به پيشگاه خدا روم و پندارم اين بس نيست و بايد چند بار در اين مقام آيم . » فضل گويد : « آنگاه از منبر فرود آمد و نماز ظهر بكرد و بازگشت و بر منبر نشست و همان سخنان را دربارهء كينه و مطالب ديگر گفت . يكى برخاست و گفت :\r\n« اى پيمبر من سه درم از تو طلب دارم » پيمبر گفت : « اى فضل سه درم او را بده » و من به او گفتم : « بنشيند » سپس گفت : « اى مردم هر كه چيزى به عهده دارد ادا كند و نگويد رسوايى دنياست كه رسوايى دنيا از رسوايى آخرت آسانتر است » مردى برخاست و گفت : « اى پيمبر ، سه درم به عهدهء من هست كه به ناحق از\r\n","description":"","footnote":"","page_name":" 1316 ","page_number":93},
  {"content":"\r\nغنايم گرفته‌ام . » پيمبر گفت : « چرا به ناحق گرفتى ؟ » گفت : « محتاج آن بودم . » پيمبر گفت : « اى فضل ، سه درم را از او بگير . » پس از آن گفت : « اى مردم ، هر كه از صفتى ناخوش بر خويشتن بيم دارد برخيزد تا براى او دعا كنم » يكى برخاست و گفت : « اى پيمبر خدا ، من بدزبانم و بسيار مىخوابم » پيمبر گفت : « خدايا راستى و ايمان به دو عطا كن و اگر بخواهد بسيار خفتن را از او بگير » پس از آن مردى ديگر برخاست و گفت : « اى پيمبر خدا ، من دروغگويم ، من منافقم و گناهى نيست كه نكرده باشم . » عمر بن خطاب برخاست و گفت : « اى مرد خودت را رسوا كردى . » پيمبر گفت : « اى عمر رسوايى دنيا آسانتر از رسوايى آخرت است » آنگاه گفت : « خدايا راستى و ايمان به او عطا كن و او را سوى نيكى بگردان » .\r\nعمر سخنى گفت كه پيمبر بخنديد و گفت : « عمر با من است و من با عمرم ، و پس از من هر جا باشد حق با اوست » ايوب بن بشير گويد : « پيمبر خدا كه سر خويش را بسته بود از خانه در آمد و بر منبر نشست و نخست درود اصحاب احد گفت و براى آنها آمرزش خواست و درود بسيار گفت ، پس از آن گفت : « اى مردم ! خدا يكى از بندگان راميان دنيا و آنچه در پيشگاه خدا هست مخير كرد و او پيشگاه خدا را انتخاب كرد . » گويد : ابو بكر سخن او را فهم كرد و بدانست كه خويشتن را منظور دارد و بگريست و گفت : « ما جان و فرزندان خويش را به فداى تو مىكنيم . » پيمبر گفت :\r\nابو بكر آرام باش ، اين درها را كه به مسجد باز است بنگريد و همه را ببنديد مگر آنچه از خانهء ابو بكر باشد ، كه هيچ كس را در مصاحبت خويش بهتر\r\n","description":"","footnote":"","page_name":" 1317 ","page_number":94},
  {"content":"\r\nاز او نديدم » .\r\nمحمد بن اسحاق گويد : در آن روز پيمبر ضمن سخنان خويش گفت : « اگر از بندگان ، دوستى مىگرفتم ، ابو بكر را به دوستى مىگرفتم ، اما ميان ما مصاحبت است و برادرى و ايمان ، تا خداوند ما را به نزد خويش فراهم كند . » ابو سعيد خدرى گويد : روزى پيمبر بر منبر نشست و گفت : « خدا بنده اى را مخير كرد كه از رونق دنيا هر چه خواهد به دو دهد يا آنچه را در پيشگاه خدا هست برگزيند و او پيشگاه خدا را برگزيد » ابو بكر چون اين سخن بشنيد بگريست و گفت : « اى پيمبر خدا ، ما پدران و مادران خويش را فداى تو مىكنيم ، » ما از سخن وى تعجب كرديم و مردم گفتند : « اين پير را ببينيد كه پيمبر از بنده اى سخن مىكند كه مخير شده و مىگويد پدران و مادران خويش را فداى تو مىكنيم » گويد : « آنكه مخير شده بود پيمبر خدا بود و ابو بكر بهتر از ما مىدانست . » آنگاه پيمبر گفت : « مصاحبت و مال ابو بكر براى من از همه بهتر بود ، اگر دوستى مىگرفتم ، ابو بكر را مىگرفتم ، ولى ميان ما برادرى مسلمانى است در مسجد دريچه اى به جز دريچهء ابو بكر نماند » عبد الله بن مسعود گويد : پيمبر و محبوب ما يك ماه جلوتر ، از مرگ خويش خبر داد و چون فراق نزديك شد ما را در خانهء عايشه فراهم آورد و ما را نگريستن گرفت و اشك به ديده اش آمد و گفت : « مرحبا به شما ، خدا رحمتتان كند\r\nخدا پناهتان دهد ، خدا حفظتان كند ، خدايتان بردارد ، خدايتان سود دهد ، خدايتان توفيق دهد ، خدايتان يارى كند ، خدايتان درود گويد ، خدايتان رحمت كند ، خدايتان مقبول دارد ، به شما سفارش مىكنم كه از خدا بترسيد ، از خدا مىخواهم كه شما را رعايت كند و شما را به دو مىسپارم كه من بيم رسان و مژده رسان شما هستم . در ديار خدا با بندگان وى گردنفرازى نكنيد كه خدا به من و شما گفته :\r\n« * ( تِلْكَ الدَّارُ الآخِرَةُ نَجْعَلُها لِلَّذِينَ لا يُرِيدُونَ عُلُوًّا في الأَرْضِ وَلا فَساداً وَالْعاقِبَةُ ) *\r\n","description":"","footnote":"","page_name":" 1318 ","page_number":95},
  {"content":"\r\n* ( لِلْمُتَّقِينَ 28 : 83 ) * » [ 1 
  ] يعنى : اين سراى آخرت را براى كسانى نهاده‌ايم كه در زمين سركشى و فسادى نخواهند و عاقبت خاص پرهيزكاران است .\r\nو هم گويد :\r\n« أ ليس فى جهنم مثوى للمتكبرين » [ 2 
  ] يعنى : مگر جهنم جايگاه تكبر كنان نيست ؟\r\nگفتيم : « مرگ تو كى مىرسد ؟ » گفت : « فراق شما و رفتن سوى خدا و سدرة المنتهى نزديك است . » گفتيم : « اى پيمبر خدا ، كى ترا غسل دهد ؟ » گفت : « كسان من ، نزديكتر و نزديكتر . » گفتيم : « اى پيمبر خدا كفن تو چه باشد ؟ » گفت : « اگر خواستيد همين لباسم يا پارچهء سفيد مصر يا يك حلهء يمنى . » گفتيم : « اى پيمبر خدا ، كى بر تو نماز كند ؟ » گفت : « آرام باشيد ، خدايتان ببخشد و در مورد پيمبرتان پاداش نيك دهد . » گويد : و ما بگريستيم و پيمبر بگريست و گفت : « وقتى مرا غسل داديد و كفن كرديد در همين خانه بر كنار قبر روى تختم بگذاريد و برون شويد و ساعتى بمانيد كه نخستين كسى كه بر من نماز كند همدم و دوست من جبرئيل است ، پس از او ميكائيل و آنگاه اسرافيل و پس از آن ملك الموت با گروهى بسيار از فرشتگان نماز كنند . آنگاه گروه گروه سوى من آييد و نماز كنيد و درود گوييد و مرا به ستايش و ناله و فغان آزار مكنيد » و چنان باشد كه نخست مردان خاندان من به من درود گويند آنگاه زنان خاندان و پس از آنها شما از جانب من به خويش سلام گوييد كه شهادت\r\n\r\n","description":"","footnote":"\r\n[ 1 
  ] سوره قصص آيه 83\r\n[ 2 
  ] سوره زمر آيه 60\r\n","page_name":" 1319 ","page_number":96},
  {"content":"\r\nمىدهم كه من به همهء كسانى كه به دينم گرويده‌اند از حال تا به روز رستاخيز سلام مىگويم . » گفتيم : « اى پيمبر خدا ، كى ترا در قبر نهد ؟ » گفت : « كسان من با فرشتگان بسيار كه شما را مىبينند و شما آنها را نمىبينيد . » ابن عباس گويد : روز پنجشنبه چه روزى بود ! بيمارى پيمبر سخت شد و گفت :\r\n« لوازم بياريد تا براى شما مكتوبى بنويسم كه پس از من هرگز گمراه نشويد » كسان مجادله كردند ، و مجادله كردن در حضور پيمبر روا نيست .\r\nگفتند : « چه مىگويد ؟ هذيان مىگويد ؟ از او بپرسيد . » و از او توضيح خواستند .\r\nگفت : « و لم كنيد كه اين حال كه من دارم از آنچه سوى آنم مىخوانيد بهتر است . » آنگاه ، سه سفارش كرد ، گفت : « مشركان را از جزيرة العرب بيرون كنيد و فرستادگان قبايل را چنان كه من جايزه مىدادم جايزه دهيد . » و دربارهء سومى سكوت كرد يا راوى گفت : « فراموش كرده‌ام . » سعيد بن جبير ، همين روايت را از ابن عباس آورده با اين تفاوت كه عينا همانطور كه هست باشد تغيير لازم است « پيش پيمبر همانطور باشد عيناً » را از گفتهء پيمبر آورده است .\r\nروايت ديگر از سعيد بن جبير از ابن عباس هست كه گفت : « روز پنجشنبه چه روزى بود . » گويد : و اشكهاى او را ديدم كه چون رشتهء مرواريد بر چهره روان شد . آنگاه گفت : « پيمبر خداى گفت : لوح و دوات يا گفت استخوان شانه و دوات ، نزد من آريد تا مكتوبى براى شما بنويسم كه پس از آن گمراه نشويد . » گفتند : « پيمبر خدا هذيان مىگويد . » و هم ابن عباس گويد : هنگامى كه پيمبر خدا در بيمارى مرگ بود ، على بن ابى طالب از پيش وى درآمد ، مردم گفتند : « اى ابو الحسن ، پيمبر چگونه است ؟ »\r\n","description":"","footnote":"","page_name":" 1320 ","page_number":97},
  {"content":"\r\nعلى گفت : « الحمد لله بهتر است . » عباس بن عبد المطلب دست او را گرفت و گفت : « تو هنوز جوانى ، من مىدانم كه پيمبر از اين بيمارى مىميرد ، من چهرهء فرزندان عبد المطلب را كه سوى مرگ مىروند مىشناسم ، پيش پيمبر برو و بپرس كار خلافت از كيست ؟ اگر از ماست بدانيم و اگر از ديگران است سفارش ما را بكند . » على گفت : « به خدا اگر\r\nاز او بپرسم و به ما ندهد ، هرگز مردم به ما نمىدهند به خدا اين سؤال را از پيمبر نمىكنم . » روايت ديگر از ابن عباس به همين مضمون هست با اين تفاوت كه عباس گفت :\r\n« به خدا قسم مرگ را در چهرهء پيمبر خدا مىبينم چنان كه در چهرهء بنى عبد المطلب ديده‌ام ، بيا پيش پيمبر رويم ، اگر خلافت از ماست بدانيم و اگر از ديگران است بگوييم تا سفارش ما را بكند » و پيمبر ظهر همانروز درگذشت .\r\nعايشه گويد : پيمبر در اثناى بيمارى گفت : هفت ظرف از آب هفت چاه مختلف بر من ريزيد شايد برون شوم و با مردم سخن كنم » گويد : از هفت ظرف آب بر او ريختيم و كمى آسوده شد و برون شد و با مردم نماز كرد و خطبه خواند و براى شهيدان احد آمرزش خواست و دربارهء انصار سفارش كرد و گفت : « اى گروه مهاجران ، شما زياد مىشويد ، اما انصار زياد نمىشوند و به همان صورت كه اكنون هستند باقى مىمانند ، انصار تكيه گاه منند كه بدان پناه آورده‌ام ، بزرگوارشان را گرامى داريد و از بدكارشان درگذريد . » پس از آن گفت : « يكى از بندگان مخير شد كه به پيشگاه خدا رود يا در دنيا بماند ، و پيشگاه خدا را انتخاب كرد » تنها ابو بكر اين سخن را فهم كرد كه پنداشت خويشتن را منظور دارد و بگريست ، پيمبر خداى به دو گفت : « اى ابو بكر آرام باش ، همهء اين درها را كه به مسجد مىگذرد مسدود كنيد مگر در ابو بكر كه در ميان يارانم هيچكس را بهتر از ابو بكر نمىدانم » .\r\n","description":"","footnote":"","page_name":" 1321 ","page_number":98},
  {"content":"\r\nعايشه گويد : « در اثناى بيمارى ، دوا در دهان پيمبر ماليديم ، گفته بود دوا به دهان من نماليد و ما پنداشته بوديم از آن سبب است كه بيمار دوا را خوش ندارد ، و چون به خود آمد گفت : « بايد همه شما دوا به دهان بماليد بجز عباس كه حاضر نبوده است . » ابن اسحاق گويد : وقتى بيمارى پيمبر سخت شد و از خود رفت از زنان وى ام سلمه و ميمونه و تنى چند از زنان ديگر و از جمله اسماء دختر عميس به دور او فراهم آمدند ، عباس بن عبد المطلب نيز آنجا بود ، و همسخن شدند كه دوا به دهان پيمبر بمالند ، عباس گفت : « من مىمالم . » و چون دوا ماليدند و پيمبر به خود آمد گفت : « كى اين كار را كرد ؟ » گفتند : « اى پيمبر خدا عمويت عباس كرد و گفت : اين دوايى است كه زنان از حبشه آورده‌اند . » پيمبر گفت : « چرا اين كار را كرديد ؟ » عباس گفت : « اى پيمبر خدا بيم داشتيم بيمارى ذات الجنب داشته باشى . » پيمبر گفت : « هرگز ، خدا مرا به اين بيمارى رنج نمىدهد هر كه در خانه است بجز عمويم از اين دوا به دهان بمالد . » گويد : به دهان ميمونه نيز كه روزه دار بود دوا ماليدند كه پيمبر گفته بود به سزاى كارى كه كرده بودند همگى دوا به دهان بمالند .\r\nعايشه گويد : وقتى به پيمبر گفتند بيم داشتيم كه بيمارى ذات الجنب داشته باشى گفت : « اين بيمارى از شيطان است و خدا آن را بر من مسلط نمىكند ، » ابى محنف گويد : وقتى بيمارى پيمبر خدا كه از آن درگذشت سنگين شد و از خود رفت زنانش و دخترش و همه خاندانش\r\nاز جمله عباس بن عبد المطلب و على بن - ابى طالب به دور او فراهم شدند و اسماء دختر عميس گفت : « بيمارى او ذات الجنب است دوا به دهانش بماليد و چون دوا ماليدند و به خود آمد گفت : « كى اين كار را كرد ؟ »\r\n","description":"","footnote":"","page_name":" 1322 ","page_number":99},
  {"content":"\r\nگفتند : « اسماء دختر عميس دوا به دهان تو ماليد كه گمان كرد بيمارى ذات الجنب دارى . » پيمبر گفت : « از بيمارى ذات الجنب به خدا پناه مىبرم ، من پيش خدا گرامىتر از آنم كه مرا به اين بيمارى مبتلا كند . » اسامة بن زيد گويد : وقتى بيمارى پيمبر سنگين شد ، من سوى مدينه آمدم و مردم نيز با من بيامدند و پيش پيمبر رفتيم كه خاموش شده بود و سخن نمىكرد ، دست خويش را سوى آسمان بلند مىكرد و به من مىگذاشت و دانستم كه مرا دعا مىكند .\r\nعايشه گويد : پيمبر بارها گفته بود كه خدا جان هيچ پيمبرى را نمىگرفت مگر اينكه وى را مخير كند . » ارقم بن شرحبيل گويد : از ابن عباس پرسيدم : « پيمبر وصيت كرد ؟ » گفت : « نه » گفتم : « چگونه وصيت نكرد ؟ » گفت : « پيمبر گفت : على را بخوانيد . » اما عايشه گفت : « اگر كس پيش ابو بكر فرستى » و حفصه گفت : « اگر كس پيش عمر فرستى . » و همگى پيش پيمبر فراهم آمدند و گفت : « برويد ، اگر كارى با شما داشتم كس به طلب شما مىفرستم . » آنگاه پيمبر گفت : « وقت نماز است ؟ » گفتند : « آرى . » گفت : « به ابو بكر بگوييد با كسان نماز كند . » عايشه گفت : « او مردى نازكدل است به عمر بگو . » پيمبر گفت : « به عمر بگوييد . »\r\n","description":"","footnote":"","page_name":" 1323 ","page_number":100},
  {"content":"\r\nعمر گفت : « من هرگز در حضور ابو بكر از او پيش نمىافتم . »\r\nابو بكر به پيشنمازى ايستاد آنگاه پيمبر سبك شد و بيرون رفت ، و چون ابو بكر آمدن پيمبر را دريافت عقب رفت و پيمبر جامه اش را گرفت و وى را به جايى كه بود بداشت و بنشست و از همانجا كه ابو بكر قرائت نكرده بود قرائت آغاز كرد .\r\nعايشه گويد : وقتى پيمبر بيمار بود بانگ نماز دادند ، گفت : « بگوييد ابو بكر با مردم نماز كند . » گفتم : « وى مردم نازكدل است و تاب ندارد كه به جاى تو بايستد . » باز گفت : « بگوييد ابو بكر با مردم نماز كند » و من همان سخن بگفتم و پيمبر خشمگين شد و گفت : « شما ياران يوسفيد . » در روايت ابن وكيع هست كه پيمبر گفت : « زنان حكايت يوسفيد ، بگوييد ابو بكر با مردم نماز كند . » گويد : پيمبر بيرون شد و ميان دو مرد مىرفت ، و پاها را به زمين مىكشيد و چون نزديك ابو بكر رسيد ، وى عقب رفت و پيمبر به دو اشاره كرد كه به جاى خود باش و بنشست و پهلوى ابو بكر نشسته نماز كرد .\r\nعايشه گويد : ابو بكر به پيروى از نماز پيمبر نماز مىكرد و مردم به پيروى از نماز ابو بكر نماز مىكردند .\r\nواقدى گويد : از ابو سيره پرسيدم : « ابو بكر چند نماز با مردم كرد ؟ » گفت : « هفده نماز . » گفتم : « كى به تو گفت ؟ » گفت : « ايوب بن عبد الرحمن بن ابى صعصعه كه از يكى از ياران پيمبر شنيده بود . » عكرمه گويد : ابو بكر سه روز با مردم نماز كرد .\r\nعايشه گويد : پيمبر را ديدم كه در حال مرگ بود و ظرف آبى نزد وى بود و\r\n","description":"","footnote":"","page_name":" 1324 ","page_number":101},
  {"content":"\r\nدست خود را به ظرف مىبرد و آب به صورت مىماليد و مىگفت : « خدايا مرا بر سختىهاى مرگ كمك كن . »\r\nانس بن مالك گويد : « روز دوشنبه اى كه پيمبر درگذشت ، هنگامى كه مردم نماز مىكردند سوى آنها روان شد و پرده را برداشت و در را بگشود و بر در عايشه ايستاد .\r\nنزديك بود مسلمانان از شوق ديدار پيمبر نماز بشكنند ، راه گشودند و او با دست اشاره كرد كه به حال نماز بمانيد و از وضع نماز كردن آنها خوشدل شد و لبخند زد هرگز پيمبر را به وضعى بهتر از آن وقت نديده بودم ، آنگاه بازگشت و مردم برفتند و پنداشتند كه بيمارى پيمبر سبك شده و ابو بكر به سنح پيش خانوادهء خويش رفت .\r\nابو بكر بن عبد الله گويد : به روز دوشنبه پيمبر سر خويش را بسته بود و براى نماز صبح برون شد ، ابو بكر با مردم نماز مىكرد و چون پيمبر بيامد مردم راه گشودند و ابو بكر بدانست كه اين كار را براى پيمبر كرده‌اند و از جاى خويش به كنار رفت ، پيمبر او را پيش راند و گفت : « با مردم نماز كن » آنگاه پيمبر پهلوى ابو بكر بنشست و طرف راست ابو بكر ، نشسته نماز كرد و چون نماز به سر برد رو به مردم كرد و با آنها سخن كرد و صدايش بلند شد چندان كه از مسجد دور تر رفت ، مىگفت :\r\n« اى مردم ، آتش افروخته شد و فتنه ها چون پاره هاى شب تاريك « بيامد ، به خدا خرده اى بر من نتوانيد گرفت كه من جز آنچه را قرآن بر شما « حلال كرده حلال نكردم و جز آنچه را قرآن بر شما حرام كرده حرام « نكردم . » چون پيمبر خدا صلى الله عليه و سلم سخن به سر برد ابو بكر به دو گفت :\r\n« اى پيمبر خداى ، مىبينم كه به نعمت و فضل خدا چنان شده اى كه ما دوست داريم ، امروز نوبت دختر خارجه است و من پيش او مىروم . » آنگاه پيمبر به خانه برگشت و ابو بكر سوى سنح رفت .\r\n","description":"","footnote":"","page_name":" 1325 ","page_number":102},
  {"content":"\r\nعايشه گويد : وقتى آن روز پيمبر از مسجد بازگشت در دامن من بخفت ، يكى از خاندان ابو بكر بيامد و مسواكى سبز به دست داشت ، پيمبر نگاهى به دست او كرد كه دانستم مسواك را مىخواهد و آن را گرفتم و خاييدم تا نرم شد و به پيمبر دادم .\r\nگويد : با مسواك چنان به سختى مسواك زد كه كمتر ديده بودم سپس آن را بينداخت ، متوجه شدم كه پيمبر در دامن من سنگين مىشود ، به چهره او نگريستم و ديدم كه چشمانش به يك جا دوخته شده بود و مىگفت : « رفيق بالاتر از بهشت . » گفتم : « قسم به آنكه ترا به حق برانگيخت مخيرت كردند و اختيار كردى . » و هماندم پيمبر خداى صلى الله عليه و سلم جان داد .\r\nعايشه گويد : پيمبر بر سينهء من و در خانهء من جان داد و حق كسى را نبردم ، نادان و كم تجربه بودم ، پيمبر در دامنم جان داد ، سر او را بر بالشى نهادم و برخاستم و با زنان ناليدم و به چهره زدم .\r\n\r\nسخن از روز وفات پيمبر و سن وى به هنگام وفات\r\nابو جعفر گويد : در روز وفات وى ميان اهل حديث اختلاف نيست كه روز دوشنبه ماه ربيع الاول بود ، ولى\r\nاختلاف هست كه كدام دوشنبه بود .\r\nبعضى به نقل از فقيهان اهل حجاز گفته‌اند پيمبر نيمروز دوشنبه دوم ربيع - الاول درگذشت و به روز دوشنبهء همان روز كه پيمبر درگذشته بود با ابو بكر بيعت كردند .\r\nواقدى گويد : پيمبر به روز دوشنبه دوازدهم ماه ربيع الاول درگذشت و نيمروز روز بعد كه روز سه شنبه بود ، هنگام زوال خورشيد ، به خاك رفت .\r\nابو هريره گويد : وقتى پيمبر خداى صلى الله عليه و سلم درگذشت عمر بن خطاب\r\n","description":"","footnote":"","page_name":" 1326 ","page_number":103},
  {"content":"\r\nبه پا خاست و گفت : « كسانى از منافقان پنداشته‌اند پيمبر مرده ، به خدا پيمبر نمرده ، بلكه پيش خداى خويش رفته چنان كه موسى بن عمران پيش خداى رفت و چهل روز از قوم خويش غايب بود و پس از آنكه گفتند مرده بازگشت ، به خدا پيمبر باز مىگردد و دست و پاى كسانى را كه پنداشته‌اند پيمبر خدا مرده قطع مىكند . » گويد : چون ابو بكر خبر يافت بيامد و بر در مسجد پياده شد . عمر با كسان سخن مىكرد اما ابو بكر به چيزى توجه نكرد و به خانهء عايشه رفت كه پيكر پيمبر در گوشهء آن بود و حلهء سياهى روى آن كشيده بود ، برفت و حله از چهرهء پيمبر پس كرد و آن را ببوسيد و گفت :\r\n« پدرم و مادرم فدايت ، مرگى را كه بر تو مقرر بود چشيدى و ديگر هرگز مرگ به تو نمىرسد . » آنگاه پارچه را بر چهرهء پيمبر افكند و برون شد ، عمر همچنان با مردم سخن مىكرد ، به دو گفت : « اى عمر آرام باش و گوش بده » ، اما عمر از سخن كردن نماند .\r\nو چون ابو بكر ديد كه گوش نمىدهد رو به مردم كرد و چون كسان سخن او را بشنيدند رو سوى او كردند\r\nو عمر را بگذاشتند .\r\nابو بكر حمد و ثناى خدا كرد و گفت : « اى مردم ، هر كه محمد را مىپرستيد ، محمد مرد و هر كه خدا را مىپرستيد خدا زنده و نمردنيست . » آنگاه اين آيه را بخواند :\r\n« * ( وَما مُحَمَّدٌ إِلَّا رَسُولٌ قَدْ خَلَتْ من قَبْلِه الرُّسُلُ أَ فَإِنْ ماتَ أَوْ قُتِلَ انْقَلَبْتُمْ عَلى أَعْقابِكُمْ وَمن يَنْقَلِبْ عَلى عَقِبَيْه فَلَنْ يَضُرَّ الله شَيْئاً وَسَيَجْزِي الله الشَّاكِرِينَ 3 : 144 ) * » [ 1 
  ] يعنى : محمد جز فرستاده اى نيست كه پيش از او فرستادگان درگذشته‌اند ، آيا اگر بميرد يا كشته شود عقبگرد مىكنيد و هر كه عقبگرد كند ضررى به خدا نمىزند و خدا سپاسداران را پاداش خواهد داد .\r\nگويد : به خدا گويى مردم نمىدانستند كه اين آيه بر پيمبر نازل شده تا وقتى كه آن روز ابو بكر آن را خواند .\r\nعمر گويد به خدا وقتى شنيدم كه ابو بكر اين آيه را مىخواند از پاى درآمدم\r\n\r\n","description":"","footnote":"\r\n[ 1 
  ] سوره آل عمران آيه 144\r\n","page_name":" 1327 ","page_number":104},
  {"content":"\r\nو به زمين افتادم ، پاهايم تحمل تنم را نداشت و دانستم كه پيمبر خداى مرده است .\r\nابراهيم گويد : وقتى پيمبر درگذشت ابو بكر غايب بود ، پس از سه روز بيامد و كس جرات نكرده بود چهرهء پيمبر را باز كند ، تا رنگ پوست شكم وى تغيير يافت ، ابو بكر پوشش از چهره پيمبر پس زد و ميان چشمان وى را بوسيد و گفت :\r\n« پدرم و مادرم فداى تو باد در زندگى پاكيزه بودى ، در مرگ نيز پاكيزه اى » آنگاه برون شد و حمد و ثناى خدا كرد و گفت : « هر كه خدا را مىپرستيد خدا زندهء نمردنيست و هر كه محمد را مىپرستيد محمد مرد » آنگاه آيهء * ( وَما مُحَمَّدٌ إِلَّا رَسُولٌ 3 : 144 ) * را بخواند .\r\nعمر مىگفت : « پيمبر نمرده » و كسانى را كه اين سخن گفته بودند به كشتن تهديد مىكرد .\r\nدر آن هنگام ، انصار در سقيفهء بنى ساعده فراهم آمده بودند كه با سعد بن عباده بيعت كنند ، ابو بكر خبر يافت و با عمر و ابو عبيدة بن جراح سوى آنها رفت و گفت :\r\n« چه مىخواهيد ؟ »\r\nگفتند : « يك امير از ما و يك امير از شما » ابو بكر گفت : « اميران از ما باشند و وزيران از شما » آنگاه ابو بكر گفت : « من يكى از اين دو مرد را براى شما مىپسندم : عمر يا ابو عبيده بن جراح . قومى پيش پيمبر آمدند و گفتند : « يكى را كه امين باشد با ما بفرست و پيمبر گفت : « يكى را با شما مىفرستم كه امين واقعى است . » و ابو عبيده بن جراح را با آنها بفرستاد ، من ابو عبيده را براى شما مىپسندم . » در اين هنگام عمر از جاى برخاست و گفت : « كى راضى مىشود كسى را كه پيمبر پيش انداخته پس اندازد » اين بگفت و با ابو بكر بيعت كرد و مردم نيز بيعت كردند . و انصار يا بعض از انصار گفتند : « ما جز با على بيعت نمىكنيم . » زياد بن كليب گويد : عمر بن خطاب به خانهء على رفت كه طلحه و زبير و كسانى از مهاجران آنجا بودند و گفت : « اگر براى بيعت نياييد خانه را آتش مىزنم . »\r\n","description":"","footnote":"","page_name":" 1328 ","page_number":105},
  {"content":"\r\nزبير با شمشير كشيده به طرف او آمد كه بلغزيد و شمشير از دستش بيفتاد و برجستند و او را بگرفتند .\r\nحميد بن عبد الرحمن حميرى گويد : وقتى پيمبر درگذشت ابو بكر در مدينه نبود و چون بيامد چهرهء پيمبر را گشود و آن را بوسيد و گفت : « پدر و مادرم بفدايت كه در زندگى و مرگ پاكيزه اى ، بخداى كعبه كه محمد مرده است . » آنگاه ابو بكر سوى منبر رفت . عمر ايستاده بود و مردم را تهديد مىكرد و مىگفت : « پيمبر خداى زنده است و نمرده است ، مىآيد و دست و پاى شايعه سازان را مىبرد و گردنشان را مىزند و بر دارشان مىكند . » ابو بكر سخن آغاز كرد و به عمر گفت : « خاموش باش » ولى خاموش نماند ، ابو بكر سخن كرد و گفت : « خدا عز و جل به پيمبر خويش گفت :\r\n« * ( إِنَّكَ مَيِّتٌ وَإِنَّهُمْ مَيِّتُونَ ، ثُمَّ إِنَّكُمْ يَوْمَ الْقِيامَةِ عِنْدَ رَبِّكُمْ تَخْتَصِمُونَ 39 : 30 - 31 ) * » [ 1 
  ] يعنى : تو مردنىاى و آنها نيز مردنيند . آنگاه شما روز رستاخيز در پيشگاه پروردگارتان مشاجره مىكنيد و آيهء و ما محمد الا رسول را تا آخر بخواند آنگاه گفت\r\n« هر كه محمد را مىپرستيد ، خدايى كه مىپرستيد مرد و هر كه خداى بى شريك را مىپرستيد ، خدا زنده و نمردنيست . » گويد : كسانى از اصحاب محمد را ديديم كه قسم مىخوردند كه نمىدانستيم اين دو آيه نازل شده تا وقتى ابو بكر آن را بخواند . در همان وقت يكى دوان بيامد و گفت : « انصار زير سايبان بنى ساعده فراهم آمده‌اند كه با يكى از خودشان بيعت كنند و مىگويند : يك امير از ما و يك امير از قريش . » گويد : ابو بكر و عمر سوى آنها رفتند و همديگر را مىكشيدند تا آنجا رسيدند .\r\nعمر خواست سخن آغاز كند ، ابو بكر او را از سخن منع كرد و عمر گفت : « در يك روز دو بار نافرمانى خليفهء پيمبر خدا نمىكنم . »\r\n\r\n","description":"","footnote":"\r\n[ 1 
  ] سوره زمر آيه 30 و 31\r\n","page_name":" 1329 ","page_number":106},
  {"content":"\r\nآنگاه ابو بكر سخن آغاز كرد و هر آيه كه دربارهء انصار نازل شده بود و هر - حديث كه پيمبر گفته بود بر زبان راند و گفت : « مىدانيد كه پيمبر خدا گفت : اگر همهء مردم به راهى روند و انصار به راهى روند ، من به راه انصار مىروم ، و تو اى سعد مىدانى و نشسته بودى كه پيمبر گفت : قريش عهده دار اين كارند و مردم نيكو پيرو نيكانشان شوند و مردم بدكاره پيرو بدكارانشان شوند . » سعد بن عباده گفت : « راست گفتى ، ما وزيران باشيم و شما اميران باشيد . » عمر گفت : « اى ابو بكر دست بيار تا با تو بيعت كنم . » ابو بكر گفت : « نه ، تو دست بيار كه تو براى اين كار نيرومندتر از منى . » گويد : عمر نيرومندتر بود و هر يكيشان مىكوشيد تا دست ديگرى را باز كند و دست بدان بزند ، پس عمر دست ابو بكر را بگشود و گفت : « نيروى مرا با نيروى خودت دارى . » گويد : مردم بيعت كردند و بر آن بماندند ، اما على و زبير بيعت نكردند و زبير شمشير عريان كرد و گفت : « آن را در نيام نكنم تا با على بيعت كنند » اين سخن به ابو بكر و عمر رسيد و عمر گفت : « شمشير زبير را بگيريد و به سنگ بزنيد . » گويد : آنگاه عمر سوى على و زبير رفت و آنها را به ناخواه بياورد و گفت :\r\n« يا به دلخواه بيعت كنيد و يا نا به دلخواه بيعت مىكنيد » و آنها بيعت كردند .\r\n\r\nحكايت سقيفه\r\nابن عباس گويد : به عبد الرحمن بن عوف قران مياموختم\r\nعمر به حج رفت و ما نيز با او به حج رفتيم و در منى بوديم كه عبد الرحمن بيامد و گفت : « امروز امير - مؤمنان را ديدم كه يكى پيش وى برخاست و گفت : شنيدم فلانى مىگفت : اگر امير مؤمنان بميرد با فلانى بيعت مىكنم . »\r\n","description":"","footnote":"","page_name":" 1330 ","page_number":107},
  {"content":"\r\nعمر گفت : « امشب با مردم سخن مىكنم و اين كسان را كه مىخواهند كار مردم را غصب كنند بيم مىدهم . » گفتم : « اى امير مؤمنان در مراسم حج عامه و غوغا فراهم مىشوند و بيشتر حاضران مجلس تو از آنها مىشود ، بيم دارم اگر سخنى گويى نفهمند و به معنى خود نگيرند و تعبيرات گونه گون كنند ، صبر كن تا به مدينه رسى كه خانهء هجرت و سنت است و ياران پيمبر از مهاجر و انصار آنجا هستند و آنچه خواهى بگويى كه سخن ترا بفهمند و به معنى آن گيرند . » عمر گفت : « به خدا نخستين بار كه در مدينه سخن گفتم چنين مىكنم . » گويد : و چون به مدينه رسيديم و روز جمعه رسيد به سبب سخنانى كه عبد الرحمن با من گفته بود زود به مسجد رفتم و سعيد بن زيد را ديدم كه زودتر از من آمده بود ، به نزديك منبر پهلوى او نشستم كه رانم پهلوى ران وى بود و چون خورشيد بگشت عمر بيامد و چون مىآمد به سعيد گفتم : « امروز امير مؤمنان بر اين منبر سخنانى مىگويد كه پيش از اين نگفته است . » سعيد خشمگين شد و گفت : « چه سخنانى مىگويد كه پيش از اين نگفته است ؟ » و چون عمر بر منبر نشست ، مؤذنان اذان گفتند و چون اذان به سر رفت عمر برخاست و حمد و ثناى خدا كرد و گفت : « اما بعد ، مىخواهم سخنى بگويم كه مقدر بوده است بگويم و هر كه بفهمد و به خاطر گيرد هر جا رود بگويد و هر كه نفهمد حق ندارد بر من دروغ ببندد . خداى عز و جل محمد را به حق برانگيخت و كتاب به دو نازل كرد و از جمله چيزها كه نازل كرد آيهء سنگسار بود و پيمبر سنگسار كرد و ما نيز پس از وى سنگسار كرديم و من بيم دارم كه زمانى دراز نگذرد و كسى بگويد سنگسار را در كتاب خدا نمىبينم و فريضه اى را كه خدا نازل كرده متروك دارند و گمراه شوند ، ما مىگفتيم : از سنت پدران نگرديد\r\nكه گشتن از سنت پدران مايهء كفر\r\n","description":"","footnote":"","page_name":" 1331 ","page_number":108},
  {"content":"\r\nاست . شنيده‌ام يكى از شما گفته اگر امير مؤمنان بميرد با فلانى بيعت مىكنم .\r\nهيچكس فريب نخورد و نگويد بيعت ابو بكر نيز ناگهانى بود . چنين بود اما خدا شر آن را ببرد و كسى از شما نيست كه چون ابو بكر ، كسان تسليم وى شوند . قصهء ما چنان بود كه وقتى پيمبر خدا درگذشت على و زبير و كسانى كه با آنها بودند در خانهء فاطمه بماندند ، انصار نيز خلاف ما كردند ، مهاجران پيش ابو بكر فراهم شدند و من به ابو بكر گفتم بيا سوى برادران انصارى خويش رويم ، به قصد آنها برفتيم و دو مرد پارسا را كه در بدر حضور داشته بودند ديديم كه گفتند : « اى گروه مهاجران كجا مىرويد ؟ » گفتيم : « پيش برادران انصارى خويش مىرويم . » گفتند : « برگرديد و كارتان را ميان خودتان تمام كنيد . » گفتيم : « به خدا پيش آنها مىرويم . » گويد : پيش انصاريان رفتيد كه در سقيفهء بنى ساعده فراهم بودند و مردى به جامه پيچيده در آن ميان بود گفتم : « اين كيست ؟ » گفتند : « سعد بن عباده » گفتم : « چرا چنين است ؟ » گفتند : « بيمار است . » آنگاه يكى از انصار برخاست و حمد و ثناى خدا كرد و گفت : « اما بعد ، ما انصاريم و دستهء اسلاميم و شما قرشيان جماعت پيمبريد و ما از قوم شما بليه ديده‌ايم » گويد : ديدم كه مىخواهند ما را كنار بزنند و كار را از ما بگيرند ، در خاطر خويش گفتارى فراهم كرده بودم كه پيش روى ابو بكر بگويم ، تا حدى رعايت او مىكردم كه موقرتر و پخته تر از من بود و چون خواستم سخن آغاز كنم گفت : « آرام باش » و نخواستم نافرمانى او كنم ، پس او برخاست و حمد و ثناى خدا كرد و هر چه در خاطر خويش فراهم كرده بودم و مىخواستم بگويم او گفت و نكوتر گفت ، چنين گفت :\r\n","description":"","footnote":"","page_name":" 1332 ","page_number":109},
  {"content":"\r\n« اى گروه انصار هر چه از فضيلت خود بگوييد شايستهء آنيد ، اما عرب اين كار را جز براى اين طايفهء قريش نمىشناسد\r\nكه محل و نسبشان بهتر است و من يكى از اين دو مرد را براى شما مىپسندم با هر كدامشان مىخواهيد بيعت كنيد » و دست من و دست ابو عبيدة بن جراح را بگرفت . به خدا از گفتار وى جز اين كلمه را ناخوش نداشتم بهتر مىخواستم گردنم را بى آنكه گناهى كرده باشم بزنند و سالار قومى كه ابو بكر در ميان آنهاست نشوم . و چون ابو بكر سخن خويش به سر برد ، يكى از انصار برخاست و گفت : « من مردى كار آزموده و سرد و گرم جهان ديده‌ام ، اى گروه قرشيان يك امير از ما و يك امير از شما . » گويد : صداها برخاست و سخن درهم شد و از اختلاف بترسيدم و به ابى بكر گفتم : « دست پيش آر تا با تو بيعت كنم » و او دست پيش آورد و با او بيعت كردم و مهاجران نيز با وى بيعت كردند ، انصاريان نيز بيعت كردند . » و چنان شد كه سعد بن عباده زير دست و پاى ما ماند و يكيشان گفت : « سعد بن عباده را كشتيد . » گفتم : « خدا سعد بن عباده را بكشد . » به خدا كارى استوارتر از بيعت ابو بكر نبود كه بيم داشتيم اگر قوم از ما جدا شوند و بيعتى نباشد پس از ما بيعتى باشد و ناچار شويم تا بدلخواه پيرو آنها شويم يا مخالفت كنيم و فساد پيدا شود . » عروة بن زبير گويد : يكى از دو مردى كه عمر و ابو بكر هنگام رفتن سوى سقيفه ديده بودند عويم بن ساعده بود و ديگرى معن بن عدى عجلى بود .\r\nعويم بن ساعده همان بود كه وقتى به پيمبر گفتند :\r\nاين آيه درباره چه كسانست كه خدا گويد :\r\n« * ( رِجالٌ يُحِبُّونَ أَنْ يَتَطَهَّرُوا وَالله يُحِبُّ الْمُطَّهِّرِينَ 9 : 108 ) * » [ 1 
  ]\r\n\r\n","description":"","footnote":"\r\n[ 1 
  ] سوره توبه آيه 108\r\n","page_name":" 1333 ","page_number":110},
  {"content":"\r\nيعنى : مردانى هستند كه دوست دارند پاكيزه خويى كنند و خدا پاكيزه خويان را دوست دارد .\r\nپيمبر گفت : « عويم بن ساعده از آن جمله است . » و معن همان بود كه وقتى مردم بر پيمبر مىگريستند و مىگفتند : « كاش پيش از او مرده بوديم كه بيم داريم پس از او به فتنه افتيم » گفت : « به خدا دوست ندارم كه پيش از او مرده بودم ، مىخواهم پس از مرگ نيز تصديق او كنم چنان كه وقتى زنده بود تصديق او كردم . » معن در ايام خلافت ابو بكر در يمامه در جنگ با مسيلمهء كذاب شهيد شد .\r\nزهرى گويد : از سعيد بن زيد پرسيدند : « آيا هنگام وفات پيمبر حضور داشتى ؟ » گفت : « آرى » گفتند : « چه وقت با ابو بكر بيعت كردند ؟ » گفت : « همان روز كه پيمبر وفات يافت كه خوش نداشتند پاره اى از روز بگذرد و در جماعت نباشد . » پرسيدند : « آيا كسى با او مخالفت كرد ؟ » گفت : « نه ، مگر بعضى از انصار كه مرتد بودند يا نزديك ارتداد بودند و خدا نجاتشان داد . » پرسيدند : « آيا كسى از مهاجران از بيعت وى باز ماند . » گفت : « نه مهاجران بدون آنكه دعوتشان كند . پياپى با او بيعت كردند . » حبيب بن ابى ثابت گويد : على در خانه بود كه آمدند و گفتند ابو بكر براى بيعت نشسته و او با پيراهن ، بدون روپوش و ردا ، برون شد كه شتاب داشت و خوش نداشت در كار بيعت تاخير شود و با ابو بكر بيعت كرد و پيش او بنشست و فرستاد تا جامهء وى را بياوردند و پوشيد و در مجلس بماند . » زهرى گويد : فاطمه و عباس پيش ابو بكر آمدند\r\nو ميراث پيمبر را از او طلب\r\n","description":"","footnote":"","page_name":" 1334 ","page_number":111},
  {"content":"\r\nكردند كه زمين فدك و سهم خيبر را مىخواستند ، ابو بكر به آنها گفت : « از پيمبر خدا شنيدم كه گفت : ما ارث نمىگذاريم و هر چه از ما بماند صدقه است ، خاندان محمد فقط از اين مال مىخورند . و من كارى را كه پيمبر مىكرد تغيير نمىدهم . » گويد : پس فاطمه از ابو بكر دورى گرفت و هرگز با وى در اين باب سخن نكرد تا بمرد و على شبانگاه او را خاك كرد و به ابو بكر خبر نداد .\r\nو چنان بود كه على در زندگانى فاطمه جمعى را اطراف خود داشت و چون فاطمه درگذشت كسان از دور وى پراكنده شدند . درگذشت فاطمه شش ماه پس از پيمبر بود .\r\nيكى به زهرى گفت : « على شش ماه با ابو بكر بيعت نكرده بود ؟ » گفت : « نه على بيعت كرده بود و نه هيچيك از بنى هاشم بيعت كرده بودند و چون على ديد كه مردم از دور وى پراكنده شدند با ابو بكر از در صلح در آمد و كس فرستاد كه پيش ما بيا و هيچكس با تو نيايد كه خوش نداشت عمر بيايد و خشونت وى را مىدانست .\r\nاما عمر گفت : « تنها پيش آنها مرو » ابو بكر گفت : « به خدا تنها پيش آنها مىروم ، چكارم مىكنند ؟ » گويد : ابو بكر پيش على رفت كه بنى هاشميان به نزد وى فراهم بودند ، على برخاست و چنان كه بايد حمد و ثناى خدا كرد آنگاه گفت : « بازماندن ما از بيعت تو از اين رو نيست كه فضل ترا انكار مىكنيم يا خيرى را كه خدا سوى تو رانده به ديدهء حسد مىنگريم ، ولى ما را در اين كار حقى بود كه ما را نديده گرفتيد . » آنگاه از قرابت خويش با پيمبر و حق بنى هاشم سخن آورد و چندان بگفت كه ابو بكر بگريست .\r\nو چون على ساكت شد ابو بكر شهادت اسلام بر زبان آورد و چنان كه بايد حمد و ثناى خدا كرد آنگاه گفت : « به خدا خويشاوندان پيمبر خدا را از رعايت خويشاوندان خودم بيشتر\r\n","description":"","footnote":"","page_name":" 1335 ","page_number":112},
  {"content":"\r\nدوست دارم ، دربارهء اين اموال كه ميان من و شما اختلاف است نيت خير داشتم و شنيدم كه پيمبر خدا مىگفت از ما ارث نمىبرند ، هر چه به جا گذاريم صدقه است ، خاندان محمد فقط از اين مال مىخورند و من در پناه خدا هر كارى كه محمد پيمبر خدا كرده باشد همان مىكنم . » آنگاه على گفت : « وعدهء ما و تو براى بيعت امشب باشد . » و چون ابو بكر نماز ظهر بكرد ،\r\nروى به مردم كرد و سخنانى در عذرخواهى از على بر زبان آورد .\r\nپس از آن على برخاست و از حق و فضيلت و سابقه ابو بكر سخن آورد و پيش رفت و با او بيعت كرد و مردم به على گفتند : « صواب كردى و نكو كردى . » گويد : و چون على به جمع پيوست ، مردم به او نزديك شدند .\r\nابن جر گويد : ابو سفيان به على گفت : « چرا اين كار در كوچكترين طايفهء قريش باشد ، به خدا اگر خواهى مدينه را بر ضد وى از اسب و مرد ، پر مىكنم . » اما على گفت : « ابو سفيان ! مدتهاى دراز با اسلام و مسلمانان دشمنى كردى و ضررى نزدى ، ابو بكر شايستهء اين كار بود . » حماد بن سلمه گويد : وقتى ابو بكر به خلافت رسيد ابو سفيان گفت : « ما را با ابو فضيل چكار ، به خدا دودى مىبينم كه تنها خون آن را فرو مىنشاند ، اى خاندان عبد مناف ، ابو بكر را با كار شما چكار ، دو ضعيف زبون ، على و عباس كجايند ؟ » و هم او به على گفت : « اى ابو الحسن ، دست پيش آر تا با تو بيعت كنم . » اما على دست پيش نبرد و او را سرزنش كرد و گفت : « از اين كار جز فتنه منظورى ندارى ، به خدا براى اسلام جز بدى نمىخواهى ما را به نصيحت تو حاجت نيست . »\r\nهشام بن محمد گويد : وقتى با ابو بكر بيعت كردند ابو سفيان به على و عباس گفت :\r\n« شما دو ذليل و زبونيد . » انس بن مالك گويد : فرداى روزى كه در سقيفه با ابو بكر بيعت كردند وى به منبر رفت و عمر به پا خاست و پيش از ابو بكر سخن كرد و چنان كه بايد حمد و ثناى\r\n","description":"","footnote":"","page_name":" 1336 ","page_number":113},
  {"content":"\r\nخدا كرد و گفت : « اى مردم ، ديروز سخنى با شما گفتم كه از پيش خودم بود و آن را در كتاب خدا نيافته بودم و پيمبر خدا به من نگفته بود ولى پنداشتم كه پيمبر خدا تدبير امور ما مىكند و پس از همه مىميرد ، خداوند كتاب خويش را كه پيمبر را به وسيله آن هدايت كرد ميان شما باقى گذاشت و شما را دربارهء بهترينتان كه يار پيمبر خدا بود و در غار همراه او بود همسخن كرد اينك با او بيعت كنيد . » و كسان با ابو بكر بيعت كردند و اين بيعت عام بود كه پس از بيعت سقيفه رخ داد .\r\nپس از آن ابو بكر سخن آغاز كرد و حمد و ثناى خدا به زبان آورد ، چنان كه بايد ، و گفت :\r\n« اما بعد ، اى مردم ، مرا كه بهتر از شما نيستم به كار شما گماشتند ، « اگر نيك بودم كمكم كنيد و اگر بد كردم به راستى بازم آريد ، راستى امانت « است و دروغ خيانت است ، ضعيف شما به نزد من قوى است تا ان شاء الله « حق وى را بگيرم و قويتان به نزد من ضعيف است تا حق را از وى بگيرم .\r\n« از جهاد در راه خدا وا نمانيد كه هر قومى از جهاد بماند ذليل شود و بد - « كارى در قومى رواج نيابد مگر همه در بلا افتند ، مادام كه اطاعت خدا و « پيمبر او مىكنم اطاعتم كنيد و اگر نافرمانى خدا و پيمبر كردم حق اطاعت « بر شما ندارم . به نماز خيزيد خدايتان رحمت كند . »\r\nابن عباس گويد : در ايام خلافت عمر با وى مىرفتم ، به كارى مىرفت و جز من كسى با وى نبود و با خويشتن سخن مىكرد و با تازيانه به طرف راست پاى خويش مىزد .\r\nگويد : در اين وقت متوجه من شد و گفت : « اى ابن عباس مىدانى آن سخن كه پس از درگذشت پيمبر گفتم چرا گفتم ؟ » گفتم : « نه اى امير مؤمنان . » گفت : « به خدا آن سخن به سبب آن گفتم كه اين آيه را خوانده بودم :\r\n","description":"","footnote":"","page_name":" 1337 ","page_number":114},
  {"content":"\r\n« * ( وَكَذلِكَ جَعَلْناكُمْ أُمَّةً وَسَطاً لِتَكُونُوا شُهَداءَ عَلَى النَّاسِ وَيَكُونَ الرَّسُولُ عَلَيْكُمْ شَهِيداً 2 : 143 ) * » [ 1 
  ] يعنى : بدين گونه شما را جماعتى معتدل كرديم كه بر مردم گواه باشيد و پيغمبر بر شما گواه باشد و پنداشتم پيمبر در ميان امت خويش مىماند تا شاهد آخرين اعمال آن باشد و آن سخنان كه گفتم از روى اين پندار بود .\r\nابو جعفر گويد : وقتى با ابو بكر بيعت كردند به كار كفن و دفن پيمبر پرداختند .\r\nبعضىها گفته‌اند اين كار به روز سه شنبه روز پس از وفات پيمبر بود ، بعضى ديگر گفته‌اند : « پيمبر را سه روز پس از وفات به گور كردند . » و از پيش سخن يكى از اينان را ياد كرده‌ايم .\r\nابن عباس گويد : على بن ابى طالب و عباس بن عبد المطلب و فضل بن عباس و قثم بن عباس و اسامة بن زيد و شقران آزاد شدهء پيمبر عهده دار غسل وى بودند ، اوس بن خولى ، يكى از مردم بنى عوف بن خزرج ، به على بن ابى طالب گفت : « اى على ، ترا به خدا قسم مىدهم حق ما را نسبت به پيمبر رعايت كنى »\r\nاوس از جنگاوران بدر بود و على گفت : « به درون آى . » و او هنگام غسل پيمبر حضور داشت .\r\nو چنان بود كه على بن ابى طالب پيمبر را به سينهء خود تكيه داد و عباس و فضل و قثم وى را مىگردانيدند و اسامة بن زيد و شقران ، دو آزاد شدهء پيمبر ، آب بر او مىريختند و على او را غسل مىداد ، پيراهن به تن پيمبر بود و از روى پيراهن او را مىماليد كه دستش به تن پيمبر نمىخورد .\r\nعلى در حال غسل مىگفت : « پدر و مادرم بفدايت كه در زندگى و مرگ پاكيزه اى » كه از پيمبر چيزى كه از مردگان ديده مىشود ، ديده نشد .\r\nعايشه گويد : وقتى خواستند پيمبر را غسل دهند اختلاف كردند و گفتند : « به خدا\r\n\r\n","description":"","footnote":"\r\n[ 1 
  ] سوره بقره آيه 143\r\n","page_name":" 1338 ","page_number":115},
  {"content":"\r\nنمىدانيم پيمبر را چون مردگان ديگر برهنه كنيم يا همچنان كه جامه به تن دارد غسلش دهيم . » و چون اختلاف كردند چرتشان گرفت و كس از آنها نبود كه چانه اش به سينه نيفتاده باشد ، آنگاه يكى كه ندانستند كيست از گوشهء خانه با آنها سخن كرد كه پيمبر را همچنان كه جامه به تن دارد غسل دهيد .\r\nگويد : برخاستند و پيمبر را در آن حال كه پيراهن به تن داشت غسل دادند ، از روى پيراهن آب بر او مىريختند و مىماليدند و پيراهن حايل دستانشان بود .\r\nعايشه مىگفت : « اگر آنچه را امروز مىدانم آن روز مىدانستم جز زنان پيمبر كس او را غسل نمىداد . » على بن حسين گويد : وقتى از غسل پيمبر فراغت يافتند وى را در سه جامه كفن كردند : دو جامهء صحارى و يك حله سياه كه پيكر را در آن پيچيدند .\r\nعكرمه گويد : وقتى خواستند گور پيمبر را بكنند ابو عبيدة بن جراح به رسم مكيان گور مىكند ( كه كف آن صاف بود ) و ابو طلحه زيد بن سهل براى اهل مدينه گور مىكند و لحد مىساخت ( يعنى قسمتى از گور گودتر از قسمت ديگر بود ) و عباس دو كس را پيش خواند و به يكيشان گفت : « به طلب ابو عبيده رو . » و به ديگرى گفت : « به طلب ابو طلحه رو . » و گفت : « خدايا براى پيمبرت اختيار كن . » آنكه به طلب ابو طلحه رفته بود او را بياورد كه براى گور پيمبر لحد كرد .\r\nو چون از غسل پيمبر فراغت يافتند و اين به روز سه شنبه بود ، وى را در خانه اش روى تختش نهادند و چنان بود كه مسلمانان درباره محل دفن وى اختلاف كرده بودند ، يكى گفت : « او را در مسجدش دفن كنيم . » ديگرى گفت : « او را با اصحابش دفن كنيم . » اما ابو بكر گفت : « شنيدم كه پيمبر مىگفت : هر پيمبرى كه درگذشت او را همانجا كه جان داد دفن كردند . » از اين رو بستر پيمبر را كه بر آن جان داده بود برداشتند و گور وى را زير آن كندند .\r\n","description":"","footnote":"","page_name":" 1339 ","page_number":116},
  {"content":"\r\nآنگاه مردم دسته دسته بيامدند و به پيمبر نماز كردند ، و چون مردان از اين كار فراغت يافتند زنان بيامدند و چون زنان فراغت يافتند نوسالان بيامدند و كس در كار نماز بر پيكر پيمبر پيشنمازى نكرد ، آنگاه در نيمه شب چهار شنبه پيمبر را به خاك كردند .\r\nعايشه گويد : دفن پيمبر را ندانستيم تا وقتى در دل شب چهارشنبه صداى بيلها شنيديم .\r\nابن اسحاق گويد : على بن ابى طالب و فضل بن عباس و قثم بن عباس و شقران آزاد شدهء پيمبر در گور او پاى نهادند ، اوس بن خولى نيز گفت : « اى على ترا به خدا قسم مىدهم حق ما را درباره پيمبر رعايت كن »\r\nعلى گفت : « بيا » و او نيز پاى در قبر نهاد .\r\nو چنان شد كه وقتى پيمبر خدا را در گور نهادند و خشت بر او چيدند شقران آزاد شدهء پيمبر قطيفه اى را كه پيمبر مىپوشيد و بر آن مىنشست بگرفت و در گور افكند و گفت : « به خدا هيچكس پس از تو آن را به تن نكند . » و قطيفه با پيمبر به خاك رفت .\r\nمغيرة بن شعبه مدعى بود كه پس از همه كس به پيكر پيمبر دست زده است ، مىگفت : « انگشتر خويش را در قبر انداختم و گفتم : « انگشترم افتاد . » آن را عمداً انداخته بودم كه به پيكر پيمبر دست بزنم و آخرين كس باشم كه با او تماس داشته‌ام .\r\nعبد الله بن حارث گويد : در ايام عمر ، يا عثمان ، با على بن ابى طالب عمره كردم و او در خانهء خواهرش ، ام هانى ، منزل گرفت و چون از عمره فراغت يافت بازگشت و من آبى آماده كردم كه غسل كرد و چون غسل را به سر برد كسانى از مردم عراق پيش وى آمدند و گفتند : « اى ابو الحسن آمده‌ايم از چيزى بپرسيم كه دوست داريم به ما خبر دهى . »\r\n","description":"","footnote":"","page_name":" 1340 ","page_number":117},
  {"content":"\r\nگفت : « گويا مغيره به شما گفته آخرين كسى بوده كه به پيكر پيمبر خدا دست زده است . » گفتند : « آرى ، آمديم همين را از تو بپرسيم . » گفت : « دروغ مىگويد آن كس كه پس از همه به پيكر پيمبر دست زد قثم بن - عباس بود . » عايشه گويد : وقتى بيمارى پيمبر سخت شد پارچهء سياهى بر او بود كه گاهى آن را روى صورت مىكشيد و گاهى پس مىزد و مىگفت : « خدا بكشد كسانى را كه قبور پيمبران خود را مسجد كرده‌اند » و اين را از امت خود منع مىكرد .\r\nعبد الله بن عتبه گويد : آخرين سخنى كه پيمبر گفت اين بود كه « دو دين در جزيرة - العرب نباشد . » عايشه گويد : پيمبر به روز دوازدهم ربيع الاول ، همان روزى كه به مدينه رسيده بود درگذشت و دوران هجرت وى ده سال تمام بود .\r\n\r\nسخن از سن پيمبر به هنگام مرگ\r\nدر اين باب اختلاف كرده‌اند : بعضيها گفته‌اند به هنگام مرگ شصت و سه سال داشت .\r\nاز جمله گويندگان اين سخن ، ابن عباس است كه گويد : پيمبر سيزده سال در مكه بود كه وحى به دو مىرسيد ، و ده سال در مدينه بود و پس از آن درگذشت .\r\nبعضى ديگر گفته‌اند وى به هنگام مرگ شصت سال داشت .\r\nاز جمله گويندگان اين سخن عروة بن زبير است كه گويد : پيمبر چهل ساله بود كه مبعوث شد و شصت ساله بود كه درگذشت .\r\nعايشه گويد : پيمبر ده سال در مكه بود كه قرآن بر او نازل مىشد و ده سال نيز در\r\n","description":"","footnote":"","page_name":" 1341 ","page_number":118},
  {"content":"\r\nمدينه به سر برد . \r\nسخن از روز و ماه وفات پيمبر خداى\r\nعبد الله بن عمر گويد : پيمبر به سال نهم هجرت ، ابو بكر را سالارى حج داد كه مناسك را به مردم نمود و سال بعد كه سال دهم بود پيمبر خداى به حج وداع رفت و به مدينه بازگشت و در ماه ربيع الاول درگذشت .\r\nابن اسحاق گويد : پيمبر به روز دوشنبه دوازدهم ماه ربيع الاول درگذشت و شب چهارشنبه به خاك رفت .\r\nعمره دختر عبد الرحمن گويد : از عايشه شنيدم كه پيمبر شب چهارشنبه به خاك رفت و ما ندانستيم تا وقتى كه صداى بيلها را شنيديم . \r\nسخن از گفتگوى مهاجر و انصار در سقيفه دربارهء خلافت\r\nعبد الله بن عبد الرحمن انصارى گويد : وقتى پيمبر درگذشت انصار در سقيفهء بنى ساعده فراهم آمدند و گفتند : « پس از محمد عليه السلام اين كار را به سعد بن عباده دهيم » و سعد را كه بيمار بود بياوردند و چون فراهم شدند سعد به پسرش يا يكى از عموزادگانش گفت : « به سبب بيمارى نمىتوانم سخن خويش را به گوش همهء قوم برسانم ، سخن مرا بشنو و به گوش آنها برسان . » و او مىگفت و آن مرد سخن وى را به خاطر مىگرفت و به بانگ بلند مىگفت تا يارانش بشنوند .\r\nسعد پس از حمد و ثناى خدا گفت :\r\n« اى گروه انصار ، آن فضيلت و سابقه كه شما در اسلام داريد\r\n","description":"","footnote":"","page_name":" 1342 ","page_number":119},
  {"content":"\r\n« هيچيك از قبايل عرب ندارد . محمد ده و چند سال در ميان قوم خويش بود « و آنها را به عبادت رحمان و خلع بتان مىخواند و جز اندكى از مردان « قوم به دو ايمان نياوردند ، كه قدرت دفاع از پيمبر و حمايت از دين وى « نداشتند و نمىتوانستند ستم از خويش برانند تا خدا كه مىخواست شما « را فضيلت دهد و كرامت بخشد و نعمت ارزانى دارد ، ايمان خويش و « پيمبر خويش را روزى شما كرد و دفاع از پيمبر و ياران وى و پيكار با « دشمنانش را به عهدهء شما نهاد كه با دشمنان وى از خودى و بيگانه به « سختى در افتاديد تا عربان ، خواه ناخواه به فرمان خداى گردن نهادند و « اطاعت آوردند و خداى به كمك شما اين سرزمين را مطيع پيمبر خويش « كرد و عربان در سايهء شمشير شما به دو گرويدند و از شما خشنود و خوشدل « بود كه خدا او را ببرد ، اين كار را بگيريد و به ديگران مگذاريد كه از شما « است و از ديگران نيست . » همگان گفتند : « راى درست آوردى و سخن صواب گفتى ، از راى تو تخلف نكنيم و اين كار به تو دهيم كه با كفايتى و مورد رضايت مؤمنانى » آنگاه با همديگر سخن كردند و گفتند : « اگر مهاجران قريش رضا ندهند و گويند كه ما ياران قديم پيمبر و خويشاوندان و دوستان وى بوده‌ايم ، چرا پس از درگذشت بر سر اين كار با ما در افتاده‌ايد ؟ » گروهى از آنها گفتند : « در اين صورت گوييم : يك امير از ما\r\nو يك امير از شما و جز بدين رضا ندهيم . » و چون سعد بن عباده اين سخن بشنيد گفت : « اين نخستين سستى است . » عمر خبر يافت و سوى خانهء پيمبر رفت كه ابو بكر آنجا بود و با على بن - ابى طالب در كار كفن و دفن پيمبر بودند و به ابو بكر پيغام داد كه بيرون بيا .\r\nابو بكر پاسخ داد كه من اينجا مشغولم .\r\n","description":"","footnote":"","page_name":" 1343 ","page_number":120},
  {"content":"\r\nعمر باز پيغام داد كه كارى رخ داده كه ناچار بايد حاضر باشى .\r\nابو بكر پيش وى رفت و عمر گفت : « مگر ندانى كه انصار در سقيفهء بنى ساعده فراهم آمده‌اند و مىخواهند اين كار را به سعد بن عباده بسپارند و آنكه بهتر از همه سخن مىكند گويد : يك امير از ما و يك امير از قريش . » آنگاه ابو بكر و عمر شتابان به سوى انصار رفتند و در راه ابو عبيدة بن جراح را ديدند و با هم روان شدند و به عاصم بن عدى و عويم بن ساعده برخوردند كه به آنها گفتند : « باز گرديد كه آنچه مىخواهيد نمىشود » اما آن سه نفر گفتند : « باز نمىگرديم . » و برفتند و به جمع انصار رسيدند .\r\nعمر گويد : وقتى آنجا رسيديم ، من سخنى در خاطر گرفته بودم كه مىخواستم با آنها بگويم و تا رفتم سخن آغاز كنم ابو بكر گفت : « مهلت بده تا من سخن كنم و آنگاه هر چه مىخواهى بگوى » و سخن آغاز كرد .\r\nگويد : هر چه مىخواستم بگويم او گفت يا بيشتر گفت .\r\nعبد الله بن عبد الرحمن گويد : ابو بكر در آغاز حمد و ثناى خدا كرد ، سپس گفت :\r\n« خدا محمد را به رسالت سوى خلق فرستاد كه شاهد امت خويش « باشد ، تا او را بپرستند و به وحدانيت بستايند ، و اين به هنگامى بود كه « خدايان گونه گون مىپرستيدند و پنداشتند كه اين خدايان سنگى و چوبى « به نزد خداى يگانه ، شفاعتشان مىكنند و سودشان مىدهند . » آنگاه اين آيه را خواند :\r\n« * ( وَيَعْبُدُونَ من دُونِ الله ما لا يَضُرُّهُمْ وَلا يَنْفَعُهُمْ وَيَقُولُونَ هؤُلاءِ شُفَعاؤُنا عِنْدَ الله 10 : 18 ) * » [ 1 
  ] « يعنى : و سواى خدا چيزها مىپرستند كه نه ضررشان رساند و نه\r\n\r\n","description":"","footnote":"\r\n[ 1 
  ] يونس : 19\r\n","page_name":" 1344 ","page_number":121},
  {"content":"\r\nسودشان دهد و گويند اينان شفيعان ما نزد خدايند . » « و گفتند : « * ( ما نَعْبُدُهُمْ إِلَّا لِيُقَرِّبُونا إِلَى الله زُلْفى 39 : 3 ) * » [ 1 
  ] « يعنى : عبادتشان نمىكنيم مگر براى آنكه به خدا تقربمان دهند . » سپس گفت :\r\n« براى عربان سخت بود كه دين پدران را ترك كنند مهاجران قديم « كه قوم وى بودند ،\r\nتصديق او كردند و ايمان آوردند و با وى همدلى و « پايمردى كردند ، و اين به هنگامى بود كه قوم پيمبر به سختى آزار و « تكذيبشان مىكردند و همهء مردم مخالفشان بودند و به ضدشان برخاسته « بودند اما از كمى خويش و دشمنى كسان و ضديت قوم خويش نهراسيدند « و نخستين كسان بودند كه در اين سرزمين ، خدا را پرستش كردند و به او و « پيمبرش ايمان آوردند و اينان دوستان و خويشان پيمبر بوده‌اند و پس از « او بيش از همه كس به اين كار حق دارند و هر كه با آنها مجادله كند « ستمگر است .\r\n« و شما ، اى گروه انصار ، چنانيد كه كس منكر فضيلت شما در « دين و سابقهء درخشانتان در اسلام نيست كه خدا شما را انصار دين و پيمبر « خويش كرد كه مهاجرت پيمبر سوى شما بود و بيشتر زنانش و يارانش از « شما بودند ، و پس از مهاجران قديم هيچكس به نزد ما همانند شما نيست .\r\n« ما اميران مىشويم و شما وزيران مىشويد كه با شما مشورت كنيم و بى « رأى شما كارى را به سر نبرم . » و چون ابو بكر سخن به سر برد حباب بن منذر بن جموح به پا خاست و گفت :\r\n« اى گروه انصار ، كار خويش را از دست مدهيد كه اينان در سايهء « شما هستند و جرئت مخالفت شما ندارند و كسان از راى شما تبعيت\r\n\r\n","description":"","footnote":"\r\n[ 1 
  ] سورهء زمر ، آيه 4\r\n","page_name":" 1345 ","page_number":122},
  {"content":"\r\n« مىكنند كه عزت و ثروت و جمع و قوت و تجربه و دليرى و شجاعت داريد « و مردم نگرانند كه شما چه مىكنيد اختلاف نكنيد كه رايتان تباه شود و « كارتان سستى گيرد . اينان جز آنچه شنيديد نمىخواهند ، پس ، اميرى از ما « باشد و اميرى از آنها . » عمر گفت :\r\n« هرگز دو كس در يك شاخ جاى نگيرد ، به خدا عرب رضايت « ندهد كه امارت به شما دهد كه پيمبر از غير شماست ، ولى عرب دريغ « ندارد كه قوم پيمبر عهده دار امور آن شود و ما در اين باب بر مخالفان « حجت روشن و دليل آشكار داريم ، هر كس در قدرت و امارت محمد با « ما كه دوستان و خويشاوندان اوييم مخالفت كند به راه باطل مىرود و خطا « مىكند و در ورطهء هلاك مىافتد . » حباب بن منذر برخاست و گفت :\r\n« اى گروه انصار ، مراقب كار خويش باشيد و سخن اين و يارانش « را نشنويد كه نصيب شما را از اين كار ببرند و اگر آنچه را خواستيد دريغ « دارند از اين ديار برونشان كنيد و كارها را به دست گيريد كه حق شما به « اين كار از آنها بيشتر است ، كه در سايهء شمشير شما كسان به اين دين « گرويده‌اند . من مرد مجربم\r\nو سرد و گرم چشيده‌ام ، اگر خواهيد از نو آغاز كنيم . » عمر گفت : « در اين صورت خدا ترا مىكشد . » حباب گفت : « خدا ترا مىكشد . » ابو عبيده گفت : « اى گروه انصار ، شما نخستين كسان بوده‌ايد كه يارى و پشتيبانى دين كرده‌اند و نخستين كسان مباشيد كه تغيير يافته و تبديل آورده‌اند . » بشير بن سعد پدر نعمان بن بشير برخاست و گفت :\r\n","description":"","footnote":"","page_name":" 1346 ","page_number":123},
  {"content":"\r\n« اى گروه انصار ، اگر ما فضيلتى در جهاد با مشركان و سابقه اى « در اين دين داشته‌ايم ، جز رضاى خدا و اطاعت پيمبر و تلاش جانها « نمىخواسته‌ايم و روا نيست كه به سبب آن بر كسان گردنفرازى كنيم ، از « آنچه كرده‌ايم لوازم دنيا نمىجوييم كه خدا بر ما منت نهاده است . بدانيد « كه محمد صلى الله عليه و سلم از قريش است و قوم وى نسبت به او حق و « اولويت دارند ، خدا نه بيند كه من با آنها بر سر اين كار مجادله كنم ، از خدا « بترسيد و با آنها مخالفت و مجادله مكنيد . » « ابو بكر گفت :\r\n« اينك عمر و اينك ابو عبيده با هر كدامشان خواستيد بيعت كنيد » عمر و ابو عبيده گفتند :\r\n« به خدا تا تو هستى اين كار را عهده نكنيم كه تو از همهء مهاجران « بهترى و با پيمبر خدا در غار بوده اى و در كار نماز جانشين پيمبر خدا « شده اى و نماز بهترين اجزاى دين مسلمانان است و هيچكس حق تقدم بر تو « و تعهد اين كار ندارد ، دست پيش آر تا با تو بيعت كنيم . » و چون رفتند كه با ابو بكر بيعت كنند بشير بن سعد از آنها پيشى گرفت و با وى بيعت كرد . حباب بن منذر بانگ زد : « اى بشير كارى ناخوشايند كردى كه لازم نبود ، مگر حسادت مىكردى كه عموزاده ات امير شود ؟ » گفت : « نه ، ولى نخواستم با اينان دربارهء حقى كه خدا به آنها داده مجادله كنم . » و چون اوسيان رفتار بشير بن سعد را بديدند و دعوت قرشيان را شنيدند و بدانستند كه خزرجيان طالب امارت سعد بن عباده‌اند با همديگر سخن كردند ، اسيد بن حضير نيز كه از نقيبان بود در آن ميان بود ، گفتند : « به خدا اگر خزرجيان بر شما امارت يابند پيوسته بدين كار بر شما برترى جويند و سهمى براى شما منظور ندارند ، برخيزيد\r\n","description":"","footnote":"","page_name":" 1347 ","page_number":124},
  {"content":"\r\nو با ابو بكر بيعت كنيد . »\r\nبدينسان اوسيان برخاستند و با ابو بكر بيعت كردند و كارى كه سعد بن عباده و خزرجيان دربارهء آن همسخن شده بودند در هم شكست .\r\nابو بكر بن محمد خزاعى گويد : طايفهء اسلم به جماعت بيامدند و با ابو بكر بيعت كردند . عمر مىگفت : « وقتى اسلميان را ديدم از فيروزى اطمينان يافتم . » عبد الله بن عبد الرحمن گويد : مردم از هر سو براى بيعت ابو بكر آمدند و نزديك بود سعد بن عباده را پايمال كنند و يكى از ياران وى گفت : « مراقب سعد باشيد و پايمالش نكنيد . » عمر گفت : « بكشيدش كه خدا او را بكشد » ، آنگاه بالاى سر سعد ايستاد و گفت :\r\n« مىخواستم پايمالت كنم تا بازويت درهم بشكند . » سعد ريش عمر را گرفت و گفت : « به خدا اگر مويى از آن مىكندى دندان در دهانت نمىماند . » ابو بكر گفت : « عمر ! آرام باش كه ملايمت بهتر است » و عمر از او كناره گرفت .\r\nسعد گفت : « اگر نيروى برخاستن داشتم در اقطار و كوچه هاى مدينه چنان بانگى از من مىشنيديد كه تو و يارانت گم شويد و ترا پيش كسانى مىفرستادم كه در ميان ايشان به مطبع بودى نه مطاع ، مرا از اينجا ببريد . » خزرجيان او را به خانه اش بردند و چند روز بعد كس پيش او فرستادند كه بيا بيعت كن كه همه مردم بيعت كرده‌اند .\r\nجواب سعد چنين بود كه : « به خدا بيعت نكنم تا هر چه تير در تيردان دارم بيندازم و سر نيزه‌ام را خونين كنم ، و چندان كه توانم با شمشير شما را بزنم و به كمك خاندان و پيروان خويش با شما جنگ كنم ، به خدا اگر جنيان و انسيان با شما همدست شوند بيعت نكنم تا به پيشگاه خدا روم و حساب خويش بدانم . » و چون جواب وى را با ابو بكر بگفتند عمر گفت : « ولش مكن تا بيعت\r\n","description":"","footnote":"","page_name":" 1348 ","page_number":125},
  {"content":"\r\nكند . » اما بشير بن سعد گفت : « وى لج كرده و بيعت نمىكند تا كشته شود و كشته نشود مگر آنكه فرزندان و كسان و جمعى از قوم وى كشته شوند ، كارش نداشته باشيد كه براى شما ضررى ندارد كه يكى بيشتر نيست . » مشورت بشير را پذيرفتند و متعرض سعد نشدند\r\nو او در نماز جماعت حضور نمىيافت و در جمع آنها نمىآمد . و چون به حج مىرفت در مواقف با قوم همراه نمىشد . و چنين بود تا ابو بكر رحمه الله بمرد .\r\nضحاك بن خليفه گويد : وقتى حباب بن منذر در سقيفه برخاست و شمشير كشيد و آن سخنان بگفت عمر به دو حمله برد و به دست او زد كه شمشير بيفتاد و آن را برداشت و سوى سعد جست و كسان به طرف سعد جستند و مردم گروه گروه بيعت كردند و سعد نيز بيعت كرد و حادثه اى ناگهانى چون حوادث جاهليت بود كه ابو بكر مقابل آن ايستاد و چون سعد را پايمال كردند يكى گفت : « سعد را كشتيد » عمر گفت : « خدا او را بكشد كه منافق است » آنگاه با شمشير سنگى را بزد و آن را ببريد .\r\nجابر گويد : به روز سقيفه سعد بن عباده به ابو بكر گفت : « شما گروه مهاجران در كار امارت من حسودى كرديد و تو و كسانم مرا به بيعت واداشتيد . » گفتند : « وادارت كرديم به جماعت ملحق شوى ، تا بيعت نكرده بودى مخير بودى اما اكنون كه جزو جماعت شدى اگر از طاعت بگردى يا از جماعت ببرى سرت را مىزنيم . » عاصم بن عدى گويد : روز پس از وفات پيمبر ، بانگزن ابو بكر بانگ زد كه گروه اسامه راهى شود و هيچكس از سپاه وى در مدينه نماند و همه به اردوگاه جرف روند .\r\nآنگاه ميان مردم به سخن ايستاد و حمد و ثناى خدا كرد و گفت : ","description":"","footnote":"","page_name":" 1349 ","page_number":126},
  {"content":"\r\n« اى مردم ، من نيز چون شمايم ، نمىدانم ، شايد آنچه پيمبر خدا « توانست كرد از من انتظار داريد ؟ خدا محمد را از جهانيان برگزيد و از « آفات مصون داشت ، و من تابعم نه مبدع ، اگر به راه راست رفتم اطاعتم « كنيد ، و اگر خطا كردم به استقامتم آريد ، پيمبر خدا درگذشت و هيچكس از « اين امت مظلمه اى ، ضربت تازيانه اى يا كمتر ، پيش وى نداشت . مرا شيطانى « هست كه به من مىپردازد ، وقتى پيش من آمد از من بپرهيزيد كه در كارتان « دخالت نكنم . شما مدتى معين داريد كه اندازهء آن را ندانيد ، اگر ميتوانيد « اين مدت را در كار نيك به سر بريد ، و اين كار را جز به كمك خدا نتوانيد .\r\n« پيش از آنكه اجل دست شما را از عمل كوتاه كند بكوشيد ، قومى بودند « كه اجل را از ياد برده بودند و اعمال خويش را براى غير خدا مىكردند .\r\n« بكوشيد و مراقب باشيد كه اجل سبك سيل پشت سر است ، از مرگ هراسان « باشيد و از سرنوشت پدران و فرزندان و برادران عبرت آموزيد و از كار « زندگان چندان غبطه خوريد كه از كار مردگان مىخوريد . » و بار ديگر به سخن ايستاد و حمد و ثناى خدا عز و جل بر زبان آورد آنگاه گفت :\r\n« خدا عملى را مىپذيرد كه به قصد رضاى وى انجام شود . در اعمال « خويش خدا را منظور كنيد و بدانيد كه عمل خالص به قصد رضاى خدا طاعتى « است كه مىكنيد و گناهى است كه مىرانيد ، و خراجى است كه مىدهيد و برگ « عيشى است كه از ايام فانى براى ايام باقى ، و هنگام ندارى و حاجت خويش « مىفرستيد . بندگان خدا ! از سرگذشت كسانى كه مرده‌اند عبرت آموزيد « و دربارهء آنها كه پيش از شما بوده‌اند انديشه كنيد كه ديروز كجا بودند و اكنون « كجايند ، جباران كجايند و آنها كه از جنگ و غلبه سخن داشتند كجا رفتند ؟\r\n« روزگار درهمشان شكست و خاك شدند . شاهانى كه زمين را گرفتند و آباد\r\n","description":"","footnote":"","page_name":" 1350 ","page_number":127},
  {"content":"\r\n« كردند كجا شدند ؟ برفتند و فراموش شدند و ناچيز شدند ، خدا تبعات اعمالشان « را بر آنها بار كرد و شهواتشان را ببريد . برفتند و اعمالشان بماند و دنيا از آن « ديگران شد و ما پس از آنها بمانديم ، اگر از كارشان عبرت آموزيم نجات مىيابيم « و اگر مغرور باشيم چون آنها مىشويم . زيبا رويانى كه به جوانى خويش « مىباليدند چه شدند ؟ خاك شدند و اعمالشان مايهء حسرتشان شد . آنها كه شهرها « ساختند و يا حصارها استوار كردند و عجايب در آنها نهادند كجا رفتند ؟ همه را « براى اخلاف خويش گذاشتند .\r\nاينك مسكنهايشان خاليست و در ظلمات قبور « بى حركت خفته‌اند . پسران و برادران شما كجا رفتند ؟ اجلشان به سر رسيد « و سوى اعمال خويش رفتند و براى تيره روزى يا نيك روزى پس از مرگ « آماده شدند .\r\n« بدانيد كه خدا شريك ندارد و هر نيكى كه به مخلوق دهد به سبب « طاعت است و هر بدى كه بردارد به سبب طاعت است .\r\n« بدانيد ، كه شما بندگانيد كه به مقام حساب آييد و آنچه را پيش « خداست جز به طاعت نتوان يافت . هر چه دنبال آن جهنم باشد نيك « نباشد و هر چه دنبال آن بهشت باشد بد نباشد . » عروة بن زبير گويد : وقتى با ابو بكر رضى الله عنه بيعت كردند و انصاريان به جماعت پيوستند گفت : « گروه اسامه راهى شود . » و چنان بود كه عربان ، يا همهء قبيله يا گروهى از آن ، از اسلام بگشته بودند و نفاق عيان شد و يهود و نصارى سر برداشتند و مسلمانان چون گوسفندان در شب بارانى زمستان بودند كه پيمبرشان درگذشته بود و جمعشان اندك بود و دشمن فراوان بود و كسان به ابو بكر گفتند : « همهء مسلمانان همينند كه در سپاه اسامه بايد بروند و عربان چنان كه مىدانى بر ضد تو سر برداشته‌اند و روا نيست جماعت مسلمانان را از دور خويش پراكنده كنى . »\r\n","description":"","footnote":"","page_name":" 1351 ","page_number":128},
  {"content":"\r\nابو بكر گفت : « بخدايى كه جان ابو بكر به فرمان اوست اگر بيم آن باشد كه درندگان مرا بربايد ، گروه اسامه را چنان كه پيمبر فرموده روان مىكنم و اگر در دهكده ها جز من كس نماند آن را مىفرستم . » ابن عباس گويد : « آنگاه از اطراف مدينه از قبايلى كه به سال حديبيه نيامده بودند ، كسان آمدند و با مردم مدينه به سپاه اسامه پيوستند و ابو بكر باقيماندهء قبايل را كه گروهى اندك بودند در ديارشان نگهداشت كه محافظ قبايل خويش باشند .\r\nحسن بصرى گويد : پيمبر پيش از وفات گفته بود كه گروهى از اهل مدينه و اطراف برون شوند و سالاريشان را به اسامة بن زيد داد ، عمر نيز جزو گروه اسامه بود و هنوز دنبالهء قوم از خندق نگذشته بود كه پيمبر درگذشت و اسامه مردم را نگهداشت و به عمر گفت : « سوى خليفهء پيمبر رو و اجازه بخواه كه با مردم باز گردم كه سران و بزرگان قوم همراه منند و بيم هست كه مشركان بر خليفه و باقيمانده پيمبر و باقيمانده مسلمانان تاخت آورند . » انصاريان گفتند : « اگر ابو بكر اصرار دارد كه برويم از قول ما بگو كه يكى سالدارتر از اسامه را سالار ما كند . » عمر ، به گفتهء اسامه ، پيش ابو بكر رفت و سخنان اسامه را به او گفت .\r\nابو بكر گفت : « به خدا اگر در خطر سگان و گرگان باشم كه مرا به درد كارى را كه پيمبر گفته تغيير نمىدهم . » عمر گفت : « انصار خواسته‌اند كه سالارى قوم را به يكى سالدارتر از اسامه دهى . » ابو بكر كه نشسته بود چون اين بشنيد برجست و ريش عمر را گرفت و گفت :\r\n« اى پسر خطاب ، مادرت به عزايت افتد و ترا از دست بدهد پيمبر خدا او را به سالارى قوم گماشته و تو مىگويى او را بردارم ؟ » عمر پيش كسان بازگشت ، گفتند : « چه كردى ؟ »\r\n","description":"","footnote":"","page_name":" 1352 ","page_number":129},
  {"content":"\r\nگفت : « برويد مادرانتان به عزايتان افتد كه از خليفهء پيمبر دربارهء گفتار شما چه ها ديدم . » پس از آن ابو بكر سوى اردوگاه آمد و كسان را روان كرد و بدرقه كرد . وى پياده مىرفت و اسامه سوار بود و عبد الرحمن بن عوف مركب ابو بكر را مىبرد .\r\nاسامه به ابو بكر گفت : « اى خليفهء پيمبر ، ترا به خدا يا تو سوار شو يا من پياده شوم . » ابو بكر گفت : « به خدا تو پياده نشود و من نيز سوار نمىشوم كه مىخواهم ساعتى در راه خداى بر خاك بروم و پايم خاك آلود شود كه پيكار جوى راه خدا به هر قدم كه مىرود هفتصد حسنه بر او نويسند و هفتصد درجه بالا برند و هفتصد گناه از او بردارند . » و چون ابو بكر بدرقه به سر برد به اسامه گفت : « اگر خواهى عمر را براى دستيارى من واگذارى » و اسامه به عمر اجازهء ماندن داد .\r\nآنگاه ابو بكر گفت :\r\n« اى مردم بايستيد كه ده چيز با شما بگويم كه به خاطر گيريد :\r\n« خيانت مكنيد ، به غنيمت دست مزنيد ، نامردى نكنيد ، كشته را « اعضاء نبريد ، طفل خردسال و پير فرتوت را مكشيد ، نخل نبريد و نسوزيد ، « درخت ميوه را نبريد .\r\nبز و گاو و شتر را جز براى خوردن مكشيد . به كسانى « برخورد مىكنيد كه در صومعه ها گوشه گرفته‌اند تا وقتى كه به كار خودشان « مشغولند با آنها كارى نداشته باشيد ، به كسانى مىگذريد كه ظرفها از - « غذاهاى گونه گون براى شما مىآورند اگر چيزى از آن خورديد نام خدا را « ياد كنيد ، به كسانى برميخوريد كه ميان سر را سترده‌اند و اطراف آن را به جا « نهاده‌اند آنها را با شمشير بزنيد . به نام خدا روان شويد كه خدايتان از طعنه « و طاعون محفوظ دارد . »\r\n","description":"","footnote":"","page_name":" 1353 ","page_number":130},
  {"content":"\r\nعروة بن زبير گويد : ابو بكر سوى جرف رفت و اسامه و گروه وى را از نظر گذرانيد و از او خواست كه عمر بماند و اسامه اجازه داد آنگاه به دو گفت : « آنچه را پيمبر گفته انجام بده ، از ديار قضاعه آغاز كن آنگاه سوى ابل رو و در انجام فرمانى كه پيمبر داده كوتاهى مكن و به سبب آنكه انجام دستور وى دير شده شتابان مباش . » اسامه با سرعت به ذو المروه و مسيل تاخت ، سپس به انجام فرمان پيمبر پرداخت كه گفته بود سپاه در قبايل قضاعه پراكنده كند و به ابل هجوم برد و به سلامت با غنيمت باز آمد ، و در مدت چهل روز اين كار را به سر برد و اين بجز ايام رفت و آمد وى بود .\r\n\r\nسخن از كار كذاب عنسى\r\nچنان بود كه وقتى باذام مسلمان شد و يمنيان به اسلام گرويدند پيمبر خدا او را عامل همه يمن كرد و تا زنده بود چنين بود\r\nو او را از جايى بر كنار نكرد و شريكى براى او ننهاد تا بمرد و پس از مرگ وى كار يمن را ميان جمعى از ياران خويش تقسيم كرد . عبيد بن صخر انصارى سلمى به سال دهم هجرت پس از حجة التمام با عاملان يمن رفته بود ، گويد : چون باذام مرده بود پيمبر قلمرو وى را ميان شهر بن باذام و عامر بن شهر همدانى و عبد الله بن قيس ، و ابو موسى اشعرى ، و خالد بن سعيد بن عاص و طاهر بن ابى هاله و يعلى بن اميه و عمرو بن حزم تقسيم كرد و ديار حضرموت و سكاسك و سكون را به زياد بن لبيد بياضى و عكاشة بن ثور بن اصغر غوئى داد و معاذ بن جبل را معلم يمن و حضرموت كرد .\r\nعبادة بن قرص ليثى گويد : وقتى پيمبر از حجة الاسلام فراغت يافت و سوى مدينه بازگشت ، امارت يمن را ميان كسان تقسيم كرد و هر قسمت را به يكى داد . امارت حضرموت را نيز ميان سه كس تقسيم كرد : عمرو بن حزم را بر نجران گماشت و\r\n","description":"","footnote":"","page_name":" 1354 ","page_number":131},
  {"content":"\r\nخالد بن سعيد بن عاص را بر ناحيهء ما بين نجران و زمع و زبيد گماشت ، عامر بن شهر را عامل همدان كرد ، پسر باذام را بر صنعا گماشت ، طاهر بن ابى هاله را عامل عك و اشعريان كرد و ابو موسى اشعرى را بر مأرب گماشت . يعلى بن اميه عامل جند شد و معاذ معلم قوم بود كه در يمن و حضرموت به قلمرو عاملان مىرفت . سكاسك و سكون حضرموت با عكاشة بن ثور شد و عبد الله يا مهاجر را عامل طايفهء بنى معاوية بن كنده كرد كه بيمار شد و نرفت تا ابو بكر او را فرستاد . زياد بن لبيد بياضى عامل حضرموت بود\r\nو كار مهاجر را نيز انجام مىداد .\r\nهنگامى كه پيمبر درگذشت اينان عاملان يمن بودند بجز كسانى از آنها كه در جنگ اسود كشته شدند يا بمردند . از جمله ، باذام مرده بود و پيمبر قلمرو او را ميان پسرش شهر و كسان ديگر تقسيم كرد و اسود سوى شهر تاخت و با وى بجنگيد و او را بكشت .\r\nابن عباس گويد : نخستين بار عامر بن شهر همدانى در ناحيهء خود بر ضد اسود عنسى كذاب برخاست و كسان را به مخالفت وى فراهم آورد و فيروز و داذويه ، هر يك در قلمرو خويش ، چنين كردند . آنگاه كسان ديگر كه نامهء پيمبر به آنها رسيده بود پياپى كوشش آغاز كردند .\r\nعبيد بن صخر گويد : در آن اثنا كه در جند بوديم و كسانرا به كار واداشته بوديم و مكتوبها در ميانه نوشته بوديم ، نامه اى از اسود عنسى رسيد كه اى جماعت مخالفان آنچه را كه از سرزمين ما گرفته‌ايد و فراهم آورده‌ايد پس بدهيد كه حق ماست .\r\nبه فرستاده گفتيم : « از كجا آمده اى ؟ » گفت : « از غار خبان » آنگاه اسود سوى نجران رفت و ده روز بعد ، آنجا را بگرفت و جماعت مذحج به مقابلهء وى رفتند و در آن اثنا كه جمع خويش را فراهم مىكرديم و در كار خويش مىنگريستيم يكى آمد و گفت : « اينك اسود در شعوب است و شهر بن باذام سوى او\r\n","description":"","footnote":"","page_name":" 1355 ","page_number":132},
  {"content":"\r\nرفته است . » و اين به روز بيستم ظهور اسود بود و ما انتظار مىبرديم كه كى شكست مىخورد كه خبر آمد اسود شهر را كشت و ابناء را هزيمت كرد و بر صنعا تسلط يافت و اين به روز بيست و پنجم ظهور وى بود . پس معاذ از آنجا فرارى برون شد و در مأرب پيش ابو موسى رفت\r\nكه سوى حضرموت رفتند . معاذ در سكون مقام گرفت و ابو موسى در سكاك مجاور مفور جاى گرفت كه صحرا ميان آنها و مأرب فاصله بود . ديگر امراى يمن به نزد طاهر شدند مگر عمرو و خالد كه سوى مدينه رفتند . در آن هنگام طاهر در دل سرزمين عك در كوهستان صنعا بود و اسود بر همهء منطقه ما بين صهيد ، صحراى حضرموت ، تا طايف و بحرين و حدود عدن تسلط يافت و مردم يمن و عك در تهامه با وى مقابله كردند اما چون حريق پيش مىرفت و آن روز كه با شهر مقابل شد بجز جماعت پيادگان هفتصد سوار داشت ، قيس بن عبد يغوث مرادى و معاوية بن قيس جنبى و يزيد بن محرم و يزيد بن حصين حارثى و يزيد بن افكل ازدى سران سپاه وى بودند ، ملكش استقرار يافت و كارش بالا گرفت و سواحل مطيع او شد و عثر و شرجه و حرده و غلافقه و عدن و جند و سپس صنعا و احسيه و عليب را به تصرف آورد و مسلمانان با وى تقيه كردند و از دين گشتگان كفر و ارتداد آشكار كردند ، جانشين وى در مذحج عمرو بن معديكرب بود و كار خويش را به چند كس واگذاشته بود و كار سپاه وى با قيس بن عبد يغوث بود و كار ابنا را به فيروز و داذويه واگذاشته بود و چون قلمرو وى وسعت گرفت در قيس و فيروز و داذويه به حقارت بگريست و زن شهر را كه دختر عموى فيروز بود به زنى گرفت . ما به حضرموت بوديم و بيم داشتيم كه اسود سوى ما آيد يا سپاهى فرستد يا در حضرموت يكى به پا خيزد و چون اسود دعوى پيمبرى كند .\r\nو چنان بود كه در همان نزديكى معاذ از بنى بكره كه طايفه اى از سكون بودند زن گرفته بود و زن ، رمله نام داشت و بنى زنكبيل خالگان وى بودند كه به سبب خويشاوندى معاذ به ما متمايل شدند\r\nمعاذ به زن خويش علاقه داشت و ضمن دعاها\r\n","description":"","footnote":"","page_name":" 1356 ","page_number":133},
  {"content":"\r\nكه مىكرد مىگفت : « خدايا به روز رستاخيز مرا با بنى زنكبيل محشور كن » گاهى نيز مىگفت : « خدايا مردم سكون را بيامرز . » در همين وقت نامه هاى پيمبر آمد كه فرمان مىداد مردان را براى غافلگير كردن يا مقابلهء اسود برانگيزيم و هر كس را كه پيمبر اميد كمك از او داشت خبردار كنيم ، معاذ چنين كرد و ما نيرو گرفتيم و از فيروزى مطمئن شديم . » جشيش بن ديلمى گويد : « و بر بن يحنس با نامهء پيمبر آمد كه ضمن آن به ما دستورمىداد براى دفاع از دين خويش قيام كنيم و جنگ اسود را آماده شويم و بكوشيم تا وى را يا به غافلگيرى يا به جنگ بكشيم و از جانب وى به همه كسانى كه دين و مردانگى دارند ابلاغ كنيم و چنين كرديم و كار آغاز شد و معلوم داشتيم كه اسود با قيس بن عبد يغوث كه كار سپاه وى را به عهده داشت دل بد كرده است و گفتيم كه بر جان خويش بيمناك است و او را به همكارى خوانديم و قضيه را با وى بگفتيم و فرمان پيمبر را به او خبر داديم گويى او را از آسمان جسته بوديم كه سخت غمين و ترسان بود و همكارى ما را پذيرفت و چون و بر بن يحنس بيامد با كسان نامه نوشتيم و آنها را به همكارى خوانديم . » گويد : شيطان به اسود خبر داده بود و كس پيش قيس فرستاد و گفت : « اى قيس ببين اين چه مىگويد ؟ » منظورش شيطانى بود كه او را فرشتهء خويش مىپنداشت .\r\nقيس گفت : « چه مىگويد ؟ » گفت : « مىگويد قيس را گرامى داشتى و به همه كار تو دست يافت و به عزت مانند تو شد و اينك به دشمن تو متمايل شده و مىخواهد ملك تو را بگيرد و دل با خيانت دارد ، به من مىگويد اى اسود اى اسود او را بگير و از ميان بردار و گرنه ترا از ميان برمىدارد . » قيس قسم خورد و گفت : « به ذى الخمار سوگند كه دروغ مىگويد تو پيش من بزرگتر\r\nاز آنى كه در بارهء تو انديشهء بد داشته باشم . » اسود گفت : « آيا تكذيب فرشته مىكنى ؟ فرشته راست ميگويد اما اكنون بدانستم\r\n","description":"","footnote":"","page_name":" 1357 ","page_number":134},
  {"content":"\r\nكه از آنچه فرشته در بارهء تو گفته پشيمان شده اى . » و چون قيس از پيش اسود در آمد به نزد ما شد و گفت : « اى جشيش و اى فيروز و اى داذويه اسود چنان گفت و من چنين گفتم ، اكنون رأى شما چيست ؟ » گفتيم : « بايد مراقب بود . » در همين اثنا اسود ما را پيش خواند و گفت : « مگر شما را بر قومتان برترى ندادم ، اين خبرها چيست كه از شما به من مىرسد ؟ » گفتيم : « اين بار از ما درگذر » گفت : « در مىگذرم به شرط آنكه تكرار نكنيد » و ما به زحمت نجات يافتيم ولى در كار خويش و كار قيس بيمناك بوديم و خطر را نزديك مىديديم كه خبر آمد كه عامر بن شهر و ذى زود و ذى مران و ذو الكلاع و ذى ظليم مخالف اسود شده‌اند و با ما نامه نوشتند و كمك به ما عرضه داشتند ، ما نيز نامه نوشتيم و گفتيم دست به كارى نزنيد تا كار را محكم كنيم ، و اين نتيجهء نامه هاى پيمبر بود كه به آنها رسيده بود .\r\nپيمبر صلى الله عليه و سلم به مردم نجران از عرب و غير عرب نامه نوشته بود كه بيامدند و در يك جا فراهم شدند .\r\nو چون اسود خبر يافت و احساس خطر كرد ، ما نمىدانستيم چه بايد كرد و من پيش ازاد رفتم كه زن وى بود و گفتم : « اى عموزاده ، خبر دارى كه قوم تو از اين مرد چه بليه ها داشت ، شوهرت را كشت و كسان ديگر را كشت و باقيمانده را خوار كرد و زنان را رسوا كرد ، آيا در توطئه بر ضد وى هم آهنگى مىكنى ؟ » گفت : « براى چه كار ؟ » گفتم : « براى برون راندنش » گفت : « يا كشتنش » گفتم : « و يا كشتنش »\r\n","description":"","footnote":"","page_name":" 1358 ","page_number":135},
  {"content":"\r\nگفت : « آرى ، به خدا از هيچكس چون او نفرت ندارم به گفتهء خدا پاى بند نيست و از حرام وى باز نمىماند ، وقتى مصمم شديد به من بگوييد تا راه كار را بشما بگويم . » گويد : و من برون شدم و فيروز و داذويه منتظرم بودند ، قيس نيز بيامد و آهنگ در افتادن با اسود داشتيم و پيش از آنكه قيس با ما بنشيند يكى به او گفت : « شاه ترا مىخواهد » و او با ده تن از مردم مذحج و همدان برفت كه به سبب حضورشان اسود نتوانست او را بكشد\r\nاسود به دو گفته بود : از دست من به اين مردان پناه برده اى ؟\r\nمگر من خبر درست با تو نگفتم ، كه فرشته به من مىگويد : « اگر دست قيس را نبرى سر ترا مىبرد ؟ » قيس پنداشته بود كه اسود او را مىكشد و گفته بود : « روا نيست ترا بكشم كه پيمبر خدايى ، هر چه مىخواهى در بارهء من فرمان بده كه از اين خوف و هراس آسوده شوم ، اگر مرا بكشى يكباره مىميرم و بهتر از مرگ تدريجى است . » اسود رقت آورده بود و او را مرخص كرده بود كه پيش ما آمد و قصه را نقل كرد و گفت : « كار خويش را انجام دهيد » و با جماعت خويش همراه شد كه سوى اسود شديم و بر در وى يكصد گاو و شتر بود و اسود به پا خاست و خطى كشيد و آن سوى خط بايستاد و شتران و گاوان همچنان بى بند بود و هيچيك از خط نگذشت و به كشتن آن پرداخت و ضربت زد و رها كرد كه چندان بدود تا جان دهد و چيزى فجيعتر و روزى هراس انگيزتر از آن نديده بودم .\r\nآنگاه به فيروز گفت : « اى فيروز ، آيا آنچه در بارهء تو مىشنوم درست است ؟ » و زوبين را حركت داد و گفت : « مىخواستم ترا نيز بكشم و به اين حيوانات ملحق كنم . » فيروز گفت : « ما را به خويشاوندى برگزيدى و بر ديگر ابناى يمن برترى دادى ، اگر پيمبر نبودى انتساب ترا از دست نمىداديم چه رسد به اينكه سامان كار دنيا و آخرت ما به تو است ، آنچه را در بارهء ما مىشنوى باور مكن و ما\r\n","description":"","footnote":"","page_name":" 1359 ","page_number":136},
  {"content":"\r\nچنانيم كه مىخواهى . » اسود گفت : « اينها را تقسيم كن ، تو مردم اينجا را بهتر مىشناسى .\r\nفيروز گويد : مردم صنعا دور من فراهم آمدند . » به يك دسته شتر دادم و به خاندانها گاو و بزرگان را نيز دادم كه هر گروه سهم خود را گرفتند .\r\nجشنش گويد : و پيش از آنكه اسود به خانه رود فيروز به دو پيوست و يكى ايستاده بود و سعايت فيروز مىكرد و اسود مىشنيد و فيروز شنيد كه مىگفت : « فردا او و كسانش را مىكشم ، صبحگاه پيش من آى » آنگاه متوجه شد كه فيروز آنجاست و گفت : « چه كردى ؟ » فيروز آنچه را شده بود به دو خبر داد .\r\nاسود گفت : « خوب كردى » و به درون رفت .\r\nگويد : فيروز پيش ما آمد و ماجرا را بگفت\r\nو كس پيش قيس فرستاديم كه بيامد و همسخن شديم كه من پيش زن اسود روم و تصميم جمع را با وى بگويم تا بگويد چه كنيم و چون قصه را با وى بگفتيم گفت : « اسود را به دقت حراست مىكنند و در همه قصر جز اين خانه جايى نيست كه نگهبانان احاطه نكرده باشند و پشت اين خانه به فلان جا و فلان راه مىرسد . هنگام شب نقب بزنيد كه از نگهبانان مىگذريد و مانعى در راه كشتن وى نيست . اينجا نيز چراغ و سلاح مىيابيد . » گويد : از آنجا بيرون شدم و اسود به من برخورد و به سرم كوفت تا بيفتادم كه مردى نيرومند بود و زن بانگ زد و گفت : « پسر عموى من آمده مرا به بيند و او را مىزنى ؟ » و بانگ زن اسود را از من منصرف كرد و اگر نه مرا كشته بود .\r\nاسود به زن گفت : « بى پدر ! خاموش باش او را به تو بخشيدم . » پس زن برفت و من سوى كسان خود آمدم و گفتم : « بايد فرار كرد . » و ماجرا را نقل كردم و به حيرت بوديم كه فرستادهء زن بيامد و كه كارى را كه گفتم انجام بده من چندان به او خواندم كه\r\n","description":"","footnote":"","page_name":" 1360 ","page_number":137},
  {"content":"\r\nمطمئن شد .\r\nجشيش گويد به فيروز گفتيم : « برو و قضيه را قطعى كن . » من با وضعى كه رخ داده و اسود منعم كرده بود نمىتوانستم رفت و او برفت كه زيركتر از من بود .\r\nو چون زن وضع را با او در ميان نهاد به دو گفت : « چگونه مىتوانيم به خانه اى كه پر از اثاث است نقب بزنيم بايد اثاث خانه را برداريم . » پس برفتند و اثاث را برداشتند و در را بستند . فيروز پيش زن بود كه اسود آمد و زن از خويشاوندى و همشيرى فيروز سخن كرد و گفت كه با وى محرم است ، اسود بانگ زد و او را بيرون كرد كه بيامد و خبر را با ما بگفت .\r\nگويد : هنگام شب به كار پرداختيم و با ياران خويش هماهنگ شديم و همدانيان و حميريان را با شتاب خبر كرديم و به خانه نقب زديم و وارد شديم ، چراغى زير كاسه اى بود ، فيروز را پيش انداختيم كه از همه دليرتر و نيرومندتر بود و گفتيم :\r\n« بنگر چه مىبينى » فيروز برون شد ما ، همراه وى بوديم و ميان او و نگهبانان فاصله بوديم تا به خانه اى رسيديم و چون او به در خانه نزديك شد صداى خرخر بلندى شنيد و زن آنجا نشسته بود ، اسود نزديك در آمد و شيطان ، او را بنشانيد و به زبان او سخن كرد و همچنانكه نشسته بود خرخر مىكرد و گفت : « اى فيروز ، مرا با تو چه كار ؟ » فيروز ترسيد كه اگر باز گردد هلاك شود و زن نيز به هلاكت رسد و با وى كه چون شيرى تنومند بود در آويخت و سرش را بگرفت و خونش بريخت و گردنش را بشكست\r\nو با زانوى خويش پشتش را بكو رفت و برخاست كه برون شود اما زن جامه اش را بگرفت كه پنداشت او را نكشته است و گفت : « كجا مىروى ؟ » فيروز گفت : « مىروم قتل او را به يارانم خبر دهم . » آنگاه پيش ما آمد كه با وى برفتيم و خواستيم سر اسود را ببريم ما شيطان او را به حركت آورد و بجنبيد .\r\n","description":"","footnote":"","page_name":" 1361 ","page_number":138},
  {"content":"\r\nگفتم : روى سينه اش بنشينيد و دو تن روى سينه اش نشستند و زن مويش را بگرفت و صدايى برخاست و پارچه اى به دهانش بست و كارد به حلقش كشيد كه چون گاو خرخر كرد و نگهبانان كه دور خانه بودند سوى در آمدند و گفتند : « چه خبر است ؟ » زن گفت : « وحى به پيمبر مىرسد » و اسود بى حركت شد .\r\nگويد شب به گفتگو بوديم كه چگونه ياران خود را خبر كنيم كه جز من و فيروز و داذويه و قيس كس نبود و چنان ديديم كه شعارى را كه ميان ما و يارانمان بود به بانگ بلند بگوييم ، پس از آن اذان گفته شود .\r\nو چون صبح برآمد داذويه بانگ زد و شعار بگفت و مسلمانان و كافران بدويدند و نگهبانان فراهم آمدند و من بانگ زدم و شهادت اسلام بر زبان آوردم و گفتم كه اسود كذاب بود ، و سر وى را سوى قوم انداختم آنگاه نماز به پا شد و كسان بيامدند و بانگ زديم كه اى مردم صنعا هر كه يكى از ياران اسود را بيابد بگيرد و هر كه كسى از آنها را در خانه دارد بگيرد و در راهها بانگ زديم كه هر كس از آنها را توانستيد بگيريد . اسوديان از كودكان بسيار بگرفتند و اموال غارت كردند و عزيمت كردند و هفتاد سوار و پياده از آنها به دست ما افتاد و هفتصد زن و كودك از ما به دست آنها افتاده بود . پس نامه نوشتند و ما كس فرستاديم كه كسان ما را بدهند و كسانشان را بدهيم و چنين كردند و برفتند و به چيزى از ما دست نيافتند و ميان صنعا و جند سرگردان شدند ، صنعا نجات يافت و خدا اسلام و مسلمانان را عزت داد و ما در كار امارت به رقابت افتاديم و ياران پيمبر به قلمرو عمل خويش رفتند و همسخن شديم كه معاذ بن جبل پيشواى نماز باشد و خبر را براى پيمبر نوشتيم و اين در ايام زندگى وى صلى الله عليه و سلم بود .\r\nگويد همانشب پيمبر خبر يافته بود و همين كه فرستادگان ما به مقصد رسيدند معلوم شد كه او صلى الله عليه و سلم صبحگاه آن شب در گذشته بود و ابو بكر رحمه الله نامه ها\r\n","description":"","footnote":"","page_name":" 1362 ","page_number":139},
  {"content":"\r\nرا جواب داد .\r\nعبد الله بن عمر گويد : همانشب كه اسود عنسى كشته شده بود پيمبر به وحى خبر يافت و به ما بشارت داد و گفت : « ديشب عنسى كشته شد و مردى مبارك از خاندانى مبارك او را بكشت . » گفتيم : « او كه بود ؟ » گفت : « فيروز ، موفق باد باد فيروز » فيروز گويد : اسود را بكشتيم و كارها چنان شد كه از پيش بود جز اينكه كس پيش معاذ فرستاديم و همسخن شديم كه پيشواى نماز او باشد و در صنعا با ما نماز مىكرد ، اما فقط سه روز پيشواى نماز بود و اميدوار شده بوديم و چيزى ناخوشايند نبود جز آن سواران اسودى كه ميان صنعا و نجران بودند كه خبر وفات پيمبر رسيد و كارها در هم شد و ندانستيم چه بايد كرد و سرزمين آشفته شد .\r\nعبد الله پسر فيروز ديلمى به نقل از پدر گويد : پيمبر يكى را سوى ما فرستاد كه و بر بن يحنس ازدى نام داشت و پيش داذويه فارسى منزل گرفت ، اسود كاهنى بود كه شيطانى و همزادى داشت و خروج كرد و ملك يمن بگرفت و شاه آنجا را بكشت و زنش را بگرفت و شاه يمن شد ، باذام از آن پيش مرده بود و پسرش جانشين او شده بود كه اسود او را بكشت و زنش را بگرفت و من و داذويه و قيس بن مكشوح مرادى پيش و بر بن يحنس فرستادهء پيمبر فراهم شديم\r\nو در بارهء كشتن اسود راى زديم .\r\nچنان شد كه اسود بگفت تا مردم در صنعا در ميدانى فراهم شدند و بيامد و ميان آنها ايستاد و اسب شاه را بياوردند و ضربتى با زوبين بدان زد و رها كرد و اسب در شهر مىدويد و خون از آن مىريخت تا بمرد .\r\nو اسود بگفت تا شترانى آن سوى خط بداشتند كه سر و گردنشان اين سوى خط بود و از آن نمىگذشتند و همه را با زوبين بكشت كه بيفتاد و چون از اين كار فراغت يافت ، و زوبين را به دست گرفت و روى زمين خفت و سر برداشت و گفت كه او ، يعنى\r\n","description":"","footnote":"","page_name":" 1363 ","page_number":140},
  {"content":"\r\nشيطانش ، مىگويد كه ابن مكشوح ياغى است سر او را ببر . پس از آن سر به زمين نهاد و برداشت و گفت : « مىگويد ، پسر ديلمى ياغى است ، دست و پاى راست او را ببر . » گويد : چون اين سخنان را شنيدم با خودم گفتم به خدا بيم هست كه مرا بخواند و مانند اين شتران با زوبين بكشد ، و ميان مردم نهان شدم كه مرا نه بيند و از ميدان در آمدم و از ترس نمىدانستم چه بايد كرد ، و چون به نزديك خانه‌ام رسيدم يكى از كسان اسود مرا بديد و گردنم را بكوفت و گفت : « شاه ترا مىخواهد و تو مىگريزى ! برگرد ! » و مرا برگردانيد و چون چنين ديدم ترسيدم كه كشته شوم .\r\nگويد : و چنان بود كه هميشه خنجر همراه داشتيم ، دست روى خنجر نهادم و برفتم ، قصد داشتم كه به اسود حمله برم و به او ضربت بزنم و خونش بريزم و سپس كسى را كه همراه اوست بكشم . و چون نزديك وى رسيدم خطر را در چهرهء من ديد و گفت : « همانجا بايست » و من ايستادم .\r\nگفت : « تو بزرگتر از همهء مردم اينجا هستى و اشراف قوم را نيكتر مىشناسى اين شتران را ميان آنها تقسيم كن » آنگاه سوار شد و برفت ، و من به تقسيم گوشت ميان مردم صنعا پرداختم و آن كس كه گردن مرا كوفته بود ، بيامد و گفت : « به من هم از اين گوشت بده » گفتم : « به خدا حتى يك پاره نميدهم ، مگر همان نيستى كه گردن مرا كوفتى ؟ » و او خشمگين برفت و آنچه را با وى گفته بودم به اسود خبر داد .\r\nچون از كار تقسيم گوشت فراغت يافتم پيش اسود رفتم ، و چون نزديك رسيدم شنيدم كه آن مرد از من شكايت مىكرد ، اسود به دو گفت : « به خدا مىكشمش » گفتم : « كارى را كه گفته بودى به سر بردم\r\nو گوشت را ميان مردم تقسيم كردم . » گفت : « خوب كردى » و برفت و من نيز برفتم .\r\n","description":"","footnote":"","page_name":" 1364 ","page_number":141},
  {"content":"\r\nآنگاه كس پيش زن شاه فرستاديم كه مىخواهيم اسود را بكشيم چه بايد كرد ؟\r\nو او كس فرستاد كه پيش من آى .\r\nپيش زن شاه رفتم و او كنيز را بر در نهاد كه اگر اسود آمد ما را خبردار كند ، من و او به درون رفتيم و اين خانهء آخرين بود و نقبى زديم و پرده افكنديم و من گفتم : « امشب او را مىكشيم . » زن گفت : « بياييد » ناگهان اسود به خانه در آمد و غيرت آورد و در گردن من آويخت و كوفتن گرفت . او را به كنار زدم و بيرون شدم و پيش ياران خويش آمدم و قصه را بگفتم و يقين داشتم كه كارمان زار است .\r\nدر اين وقت فرستادهء زن بيامد كه از آنچه ديديد نوميد مشويد كه وقتى تو رفتى من به اسود گفتم : « مگر نمىگوييد كه شما مردمى آزاده و و الا نسبيد ؟ » گفت : « چرا » گفتم : « برادرم پيش من آمده بود كه درود گويد و حرمت كند و تو بر او جستى و گردنش بكوفتى و بيرونش كردى ، جوانمردى تو اين بود ؟ » و چندان ملامتش كردم كه خجل شد و گفت : « اين برادرت بود ؟ » گفتم : « آرى » گفت : « نمىدانستم » زن گفته بود امشب براى كشتن وى بياييد ديلمى گويد : پس ما آرام شديم و نيرو گرفتيم و شبانگاه من و داذويه و قيس برفتيم و از راه نقب به خانهء آخرين درآمديم ، به قيس گفتم : « تو چابكسوار عربى ، برو و اين مرد را بكش . » قيس گفت : « من به هنگام پيكار به لرزه مىافتم و بيم دارم ضربتى به او بزنم\r\n","description":"","footnote":"","page_name":" 1365 ","page_number":142},
  {"content":"\r\nكه كارى نسازد ، تو برو كه از همه جوانتر و نيرومندترى » گويد : و من شمشير خويش را پيش آنها نهادم و وارد شدم كه به بينم سر اسود كجاست ، چراغ مىسوخت و او در ميان بسترها خفته بود كه در آن فرو رفته بود و ندانستم سرش كجاست و پايش كجاست ؟ زنش كنارش نشسته بود و انار به او مىخورانيد تا بخفت و من به او اشاره كردم كه سرش كجاست و او به جاى سرش اشاره كرد ، و من برفتم و بالاى سرش ايستادم و نمىدانم صورتش را ديدم يا نه كه ناگهان چشم گشود و مرا ديد با خود گفتم اگر براى برداشتن شمشير بروم بيم هست كه كار از دست برود و كسانى را براى حفظ خود بخواند .\r\nو چنان بود كه شيطان اسود ، حضور مرا گفته بود\r\nو او را بيدار كرده بود ، اسود گيج بود و شيطان به زبان وى با من سخن كرد و به من مىنگريست و خرخر مىكرد ، با دو دست به سر او زدم و سرش را به يك دست و ريشش را به دست ديگر گرفتم و گردنش را پيچيدم و كوفتم و خواستم پيش يارانم برگردم اما زن در من آويخت كه خواهرتان را و خيرخواهتان را رها مىكنى ؟\r\nگفتم : « به خدا او را كشتم و از شرش آسوده شدى » آنگاه پيش دو رفيقم رفتم و ماجرا را به آنها خبر دادم .\r\nگفتند : « برگرد و سرش را جدا كن و بيار » بازگشتم ، اسود صدايى نامفهوم داشت ، دهانش را ببستم و سرش ببر را بريدم و پيش دو رفيقم بردم و با هم برون شديم و به منزل خويش رفتيم كه و بر بن يحنس ازدى آنجا بود و با هم بر قلعه اى بلند رفتيم ، و و بر بن يحنس بانگ نماز داد . آنگاه بانگ زديم كه خدا عز و جل اسود كذاب را كشت و مردم فراهم آمدند و سر را بينداختيم .\r\nو چون ياران اسود اين را بديدند بر اسبان خويش نشستند و هر كدامشان نوسالى از فرزندان ما را از خانه اى كه آنجا بودند بگرفتند و در تاريكى صبحدم ديدمشان كه\r\n","description":"","footnote":"","page_name":" 1366 ","page_number":143},
  {"content":"\r\nنوسالان را به رديف خود سوار كرده بودند و به برادرم كه ميان مردم بود بانگ زدم كه هر كدامشان را كه مىتوانيد بگيريد ، مگر نمىبينيد كه با فرزندان ما چه مىكنند ؟\r\nپس كسان ما در آنها آويختند و هفتاد كس از ايشان بگرفتيم و سى نو سال از ما ببردند و چون بيرون شهر رسيدند متوجه شدند كه هفتاد كس از آنها نيست و بيامدند و گفتند :\r\n« ياران ما را رها كنيد . » گفتيم : « فرزندان ما را رها كنيد » آنها فرزندان را رها كردند و ما نيز يارانشان را رها كرديم .\r\nگويد : پيمبر خداى به ياران خويش گفته بود : « خدا اسود كذاب عنسى را بكشت . او را به دست يكى از برادران مسلمان شما كه اسلام آورده‌اند و تصديق پيمبر خدا كرده‌اند از ميان برداشت . » پس از قتل اسود ما چنان شديم كه پيش از آمدن اسود بوديم و سران قوم آسوده شدند و كسان به مسلمانى باز آمدند .\r\nعبيد بن صخر گويد : آغاز كار اسود تا ختم غايلهء وى سه ماه بود .\r\nضحاك بن فيروز گويد : از آن هنگام كه اسود در غار خبان خروج كرد تا وقتى كشته شد چهار ماه بود و پيش از آن كار وى مكتوم بود .\r\nعمرو بن شبه گويد : ابو بكر سپاه اسامه را در آخر ربيع الاول فرستاد و خبر كشته شدن اسود عنسى در آخر ربيع الاول پس از حركت اسامه رسيد و اين نخستين فتحى بود كه ابو بكر از آن خبر يافت .\r\nواقدى گويد : در همين سال ، يعنى سال يازدهم ، در نيمهء ماه محرم فرستادگان قبيلهء نخع به سالارى زرارة بن عمر پيش پيمبر آمدند و اينان آخرين فرستادگانى بودند كه پيمبر آنها را ديدار كرد .\r\nدر همين سال ، فاطمه دختر پيمبر به شب سه شنبه روز سوم ماه رمضان از جهان درگذشت ، در اين هنگام بيست و نه سال يا در همين حدود داشت .\r\n","description":"","footnote":"","page_name":" 1367 ","page_number":144},
  {"content":"\r\nابو جعفر گويد : وفات فاطمه عليها السلام سه ماه پس از درگذشت پيمبر خدا بود .\r\nاما به گفتهء عروة بن زبير فاطمه شش ماه پس از درگذشت پيمبر وفات يافت .\r\nواقدى گويد : « و اين ، به نزد ما معتبرتر است .\r\nگويد : اسماء دختر عميس و على عليه السلام فاطمه را غسل دادند .\r\nعمره دختر عبد الرحمن گويد : عباس بن عبد المطلب بر فاطمه دختر پيمبر نماز كرد .\r\nجويرية بن اسماء گويد : عباس و على و فضل بن عباس در گور فاطمه قدم نهادند .\r\nگويد : و هم در اين سال عبد الله بن ابو بكر درگذشت . و چنان بود كه در اثناى حصار طايف ابو محجن تيرى به او زده بود و زخم آن به نشد تا در ماه شوال او را از پاى در آورد و بمرد .\r\nابو زيد گويد : در همان سال كه بيعت ابو بكر انجام گرفت پارسيان يزدگرد را به شاهى برداشتند .\r\nابو جعفر گويد : در همين سال ابو بكر رحمه الله با خارجة بن حصن فزارى پيكار كرد .\r\nابو زيد گويد : از آن پس كه پيمبر در گذشت ، ابو بكر سپاه اسامه را به سرزمين شام ، همانجا كه پدرش زيد بن حارثه كشته شده بود ، روان كرد و همچنان در مدينه مقيم بود و زد و خوردى نداشت و فرستادگان قبايل عرب كه از دين گشته بودند پيش وى مىآمدند كه مىخواستند نماز را بپذيرند اما زكات ندهند ، اما ابو بكر نپذيرفت و ببود تا اسامه پس از چهل روز و به قولى هفتاد روز بازگشت و ابو بكر او را در مدينه جانشين كرد و خود راهى شد . و به قولى جانشين وى در مدينه سنان ضمرى بود و برفت تا در جمادى الاول و به قولى جمادى الاخر در ذى القصه فرود آمد .\r\nو چنان شده بود كه پيمبر خدا نوفل بن معاويه دئلى را به گرفتن زكات فرستاده\r\n","description":"","footnote":"","page_name":" 1368 ","page_number":145},
  {"content":"\r\nبود\r\nو خارجة بن حصن در شربه به او برخورده بود و هر چه را به دست داشت گرفته بود و به بنى فزاره پس داده بود . نوفل پيش از بازگشتن اسامه از مدينه به نزد ابو بكر آمد .\r\nنخستين جنگ دوران ارتداد جنگ عنسى بود كه در يمن رخ داد پس از آن جنگ خارجة بن حصن فزارى و منظور بن زبان ابن سيار و قبيلهء غطفان بود كه مسلمانان غافلگير شدند و ابو بكر به پيشه اى پناه برد و آنجا نهان شد ، پس از آن خداوند مشركان را هزيمت كرد .\r\nمجالد بن سعيد گويد : وقتى اسامه برفت كفر سر برداشت و آشوب شد و هر يك از قبايل بجز ثقيف و قريش همگى يا بعضيشان از دين بگشتند .\r\nعروة بن زبير گويد : وقتى پيمبر درگذشت و اسامه برفت هر يك از قبايل همگى يا بعضيشان از دين بگشتند . مسيلمه و طليحه سر برداشتند و كارشان بالا گرفت ، همه مردم طى و اسد به دور طليحه فراهم شدند ، مردم غطفان به جز طايفهء اشجع و بعضى ديگر از دين بگشتند و با وى بيعت كردند . مردم هوازن مردد بودند اما زكات ندادند بجز ثقيف و طايفهء جديله و كسان ديگر كه ثابت ماندند . جمعى از بنى سليم نيز از دين گشته بودند و بيشتر مردم در هر جا چنين بودند .\r\nگويد : فرستادگان پيمبر از يمن و يمامه و ديار بنى اسد و فرستادگان كسانى كه پيمبر با آنها در بارهء اسود و مسيلمه و طليحه نامه نوشته بود با خبر و نامه بيامدند و نامه ها را به ابو بكر دادند و خبرها را با او بگفتند\r\nابو بكر گفت : « باشيد تا فرستادگان اميران شما خبرهاى تلختر و بدتر از اين بيارند . » چيزى نگذشت كه نامهء اميران پيمبر از هر سو بيامد كه همه يا جمعى از فلان قبيله پيمان شكسته‌اند و به طرق گوناگون بر ضد مسلمانان برخاسته‌اند .\r\nابو بكر نيز چون پيمبر خداى با نامه به جنگ مخالفان برخاست و فرستادگان را با نامه ها روان كرد و از پى آنها رسولان ديگر فرستاد و براى جنگ آنها در انتظار\r\n","description":"","footnote":"","page_name":" 1369 ","page_number":146},
  {"content":"\r\nاسامه ماند ، نخستين جنگى كه كرد با قوم عبس و ذبيان بود كه پيش از آمدن اسامه رخ داد .\r\nزيد بن اسلم گويد : وقتى پيمبر درگذشت عامل وى بر قبيلهء قضاعه و كلب ، امرؤ القيس بن اصبح كلبى بود كه از بنى عبد الله بود و عامل طايفهء قين ، عمرو بن حكم بود و عامل طايفه هذيم معاوية بن فلان وائلى بود .\r\nگويد : و چنان شد كه وديعهء كلبى با آن گروه از كلبيان كه پيرو وى بودند از اسلام بگشت و امرؤ القيس بر دين خويش بماند ، زميل بن قطبهء قينى يا آن گروه از مردم قين كه تبعيت او مىكردند از اسلام بگشت و عمرو بر دين بماند ، معاويه با آن گروه از سعد هذيم كه پيرو او بودند از اسلام بگشت و ابو بكر به امرؤ القيس بن فلان كه بعدها پدر بزرگ سكينه دختر حسين بن على شد نامه نوشت كه سوى وديعه تاخت ، بعمرو نيز نامه نوشت كه با زميل مقابله كرد و نيز به معاويه عذرى نامه نوشت .\r\nو چون اسامه به سرزمين قضاعه رسيد سواران خويش را ميانشان فرستاد و گفت كسانى را كه بر دين مانده‌اند در مقابل مرتدان يارى كنيد ، مرتدان فرارى شدند و سوى دومه رفتند و به دور وديعه فراهم آمدند و سپاه اسامه پيش وى بازگشت و او سوى حمقتين حمله برد و به طايفهء بنى ضبيب جذام و بنى خليل لخم و يارانشان از قبيلهء جذام و لخم دست يافت و به سلامت و با غنيمت بازگشت .\r\nقاسم بن محمد گويد : وقتى پيمبر درگذشت بيشتر مردم اسد و غطفان و طى به دور طليحه فراهم آمدند و جز اندكى از اين سه قبيله بر دين نماندند . مردم اسد در سميراء فراهم شدند و فزاره و گروهى از غطفانيان در جنوب طيبه فراهم آمدند ، مردم طى در حدود سر زمين خويش اجتماع كردند ، مردم ثعلبة بن سعد و مره و عبس در ابرق ربذه گرد آمدند و جمعى از مردم بنى كنانه نيز با آنها شدند و چون جاى ماندن نبود دو گروه شدند و گروهى در ابرق بماندند و گروهى ديگر سوى ذو القصه شدند و طليحه حبال را به كمك آنها فرستاد كه سالار بنى اسديان ذو القصه و جماعت\r\n","description":"","footnote":"","page_name":" 1370 ","page_number":147},
  {"content":"\r\nليثيان و ديليان و مدلجيان همدست آنها ، شد ، سالار قوم مره در ابرق عوف بن فلان بن سنان بود و سالار ثعلبه و عبس ، حارث بن قلان سبعى بود ، اين طوايف كسانى را سوى مدينه فرستادند كه پيش سران قوم منزل گرفتند بجز عباس كه كس پيش او نبود و با ابو بكر سخن كردند كه نماز كنند اما زكات ندهند . خدا ابو بكر را بر حق پايدار كرد گفت : « اگر زانوبند شترى به من بدهند بر سر آن جنگ مىكنم » و چنان بود كه زانوبند شتران زكات يا زكات دهندگان بود كه با شتر مىدادند .\r\nفرستادگان قبايل از دين گشتهء اطراف مدينه سوى قوم خويش رفتند\r\nو به آنها خبر دادند كه در مدينه چندان كس نيست و آنها را به انديشهء حمله به مدينه انداختند .\r\nابو بكر از آن پس كه فرستادگان برفتند على و زبير و طلحه و عبد الله بن مسعود را بر گذرگاههاى مدينه گماشت تا مردم مدينه در مسجد آماده نگهداشت و گفت :\r\n« مردم اطراف به كفر گراييده‌اند و فرستادگانشان ديده‌اند كه جماعت شما كم است ، معلوم نيست شبانه حمله مىكنند يا روز كه نزديكترين طايفهء مرتد تا اينجا بيش از يك روز فاصله ندارد . اين قوم اميد داشتند كه شرطشان را بپذيريم و با آنها صلح كنيم كه نپذيرفتيم و ردشان كرديم ، پس آماده باشيد . » سه روز بگذشت كه عربان مرتد شبانگاه سوى مدينه حمله آوردند و گروهى در ذى حسى ماندند كه كمك آنها باشند ، مهاجمان ، شبانگاه به گذرگاهها رسيدند كه جنگاوران آنجا بودند و كسان مراقبت مىكردند كه خبر يافتند و ابو بكر خبر دار شد و كس پيش آنها فرستاد كه به جاى خويش باشيد و با مقيمان مسجد كه همه شتر سوار بودند روان شد و با دشمن مقابله كردند كه فرارى شد و مسلمانان شتر سوار به تعقيب آنها رفتند تا به ذى حسى رسيدند ، كمكيان پيش آمدند و مشكهاى پر باد به ريسمان بسته بودند كه آن را با پاى خويش بزدند و جلو شتران راندند و شتران رم كرد و فرارى شد كه شتر از هيچ چيز چون مشك پر باد رم نمىكند و شتران را نگه نتوانستند\r\n","description":"","footnote":"","page_name":" 1371 ","page_number":148},
  {"content":"\r\nداشت تا وارد مدينه شد اما از مسلمانان كس از شتر نيفتاد و كشته نشد .\r\nو خطيل بن اوس در اين باب شعرى گفت به اين مضمون .\r\n« بار و شتر من فداى بنى ذبيان باد » « به سبب دليرى آن شب كه ابو بكر در ريگزار ميتاخت » « كه كسان را بخواند و دعوت او را پذيرفتند » « كه خدا را سپاهيانست كه چون با آن رو به رو شوند » « دليريشان از عجايب روزگار است . »\r\nعبد الله ليثى كه قوم وى جزو مرتدان بود و با غارتيان به ذو القصه و ذى حسى آمده بودند شعرى گفت بدين مضمون :\r\n« تا پيمبر ميان ما بود اطاعت وى كرديم . » « اى بندگان خدا ابو بكر چكاره است ؟ » « آيا وقتى او درگذشت ، ابو بكر وارث وى شد » « به خدا اين تحمل ناپذير است » « چرا تقاضاى فرستادگان ما را نپذيرفتيد » « و از عواقب رد آن بيم نكرديد « آنچه فرستادگان ما مىخواستند و پذيرفته نشد « براى من چون خرما شيرين و بلكه شيرينتر از خرماست » غارتيان پنداشتند مسلمانان به ضعف افتاده‌اند و كس پيش مقيمان ذو القصه فرستادند و قضيه را خبر دادند و آنها به اعتماد گفتهء خبر آوران بيامدند و از ارادهء خداى غافل بودند .\r\nابو بكر همه شب را به تهيهء لوازم گذرانيد و اواخر شب با سپاه روان شد .\r\nنعمان بن مقرن بر ميمنهء او بود و عبد الله بن مقرن بر ميسره بود و سويد بن مقرن دنباله دار سپاه بود و سواران با وى بودند ، صبحدمان با دشمن رو به رو شدند و دشمنان وقتى\r\n","description":"","footnote":"","page_name":" 1372 ","page_number":149},
  {"content":"\r\nخبردار شدند كه شمشير مسلمانان به كار افتاده بود و چون آفتاب طلوع كرد دشمن را براندند و بيشتر شتران آنها را بگرفتند و حبال كشته شد . ابو بكر با سپاه به تعقيب دشمن تا ذو القصه رفت و نعمان بن مقرن را با گروهى آنجا نهاد و سوى مدينه بازگشت و اين نخستين فتح مسلمانان در جنگهاى ارتداد بود كه مشركان زبون شدند .\r\nو چنان بود كه بنى ذبيان و عبس به مسلمانان خويش تاخته بودند و خونشان را ريخته بودند و قبايل مجاور آنها نيز چنين كرده بودند ، جنگ ابو بكر مايهء عزت مسلمانان شد و قسم خورد كه از مشركان بسيار كس مىكشد و از هر قبيله كه مسلمانان را كشته‌اند معادل مسلمانان مقتول و بيشتر ، كشتار مىكند .\r\nزياد بن حنظلهء تميمى در اين باب شعرى گفت بدين مضمون :\r\n« وقتى به مقابلهء آنها رفتيم » « به بنى عبس نزديك سر زمينشان حمله كرديم » « و بنى ذبيان را با پيكارى سخت از جاى برانديم » ابو بكر چنان كرد و مسلمانان در دين خويش ثبات يافتند و مشركان قبايل در كار خود شكسته شدند و زكات شتران صفوان و زبرقان و عدى ، يكى پس از ديگرى به مدينه رسيد زكات صفوان در اول شب و از آن زبرقان در نيمهء شب و زكات عدى در آخر شب رسيد . بشارت صفوان را سعد بن ابى وقاص آورد و بشارت زبرقان را عبد الرحمن بن عوف آورد و بشارت عدى را عبد الله بن مسعود و به قولى قتاده آورد .\r\nگويد : وقتى شتران زكات از دور نمايان شد مردم گفتند : « خطر است » اما ابو بكر گفت : « بشارت است » گفتند : هميشه بشارت نيك مىدهى . » اين حادثه به روز شصتم از رفتن اسامه بود . چند روز پس از آن اسامه در رسيد كه سفر وى دو ماه و چند روز شده بود و ابو بكر او را در مدينه جانشين خويش كرد و به او و سپاهش گفت راحت كنيد و مركوبان خويش را از خستگى درآريد و\r\n","description":"","footnote":"","page_name":" 1373 ","page_number":150},
  {"content":"\r\nبا گروهى ديگر سوى ذو القصه رفت و آنها كه بر گذرگاهها بودند با وى برفتند .\r\nمسلمانان به ابو بكر گفتند : « اى خليفهء پيمبر ، ترا به خدا خودت را به خطر مينداز كه اگر كشته شوى كار مردم آشفته شود ، اقامت تو در مدينه براى دشمن بدتر است يكى را بفرست و اگر كشته شد ديگرى را بفرست . » گفت : « به خدا چنين نكنم و مانند شما به جنگ آيم » و با سپاه خويش سوى ذى حسى و ذو القصه رفت و نعمان و عبد الله و سويد بر ميمنه و ميسره و دنباله بودند و همگان برفتند و در ابرق به مردم ربذه حمله بردند و كشتار كردند\r\nو خدا حارث و عوف را هزيمت كرد و حطيئه اسير شد و عبس و بنو بكر فرارى شدند و ابو بكر روزى چند در ابرق كه بنى ذبيان از پيش بر آن تسلط داشته بودند بماند و گفت : « روا نيست كه بنى ذبيان بر اين سرزمين تسلط داشته باشند كه خدا آن را غنيمت ما كرده است . » وقتى اهل ارتداد مغلوب شدند و به دين خدا باز آمدند و بخشش آمد ، مردم بنى ثعلبه كه در ابرق مقر داشته بودند بيامدند كه آنجا بمانند و مانعشان شدند پس در مدينه پيش ابو بكر آمدند و گفتند : « چرا نمىگذاريد ما در ديارمان مقر گيريم ؟ » ابو بكر گفت : پس دروغ مىگوييد اين ديار شما نيست بلكه غنيمت ماست » و گفتهء آنها را نپذيرفت و ابرق را چراگاه اسبان مسلمانان كرد و ديگر سرزمين ربذه را چراگاه مردمان كرد ، سپس چراگاه چهارپايان زكات شد ، به سبب آنكه ميان مردم و متصديان زكات تصادمى رخ داده بود و با اين كار تصادم از ميان برخاست .\r\nو چون قبيلهء عبس و ذبيان شكست خوردند ، سوى طليحه رفتند كه از سميرا سوى بزاخه آمده بود و آنجا مقر گرفته بود .\r\nعبد الرحمن بن كعب گويد : وقتى اسامة بن زيد بيامد ، ابو بكر برون شد و او را در مدينه جانشين خود كرد و سوى ربذه رفت تا با بنى عبس و ذبيان و جماعتى از بنى عبد مناة بن كنانه پيكار كند ، در ابرق با آنها رو به رو شد و جنگ انداخت و خدا آنها را منهزم كرد و پراكنده شدند .\r\n","description":"","footnote":"","page_name":" 1374 ","page_number":151},
  {"content":"\r\nو چون سپاه اسامه بياسود و آنها كه دور مدينه بودند فراهم آمدند ابو بكر سوى ذو القصه رفت كه تا مدينه يك منزل بود و در آنجا يازده گروه معين كرد و پرچمها بست و به سالار\r\nهر گروه گفت مسلمانانى را كه در مسير اويند و توان جنگ دارند راهى كند و بعضيشان را براى دفاع از سرزمينشان به جاى گذارد .\r\nقاسم بن محمد گويد : وقتى سپاه اسامه از خستگى در آمد و مال زكات فراوان رسيد كه از آنها زياد آمد ، ابو بكر گروهها معين كرد و يازده پرچم بست :\r\nيك پرچم براى خالد بن وليد بست و گفت به جنگ طليحة بن خويلد رود ، و چون از كار وى فراغت يافت سوى مالك بن نويره رود كه در بطاح مقر داشت و اگر مقاومت كرد با وى بجنگد .\r\nبراى عكرمه بن ابى جهل نيز پرچمى بست و به جنگ مسيلمه فرستاد .\r\nيك پرچم نيز براى مهاجر بن ابى اميه بست و او را به جنگ اسود كذاب عنسى فرستاد و گفت ابناى يمن را بر ضد قيس بن مكشوح و همدستان يمنى وى كمك كند آنگاه به سوى قبيلهء كنده رود كه در حضرموت بودند .\r\nيك پرچم نيز براى خالد بن سعيد بن عاص بست كه از يمن آمده بود و محل عمل خود را ترك كرده بود و او را سوى حمقتين مشارف شام فرستاد .\r\nيك پرچم نيز براى عمرو عاص بست و او را به جنگ جماعت قضاعه و وديعه و حارث فرستاد .\r\nيك پرچم نيز براى حذيفة به محصن غلفانى بست و او را به جنگ مردم دبا فرستاد .\r\nيك پرچم نيز براى عرفجة بن هرثمه بست و او را به جنگ جماعت مهره فرستاد و گفت كه حذيفه و عرفجه با هم باشند و در قلمرو عمل هر كدامشان سالارى گروه با وى باشد .\r\nشرحبيل بن حسنه را نيز به دنبال عكرمة بن ابى جهل فرستاد و گفت : « وقتى كار\r\n","description":"","footnote":"","page_name":" 1375 ","page_number":152},
  {"content":"\r\nيمامه به سر رفت با سواران خويش سوى قضاعه رو و با مرتدان جنگ كن . » يك پرچم نيز براى طريفة بن حاجز بست و او را به جنگ طايفهء بنى سليم فرستاد و آن گروه از مردم هوازن كه همدست آنها شده بودند .\r\nپرچمى نيز براى سويد بن مقرن بست و او را سوى تهامهء يمن فرستاد .\r\nيك پرچم نيز براى علاء بن حضرمى بست و او را سوى بحرين فرستاد .\r\nاين سالاران از ذو القصه حركت كردند ، و هر كدام با سپاه خويش سوى مقصد روان شدند و ابو بكر دستور خويش را براى آنها نوشت ، و سوى گروه مرتدان نيز نامه نوشت .\r\nعبد الرحمن بن كعب گويد : ابو بكر سوى جماعت قحذم نيز نامه فرستاد و نامه هاى وى به همه قبايل مرتد عرب يكسان بود و مضمون آن چنين بود :\r\n« بسم الله الرحمن الرحيم « از ابو بكر خليفهء پيمبر خدا به همهء كسانى كه اين نامهء من بدانها « رسد ، از جمع و شخص ، مسلمان و از مسلمانى بگشته .\r\n« درود بر آنكه پيرو هدايت باشد و پس از هدايت به ضلالت و « كورى باز نگردد . من ستايش خداى يگانه مىكنم و شهادت مىدهم كه « خدايى بجز خداى يگانه و بى شريك نيست و محمد بنده و پيمبر اوست « به آنچه آورده معترفيم و هر كه را معترف نباشد كافر شماريم و با وى پيكار « كنيم .\r\n« اما بعد ، خدا عز و جل محمد را به بشارت و بيم رسانى و دعوت « خداى به حق ، سوى خلق خويش فرستاد كه چراغى روشن بود تا همه « زندگان را بيم دهد و گفتار حق بر كافران مسجل شود ، خدا معترفان را « به سوى حق هدايت كرد و پيمبر به اذن خداى با مخالفان پيكار كرد تا « خواه ناخواه به اسلام گرويدند .\r\n","description":"","footnote":"","page_name":" 1376 ","page_number":153},
  {"content":"\r\n« آنگاه پيمبر خداى صلى الله عليه و سلم درگذشت و فرمان خداى « را به كار بسته بود و امت خويش را نصيحت كرده بود و كارى را كه به عهده داشت به سر برده بود . خداى در كتاب منزل خويش اين واقعه را « براى او و همه اهل اسلام بيان كرده بود و گفته بود :\r\n« * ( إِنَّكَ مَيِّتٌ وَإِنَّهُمْ مَيِّتُونَ 39 : 30 ) * » [ 1 
  ] « يعنى : تو مىميرى و آنها نيز مىميرند » .\r\n« و نيز فرمود : « * ( وَما جَعَلْنا لِبَشَرٍ من قَبْلِكَ الْخُلْدَ أَ فَإِنْ مِتَّ فَهُمُ « الْخالِدُونَ 21 : 34 ) * » [ 2 
  ] « يعنى : پيش از تو هيچ انسانى را خلود نداده‌ايم ، چگونه تو بميرى « و مخالفانت جاويدان باشند .\r\n« و هم به مؤمنان فرمود :\r\n« * ( وَما مُحَمَّدٌ إِلَّا رَسُولٌ قَدْ خَلَتْ من قَبْلِه الرُّسُلُ أَ فَإِنْ ماتَ أَوْ قُتِلَ « انْقَلَبْتُمْ عَلى أَعْقابِكُمْ وَمن يَنْقَلِبْ عَلى عَقِبَيْه فَلَنْ يَضُرَّ الله شَيْئاً وَسَيَجْزِي الله « الشَّاكِرِينَ 3 : 144 ) * » [ 3 
  ] « يعنى : محمد جز فرستاده اى نيست كه پيش از او فرستادگان « در گذشته‌اند ، آيا اگر بميرد يا كشته شود عقبگرد مىكنيد ، و هر كه « عقبگرد كند ضررى به خدا نمىزند ، و خدا سپاسداران را پاداش خواهد « داد .\r\n« هر كه محمد را مىپرستيد محمد بمرد و هر كه خداى يگانهء « بى شريك را مىپرستيد خدا مراقب اوست زنده و پاينده و جاويد كه\r\n\r\n","description":"","footnote":"\r\n[ 1 
  ] زمر 30\r\n[ 2 
  ] انبياء 34\r\n[ 3 
  ] آل عمران 144\r\n","page_name":" 1377 ","page_number":154},
  {"content":"\r\n« چرت و خواب او را نگيرد نگهبان كار خويش است و از دشمن خود « انتقام گيرد و او را كيفر دهد .\r\n« من شما را به ترس از خدا سفارش مىكنم كه نصيب خويش « را از خدا و دين خدا كه پيمبرتان صلى الله عليه و سلم آورده برگيريد و از « هدايت او هدايت يابيد و به دين خدا چنگ زنيد كه هر كه را خدا هدايت « نكند گمراه باشد\r\nو هر كه را عافيت ندهد در بليه افتد و هر كه مورد عنايت « او نباشد زبون شود و هر كه را خدا هدايت كند يا به دو هر كه را گمراه كند « در گمراهى بماند كه او تعالى شأنه فرمايد :\r\n« * ( من يَهْدِ الله فَهُوَ الْمُهْتَدِ وَمن يُضْلِلْ فَلَنْ تَجِدَ لَه وَلِيًّا مُرْشِداً 18 : 17 ) * » [ 1 
  ] « يعنى : هر كه را خدا هدايت كند هدايت يافته اوست و هر كه « را گمراه كند دوستدار و رهبرى براى او نخواهى يافت . و در دنيا عمل « او پذيرفته نشود تا به خدا مقر شود و در آخرت عوض از او نپذيرند .\r\n« و من خبر يافته‌ام كه كسانى از شما پس از اقرار به اسلام و عمل « به تكاليف آن از روى غرور و جهالت و اطاعت شيطان از دين خويش « بگشته‌اند خداى تبارك و تعالى » فرمايد :\r\n« * ( وَإِذْ قُلْنا لِلْمَلائِكَةِ اسْجُدُوا لآدَمَ فَسَجَدُوا إِلَّا إِبْلِيسَ كانَ « من الْجِنِّ فَفَسَقَ عَنْ أَمْرِ رَبِّه أَ فَتَتَّخِذُونَه وَذُرِّيَّتَه أَوْلِياءَ من دُونِي وَهُمْ لَكُمْ عَدُوٌّ - « بِئْسَ لِلظَّالِمِينَ بَدَلًا 18 : 50 ) * » [ 2 
  ] « يعنى : و چون به فرشتگان گفتيم : آدم را سجده كنيد همه سجده « كردند مگر ابليس كه از جنيان بود و از فرمان پروردگارش برون شد ، « چرا او و فرزندانش را كه دشمن شمايند سواى من دوستان مىگيريد ؟\r\n\r\n","description":"","footnote":"\r\n[ 1 
  ] كهف : 17\r\n[ 2 
  ] كهف : 49\r\n","page_name":" 1378 ","page_number":155},
  {"content":"\r\nبراى ستمگران چه عوض بدى است » « و هم او عز و جل فرمايد : « * ( إِنَّ الشَّيْطانَ لَكُمْ عَدُوٌّ فَاتَّخِذُوه عَدُوًّا إِنَّما « يَدْعُوا حِزْبَه لِيَكُونُوا من أَصْحابِ السَّعِيرِ 35 : 6 ) * » [ 1 
  ] « يعنى : حقا كه شيطان دشمن شماست شما نيز او را دشمن گيريد « كه دستهء شيطان فقط دعوت مىكنند كه اهل آتش سوزنده باشيد .\r\n« من فلانى را با سپاهى از مهاجران و انصار و تابعان سوى « شما فرستادم و فرمان دادم با هيچكس جنگ نكند و هيچكس را نكشد ، « مگر اينكه وى را سوى خدا دعوت كند و هر كه دعوت وى را بپذيرد و به اسلام معترف شود و از كفر بازماند و عمل نيك كند . از او بپذيرد و « وى را بر اين كار كمك كند و هر كه دريغ آرد فرمان دادم با او جنگ كند « و هر كس از آنها را به چنگ آرد زنده نگذارد و به آتش بسوزد و بىپروا « بكشد و زن و فرزند اسير كند و از هيچكس جز اسلام نپذيرد هر كه « اطاعت كند براى او نيك باشد و هر كه نكند خدا از او عاجز نماند .\r\n« به فرستادهء خويش فرمان داده‌ام كه اين نامهء مرا در جمع « شما بخواند .\r\n« دعوت اذان است و چون مسلمانان اذان گفتند از آنها دست « بداريد و اگر اذان نگفتند به آنها بتازيد و چون اذان گفتند از روش آنها « پرسش كنيد و اگر دريغ كردند بر آنها بتازيد و اگر اقرار آوردند پذيرفته « شود و با آنها رفتار شايسته شود » ابو بكر فرستادگان را با نامه ها پيش از سپاهيان فرستاد پس از آن سالاران روان شدند و دستور ابو بكر را همراه داشتند و متن دستور چنين بود :\r\n« بسم الله الرحمن الرحيم « اين دستور ابو بكر خليفهء پيمبر خداست براى فلانى كه او را\r\n\r\n","description":"","footnote":"\r\n[ 1 
  ] فاطر : 6\r\n","page_name":" 1379 ","page_number":156},
  {"content":"\r\n« براى جنگ مرتدان مىفرستد و به او دستور مىدهد كه تا مىتواند در « همه كار خويش آشكار و نهان از خدا بترسد و دستور مىدهد كه در كار « خدا بكوشد\r\nو با هر كه نافرمانى كند و از اسلام بگردد و به آرزوهاى « شيطانى متوسل شود جنگ كند نخست اتمام حجت كند و به اسلام « دعوتشان كند اگر پذيرفتند دست از آنها بدارد و اگر نپذيرفتند به آنها « بتازد تا تسليم شوند . آنگاه تكاليف و وظايفشان را بگويد آنچه را بايد « بدهند بگيرد و حقشان را بدهد و منتظرشان نگذارد و مسلمانان را از پيكار « دشمن باز ندارد ، و هر كه فرمان خدا عز و جل را بپذيرد و به دو مقر شود از « او بپذيرد و وى را در كار خير كمك كند و هر كه كافر خدا باشد با وى « جنگ اندازد تا به دين خداى مقر شود اگر دعوت را پذيرفت دست « از او بدارد و در آنچه نهان مىدارد حساب وى با خداست . و هر كه دعوت « خدا را نپذيرد كشته شود و هر جا باشد و هر كجا رسد با او جنگ كنند و « از هيچكس بجز اسلام نپذيرد . و هر كه بپذيرد و هر كه بپذيرد و مقر شود از وى قبول « كندو او را تعليم دهد و هر كه نپذيرد با وى جنگ كند اگر خدايش بر او « غلبه داد همه را با سلاح با آتش بكشد آنگاه غنائمى را كه خدا نصيب « وى كرده تقسيم كند بجز خمس كه بايد به نزد ما فرستد . » « بايد كه ياران خويش را از شتاب و تباهكارى باز دارد و مردم « ديگر را با آنها نياميزد تا بشناسدشان و بداند كيستند كه خبر گير نباشند و « از جانب آنها خطرى به مسلمانان نرسد . بايد در كار حركت و توقف « با مسلمانان معتدل و ملايم باشد و مراقب آنها باشد و كسان را به شتاب « نبرد و صحبت مسلمانان را نكو دارد و سخن نرم گويد . » ","description":"","footnote":"","page_name":" 1380 ","page_number":157},
  {"content":"\r\n\r\nسخن از مردم غطفان كه به طليحه پيوستند و سرانجام كار او\r\nسهل بن يوسف گويد : « وقتى قوم عبس و ذبيان و همدستانشان سوى بزاخه رفتند ، طليحه كس پيش قوم جديله و غوث فرستاد كه به وى ملحق شوند و جمعى از اين دو قبيله با شتاب سوى وى رفتند و به قوم خويش گفتند كه آنها نيز به نزد طليحه روند .\r\nابو بكر پيش از فرستادن خالد عدى را از ذو القصه سوى قومش فرستاد و گفت : « آنها را درياب كه نابود نشوند » عدى برفت و با آنها سخن كرد تا رامشان كند .\r\nخالد از دنبال عدى برفت ابو بكر گفت نخست از قبيلهء طى آغاز كند كه در اكناف بودند ، سپس عازم بزاخه شود آنگاه سوى بطاح رود و خون از كار قومى فراغت يافت صبر كند تا فرمان وى برسد .\r\nابو بكر چنان وانمود كه سوى خيبر مىرود و از آنجا سوى خالد مىرود تا در اكناف سلمى با وى تلاقى كند خالد عزيمت كرد و بزاخه را دور زد و سوى اجا رفت و چنان وانمود كه سوى خيبر مىرود آنگاه سوى طى مىآيد و مردم طى به جا ماندند و سوى طليحه نرفتند و عدى آنجا رسيد و دعوتشان كرد كه گفتند : « ما هرگز با ابو الفضيل بيعت نمىكنيم » عدى گفت : « قومى نيرومند به جنگ شما آمده‌اند خود دانيد » گفتند : « برو سپاه را از ما نگهدار تا كسانى را كه سوى بزاخه رفته‌اند پس آريم كه وقتى مخالفت طليحه كنيم و اينان در دست وى باشند آنها را بكشد يا به گروگان گيرد . »\r\n","description":"","footnote":"","page_name":" 1381 ","page_number":158},
  {"content":"\r\nعدى سوى خالد رفت كه در سنح بود و گفت : « اى خالد سه روز صبر كن تا پانصد مرد جنگاور به تو ملحق شود كه به كمك آنها با دشمن جنگ كنى و اين بهتر است تا با شتاب به جهنمشان برانى و به آنها مشغول شوى » و خالد پذيرفت آنگاه عدى سوى قوم بازگشت كه كس فرستاده بودند و يارانشان از بزاخه به دستاويز كمك آنها آمده بودند و اگر چنين نبود طليحه رهاشان نمىكرد . عدى سوى خالد بازگشت و اسلام قوم را خبر داد .\r\nآنگاه خالد سوى انسر روان شد و قصد طايفهء جديله داشت عدى به دو گفت :\r\n« قبيلهء طى چون مرغى است كه طايفهء جديله\r\nيكى از دو بال آن است چند روز مهلت بده شايد خداوند جديله را نجات دهد چنان كه غوث را نجات داد . » و خالد پذيرفت .\r\nآنگاه عدى سوى آنها رفت و چندان سخن كرد تا با وى بيعت كردند و خبر اسلامشان را براى خالد برد و يك هزار سوار از آنها به مسلمانان پيوست و اين بركتى عظيم بود كه از سرزمين طى برخاست .\r\nولى به گفتهء هشام بن كلبى وقتى سپاه اسامه بازگشت ابو بكر به كار جنگ مرتدان پرداخت و با سپاه بيرون شد و سوى ذو القصه رفت كه در يك منزلى مدينه بر راه نجد بود و آنجا سپاه آراست و خالد بن وليد را سالار سپاه كرد و ثابت بن قيس را بر انصاريان گماشت و به خالد سپرد و گفت كه با طليحه و عيينة بن حصن كه در بزاخه ، يكى از چاههاى بنى اسد بودند جنگ اندازد و به ظاهر چنين گفت كه با سپاه همراه خويش در خيبر با تو تلاقى مىكنم و اين خدعه بود زيرا همه مردم را با خالد فرستاده بود و مىخواست اين سخن به دشمن برسد و بيمناك شود .\r\nآنگاه ابو بكر سوى مدينه بازگشت و خالد بن وليد برفت و چون نزديك قوم رسيد عكاشة بن محصن و ثابت بن اقرم عجلى هم پيمان انصار را پيش فرستاد چون\r\n","description":"","footnote":"","page_name":" 1382 ","page_number":159},
  {"content":"\r\nنزديك قوم رسيدند طليحه و برادرش سلمه برون شدند و به پرسش پرداختند اما سلمه ناگهان ثابت را بكشت و چون طليحه كار وى را بديد بانگ زد كه مرا در كار كشتن اين مرد كمك كن كه او مرا مىكشد و دو برادر همدست شدند و عكاشه را نيز بكشتند و برفتند .\r\nو چون خالد با سپاه رسيد به كشتهء ثابت بن اقرم گذشتند و متوجه نشدند تا پايمال اسبان شد و اين براى مسلمانان سخت بود و چون نيك نگريستند كشتهء عكاشة بن محصن نيز آنجا بود مسلمانان سخت بناليدند و گفتند : دو تن از سران مسلمانان و چابكسواران قوم كشته شده‌اند و خالد سوى قبيلهء طى رفت .\r\nهشام به نقل از عدى بن حاتم گويد : كس پيش خالد بن وليد فرستادم كه پيش من آى و چند روز بمان تا كس پيش قبايل طى بفرستم و بيشتر از سپاهى كه همراه دارى از آنها فراهم كنم و با تو سوى دشمن رويم .\r\nو هم او به نقل از يكى از انصار گويد : وقتى خالد ناليدن ياران خود را از قتل ثابت و عكاشه بديد گفت : « مىخواهيد شما را سوى يكى از قبايل عرب برم كه نيروى بسيار دارند و هيچكس از ايشان از دين نگشته‌اند . » كسان گفتند : « كدام قبيله را منظور دارى ؟ كه نيكو قبيله اى است ؟ » گفت : « قبيلهء طى » گفتند ، « خدايت توفيق دهد كه راى صواب آوردى » و خالد سپاه را ببرد تا به سرزمين طى فرود آمد .\r\nجديل بن خباب نبهانى گويد : خالد در ارك فرود آمد كه شهر قبيلهء سلمى بود .\r\nابو مخنف گويد : خالد در اجا فرود آمد و آرايش جنگ گرفت آنگاه برفت تا در بزاخه تلاقى رخ داد و طايفهء بنى عامر با همه سران و بزرگان خويش نزديك آنجا بود و مراقب بودند كه جنگ به ضرر كى مىشود .\r\n","description":"","footnote":"","page_name":" 1383 ","page_number":160},
  {"content":"\r\nسعد بن مجاهد به نقل از پيران قوم خويش گويد : به خالد گفتيم : « ما با طايفهء قيس رو به رو مىشويم كه با بنى اسد پيمان داشته‌ايم . » خالد گفت ، « به خدا قيس از قبيلهء ديگر ضعيفتر نيست با هر كدام كه مىخواهيد رو به رو شويد . » عدى گفت : « اگر خويشان نزديك من از اين دين بيرون شوند با آنها جنگ مىكنيم براى پيمانى كه با بنى اسد داشته‌ايم از جنگ آنها دريغ كنيم ؟ به خدا چنين نمىكنيم . » خالد گفت : « پيكار با اين دو گروه جهاد است با راى ياران خود مخالفت مكن ، سوى يكى از دو قبيله رو و قوم خويش را سوى قبيله اى ببر كه به جنگ آن بيشتر رغبت دارند . » عبد السلام بن سويد گويد : پيش از آمدن خالد سواران طى با سواران بنى اسد و فزاره رو به رو مىشدند و به يك ديگر ناسزا مىگفتند اما جنگ نمىشد و اسديان و فزاريان مىگفتند : « به خدا هرگز با ابو الفضيل بيعت نمىكنيم . » سواران طى مىگفتند : « چندان با شما بجنگد كه او را ابو العجل اكبر بناميد »\r\nعبيد الله بن عبد الله گويد : وقتى جنگ شد عيينه با هفتصد كس از بنى فزاره به كمك طليحه مىجنگيد طليحه در خيمه عبابه خود پيچيده بود و پيشگويى مىكرد و كسان به جنگ سرگرم بودند و چون جنگ سخت شد و عيينه متزلزل شد سوى طليحه تاخت و گفت : « آيا جبرئيل هنوز پيش تو نيامده ؟ » طليحه گفت : « نه » عيينه بازگشت و بجنگيد تا بار ديگر جنگ سخت شد و او متزلزل شد و باز سوى طليحه تاخت و گفت : « بىپدر ! هنوز جبرئيل نيامده ؟ » طليحه گفت : « نه به خدا » عيينه گفت : « تا كى ؟ به خدا كار ما زار است . »\r\n","description":"","footnote":"","page_name":" 1384 ","page_number":161},
  {"content":"\r\nپس از آن عيينه بازگشت و بجنگيد و كار سخت شد و باز سوى طليحه تاخت و گفت : « جبريل آمد ؟ » گفت « آرى » پرسيد : « به تو چه گفت ؟ » گفت : « به من گفت : ان لك رحا كرحاه و حديثا لا تنساه » يعنى : تو را نيز آسيايى چون آسياى او هست و قصه اى كه هرگز فراموش نمىكنى . و اين را به تقليد آيات قرآن مىگفت .\r\nعيينه گفت : « گويا خدا هم مىداند كه قصهء تو را فراموش نمىكنيم اى بنى فزاره برويد كه اين كذاب است . » پس فزاريان برفتند و كسان فرارى شدند و به دور طليحه فراهم آمدند و گفتند :\r\n« مىگويى چه كنيم ؟ » طليحه اسب خويش را حاضر كرده بود و براى زنش نوار نيز شترى آماده كرده بود و چون كسان به دور او فراهم آمدند و مىگفتند : « مىگوئى چه كنيم ؟ » برخاست و بر اسب جست و زن خود را برداشت و برفت و گفت : « هر كه مىتواند چنين كند و كسان خود را نجات دهد . » آنگاه طليحه از راه حوشيه سوى شام رفت و جمع وى پراكنده شد و بسيار كس از آنها كشته شد و بنى عامريان با سران و بزرگان قوم و قبايل سليم و هوازن نزديك آنجا بودند و چون خدا طليحه و فزاريان را منهزم كرد آنها بيامدند و مىگفتند : « به دين اسلام باز مىگرديم و به خدا و پيمبر ايمان مىآوريم و به حكم خدا در بارهء اموال و جانهاى خويش تسليم مىشويم . » ابو جعفر گويد : سبب ارتداد عيينه و قبيلهء غطفان و جماعتى از قبيله طى چنان بود كه در روايت عمارة بن فلان اسدى آمده كه گويد : پيمبر خدا صلى الله عليه و سلم زنده بود كه طليحه از دين بگشت و دعوى پيمبرى كرد و پيمبر خدا\r\nضرار بن ازور را سوى عاملان\r\n","description":"","footnote":"","page_name":" 1385 ","page_number":162},
  {"content":"\r\nخويش در قبيلهء بنى اسد فرستاد و گفت كه بر ضد مرتدان قيام كنند و آنها سوى وى تاختند و او را بترسانيدند و مسلمانان در واردات اردو زدند و مشركان در سميرا مقر گرفتند ، مسلمانان پيوسته فزون مىشدند و مشركان كمتر مىشدند . آنگاه ضرار آهنگ طليحه كرد و نزديك بود او را اسير كند اما ضربتى با شمشير به دو زد كه كارگر نشد و خبر آن شايع شد .\r\nدر اين اثنا خبر درگذشت پيمبر به مسلمانان رسيد و كسان به سبب آن ضربت بى اثر گفتند كه سلاح در طليحه كارگر نيست از آن هنگام مسلمانان اردو پيوسته كمتر مىشدند و مردم سوى طليحه رفتند و كارش بالا گرفت و عوف جذمى ملقب به ذو الخمارين بيامد و نزديك ما مقر گرفت و ثمامة بن اوس لام طايى كس پيش او فرستاد كه پانصد كس از طايفهء جديله با من است اگر كارى براى شما پيش آمد ما ، در قردوده و انسر به نزديك ريگزاريم مهلهل بن زيد كس فرستاد كه طايفهء غوث با من است اگر كارى براى شما پيش آمد ما در اكناف نزديك فيد مقر داريم .\r\nو سبب آنكه قبيلهء طى به عوف ذو الخمارين متمايل بود از آنجا بود كه در ايام جاهليت ميان قبيلهء اسد و غطفان و طى پيمانى بوده بود نزديك بعثت پيمبر خدا غطفان و اسد بر ضد طى همسخن شدند و آن قبيله را از سرزمينش بيرون كردند و عوف اين را نپسنديد و پيمانى را كه با غطفان داشت ببريد دو قبيله طى برفتند و عوف كس پيش آنها فرستاد و پيمان آنها را تجديد كرد و به ياريشان قيام كرد كه به جاهاى خويش بازگشتند . و اين كار براى غطفانيان ناگوار بود .\r\nو چون پيمبر خداى صلى الله عليه و سلم بمرد عيينة بن حصن با غطفانيان گفت :\r\n« به خدا از وقتى پيمان ما با بنى اسد بريده حدود غطفان را نمىدانيم من پيمانى را كه از قديم ميان ما بوده تجديد مىكنم و پيرو طليحه مىشوم به خدا اگر تابع پيمبرى از هم پيمانان خويش باشم بهتر است كه پيمبرى از قريش داشته باشم اينك محمد مرده و طليحه مانده است » . مردم غطفان نيز با راى وى موافقت كردند . ","description":"","footnote":"","page_name":" 1386 ","page_number":163},
  {"content":"\r\nو چون غطفانيان به بيعت طليحه همسخن شدند ، ضرار و قضاعى و سنان و همه كسانى كه از طرف پيمبر در قبيلهء بنى اسد بودند ، سوى ابو بكر گريختند و ماجرا را به او خبر دادند و گفتند مراقب كار باشد و كسانى كه با آنها بودند پراكنده شدند .\r\nضرار بن ازور گويد : هيچ كس را بجز پيمبر خدا چون ابو بكر آمادهء جنگ نديدم ، ما قصه را به او مىگفتيم و گويى قصه اى خوشايند بود نه ناخوش .\r\nآنگاه فرستادگان بنى اسد و غطفان و هوازن و طى پيش ابو بكر آمدند و فرستادگان قضاعه نيز به نزد اسامة بن زيد آمدند كه آنها را پيش ابو بكر آورد ، همه فرستادگان در مدينه فراهم شدند و پيش سران مسلمانان منزل گرفتند ، و اين ، ده روز گذشته از وفات پيمبر خداى بود ، مىخواستند نماز را بپذيرند و از زكات معاف شوند ، همه مسلمانانى كه آنها را منزل داده بودند دل با قبول اين تقاضا داشتند تا فرصتى حاصل آيد . از سران مسلمان بجز عباس كس نبود كه كسى از فرستادگان قبايل را منزل نداده باشد ، اما وقتى پيش ابو بكر رفتند نپذيرفت و گفت : « بايد هر چه به پيمبر مىداده‌اند ، بدهند . » آنها نيز نپذيرفتند ابو بكر نپذيرفتشان و يك روز مهلتشان داد و آنها سوى قبايل خويش شتافتند .\r\nعمرو بن شعيب گويد : وقتى پيمبر از حجة الوداع باز مىگشت عمرو بن عاص را سوى جيفر فرستاد ، و چون پيمبر درگذشت عمرو در عمان بود و برفت تا به بحرين رسيد و منذر بن ساوى را نزديك مرگ ديد ، منذر به دو گفت : « مرا در بارهء مالم كارى گوى ، كه مايهء سودم شود . » عمرو گفت : « مالى صدقه كن كه پس از تو بماند » ، و منذر چنان كرد .\r\nآنگاه عمرو برفت و از سرزمين بنى تميم گذشت و به ديار بنى عامر رسيد و پيش قره بن هبيره منزل گرفت . قره در كار خويش مردد بود و بنى عامريان نيز بجز اندكى چون او بودند . آنگاه عمرو سوى مدينه بازگشت و قرشيان به نزد وى آمدند و پرسش كردند . عمرو گفت : « از دبا تا به نزديك مدينه اردوها زده‌اند . »\r\n","description":"","footnote":"","page_name":" 1387 ","page_number":164},
  {"content":"\r\nقرشيان پراكنده شدند و هر چند كس جمعى شدند . عمر بن خطاب بيامد و مىخواست به عمرو درود گويد\r\nو بر يكى از جمعها گذشت كه در بارهء سخن عمرو بن عاص گفتگو داشتند و عثمان و على و طلحه و زبير و عبد الرحمان و سعد در آن جمع بودند و چون عمر نزديك رسيد خاموش ماندند . عمر پرسيد : « چه مىگفتند ؟ » اما پاسخ ندادند .\r\nعمر گفت : « به خدا مىدانم در بارهء چه چيز سخن داشتيد . » طلحه خشمگين شد و گفت : « اى پسر خطاب از غيب خبر مىدهى ؟ » عمر گفت : « هيچ كس جز خدا غيب نمىداند ولى گمان دارم از خطر عربان براى قريش سخن داشتيد . » گفتند : « راست گفتى . » گفت : « از اين بيمناك نباشيد ، كه به نظر من شما براى عرب بيشتر خطر داريد .\r\nبه خدا اگر شما گروه قرشيان به سوراخى در شويد عربان به دنبال شما در آيند ، در بارهء قوم عرب از خدا بترسيد » پس از آن سوى عمرو بن عاص رفت و به او درود گفت .\r\nهشام بن عروه گويد : عمرو بن عاص پس از درگذشت پيمبر خداى ، سوى عمان رفته بود و در راه بازگشت پيش قرة بن هبيره منزل گرفت كه اردويى از مردم بنى عامر به دو روى بود ، قره او را گرامى داشت و گوسفند كشت ، و چون عمرو مىخواست برود با وى خلوت كرد و گفت : « فلانى ! عربان به شما باج نمىدهند اگر از گرفتن اموالشان دست بداريد اطاعت شما مىكنند و اگر نه بر ضد شما همدست مىشوند . » عمرو به دو گفت : « مگر كافر شده اى ؟ » و چون اردوى بنى عامر به دور قره بود نخواست بگويد كه آنها پيرو او هستند كه شرى برخيزد و گفت : « ما غنيمت شما را مىدهيم ، اين سخن گفت كه گويى مسلمان است سپس گفت : « وعده گاهى ميان ما و خودتان معين كنيد . »\r\n","description":"","footnote":"","page_name":" 1388 ","page_number":165},
  {"content":"\r\nعمرو گفت : « ما را تهديد مىكنى ، موعد تو خانهء مادرت باشد به خدا سپاه سوى تو مىرانم . » و چون عمرو به مدينه آمد قصه را با ابو بكر و مسلمانان بگفت .\r\nابن اسحاق گويد : وقتى خالد از كار قبيلهء بنى عامر فراغت يافت و از آنها بيعت گرفت ، عيينة بن حصن\r\nو قرة بن هبيره را بند نهاد و پيش ابو بكر فرستاد و چون پيش وى رسيدند قره گفت : « اى خليفهء پيمبر خداى ، من مسلمان بودم ، عمر بن عاص شاهد من است كه از محل من گذشت و او را حرمت داشتم و مهمان كردم و حمايت كردم . » گويد : ابو بكر عمرو را پيش خواند و گفت : « از كار اين چه مىدانى ؟ » عمرو بن عاص قصه را براى ابو بكر گفت و چون به سخنان وى در بارهء زكات رسيد قره گفت : « خدايت رحمت كند ، بس است . » عمرو گفت : « نه ، بايد هر چه را گفته اى بگويم » و همه را بگفت و ابو بكر از او درگذشت و خونش را نريخت .\r\nعبيد الله بن عبد الله گويد : عيينة بن حصن را در مدينه ديده بودند كه دو دستش به گردن بسته بود و كودكان مدينه با شاخ خرما به دو مىزدند و مىگفتند ، « اى دشمن خدا چرا از آن پس كه ايمان آوردى به كفر بازگشتى . » و عيينه مىگفت : « به خدا هرگز به خدا ايمان نياورده بودم . » اما ابو بكر از او در گذشت و خونش را نريخت .\r\nسهل بن يوسف گويد : مسلمانان يكى از بنى اسد را گرفتند و در غمر پيش خالد آوردند كه از كار طليحه خبر داشت و خالد به او گفت : « از طليحه و آنچه با شما مىگفت با من سخن كن . » بنى اسدى گفت : « از جمله آياتى كه بر او نازل شده بود اين بود : و الحمام و اليمام ، و الصرد الصوام ، قد ضمن قبلكم باعوام ، ليبلغن ملكنا العراق و الشام . » يعنى : قسم به كبوتر و قوش روزه دار ، سالها پيش اين شما تعهد كرده‌اند كه\r\n","description":"","footnote":"","page_name":" 1389 ","page_number":166},
  {"content":"\r\nملك ما به عراق و شام مىرسد .\r\nسعيد بن عبيد گويد ، وقتى اهل غمر سوى بزاخه رفتند طليحه ميان آنها به پا خاست و گفت : « امرت ان تصنعوا حاذات عرى ، يرمى الله بها من رمى ، يهوى عليها من هوى » يعنى : به من گفته‌اند كه آسيايى بسازيد كه دسته اى داشته باشد و خدا هر كه را خواهد سوى آن افكند و كسان بر آن افتند .\r\nآنگاه سپاه بياراست و گفت : « دو سوار\r\nاز بنى نصر بن قعين بفرستيد كه براى شما خبر آرند . » و سعيد با سلمه براى اين كار برفتند .\r\nعبد الرحمان بن كعب به نقل از يكى از انصار كه در بزاخه حاضر بوده گويد :\r\nخالد در آنجا چيزى از زن و فرزند اسير نگرفت كه زن و فرزندان بنى اسد جاى ديگر بود .\r\nابو يعقوب گويد : زن و فرزندان بنى اسد ميان مثقب و فلج بود و زن و فرزندان طايفهء قيس ميان فلج و واسط بود و چون هزيمت يافتند همگى به اسلام گرويدند كه از اسارت زن و فرزند بيم داشتند و با مسلمانى از تعقيب خالد محفوظ ماندند و ايمن شدند .\r\nطليحه برفت تا در نقع پيش طايفهء كلب فرود آمد و آنجا مسلمان شد و ميان آنها مقيم بود تا ابو بكر در گذشت .\r\nمسلمانى وى هنگامى بود كه از اسلام اسد و غطفان و بنى عامر خبر يافت .\r\nپس از آن به قصد عمره آهنگ مكه كرد و ابو بكر زنده بود كه از نزديك مدينه گذشت .\r\nبه ابو بكر گفتند : « اينك طليحه است . » گفت : « چكارش كنم ؟ كارش نداشته باشيد كه خدا او را به اسلام هدايت كرده است . »\r\n","description":"","footnote":"","page_name":" 1390 ","page_number":167},
  {"content":"\r\nطليحه سوى مكه رفت و عمره به سر برد و عمر به خلافت رسيده بود كه براى بيعت او به مدينه بازگشت .\r\nعمر به دو گفت : « تو قاتل عكاشه و ثابت هستى به خدا هرگز ترا دوست ندارم . » گفت : « اى امير مؤمنان چه اهميت دارد كه خدا دو كس را به دست من كرامت شهادت داده و مرا به دست آنها خوار نكرده . » وقتى عمر با طليحه بيعت كرد به دو گفت : « اى فريبكار از كاهنى تو چه به جاى مانده است ؟ » گفت : « يك دم يا دو دم در كوره بجاست . » آنگاه طليحه به محل قوم خويش بازگشت و آنجا ببود تا سوى عراق رفت .\r\n\r\nسخن از ارتداد هوازن و سليم و عامر\r\nعبد الله گويد : « بنى عامريان مردد بودند و منتظر ماندند به بينند طايفهء اسد و غطفان چه مىكنند وقتى كار اين دو قوم چنان شد ، بنى عامريان با سران و بزرگان خويش همچنان ببودند و قرهء بن هبيره\r\nبا طايفهء كعب و ياران آن ببود و علقمة بن علاثه با طايفهء كلاب و ياران آن بماند .\r\nو چنان بود كه علقمه از پيش مسلمان شده بود و به روزگار پيمبر صلى الله عليه و سلم از دين بگشت و پس از فتح طايف سوى شام رفت ، و چون پيمبر در گذشت با شتاب بيامد و با طايفهء كعب اردو زد اما همچنان در ترديد بود .\r\nو چون ابو بكر از كار وى خبر يافت گروهى را سوى او فرستاد و قعقاع بن عمرو را سالار گروه كرد و به دو گفت : « برو و به علقمه حمله كن شايد او را بگيرى يا بكشى ، بدان كه علاج دريدگى دوختن است و هر چه مىتوانى بكن »\r\n","description":"","footnote":"","page_name":" 1391 ","page_number":168},
  {"content":"\r\nقعقاع برفت و بر مردم آبى كه علقمه آنجا مقيم بود حمله برد و علقمه همچنان كه مردد بود بر اسب خويش بگريخت و زن و فرزند و كسانى كه با وى بودند مسلمان شدند و از تعرض مسلمانان در امان ماند و قعقاع آنها را به مدينه آورد ، زن و فرزند علقمه گفتند كه با وى همدل نبوده‌اند و در خانه اقامت داشته‌اند .\r\nگفتند : « ما را از كار وى چه گناه ؟ » و ابو بكر آنها را رها كرد ، پس از آن علقمه نيز مسلمان شد .\r\nابن سيرين گويد : « پس از شكست مردم بزاخه بنى عامريان بيامدند و گفتند : « به اسلام باز مىگرديم . » و خالد به همان قرار كه با مردم اسد و غطفان و طى مقيم بزاخه ، بيعت كرده بود با آنها نيز بيعت كرد كه معترف اسلام شدند .\r\nخالد ، تسليم مردم اسد و غطفان و هوازن و سليم و طى را نپذيرفت تا همه كسانى را كه در ايام ارتداد ، مسلمانان را سوخته يا مثله كرده بودند بيارند ، و چون بياوردند ، پذيرفت ، بجز قرة بن هبيره و تنى چند از همراهان وى كه آنها را به بند كرد و كسانى را كه به مسلمانان تاخته بودند اعضاء بريد و به آتش سوخت و سنگسار كرد و از كوه بينداخت و به چاه افكند و تيرباران كرد .\r\nآنگاه ، قعقاع ، قره و اسيران ديگر را به مدينه فرستاد و به ابو بكر نوشت\r\nكه بنى عامريان پس از ترديد به مسلمانى آمدند و من تسليم هيچ كس را نپذيرفتم ، تا كسانى را كه متعرض مسلمانان شده بودند بيارند كه آنها را به بدترين وضعى كشتم و قره و ياران او را فرستادم .\r\nابو عمرو بن نافع گويد : ابو بكر به خالد نوشت : « نعمتى كه خدا به تو داده مايهء فزونى خير باشد ، در كار خويش خدا را در نظر داشته باش كه خدا با پرهيز كاران و نكوكاران است ، در كار خدا كوشا باش و سستى مكن و هر كس از قتلهء مسلمانان را به دست آورى بكش كه مايهء عبرت ديگران شود ، و هر كس از آنها را كه از دين بگشته و مخالفت خدا كرده ، و مايل باشى و صلاح دانى بكش . »\r\n","description":"","footnote":"","page_name":" 1392 ","page_number":169},
  {"content":"\r\nو خالد يك ماه در بزاخه بود و به جستجوى قتلهء مسلمانان به هر سو مىرفت ، بعضى را بسوخت و بعضى را با سنگ بكوفت و بعضى را از فراز كوه بينداخت و قره و ياران وى را به مدينه فرستاد و با آنها چون عيينه و ياران وى رفتار نكرد كه وضع كارشان ديگر بود .\r\nابو يعقوب گويد : پراكندگان غطفان در ظفر فراهم آمدند كه ام رمل ، سلمى دختر مالك بن حذيفه ، آنجا بود ، وى همانند ام قرفه مادر خويش بود . ام قرفه زن مالك بن حذيفه بود و قرفه و حكمة و جراشه و وزمل و حصين و شريك و عبد و زفره و معاويه و حمله و قيس و لاى را براى آورد . حكمة هنگام هجوم عيينه بن حصن بر گلهء مدينه به دست ابو قتاده كشته شد .\r\nاين پراكندگان به دور سلمى فراهم شدند كه ، همانند مادر خويش حرمت و لياقت داشت و شتر ام قرفه پيش وى بود . وى كسان را ترغيب كرد و گفت : « بايد جنگ كنيد . » و يكى را ميان قوم فرستاد و آنها را به جنگ خالد دعوت كرد .\r\nو چون گروه فراهم آمدند و دل گرفتند ، از هر سوى كسان به آنها پيوست .\r\nو چنان بود كه مسلمانان سلمى را در ايام ام قرفه به اسيرى برده بودند\r\nو سهم عايشه شده بود كه آزادش كرد و پيش وى مانده بود و پس از مدتى سوى قوم خويش آمده بود .\r\nيك روز كه پيمبر به خانهء عايشه بود گفت : « سگان حوأب بر يكى از شما بانگ مىزند . » و اين براى سلمى رخ داد ، در آن وقت كه از دين كشته بود و به صدد انتقام بر آمد و از ظفر سوى حوأب مىرفت كه مردم فراهم كند و همه پراكندگان و فراريان قبايل غطفان و هوازن و سليم و اسد و طى به دور او فراهم آمدند .\r\nوقتى خالد از كار وى خبر يافت و بدانست كه به صدد انتقام است و زكات مىگيرد و مردم را به جنگ مىخواند و فراهم مىكند سوى او رفت كه كارش بالا گرفته بود و با جمع وى رو به رو شد و جنگى سخت در ميانه رفت . هنگام جنگ\r\n","description":"","footnote":"","page_name":" 1393 ","page_number":170},
  {"content":"\r\nسلمى بر شتر مادر خويش ايستاده بود و مانند وى حرمت و عزت داشت ، مىگفتند :\r\n« هر كه شتر او را رم دهد صد شتر جايزه دارد . و اين به سبب حرمت وى بود . » در اين جنگ خاندانها از طايفهء خاسى و هاربه و غنم نابود شد و بسيار كس از طايفهء كاهل كشته شد .\r\nجنگ ، سخت بود . گروهى از سواران اسلام به دور شتر فراهم آمدند و آن را پى كردند و بكشتند و يكصد مرد به دور شتر كشته شد . خبر فيروزى اين جنگ بيست روز پس قره به مدينه رسيد .\r\nسهل گويد : حكايت جواء و ناعر چنان بود كه اياس بن عبد ياليل پيش ابو بكر آمد و گفت : « مرا به سلاح مدد كن و سوى هر گروه از مرتدان كه خواهى بفرست . » ابو بكر سلاح به دو داد و فرمان خويش بگفت ، ولى او به خلاف مسلمانان برخاست و در جواء مقام گرفت و نجبة بن ابى الميثاء را كه از بنى شريد بود بفرستاد و گفت به مسلمانان تازد و او به مسلمانان طايفهء سليم و عامر و هوازن حمله برد .\r\nوقتى ابو بكر از كار وى خبر يافت كس پيش طريفة بن حاجز فرستاد و گفت كه كسان را فراهم كند و به جنگ اياس رود و عبد الله بن قيس خاسى را نيز به كمك او فرستاد و طريفه چنان كرد كه ابو بكر خواسته بود و به تعقيب نجبه برخاستند و او گريزان شد و در جواء رو به رو شدند و جنگ شد و نجبه كشته شد و اياس گريخت و طريفه به دو رسيد و اسيرش كرد و سوى ابو بكر فرستاد و او بگفت تا در نمازگاه مدينه هيزم بسيار آماده كردند و آتشى افروختند و او را دست و پا بسته در آتش انداختند .\r\nابو جعفر گويد : حكايت اياس در روايت عبد الله بن ابى بكر چنان است كه گويد : يكى از بنى سليم كه اياس بن عبد الله نام داشت پيش ابو بكر آمد و گفت : « من مسلمانم و مىخواهم با مرتدان جهاد كنم ، مرا مركب بده و كمك كن . » ابو بكر مركبى به دو داد و سلاح داد و او برفت و متعرض كسان از مسلمانان و مرتد مىشد و اموالشان را\r\n","description":"","footnote":"","page_name":" 1394 ","page_number":171},
  {"content":"\r\nمىگرفت و هر كه را مقاومت مىكرد مىكشت .\r\nگويد : يكى از بنى شريد به نام نجبة بن ابى الميثاء با وى بود و چون ابو بكر از كار وى خبر يافت به طريفة بن حاجز نوشت كه دشمن خدا ، اياس ، پيش من آمد و دعوى مسلمانى كرد و براى جنگ با مرتدان كمك خواست كه من مركب و سلاح به او دادم و اينك خبر يقين يافته‌ام كه دشمن خدا متعرض كسان از مرتد و مسلمان مىشود و اموالشان را مىگيرد و هر كه مقاومت كند خونش مىريزد ، با مسلمانانى كه پيرو تواند سوى او رو و خونش بريز يا بگير و سوى من فرست .\r\nگويد : طريفه برفت ، و چون دو گروه رو به رو شدند از دو سوى تير اندازى شد و نجبة بن ابى الميثاء تير خورد و كشته شد و چون اياس سخت كوشى مسلمانان را بديد به طريفه گفت : « تو بر من اولويت ندارى ، تو سالارى از طرف ابو بكر دارى ، من نيز سالارى از طرف وى دارم . » طريفه گفت : « اگر در دعوى خويش صادقى ، سلاح بگذار و همراه من پيش ابو بكر بيا . » اياس با طريفه به نزد ابو بكر آمدند ، و ابو بكر گفت : « او را سوى بقيع ببر و به آتش بسوزان . » طريفه اياس سوى نمازگاه برد و آتشى بيفروخت و او را در آتش انداخت .\r\nو نيز عبد الله بن ابى بكر گويد : بعضى از تيرهء سليم بن منصور از اسلام بگشتند ، و بعضى ديگر به پيروى از سالارى كه ابو بكر براى آنها فرستاده بود\r\nو معن بن حاجز نام داشت بر مسلمانى بماندند . و چون خالد بن وليد سوى طليحه و ياران وى رفت به معن بن حاجز نوشت كه با مسلمانان تابع خويش به نزد خالد رود و او روان شد و برادر خود طريفه را جانشين كرد . ابو شجرة بن عبد العزى كه مادرش خنساى شاعره بود جزو مرتدان بنى سليم بود و چون از اسلام بگشت ، شعرى در اين باب بگفت ، پس از آن به مسلمانى بازگشت و به روزگار خلافت عمر بن خطاب به مدينه آمد .\r\n","description":"","footnote":"","page_name":" 1395 ","page_number":172},
  {"content":"\r\nعبد الرحمن بن قيس سلمى گويد : وقتى ابو شجره به مدينه آمد\r\nشتر خويش را در محلهء بنى قريظه بخوابانيد و آنگاه سوى عمر آمد و وقتى رسيد كه از مال زكات به مستمندان مىداد و گفت : « اى امير مؤمنان به من نيز بده كه محتاجم . » عمر گفت : « تو كيستى ؟ » گفت : « ابو شجره بن عبد العزى سلمى . » عمر گفت : « دشمن خدا ! مگر تو همان نيستى كه در شعر خويش گفتى :\r\n« نيزه‌ام را از گروه خالد سيراب كردم و اميدوارم كه پس از آن عمرى دراز داشته باشم . » اين بگفت و با تازيانه به جان وى افتاد و به سرش مىزد كه بگريخت و از دسترس عمر دور شد و بر شتر خويش نشست و به سرزمين بنى سليم رفت .\r\n\r\nسخن از بنى تميم و قضيهء سجاح دختر حارث بن سويد\r\nقصهء بنى تميم چنان بود كه وقتى پيمبر خداى صلى الله عليه و سلم در گذشت عاملان خويش را بر آنها گماشته بود زبرقان بن بدر عامل طايفهء رباب و عوف و ابناء بود ،\r\nسهم بن منجاب و قيس بن عاصم عامل مقاعس و بطون بودند و صفوان بن صفوان و سبرة بن عمرو عامل بنى عمرو بودند : صفوان عامل بهدى بود و سبره عامل خضم بود كه دو قبيله از بنى تميم بودند . وكيع بن مالك و مالك بن نويره عاملان بنى حنظله بودند :\r\nوكيع عامل بنى مالك بود و مالك عامل بنى يربوع بود .\r\nو چنان شد كه وقتى صفوان از در گذشت پيمبر خداى صلى الله عليه و سلم خبر شد زكات بنى عمرو را كه او و سبره عامل آن بودند سوى ابو بكر آورد و سبره در محل بماند كه مبادا حادثه اى رخ دهد .\r\nقيس در انتظار ماند به بيند زبرقان چه مىكند كه زبرقان با وى سر -\r\n","description":"","footnote":"","page_name":" 1396 ","page_number":173},
  {"content":"\r\nناسازگارى داشت و هر وقت فرصتى مىيافت وى را كه حرمت و اعتبار بيشتر داشت به زحمت مىانداخت .\r\nقيس در آن حال كه انتظار مىبرد به بيند زبرقان با مخالفت وى چه مىكند مىگفت : « واى از دست زبرقان كه مرا به زحمت دارد ، نمى دانم چه كنم ، اگر اطاعت ابو بكر كنم و شتران زكات را پيش وى برم شتران وى صدقه را كه به دست دارد بكشد و به مردم بنى سعد دهد و اعتبار وى در ميان آنها از من بيشتر شود و اگر شتران زكات را كه به دست دارم بكشم و به مردم بنى سعد دهم ، وى آنچه را به دست دارد پيش ابو بكر برد و اعتبار وى به نزد ابو بكر پيش از من شود . » عاقبت قيس مصمم شد مال زكات را ميان مردم مقاعس و بطون تقسيم كند و چنين كرد . و زبرقان مصمم شد كه مال زكات را بدهد ، و زكاتى را كه از رباب و عوف و ابناء گرفته بود به مدينه رسانيد .\r\nآنگاه قبايل ، در هم ريختند و بليه پديد آمد و به همديگر پرداختند و قيس از كار خويش پشيمان شد و چون علاء بن حضرمى بيامد مال زكات را فراهم آورد و پيش وى برد و با او راهى مدينه شد .\r\nدر اين حال طايفهء عوف و ابنا به طايفهء بطون پرداخته بودند و طايفهء رباب به مقاعس پرداخته بود و خضم به مالك پرداخته بود و بهدى به يربوع پرداخته بود .\r\nسالار خضم ، سيرة بن عمرو بود كه جانشينى صفوان و حصين بن نيار ، سالارى بهدى و رباب نيز داشت . سالار ضبه ، عبد الله بن صفوان بود .\r\nسالار عبد منات عصمة بن ابيره بود . سالار عوف و ابنا ، عوف بن بلاد حشمى بود و سالار بطون ، يعرب بن خفاف بود .\r\nو چنان بود كه براى ثمامة بن اثال كمكهايى از بنى تميم مىآمد و چون اين حادثه ميان قوم رخ داد ، به جاى خود بازگشتند و ثمامه همچنان بماند تا عكرمه سوى وى آمد و به كارى دست نزده بود .\r\n","description":"","footnote":"","page_name":" 1397 ","page_number":174},
  {"content":"\r\nدر آن هنگام كه مردم ديار بنى تميم چنين بودند و به همديگر پرداخته بودند و مسلمانان در مقابل مرتدان مردد بودند ، سجاح دختر حارث بيامد ، وى از جزيره آمده بود .\r\nكسان سجاح از بنى تغلب بودند ، طوايف ربيعه را نيز همراه داشت . هذيل بن عمران سالار بنى تغلب بود . عقة بن هلال سالار نمر بود . و زياد بن فلان سالار اياد بود و سليل بن قيس سالار بنى شيبان بود .\r\nبراى مردم تميم آمدن سجاح و يارانش از حادثه اى كه بدان سرگرم بودند مهمتر و بزرگتر مىنمود . سجاح دختر حارث بن سويد از طايفهء تغلب بود و پس از در گذشت پيمبر خداى صلى الله عليه و سلم ، در جزيره ، ميان مردم بنى تغلب ، دعوى پيمبرى كرد كه طايفه هذيل دعوت او را پذيرفتند و از مسيحيگرى باز آمدند و سران قوم با وى بيامدند تا با ابو بكر جنگ اندازند .\r\nوقتى سجاح به حزن رسيد كس پيش مالك بن نويره فرستاد و او را به همكارى خواند و او پذيرفت و سجاح را از غزا بازداشت و متوجه بعضى طوايف بنى تميم كرد كه پذيرفت و گفت : « تو دانى و كسانى را كه منظور دارى كه من زنى از بنى يربوعم و اگر ملكى به دست آيد از آن شما خواهد بود . » پس كس سوى بنى مالك بن حنظله فرستاد و آنها را به همكارى خواند . عطارد بن حاجب با اشراف بنى مالك به گريز از او برون شدند و در طايفهء بنى عنبر به نزد سبره بن عمرو منزل گرفتند كه رفتار وكيع را خوش نداشته بودند\r\nو نيز سران بنى يربوع برفتند و در طايفهء بنى مازن پيش حصين بن نيار فرود آمدند كه از رفتار مالك خشنود نبودند .\r\nوقتى فرستادگان سجاح پيش بنى مالك آمدند و تقاضاى همكارى كردند وكيع پذيرفت و او و مالك و سجاح فراهم شدند كه با هم به صلح بودند و بر جنگ كسان ديگر همسخن شدند و گفتند : « از كدام طايفه آغاز كنيم از خضم يا بهدى يا عوف يا ابناء يا رباب ؟ » از قيس سخن نياوردند كه ترديد او را ديده بودند و طمع همدلى\r\n","description":"","footnote":"","page_name":" 1398 ","page_number":175},
  {"content":"\r\nمىداشتند .\r\nسجاح كه به تقليد قرآن سخن مىكرد گفت : « اعدوا الركاب و استعدوا للنهاب ، ثم اغيروا على الرباب ، فليس دونهم حجاب . » يعنى : سواران را آماده كنيد و براى غارت آماده شويد و سوى رباب حمله بريد كه مانعى در مقابل آنها نيست .\r\nآنگاه سجاح در احفار فرود آمد و به ياران خود گفت : « دهنا حفاظ بنى تميم است و مردم رباب وقتى به زحمت افتند سوى دجانى و دهانى مىروند ، مىبايد جمعى از شما آنجا فرود آيند . » مالك بن نويره سوى دجانى رفت و آنجا مقر گرفت و قوم رباب اين بشنيدند و تيرهء ضبه و عبد مناة به سجاح پيوستند ، و وكيع و بشير ، سالارى بنى بكر بنى ضبه را به عهده گرفتند و ثعلبة بن سعد ، سالار قوم عقه شد و هذيل سالار عبد مناة شد .\r\nآنگاه وكيع و بشر و جمع بنى بكر با بنى ضبه رو به رو شدند و هزيمت يافتند و سماعه و وكيع و قعقاع اسير شدند و بسيار كس كشته شد و قيس بن عاصم در اين باب شعرى گفت و ضمن آن از كار خويش پشيمانى نمود .\r\nآنگاه سجاح و هذيل و عقه ، بنى بكر را پس فرستادند به سبب موافقتى كه از پيش ميان سجاح و وكيع بوده بود و عقه خال بشر بود . سجاح گفت با قوم رباب موافقت كنيد كه اسيران شما را رها كنند و شما خونبهاى كشتگان آنها را بدهيد ، و چنين كردند .\r\nو چنان بود كه از طايفه عمرو و سعد و رباب كس با سجاح نبود و از اين جماعت تنها در قيس طمع مىداشتند تا وقتى كه ضمن سخنان خويش از بنى ضبه تاييد و تمجيد كرد . از بنى حنظله نيز جز وكيع و مالك كس يارى سجاح نكرد كه با يك ديگر همسخن شده بودند .\r\nپس از آن سجاح با سپاهيان جزيره به آهنگ مدينه روان شد تا به نباج رسيد\r\n","description":"","footnote":"","page_name":" 1399 ","page_number":176},
  {"content":"\r\nو اوس بن خزيمه هجيمى با مردم بنى عمرو كه به دور وى فراهم آمده بودند به آنها حمله برد و هذيل اسير شد كه يكى از مردم بنى مازن به نام ناشزه او را اسير كرده بود . عقه نيز به دست عبده هجيمى اسير شد ، آنگاه متاركه كردند كه اسيران را بدهند به شرط آنكه ياران سجاح از آنجا بروند و از محل آنها عبور نكنند ، و چنين شد ، و سجاح را برگردانيدند و از او و هذيل و عقه پيمان گرفتند كه باز گردند و در محل آنها راه نخواهند و آنها چنين كردند .\r\nهذيل همچنان كينهء مازنى را به دل داشت تا وقتى كه عثمان بن عفان كشته شد جمعى را فراهم آورد و به سفار كه بنى مازن آنجا بودند حمله برد و بنى مازن او را بكشتند و در سفار انداختند .\r\nوقتى هذيل و عقه به نزد سجاح آمدند و سران مردم جزيره فراهم آمد به دو گفتند : « چه بايد كرد ، مالك و وكيع با قوم خويش همسخن شده‌اند كه يارى ما نكنند و نمىخواهند از سرزمين آنها بگذريم و با اين قوم نيز پيمان كرده‌ايم » سجاح گفت : « سوى يمامه رويم » گفتند : « مردم يمامه نيروى بسيار دارند و كار مسيلمه بالا گرفته است . » سجاح گفت : عليكم باليمامة\r\nو دفوا دفيف الحمامة ، فانها غزوة صرامة ، لا يلحقكم بعدها ملامة ( و اين سخنان با سجع كاهنان سلف و به پندار خويش به تقليد قرآن مىگفت . م ) يعنى : سوى يمامه روى كنيد ، و چون كبوتر بال گشاييد كه غزايى قاطع است و از آن پس ملامتى به شما نرسد .\r\nآنگاه قصد بنى حنيفه كرد و چون مسيلمه خبر يافت از او بيمناك شد كه مىترسيد اگر به كار سجاح مشغول شود ، ثمامه يا شرحبيل بن حسنه يا قبايل اطراف بر سرزمين حجر تسلط يابند .\r\nبه اين سبب براى وى هديه فرستاد و براى خويش امان خواست تا پيش\r\n","description":"","footnote":"","page_name":" 1400 ","page_number":177},
  {"content":"\r\nوى رود و سجاح بر سر آبها فرود آيد ، و به مسيلمه امان داد و اجازه داد كه بيايد .\r\nمسيلمه با چهل كس از بنى حنيفه پيش سجاح آمد . وى در كار مسيحيگرى ثابت قدم بود و از مسيحيان تغلب دانش آموخته بود .\r\nمسيلمه به دو گفت : « نصف زمين از ماست ، اگر قريش عدالت كرده بود يك نيمه زمين از آن وى بود ، اينك خدا نيمه اى را كه قريش نخواست به تو داد كه اگر قريش خواسته بود از آن وى مىشد . » سجاح گفت : « لا يرد النصف الا من جنف ، فاحمل النصف الى خيل تراها كالسهف » يعنى : نصف را كسى رد مىكند كه ستمگر باشد ، نصف را به سپاهى ده كه بدان راغب است . » مسيلمه گفت : « سمع الله لمن سمع ، و اطمعه بالخير اذ طمع . و لا زال امره فى كل ما سر نفسه يجتمع ، رآكم ربكم فحياكم ، و من وحشة خلاكم ، و يوم دينه انجاكم فاحياكم .\r\nعلينا من صلوات معشر ابرار ، لا اشقياء و لا فجار . يقومون الليل و يصومون النهار . لربكم الكبار ، رب الغيوم و الامطار . » يعنى : خدا از هر كه اطاعت آورد ، شنيد ، و چون در خير طمع بست او را اميد داد و پيوسته كارش به خوشى فراهم آمد . خدايتان ديد و عطا داد و از بيم رها كرد كه به روز جزا نجاتتان دهد و زنده كند ، درودهاى گروه نيكان ، نه تيره روزان و بدكاران ، بر ما باد . آنها كه شب به پا خيزند و به روز روزه دارند براى پروردگار بزرگتان كه پروردگار ابرها و بارانها است . » و هم مسيلمه گفت : « لما رايت وجوههم حسنت ، و ابشارهم صفت ، و ايديهم طفلت ، قلت لهم ألا النساء تاتون ، و لا الخمر تشربون ، و لكنكم معشر ابرار تصومون يوما و تكلفون يوما ، فسبحان الله اذا جاءت الحياة كيف تحيون ، و الى ملك السماء ترقون ، فلو انها حبة خردلة لقام عليها شهيد ، يعلم ما فى الصدور و اكثر الناس فيها الثبور . »\r\n","description":"","footnote":"","page_name":" 1401 ","page_number":178},
  {"content":"\r\nيعنى : وقتى ديدم كه صورتهاشان نيك بود و چهره هاشان صفا داشت و دستهاشان نرم بود ، گفتمشان : نه با زنان در آميزيد و نه شراب نوشيد كه شما مردان نيكيد كه يك روز روزه داريد و روزى بگشاييد ، تسبيح خداى كه وقتى زندگى آيد چگونه زنده شويد و سوى پادشاه آسمان بالا رويد ، كه اگر دانه خردلى باشد شاهدى بر آن به پا خيزد كه مكنون سينه ها را بداند ، و بسيار كسان در اين باره حسد برند .\r\nاز جمله چيزها كه مسيلمه براى كسان مقرر كرده بود اين بود كه هر كه فرزندى بيارد ، با زنى نياميزد تا آن فرزند بميرد و باز فرزند جويد و چون فرزندى آورد باز خوددارى كند و بدينسان زنان را براى كسانى كه فرزند ذكور داشتند حرام كرده بود .\r\nابو جعفر گويد : به روايتى ديگر وقتى سجاح بر مسيلمه فرود آمد در قلعه به روى او ببست ، سجاح گفت : « فرودآى . » مسيلمه گفت : « ياران خويش را دور كن » و سجاح چنان كرد .\r\nآنگاه مسيلمه گفت : « خيمه اى براى او به پا كنيد و بخور سوزيد شايد رغبتش بجنبد » و چنين كردند .\r\nو چون سجاح به خيمه در آمد ، مسيلمه از قلعه فرود آمد و گفت ده كس اينجا بايستد و ده كس آنجا بايستد ، آنگاه با وى سخن كرد و گفت : « وحى به تو چه آمده ؟ » سجاح گفت : « مگر بايد زنان سخن آغازند ، به تو چه وحى آمده ؟ » مسيلمه گفت : « الم تر الى ربك كيف فعل بالحبلى ، اخرج منها نسمه تسعى ، من بين صفاق و حشى » يعنى : مگر نديدى خدايت با زن آبستن چه كرد ، موجودى روان از او بر آورد ، از ميان برده و احشاء سجاح گفت : « ديگر چه ؟ » گفت : « به من وحى شده كه « ان الله خلق النساء افراجا ، و جعل الرجال لهن\r\n","description":"","footnote":"","page_name":" 1402 ","page_number":179},
  {"content":"\r\nازواجا . فنولج فيهن قعسا ايلاجا ، ثم نخرجها اذا نشاء اخراجا فينتجن لنا سخالا انتاجا . » يعنى : خدا زنان را عورتها آفريد ، و مردان را جفت آنها كرد كه چيزى در آنها فرو بريم ، و چون بخواهيم برون آوريم ، كه براى ما كره ها آوردند . » سجاح گفت : « شهادت مىدهم كه تو پيمبرى . » گفت : « مىخواهى ترا به زنى بگيرم و به كمك قوم خودم و قوم تو عرب را بخورم ؟ » سجاح گفت : « آرى . » مسيلمه گفت : « برخيز كه به كار پردازيم . » « كه خوابگاه را براى تو آماده كرده‌اند » « اگر خواهى در خانه رويم » « و اگر خواهى در اطاق باشيم » « اگر خواهى به پشتت افكنيم » « و اگر خواهى بر چهار دست و پا بداريم » « اگر خواهى به دو سوم » « و اگر خواهى همه را . »\r\nسجاح گفت : « همه را » گفت : « به من نيز چنين وحى شده است . » و سه روز با هم ببودند ، آنگاه سجاح سوى قوم خويش رفت كه گفتند : « چه خبر بود ؟ » گفت : « وى بر حق است و من پيرو او شدم و زنش شدم . » گفتند : « چيزى مهر تو كرد ؟ » گفت : « نه »\r\n","description":"","footnote":"","page_name":" 1403 ","page_number":180},
  {"content":"\r\nگفتند : « پيش وى بازگرد كه براى كسى همانند تو زشت است كه بى مهر باشى . » سجاح بازگشت و چون مسيلمه او را بديد در قلعه را ببست ، و گفت : « چه مىخواهى ؟ » گفت : « مهرى براى من معين كن . » مسيلمه گفت : « بانگزن تو كيست ؟ » گفت : « شبث بن ربعى رياحى . » گفت : « بگو پيش من آيد . » و چون شبث بيامد به دو گفت : « ميان ياران خود بانگ زن و بگوى كه مسيلمة بن حبيب پيمبر خداى دو نماز از نمازهايى را كه محمد آورده بود از شما برداشت ، نماز عشا و نماز صبحدم . » گويد : و از جمله ياران سجاح ، زبرقان بن بدر و عطارد بن حاجب و كسانى همانند آنها بودند . » كلبى گويد : « از پيران بنى تميم شنيدم كه بنى تميميان ريگزار ، نماز صبح و عشا نمىكنند . » آنگاه سجاح با ياران خويش كه زبرقان و عطارد بن حاجب و عمرو بن اهتم و غيلان بن خرشه و شبث بن ربعى از آن جمله بودند ، روان شد .\r\nو عطارد بن حاجب شعرى بدين مضمون گفت :\r\n« خانم پيمبر ما زنى است كه او را مىگردانيم » « ولى پيمبران ديگر كسان ، مردانند . » حكيم بن عياش اعور كلبى نيز در عيبجويى مضريان به سبب سجاح و تذكار ربيعه شعرى دارد بدين مضمون :\r\n« براى شما دينى قويم آوردند »\r\n","description":"","footnote":"","page_name":" 1404 ","page_number":181},
  {"content":"\r\n« اما شما كسى را آورديد كه آيات مصحف حكيم را نسخ مىكند »\r\nمسيلمه و سجاح قرار دادند كه يك نيمه از حاصل يمامه را براى وى بفرستد ، اما سجاح راضى نشد ، مگر اين كه حاصل سال آينده را از پيش دهد .\r\nمسيلمه گفت : « كسانى را بگذار كه حاصل را براى تو فراهم آرند و اينك يك نيمه را بگير و برو » آنگاه مسيلمه برفت و يك نيمه را بياورد كه سجاح بر گرفت و سوى جزيره رفت و هذيل و عقه و زياد را به جا گذاشت كه باقيمانده را بگيرند .\r\nدر اين هنگام خالد بن وليد به يمامه نزديك شد و همگى متفرق شدند و سجاح همچنان در بنى تغلب ببود تا به سال جماعت معاويه آنها را جا به جا كرد .\r\nو چنان بود كه وقتى مردم عراق از پس على بن ابى طالب تسليم معاويه شدند ، وى آنها را كه طرفدار على بودند از كوفه برون مىكرد و كسانى از مردم شام و بصره و جزيره را كه طرفدار وى بودند به جاى آنها مقر مىداد و اينان را « نواقل » عنوان دادند ، از جمله قعقاع بن عمرو بن مالك را سوى ايلياى فلسطين فرستاد و گفت در محل بنى عقفان كه منسوبان وى بودند مقيم شود و به محل بنى تميم انتقالشان دهد ، و آنها را از جزيره سوى كوفه فرستاد و در محل قعقاع جاى داد .\r\nاز جمله ياران سجاح ، زبرقان و اقرع پيش ابو بكر آمدند و گفتند : « خراج بحرين را براى ما مقرر دار و ضمانت مىكنيم كه هيچكس از قوم ما از دين نگردد . » ابو بكر چنان كرد و براى آنها مكتوبى نوشت و طلحة بن عبيد الله در ميانه رفت و آمد مىكرد و تعدادى شاهد در نظر گرفتند كه عمر از آن جمله بود و چون مكتوب را پيش وى بردند و در آن نگريست از شاهد شدن دريغ كرد و مكتوب را دريد و آن را از ميان برد ، و طلحه خشمگين شد و پيش ابو بكر رفت و گفت : « تو اميرى يا عمر ؟ » ابو بكر گفت : « امير ، عمر است اما از من اطاعت مىكنند » و طلحه خاموش ماند .\r\n","description":"","footnote":"","page_name":" 1405 ","page_number":182},
  {"content":"\r\nپس از آن اقرع و زبرقان در همه جنگها تا جنگ يمامه همراه خالد بودند ، آنگاه اقرع به همراهى شرحبيل سوى دومه رفت . \r\nسخن از بطاح و حوادث آن\r\nابن عطية بن بلال گويد : وقتى سجاح سوى جزيره رفت ، مالك بن نويره از رفتار خويش باز آمد و پشيمان شد و در كار خويش متحير شد ، وكيع و سماعه نيز زشتى رفتار خويش را بدانستند و به نيكى باز آمدند و از اصرار بگشتند و زكات را آماده كردند و پيش خالد آوردند كه به آنها گفت : « چرا با اين قوم همدلى كرديد ؟ » گفتند : « به سبب خونى بود كه از بنى ضبه مىخواستيم و فرصتى به دست آورده بوديم . » بدينسان در ديار بنى حنظله چيز ناخوشايندى نماند ، مگر مالك بن نويره و كسانى كه به دور وى فراهم آمده بودند و در بطاح بودند ، مالك در كار خويش متحير و درمانده بود و نمىدانست چه بايدش كرد .\r\nعمرو بن شعيب گويد : وقتى خالد آهنگ حركت كرد از ظفر برون شد ، كار اسد و غطفان و طى و هوازن سامان يافته بود و او سوى بطاح روان شد كه نرسيده به جزن بود و مالك بن نويره آنجا بود . ولى مردم انصار به ترديد افتادند و از خالد بازماندند و گفتند : « دستور خليفه چنين نبود ، خليفه به ما دستور داد وقتى از كار بزاخه فراغت يافتيم و ديار قوم سامان گرفت ، بمانيم تا وى نامه نويسد . » خالد گفت : « اگر به شما چنين دستور داده به من دستور داده بروم ، سالار سپاه منم و خبرها به من مىرسد ، اگر هم نامه اى يا دستورى از او نرسد و فرصتى پيش آيد كه اگر خواهم به دو خبر دهم از دست برود ، به دو خبر ندهم و فرصت را به كار گيرم .\r\nو نيز اگر حادثه اى رخ دهد\r\nكه خليفه در بارهء آن دستورى نداده ، بايد ببينم بهترين\r\n","description":"","footnote":"","page_name":" 1406 ","page_number":183},
  {"content":"\r\nراه كار چيست و بدان عمل كنيم . اينك مالك بن نويره رو به روى ماست و من با مهاجران آهنگ او دارم و شما را به كارى كه نخواهيد وادار نمىكنم » .\r\nخالد برفت و انصاريان پشيمان شدند و همديگر را به ملامت گرفتند و گفتند :\r\n« اگر اين قوم رفته ، غنيمتى به دست آرند ، شما محروم مانيد و اگر حادثه اى براى آنها رخ دهد مردم از شما بيزارى كنند . » آنگاه انصار به جاى مانده ، همسخن شدند كه به خالد ملحق شوند و كس سوى او فرستادند كه بماند تا آنها برسند ، پس از آن خالد برفت تا به بطاح رسيد و كس را آنجا نيافت .\r\nسويد بن مثعيهء رياحى گويد : وقتى خالد بن وليد به بطاح رسيد كس آنجا نبود ، مالك وقتى مردد شده بود مردم را متفرق كرده بود و از فراهم بودن منع كرده بود و گفته بود : « اى مردم بنى يربوع ! ما عصيان اميران خويش كرديم كه ما را به اين دين خواندند و مردم را از آن بازداشتيم ، اما توفيق نيافتيم و كارى نساختيم ، من در اين كار نگريستم و معلوم داشتم كه آنها توفيق مىيابند و اين كار به دست كسان ديگر نمىافتد . مبادا با كسانى كه رو به توفيق دارند مخالفت كنيد ، متفرق شويد و به اين كار گردن نهيد » بدين گونه مردم از بطاح متفرق شدند و مالك نيز سوى مقر خويش رفت .\r\nوقتى خالد به بطاح رسيد دسته ها فرستاد و گفت كسان را سوى اسلام بخوانند و هر كه را نپذيرفت پيش وى آرند و اگر از آمدن ابا كرد خونش بريزند .\r\nاز جمله دستورهاى ابو بكر اين بود كه وقتى به جايى فرود آمديد اذان گوييد و اقامهء نماز گوييد ، اگر مردم آنجا نيز اذان گفتند و اقامه نماز گفتند از آنها دست بداريد و اگر نگفتند به آنها حمله كنيد و بكشيد و به آتش بسوزيد و به طرق ديگر نابود كنيد ،\r\nو اگر دعوت اسلام را پذيرفتند ، از آنها پرسش كنيد ، اگر زكات را قبول دارند\r\n","description":"","footnote":"","page_name":" 1407 ","page_number":184},
  {"content":"\r\nاز آنها بپذيريد ، و اگر منكر زكات بودند بى گفتگو به آنها حمله كنيد .\r\nفرستادگان خالد ، مالك بن نويره را با تنى چند از بنى ثعلبة بن يربوع از تيره عاصم و عبيد و عرين و جعفر پيش وى آوردند اما در بارهء اين جمع ، ميان گروه فرستادگان كه ابو قتاده نيز با آنها بود اختلاف شد ، ابو قتاده و گروهى ديگر شهادت دادند كه بنى يربوعيان اذان گفته و اقامه نماز گفته‌اند و چون اختلاف بود ، خالد گفت كه آنها را بدارند . شبى سرد بود كه سرما پيوسته فزونى مىگرفت و خالد بانگزنى را گفت تا ندا دهد كه اسيران خود را گرم كنيد و كلمهء ادفئوا كه بانگزن به كار برد ، در زبان مردم كنانه « بكشيد » معنى مىداد ، و كسان پنداشتند كه خالد فرمان قتل اسيران را داده و همه را بكشتند ، و ضرار بن ازور ، مالك بن نويره را بكشت . خالد كه سرو - صدا را شنيد برون شد اما كشتن اسيران به پايان رسيده بود و گفت : « وقتى خدا كارى را بخواهد به انجام مىبرد . » در بارهء اسيران مقتول اختلاف شد ، ابو قتاده به خالد گفت : « اين كار تو بود » خالد با او درشتى كرد و ابو قتاده خشمگين شد و سوى مدينه رفت و ابو بكر را بديد كه با وى خشمگين شد و عمر در بارهء وى با ابو بكر سخن كرد و رضايت نداد مگر اين كه پيش خالد باز گردد . او بازگشت و همراه خالد به مدينه آمد .\r\nپس از كشته شدن اسيران ، خالد ام تميم دختر منهال زن مالك بن نويره را به زنى گرفت و او را واگذاشت كه دوران پاكى بسر برد ، عربان زن گرفتن در ايام جنگ را خوش نداشتند و آن را زشت مىدانستند .\r\nو چنان شد كه عمر در بارهء كار خالد با ابو بكر سخن كرد و گفت : « خالد زود دست به شمشير مىبرد ، اگر اين كار را به ناحق كرده بايد از او قصاص گرفت » و در اين باب بسيار سخن كرد .\r\nابو بكر هرگز عمال و سپاهيان خويش را قصاص نمىكرد و به جواب عمر گفت : « عمر آرام باش ! خالد تأويلى كرده و خطا كرده ، زبان از او برگير » .\r\n","description":"","footnote":"","page_name":" 1408 ","page_number":185},
  {"content":"\r\nپس از آن ابو بكر خونبهاى مالك را بداد و به خالد نوشت كه سوى مدينه آيد . و چون بيامد و حكايت خويش بازگفت ،\r\nابو بكر عذر وى را پذيرفت اما در بارهء زن گرفتن وى كه پيش عربان زشت بود توبيخش كرد .\r\nعروة بن زبير گويد : جمعى از فرستادگان خالد شهادت دادند كه وقتى اذان گفتند و به اقامه گفتند و نماز كردند ، قوم مالك بن نويره نيز چنين كردند و جمعى ديگر شهادت دادند كه چنين نبوده و بدين سبب كشته شدند . » گويد : « پس از آن متمم بن نويره برادر مالك بيامد و قصاص خون وى را از ابو بكر مىخواست و تقاضاى آزادى اسيران داشت ، و ابو بكر نامه نوشت كه اسيران را آزاد كنند . » گويد : عمر اصرار داشت كه ابو بكر خالد را عزل كند و مىگفت : « وى زود دست به شمشير مىبرد . » اما ابو بكر گفت : « نه ، عمر ! من شمشيرى را كه خداوند بر وى كافران كشيده در نيام نمىكنم » .\r\nسويد گويد : مالك بن نويره از همه كشتگان بيشتر موى داشت و مردم سپاه خالد با سركشتگان اجاق ساختند و پوست همه سرها از آتش آسيب ديد مگر سر مالك كه ديگ پخته شد اما سر وى از آتش نسوخت از بس موى كه داشت و موى انبوه پوست سر وى را از حرارت آتش محفوظ داشته بود .\r\nگويد : متمم بن نويره در بارهء مالك شعر خواند و از كوچكى شكم وى سخن آورد و عمر كه وقتى مالك پيش پيمبر آمده بود او را ديده بود گفت : « متمم ، اين جورى بود . » متمم گفت : « آرى همانجور بود كه مىگويم . » عبد الرحمان بن ابى بكر گويد : از جمله دستورها كه ابو بكر به سپاهيان داده بود اين بود كه وقتى به محلى رسيديد و صداى اذان شنيديد دست از آنها بداريد تا\r\n","description":"","footnote":"","page_name":" 1409 ","page_number":186},
  {"content":"\r\nاز مردم بپرسيد نارضايى آنها از چه بوده و اگر اذان نماز نشنيديد به آنها حمله كنيد و بكشيد و به آتش بسوزيد . »\r\nگويد : از جمله كسانى كه در بارهء اسلام مالك بن نويره شهادت دادند ابو قتاده ، حارث بن ربعى سلمى ، بود كه با خدا پيمان نهاد كه هرگز با خالد بن وليد به جنگ نرود . » ابو قتاده مىگفت كه وقتى سپاه مسلمانان به قوم مالك رسيد شبانگاه بود و آنها سلاح برگرفتند و ما گفتيم : « ما مسلمانيم » آنها گفتند : « ما نيز مسلمانيم » گفتيم : « پس چرا سلاح برگرفته‌ايد ؟ » گفتند : « چرا شما سلاح برگرفته‌ايد ؟ » گفتيم : « اگر چنانست كه مىگوييد ، سلاح بگذاريد » گويد : « و قوم سلاح بنهادند آنگاه نماز كرديم و آنها نيز نماز كردند . » بهانهء خالد در بارهء قتل مالك بن نويره چنان بود كه وى ضمن سخن با خالد گفته بود : « گمان دارم رفيق شما چنين و چنان گفته است . » خالد گفت : « پس او را رفيق خود نمىدانى ؟ » آنگاه وى را با كسانش پيش آورد و گردنشان را بزد .\r\nگويد : چون خبر قتل آنها به عمر رسيد در اين باب با ابو بكر سخن كرد و گفت : « دشمن خدا به مرد مسلمانى حمله برد و او را بكشت ، پس از آن بر زنش جست . » گويد : پس از آن خالد بيامد و صبحگاهان وارد مسجد شد و قبايى به تن داشت كه زنگ آهن بر آن بود و عمامه اى به سر داشت كه صد تير در آن فرو برده بود .\r\nوقتى خالد وارد مسجد شد عمر برخاست و تيرها را از عمامهء او بيرون كشيد\r\n","description":"","footnote":"","page_name":" 1410 ","page_number":187},
  {"content":"\r\nو در هم شكست و گفت : « ريا مىكنى ؟ يك مرد مسلمان را كشتى و بر زنش جستى ، ترا سنگسار مىكنم » اما خالد همچنان خاموش ماند و با عمر سخن نمىكرد و پنداشت كه نظر ابو بكر در بارهء وى نيز همانند عمر است و چون به نزد ابو بكر رفت و حكايت خويش بگفت و عذر آورد ابو بكر عذر وى را پذيرفت و در بارهء حوادث جنگ از او در گذشت .\r\nگويد : « و چون ابو بكر از خالد راضى شد و وى بيرون آمد به عمر كه همچنان در مسجد نشسته بود گفت : « اى پسر ام شهله بيا » عمر بدانست كه ابو بكر از وى راضى شده و با وى سخن نكرد و به خانهء خويش رفت .\r\nگويد : آنكه مالك بن نويره را كشته بود ضرارة بن ازور اسدى بود . \r\nسخن از بقيهء خبر مسيلمهء كذاب و قوم وى كه مردم يمامه بودند\r\nقاسم بن محمد گويد : ابو بكر عكرمة بن ابى جهل را سوى مسيلمهء كذاب فرستاد و شرحبيل را از دنبال او فرستاد ، عكرمه در رفتن شتاب كرد كه بر شرحبيل پيشدستى كند و شهرت او را ببرد و با قوم دشمن جنگ كرد و شكست خورد ، شرحبيل وقتى از ماجرا خبر يافت در راه بماند و عكرمه ما وقع را ضمن نامه به ابو بكر خبر داد .\r\nگويد : ابو بكر به جواب عكرمه نوشت : « اى پسر مادر عكرمه ! بدين حال ترا نبينم و پيش من ميا كه مردم سست شوند ، برو با حذيفه و عرفجه كمك كن و همراه آنها با اهل عمان و مهره جنگ كن و اگر نخواستند با سپاه خود برو و كار همه\r\n","description":"","footnote":"","page_name":" 1411 ","page_number":188},
  {"content":"\r\nمردمى را كه در راه به آنها برمىخورى سامان بده و برويد تا در يمن و حضرموت به مهاجرين ابى اميه برسيد .\r\nو هم ابو بكر به شرحبيل نامه نوشت كه همانجا بماند تا نامهء ديگر به دو رسد ، و چند روز پيش از آنكه خالد را سوى يمامه فرستد به شرحبيل نوشت كه وقتى خالد بيامد و ان شاء الله از كار آنجا فراغت يافتيد ، سوى قضاعه رو و همراه با عمرو بن عاص ، با مخالفان و مرتدان آنجا بجنگيد .\r\nوقتى خالد از بطاح پيش ابو بكر آمد و ابو بكر عذر او را بشنيد و پذيرفت و از او خشنود شد ، وى را سوى مسيلمه فرستاد و گفت تا همه كسان با او بروند .\r\nسالار انصار ثابت بن قيس و براء بن فلان بودند و سالار مهاجران ابو حذيفه و زيد بودند و هر يك از قبايل ديگر سالارى جدا داشت ، خالد با شتاب پيش سپاهيان خود كه در بطاح مقيم بودند برگشت و منتظر سپاهيان مدينه شد كه چون بيامدند سوى يمامه حركت كرد ، در آن هنگام مردم بنى حنيفه جمعى انبوه بودند .\r\nابو عمرو بن علاء گويد : در آن هنگام مردم بنى حنيفه كه در دهكده ها و صحرا مقيم بودند چهل هزار مرد جنگى داشتند\r\nو چون خالد نزديك آنها رسيد اسبابى را كه متعلق به عقه و هذيل و زياد بود فرو گرفت ، و اينان چيزى از مسيلمه گرفته و آنجا مانده بودند كه سجاح را به وى ملحق كند و خالد به قبايل بنى تميم نوشت كه آنها را براندند و از جزيرة العرب بيرون كردند .\r\nو چنان شد كه شرحبيل بن حسنه عجله كرد چنان كه عكرمة بن ابى جهل از پيش كرده بود و پيش از آنكه خالد برسد با مسيلمه جنگ انداخت و شكسته شد و از عرصه بدر شد و چون خالد به دو رسيد ملامتش كرد .\r\nخالد اين اسبان را كه صاحبان آن در اطراف يمامه بودند فرو گرفته بود از آن رو بيم داشت از پشت سر به دو حمله برند .\r\nجابر بن فلان گويد : ابو بكر سليط را به كمك خالد فرستاد تا عقبدار او باشد\r\n","description":"","footnote":"","page_name":" 1412 ","page_number":189},
  {"content":"\r\nكه كس از پشت سر به او حمله نكند و چون نزديك خالد رسيد معلوم شد كه سوارانى كه به آن ديار آمده بودند پراكنده شده‌اند و گريخته‌اند ، و سليط محافظ و عقبدار مسلمانان بود .\r\nو چنان بود كه ابو بكر مىگفت : « من اهل بدر را به كار نمىگيرم و مىگذارمشان كه با اعمال نيك خويش به پيشگاه خدا روند كه بركت آنها و صلحاى قوم از جنگيدنشان بهتر و سودمندتر است . » ولى عمر بن خطاب مىگفت : « به خدا آنها را در كارها شركت مىدهم كه با من همدلى كنند . » آثال حنفى گويد : مسيلمه با همه مدارا مىكرد و به حلب كسان مىكوشيد و اهميت نمىداد كه مردم از كار زشت وى آگاه شوند . و چنان بود كه نهار الرجال بن عنفوه با او بود ، نهار الرجال پيش پيمبر صلى الله عليه و سلم رفته بود و قرآن خوانده بود و فقه دين آموخته بود و پيمبر او را فرستاده بود كه مردم يمامه را تعليم دهد و بر ضد مسيلمه تحريك كند و مسلمانان را تاييد كند ، ولى فتنهء او براى بنى حنيفه بزرگتر از مسيلمه بود كه وى شهادت مىداد كه از محمد صلى الله عليه و سلم شنيده كه مسيلمه را در كار پيمبرى خويش شريك كرده به همين جهت مردم بنى حنيفه تصديق مسيلمه كردند و دعوت او را پذيرفتند و به دو گفتند كه به پيمبر صلى الله عليه و سلم نامه نويسد\r\nو وعده كردند كه اگر پيمبر دعوى او را نپذيرد مسيلمه را بر ضد وى كمك كنند .\r\nبه همين سبب بود كه نهار الرحال هر چه مىگفت مسيلمه مىپذيرفت و به گفتهء وى كار مىكرد .\r\nو چنان بود كه مسيلمه به نام پيمبر اذان مىگفت و در اذان شهادت مىداد كه محمد رسول خداست و مؤذن وى عبد الله بن نواحه بود حجير بن عمير اقامهء نماز مىگفت و شهادت مىگفت و چون حجير به اداى شهادت مىرسيد ، مسيلمه مىگفت :\r\n« حجير واضح بگوى » و او بانگ خويش را بلند مىكرد .\r\nبدينسان مسيلمه در كار تاييد خويش و تاييد نهار الرجال مىكوشيد و مسلمانان\r\n","description":"","footnote":"","page_name":" 1413 ","page_number":190},
  {"content":"\r\nرا به گمراهى مىكشيد و حرمت وى پيش كسان بالا گرفت .\r\nگويد : مسيلمه در يمامه حرمى معين كرد و حرمت آن را مقرر داشت و مردم پذيرفتند و اعتبار حرم يافت . دهات قبايل هم پيمان كه از تيره هاى بنى اسيد بودند در حرم بود . قبايل مذكور : سيحان و نماره و نمر و حارث بنى جروه بودند و اگر سالى حاصلخيز بود محصول مردم يمامه را غارت مىكردند و به حرم پناه مىبردند و اگر كسى به تعقيب آنها بود در حرم از تعقيب باز مىماند و اگر كسى تعقيب نمىكرد به منظور خويش رسيده بودند و اين كار چندان مكرر شد كه مردم از مسيلمه بر ضد آنها كمك خواستند . » اما مسيلمه گفت : « منتظرم در بارهء شما و اينان از آسمان وحى برسد . » آنگاه چنين گفت : « و الليل الأطخم ، و الذئب الأدلم ، و الجذع الأزلم ، ما انتهك اسيد من محرم . » يعنى : قسم به شب تاريك و گرگ سياه و بچه شتر گوش بريده كه مردم اسيد حرمت حرم را نشكسته‌اند . » كسان گفتند : « مگر غارت در حرم و تباه كردن اموال حرام شكستن حرمت حرم نيست ؟ » اسيديان به غارت ادامه دادند و كسان از مسيلمه كمك خواستند و او گفت :\r\nمنتظرم وحى بيايد گفت : « و الليل الدامس ، و الذئب الهامس ، ما قطعت اسيد من رطب و لا يابس . » يعنى : « قسم به شب تاريك و گرگ درنده كه اسيد تر و خشكى نبريده‌اند .\r\nكسان گفتند نخيل ما تر است كه بريده‌اند و ديوارها خشك است كه ويران كرده‌اند .\r\nمسيلمه گفت : « برويد كه حقى نداريد . » از جمله چيزها كه براى كسان مىخواند ( و پنداشت وحى آسمان است . م )\r\n","description":"","footnote":"","page_name":" 1414 ","page_number":191},
  {"content":"\r\nاين كلمات بود : « ان بنى تميم قوم طهر لقاح ، لا مكروه\r\nلهم و لا اتاوه ، نجاورهم ما حيينا باحسان ، نمنعهم من كل انسان ، فاذا متنا فامرهم الى الرحمان . » يعنى : بنى تميم قومى پاكيزه خوى و نتاج آوردند و از آسيب و خراج به دور ، تا وقتى زنده‌ايم به نيكويى همسايهء آنها باشيم ، و آنها را از همگان محفوظ داريم و چون بميريم كارشان با رحمان است . » و نيز مىگفت : « و الشاة و الوانها ، و اعجبها السود و البانها ، و الشاه السود او اللبن الابيض ، انه لعجب محض ، و قد حرم المذق ، فما لكم لا تمجعون . » يعنى : قسم به بز و رنگهاى آن ، عجبتر از همه بز سياه است و شيرهاى ، آن كه بز سياه است و شير سپيد و اين عجب خالص است ، و آب به شير آميختن روا نيست ، چرا شير و خرما نميخورند ؟\r\nو نيز مىگفت : « يا ضفدع بن ضفدعين ، نقى ما تنقين ، اعلاك فى الماء و اسفلك فى الطين ، لا الشارب تمنعين ، و لا الماء تكدرين » يعنى : اى قورباغه فرزند دو قورباغه ، آنچه بر ميگزينى پاكيزه است بالايت در آب است و پايينت در گل است ، نه مانع آبخواره شوى و نه آب را گل آلود كنى .\r\nو نيز مىگفت : « و المبذرات زرعا ، و الحاصدات حصدا ، و الذاريات قمحا و الطاحنات طحنا ، و الخابزات خبزا ، و الثاردات ثردا ، و اللاقمات لقما ، اهالة و سمنا .\r\nلقد فضلتم على اهل الوبر ، و ما سبقكم اهل المدر ، ريفكم فامنعوه . و المعتر فاووه . و الباغى فناووه .\r\nيعنى : « و بذر پاشان كشتكار ، و دروگران دروكار ، و بوجاران گندم باد ده ، و آسيا گران نرم كن ، و نانوايان نان ، و سازندگان تريد ، و لقمه گيران لقمه ، از پيه آب شده و روغن ، شما را به چادرنشينان برترى داده‌اند ، و شهرنشينان از شما پيشى نگرفته‌اند ، از روستاى خود دفاع كنيد و مستمند را پناه دهيد و با ستمگر دشمنى كنيد .\r\n","description":"","footnote":"","page_name":" 1415 ","page_number":192},
  {"content":"\r\nگويد : زنى از مردم بنى حنيفه پيش وى آمد كه ام هيثم كنيه داشت و گفت :\r\n« نخلهاى ما بلند است و چاههايمان گود است ، براى نخلها و چاههاى ما دعا كن ، چنان كه محمد براى مردم هزمان كرد . » مسيلمه گفت : « نهار ! اين زن چه مىگويد ؟ » نهار الرجال گفت : « مردم هزمان پيش محمد صلى الله عليه و سلم آمدند و از گودى چاهها و بلندى نخلهاى خويش شكايت كردند ، محمد براى آنها دعا كرد و آب از چاهها بجوشيد و بر آمد و نخلها فرود آمد و انتهاى شاخ آن به زمين رسيد و ريشه كرد كه از آنجا بريده شد و نخلهاى كوچك باردار شد و رشد آغاز كرد . » مسيلمه گفت : « در بارهء چاهها چه كرد ؟ » نهار الرجال گفت : « دلوى پر آب خواست و بر آن دعا خواند\r\nآنگاه چيزى از آن به دهان برد و مضمضه كرد و در دلو ريخت و آن را ببردند و در چاهها ريختند و نخلهاى خويش را از آن ، آب دادند و سرشاخه ها چنان شد كه گفتم و باقى نخل همچنان بماند . » و چون مسيلمه اين بشنيد دلوى پر آب بخواست و بر آن دعا خواند آنگاه چيزى از آن را به دهان برد و مضمضه كرد و به دلو ريخت كه آن را ببردند و در چاههاى خويش ريختند و آب چاهها فرو رفت و نخلها از پاى در آمد و پس از هلاك مسيلمه قضيه علنى شد .\r\nنهار الرجال به مسيلمه گفت : « مواليد بنى حنيفه را بركت ده . » گفت : « بركت دادن چيست ؟ » گفت : « مردم حجاز وقتى مولودى داشتند ، آن را پيش محمد صلى الله عليه و سلم مىآوردند كه انگشت به دهان وى مىبرد و دست به سرش مىماليد . » و چنان شد كه هر مولودى را پيش مسيلمه مىآوردند كه انگشت به دهان او مىكرد و دست به سرش مىماليد بىموى و الكن مىشد ، و اين قضيه را پس از هلاك\r\n","description":"","footnote":"","page_name":" 1416 ","page_number":193},
  {"content":"\r\nمسيلمه علنى كردند .\r\nو هم به مسيلمه گفتند : « به باغهاى كسان در آى و در آنجا نماز كن چنان كه محمد صلى الله عليه و سلم مىكرد . » و او به يكى از باغهاى يمامه در آمد و نهار الرجال به صاحب باغ گفت : « چرا آب وضوى رحمان را به باغ خويش نمىدهى كه سيراب شود و بركت يا بى ، چنان كه بنى مهريه يكى از خاندانهاى بنى حنيفه كردند » و چنان بود كه يكى از بنى مهريه پيش پيمبر خدا صلى الله عليه و سلم رفت و آب وضوى او را بگرفت و به يمامه آورد و آن را در چاه خويش ريخت و از آن آبيارى كرد و زمين وى كه از آن پيش بيابانى بىحاصل بود سيراب شد و پيوسته سبز بود .\r\nمسيلمه چنان كرد اما زمين كسان باير شد كه چيزى از آن نمىروييد .\r\nيك بار نيز مردى پيش وى آمد و گفت : « براى زمين من دعا كن كه شوره زار است ، چنان كه محمد صلى الله عليه و سلم براى زمين سلمى دعا كرد . » مسيلمه گفت ، « نهار ! اين چه مىگويد ؟ » نهار الرجال گفت :\r\n« سلمى پيش پيمبر خدا آمد كه زمينش شوره زار بود و پيمبر براى او دعا كرد و دلو آبى به دو داد و آب به دهان كرد و در آن ريخت و چون آب را در چاه خويش ريخت و زمين را آب داد خوب خوب و شيرين شد . » مسيلمه نيز چنان كرد و مرد برفت و آب دلو را در چاه خويش ريخت و زمينش را آب گرفت و هرگز خشك نشد و حاصل نياورد .\r\nيك بار نيز زنى بيامد و مسيلمه را به نخلستان خويش برد كه براى آن دعا كند و در روز جنگ عقرباء همه خوشه هاى آن خشك شد .\r\nقوم مسيلمه همه اين چيزها را بدانستند و معلوم داشتند ، اما تيره روزى بر - آنها چيره بود .\r\nعمير بن طلحه نمرى گويد : پدرم به سوى يمامه رفته بود و گفته بود : « مسيلمه\r\n","description":"","footnote":"","page_name":" 1417 ","page_number":194},
  {"content":"\r\nكجاست ؟ » گفته بودند : « بگو پيمبر خدا » گفته بود : « نه تا او را ببينم » و چون پيش او رفته بود گفته بود : « تو مسيلمه اى ؟ » گفته بود : « آرى » گفته بود : « كى پيش تو مىآيد ؟ » گفته بود : « رحمان » گفته بود : « در نور مىآيد يا در ظلمت ؟ » گفته بود : « در ظلمت » گفته بود : « شهادت مىدهم كه تو دروغگويى و محمد راستگو است ، اما دروغگوى ربيعه را از راستگوى مضر بيشتر دوست داريم » .\r\nگويد : « پدرم در جنگ عقربا با مسيلمه كشته شد . » كلبى نيز اين روايت را آورده ولى عبارت آخر چنين است كه دروغگوى ربيعه را از راستگوى مضر بيشتر دوست دارم .\r\nعبيد بن عمير گويد : وقتى مسيلمه از نزديك شدن خالد خبر يافت در عقربا اردو زد و مردم را به يارى طلبيد ، و كسان سوى او مىرفتند . مجاعة بن مراره با جماعتى برون شد تا از بنى عامر و بنى تميم انتقام بگيرد كه بيم داشت فرصت از دست برود ، انتقامى كه از بنى عامر مىخواستند مربوط به خوله دختر جعفر بود كه پيش آنها بود و نگذاشتند او را ببينند . انتقام وى از بنى تميم نيز به سبب شتران وى بود كه گرفته بودند .\r\nخالد بن وليد شرحبيل بن حسنه را به كار گرفت و سالارى مقدمه را به خالد بن فلان مخزومى داد و زيد و ابو حذيفه را برد و پهلوى سپاه گماشت .\r\nمسيلمه نيز\r\nدو پهلوى سپاه خويش را به محكم و رجال سپرد .\r\n","description":"","footnote":"","page_name":" 1418 ","page_number":195},
  {"content":"\r\nو خالد بيامد و شرحبيل با وى بود و چون به يك منزلى اردوگاه مسيلمه رسيد سپاهيان وى به گروهى خفته هجوم بردند كه به قولى چهل و به قولى شصت كس بودند ، اينان مجاعه و ياران وى بودند . كه خوابشان در ربوده بود و از ديار بنى عامر باز مىگشتند كه خوله دختر جعفر را گرفته بودند و همراه آورده بودند و شبانگاه به نزديك يمامه مانده بودند سپاهيان خالد آنها را در حالى يافتند كه عنان اسبان را زير سر داشتند و از نزديكى سپاه بى خبر بودند و چون بيدارشان كردند ، پرسيدند : « شما كيستيد ؟ » گفتند : « اينك مجاعه است و اينك حنيفه است » گفتند : « خدا شما را زنده ندارد » اين بگفتند و آنها را به بند كردند و بماندند تا خالد بن وليد در رسيد و همه را پيش وى بردند ، خالد پنداشت اينان به استقبال وى آمده‌اند كه با وى سخن كنند و گفت : « كى از آمدن ما خبر يافتيد ؟ » گفتند : « از آمدن تو بىخبر بوديم ، آمده بوديم انتقام خويش را از بنى عامر و تميم بگيريم . » اگر واقع حال را مىدانستند گفته بودند كه از آمدن تو خبر يافتيم و پيش تو آمديم .\r\nخالد بگفت تا همه را بكشتند و همگى پيش روى مجاعة بن مراره جان دادند و گفتند : « اگر براى اهل يمامه خير يا شرى در نظر دارى اين را نگهدار و خونش را مريز . » خالد همه را بكشت و مجاعه را به عنوان گروگان به بند كرد .\r\nابو هريره گويد : « ابو بكر رجال را پيش خواند و سفارشهاى خويش را با وى بگفت و او را سوى اهل يمامه فرستاد و پنداشت كه او مردى راستگو است كه تقاضاى ابو بكر را پذيرفت . » گويد : « من و پيمبر يا جمعى كه رجال بن عنفوه از آن جمله بود ، نشسته بوديم و\r\n","description":"","footnote":"","page_name":" 1419 ","page_number":196},
  {"content":"\r\nپيمبر گفت : « ميان شما مردى هست كه دندانش در جهنم از احد بزرگتر است . » و همه آن جمع حاضر بمردند و من و رجال بمانديم و من از عاقبت كار بيمناك بودم ، تا وقتى كه رجال با مسيلمه خروج كرد و به پيمبرى او شهادت داد و فتنهء وى از فتنهء مسيلمه بزرگتر بود و ابو بكر خالد را سوى آنها فرستاد و برفت تا به بلندى يمامه رسيد . مجاعة بن مراره كه سالار بنى حنيفه بود با جماعتى از قوم خويش به وى برخورد كه مىخواست به خونخواهى بر بنى عامر حمله برد .\r\nگروه مجاعه بيست و سه سوار و پياده بودند و شب خفته بودند كه خالد در محل خفتنشان بر آنها تاخت و گفت :\r\n« چه وقت از آمدن ما خبر يافتيد ؟ » گفتند : « از آمدن شما خبر نداشتيم ، به انتقامجويى خونى كه پيش بنى عامريان داشتيم برون شده‌ايم . » خالد بگفت تا گردن آنها را بزدند و مجاعه را نگهداشت آنگاه سوى يمامه رفت و مسيلمه و بنى حنيفه كه از آمدن وى خبر يافته بودند برون شدند و در عقربا اردو زدند كه بر كنار يمامه بود و روستاها را پشت سر داشتند .\r\nدر عقربا شرحبيل بن مسيلمه گفت : « اى بنى حنيفه اكنون روز غيرت و حميت است اگر امروز هزيمت شويد زنان به اسيرى روند و بى عقد با آنها در آميزند ، براى حفظ كسان خويش بجنگيد و زنان خود را مصون داريد » و در عقربا جنگ كردند .\r\nو چنان بود كه پرچم مهاجران به دست سالم وابستهء ابى حذيفه بود ، به دو گفتند :\r\n« از كار تو بيمناكيم » گفت : « در اين صورت حافظ قرآن بدى هستم » پرچم انصاريان به دست ثابت بن قيس بود و قبايل عرب هر كدام پرچمى داشتند .\r\nمجاعه كه اسير بود با ام تميم در خيمهء وى بود و مسلمانان حمله آوردند و كسانى از بنى حنيفه به خيمهء ام تميم در آمدند و خواستند او را بكشند اما مجاعه مانع\r\n","description":"","footnote":"","page_name":" 1420 ","page_number":197},
  {"content":"\r\nشد و گفت : « من او را پناه داده‌ام كه زنى آزاده است » و آنها را از كشتن ام تميم بازداشت .\r\nپس از آن مسلمانان باز آمدند و حمله كردند و مردم بنى حنيفه هزيمت شدند و محكم بن طفيل گفت : « اى بنى حنيفه وارد باغ شويد كه من دنبالهء شما را حفظ مىكنم . » و ساعتى بجنگيد آنگاه خدا وى را بكشت و به دست عبد الرحمن بن ابى بكر كشته شد .\r\nكافران به باغ در آمدند و وحشى مسيلمه را بكشت ، يكى از انصار نيز ضربتى بزد و در قتل وى شريك بود .\r\nمحمد بن اسحاق نيز روايتى چون اين دارد جز اينكه گويد : « صبحگاهان خالد بن وليد مجاعه و همراهان وى را كه دستگير شده بودند پيش خواند و گفت :\r\n« اى مردم بنى حنيفه شما چه مىگوييد ؟ » گفتند : « مىگوييم يك پيمبر از شما و يك پيمبر از ما . » و چون اين سخن بشنيد آنها را از دم شمشير گذرانيد و چون يكى از آنها كه سارية بن عامر نام داشت با مجاعة بن مراره بماندند ، ساريه به خالد گفت : « اگر براى اين دهكده خير يا شر مىخواهى ، اين مرد ، يعنى مجاعه را نگهدار » و خالد بگفت تا مجاعه را به بند كردند و وى را به ام تميم زن خويش سپرد و گفت : « با وى نكويى كن . »\r\nآنگاه خالد برفت تا به نزديك يمامه بر تپهء كوتاهى كه مشرف بر آنجا بود فرود آمد و اردو زد و مردم يمامه با مسيلمه بيرون شدند و رجال بر مقدمهء آنها بود .\r\nابو جعفر گويد : در روايت ابن اسحاق رحال با حاى بى نقطه آمده ، گويد : وى رحال بن عنفوة بن نهشل بود و يكى از بنى حنيفه بود كه مسلمان شده بود و سورهء بقره را آموخته بود و چون به يمامه آمد شهادت داد كه پيمبر خدا صلى الله عليه و سلم\r\n","description":"","footnote":"","page_name":" 1421 ","page_number":198},
  {"content":"\r\nمسيلمه را در كار پيمبرى شريك كرده است ، و فتنهء او براى مردم يمامه از مسيلمه بزرگتر بود .\r\nگويد : و چنان بود كه مسلمانان به جستجوى رحال بودند و اميد داشتند كه وى به سبب مسلمانى در كار مردم يمامه خلل آرد اما وى با مقدمه بنى حنيفه به آهنگ جنگ مسلمانان آمد .\r\nدر آن هنگام خالد بن وليد بر تخت خويش نشسته بود و سران قوم پيش وى بودند و مردم به صف بودند و او در ميان مردم بنى حنيفه برق شمشير را بديد و گفت :\r\n« اى گروه مسلمانان بشارت كه خدا شر دشمن را از شما برداشت و ان شاء الله در قوم اختلاف افتاد . » اما مجاعه كه پشت سر او بود و بند آهنين داشت نيك نگريست و گفت : « نه به خدا چنين نيست اين شمشير هندى است كه براى آنكه نشكند در آفتاب گرفته‌اند كه نرم شود » و چنان بود كه او گفته بود .\r\nگويد : و چون مسلمانان ، جنگ آغاز كردند نخستين كسى كه با آنها رو به رو شد رحال بن عنفوه بود كه خدا او را بكشت .\r\nابو هريره گويد : روزى كه من و رحال بن عنفوه در مجلس پيمبر بوديم او صلى الله عليه و سلم گفت : « اى حاضران به روز قيامت در جهنم دندان يكى از شما از احد بزرگتر است . » گويد : و آن كسان همه در گذشتند و من و رحال بمانديم و پيوسته از عاقبت كار بيمناك بودم تا شنيدم كه رحال بر ضد مسلمانان خروج كرده و مطمئن شدم و بدانستم كه آنچه پيمبر خدا صلى الله عليه و سلم فرموده بود حق بود .\r\nگويد : مسلمانان با دشمن رو به رو شدند و هرگز در مقابله با عربان جنگى چنان سخت نداشته بودند و مردم بنى حنيفه تا به نزد خالد و مجاعه پيش آمدند و خالد از خيمهء خويش در آمد و جمعى از دشمنان وارد خيمهء وى شدند كه ام تميم زن خالد و\r\n","description":"","footnote":"","page_name":" 1422 ","page_number":199},
  {"content":"\r\nو مجاعه نيز آنجا بودند و يكى از آنها با شمشير به ام تميم حمله برد و مجاعه گفت :\r\n« دست بدار كه اين در پناه من است و زنى آزاده است ، برويد با مردان بجنگيد . » و آنها خيمه را با شمشيرها بدريدند .\r\nآنگاه مسلمانان همديگر را بخواندند . ثابت بن قيس گفت : « اى گروه مسلمانان خودتان را بد عادت داده‌ايد ، خدايا من از آنچه اينان ، يعنى مردم يمامه ، مىپرستند بيزارم و از رفتار اينان يعنى مسلمانان نيز بيزارم » . اين بگفت و با شمشير حمله برد و جنگيد تا كشته شد .\r\nو چون مسلمانان از پيش بارهاى خويش عقب نشستند زيد بن خطاب گفت :\r\n« از اينجا كجا مىرويد ؟ » و جنگ كرد تا كشته شد .\r\nپس از آن براء بن مالك برادر انس بن مالك به پا خاست و چنان بود كه وقتى در جنگ حضور داشت تب او را مىگرفت و مىبايد مردان بر او بنشينند و زير آنها چندان بلرزد تا جامهء خويش را تر كند ، و چون زهرابش مىريخت ، مانند شير غران مىشد و چون كار جنگ را بديد چنان شد كه مىشده بود و كسان بر او نشستند و چون جامهء خويش را تر كرد برجست و گفت : « اى گروه مسلمانان كجا مىرويد ، من براء بن مالكم سوى من آييد . » و جمعى از كسان باز آمدند و با دشمنان جنگ كردند تا خدا آنها را بكشت و پيش رفتند تا به محكم بن طفيل رسيدند كه داور يمامه بود و چون جنگ پيش وى افتاد گفت : « اى مردم بنى حنيفه ! به خدا زنان شما را به زور مىبرند و بى مهر با آنها همخوابه مىشوند هر چه حميت داريد به كار بريد » . اين بگفت و جنگى سخت كرد و عبد الرحمان بن ابى بكر تيرى بينداخت كه به گلوگاه وى رسيد و كشته شد .\r\nآنگاه مسلمانان به سختى حمله بردند و دشمن را سوى باغ راندند كه به مناسبت همين جنگ باغ مرگ نام گرفت و دشمن خدا مسيلمه كذاب آنجا بود و براء بن مالك گفت : « اى مسلمانان مرا در باغ پيش آنها افكنيد . »\r\n","description":"","footnote":"","page_name":" 1423 ","page_number":200},
  {"content":"\r\nكسان گفتند : « هرگز چنين نكنيم . » براء گفت : « شما را به خدا مرا در باغ افكنيد . » مسلمانان او را بگرفتند و بالاى ديوار بردند كه در باغ جست و پشت در باغ چندان جنگ كرد كه در را بگشود و مسلمانان وارد شدند و جنگ كردند تا خدا عز و جل مسيلمه دشمن خدا را بكشت كه وحشى وابستهء جبير بن مطعم با يكى از مردم انصار در كشتن وى شركت داشتند و هر كدام ضربتى به دو زدند وحشى زوبين خود را به او زد و انصارى با شمشير ضربتى زد . وحشى مىگفت : « خدا مىداند كدام يك از ما او را كشته‌ايم . »\r\nعبد الله بن عمر گويد : « آن روز شنيدم كه يكى بانگ مىزد غلام سياه ، مسيلمه را كشت . » عبيد بن عمير گويد : رجال بن عنفوه مقابل زيد بن خطاب بود و چون دو صف نزديك شد زيد گفت : « رجال سوى خدا بازگرد كه از دين بگشته اى و دين ما براى تو و دنيايت بهتر است . » اما رجال ابا كرد و در هم آويختند و رجال كشته شد و كسانى از بنى حنيفه كه در كار مسيلمه بصيرت داشتند به قتل رسيدند . آنگاه مسلمانان همديگر را تشجيع كردند و هر دو گروه حمله بردند و مسلمانان جولان دادند تا به اردوگاه خويش رسيدند و دشمن به اردوگاهشان راه يافت و طناب خيمه ها را ببريدند و خيمه ها را در هم ريختند و به اردوگاه پرداختند و مجاعه را گشودند و خواستند ام تميم را بكشند كه مجاعه او را پناه داد . و گفت : « نيكو زن خانه ايست . » در اين هنگام زيد و خالد و ابو حذيفه به ترغيب همديگر پرداختند و كسان سخن كردند و بادى سخت پر غبار مىوزيد . زيد گفت : « به خدا سخن نكنم تا دشمن را هزيمت كنيم يا به پيشگاه خدا روم و حجت خويش با وى بگويم اى مردم ، دندانها را به هم فشاريد و به دشمن ضربت زنيد و پيش رويد » و چنين كردند و دشمنان را پس\r\n","description":"","footnote":"","page_name":" 1424 ","page_number":201},
  {"content":"\r\nراندند و از اردوگاه خويش دور كردند و زيد رحمه الله كشته شد و ثابت بن قيس سخن كرد و گفت : « اى گروه مسلمانان شما حزب خداييد و اينان حزب شيطانند ، عزت خاص خدا و پيمبر و احزاب اوست ، مانند من عمل كنيد » آنگاه به دشمن حمله برد و پسشان راند .\r\nابو حذيفه گفت : « اى اهل قرآن ، قرآن را به عمل زينت كنيد » و حمله برد و دشمن را عقب نشاند و او رحمه الله كشته شد .\r\nخالد بن وليد حمله برد و به محافظان خود گفت : « مرا از پشت سر نزنند » و چون مقابل مسيلمه رسيد منتظر فرصت بود و مسيلمه را مىنگريست .\r\nسالم بن عبد الله گويد : وقتى آن روز پرچم را به من دادند گفتم : « نمىدانم براى چه پرچم را به من داده‌ايد ، شايد گفتيد حافظ قرآن است و او نيز مانند پرچمدار پيشين پايمردى مىكند\r\nتا كشته شود ؟ » گفتند : « آرى ، ببين چگونه عمل مىكنى » گفت : « به خدا حافظ قرآن بدى باشم اگر پايمردى نكنم » كسى كه پيش از سالم پرچم را به دست داشته بود عبد الله بن حفص بن غانم بود .\r\nابن اسحاق گويد : وقتى مجاعه به مردم بنى حنيفه كه مىخواستند ام تميم را بكشند گفت : « به كار مردان پردازند » گروهى از مسلمانان همديگر را ترغيب كردند و جانفشانى كردند و همگان بكوشيدند و كسانى از ياران پيمبر صلى الله عليه و سلم سخن كردند و زيد بن خطاب گفت : « به خدا سخن نكنم تا ظفر يابم يا كشته شوم شما نيز چون من عمل كنيد » . اين بگفت و حمله برد و ياران وى به دشمن حمله كردند .\r\nثابت بن قيس گفت : « اى گروه مسلمانان خودتان را بد عادت داده‌ايد ، اى گروه مسلمانان به من بنگريد تا حمله را به شما ياد دهم . » زيد بن خطاب رحمه الله در جنگ دشمن كشته شد .\r\nسالم گويد : وقتى عبد الله بن عمر از جنگ يمامه بازگشت عمر به دو گفت : « چرا\r\n","description":"","footnote":"","page_name":" 1425 ","page_number":202},
  {"content":"\r\nپيش از زيد كشته نشدى ، زيد كشته شد و تو زنده ماندى ! » عبد الله گفت : « علاقه داشتم به شهادت رسم اما عمرم مانده بود و خدا او را به شهادت گرامى داشت . » سهل گويد : عمر به عبد الله گفت : « وقتى زيد كشته شد چرا تو بازگشتى ، چرا چهره از من نهان نكردى ؟ » عبد الله گفت : « زيد از خدا شهادت خواست كه به او عطا كرد و من كوشيدم كه به شهادت برسم و خدا به من عطا نكرد . » عبيد بن عمير گويد : در جنگ يمامه مهاجران و انصار باديه نشينان را ترسو خواندند و باديه نشينان نيز آنها را ترسو خواندند . باديه نشينان گفتند : « صف خود را مشخص كنيد كه از فرار شرمگين باشيم و بدانيم كه كى فرار مىكند . » و چنين كردند .\r\nمردم حضرى گفتند : « اى مردم باديه نشين ما رسم جنگ حضريان را بهتر از شما دانيم . » باديه نشينان گفتند : « حضريان جنگ كردن نتوانند و ندانند جنگ چيست و اگر صف شما مشخص شود خواهيد ديد كه خلل از كجا مىآيد . » و چون صفها مشخص بود ، جنگى سختتر و پرخطرتر از آن روز كس نديده بود و معلوم نشد كدام گروه بيشتر شجاعت نمودند ولى تلفات مهاجر و انصار از باديه نشينان بيشتر بود و باقىماندگان سخت به زحمت بودند .\r\nدر گرما گرم جنگ عبد الرحمن بن ابى بكر تيرى به محكم زد و او در حال سخن گفتن بود و تير به گلوگاهش رسيد و جان داد\r\nو زيد بن خطاب نيز رجال بن عنفوه را كشت .\r\nيكى از مردان بنى سحيم كه در جنگ يمامه با خالد بن وليد بوده بود گويد :\r\nوقتى كار جنگ بالا گرفت و جنگى سخت بود و دمى بر ضرر مسلمانان بود و دم ديگر\r\n","description":"","footnote":"","page_name":" 1426 ","page_number":203},
  {"content":"\r\nبر ضرر كافران بود ، خالد گفت : « اى مردم ! صفها را مشخص كنيد تا شجاعت هر قوم را معلوم داريم و بدانيم خلل از كجا مىآيد . » پس مردم حضرى و باديه نشين و اهل قبايل از همديگر مشخص شدند و هر قوم با پرچم خويش ايستادند و همگان به جنگ پرداختند .\r\nباديه نشينان گفتند : « اكنون ضعيفان و زبونان بيشتر كشته مىشوند » و بسيار كس از حضريان كشته شد و مسيلمه ثبات ورزيد و كافران به دور او حلقه بودند و خالد بدانست كه تا مسيلمه زنده است جنگ ادامه دارد و مردم بنى حنيفه را از فزونى كشتگان باك نبود .\r\nبدين سبب خالد شخصا پيش رفت و چون جلو صف دشمن رسيد ، هماورد خواست و نام خويش را ياد كرد و گفت : « من پسر وليد العودم ، من پسر عامر وزيدم » سپس شعار مسلمانان را كه يا محمدا بود به بانگ بلند بگفت و هر كه با وى رو به رو شد كشته شد .\r\nخالد رجز مىخواند و مىگفت : « من فرزند مشايخم و شمشيرى سخت دارم » و هر كس با وى رو به رو مىشد از پا در مىآمد ، و مسلمانان نيرو گرفتند و به نابودى دشمن پرداختند و چون خالد به نزديك مسيلمه رسيد بانگ برآورد .\r\nو چنان بود كه پيمبر خداى صلى الله عليه و سلم فرموده بود : « مسيلمه شيطانى دارد كه هميشه به فرمان اوست و چون شيطانش بر او مسلط شود دهانش كف كند و گوشهء لبانش چون دو مويز شود و هر وقت قصد كار خيرى كند شيطانش مانع او شود هر وقت به او دست يافتيد امانش مدهيد . » چون خالد به مسيلمه نزديك شد او را ثابت ديد و كافران به دور او حلقه بودند و بدانست كه تا از پاى در نيايد آتش جنگ فرو ننشيند و مسيلمه را بخواند كه بر او دست تواند يافت ، و چون بيامد چيزهايى را كه مسيلمه مىخواست بر او عرضه كرد و گفت : « اگر نصف زمين را به تو دهيم كدام نصف را به ما مىدهى ؟ » و چون مسيلمه\r\n","description":"","footnote":"","page_name":" 1427 ","page_number":204},
  {"content":"\r\nمىخواست سخنى گويد روى مىگردانيد و از شيطان خود راى مىخواست كه نمىگذاشت بپذيرد\r\nيك بار كه روى گردانيده بود خالد به دو حمله برد كه مقاومت نيارست و بگريخت و شكست در دشمن افتاد و خالد كسان را ترغيب كرد و گفت :\r\n« امانشان ندهيد » و مسلمانان حمله بردند كه دشمنان هزيمت شدند .\r\nهنگامى كه مردم از دور مسيلمه مىگريختند كسانى به دو گفتند : « وعده ها كه به ما مىدادى چه شد ؟ » گفت : « از كسان خود دفاع كنيد . » گويد : « آنگاه محكم بانگ زد كه اى مردم بنى حنيفه سوى باغ رويد » و وحشى به مسيلمه رسيد كه كف به دهان آورده بود و از فرط خشم بىخود بود و زوبين سوى وى افكند كه از پاى در آمد و مسلمانان از ديوارها و درها به باغ مرگ ريختند و در نبردگاه و در باغ مرگ ده هزار كس كشته شد .\r\nابن اسحاق گويد : وقتى مسلمانان مشخص شدند و پايمردى كردند و بنى حنيفه عقب نشستند مسلمانان به تعقيب آنها بودند و به كشتن دشمنان پرداختند و تا نزديك باغ مرگ عقبشان راندند .\r\nگويد : در بارهء قتل مسيلمه به نزديك باغ اختلاف شد ، كسانى گفته‌اند كه وى در باغ كشته شد ، و دشمنان به باغ پناه بردند و در ببستند و مسلمانان اطراف باغ را گرفتند و براء بن مالك بانگ زد كه اى گروه مسلمانان مرا روى ديوار ببريد و چنان كردند و چون در باغ نگريست بلرزيد و بانگ زد كه پايينم بياريد و بار ديگر گفت : « مرا بالاى ديوار ببريد » ، آنگاه گفت : « واى بر اين » به سبب آنكه بيمناك بود و باز گفت : « مرا روى ديوار ببريد » و چون بالاى ديوار رسيد در باغ جست و مقابل در باغ بدشمن هجوم برد تا مسلمانان كه بيرون بودند در را گشودند و در باغ را بستند و كليد آن را از ديوار بيرون انداختند و جنگى سخت كردند كه مانند آن ديده نشده بود و همه كافران كه در باغ بودند نابود شدند و خدا مسيلمه را بكشت . مردم بنى حنيفه به مسيلمه گفته بودند :\r\n","description":"","footnote":"","page_name":" 1428 ","page_number":205},
  {"content":"\r\n« وعده ها كه به ما مىدادى چه شد ؟ » مسيلمه گفت : « از كسان خود دفاع كنيد . » ابن اسحاق گويد : وقتى بانگ بر آمد كه بندهء سياه مسيلمه را كشت\r\nخالد مجاعه را كه در بند بود همراه آورد تا مسيلمه و سران سپاه دشمن را به دو نشان دهد و چون بر رجال گذشت او را نشان داد .\r\nهم او گويد : « وقتى مسلمانان از كار مسيلمه فراغت يافتند به خالد خبر دادند و او با مجاعه كه در بند بود برفت تا مسيلمه را به او نشان دهد . مجاعه كشتگان را به خالد نشان مىداد تا به محكم بن طفيل گذشت كه مردى تنومند و نكو منظر بود و چون خالد او را بديد گفت : « اين مسيلمه است ؟ » مجاعه گفت : « نه به خدا اين بهتر و گرامىتر از مسيلمه است . اين داور يمامه است . » گويد : همچنان كشتگان را به خالد نشان مىداد تا وارد باغ شد و كشتگان را براى وى زير و رو مىكردند و به كوتولهء زرد نبوى بينى فرو رفته اى رسيد و مجاعه به دو گفت : « اين حريف شماست كه از كار وى فراغت يافتيد ؟ » خالد گفت : « همين بود كه آن كارها مىكرد . » مجاعه گفت : « بله همين بود ، به خدا مردم شتابجو به مقابلهء شما آمده‌اند و بيشتر كسان در قلعه ها مانده‌اند . » خالد گفت : « چه مىگويى ؟ » گفت : « واقع همين است ، بيا تا از طرف قوم خويش با تو صلح كنم . » ضحاك گويد : يكى از بنى عامر بن حنيفه بود كه از همهء مردم گردن كلفتتر بود و اغلب بن عامر نام داشت . و چون به روز يمامه مشركان هزيمت يافتند و مسلمانان آنها را در ميان گرفتند ، در كار مقاومت جانفشانى كرد و چون مسلمانان به تحقيق كار كشتگان پرداختند ، يكى از مردم انصار كه ابو بصيره كنيه داشت با تنى چند بر او\r\n","description":"","footnote":"","page_name":" 1429 ","page_number":206},
  {"content":"\r\nگذشت و چون ابو اغلب را ديدند كه در ميان كشتگان افتاده و پنداشتند جان داده است ، گفتند : « اى ابو بصيره تو پنداشته اى و هنوز هم مىپندارى كه شمشيرت سخت بران است ، اينك گردن مردهء اغلب را بزن اگر آن را بريدى آنچه در بارهء شمشير تو شنيده‌ايم درست است . » ابو بصيره چون اين سخن بشنيد شمشير كشيد و سوى اغلب رفت كه او را مرده مىپنداشتند و چون نزديك وى رسيد اغلب از جاى جست و روان شد\r\nو ابو بصيره به دنبال او رفت و همى گفت : « من ابو بصيرهء انصاريم » و اغلب روان شد و پيوسته بيشتر از ابو بصيره فاصله گرفت و هر بار كه ابو بصيره آن سخن بر زبان مىراند اغلب مىگفت : « دويدن برادر كافر خويش را چگونه مىبينى ؟ » و از دسترس او دور شد .\r\nقاسم بن محمد گويد : « وقتى خالد از كار مسيلمه و سپاه وى فراغت يافت عبد الله - بن عمر و عبد الرحمان بن ابى بكر به دو گفتند : « با سپاه برويم و نزديك قلعه ها فرود آييم . » خالد گفت : « بگذاريد سواران بفرستم و آنها را كه بيرون قلعه ها هستند ، جمع آورم ، آنگاه در كار قلعه ها بنگرم . » آنگاه خالد سواران فرستاد كه آنچه مال و زن و فرزند يافتند بگرفتند و در اردوگاه نهادند ، پس از آن نداى حركت داد كه به نزديك قلعه ها فرود آيد . مجاعه گفت : « به خدا مردم شتابجو به مقابلهء شما آمده‌اند و قلعه ها پر از مرد جنگى است بيا تا در بارهء باقيماندگان با تو صلح كنم . » و با خالد صلح كرد كه اموال بگيرند و متعرض نفوس نشوند . آنگاه مجاعه گفت : « بروم و با قوم مشورت كنم و در اين كار بنگريم و سپس سوى تو باز گردم . » اين بگفت و سوى قلعه ها رفت كه جز زن و فرزند و پيران و واماندگان قوم ، در آن كس نبود و زنان را مسلح كرد و گفت گيسو فرو ريزند و از بالاى قلعه ها نمايان شوند تا\r\n","description":"","footnote":"","page_name":" 1430 ","page_number":207},
  {"content":"\r\nاو باز گردد . آنگاه پيش خالد آمد و گفت : « صلح مرا نپذيرفتند و بعضى از آنها بخلاف راى من بالاى قلعه ها رفته‌اند و كار آنها به من مربوط نيست . » خالد بالاى قلعه ها را بديد كه از انبوه كسان سياه بود ، و مسلمانان از جنگ وامانده بودند و اقامتشان دراز شده بود و مىخواستند فيروزمند باز گردند و نمىدانستند ، اگر مردان جنگى در قلعه باشد و جنگ ادامه يابد چه خواهد شد . از مردم مهاجر و انصار ، از ساكنان خود مدينه سيصد و شصت كس كشته شده بود . و از مهاجران و تابعان جز اهل مدينه\r\nششصد كس كشته شده بود كه سيصد مهاجر و سيصد تابعى بود يا بيشتر .\r\nگويد : به روز يمامه ثابت بن قيس كشته شد كه به ضربت يكى از مشركان از پاى درآمد ، پاى وى قطع شده بود و پاى قطع شده را گرفت و سوى قاتل خويش افكند و او را كشت و جان داد .\r\nاز مردم بنى حنيفه نيز در دشت عقربا هفت هزار كس كشته شد و در باغ مرگ نيز هفت هزار كس كشته شد .\r\nضرار بن ازور در بارهء روز يمامه شعرى گفت كه خلاصهء مضمون آن چنين است :\r\n« اگر از باد جنوب بپرسيد از روز عقربا و ملهم سخن آرد » « هنگامى كه خون بدره روان بود ، » « و سنگها از خون قوم رنگ گرفت » « در آن هنگام نيزه و تير به كار نمىآمد » « فقط شمشير آبدار به كار بود » « اگر كفار به راه ديگر روند » « من مسلمانم و پيرو دينم » « و جهاد مىكنم كه جهاد غنيمت است »\r\n","description":"","footnote":"","page_name":" 1431 ","page_number":208},
  {"content":"\r\n« و خدا به كار مرد مجاهد داناتر است . » ابن اسحاق گويد : وقتى مجاعه به خالد گفت بيا تا در بارهء قوم خويش با تو صلح كنم ، جنگ او را خسته كرده بود ، و از سران مسلمانان بسيار كس كشته شده بود و دل به ملايمت داشت و مىخواست صلح كند و با مجاعه صلح كرد كه طلا و نقره و سلاح بگيرد و يك نيمه اسيران را ببرد آنگاه مجاعه گفت : « پيش قوم خويش روم و كار خويش را با آنها بگويم . » اين بگفت و برفت و به زنان گفت : « مسلح شويد و بالاى قلعه ها رويد » زنان چنان كردند و مجاعه سوى خالد باز آمد و گفت : « صلح را نپذيرفتند ،\r\nاگر مىخواهى كارى كن كه قوم را راضى كنم . » خالد گفت : « چه كنم ؟ » مجاعه گفت : « يك چهارم ديگر از اسيران را بگذارى و تنها يك چهارم اسيران را بگيرى . » خالد گفت : « به همين قرار با تو صلح مىكنم . » و چون كار صلح به سر رفت و قلعه ها را بگشودند جز زن و فرزند در آن نبود .\r\nخالد به مجاعه گفت : « مرا فريب دادى . » مجاعه گفت : « قوم منند ، جز اين چه مىتوانستم كرد . » سهل بن يوسف گويد : پس از جنگ يمامه مجاعه به خالد گفت : « اگر خواهى نصف اسيران را با همه طلا و نقره و سلاح بگيرى مىپذيرم و با تو نامهء صلح مىنويسم . » گويد : خالد پذيرفت و مقرر شد كه طلا و نقره و سلاح و يك نيمه اسيران را بگيرد با يك باغ از هر دهكده به انتخاب خالد و يك مزرعه به انتخاب وى ، بر اين قرار كار صلح سر گرفت و خالد او را رها كرد و گفت : « تا سه روز فرصت داريد ،\r\n","description":"","footnote":"","page_name":" 1432 ","page_number":209},
  {"content":"\r\nاگر تمام نكرديد و نپذيرفتيد به شما حمله مىكنم و جز كشتار كارى نيست و سخنى نمىپذيريم . » مجاعه سوى قوم خويش رفت و گفت : « اينك صلح را بپذيريد » اما سلمة بن عمير حنفى گفت : « به خدا نمىپذيريم ، مردم دهكده ها و غلامان را فراهم مىكنيم و مىجنگيم و با كس صلح نمىكنيم كه قلعه ها استوار است و آذوقه فراوان و زمستان در پيش . » مجاعه گفت : « تو مردى شومى و از اينكه من حريف را فريب داده‌ام و صلح را پذيرفته‌اند مغرور شده اى ، مگر كسى از شما مانده كه مايهء خير باشد و دفاع تواند كرد ؟ من اين كار كردم تا چنان كه شرحبيل بن مسيلمه گفته نابود نشويد . » آنگاه مجاعه با شش كس ديگر برون شد و پيش خالد رفتند و گفت : « به زحمت پذيرفتند ، مكتوب صلح را بنويس . » گويد : و نامهء صلح را چنين نوشتند :\r\n« اين شرايط صلح است ميان خالد بن وليد و سلمة بن عمير و » « فلان و فلان ، مقرر شد كه طلا و نقره و يك نيمه اسير و سلاح و مركب » « بگيرد ، و از هر دهكده يك باغ بگيرد و يك مزرعه به شرط آنكه مسلمان » « شوند ، و چون مسلمان شوند در امان خدايند ، و خالد بن وليد و ابو بكر و »\r\n« همه مسلمانان عهده دار وفا به شرايط صلحند . » ابو هريره گويد : « وقتى مجاعه با خالد صلح كرد ، شرايط صلح چنان بود كه خالد همه طلا و نقره و سلاح بگيرد و از هر ناحيه باغى انتخاب كند و يك نيمه اسيران را بگيرد و قوم نپذيرفتند ، اما خالد گفت : « تا سه روز فرصت داريد . » گويد : سلمة بن عمير گفت : « اى مردم بنى حنيفه ! براى حفظ كسان خود بجنگيد و صلح نكنيد كه قلعه استوار است و آذوقه بسيار و زمستان در پيش . » اما مجاعه گفت : « اى بنى حنيفه فرمان سلمه را مبريد كه وى مردى شوم است\r\n","description":"","footnote":"","page_name":" 1433 ","page_number":210},
  {"content":"\r\nاطاعت من كنيد پيش از آنكه بليه اى كه شرحبيل بن مسيلمه گفت به شما رسد و زنان را به اسيرى برند و بى مهر با آنها همخوابه شوند و مردم اطاعت او كردند و فرمان سلمه را نبردند و صلح را پذيرفتند .\r\nچنان بود كه ابو بكر رضى الله عنه همراه سلمة بن سلامه بن وقش نامه اى براى خالد فرستاد و دستور داده بود اگر خداى عز و جل وى را بر بنى حنيفه ظفر داد همه ذكور بالغ را بكشد و سلامه هنگامى نامهء ابو بكر را آورد كه خالد صلح كرده بود و صلح را رعايت كرد . مردم بنى حنيفه براى بيعت و بيزارى از گذشته پيش خالد آمدند كه در اردوگاه بود و چون فراهم آمدند سلمه بن عمير به مجاعه گفت : « از خالد اجازه بگير كه در بارهء حاجت خويش و نيكخواهى او با وى سخن كنم » ، وى قصد داشت كه خالد را به غافلگيرى بكشد .\r\nو چون مجاعه با خالد سخن كرد اجازه داد و سلمة بن عمير كه شمشيرى همراه داشت بيامد كه مقصود خويش را انجام دهد و خالد پرسيد : « اين كيست كه مىآيد ؟ » مجاعه گفت : « اين همانست كه در بارهء وى با تو سخن كردم و اجازه دادى بيايد . » خالد گفت : « او را از پيش من بيرون كنيد » و سلمه را بيرون كردند و چون جستجو كردند شمشير را با وى يافتند و او را لعنت كردند و ناسزا گفتند و به بند كردند و گفتند : « مىخواستى قوم خويش را نابود كنى به خدا مىخواستى بنى حنيفه هلاك شوند و زن و فرزندشان به اسيرى رود ، به خدا اگر خالد بداند كه تو سلاح همراه داشته اى ترا مىكشد و اطمينان نداريم كه اگر خبر يابد به سزاى عمل تو مردان بنى حنيفه را نكشد و زنان را اسير نكند كه پندارد آنچه كرده اى با رضايت و اطلاع ما بوده است . » پس او را به بند كردند و در قلعه بداشتند و مردم بنى حنيفه پيوسته براى بيزارى\r\n","description":"","footnote":"","page_name":" 1434 ","page_number":211},
  {"content":"\r\nنمودن از گذشته و اظهار مسلمانى پيش خالد مىشدند و سلمه پيمان كرد كه دست به كارى نزند و از او در گذرند اما نپذيرفتند كه به سبب حمق وى از كارش اطمينان نداشتند .\r\nو چنان شد كه شبانگاه سلمه از قلعه بگريخت و وارد اردوگاه خالد شد و نگهبانان به او بانگ زدند و مردم بنى حنيفه نگران شدند و به دنبال وى آمدند و در باغى او را بگرفتند كه با شمشير به كسان حمله برد و با سنگ او را بزدند و شمشير به گلوى خويش كشيد كه رگهايش ببريد و در چاهى افتاد و بمرد .\r\nضحاك بن يربوع به نقل از پدرش گويد : خالد در بارهء همهء مردم با بنى حنيفه صلح كرد بجز آنها كه در آغاز جنگ در عرض و قريه اسير شده بودند و آنها را پيش ابو بكر فرستاده بود و تقسيم شده بودند و اينان از مردم بنى حنيفه يا قيس بن ثعلبه يا تيرهء يشكر بودند و پانصد كس بودند . » محمد بن اسحاق گويد : آنگاه خالد به مجاعه گفت : « دختر خويش را به زنى به من ده » مجاعه گفت : « آرام باش مرا و خودت را پيش ابو بكر به زحمت خواهى انداخت . » خالد گفت : « اى مرد مىگويم دخترت را به زنى به من ده » مجاعه به ناچار گفتهء او را پذيرفت و دختر خويش را زن او كرد و چون ابو بكر از قصه خبر يافت نامه اى به دو نوشت كه بوى خون مىداد بدين مضمون :\r\n« به مرگ من اى پسر مادر خالد كه تو فراغت دارى و با زنان همخوابه مىشوى و رو به روى خيمهء تو خون يك هزار و دويست مرد مسلمان ريخته كه هنوز خشك نشده . » و چون خالد نامه را بديد گفت : « به خدا اين كار چپ دست است ، » منظورش عمر ابن خطاب بود .\r\n","description":"","footnote":"","page_name":" 1435 ","page_number":212},
  {"content":"\r\nو چنان بود كه خالد بن وليد گروهى از بنى حنيفه را پيش ابو بكر فرستاد و چون پيش وى آمدند با آنها گفت : « واى بر شما ، اين كى بود كه شما را چنين گمراه كرد ؟ » گفتند : « اى خليفهء پيمبر خدا ! قصهء ما را مىدانى ، مردى نامبارك بود كه عشيرهء وى نيز در شئامت افتادند . » ابو بكر گفت : « مىدانم ، شما را به چه چيز دعوت مىكرد ؟ » گفتند : مىگفت : « يا صفدع نقى نقى ، لا الشارب تمنعين و لا الماء تكدرين ، لنا نصف الارض و لقريش نصف الارض و لكن قريشا قوم يعتدون » يعنى : اى قورباغهء پاكيزه پاكيزه ، كه مانع آبخور نشوى و آب را تيره نكنى ، يك نيمهء زمين از ماست و يك نيمهء زمين از قريش است ولى قرشيان مردمى ستمگرند .\r\nگفت : « سبحان الله ، واى بر شما اين سخنى شايسته ذكر نيست ، شما را به كجا مىكشانند ؟ » خالد بن وليد تا بوقت فراغت از كار يمامه در اباض مقر داشت كه يكى از دره هاى\r\nيمامه بود پس از آن به يكى از دره هاى ديگر رفت كه و بر نام داشت و آنجا مقر گرفت .\r\n\r\nسخن از خبر مردم بحرين و ارتداد حطم و كسانى كه در بحرين بر او فراهم آمدند\r\n: ابو جعفر گويد : قصهء ارتداد آن گروه از مردم بحرين كه از دين بگشتند طبق روايت يعقوب بن ابراهيم چنان بود كه علاء بن حضرمى سوى بحرين رفت و كار بحرين چنان بود كه پيمبر خداى صلى الله عليه و سلم و منذر بن ساوى در يك ماه بيمار\r\n","description":"","footnote":"","page_name":" 1436 ","page_number":213},
  {"content":"\r\nشدند و منذر كمى پس از وفات پيمبر خداى در گذشت و مردم بحرين از دين بگشتند اما طايفهء عبد القيس به دين بازگشتند و طايفهء بكر همچنان بر ارتداد بماند و آنكه طايفهء عبد القيس را از ارتداد باز آورد جارود بود .\r\nحسن بن ابى الحسن گويد : جارود بن معلى پيش پيمبر خدا صلى الله عليه و سلم آمد و پيمبر به دو گفت : « اى جارود مسلمان شو . » گفت : « من اكنون دينى دارم . » پيمبر گفت : « دين تو چيزى نيست و دين درست نيست . » جارود گفت : « اگر مسلمان شدم نتيجهء مسلمانى من به عهدهء تو باشد ؟ . » پيمبر گفت : « آرى » جارود مسلمان شد و در مدينه بماند و فقه دين آموخت و چون مىخواست برود ، گفت : « اى پيمبر خدا آيا مركبى توانم يافت كه بر آن ، سوى ديار خويش شوم ؟ » گفت : « اى جارود مركبى نداريم . » جارود گفت : « اى پيمبر خداى !\r\nمركبهاى گم شده را در راه توانيم يافت . » پيمبر گفت : « آتش سوزان است ، مبادا به آن نزديك شوى . » و چون جارود پيش قوم خويش رفت آنها را به اسلام خواند و همگان پذيرفتند و چيزى نگذشت كه پيمبر خداى از جهان در گذشت و مردم عبد القيس گفتند :\r\n« اگر محمد پيمبر خداى بود نمىمرد . » و از دين بگشتند و چون جارود از ماوقع خبر يافت ، كس فرستاد و قوم را فراهم آورد و بايستاد و با آنها سخن كرد و گفت : « اى گروه عبد القيس چيزى از شما مىپرسم اگر مىدانيد به من خبر دهيد و اگر نمىدانيد پاسخ ندهيد . » گفتند : « هر چه مىخواهى بپرس » گفت : « مىدانيد كه خداوند ، در گذشته پيمبرانى داشته ؟ »\r\n","description":"","footnote":"","page_name":" 1437 ","page_number":214},
  {"content":"\r\nگفتند : « آرى » گفت : « مىدانيد يا ديده‌ايد ؟ » گفتند : « نه ، مىدانيم » گفت : « پيمبران سلف چه شدند ؟ » گفتند : « همگان مرده‌اند . » گفت : « محمد نيز چون پيمبران سلف در گذشت و من شهادت مىدهم كه خدايى بجز خداى يگانه نيست و محمد بنده و فرستادهء اوست و تو سالار و سرور مايى . » قوم گفتند : « ما نيز شهادت مىدهيم كه خدايى بجز خداى يگانه نيست و محمد بنده و فرستاده اوست . » پس از آن قوم عبد القيس بر اسلام خويش بماندند و دست به كارى نزدند و كس را با آنها كارى نبود و ديگر قوم ربيعه را با منذر و مسلمانان به حال خود گذاشتند و منذر تا زنده بود به كار آنها سر گرم بود و چون بمرد ياران وى را در دو جا محاصره كردند كه علاء آنها را نجات داد .\r\nابو جعفر گويد : اما روايت ابن اسحاق در بارهء اين واقعه چنين است كه وقتى خالد بن وليد از كار يمامه فراغت يافت ، ابو بكر رضى الله عنه علاء بن حضرمى را فرستاد و علاء همان كس بود كه پيمبر خدا صلى الله عليه و سلم او را سوى منذر بن ساوى عبدى فرستاد و علاء كه عامل پيمبر خدا بود آنجا بماند و پس از در گذشت پيمبر خدا منذر بن ساوى در بحرين بمرد در آن وقت عمرو بن عاص در عمان بود و از ديار منذر بن ساوى گذشت و او كه در حال مرگ بود\r\nاز عمرو پرسيد كه پيمبر خدا براى مرد مسلمان به هنگام مرگ چقدر از مال وى را مقرر مىداشت ؟\r\nعمرو بن عاص گفت : « يك سوم مال حق وى بود . » منذر گفت : « به نظر تو با يك سوم مالم چه كنم ؟ »\r\n","description":"","footnote":"","page_name":" 1438 ","page_number":215},
  {"content":"\r\nعمرو گويد : به دو گفتم : « يك سوم را ميان خويشاوندان خود تقسيم كن و اگر خواهى وقف كن كه پس از تو براى اهل وقف بماند . » گفت : « دوست ندارم مالم را وقف و ممنوع كنم چون حيواناتى كه در ايام جاهليت ممنوع مىشد ، آن را تقسيم كن و به كسانى كه مىگويم بده كه هر چه خواهند با آن كنند . » گويد : و عمرو گفتار وى را با حرمت ياد مىكرد .\r\nپس از آن قوم ربيعه در بحرين مانند ديگر عربان از دين بگشتند مگر جارود ابن عمرو بن حنش كه با قوم خويش بر اسلام بماند و چون از وفات پيمبر خدا صلى الله عليه و سلم و ارتداد عربان خبر يافت ، به سخن ايستاد و گفت : « شهادت مىدهم كه خدايى جز خداى يگانه نيست و شهادت مىدهم كه محمد بنده و فرستادهء اوست و هر كه اين شهادت را ندهد او را كافر مىشمارم . » ولى مردم ربيعه در بحرين فراهم آمدند و از دين بگشتند و گفتند : « پادشاهى را به خاندان منذر باز مىبريم » و منذر بن نعمان بن منذر را به پادشاهى برداشتند ، وى لقب غرور داشت و هنگامى كه مسلمان شد و مردم مسلمان شدند و با شمشير بر آنها تسلط يافت گفته بود . « من غرور نيستم بلكه مغرورم »\r\nعمير بن فلان عبدى گويد : وقتى پيمبر خداى صلى الله عليه و سلم از جهان در گذشت حطم بن ضبيعهء قيسى با آن گروه از بنى بكر بن وائل كه مانند وى از دين بگشته بودند و آنها كه اصلا مسلمان نشده بودند و همچنان بر كفر خويش باقى بودند ، برون شد و در قطيف و حجر مقر گرفت و مردم خط را با قوم زط و سيابجه كه آنجا بودند بفريفت و كسان سوى دارين فرستاد كه مطيع وى شدند و مردم عبد القيس را كه مخالف آنها بودند و با منذر و مسلمانان كمك مىكردند از دو سوى در ميان گيرد و كس پيش غرور بن سويد برادر نعمان بن منذر فرستاد و او را روانهء جواثا كرد و گفت : « پايمردى كن كه اگر ظفر يافتم ترا شاه بحرين مىكنم كه همانند منذر پادشاه حيره باشى . » و نيز كسان\r\n","description":"","footnote":"","page_name":" 1439 ","page_number":216},
  {"content":"\r\nسوى جواثا فرستاد و آنجا را محاصره كرد و كار محاصره سخت شد و در ميان مسلمانان محصور يكى از مسلمانان پارسا بود كه عبد الله بن حذف نام داشت و از مردم بنى بكر بن كلاب بود و او و همهء محصوران سخت گرسنه ماندند و چيزى نمانده بود كه هلاك شوند و عبد الله بن حذف در اين باب شعرى گفت كه مضمون آن چنين است :\r\n« به ابو بكر و همه جوانمردان مدينه خبر دهيد » « كه آيا از كار قومى كه در جواثا محاصره شده‌اند خبر داريد . » « كه خونهايشان در هر دره ريخته » « و چون شعاع خورشيد به چشم بينندگان مىخورد » « ما بر رحمان توكل كرده‌ايم » « و متوكلان را صبورى بايد . » منجاب را شد گويد : ابو بكر علاء بن حضرمى را به جنگ مرتدان بحرين فرستاد و چون به نزديك يمامه رسيد ثمامهء بن اثال با مسلمانان بنى حنيفه\r\nاز بنى سحيم و مردم دهكده ها از ديگر تيره هاى بنى حنيفه به دو پيوست و او مردى مردد بود و عكرمه سوى عمان و مهره رفته بود و به شرحبيل گفته بود همانجا كه هست بماند و از آنجا به دومه رفته بود و با عمرو بن عاص با مرتدان قضاعه به كشاكش بودند .\r\nگويد : عمرو بن عاص با سعد ويلى رو به رو بود و عكرمه را به مقابلهء بنى كلب و ياران آن واداشت كه چون نزديك ما رسيد كه در قسمت علياى ديار بوديم همه سواران قوم رباب و عمرو بن تميم از او كناره گرفتند ، سپس با وى نزديك شدند ، اما قوم بنى حنظله به ترديد بودند . مالك بن نويره در بطاح بود و جماعتى با وى بود كه با ما زد و خورد داشت و وكيع بن مالك در قرعا بود و گروهى با وى بودند كه با طايفهء عمرو زد و خورد مىكردند . قوم سعد بن زيد بن مناة دو دسته بودند : طايفهء عوف و ابناء مطيع زبرقان بن بدر بودند و بر اسلام بماندند و به دفاع از آن پرداختند و طايفهء\r\n","description":"","footnote":"","page_name":" 1440 ","page_number":217},
  {"content":"\r\nمقاعس و بطون بىحركت بودند بجز قيس بن عاصم كه وقتى زبرقان بن بدر مال زكات عوف و ابنا را به مدينه برد ، مال زكات را كه پيش وى فراهم آمده بود ميان مردم مقاعس و بطون تقسيم كرد . مردم عوف و ابنا به مقاعس و بطون مشغول بودند و چون قيس بن عاصم ديد كه طايفهء رباب و عمرو به علا پيوستند از كار خود پشيمان شد و از رفتار خويش بگشت و چيزى از مال زكات را پيش علا برد و با وى آهنگ جنگ مردم بحرين كرد\r\nو علا وى را گرامى داشت و از قوم عمرو بن سعد چندان كس به علا پيوست كه همانند سپاه وى بود و او ما را از راه دهنا برد و چون بدل دهنا رسيديم و حنانات و عرافات از چپ و راست ما بود خداى عز و جل خواست آيات خويش را به ما بنماياند . علا فرود آمد و به مردم گفت فرود آيند و در دل شب شتران بگريخت و پيش ما شتر و توشه و جوال و\r\nخيمه نماند كه همه بار بر شتران به دل ريگزار رفته بود و اين به هنگامى بود كه فرود آمده بودند و هنوز بار نگشوده بودند و سخت غمگين شديم و به همديگر وصيت مىكرديم كه منادى علا بانگ زد كه فراهم آييد . و چون فراهم آمديم گفت : « چرا چنين شده‌ايد و وحشت كرده‌ايد ؟ » كسان گفتند : « ملامتمان نبايد كرد كه چون فردا شود و آفتاب گرم شود هلاك مىشويم . » گفت : « اى مردم ! ترس مداريد ، مگر شما مسلمان نيستيد ؟ مگر به راه خدا نمىرويد ؟ مگر ياران خدا نيستيد ؟ » گفتند : « چرا » گفت : « پس بدانيد كه خدا كسانى چون شما را به حال خود رها نمىكند . » و چون صبح دميد ، منادى نداى نماز صبح داد و علا با ما نماز صبح بكرد كه بعض وضو داشتيم و بعض ديگر تيمم كرديم ، و چون نماز بكرد زانو زد و مردم نيز زانو زدند و دعا كرد و مردم نيز با وى دعا كردند و در پرتو آفتاب سرابى درخشيد و علا به صف كسان نگريست و گفت : يكى ببيند اين چيست ؟ »\r\n","description":"","footnote":"","page_name":" 1441 ","page_number":218},
  {"content":"\r\nيكى برفت و باز آمد و گفت : « سراب است » علا و كسان همچنان دعا كردند و باز سرابى درخشيد و باز چنان بود و باز سراب ديگر درخشيد و يكى رفت و آمد و گفت : « آبست » علا با كسان برخاست و سوى آب رفتيم و بنوشيديم و شستشو كرديم و چون روز بر آمد شتران از هر طرف سوى ما آمد و بخفت و هر كس بار خويش را بر گرفت و نخى كم نبود و شتران را آب داديم و آب نوشيديم و به راه افتاديم .\r\nگويد : ابو هريره رفيق من بود و چون از آنجا برفتيم گفت : « محل آب را مىشناسى ؟ » گفتم : « اين سرزمين را از همهء مردم عرب بهتر مىشناسم . » گفت : « با من بيا تا لب آب رويم . » گويد : و با وى آنجا رفتم كه نه بركه اى بود و نه اثرى از آب نمايان بود . به دو گفتم : « اگر بر كه گم نشده بود مىگفتم اينجا همانجاست ، و پيش از اين هرگز آبى اينجا نديده‌ام . » در اين وقت ظرفى پر آب ديدم و ابو هريره به من گفت : « اى ابو سهم ! به خدا اينجا همانجاست\r\nو براى همين ظرف بازگشتم و ترا همراه آوردم كه ظرف خويش را آب كرده بودم و كنار بر كه جا گذاشته بودم . » گفتم : « اين از جمله منتهاى خدا بود و آيت وى بود كه آن را شناختم و يا باران بود كه به ما داد و منت نهاد و آن را شناختم . » آنگاه ستايش خدا كرديم و برفتيم تا به هجر رسيديم . گويد : علا كس پيش جارود و يك مرد ديگر فرستاد كه با مردم عبد القيس از ناحيهء خويش در مقابل حطم فرود آيند و همه مسلمانان به نزد علا فراهم آمدند و مسلمانان و مشركان خندق زدند و روزها جنگ بود آنگاه سوى خندقهاى خويش مىشدند و بدينسان يك ماه گذشت و يك شب مسلمانان از اردوگاه مشركان غوغايى سخت شنيدند كه گويى غوغاى\r\n","description":"","footnote":"","page_name":" 1442 ","page_number":219},
  {"content":"\r\nهزيمت يا جنگ بود .\r\nعلا گفت : « كى مىتواند براى ما خبر آورد ؟ » عبد الله بن حذف كه مادرش از طايفهء بنى عجل بود گفت : « من براى شما خبر مىآورم . » اين بگفت و برفت و چون نزديك خندق دشمن رسيد او را گرفتند و گفتند :\r\n« كيستى ؟ » و او نسب خويش بگفت و بانگ يا ابجراه برداشت و ابجر بن بجير بيامد و او را بشناخت و گفت : « چه مىخواهى ؟ » گفت : « مگذار نابود شوم ، وقتى سپاه عجل و تيم اللات و قيس و غيره به دور منند چرا كشته شوم باشند ، شما باشيد و بازيچهء دست مخلوط قبايل شوم . » بجير او را نجات داد و گفت : « به خدا خواهرزادهء بدى هستى . » عبد الله گفت : « اين سخن بگذار و خوردنى به من بده كه از گرسنگى به جان آمده‌ام » بجير غذايى به او داد كه بخورد ، آنگاه گفت : « توشه و مركب به من بده و عبورم بده كه به دنبال كارم بروم » و اين سخن را با كسى مىگفت كه مست شراب بود . بجير چنان كرد و او را بر شتر خويش نشانيد و توشه داد و عبور داد .\r\nعبد الله بن حذف به اردوگاه مسلمانان آمد و خبر داد كه قوم دشمن ، همگان مستند و مسلمانان برون شدند و به اردوگاهشان ريختند و شمشير در آنها نهادند و مشركان براى فرار به خندق ريختند كه بعضى هلاك شدند و بعضى نجات يافتند و بعضى در حال حيرت كشته شدند يا به اسارت در آمدند و مسلمانان همه اموال اردوگاه را بگرفتند\r\nو فراريان جز جامه و سلاح نبرده بودند . ابجر جزو فراريان بود ، حطم در حال حيرت سوى اسب خويش رفت كه سوار شود و مسلمانان در اردوگاه بودند و چون پاى در ركاب كرد ركاب وى ببريد و عفيف بن منذر تميمى بر او بگذشت كه كمك مىخواست و مىگفت : « يكى از بنى قيس نيست كه به من كمك كند تا سوار شوم » .\r\n","description":"","footnote":"","page_name":" 1443 ","page_number":220},
  {"content":"\r\nو چون بانگ برداشت عفيف صداى او را شناخت و گفت : « پايت را به من بده تا سوارت كنم » : و چون حطم پاى خويش به دو داد با شمشير بزد و پايش را از ران قطع كرد و رهايش كرد .\r\nحطم گفت : « خلاصم كن . » عفيف گفت : « مىخواهم نميرى تا زجركش شوى » تعدادى از كسان عفيف همراه وى بودند كه آن شب كشته شدند و حطم بر جاى بود و هر كه از مسلمانان بر او مىگذشت مىگفت : « مىخواهى حطم را بكشى » و اين سخن را با كسانى مىگفت كه او را نمىشناختند . قيس بن عاصم بر او بگذشت و چون اين سخن بشنيد سوى وى رفت و خونش بريخت و چون ديد كه پايش نيست گفت : « اى واى اگر مىدانستم چنين است دست به او نمىزدم . » و چون مسلمانان خندق را به تصرف آوردند به دنبال فراريان رفتند و قيس ابن عاصم به ابجر رسيد ، اما اسب ابجر از اسب وى تندروتر بود و چون بيم داشت از دسترس دور شود ضربتى به پاى وى زد كه عصب را ببريد و رگ وى سالم ماند و لنگ شد .\r\nعفيف بن منذر غرور بن سويد را اسير كرده بود و طايفهء رباب در بارهء او با عفيف سخن كردند كه پدر غرور خواهرزادهء تيم بود و خواستند كه او را پناه دهد ، عفيف به علاء بن حضرمى گفت : « من اين را پناه داده‌ام . » علاء گفت : « اين كيست ؟ » گفت : « اين غرور است » علاء گفت : « تو اين قوم را مغرور كردى ؟ » گفت : « اى پادشاه من مغرور كننده نيستم ، بلكه مغرورم . »\r\nعلاء گفت : « اسلام بيار » و او اسلام آورد و در هجر بماند . غرور نام وى بود نه لقبش .\r\n","description":"","footnote":"","page_name":" 1444 ","page_number":221},
  {"content":"\r\nو هم عفيف ، منذر بن سويد بن منذر را بكشت .\r\nصبحگاهان علاء غنايم را تقسيم كرد و به كسانى كه سخت كوشيده بودند كه عفيف بن منذر و قيس بن عاصم و ثمامة بن اثال از آن جمله بودند ، جامه هايى داد و ثمامه جامهء سياه منقشى را كه حطم بدان ميباليده بود با چند جامهء ديگر كه به كسان بخشيده شده بود بخريد .\r\nبيشتر فراريان سوى دارين رفتند و با كشتى آنجا رسيدند و بعضى ديگر سوى ديار قوم خويش بازگشتند و علاء بن حضرمى به آن گروه از مردم بكر بن وايل كه بر اسلام مانده بودند در بارهء آنها نامه نوشت و كس پيش عتيبة بن نهاس و عامر بن عبد الاسود فرستاد كه در كار خويش پايمردى كنند و همه جا به تعقيب مرتدان باشند و به مسمع دستور داد آنها را يارى كند و كس پيش خصفهء تيمى و مثنى بن حارثه شيبانى فرستاد كه راه بر مرتدان ببستند كه بعضىشان بدين ، باز آمدند كه از آنها پذيرفته شد و مسلمان ماندند و بعضى ديگر امتناع ورزيدند و بر كفر اصرار كردند كه راهشان ندادند و به همانجا كه آمده بودند بازگشتند و با كشتى سوى دارين رفتند و خدا آنها را در دارين فراهم آورد .\r\nعلا همچنان در اردوگاه مشركان ببود تا نامهء كسانى از مردم بكر بن وائل كه با آنها مكاتبه كرده بود بيامد و بدانست كه در كار خدا به پا خاسته و از دين خدا حمايت كرده‌اند و چون خبرها مطابق دلخواه بود و اطمينان يافت كه از پشت سر آسيبى به مردم بحرين نمىرسد كسان را گفت تا سوى دارين روان شوند . و آنها را فراهم آورد و سخن كرد و گفت : « خدا عز و جل احزاب شيطانها و فراريان جنگ را به دريا فراهم آورده و در خشكى آيات خويش را به شما وانموده كه به دريا نيز از آن عبرت است آموزيد .\r\nسوى دشمن رويد و دريا را به طرف آنها طى كنيد كه خدا فراهمشان آورده گفتند : « چنين مىكنيم و پس از حادثهء دهنا تا عمر داريم از اينان بيم نداريم . » علا روان شد و قوم نيز با وى روان شدند و چون به ساحل دريا رسيدند\r\n","description":"","footnote":"","page_name":" 1445 ","page_number":222},
  {"content":"\r\nسواره و پياده به دريا زدند و دعا همى خواندند و دعايشان چنين بود :\r\n« يا ارحم الراحمين ، يا كريم ، يا حليم ، يا احد ، يا صمد ، يا حى ، يا محيى الموتى ، يا حى يا قيوم ، لا إله الا انت يا ربنا » و به اذن خدا همگى از آب گذشتند و گويى بر ريگى نرم گذر مىكردند و چندان آب بود كه روى پاى شتر را مىگرفت ، در صورتى كه از ساحل تا دارين براى كشتىها يك روز و يك شب راه بود .\r\nو چون به دارين رسيدند با دشمن رو به رو شدند و جنگى سخت كردند و كس از آنها نماند و زن و فرزند به اسيرى گرفتند و اموال بياوردند كه سهم سوار از غنايم شش هزار و سهم پياده دو هزار شد . و چون از جنگ فراغت يافتند از همان راه كه آمده بودند بازگشتند و عفيف بن منذر در اين باره شعرى گفت كه مضمون آن چنين است :\r\n« مگر نديدى كه خداوند ، دريا را رام كرد . » « و براى كافران حادثه اى بزرگ پديد آورد » « خداى دريا شكاف را بخوانديم » « و او حادثه اى براى ما پديد آورد » « عجيبتر از آنكه براى گذشتگان پديد آورده بود . » و چون علاء سوى بحرين بازگشت و كار اسلام رونق گرفت و مسلمانان عزت يافتند و مشركان ذليل شدند آنها كه دل با مسلمانان بد داشتند ، شايعه سازى كردند و گفتند : « اينك مفروق جمع شيبان و تغلب و نمر را فراهم آورده است . » مسلمانان گفتند : « مردم لهازم جلو آنها را مىگيرند . » و چنان بود كه در آن هنگام طايفهء لهازم دل به يارى علا داشتند و در اين باره همسخن بودند .\r\nعبد الله بن حذف در بارهء شايعه پراكنان شعرى گفت كه مضمون آن چنين است :\r\n« ما را از مفروق و خاندان وى بيم مدهيد » « اگر سوى ما آيد همان بيند كه حطم ديد »\r\n","description":"","footnote":"","page_name":" 1446 ","page_number":223},
  {"content":"\r\n« اين طايفه بكر اگر چه بسيار باشند » « از جمله كسانند كه به جهنم مىروند » گويد : آنگاه علا با كسان بيامد مگر آنها كه مىخواستند آنجا مقيم شوند و ما با ثمامة بن اثال بيامديم تا بر سر آب طايفه قيس بن ثعلبه رسيديم كه ثمامه را بديدند كه جامهء منقش حطم را به تن داشت و يكى را فرستادند و گفتند : « از او بپرس جامه را از كجا آورده و آيا حطم را او كشته يا ديگرى كشته است ؟ » و چون آن مرد بيامد و از ثمامه در بارهء جامه پرسيد پاسخ داد : « جامه را به غنيمت گرفته‌ام » گفت : « تو حطم را كشته اى ؟ » گفت : « نه اما دلم ميخواست او را كشته باشم : » گفت : « پس چرا اين جامه را پيش دادى ؟ » گفت : « به تو كه گفتم » آن مرد بازگشت و جواب ثمامه را با قوم بگفت كه بدور وى فراهم آمدند و ثمامه پرسيد چه مىخواهيد . ؟\r\nگفتند : « حطم را تو كشته اى . » گفت : « دروغ مىگوييد من او را نكشته‌ام ، اين جامه را به غنيمت گرفته‌ام . » گفتند : « او را كشته اى كه جامه اش را به غنيمت گرفته اى » گفت : « جامه را به تن نداشت بلكه جامه در بار او بود » گفتند : « دروغ مىگويى و خونش را بريختند » گويد : راهبى در هجر با مسلمانان بود و مسلمان شد .\r\nگفتند : « سبب مسلمانى تو چه بود ؟ » گفت : « سه چيز بود كه بيم داشتم اگر پس از وقوع آن مسلمان نشوم خدايم مسخ كند : چشمه اى كه در ريگزار پديد آمد و گشوده شدن راه به دريا و دعايى كه به\r\n","description":"","footnote":"","page_name":" 1447 ","page_number":224},
  {"content":"\r\nهنگام سحر از اردوگاه مسلمانان شنيدم » گفتند : « دعا چه بود ؟ » گفت : چنين بود : اللهم انت الرحمان الرحيم ، لا إله غيرك و البديع ليس قبلك شيء ، و الدائم غير الغافل ، و الحى الذى لا يموت و خالق ما يرى و ما لا يرى ، و كل يوم انت فى شأن و علمت اللهم كل شيء به غير تعلم » يعنى : « خدايا ، تو بخشايندهء مهربانى و خدايى جز تو نيست ، مبدعى كه پيش از تو چيزى نبود ، پاينده اى كه غفلت نيارد ، زنده اى كه نميرد ، خالق ديده ها و نديده ها كه هر روز در شأنى ديگرى ، كه همه چيز را بى تعليم گرفتن دانسته اى . » و چون اين چيزها بديدم و اين دعا بشنيدم دانستم كمك فرشتگان با اين قوم به سبب آنست كه به كار خدا پرداخته‌اند .\r\nو چنان بود كه بعدها ياران پيمبر خداى خبر اين مرد هجرى را مىشنيدند .\r\nعلا ضمن نامه اى به ابو بكر چنين نوشت :\r\n« اما بعد ، خداى تبارك و تعالى در دهنا چشمه اى براى ما شكافت » « كه كنارهء آن نمودار نبود و از پس غم و محنت آيت و عبرتى به ما نمود » « تا وى را ستايش كنيم و تمجيد گوييم ، خدا را بخوان و براى سپاه و ياران » « دين خداوند از او يارى بخواه . » ابو بكر ستايش خدا كرد و او عز و جل را بخواند و گفت : « عربان همين كه از ديار خويش سخن مىكردند مىگفتند كه از لقمان در بارهء دهنا پرسيده بودند كه آيا در آنجا حفارى كنند يا همچنان بگذارند ؟ لقمان منعشان كرده بود و گفته بود : طناب دلو آنجا به كار نيفتد و چشمه پديد نيايد و قصهء اين چشمه از آيات بزرگ است كه نظير آن را از امتهاى ديگر نشنيده‌ايم خداوندا آثار محمد صلى الله عليه و سلم را در ما نگهدار . » پس از آن علا واقعهء هزيمت اهل خندق و قتل حطم را كه به دست زيد و مسمع\r\n","description":"","footnote":"","page_name":" 1448 ","page_number":225},
  {"content":"\r\nانجام شده بود براى ابو بكر نوشت كه :\r\n« اما بعد ، خداوند تبارك و تعالى اسمه ، عقل دشمنان ما را به سبب » « شرابى كه از روز خورده بودند ببرد و موكبشان را بشكست و سوى » « خندقشان حمله برديم و ديديم كه همگيشان مست بودند و همه را بكشتيم » « بجز اندكى كه گريختند و خدا حطم را بكشت . » ابو بكر به پاسخ او نوشت :\r\n« اما بعد ، اگر از بنى شيبان بن ثعلبه چيزى شنيدى كه گفتهء » « شايعه سازان را تاييد كرد سپاهى سوى آنها بفرست و لگدكوبشان كن تا پراكنده » « شوند و ديگر فراهم نشوند و شايعه پديد نيايد . »\r\n\r\nسخن از ارتداد مردم عمان و مهره و يمن\r\nابو جعفر گويد ، در تاريخ جنگ اينان با مسلمانان اختلاف هست در روايت محمد بن اسحاق هست كه فتح يمامه و يمن و بحرين و فرستادن سپاه سوى شام به سال دوازدهم هجرت بود .\r\nولى در روايت ابو الحسن مداينى\r\nاز مطلعان شام و عراق چنين آمده كه همهء فتحها بر ضد مرتدان به دست خالد بن وليد و ديگران به سال يازدهم هجرت انجام گرفت مگر حادثهء ربيعة بن بجير كه به سال سيزدهم هجرت بود .\r\nقصهء ربيعة بن بجير تغلبى چنان بود كه وقتى خالد بن وليد در مصيخ و حصيد بود ، ربيعه با جمعى از مرتدان قيام كرد و خالد با او جنگيد و غنيمت و اسير گرفت و دختر ربيعه جزو اسيران بود كه همه را پيش ابو بكر رحمه الله فرستاد و دختر ربيعه به على بن ابى طالب رسيد .\r\nو قصهء عمان چنان بود كه در روايت ابن مجيريز آمده كه لقيط بن مالك ازدى\r\n","description":"","footnote":"","page_name":" 1449 ","page_number":226},
  {"content":"\r\nملقب به ذو التاج در عمان اعتبارى يافته بود . وى را در جاهليت جلندى مىناميدند و دعوى وى چون دعوى پيمبران بود ، و پس از در گذشت پيمبر مرتد شد و بر عمان تسلط يافت و جيفر و عباد را به كوه و دريا راند و جيفر كس پيش ابو بكر فرستاد و ما وقع را به دو خبر داد و از او كمك خواست .\r\nابو بكر صديق حذيفة بن محصن غلفانى را كه از قبيلهء حمير بود با عرفجه بارقى ازدى به كمك او فرستاد . حذيفه مامور عمان بود و عرفجه مامور مهره بود و مقرر شد كه وقتى با هم بودند باتفاق بر ضد حريف عمل كنند و از عمان آغاز كنند و حذيفه در قلمرو خود سالار باشد و عرفجه از او اطاعت كند ، و با هم برفتند و بنا شد كه شتابان تا عمان بروند و چون نزديك آنجا رسيدند با جيفر و عباد مكاتبه كنند و مطابق راى آنها كار كنند و هر دو برفتند .\r\nو چنان بود كه ابو بكر عكرمة بن ابو جهل را براى مقابله با مسيلمه سوى يمامه فرستاده بود و شرحبيل بن حسنه را به دنبال وى روانه كرده بود\r\nو به آنها نيز چون حذيفه و عرفجه دستور داده بود . اما عكرمه شتابان برفت كه مىخواست فخر ظفر را تنها داشته باشد و در برخورد با مسيلمه آسيب ديد و پس آمد و ما وقع را به ابو بكر نوشت . و چون شرحبيل خبر يافت همانجا كه بود بماند و ابو بكر به دو نوشت كه نزديك يمامه بمان تا دستور من به تو رسد و او سوى يمامه روان شد و به عكرمه نامه نوشت و او را توبيخ كرد كه عجولانه كار كرده بود و گفت : « تو را نبينم و در بارهء تو چيزى نشنوم تا كوششى به سزا كنى . سوى عمان رو و با مردم آنجا جنگ انداز و با حذيفه و عرفجه كه هر يك سالار سپاه خويشند كمك كن و در قلمرو حذيفه سالارى با اوست و چون كار آنجا به سر رفت سوى مهره رو ، پس از آن سوى يمن رو و در يمن و حضرموت مهاجر بن ابى اميه را ببين و به مرتدان ما بين عمان و يمن حمله كن و بشنوم كه كوششى به سزا كرده اى . » و چون نامهء ابو بكر به عكرمه رسيد با سپاه خويش به دنبال عرفجه و حذيفه\r\n","description":"","footnote":"","page_name":" 1450 ","page_number":227},
  {"content":"\r\nبرفت و پيش از آنكه به عمان رسند به آنها پيوست . ابو بكر به عرفجه و حذيفه دستور داده بود كه وقتى كار عمان به سر رفت در كار ماندن يا سوى يمن رفتن مطابق رأى عكرمه كار كنند .\r\nو چون همه به هم پيوستند و نزديك عمان در محلى به نام رجام بودند به جيفر و عباد نامه نوشتند و لقيط از آمدن سپاه مسلمانان خبر يافت و كسان خويش را فراهم آورد و درد با اردو زد ، جيفر و عباد نيز از محل خويش بيامدند و در حصار اردو زدند و كس پيش حذيفه و عرفجه فرستادند كه پيش آنها روند و هر دو سوى صحار رفتند و به كار مرتدان مجاور پرداختند و آن را سامان دادند .\r\nآنگاه با اميران اردوى لقيط مكاتبه كردند و از سالار بنى جديد آغاز كردند و نامه ها در ميان رفت كه از لقيط جدا شدند . آنگاه سوى لقيط رفتند و در دبا رو به رو شدند .\r\nلقيط زن و فرزند را همراه آورده بود و پشت صف سپاه جا داده بود كه مردانه بكوشند و زن و فرزند خويش را حفظ كنند . دبا شهر و بازار بزرگ ناحيه بود و در آنجا جنگى سخت شد و چيزى نمانده بود كه لقيط ظفر يابد و در آن حال كه مسلمانان خلل يافته بودند و مشركان ظفر را مىديدند كمك فراوان به مسلمانان رسيد . مردم بنى ناجيه كه سالارشان خريت بن راشد بود و مردم عبد القيس كه سالارشان سيحان بن صوحان بود با جمعى\r\nاز مردم عمان كه پيوستگان بنى ناجيه و عبد القيس بودند در - رسيدند و خدا اهل اسلام را بوسيلهء آنها نيرو داد و اهل شرك را زبون كرد كه روى بگردانيدند و مسلمانان در عرصهء نبرد ده هزار كس از آنها بكشتند و به دنبال فراريان رفتند و بسيار كس بكشتند و زن و فرزند به اسيرى گرفتند و اموال را بر مسلمانان تقسيم كردند و خمس غنايم را با عرفجه پيش ابو بكر فرستادند .\r\nرأى عكرمه چنان بود كه حذيفه در عمان بماند تا كارها سامان گيرد و مردم آرام شوند . خمس غنايم هشتصد شتر بود و همه بازار را به غنيمت گرفتند ، عرفجه\r\n","description":"","footnote":"","page_name":" 1451 ","page_number":228},
  {"content":"\r\nخمس غنائم را سوى ابو بكر برد و حذيفه بماند تا مردم را آرام كند و قبايل اطراف عمان را وادار كند كه حكمرو مسلمانان و مردم عمان را آسود گذارند .\r\nپس از آن عكرمه با سپاه برفت و از مهره آغاز كرد .\r\n\r\nسخن از خبر مهره در نجد\r\nو چون عكرمه و عرفجه و حذيفه از كار مرتدان عمان فراغت يافتند عكرمه با سپاه خويش سوى مهره رفت و از مردم عمان و اطراف كمك خواست و برفت تا به به مهره رسيد و از مردم ناجيه و ازد و عبد القيس و راسب سعد و بنى تميم نيز كسانى به يارى وى آمده بودند و به ديار مهره حمله برد كه در آنجا دو گروه بودند : گروهى در دشت جيروت و نضدون بودند و يكى از بنى شخراة به نام شخريت سالارشان بود و گروه ديگر در نجد بود\r\nو همه مردم مهره بجز گروه شخريت مطيع سالار اين گروه ، مصبح محاربى ، بودند و پيروى او مىكردند و اين دو سالار مخالف همديگر بودند و هر يك ديگرى را به اطاعت خويش مىخواند و هر گروه توفيق سالار خويش مىخواست و اين كمكى بود كه خدا به مسلمانان كرده بود كه اختلاف دشمن مايهء قوت مسلمانان و ضعف مشركان بود .\r\nو چون عكرمه ديد كه جمع شخريت كمتر است وى را به اسلام خواند و او نخستين دعوت عكرمه را پذيرفت و كار مصبح سستى گرفت . آنگاه عكرمه كس سوى مصبح فرستاد و او را به اسلام و بازگشت از كفر دعوت كرد . اما وى به سبب كثرت يارانش مغرور شد و از نزديكى محل شخريت دور تر رفت و عكرمه همراه شخريت سوى وى رفت و در نجد با مصبح رو به رو شد و جنگى شد كه از جنگ دبا سختتر بود و خدا سپاه از دين گشتگان را هزيمت كرد و سالارشان كشته شد و مسلمانان به تعاقب آنها برخاستند و بسيار كس بكشتند و اسير گرفتند و از جملهء غنيمتها\r\n","description":"","footnote":"","page_name":" 1452 ","page_number":229},
  {"content":"\r\nكه گرفتند دو هزار اسب بود .\r\nآنگاه عكرمه غنائم را تقسيم كرد يك پنجم را همراه شخريت پيش ابو بكر فرستاد و چهار پنجم ديگر را ميان مسلمانان تقسيم كرد و سپاه وى به مركوب و كالا و لوازم ، نيرو گرفت و عكرمه آنجا بماند تا كار قوم را چنان كه مىخواست سامان داد و همه مردم نجد را فراهم آورد و بيعت اسلام از آنها گرفت و ما وقع را در نامه اى نوشت و با مژده بر كه سائب عابدى مخزومى بود پيش ابو بكر فرستاد و شخريت پس از سائب خمس غنائم را به مدينه رسانيد . \r\nسخن از خبر مرتدان يمن\r\nقاسم بن محمد گويد : وقتى پيمبر خدا صلى الله عليه و سلم در گذشت عتاب بن اسيد و طاهر بن ابى هاله عاملان مكه و اطراف آن بودند عتاب عامل بنى كنانه بود و طاهر ، عامل عك بود به سبب آنكه پيمبر خدا فرموده بود عمل عك را به كسانى از خودشان ، بنى معد بن عدنان ، واگذاريد و عاملان طايف و اطراف آن عثمان بن ابى العاص و مالك بن عوف نصرى بودند ، عثمان عامل حضريان بود و مالك عامل بدويان و توابع هوازن بود . عاملان نجران و اطراف آن عمرو بن حزم و ابو سفيان بن حرب بودند .\r\nعمرو بن حزم عهده دار نماز بود و ابو سفيان عهده دار زكات بود . خالد بن سعيد بن عاص عامل ناحيهء ما بين رمع و زبيد تا حدود نجران بود . عامل همدان عامر بن شهر بود . عامل صنعا فيروز ديلمى بود و داذويه و قيس بن مكشوح دستياران وى بودند عامل جنديعلى بن اميه بود . عامل مارب ابو موسى اشعرى بود . طاهر بن ابى هاله بجز عك عامل اشعريان نيز بود . معاذ بن جبل معلم قرآن بود و در قلمرو همهء عاملان رفت و آمد داشت .\r\nگويد : و چنان بود كه اسود در ايام زندگى پيمبر خدا بر مردم يمن تاخت و\r\n","description":"","footnote":"","page_name":" 1453 ","page_number":230},
  {"content":"\r\nپيمبر به وسيلهء نامه ها كه به كسان نوشت با وى جنگ كرد تا خدا او را بكشت و كار پيمبر خدا در يمن و اطراف ، يك روز پيش از وفات او صلى الله عليه و سلم چنان شد كه از پيش بوده بود . اما مردم همچنان مستعد فتنه بودند و چون خبر وفات پيمبر خدا - را شنيدند يمن و اطراف آشفته شد و سواران عنسى از نجران تا صنعا رفت و آمد داشتند\r\nاما كسى را با كسى كارى نبود . عمرو بن معد يكرب در مقابل فروة بن مسيك بود و معاوية بن انس با باقيماندهء كسان عنسى در رفت و آمد بود .\r\nپس از وفات پيمبر از عاملان وى صلى الله عليه و سلم كسى جز عمرو بن حزم و خالد بن سعيد باز نرفت و عاملان ديگر به مسلمانان پناه بردند و عمرو بن معد يكرب راه خالد بن سعيد را بست و شمشير صمصامه را از او گرفت . از جمله فرستادگان پيمبر جرير بن عبد الله و اقرع بن عبد الله و و بر بن يحنس با خبر باز آمدند .\r\nابو بكر نيز با مرتدان به وسيلهء نامه ها كه به كسان نوشت جنگ آغاز كرد چنان كه پيمبر خدا صلى الله عليه و سلم كرده بود و چنين بود تا اسامة بن زيد از شام باز گشت و اين سه ماه طول كشيد ، فقط در حادثهء ذى حسى و ذى القصه شخصا دخالت كرد .\r\nو چون اسامه بيامد ابو بكر براى جنگ مرتدان سوى ابرق رفت ، وقتى با قومى رو به رو مىشد از آن جماعت كه بر اسلام مانده بودند بر ضد مرتدان كمك مىخواست و با جمعى از مهاجر و انصار و مسلمانان ثابت قدم با مرتدان مجاورشان جنگ مىكرد و از مرتدان كمك نخواست تا از كارشان فراغت يافت .\r\nبه نخستين كسى كه ابو بكر نامه نوشت عتاب بن اسيد بود كه به دو نوشت كه با مسلمانان قلمرو خويش به مرتدان حمله برد . به عثمان بن ابى العاص نيز چنين دستور داد .\r\nعتاب ، خالد بن اسيد را سوى مردم تهامه فرستاد كه در آنجا گروهى از مردم\r\n","description":"","footnote":"","page_name":" 1454 ","page_number":231},
  {"content":"\r\nطايفهء مدلج و تعدادى از مردم خزاعه و اوباش كنانه به سالارى جندب بن سلمى از طايفهء بنى شنوق مدلج فراهم آمده بودند و در قلمرو عتاب جز آنها گروه ديگرى فراهم نيامده بود و خالد با جماعت در ابارق رو به رو شد و آنها را متفرق كرد و بسيار كس از بنى شنوق بكشت كه هنوز جمع طايفه اندك و زبون است و قلمرو عتاب پاك شد و جندب جان بدر برد و در بارهء كار خويش شعرى بدين مضمون گفت :\r\n« پشيمان شدم » « و بدانستم كه كارى كرده‌ام كه » « ننگ آن به جاى خواهد ماند » « شهادت مىدهم كه جز خداى يگانه خدايى نيست » « اى بنى مدلج ! خداى ، پروردگار من و پشتيبان شماست »\r\nعثمان بن ابى العاص نيز گروهى را به سالارى عثمان بن ربيعه سوى شنوه فرستاد كه جماعتى از طايفهء از دو بجيله و خثعم به سالارى حميضة بن نعمان آنجا فراهم آمده بودند و دو گروه در شنوه رو به رو شدند و مرتدان هزيمت يافتند و از دور حميضه پراكنده شدند و حميضه فرارى شد .\r\n\r\nخبر از خبيثان قبيلهء عك\r\nابو جعفر گويد : نخستين قبيله تهامه كه پس از پيمبر از دين بگشت عك و اشعريان بودند . چون مردم عك از درگذشت پيمبر خدا خبر يافتند ، جمعى از آنها فراهم آمدند و گروهى از اشعريان و خضم به آنها پيوستند و در اعلاب بر راه ساحل مقر گرفتند و جمعى از مردم ديگر به آنها ملحق شدند و سالار نداشتند .\r\nطاهر بن ابى هاله ماجرا را براى ابو بكر بنوشت و سوى آنها روان شد و رفتن خويش را نيز به ابو بكر خبر داد ، مسروق عكى نيز همراه وى بود و در اعلاب با\r\n","description":"","footnote":"","page_name":" 1455 ","page_number":232},
  {"content":"\r\nآن جماعت رو به رو شد و جنگ در ميان رفت و خدايشان هزيمت كرد و بسيار كس از آنها كشته شد و راهها از كشتگانشان عفونت گرفت و اين براى مسلمانان فتحى بزرگ بود .\r\nابو بكر پيش از آنكه نامهء طاهر و خبر فتح برسد به دو نوشت : نامهء تو كه حركت خود را با مسروق عكى و قوم وى سوى خبيثان اعلاب نوشته بودى رسيد ، كارى صواب كرده اى . عجله كنيد و فرصتشان مدهيد و در اعلاب بمانيد تا راه از خبيثان امن شود و دستور من بيايد .\r\nو اين جماعت عك و همراهانشان به سبب گفتهء ابو بكر عنوان خبيثان گرفتند و آن راه را راه خبيثان گفتند .\r\nطاهر پس از فراغ از كار خبيثان با مسروق و جمع عكيان همراه وى در راه خبيثان بماند تا دستور ابو بكر به دو رسيد .\r\nابو جعفر گويد : وقتى خبر در گذشت پيمبر خداى به مردم نجران رسيد مردم آنجا كه چهل هزار مرد جنگى از بنى الافعى بودند و پيش از بنى الحارث آنجا اقامت داشته بود ، گروهى را پيش ابو بكر فرستادند كه پيمان خويش را تمديد كنند و چون بيامدند ، او رحمه الله نامه اى براى آنها نوشت بدين مضمون :\r\n« اين نامهء بندهء خدا ابو بكر خليفهء پيمبر خدا صلى الله عليه و سلم » « است براى مردم نجران كه آنها را از سپاه خويش و هم از خويش پناه » « مىدهد و تعهد محمد صلى الله عليه و سلم را تجديد مىكند جز آنچه محمد » « پيمبر خدا صلى الله عليه و سلم به فرمان خدا عز و جل در بارهء سرزمين » « آنها و سرزمين عربان از آن بگشته كه در آنجا دو دين نباشد .\r\n« آنها را در بارهء جانشان و دينشان و اموالشان و كسانشان و حاضر و غايبشان » « و اسقفها و راهبانشان و كليساهايشان هر كجا باشد و مملوكانشان ، » « كم باشند يا زياد ، امان ميدهد ، سرانهء مملوكانشان نيز مانند خودشان »\r\n","description":"","footnote":"","page_name":" 1456 ","page_number":233},
  {"content":"\r\n« است و اگر بپردازند\r\nسپاهى نشوند و به جنگ نروند و اسقف و راهبشان » « تغيير نيابد و آنچه پيمبر در بارهء آنها ، نوشته و در اين نامه آمده از تعهد » « محمد صلى الله عليه و سلم و پناه مسلمانان ، رعايت شود و در بارهء » « حقوقشان نيكخواهى و صلاح انديشى شود و مسور بن عمرو عمرو غلام » « ابو بكر شاهد اين نامه‌اند . » ابو بكر جرير بن عبد الله را به قلمرو وى پس فرستاد و گفت از قوم خويش آنها را كه بر دين خداى ثبات ورزيده‌اند بخواند و اهل توان را به راه اندازد و به كمك آنها با همه كسانى كه از فرمان خدا و دستور وى بگشته‌اند جنگ كند و سوى قبيلهء خثعم رود و با آنها كه به حمايت بت ذو الخلصه خروج كرده‌اند و ارادهء تجديد آن دارند ، بجنگد و آنها را با همدستانشان بكشد ، آنگاه سوى نجران رود و آنجا بماند تا دستور ابو بكر به دو رسد .\r\nجرير برفت و فرمان ابو بكر را كار بست و كس با او مقاومت نكرد مگر گروهى اندك كه آنها را بكشت و تعقيب كرد . آنگاه سوى نجران رفت و آنجا در انتظار دستور ابو بكر بماند .\r\nو هم ابو بكر به عثمان بن ابى العاص نوشت كه از مردم طائف از هر بخش عده اى را معين كند و يكى را كه مورد اطمينان اوست سالارشان كند و او از هر بخش طايف بيست نفر را معين كرد و سالارى جمع را به برادر خويش داد .\r\nو هم ابو بكر رحمه الله به عتاب بن اسيد نوشت كه پانصد مرد نيرومند از مردم مكه معين كن و يكى را كه مورد اطمينان باشد سالارشان كن ، و عتاب گروهى را معين كرد و سالارى آنها را به برادر خويش خالد بن اسيد داد .\r\nو چون سالار هر گروه معين شد در انتظار دستور ابو بكر و آمدن مهاجر بماندند . ","description":"","footnote":"","page_name":" 1457 ","page_number":234},
  {"content":"\r\n\r\nسخن از ارتداد دو بارهء مردم يمن\r\nابو جعفر گويد : از جمله آنها كه بار دوم از دين بگشتند قيس بن عبد يغوث بن مكشوح بود و قصهء ارتداد دوم وى چنان كه در روايت شعيب آمده چنان بود كه وقتى خبر در گذشت پيمبر خداى صلى الله عليه و سلم به يمن رسيد قيس از دين بگشت و براى كشتن فيروز و داذويه و جشيش بكوشيد و ابو بكر به عمير ذى مران و سعد ذى زود و سميفع ذو الكلاع و حوشب ذو ظليم و شهر ذو يناف نامه نوشت و دستور داد در كار خويش پايمردى كنند و به كار خدا و مردم قيام كنند و وعده داد كه براى آنها سپاه مىفرستد . نامهء ابو بكر چنين بود :\r\nاز ابو بكر خليفهء پيمبر خدا صلى الله عليه و سلم به عمير بن افلح ذو مران و سعد بن عاقب ذو زود و سميفع بن ناكور ذو الكلاع و حوشب ذو ظليم و شهر ذو يناف اما بعد ابنا را در مقابل دشمنان كمك كنيد و محافظ آنها باشيد . و به سخن فيروز گوش فرا داريد و با او بكوشيد كه من او را سالارى داده‌ام .\r\nعروة بن غزيهء دثينى گويد : وقتى ابو بكر به خلافت رسيد فيروز را سالار كرد و پيش از آن وى و داذويه و جشيش و قيس همدل و همدست بودند و نامه به سران يمن نوشت .\r\nگويد : و چون قيس از قضيه خبر يافت كس پيش ذو الكلاع و ياران وى فرستاد و گفت : « ابنا در ديار شما بيگانه‌اند و مزاحمان شمايند و اگر بگذاريدشان\r\n","description":"","footnote":"","page_name":" 1458 ","page_number":235},
  {"content":"\r\nهمچنان ميان شما بمانند ، راى من اينست كه سرانشان را بكشم و از اين ديار بيرونشان كنم . » اما ذو الكلاع و ياران وى از اين كار بيزارى كردند و با او همدستى نكردند و ابنا را نيز يارى ندادند و بىطرف ماندند و گفتند : « ما را به اين چيزها كارى نيست تو يار آنها بوده اى و آنها ياران تواند . » قيس همچنان در صدد بود كه سران ابنا را بكشد و بقيه را از يمن براند و با آن دسته سرگردان از مردم لحج كه در يمن به هر سومى رفتند\r\nو با هر كه سر خلاف آنها داشت جنگ مىكردند محرمانه نامه نوشت و خواست كه شتابان سوى وى روند و همدست شوند و ابنا را از ديار يمن بيرون كنند .\r\nلحجيان جواب موافق دادند و نوشتند كه با شتاب مىآيند و ناگهان مردم صنعا از نزديك شدن آنها خبر يافتند و قيس پيش فيروز رفت و چنين وانمود كه از اين خبر بيمناك است و داذويه بيامد و با آنها مشورت كرد تا واقع را بپوشاند و از او بدگمان نشوند و آنها زير و روى قضيه را بديدند و از قيس اطمينان يافتند .\r\nپس از آن قيس آنها را براى روز بعد به غذا خواند و وقت را چنان كرد كه نخست داذويه و پس از او فيروز و پس از هر دو جشيش برسد .\r\nدر روز معين داذويه برفت و به خانهء قيس رسيد و قيس او را بكشت و فيروز در راه بود و چون نزديك خانهء قيس رسيد دو زن را ديد كه از دو بام با هم سخن مىكردند و مىگفتند : « اين نيز مانند داذويه كشته مىشود » و بازگشت و چون قيس و ياران وى از بازگشت فيروز خبر يافتند به دنبال وى دويدند و فيروز نيز بدويد و با جشيش برخورد و با او سوى كوهستان خولان رفتند كه خالگان فيروز آنجا بودند و زودتر از سواران به كوهستان رسيدند آنگاه در كوه بالا رفتند و چون پاپوش سبك داشتند تا وقتى آنجا رسيدند پاهايشان خونين و زخمدار شده بود عاقبت به خولان رسيدند و فيروز به خالگان خود پناه برد و قسم خورد پاپوش سبك به پا نكند\r\n","description":"","footnote":"","page_name":" 1459 ","page_number":236},
  {"content":"\r\nسواران پيش قيس بازگشتند ، و او در صنعا قيام كرد و شهر را به تصرف آورد و از اطراف خراج گرفت اما همچنان مردد بود در اين اثنا سواران اسود پيش وى آمدند .\r\nچون فيروز به خالگان خويش پناه برد و در حمايت آنها قرار گرفت و كسان پيش وى آمدند ماجراى خويش را به ابو بكر نوشت .\r\nقيس گفت : « خولان و فيروز چيست و پناهگاهشان چه اهميت دارد . » آنگاه مردم قبايلى كه ابو بكر به آنها نامه نوشته بود به دور قيس فراهم آمدند و سرانشان بىطرف ماندند و قيس به ابنا تاخت و آنها را سه گروه كرد آنها را كه مانده بودند با كسانشان بداشت و زن و فرزند كسانى را كه سوى فيروز گريخته بودند دو گروه كرد ، گروهى را سوى عدن فرستاد تا از راه دريا بروند و گروه ديگر را از راه خشكى فرستاد و به همگان گفت به ديار خودتان برويد و كس همراهشان فرستاد تا آنها را به راه ببرد .\r\nزن و فرزند ديلمى از راه خشكى فرستاده شدند\r\nو زن و فرزند داذويه از راه دريا رفتند .\r\nو چون فيروز ديد كه مردم يمن به دور قيس گرد آمده‌اند و زن و فرزند راهى شده‌اند و در معرض غارت قرار گرفته‌اند و براى نجات آنها كارى از او ساخته نبود و آن سخن را كه قيس در تحقير خالگان وى و ابا گفته بود شنيد . شعرى در مقام مفاخره و ذكر نسب خويش و اهل و عيال بگفت كه مضمون آن چنين است :\r\n« روندگان ريگزار و نخلستان را ندا دهيد » « و گوييد كه ملامت نكنند » « گفتار دشمنان اگر چه بسيار گويند » « آنها را زيان نزند » « كه سوى قوم خويش مىروند » « از سخن روندگان راه كه در ريگزار مىروند »\r\n","description":"","footnote":"","page_name":" 1460 ","page_number":237},
  {"content":"\r\n« چشم بپوش » « كه ما اگر چه خانه به صنعا داريم » « از نژاد بزرگان بوده‌ايم » « ديلمى دلير از پس باسل » « تن به زبونى نداد و گرما را بر سايه برگزيد » « وقتى كار كسرى رونق داشت » « كشتزارهاى بزرگ عراق ، خاص گروه من بود » « وقتى نسب خويش بگويم ، باسل اصل و ريشهء من است » « چنان كه هر درخت به ريشهء خود مىرسد » « آنها مرا پرورده‌اند » « و مرا به گفتار نيك و نسب و الا زينت داده‌اند » « نيروى ما از سبكسرى با دشمنان نيست » « كه خدا با سبكسرى نيرو نمىدهد » « در اسلام از خاندان احمد نمانديم » « و اگر ديگران پيش از ما مسلمان شدند » « در اسلام زبون نبوديم » « اگر دلوى از قوم من مرا تر كرد » « اميدوارم كه دلو من آنها را غرق كند . » پس از آن فيروز براى جنگ قيام كرد و آماده شد و كس بيش بنى عقيل بن - ربيعه فرستاد و از آنها بر ضد كسانى كه كاروان ابنا را مىبردند كمك خواست . مردم عقيل بسالارى مردى بنام معاويه حركت كردند و راه بر مردان قيس بستند و همراهان كاروان را كشتند و زن و فرزند ابنا را نجات دادند و آنها را در دهكده ها جاى دادند تا فيروز به صنعا باز گشت . ","description":"","footnote":"","page_name":" 1461 ","page_number":238},
  {"content":"\r\nآنگاه قوم عقيل و عك ، كسان به كمك فيروز فرستادند و او با گروه كمكى و كسانى كه از پيش به روى فراهم آمده بودند به جنگ قيس رفت و نزديك صنعا رو به - رو شدند و جنگ كردند و خدا قيس و قوم وى را هزيمت كرد و او با همراهان خويش گريخت و همانجا رفت كه بعد از كشته شدن عنسى بوده بودند و بازماندگان عنسى به همراهى قيس ميان صنعا و نجران رفت و آمد آغاز كردند و عمرو بن معد يكرب به تأييد عنسيان در مقابل فروة بن مسيك بود .\r\nعمرو بن سلمه گويد : قصهء فروة بن مسيك چنان بود كه پيش پيمبر خداى صلى الله عليه و سلم آمد و مسلمان شد و پيمبر به دو گفت : « اى فروه از حادثه اى كه در يوم الرزم براى قوم تو رخ داد غمين شدى يا خوشدل ؟ » فروه گفت : « هر كه براى قومش حادثه اى چون يوم الرزم رخ دهد به ناچار غمگين مىشود . » يوم الرزم ميان قوم فروه و همدان در بارهء بت يغوث رخ داد كه مدتى پيش قوم فروه ميماند و مدتى به نزد قوم همدان بود و قوم مراد مىخواست هنگام نوبت همدان يغوث را بگيرد و مردم همدان به سالارى اجدع ابو مسروق با آنها جنگيدند .\r\nپيمبر خداى گفت : « ولى اين حادثه در اسلام مايهء خير آنها شد » فروه گفت : « اگر چنين است مايهء خوشحالى من است . » و پيمبر صلى الله عليه و سلم او را عامل زكات قبيلهء مراد و مقيمان ديار آنها كرد .\r\nو چنان بود كه عمرو بن معد يكرب يا بنى زبيد و حليفان آن از قوم خويش سعد العشيره بريده بود و به قبيلهء مراد پيوسته بود\r\nو با آنها مسلمان شده بود و با آنها بود و چون اسود عنسى از دين بگشت و مردم مذحج پيرو او شدند ، فروه و ياران وى بر اسلام بماندند و عمرو با كسان خود مرتد شد و عنسى او را به مقابلهء فروه گماشت\r\n","description":"","footnote":"","page_name":" 1462 ","page_number":239},
  {"content":"\r\nكه مراقب اعمال همديگر بودند و در بارهء يك ديگر شعر مىگفتند . عمرو در بارهء سالارى فروه و تحقير آن شعرى بدين مضمون گفت :\r\n« شاهى فروه را شاهى بدى ديدم » « خرى است كه با بينى خود كثافت مىبويد » « و چون ابو عمير را بنگرى » « گويى از خبث و جنايت پيره زنى است » و فروه به پاسخ وى شعرى بدين مضمون گفت :\r\n« از پدر گاو سخنى شنيدم » « و او سابقا ميان استران مىرفت » « خداوند او را دشمن داشت » « از بس خبث و خيانت كه داشت » و دو گروه در اين حال بودند كه عكرمه با سپاه به ابين رسيد .\r\nابن محيريز گويد : « عكرمه از مهره سوى يمن روان شد و به ابين رسيد و بسيار كس از مردم مهره و سعد بن زيد و از دو ناجيه و عبد القيس و جمعى از بنى مالك - بن كنانه و عمرو بن جندب با وى بود و از آن پس كه گروهى از مرتدان نخع را بكشت مردم قبيله را فراهم آورد و گفت : « در كار مسلمانى چگونه بوديد ؟ » گفتند : « در جاهليت دين داشتيم و مانند ديگر عربان نبوديم چه رسد به حال كه به دينى گرويده‌ايم كه فضيلت آن را شناخته‌ايم و بدان دل بسته‌ايم . » و چون در بارهء آنها پرسش كرد ، كار چنان بود كه گفته بودند ، عامهء قوم بر اسلام ثبات ورزيده بودند و مرتدان قوم گريخته بودند .\r\nآنگاه عكرمه كار قبيلهء نخع و حمير را سامان داد و جمعشان را التيام بخشيد .\r\nقيس بن عبد يغوث به سبب آمدن عكرمه سوى عمرو بن معد يكرب رفت و\r\n","description":"","footnote":"","page_name":" 1463 ","page_number":240},
  {"content":"\r\nچون به دو پيوست در ميانه اختلاف افتاد و عيب همديگر گفتند\r\nعمرو بن معد يكرب خيانت با ابنا و كشتن داذويه و فرار از مقابل فيروز را بر قيس عيب مىگرفت .\r\n\r\nسخن از حكايت طاهر كه به كمك فيروز رفت\r\nابو جعفر طبرى رحمه الله گويد : « ابو بكر به طاهر بن ابى هاله نوشت كه سوى صنعا رود و به ابناء كمك كند و به مسروق نيز نوشت و هر دو برون شدند و سوى صنعا رفتند . به عبد الله بن ثور بن اصفر نيز نوشت كه قبايل عرب و مردم تهامه را كه به دعوت وى پاسخ مىدهند فراهم آرد و در جاى خويش بماند تا دستور وى برسد .\r\nگويد : آغاز ارتداد عمرو بن معد يكرب از آنجا بود كه وى با خالد بن سعيد بود و با او مخالفت كرد و پيرو اسود عنسى شد و خالد بن سعيد سوى وى رفت و چون رو به رو شدند ضربتى در ميانه مبادله شد و خالد ضربتى بر بازوى وى زد و بند شمشيرش را ببريد و بازوى او زخمدار شد و عمرو ضربتى به خالد زد كه كارگر نشد و چون خالد مىخواست ضربتى ديگر زند ، عمرو از مركب فرود آمد و به كوه زد و خالد اسب و شمشير او را كه صمصامه نام داشت بگرفت .\r\nپس از آن عمرو جزو كسان ديگر به مسلمانى باز آمد و ميراث خاندان سعيد ابن عاص بزرگ به سعيد بن عاص رسيد و چون سعيد عامل كوفه شد عمرو مىخواست دختر خويش را به زنى به او دهد اما نپذيرفت و روزى كه سعيد به خانهء عمرو رفته بود چند شمشير را كه خالد از يمن گرفته بود همراه برد و عمرو گفت : « صمصامه كو ؟ » سعيد صمصامه را به دو نشان داد و گفت : « بيا بگير . مال تو باشد . » عمرو صمصامه را بگرفت و پالان بر استر خويش نهاد و با شمشير بزد كه\r\n","description":"","footnote":"","page_name":" 1464 ","page_number":241},
  {"content":"\r\nپالان را بريد و در استر فرو رفت . آنگاه شمشير را به سعيد داد و گفت : اگر به خانهء من آمده بودى و صمصامه از آن من بود به تو مىبخشيدم ، اكنون كه مال تو است آن را نمىپذيرم . » ابو زرعهء شيبانى گويد : وقتى مهاجر بن ابى اميه از پيش ابو بكر حركت كرد و آخرين كسى بود كه روان شد ، راه مكه گرفت و از آنجا گذشت و خالد بن اسيد به وى پيوست و بر طائف نيز گذشت كه عبد الرحمان بن ابى العاص به دو پيوست .\r\nآنگاه برفت تا به نزد جرير بن عبد الله رسيد كه به دو پيوست ، وقتى به عبد الله ابن ثور رسيد ، عبد الله نيز به دو پيوست ، آنگاه به مردم نجران رسيد و فروة بن ابى مسيك به دو پيوست . عمرو بن معد يكرب نيز از قيس جدا شد و بى آنكه امان گيرد پيش مهاجر رفت و مهاجر او را به بند كرد . به قيس نيز دست يافت و او را نيز به بند كرد و حال آنها را به ابو بكر نوشت .\r\nو چون مهاجر از نجران برفت و به نزديك لحجيان رسيد و سپاه ، اطراف آن گروه را گرفت امان خواستند و مهاجر امانشان داد و آنها دو گروه شدند و مهاجر در عجيب با يكى از گروهها رو به رو شد و نابودشان كرد و سواران مهاجر در راه خبيثان با گروه ديگر رو به رو شدند و آنها را از ميان برداشتند . عبد الله سالار سواران بود و فراريان را در همه جا تعقيب كرد و بكشت .\r\nوقتى قيس و عمرو را پيش ابو بكر آوردند به قيس گفت : « به بندگان خدا تاختى و آنها را كشتى و با مرتدان و مشركان به جاى مؤمنان دوستى كردى ؟ » و مىخواست اگر دليلى روشن به دست آورد او را بكشد ، اما قيس دخالت در قتل داذويه را انكار كرد و اين كارى بود كه محرمانه انجام شده بود و دليلى در بارهء آن به دست نبود به همين جهت ابو بكر از كشتن وى چشم پوشيد .\r\nو هم ابو بكر به عمرو بن معد يكرب گفت : « شرم ندارى كه هر چند يك بار منهزم\r\n","description":"","footnote":"","page_name":" 1465 ","page_number":242},
  {"content":"\r\nو اسير مىشوى ، اگر اين دين را يارى كرده بودى\r\nخدايت رفعت داده بود . » عمرو گفت : « ديگر تكرار نمىكنم » آنگاه ابو بكر ، عمرو را با قيس سوى قبايلشان پس فرستاد .\r\nمستنير گويد : « مهاجر از عجيب روان شد و در صنعا مقر گرفت و بگفت تا فراريان قبايل را تعقيب كنند و هر كه را به دست آوردند كشتند و ياغيان را نبخشيد و توبهء كسانى را كه ياغى نشده بودند و پشيمانى كرده بودند پذيرفت و در اين باب از روى اعمالى كه كسان كرده بودند و انتظار مىرفت بعد انجام دهند ، عمل شد .\r\nمهاجر ورود خويش را به صنعا و دنبالهء آن را به ابو بكر نوشت .\r\n\r\nسخن از ارتداد مردم حضر موت\r\nكثير بن صلت گويد : وقتى پيمبر خدا صلى الله عليه و سلم در گذشت عامل وى بر حضر موت زياد بن لبيد بياضى بود و عامل سكاسك و سكون عكاشة بن محصن بود و عامل كنده مهاجر بود كه در مدينه بود و تا هنگام وفات پيمبر به محل نرفته بود و ابو بكر وى را روانه كرد كه با مرتدان يمن بجنگد و پس از آن به قلمرو عمل خويش رود .\r\nعطاء بن فلان مخزومى گويد : مهاجر بن ابى اميه از سفر تبوك وامانده بود و پيمبر هنگام بازگشت از تبوك از او دلگير بود و يك روز كه ام سلمه سر پيمبر صلى - الله عليه و سلم را شست و شو مىداد به دو گفت : « وقتى تو از برادر من دلگيرى چيزى به كار من نمىخورد » . و چون از پيمبر رقت و ملايمت ديد به خادم خويش اشاره كرد كه مهاجر را بخواند و او چندان در بارهء عذر خويش سخن گفت كه\r\nپيمبر عذر وى را پذيرفت و از او خشنود شد و سالارى كنده را به دو داد .\r\nاما مهاجر بيمار شد و نتوانست به محل ورود و به زياد نوشت كه كار وى را\r\n","description":"","footnote":"","page_name":" 1466 ","page_number":243},
  {"content":"\r\nانجام دهد . پس از آن شفا يافت و ابو بكر سالارى وى را بجا گذاشت و گفت كه با مرتدان نجران تا اقصاى يمن جنگ كند . به همين جهت زياد و عكاشه در انتظار وى از جنگ با كنده باز ماندند .\r\nقاسم بن محمد گويد : ارتداد مردم كنده از آنجا بود كه دعوت اسود عنسى را پذيرفتند و خدا ملوك چهارگانهء آنها را لعنت كرد و چنان بود كه وقتى مردم كنده به اسلام آمدند و مردم حضر موت نيز مسلمان شدند ، پيمبر خدا صلى الله عليه و سلم در بارهء آن قسمت از زكات كه بايد در محل صرف شود فرموده بود كه قسمتى از زكات مردم حضر موت را بر قبيلهء كنده صرف كنند و زكات كنده را بر مردم حضر موت صرف كنند و قسمتى از زكات حضر موت را بر مردم سكون صرف كنند و زكات سكون را بر مردم حضر موت صرف كنند و يكى از بنى وليعه گفت : « اى پيمبر خداى ، ما شتر نداريم ، اگر خواهى بگوى سهم زكات ما را حمل كنند . » پيمبر به عاملان زكات گفت : « اگر خواهيد چنين كنيد . » گفتند : « ببينيم ، اگر وسيله ندارند چنين كنيم . » و چون پيمبر خدا صلى الله عليه و سلم در گذشت و وقت صرف زكات رسيد زياد كسان را دعوت كرد كه حضور يافتند و مردم بنى وليعه گفتند چنان كه با پيمبر خدا صلى الله عليه و سلم وعده كرده‌ايد سهم زكات ما را حمل كنيد .\r\nگفتند : « شما وسيله داريد ، بياييد خودتان حمل كنيد » و با آنها سخنان درشت گفتند ، آنها نيز با زياد درشتى كردند و گفتند : « تو همدست آنهايى و مخالف مايى . » و حضرميان زكات ندادند و كنديان در منع زكات مصر شدند و به ديار خويش بازگشتند و با ترديد روز مىگذرانيدند و زياد ، آنها را به حال خودشان واگذاشت كه در انتظار آمدن مهاجر بود .\r\nو چون مهاجر سوى صنعا آمد ، در بارهء آنچه كرده بود به ابو بكر نامه نوشت و بماند تا جواب نامهء وى از طرف ابو بكر رسيد كه نوشته بود : سوى حضر موت\r\n","description":"","footnote":"","page_name":" 1467 ","page_number":244},
  {"content":"\r\nبرو و زياد را بر عمل خويش باقى گذار و به كسانى از قبايل پايين يمن و مكه كه همراه تواند اجازهء باز گشت بده مگر آنكه خودشان راغب جهاد باشند . و عبيدة بن سعد را نيز به كمك او فرستاده بود . به عكرمه نيز نوشته بود كه سوى حضر موت راهى شود .\r\nو چون نامهء ابو بكر رسيد ، مهاجر از صنعا به آهنگ حضر موت روان شد .\r\nعكرمه نيز از ابين ، آهنگ حضر موت كرد و در مارب به هم رسيدند و از بيابان صهيد گذشتند و به حضر موت در آمدند و يكيشان در مقابل اسود موضع گرفت و ديگرى به كار قبيلهء وائل پرداخت .\r\nكثير بن صلت گويد : وقتى كنديان باز گشتند و زكات ندادند و مردم حضر موت نيز چنان كردند ، زياد بن لبيد شخصا براى گرفتن زكات بنى عمرو بن معاويه رفت و آنها در رياض مقر داشتند . نخستين كس از قوم كه زياد به دو رسيد جوانى به نام شيطان بن حجر بود . زياد شتر نوسالى جزو شتران زكات ديد كه وى را خوش آمد و آتش خواست و آن را داغ زكات زد . شتر از عداء بن حجر برادر شيطان بود كه زكاتى دادنى نبود و شيطان به خطا آن را جزو زكات آورده بود كه آن را شتر ديگر پنداشته بود .\r\nعدا گفت : « اين شتر شذره نام دارد » شيطان گفت : « برادرم حق دارد كه وقتى من آن را به شمار آوردم پنداشتم شتر ديگر است ، شذره را رها كن و شتر ديگر بگير كه اين را نمىدهد . » زياد پنداشت در دادن زكات تعلل مىكند و او را كافر و نا مسلمان شمرد كه شر مىجويد و تندى كرد و آن دو مرد نيز تندى كردند .\r\nزياد گفت : « توفيق نيابى و شتر را نگيرى كه داغ زكات خورده و مال خدا شده و راهى براى پس دادن آن نيست و شذره را چون شتر بسوس نكيد . »\r\n","description":"","footnote":"","page_name":" 1468 ","page_number":245},
  {"content":"\r\nعدا چون اين سخنان بشنيد بانگ برداشت كه اى آل عمرو ، در رياض ستم بينم و زور بشنوم ، كسى كه در خانه اش ظلم بيند واقعا ذليل است . و هم او بانگ زد : اى ابو سميط . و ابو سميط ، حارثة بن سراقة بن معد يكرب ، پيش زياد آمد كه ايستاده بود و گفت : « شتر اين جوان را رها كن و شتر ديگر به جاى آن بگير . » زياد گفت : « نمىشود . » ابو سميط گفت : « پس تو يهودى هستى » و سوى شتر رفت و زانو بند بگشود و به پهلوى آن زد تا برخاست و مقابل شتر بايستاد .\r\nزياد به جوانانى از مردم حضر موت و سكون گفت تا او را بزدند و در هم كوفتند و دست ببستند و دست ياران او را نيز بستند و بداشتند و شتر را گرفتند و زانو بند زدند .\r\nمردم رياض بانگ بر آوردند و بنى معاويه به حمايت حارثه برخاستند و مردم سكون و حضر موت از زياد حمايت كردند و دو اردوى بزرگ از دو سو فراهم آمد اما بنى معاويه به سبب اسيران خويش دست به كارى نزدند و ياران زياد بر ضد بنى معاويه دستاويزى نداشتند .\r\nآنگاه زياد كس سوى بنى معاويه فرستاد كه يا سلاح بگذارند ، يا آمادهء جنگ باشند .\r\nگفتند : « هرگز سلاح نمىگذاريم تا ياران ما را رها كنيد » زياد گفت : « تا با حقارت و زبونى متفرق نشويد آنها را رها نمىكنيم » اى مردم خبيث ، مگر شما در حضرموت سكونت نداريد و همسايگان قوم سكون نيستيد ، شما در ديار حضر موت و مجاورت كسانى كه بر شما تسلط دارند چه اهميت داريد و چه مىتوانيد كرد . » سكونيان گفتند : « به اين قوم حمله كن كه جز به اين وسيله از كار خويش دست بر نمىدارند » زياد شبانگاه به آنها حمله برد و كسان بكشت كه به هر سوى\r\n","description":"","footnote":"","page_name":" 1469 ","page_number":246},
  {"content":"\r\nگريختند .\r\nچون قوم گريزان شدند ، زياد سه بندى را آزاد كرد و فيروز به مقر خويش باز گشت و همين كه بنديان پيش ياران خويش باز گشتند آنها را ملامت كردند و قوم به ملامت يك ديگر پرداختند و گفتند : « در اين ديار يا جاى ماست يا جاى اين قوم و بايد يكى برود » و آنگاه فراهم آمدند و همه به يك جا اردو زدند و بر سر آن شدند كه زكات ندهند و زياد آنها را به حال خود گذاشت و سويشان نرفت آنها نيز سوى وى نرفتند .\r\nآنگاه زياد ، حصين بن نمير را به نزد قوم فرستاد و او پيوسته ميان وى و مردم حضر موت و سكون برفت و بيامد تا در ميانه آرامش افتاد و اين قيام دوم حضرميان بود\r\nو از پس آن مدتى كوتاه در جاهاى خويش ببودند .\r\nپس از آن بنى عمرو بن معاويه به صحرا زدند و گوشه اى را خاص خود كردند كه سنگ چين داشت و مشخص شده بود و محجر نام گرفت . جمد و مخوص و مشرح و ابضعه و خواهرشان عمرده هر كدام در محجرى مقر گرفتند و مردم بنى عمرو ابن معاويه به دور اين سران بودند . بنى حارث بن معاويه نيز در محجرهاى خويش مقيم شدند ، اشعث بن قيس در محجرى بود و سمط بن اسود در محجرى بود . همه بنى معاويه بر ندادن زكات همسخن شدند و دل به ارتداد دادند مگر شرحبيل بن سمط و پسرش كه با بنى معاويه مقيم بودند و مىگفتند : « براى مردم آزاده هر روز رنگى گرفتن قبيح است نيكمردان بر ناروا باشند و از بيم ننگ از گشتن به سوى بهتر دريغ دارند ، چه رسد كه از نكوتر و از حق به سوى قبيح و باطل روند ، خدايا ما در اين كار با قوم خويش همدل نيستيم و از هماهنگى با آنها پشيمانيم . » منظورشان حادثه شتر داغ خورده و قيام دوم بود .\r\nآنگاه شرحبيل بن سمط و پسرش سوى زياد بن لبيد رفتند و بد و پيوستند و ابن صالح و امرؤ القيس بن عابس نيز سوى زياد رفتند و گفتند : « گروهى از مردم سكاسك به اين قوم پيوسته‌اند و كسانى از مردم سكون و حضرموت نيز سوى آنها آمده‌اند ،\r\n","description":"","footnote":"","page_name":" 1470 ","page_number":247},
  {"content":"\r\nشبانگاه به آنها حمله كن مگر ميان ما و آنها دشمنى افتد و از هم ببريم ، اگر حمله نكنى بيم داريم مردم از دور ما پراكنده شوند و سوى آنها روند ، اين قوم از پيوستن كسان مغرور شده‌اند و اميد پيوستن كسان ديگر دارند . » زياد گفت : « چنان كه خواهيد » و آنها جمع خويش را فراهم آوردند و شبانگاه به محجرهاى قوم حمله بردند و آنها را به دور آتشهاى خويش نشسته بودند و حمله كنندگان توانستند كسانى را كه منظور داشتند بشناسند و به بنى عمرو بن معاويه پرداختند كه جماعت و موكب قوم از ايشان بود و در پنج گروه بر آنها حمله بردند و مشرح و مخصوص و جمد و ابضعه و خواهرشان را كه لعنت بر آنها باد ، بكشتند و از كسان آنها بسيار كشته شد و هر كه توان داشت فرار كرد و بنى عمرو بن معاويه زبون شدند و پس از آن كارى از آنها ساخته نبود .\r\nزياد با اسير و غنيمت بازگشت\r\nو از اردوگاه اشعث و بنى الحارث بن معاويه گذشت و زنان بنى عمرو بن معاويه استغاثه كردند و بانگ بر آوردند : « اى اشعث ! اى اشعث ! خاله هايت را مىبرند ، خاله هايت را مىبرند . » و مردم بنى الحارث به هيجان آمدند و زنان را نجات دادند .\r\nاشعث مىدانست كه وقتى زياد و سپاهش از حادثه با خبر شوند از او و بنى - الحارث بن معاويه و بنى عمرو بن معاويه دست بر نمىدارند ، و بنى الحارث و بنى عمرو را با آن گروه از مردم سكاسك و كسانى از قبايل اطراف كه اطاعت او مىكردند ، فراهم آورد .\r\nدر اين هنگام وضع قبايل حضر موت مشخص شد : ياران زياد بر اطاعت وى بماندند و مردم كنده به كفر گراييدند ، و چون صف قبايل مشخص شد ، زياد به مهاجر نامه نوشت و كسان نيز نوشتند و او عكرمه را جانشين خويش كرد و با سبكروان سپاه ، صهيد ، صحراى ميان مارب و حضرموت را با شتاب طى كرد و پيش زياد رسيد و سوى كنده رفتند كه سالارشان اشعث بود و در محجر زرقان تلاقى شد و\r\n","description":"","footnote":"","page_name":" 1471 ","page_number":248},
  {"content":"\r\nجنگ انداختند و كنده هزيمت گرفت و بسيار كس كشته شد و باقيمانده فرارى سوى نجير رفتند كه آنجا را مرتب و محكم كرده بودند .\r\nآنگاه مهاجر با سپاه خويش از محجر زرقان سوى نجير رفت\r\nمردم كنده نيز با وى بودند و در آنجا حصارى شدند و از مردم سكاسك و اوباش سكون و حضرموت و نجير نيز كسانى كه فريب آنها را خورده بودند همراه بودند . سه راه ، به آنجا ميرسد كه زياد بر يكى فرود آمد و مهاجر بر راه ديگر فرود آمد و راه سوم باز بود كه از آن رفت و آمد داشتند تا عكرمه با سپاه بيامد و آنجا فرود آمد و راه آذوقه آنها را قطع كرد و پسشان راند و سواران سوى مردم كنده فرستاد و گفت كه آنها را در هم كوبند . از جمله فرستادگان يزيد بن قنان بنى مالكى بود كه مردم دهكده هاى بنى هند را تا برهوت بكشت ، و خالد بن فلان مخزومى و ربيعه حضرمى را سوى ساحل فرستاد كه مردم مخا و طوايف ديگر را بكشتند و كنديان در حصار از آنچه بر ديگر مردمشان مىگذشت خبر يافتند و گفتند : « مرگ از اين وضع بهتر است ، پيشانيها را بتراشيد كه گويا خويش را به خداوند واگذاشته‌ايد و او نعمتتان داده و قرين نعمت اوييد شايد بر اين ستمگران نصرتتان دهد . » و پيشانيها را بتراشيدند و پيمان نهادند و تعهد كردند كه از عرصه نگريزند و يكيشان هنگام شب از بالاى حصار رجز ميخواند به اين مضمون :\r\n« براى بنى قتيره و امير بنى مغيره » « صبحگاه بدى است » و رجز خوان مسلمانان جواب او را ميداد .\r\nو چون صبح در آمد برون شدند و در اطراف نجير جنگى سخت شد و در راههاى نجير كشتار بسيار شد\r\nو مردم كنده هزيمت شدند .\r\nهشام بن محمد گويد : از آن پس كه مهاجر از كار قوم فراغت يافته بود عكرمه در رسيد و زياد و مهاجر با سپاه خويش گفتند : « برادران شما به كمكتان شما آمده‌اند و\r\n","description":"","footnote":"","page_name":" 1472 ","page_number":249},
  {"content":"\r\nشما پيش از رسيد نشان فتح كرده‌ايد ولى آنها را در غنيمت شريك كنيد . » قوم چنين كردند و دير آمدگان را شريك غنيمت كردند و خمس را با اسيران به مدينه فرستادند و مژده رسان پيش از آنها رفت كه قبايل را بشارت مىداد و فتح را براى آنها مىخواند .\r\nسرى گويد : ابو بكر ، همراه مغيرة بن شعبه نامه اى براى مهاجر فرستاد بدين مضمون كه وقتى اين نامه به شما رسيد و هنوز بر قوم ظفر نيافته‌ايد ، اگر جنگ كرديد و ظفر يافتيد جنگجويان را بكشيد و زن و فرزند را اسير كنيد يا به حكم من تسليم شوند و اگر پيش از وصول نامهء من صلحى در ميان رفته ، مىبايد از ديار خويش بروند كه خوش ندارم كسانى را كه چنان اعمالى كرده‌اند در مقرشان بگذارم ، بايد بدانند كه بد كرده‌اند و چيزى از عواقب اعمال خويش را بچشند .\r\nابو جعفر گويد : وقتى اهل نجير ديدند كه پيوسته براى مسلمانان كمك مىرسد و به يقين دانستند كه دست از آنها بر نمىدارند بترسيدند و سران قوم بر جانهاى خود بيمناك شدند ، اگر صبر كرده بودند تا مغيره برسد صلح بر اساس ترك ديار مىشد ، اما اشعث شتاب كرد و از عكرمه امان گرفت و پيش او رفت كه تنها از او اطمينان داشت به سبب آنكه عكرمه اسماء دختر نعمان بن حزن را به زنى گرفته بود و اين به وقتى شده بود كه وى در جند به انتظار مهاجر بود و نعمان دختر خويش را پيش از آنكه زد و خورد آغاز شود به دو عرضه كرده بود . عكرمه اشعث را پيش مهاجر فرستاد و براى او و نه تن همراهان او امان خواست كه خودشان و كسانشان در امان باشند به شرط آنكه درها را بگشايند . مهاجر پذيرفت و به دو گفت . برو پيمان نامه بنويس و مكتوب را بيار تا مهر كنم .\r\nسعيد بن ابى برده گويد : اشعث پيش مهاجر رفت و براى مال و زن و فرزند و نه تن از ياران خود امان خواست به شرط آنكه در را بگشايد كه مسلمانان در آيند .\r\nمهاجر گفت : « برو هر چه مىخواهى بنويس و شتاب كن و او امان نامه را بنوشت و\r\n","description":"","footnote":"","page_name":" 1473 ","page_number":250},
  {"content":"\r\nبرادر و عموزادگان خود و كسان آنها را ياد كرد اما از فرط شتاب و حيرت نام خويش را از ياد برد و مكتوب را بياورد كه مهاجر مهر كرد و او باز گشت و آنها كه در نامه بودند امان يافتند .\r\nمجالد گويد : وقتى اشعث مىخواست نام خويش را بنويسد مجدم كارد به دست بر او جست و گفت : « اگر نام مرا ننويسى ميكشمت » و او نام مجدم را نوشت و نام خويش را واگذاشت .\r\nابو اسحاق گويد : وقتى در گشوده شد مسلمانان به درون حمله بردند و هر چه مرد جنگى آنجا بود كشتند ، همه را دست بسته گردن زدند ، در نجير و خندق يك هزار زن به شمار آمد و بر غنيمت و اسيران نگهبان گماشتند و كثير بن صلت نيز از آن جمله بود .\r\nكثير گويد : وقتى در گشوده شد و كار مردم نجير بسر رفت و غنيمت شماره شد اشعث آن گروه را كه امان يافته بودند پيش خواند و مكتوب را بياورد و هر كه در آن بود مصون ماند اما نام اشعث در آن نبود مهاجر گفت : « ستايش خدا را كه ترا از منظورت باز داشت ، اى دشمن خدا دوست داشتم كه خدا ترا ذليل كند » و او را به بند كرد و مىخواست خونش بريزد ، اما عكرمه گفت : « او را نگهدار و پيش ابو بكر فرست كه او حكم قضيه را بهتر مىداند . اگر يكى فراموش كرده نام خويش را بنويسد اما واسطه مذاكره بوده فراموشى او مذاكره را باطل نمىكند . » مهاجر گفت : « قضيه روشن است ولى مشورت را ترجيح مىدهم و به حكم آن كار مىكنم . » و اشعث را با اسيران پيش ابو بكر فرستاد و با كاروان بود و مسلمانان او را لعنت مىكردند و اسيران قوم نيز او را ملعون مىشمردند و زنان قوم وى را عرف - النار مىناميدند كه در زبان يمن به معنى خاين است .\r\nو چنان شده بود كه مغيره به شب راه گم كرده بود تا ارادهء خدا انجام شود و وقتى رسيد كه قوم در خون غلطيده بودند و اسيران را سوار كرده بودند و روان\r\n","description":"","footnote":"","page_name":" 1474 ","page_number":251},
  {"content":"\r\nشدند .\r\nو چون با خبر فتح پيش ابو بكر رسيدند اشعث را پيش خواند و گفت :\r\n« بنى وليعه ترا از راه ببردند و تو آنها را از راه نبردى كه شايستهء اين كار نبودى ، آنها هلاك شدند ، ترا نيز هلاك كردند ، نمىترسى كه نفرين پيمبر شامل تو نيز شده باشد ، فكر مىكنى با تو چه مىكنم ؟ » گفت : « من بودم كه در بارهء ده كس مذاكره كردم و خونم حلال نيست » ابو بكر گفت : « آيا با تو موافقت كردند ؟ » گفت : « آرى » گفت : « مكتوب مورد موافقت را بياوردى و براى تو مهر زدند ؟ » اشعث گفت : « آرى » گفت : « مكتوب صلح پس از مهر كردن در بارهء كسانى كه نامشان در آن هست روان مىشود ، تو پيش از آن فقط واسطهء مذاكره بوده اى . » و چون اشعث بر جان خود بيمناك شد گفت : « در بارهء من نيكى كن و آزادم كن و گناهم را ببخش و اسلامم را بپذير و با من نيز چون ديگران رفتار كن و زنم را به من بده . » اين سخن از آن رو مىگفت كه وقتى در مدينه پيش پيغمبر خدا آمده بود ام فروه دختر ابو قحافه را خواستگارى كرده بود كه به زنى او داده بودند و او را واگذاشت تا بار ديگر به مدينه آيد و پيمبر خدا در گذشت و اشعث از دين بگشت .\r\nو چون بيم داشت ابو بكر پاسخ او را ندهد گفت : « خواهى ديد كه براى دين خدا از همه مردم ديارم بهتر مىشوم . » ابو بكر از خون وى در گذشت و ببخشيد و كسانش را بداد و گفت : « برو كه خبرهاى خوب در بارهء تو بشنوم » و آنها را رها كرد كه برفتند و خمس غنايم را ميان مردم تقسيم كرد و چهار پنجم ديگر را ميان سپاه تقسيم كرد .\r\n","description":"","footnote":"","page_name":" 1475 ","page_number":252},
  {"content":"\r\nابو جعفر گويد : اما در روايت عبد الله بن ابى بكر چنين آمده كه وقتى اشعث را در مدينه پيش ابو بكر آوردند گفت : « خودت مىدانى چه ها كرده اى فكر مىكنى در بارهء تو چه مىكنم » گفت : « منت مىنهى و از بندرها مىكنى و خواهرت را به من مىدهى كه به دين باز آمده‌ام و مسلمان شده‌ام » ابو بكر گفت : « چنين مىكنم » و ام فروه دختر ابو قحافه را به زنى او داد و اشعث در مدينه ببود تا عراق گشوده شد .\r\nابو جعفر گويد : وقتى عمر به خلافت رسيد گفت :\r\n« اكنون كه خدا گشايش داده و قلمرو عجمان فتح شده زشت است كه عربان مالك يك ديگر باشند . » و در بارهء فديهء اسيران عرب كه در جاهليت و اسلام به اسارت آمده بودند مشورت كرد ، بجز زنانى كه براى مالك خويش فرزندى آورده بودند . و فديهء هر انسان را هفت يا شش شتر قرار داد . در بارهء قوم حنيفه و كنده و اهل دبا كه مردانشان كشته شده بودند و نيز كسانى كه تمكن نداشتند كمتر از اين شد و كسان به جستجوى زنان خويش به هر سوى رفتند و اشعث در بنى نهد و بنى غطيف دو زن يافت . و چنان شد كه وى در اين دو طايفه به سخن ايستاد و در بارهء غراب و عقاب پرسش كرد .\r\nگفتند : « منظورت چيست ؟ » گفت : « در جنگ نجير عقابان و غرابان و گرگان و سگان زنان ما را بربودند . » مردم غطيف گفتند : « اينك غراب پيش ماست . » گفت : « وضع وى پيش شما چگونه است ؟ » گفتند : « مصون و محترم است . » گفت : « بسيار خوب » و از آنجا برفت .\r\nعمر مقرر داشت كه هيچ عربى مملوك نباشد كه مسلمانان بر اين سخن اتفاق\r\n","description":"","footnote":"","page_name":" 1476 ","page_number":253},
  {"content":"\r\nكرده بودند . و مهاجر در كار دختر نعمان بن حزن نظر كرد ، وى دختر خويش را به پيمبر خدا صلى الله عليه و سلم عرضه كرده بود و گفته بودند هرگز بيمار نشده و پيمبر از آن پس كه زن رو به روى وى نشست گفت : « ما را به دو نياز نيست ، اگر به نزد خدا خيرى داشت بيمار مىشد . » مهاجر در بارهء اين زن از عكرمه پرسيد : « كى او را به زنى گرفته اى ؟ » گفت : « وقتى در عدن بودم ، و در جند او را پيش من آوردند كه به مارب فرستادم سپس به اردوگاه آوردم . » بعضىها گفتند : « او را رها كن كه در خور داشتن نيست » بعضى ديگر گفتند : « او را رها نكن » و مهاجر در بارهء زن به ابو بكر نامه نوشت از او پرسش كرد .\r\nابو بكر پاسخ داد كه پدر وى نعمان بن حزن پيش پيمبر آمد و وصف دختر خويش بگفت و پيمبر گفت تا وى را به حضور آرد و چون بياورد گفت : « اين را نيز بگويم كه هرگز بيمار نشده » پيمبر گفت : « اگر به نزد خدا خيرى داشت بيمار مىشد . » و از او چشم پوشيد و كس بصدد گرفتن او نبود .\r\nپس از آنكه عمر گفت : « اسيران عرب را فديه دهيد . » تنى چند از آنها نزد قرشيان بماندند از جمله بشرى دختر قيس بن ابى الكسيم بود\r\nكه پيش سعد بن مالك بود و عمر از او متولد شد . و زرعه دختر مشرح پيش عبد الله بن عباس بود كه على را آورد .\r\nابو بكر به مهاجر نامه نوشت و او را ميان عاملى يمن يا حضر موت مخير كرد و مهاجر يمن را بر گزيد و يمن دو سالار داشت : فيروز و مهاجر . حضر موت را نيز دو سالار بود : عبيدة بن سعد سالار كنده و سكاسك بود و زياد بن لبيد سالار حضر موت بود .\r\nآنگاه ابو بكر به عمال جاهايى كه مردمش از دين بگشته بودند نوشت كه\r\n","description":"","footnote":"","page_name":" 1477 ","page_number":254},
  {"content":"\r\nدوست دارم كسانى را به كار گيريد كه از دين نگشته باشند بر اين ترتيب كار كنيد و كارها را به آنها سپاريد و هر كه نخواهد او را واگذاريد و از مرتدشدگان در كار جهاد با دشمن كمك نگيريد .\r\nضحاك بن خليفه گويد : دو زن آوازه خوان به دست مهاجر افتادند كه يكيشان در آوازهاى خود ناسزاى پيمبر خدا خوانده بود و دست او را ببريد و دو دندان پيشين وى را كند .\r\nابو بكر رحمه الله در اين باب نامه اى به دو نوشت كه از رفتار تو با زنى كه نا سزاى پيمبر خدا خوانده بود خبر يافتم ، اگر اين كار را نكرده بودى مىگفتم خونش بريزى كه حد اهانت به پيمبران مانند حدود ديگر نيست و هر مسلمانى چنين كند مرتد است و اگر هم پيمان مسلمانان باشد حربى و پيمان شكن است .\r\nو هم ابو بكر در بارهء زنى كه در آواز خويش هجاى مسلمانان خوانده بود به مهاجر نوشت :\r\nشنيدم دست زنى را كه به هجاى مسلمانان آواز خوانده بود بريده اى و دندانهاى پيشين وى را كنده اى ، اگر مدعى مسلمانى بود مىبايد تاديبش كرده باشى و دست بريدن و دندان كندن لازم نبود ، اگر ذمى بود چشم پوشيدن از شرك وى روا نبود ، اگر به اين كار مىپرداختم وضعى ناخوشايند ميداشتى ، ملامت را بپذير و هرگز اعضاى كسى را قطع مكن كه جز در مورد قصاص ، گناه است و مايهء نفرت .\r\nدر همين سال ، يعنى سال يازدهم هجرت معاذ بن جبل از يمن باز آمد و ابو بكر ، عمر بن خطاب را به كار قضا گماشت ، و در همهء ايام خلافت ابو بكر عهده دار قضا بود .\r\nو هم در اين سال ابو بكر عتاب بن اسيد را سالار حج كرد اين روايت از على بن محمد است ، و بعضى ديگر گفته‌اند به سال يازدهم هجرت عبد الرحمن بن عوف سالار حج بود و ابو بكر اين عنوان را به دو داد . ","description":"","footnote":"","page_name":" 1478 ","page_number":255},
  {"content":"\r\n\r\nآنگاه سال دوازدهم هجرت در آمد\r\nابو جعفر گويد : وقتى خالد از كار يمامه فراغت يافت و هنوز آنجا مقيم بود ابو بكر صديق به دو نوشت كه سوى عراق رو و از دروازهء هند يعنى ابله آغاز كن و با پارسيان و اقوام ديگر كه در قلمرو شاهى آنها هستند الفت انداز .\r\nعلى بن محمد گويد : ابو بكر خالد را به سرزمين كوفه روان كرد كه مثنى بن - حارثهء شيبانى آنجا بود و خالد در محرم سال دوازدهم آهنگ آنجا كرد و از بصره گذشت كه قطبة بن قتاده سدوسى آنجا بود .\r\nابو جعفر گويد : اما بگفتهء واقدى در كار خالد اختلاف هست بعضىها گفته‌اند از يمامه يكسر به عراق رفت و به گفتهء بعضى ديگر وى از يمامه بازگشت و به مدينه آمد و از آنجا از راه كوفه سوى عراق رفت تا به حيره رسيد .\r\nصالح بن كيسان گويد : ابو بكر به خالد بن وليد نوشت كه سوى عراق رود و خالد برفت تا در سواد عراق در چند دهكده به نام بانقيا و باروسما و اليس فرود آمد و مردم آنجا با وى به صلح آمدند ، طرف صلح ابن صلوبا بود ، و اين به سال دوازدهم هجرت بود و خالد از آنها جزيه پذيرفت و مكتوبى براى آنها نوشت بدين مضمون :\r\n« بسم الله الرحمن الرحيم ، از خالد بن وليد براى ابن صلوباى » « سوادى كه بر ساحل فرات منزل دارد . تو به امان خدا ايمنى كه خون » « وى با جزيه دادن مصون است و تو براى خودت و كسانت و پيروانت » « و مردمى كه در دو دهكده ات ، بانقيا و باروسما هستند ، هزار درم دادى و » « من از تو پذيرفتم و مسلمانانى كه همراه منند بدان رضايت دادند و در » « مقابل آن تو در پناه خدا و پناه محمد صلى الله عليه و سلم و پناه مسلمانان » « هستى ، و هشام بن وليد شاهد اين مكتوب است . »\r\n","description":"","footnote":"","page_name":" 1479 ","page_number":256},
  {"content":"\r\nپس از آن خالد با همراهان خويش برفت تا به حيره رسيد و سران آنجا با قبيصة بن اياس بن حيهء طايى پيش وى آمدند . قبيصه پس از نعمان بن منذر از جانب كسرى امارت حيره يافته بود و خالد به او و يارانش گفت : « شما را به سوى خدا و اسلام مىخوانم ، اگر بپذيريد جزو مسلمانان مىشويد كه حقوق و تكاليف شما مانند آنهاست و اگر نپذيريد بايد جزيه بدهيد ، كسانى را همراه آورده‌ام كه مرگ را بيشتر از آن دوست دارند كه شما زندگى را دوست داريد و با شما پيكار مىكنيم تا خدا ميان ما و شما حكم كند . » قبيصة بن اياس به دو گفت : « ما را به جنگ تو حاجت نيست ، بر دين خويش مىمانيم و جزيه مىدهيم » خالد بر نود هزار درم با آنها صلح كرد و اين جزيه كه از ابن صلوبا گرفت نخستين جزيه اى بود كه از عراق به دست آمد .\r\nابو جعفر گويد : اما به گفتهء هشام بن كلبى ، وقتى ابو بكر به خالد بن وليد كه در يمامه بود نوشت كه سوى شام رود ، دستور داد از عراق آغاز كند و از آنجا بگذرد و خالد برفت تا در نباح فرود آمد .\r\nهشام گويد : مثنى بن حارثهء شيبانى از عراق به مدينه پيش ابو بكر رفت و گفت : « مرا سالارى قوم خويش ده تا با پارسيانى كه مجاور منند پيكار كنم و ناحيهء خويش را سامان دهم . » ابو بكر چنان كرد و او برفت و قوم خويش را فراهم آورد و تاخت و تاز آغاز كرد ، يك بار به ناحيهء كسكر حمله مىبرد و بار ديگر به ناحيهء پايين فرات حمله مىبرد .\r\nوقتى خالد بن وليد به نباح رسيد ، مثنى بن حارثه در خفان اردو زده بود و خالد به دو نوشت\r\nكه بيايد و نامهء ابو بكر را فرستاد كه دستور داده بود از خالد اطاعت كند و مثنى با شتاب پيش وى رفت . به پندار مردم بنى عجل يكى از آنها نيز به نام مذعور بن عدى همراه مثنى به مدينه رفته بود و با وى اختلاف پيدا كرد و به ابو بكر نامه نوشتند و او به مرد عجلى نامه نوشت و دستور داد كه همراه خالد سوى شام رود\r\n","description":"","footnote":"","page_name":" 1480 ","page_number":257},
  {"content":"\r\nو مثنى را به حال خود واگذاشت و مرد عجلى تا مصر رفت و آنجا اعتبارى يافت و اكنون خانهء وى در مصر شهره است .\r\nخالد در عراق پيش رفت و جابان سالار دهكدهء اليس راه او را ببست و خالد مثنى بن حارثه را فرستاد كه با وى جنگ كرد و بر كنار رودى كه آنجا هست و به سبب همين حادثه رود خون نام گرفت بيشتر يارانش را بكشت و با مردم اليس صلح كرد و پيش رفت تا به نزديك حيره رسيد و سواران آزاد به سالار سپاه كسرى كه در اردوگاههاى آنجا مقابل عربان بودند بيامدند و در محل تلاقى رودها با سپاه خالد رو به رو شدند و مثنى بن حارثه را سوى آنها فرستاد كه هزيمت شدند .\r\nو چون مردم حيره چنين ديدند به استقبال خالد برون شدند و عبد المسيح بن عمرو بن بقيله و هانى بن قبيصه با آنها بودند . خالد به عبد المسيح گفت : « از كجا آمده اى ؟ » گفت : « از پشت پدرم » خالد گفت : « يعنى از كجا در آمده اى ؟ » گفت : « از شكم مادرم » خالد گفت : « بر چيستى ؟ » گفت : « بر زمين . » خالد گفت : « يعنى در چيستى ؟ » گفت : « در لباسهايم » خالد گفت : « عقل دارى ؟ » گفت : « بله ، بند هم دارم . » خالد گفت : « از تو پرسش كردم » گفت : « من هم جواب دادم » خالد گفت : « به صلحى يا به جنگ ؟ »\r\n","description":"","footnote":"","page_name":" 1481 ","page_number":258},
  {"content":"\r\nگفت : « به صلح » خالد گفت : « پس اين قلعه ها چيست كه مىبينم ؟ » گفت : « اين قلعه ها را ساخته‌ايم كه سفيه را نگهدارد تا عاقل بيايد و جلو او را بگيرد . » آنگاه خالد به مردم حيره گفت : « شما را به خدا و عبادت وى و اسلام مىخوانم ، اگر بپذيريد حقوق و تكاليف شما همانند ماست و اگر دريغ كنيد بايد جزيه بدهيد و اگر ندهيد با كسانى سوى شما آمده‌ام كه مرگ را چنان دوست دارند كه شما شراب را دوست داريد . » گفتند : « به جنگ تو حاجت نداريم » خالد با آنها بر يكصد و نود هزار درهم صلح كرد و اين نخستين جزيه اى بود كه از عراق سوى مدينه فرستاده شد .\r\nآنگاه خالد در بانقيا فرود آمد و با بصبهرى پسر صلوبا بر هزار درم و يك عبا صلح كرد و براى مردم آنجا مكتوبى نوشت . صلح خالد با مردم حيره به اين شرط بود كه خبر گيران وى باشند و آنها پذيرفتند .\r\nشعبى گويد : بنى بقيله مكتوب خالد بن وليد را كه براى مردم مداين نوشته بود به من دادند كه خواندم و چنين بود :\r\n« از خالد بن وليد به مرزبانان پارسى . درود بر آنكه پيرو هدايت « باشد . اما بعد ستايش خدايى را كه خادمان شما را پراكند و ملكتان را » « گرفت و كيد شما را شكست . هر كه چون ما نماز كند و رو به قبلهء » « ما كند و ذبيحهء ما را بخورد مسلمان است و حقوق و تكاليف وى همانند » « ماست . » « اما بعد ، وقتى اين نامهء من به شما رسيد ، گروگانها پيش من » « فرستيد و تسليم من شويد ، و گر نه بخدايى كه جز او خدايى نيست ، كسانى »\r\n","description":"","footnote":"","page_name":" 1482 ","page_number":259},
  {"content":"\r\n« را سوى شما مىفرستم كه مرگ را چنان دوست دارند كه شما زندگى » « را دوست داريد » و چون مردم مداين نامهء خالد را بخواندند شگفتى كردند ، و اين به سال دوازدهم هجرت بود .\r\nابو جعفر گويد : اما روايت شعبى در بارهء خالد و رفتن وى سوى عراق چنين است كه وقتى از كار يمامه فراغت يافت ابو بكر به دو نوشت : « اكنون كه خدا ترا فيروزى داد به طرف عراق رو تا با عياض تلاقى كنى و به عياض بن غنم كه ما بين نباج و حجاز بود نوشت كه سوى مصيخ برو و از بالاى عراق وارد آن سرزمين شو و پيش رو تا با خالد تلاقى كنى و هر كه را مىخواهد بر گردد اجازه دهيد و كس را نابه دلخواه همراه نبريد . » گويد : و چون نامه به خالد و عياض رسيد و به دستور ابو بكر اجازهء باز گشت به كسان دادند ، همهء مردم مدينه و اطراف باز گشتند و اطرافشان خالى شد و از ابو بكر كمك خواستند كه قعقاع بن عمرو تميمى را به كمك خالد فرستاد به دو گفتند : « به كمك كسى مىروى كه سپاهش از دور وى پراكنده شده‌اند ؟ »\r\nقعقاع گفت : « سپاهى كه يكى چون وى در آن باشد هزيمت نشود » و هم ابو بكر عبد الله بن عوف حميرى را به كمك عياض فرستاد .\r\nو هم او به خالد و عياض نوشت كسانى را كه با مرتدان پيكار كرده‌اند و پس از پيمبر خداى بر مسلمانى ثبات ورزيده‌اند ، همراه ببريد و هر كه از مسلمانى بگشته همراه شما به پيكار نيايد تا راى خويش را در بارهء وى بگويم . به همين سبب در اين جنگها از مرتدشدگان كس نبود .\r\nو چون نامهء سالارى عراق به خالد رسيد به حرمله و سلمى و مثنى و مذعور نوشت كه به دو ملحق شوند و در روزى كه معين كرده بود با سپاه خويش در ابله وعده كنند به سبب آنكه ابو بكر در نامهء خويش به خالد دستور داده بود كه وقتى وارد\r\n","description":"","footnote":"","page_name":" 1483 ","page_number":260},
  {"content":"\r\nعراق شد از دروازهء سند و هند آغاز كند كه در آن هنگام ابله بود آنگاه قبايلى را كه ميان وى و عراق بودند جمع آورد ، هشت هزار كس از ربيعه و مضر فراهم آمد دو هزار كس نيز خود وى همراه داشت و با ده هزار كس به هشت هزار سپاه اميران چهارگانه يعنى مثنى و مذعور و سلمى و حرمله پيوست و با هيجده هزار كس با هرمز رو به رو شد .\r\nمغيرة بن عقبه گويد : « ابو بكر سالارى جنگ عراق را به خالد بن وليد داد و به دو نوشت كه از پايين عراق در آيد و به عياض كه سالارى جنگ عراق را به او نيز داده بود نوشت كه از بالاى آن سرزمين در آيد آنگاه سوى حيره روند و هر كه زودتر آنجا رسيد سالارى از اوست و ديگرى مطيع وى شود . نوشته بود وقتى در حيره فراهم آمديد و اردوگاههاى پارسيان را پراكنده كرديد و خطر حمله به مسلمانان از پشت سر نبود ، يكيتان در حيره بماند و عقبدار مسلمانان و رفيق خويش باشد و ديگرى در خانه پارسيان و قرارگاه قوتشان مداين به آنها حمله برد .\r\nشعبى گويد : « خالد پيش از حركت بهمراهى آزاذبه پدر زباذبه ( ؟ ) يمامه به هرمز كه در آن هنگام مرزدار بود چنين نوشت :\r\n« اما بعد ، اسلام بيار تا سالم بمانى يا تسليم شو و جزيه بده\r\nو گر نه » « جز خويشتن كسى را ملامت مكن كه با قومى سوى تو آمده‌ام كه » « مرگ را چنان دوست دارند كه شما زندگى را دوست داريد . » مغيرة بن عتبه كه قاضى اهل كوفه بود گويد : وقتى خالد از يمامه حركت كرد سپاه خود را سه گروه كرد و آنها را از يك راه نفرستاد مثنى را دو روز پيش از خويش فرستاد و ظفر را بلد وى كرد و عدى بن حاتم و عاصم بن عمرو را نيز فرستاد كه هر كدام يك روز پس از ديگرى حركت كردند و بلد آنها مالك بن عباد و سالم بن نصر بودند .\r\nگويد : پس از آن خالد حركت كرد و بلد وى رافع بود و با هر سه گروه در حفير وعده نهاد كه آنجا فراهم آيند و با دشمن پيكار كنند كه آنجا دروازهء هند بود و\r\n","description":"","footnote":"","page_name":" 1484 ","page_number":261},
  {"content":"\r\nمعتبرترين و استوارترين مرز كشور پارسيان بود و مرزدار آنجا به خشكى با عربان و به دريا با هندوان پيكار مىكرد .\r\nگويد : و مهلب بن عقبه و عبد الرحمن بن سياه احمرى كه حمراى سياه نام از او دارد همراه خالد بودند و چون نامهء خالد به هرمز رسيد خبر را براى شيرى پسر كسرى و اردشير پسر شيرى نوشت و جمع خويش را فراهم آورد و با سبكروان سپاه خويش سوى كواظم به مقابلهء خالد رفت و پيشتاز فرستاد كه در راه به خالد بر نخورد و خبر يافت كه عربان در حفير وعده نهاده‌اند و باز گشت كه زودتر از او به حفير برسد و آنجا فرود آمد و سپاه آراست و دو برادر را به نام قباذ و انوشگان كه نسبشان بر اردشير اكبر با اردشير و شيرى يكى مىشد بر دو پهلوى سپاه نهاد و كسان به زنجير پيوسته بودند و آنها كه نداشتند به آنها كه داشتند گفتند : « خودتان را براى دشمن به بند كرده‌ايد چنين مكنيد كه اين فال بدى است . » و آنها جواب دادند كه در بارهء شما مىگويند كه قصد فرار داريد .\r\nو چون خالد خبر يافت كه هرمز در حفير است سوى كاظمه رفت و هرمز خبر يافت و پيش از او سوى كاظمه تاخت و خسته آنجا رسيد . هرمز از همهء سالاران اين مرز براى عربان بدتر بود و همه عربان از او خشمگين بودند و در خبث به دو مثل مىزدند و مىگفتند « خبيثتر از هرمز و كافرتر از هرمز » در كاظمه هرمز و سپاه وى آرايش گرفتند و به زنجيرها پيوسته شدند و آب در تصرف آنها بود و چون خالد بيامد جايى فرود آمد كه آب نبود\r\nو چون از قضيه خبر يافت بگفت تا منادى ندا دهد كه فرود آييد و بار بگشاييد و براى تصرف آب با دشمن بجنگيد كه آب از آن گروهى است كه ثبات بيشتر دارد و نيرومندتر است .\r\nپس بارها را فرود آوردند و سواران ايستاده بودند و پيادگان پيش رفتند و حمله بردند و جنگ انداختند و خدا ابرى فرستاد كه پشت صف مسلمانان آب افتاد و خدايشان نيرو داد و هنوز روز بر نيامده بود كه از دشمن كسى در عرصه نبود .\r\n","description":"","footnote":"","page_name":" 1485 ","page_number":262},
  {"content":"\r\nابن هيثم بكايى نيز روايتى به همين مضمون دارد با اين اضافه كه گويد : هرمز ياران خود را فرستاده بود كه خالد را به غافلگيرى بكشند ، و چون در اين باب اتفاق كردند ، هرمز برون شد و گفت : « مردى به مردى ، خالد كجاست ؟ » و به سواران خود دستور داده بود . و چون خالد فرود آمد هرمز نيز فرود آمد و وى را به مبارزه خواند و چون رو به رو شدند ضربتى در ميانه رد و بدل شد و خالد بر او چيره شد و حاميان هرمز به دو حمله بردند و در ميانش گرفتند اما تلاش آنها خالد را از كشتن هرمز باز نداشت و قعقاع بن عمرو حمله برد و محافظان هرمز را از پاى در آورد خالد نيز شمشير در آنها نهاد و پارسيان هزيمت شدند و مسلمانان تا شب به تعاقب آنها پرداختند . خالد اثاث قوم را فراهم آورد كه زنجيرها نيز در آن بود و هر يك بار يك شتر بود كه هزار رطل وزن داشت و اين جنگ را ذات السلاسل ناميدند و قباذ و انوشكان از عرصه جان بردند .\r\nشعبى گويد كلاههاى پارسيان به نسبت اعتبارى كه در ميان قوم خويش داشتند گرانقدر بود ، هر كس مقام و الا داشت كلاهش يكصد هزار درم مىارزيد و هرمز از آن جمله بود و ارزش كلاه وى يكصد هزار درم بود كه نقره جواهر نشان بود و ابو بكر آن را به خالد داد و كمال اعتبار مرد آن بود كه از يكى از خاندانهاى هفتگانه باشد .\r\nحنظلة بن زياد بن حنظله گويد : وقتى آن روز تعاقب كنندگان باز آمدند منادى خالد نداى رحيل داد و با مردم روان شد و بارها به دنبال وى بود تا به محلى كه اكنون پل بزرگ بصره است فرو آمد ، قباذ و نوشكان جان برده بودند و خالد خبر فتح را با باقيماندهء خمس و فيل بفرستاد و نامهء فتح براى مردم خوانده شد .\r\nوقتى زر بن كليب فيل را با خمس غنائم بياورد و آن را در مدينه بگردانيدند كه مردم آن را ببينند ، زنان مىگفتند : « راستى آنچه مىبينيم مخلوق خدا است » كه پنداشتند فيل مصنوع انسان است و ابو بكر فيل را باز پس فرستاد .\r\n","description":"","footnote":"","page_name":" 1486 ","page_number":263},
  {"content":"\r\nگويد : چون خالد در محل پل بزرگ بصره فرود آمد مثنى بن حارثه را به تعقيب فراريان فرستاد و معقل بن مقرن مزنى را به سوى ابله فرستاد كه مال و اسيران آنجا را فراهم آرد و معقل به ابله رفت و اموال و اسيران را فراهم آورد .\r\nابو جعفر گويد : اين حكايت در بارهء فتح ابله خلاف دانسته هاى اهل سيرت و اخبار درست است كه فتح ابله در ايام عمر به سال چهاردهم هجرت به دست عتبة بن غزوان انجام گرفت و حكايت فتح آن را به موقع بياريم ان شاء الله .\r\nحنظلة بن زياد گويد : مثنى برفت تا به رود زن رسيد و سوى قلعه اى رفت كه زن در آن مقر داشت و معنى بن حارثه را آنجا گذاشت كه زن را در قصرش محاصره كرد و مثنى سوى مرد رفت و او را محاصره كرد و آنها را به تسليم واداشت و همه را بكشت و اموالشان را به غنيمت گرفت و چون زن از ماجرا خبر يافت با مثنى صلح كرد و اسلام آورد و معنى او را به زنى گرفت .\r\nخالد و سران سپاه وى ضمن فتوحات خويش كشاورزان را جا به جا نكردند كه ابو بكر چنين دستور داده بود ولى فرزندان جنگاورانى كه به خدمت عجمان بودند به اسيرى گرفته شدند اما كشاورزانى كه به جنگ نيامده بودند به حال خويش ماندند و در پناه مسلمانان قرار گرفتند ، در جنگ ذات السلاسل و جنگ بعد سهم سوار هزار درم شد و سهم پياده يك سوم آن بود . \r\nسخن از جنگ مذار\r\nگويد : جنگ مذار در ماه صفر سال دوازدهم هجرت بود و آن روز مردم گفتند : « صفر الاصفار است كه در آن همه جباران در محل تلاقى رودها كشته مىشوند . » سفيان احمرى گويد : وقتى خالد به هرمز نامه نوشت كه از يمامه سوى او مىرود هرمز قضيه را براى اردشير و شيرى نوشت كه قارن پسر قريانس را به كمك او فرستاد و قارن از مداين به آهنگ كمك هرمز برون شد و چون به مذار رسيد از\r\n","description":"","footnote":"","page_name":" 1487 ","page_number":264},
  {"content":"\r\nهزيمت قوم خبر يافت و باقيماندهء فراريان به او رسيدند و همديگر را به ملامت گرفتند و فراريان اهواز و فارس به فراريان سواد و جبل گفتند اگر جدا شويد هرگز فراهم نخواهيد شد و همدل شدند كه برگردند . گفتند : « اينك كمك شاه و اينك قارن ، شايد خدا فرصتى پيش آرد و از دشمن انتقام بگيريم و چيزى از آنچه را از دست داده‌ايم پس بگيريم « و باز گشتند و در مذار اردو زدند و قارن ، قباذ و انوشگان را برد و پهلوى سپاه خويش گماشت و مثنى و معنى قضيه را به خالد خبر دادند و چون خالد از آمدن قارن خبر يافت غنايم را تقسيم كرد و آنچه را كه از خمس مىبايد داد بداد و بقيه را با خبر فتح به همراه وليد بن عقبه براى ابو بكر فرستاد و اجتماع قوم را بر لب رود بوى خبر داد .\r\nآنگاه خالد برفت تا در مذار به نزديك قارن فرود آمد و تلاقى شد و جنگى سخت و كينه توزانه افتاد ، قارن به عرصه آمد و هماورد خواست و خالد با معقل ابن اعشى كه ابيض ابو كبان لقب داشت به مقابلهء وى رفتند و معقل زودتر از خالد به دو دست يافت و خونش بريخت . عاصم انوشگان را كشت و عدى قباذ را كشت .\r\nو چنان بود كه قارن معتبرترين سالار قوم بود\r\nو پس از آن مسلمانان با سالارى از عجمان كه به اعتبار همسنگ وى باشد مقابل نشدند و بسيار كس از پارسيان كشته - شد و باقيمانده به كشتىها رفتند كه آب مسلمانان را از تعقيبشان باز داشت و خالد در مذار بماند و هر كس هر چه غنيمت گرفته بود به هر مقدار بود خاص وى كرد و غنايم را تقسيم كرد و از خمس به جنگاوران نامى ، چيز داد و باقيماندهء خمس را با گروهى به همراه سعيد بن نعمان كعبى سوى مدينه فرستاد .\r\nابى عثمان گويد : در جنگ مذار سى هزار كس از پارسيان كشته شد بجز آنها كه غرق شدند و اگر آب مانع نبود همه نابود شده بودند و آنها كه جان به در بردند لخت يا نيمه لخت بودند .\r\nشعبى گويد : وقتى خالد بن وليد به عراق رسيد ، در كواظم با هرمز رو به رو\r\n","description":"","footnote":"","page_name":" 1488 ","page_number":265},
  {"content":"\r\nشد ، پس از آن در ناحيهء فرات بر كنار دجله فرود آمد و با دشمن رو به رو شد و بر كنار دجله و رود ديگر اقامت وى طول كشيد و از پس مقابلهء هرمز جنگهاى ديگر هر يك از پيش سختتر بود تا وقتى كه سوى دومة الجندل رفت . در جنگ رود سهم سوار از غنايم بيش از جنگ ذات السلاسل بود .\r\nپس از جنگ رود خالد زن و فرزند جنگاوران و كسانى را كه با آنها كمك كرده بودند به اسيرى گرفت و كشاورزان را كه تعهد پرداخت خراج كرده بودند به حال خود گذاشت .\r\nهمهء سرزمين به جنگ گشوده شده بود اما كسانى كه خراجگزار شده بودند در پناه مسلمانان قرار گرفتند و زمينشان متعلق به خودشان شد و اين در بارهء زمينهايى بود كه تقسيم نشده بود و هر چه تقسيم شده بود همچنان ماند .\r\nو چنان بود كه حبيب ابو الحسن يعنى ابو الحسن بصرى كه نصرانى بود و مافنه آزاد شده عثمان و ابو زياد آزاد شدهء مغيرة بن شعبه جزو اسيران بودند . خالد سعيد بن نعمان را سالارى سپاه داد و سويد بن مقرن مزنى را عامل خراج كرد و به دو گفت در حفير مقر گيرد و عمال خويش را بفرستد و كار وصول را به دست گيرد .\r\nو خالد همچنان مراقب دشمن و اخبار آن بود . \r\nپس از آن در صفر سال دوازدهم هجرت جنگ ولجه رخ داد\r\nولجه ناحيه اى مجاور كسكر بود .\r\nشعبى گويد : وقتى خالد از جنگ رود فراغت يافت ، و اردشير از كشته شدن قارن خبر يافت اندر زغر را فرستاد . وى كه پارسى بود از مواليد سواد بود و در\r\n","description":"","footnote":"","page_name":" 1489 ","page_number":266},
  {"content":"\r\nآنجا اقامت داشته بود و زادهء مداين بود و بزرگ شدهء آنجا نبود . به دنبال وى بهمن جاذويه را با سپاهى فرستاد و گفت راهى را كه اندرزغر رفته دنبال كند .\r\nگويد : اندرزغر پيش از آن بر مرز خراسان بود و از مداين برفت تا به كسكر رسيد و از آنجا سوى ولجه رفت . بهمن جاذويه نيز از دنبال وى برفت اما راهى ديگر گرفت و از دل سواد عبور كرد و از روستاهاى ما بين حيره و كسكر ، عربان و دهقانان را سوى اندرزغر روان كرد كه در ولجه پهلوى اردوى وى اردو زدند و چون آنچه مىخواست فراهم آمد و سامان گرفت از وضع خويش بباليد و دل به حركت سوى خالد داد .\r\nگويد : و چون خالد كه بر رود بود از اقامت اندرزغر در ولجه خبر يافت نداى رحيل داد و سويد بن مقرن را جانشين خويش كرد و گفت در حفير بماند و سوى سپاهى رفت كه در پايين دجله به جا نهاده بود و گفت محتاط باشند و از غفلت بپرهيزند و مغرور نباشند سپس با سپاه خويش سوى ولجه رفت و با اندرزغر و سپاه وى و كسانى كه بدان پيوسته بودند رو به رو شد و جنگى سخت شد\r\nو هر دو گروه به جان رسيدند و خالد در انتظار كمكى بود كه براى دشمن در دو ناحيه كمين نهاده بود كه سالارشان بشر بن ابى رهم و سعيد بن مرهء عجلى بودند و كمين از دو سوى در آمد و صف عجمان هزيمت شد و روى برتافتند و خالد از رو به رو حمله برد و كمين از پشت سر در آمد و هيچكس از آنها محل قتل رفيق خود را نتوانست ديد و اندرزغر در حال هزيمت از تشنگى جان داد .\r\nآنگاه خالد در جمع كسان خود به سخن ايستاد و كلماتى در ترغيبشان و بى رغبتى به ديار عرب بر زبان آورد و گفت : « مگر نمىبينيد كه خوراكى چون خاك فراوانست . به خدا اگر جهاد در راه خدا و دعوت به خدا عز و جل لازم نبود و جز معاش هدفى نبود ، راى درست اين بود كه بر سر اين ناحيه بجنگيم و گرسنگى و ندارى را از آنها كه از جهاد باز مانده‌اند دور كنيم . »\r\n","description":"","footnote":"","page_name":" 1490 ","page_number":267},
  {"content":"\r\nخالد پس از اين جنگ نيز با كشاورزان مانند پيش رفتار كرد ، آنها را نكشت ، زن و فرزند جنگاوران و ياران آنها را به اسيرى گرفت و به صاحبان زمين گفت خراج دهند و در پناه مسلمانان باشند و آنها پذيرفتند .\r\nشعبى گويد : خالد در جنگ ولجه با يكى از پارسيان كه برابر هزار مرد بود هماوردى كرد و او را بكشت و چون از اين كار فراغت يافت بر كشته تكيه داد و گفت غذاى او را بيارند .\r\nگويد : يك پسر جابر بن بجير و يك پسر عبد الاسود جزو كشتگان بكر بن وايل بودند . \r\nسخن از اليس كه در دل فرات بود\r\nمغيرة بن عتيبه گويد : وقتى در جنگ ولجه گروهى از نصرانيان بكر بن وائل كه به كمك پارسيان آمده بودند كشته شدند ، نصرانيان قوم از كشته شدن آنها به هيجان آمدند و به عجمان نامه نوشتند و در اليس فراهم آمدند ، عبد الاسود عجلى سالارشان بود ، و از مسلمانان بنى عجل عتيبة بن نهاس و سعيد بن مره و فرات بن حيان و مثنى بن لاحق و مذعور بن عدى با نصرانيان سخت كينه داشتند .\r\nو اردشير كس پيش بهمن جاذويه فرستاد كه در قسياثا بود . وى در يكى از ايام ماه رابط ( در متن رافد ) شاه بود ، پارسيان هر ماه را سى روز نهاده بودند و و هر روز رابطى بود كه به نزد شاه رابط قوم بود و بهمن رابط بهمن روز بود .\r\nاردشير به بهمن پيام داد كه با سپاه خويش سوى اليس رو و به پارسيان و عربان مسيحى كه آنجا فراهم آمده‌اند ملحق شو ، و بهمن جاپان را فرستاد و گفت شتاب كند اما با دشمن جنگ نكند تا او برسد مگر آنكه دشمن حمله آرد .\r\nآنگاه بهمن سوى اردشير رفت كه او را ببيند و در مطالب مورد نظر دستور\r\n","description":"","footnote":"","page_name":" 1491 ","page_number":268},
  {"content":"\r\nبگيرد ، اردشير بيمار بود و آنجا نماند و بهمن جاپان تا اليس برفت و در ماه صفر آنجا فرود آمد و سوارانى كه در مقابل عربان بودند با عبد الاسود و مسيحيان بنى عجل و تيم الات و ضبيعه و عربان روستاى حيره بدور وى فراهم شدند . جابر بن بجير نيز كه مسيحى بود به كمك عبد الاسود آمد .\r\nخالد از تجمع عبد الاسود و جابر و زهير و ديگر يارانشان خبر يافته بود و سوى آنها روان شد اما از نزديكى جابان بى خبر بود و همه انديشهء وى متوجه عربان\r\nو مسيحيان روستا بود و چون بيامد ، در اليس با جاپان رو برو شد . عجمان به جاپان گفتند : « آيا جنگ آغاز كنيم يا كسان را غذا دهيم و به دشمن چنان وا نماييم كه به آن اعتنا نداريم و پس از فراغت از غذا به جنگ رويم ؟ » جاپان گفت : « اگر در قبال بى اعتنائى از شما دست بدارند بى اعتنايى كنيد ، ولى گمانم اين است كه به شما مىتازند و از غذا خوردن بازتان مىدارند . » ولى قوم خلاف فرمان وى كردند و سفره ها بگستردند غذا بياوردند و همديگر را بخواندند و به سفره نشستند و چون خالد نزديك آنها رسيد توقف كرد و بگفت تا بار بگشودند و براى خويش نگهبانان نهاده بود كه وى را از پشت سر حفظ كنند ، آنگاه حمله آغاز كرد و شخصا پيش صف آمد و بانگ زد كه ابجر كجاست ، عبد الاسود كجاست ، مالك بن قيس كجاست ؟\r\nديگران جواب ندادند ، و مالك كه يكى از مردم جذره بود پيش رفت و خالد به دو گفت : « اى خبيث زاده از ميان آنها تو نا لايق نسبت به من جرئت آوردى ؟ » اين بگفت و ضربتى زد و او را بكشت و عجمان را از غذا خوردن بداشت .\r\nجاپان گفت : « مگر به شما نگفتم ، به خدا تا كنون هرگز از سالارى وحشت نكرده بودم » و چون عجمان غذا نتوانستند خورد شجاعت نمودند و گفتند : « غذا را بگذاريم تا از كار دشمن فراغت يابيم و به سفره باز گرديم . »\r\n","description":"","footnote":"","page_name":" 1492 ","page_number":269},
  {"content":"\r\nجابان گفت : « از روى غفلت سفره گسترديد ، اكنون اطاعت من كنيد و غذا را زهر آلود كنيد ، كه اگر جنگ به سود شما بود ، ضررى ناچيز است و اگر به ضرر شما بود كارى كرده‌ايد . » اما عجمان از روى قدرت نمايى گفتهء او را نپذيرفتند .\r\nجاپان ، عبد الاسود و ابجر را برد و پهلوى سپاه گماشت ، آرايش خالد مانند جنگهاى پيش بود ، جنگى سخت افتاد و مشركان كه انتظار آمدن بهمن جاذويه داشتند مقاومت و پافشارى كردند و در مقابل مسلمانان سخت بكوشيدند كه به علم خدا سرانجامشان مقرر بود و مسلمانان در مقابل آنها پايمردى كردند و خالد گفت : « خدايا نذر مىكنم اگر بر آنها دست يافتم چندان از آنها بكشم كه خونهايشان را در رودشان روان كنم . » آنگاه خداوند عز و جل مغلوب مسلمانانشان كرد و خالد بگفت تا منادى وى ميان مردم ندا دهد : « اسير بگيريد ، اسير بگيريد ، هيچكس را نكشيد مگر آنكه مقاومت كند » سواران گروه گروه از آنها را كه به اسارت گرفته بودند مىآوردند و خالد كسانى را معين كرده بود كه گردنشان را در رود ميزدند و يك روز و شب چنين كرد و فردا و پس فردا به تعقيب آنها بودند\r\nتا به نهرين رسيدند و از هر سوى اليس همين مقدار پيش رفتند و گردن همه را زدند .\r\nاما قعقاع و كسانى همانند وى گفتند : « اگر مردم زمين را بكشى خونشان روان نشود كه از وقتى خون را از سيلان ممنوع داشته‌اند و زمين را از فرو بردن خونها نهى كرده‌اند خون بر جاى خويش مىماند ، آب بر آن روان كن تا قسم خويش را به انجام برده باشى . » و چون آب از رود بر گرفته بود آب در آن روان كرد و خون روان شد و به همين سبب تا كنون رود خون نام دارد .\r\nبشير بن خصاصيه گويد : شنيده‌ايم كه وقتى زمين خون پسر آدم را فرو برد ، از فرو بردن خونها ممنوع شد و خون را از روان شدن منع كردند مگر تا حدى كه\r\n","description":"","footnote":"","page_name":" 1493 ","page_number":270},
  {"content":"\r\nخنك شود » و چون عجمان هزيمت شدند و اردوگاه خويش را رها كردند و مسلمانان از تعاقب آنها باز آمدند و به اردوگاه رسيدند خالد بر غذاى قوم بايستاد و گفت : « اين را به شما بخشيدم و از آن شماست » پيمبر خداى نيز وقتى به غذاى آماده اى مىرسيد آن را مىبخشيد . مسلمانان به غذاى شبانگاه نشستند و آنها كه روستاها را نديده بودند و نان نازك را نمىشناختند مىگفتند : « اين ورقه هاى نازك چيست ؟ » و آنها كه نان نازك را مىشناختند به پاسخ مىگفتند : عيش رقيق كه مىگويند همين است ، به همين سبب نان نازك ، رقاق نام گرفت و پيش از آن قرى خوانده مىشد .\r\nاز خالد روايت كرده‌اند كه مىگفت : « پيمبر خداى صلى الله عليه و سلم در جنگ خيبر نان و غذاى پخته و چيزهايى را كه مىخوردند به آنها بخشيده بود به شرط آنكه نبرند . » مغيره گويد : بر رود ، آسياها بود و سه روز پياپى با آب خون آلود قوت سپاه را كه هيجده هزار كس يا بيشتر بودند آرد كردند .\r\nآنگاه خالد با يكى از مردم بنى عجل\r\nبنام جندل كه بلدى سخت كوش بود خبر را به مدينه فرستاد و او خبر فتح اليس و مقدار غنائم و تعداد اسيران و مقدار خمس را با نام كسانى كه در جنگ پايمردى كرده بودند به ابو بكر خبر داد و چون ابو بكر سخت كوشى و دقت خبر وى را بديد از نامش پرسيد و چون معلوم شد كه نامش جندل است گفت : « آفرين جندل » ( و اين كلمه به معنى سنگ خاره است ) و شعرى به اين مضمون خواند :\r\n« جان عصام ، وى را بزرگى داده است » « و اقدام و پيشتازى را عادت او كرده است » و بگفت تا كنيزى از اسيران را به او بدهند كه از او فرزند آورد .\r\nگويد : كشتگان دشمن در اليس هفتاد هزار كس بود كه بيشترشان از امغيشيا\r\n","description":"","footnote":"","page_name":" 1494 ","page_number":271},
  {"content":"\r\nبودند .\r\nعبيد الله بن سعد به نقل از عموى خويش گويد : در حيره راجع به امغيشيا پرسش كردم گفتند : « منيشيا است » و اين را به سيف گفتم گفت : « اين دو اسم از هم جداست . »\r\n\r\nسخن از تصرف امغيشيا كه در ماه صفر بود و خدايى جنگ آن را به مسلمانان داد\r\nمغيره گويد : وقتى خالد از جنگ اليس فراغت يافت سوى امغيشيا رفت كه مردم آن رفته بودند و در سواد عراق پراكنده شده بودند و از آن موقع مزدوران در عراق پديد آمدند و خالد بگفت تا امغيشيا و همهء توابع آن را ويران كنند . امغيشيا شهرى همانند حيره بود و فرات بادقلى بدان مىرسيد و اليس از توابع آن بود ، از آنجا چندان غنيمت به دست آمد كه هرگز مانند آن به دست نيامده بود .\r\nفرات عجلى گويد : مسلمانان از جنگ ذات السلاسل تا تصرف امغيشيا چندان غنيمت كه در آنجا به دست آوردند به دست نياورده بودند سهم سوار يك هزار و پانصد درم شد بجز آنچه به جنگاوران سخت كوش دادند و چون خبر به ابو بكر رسيد\r\nاين قضيه را با كسان بگفت و افزود كه اى گروه قرشيان شير شما بر شير جست و بر او چيره شد ، زنان از آوردن مردى همانند خالد عاجزند .\r\n\r\nسخن از جنگ مقر و دهانه فرات بادقلى\r\nمغيره گويد : آزاد به از روزگار كسرى تا آن وقت مرزبان حيره بود و چنان بود كه سران قوم بى اجازهء شاه به همديگر كمك نمىكردند و او در نيمه حد بزرگى\r\n","description":"","footnote":"","page_name":" 1495 ","page_number":272},
  {"content":"\r\nبود و قيمت كلاهش پنجاه هزار بود و چون خالد امغيشيا را ويران كرد و مردم آنجا مزدوران اهل دهكده ها شدند ، آزاذ به بدانست كه او را نيز وا نخواهند گذاشت و تلاش آغاز كرد و براى جنگ خالد آماده شد و پسر خويش را پيش فرستاد و آنگاه از پس وى بيامد و بيرون حيره اردو زد و پسر را بگفت تا فرات را ببندد .\r\nچون خالد از امغيشيا حركت كرد و پيادگان را با غنايم و بارها بر كشتىها بار كرد ناگهان متوجه شد كه كشتىها به گل نشست و سخت بترسيدند ، كشتيبانان گفتند پارسيان نهرها را گشوده‌اند و آب به راه ديگر رفته و تا نهرها را نبندند آب سوى ما نمىآيد و خالد شتابان با گروهى سوار سوى پسر آزاذبه رفت و بر دهانهء عتيق به دسته اى از سواران وى برخورد و غافلگيرشان كرد كه در آن وقت خويشتن را از حمله خالد در امان مىدانستند و در مقر آنها را از پاى در آورد . آنگاه به سرعت برفت و پيش از آنكه پسر آزاذبه خبر دار شود بر دهانهء فرات بادقلى با او و سپاهش رو به رو شد و همه را از پاى در آورد و دهانهء فرات را بگشود و نهرها را ببست و آب در مجراى خود افتاد .\r\nمغيره گويد : وقتى خالد پسر آزاذبه را در دهانهء فرات بادقلى بكشت آهنگ\r\nحيره كرد و بگفت تا ياران وى از پى بيايند و مىخواست ميان خورنق و نجف فرود آيد و چون به خورنق رسيد خبر يافت كه آزاذبه آب فرات را گردانيده و فرارى شده است . سبب فرار وى آن بود كه از مرگ اردشير و هم از كشته شدن پسر خويش خبر يافته بود و اردوى وى ما بين غريين و قصر ابيض بود و چون ياران خالد در خورنق به دو پيوستند روان شد تا در اردوگاه آزاذ به ميان غريين و قصر ابيض اردو زد و چون مردم حيره حصارى شده بودند ، خالد سواران خويش را سوى حيره فرستاد و هر يك از سران سپاه را مامور يكى از قصرها و محاصره و پيكار مردم آن كرد ضرار بن ازور به محاصرهء قصر ابيض پرداخت كه اياس بن قبيصهء طايى آنجا بود ، ضرار بن خطاب قصر عدسيين را محاصره كرد كه عدى بن عدى مقتول ، آنجا بود ، ضرار بن مقرن مزنى\r\n","description":"","footnote":"","page_name":" 1496 ","page_number":273},
  {"content":"\r\nكه نه برادر داشت قصر بنى مازن را محاصره كرد كه اكال آنجا بود و مثنى ، قصر ابن بقيله را محاصره كرد كه عمرو بن عبد المسيح آنجا بود . محاصره شدگان را به اسلام خواندند و يك روز مهلتشان دادند اما مردم حيره در كار خويش مصر بودند و مسلمانان جنگ آغاز كردند .\r\nغصن بن قاسم گويد : خالد به اميران خويش گفته بود كه از دعوت اسلام آغاز كنيد ، اگر پذيرفتند از آنها بپذيريد و اگر دريغ كردند يك روز مهلتشان دهيد » به آنها گفت : « گوش به سخنان دشمنان ندهيد كه با شما حيله كنند با آنها جنگ كنيد و مسلمانان را در كار جنگ با دشمنان به ترديد نيندازيد . » نخستين امير قوم كه پس از يك روز مهلت ، جنگ آغاز كرد ضرار بن ازور بود كه مامور جنگ مردم قصر ابيض بود و صبحگاه روز بعد كه از بلندى نمودار شدند آنها را به يكى از سه چيز دعوت كرد : اسلام آورند ، يا جزيه دهند ، يا جنگ كنند . و آنها جنگ را بر گزيدند و بانگ بر آوردند كه سنگاندازها را بياريد ضرار گفت : « دور شويد كه آنچه مىاندازند به شما نرسد ببينيم آنچه بانگ زدند چيست . » و طولى نكشيد كه بالاى قصر\r\nپر از مردانى شد كه كيسه آويخته بودند و گلوله هاى سفالين سوى مسلمانان مىانداختند .\r\nضرار گفت : « تير اندازى كنيد » و مسلمانان نزديك رفتند و تيراندازى آغاز كردند و بالاى ديوارها خالى شد . در جاهاى مجاور نيز حمله آغاز شد و هر يك از اميران با ياران خود چنان كرد و خانه ها و ديرها را بگشودند و بسيار كس بكشتند و كشيشان و راهبان بانگ بر آوردند كه اى مردم قصرها شما سبب كشتن ماييد و مردم قصرها بانگ بر آوردند كه اى گروه عربان يكى از سه چيز را پذيرفتيم ، دست از ما بداريد تا پيش خالد رويم .\r\nآنگاه اياس بن قبيصهء طايى و برادرش پيش ضرار بن ازور آمدند و عدى بن عدى\r\n","description":"","footnote":"","page_name":" 1497 ","page_number":274},
  {"content":"\r\nو زيد بن عدى پيش ضرار بن خطاب آمدند و عدى همان عدى اوسط بود كه در جنگ ذى قار كشته شد و مادرش رثاى وى گفت عمرو بن عبد المسيح و ابن اكال يكيشان پيش ضرار بن مقرن آمد و ديگرى پيش مثنى بن حارثه آمد كه همگى را پيش خالد فرستادند .\r\nمغيره گويد : نخستين كس كه تقاضاى صلح كرد عمرو بن عبد المسيح بود و كسان ديگر نيز آمدند و اميران آنها را سوى خالد فرستادند و هر يك معتمدى همراه داشت كه از جانب مردم قلعه صلح كنند خالد با مردم هر قصر بى حضور ديگران خلوت كرد و گفت : « شما چيستيد ، اگر عربيد چرا با عربان دشمنى داريد و اگر عجميد چرا با انصاف و عدالت دشمنى داريد ؟ » عدى گفت : « ما عربانيم بعضى عربان عاربه‌ايم و بعضى عربان مستعربه » خالد گفت : « اگر شما چنين بوديد با ما مقابله نمىكرديد و از كار ما بيزار نبوديد . » عدى گفت : « دليل گفتار ما اين است كه زبانمان عربى است » خالد گفت : « سخن راست آوردى » آنگاه گفت : « يكى از سه چيز را برگزينيد يا به دين ما در آييد و از همه حقوق و تكاليف ما بهره ور شويد ، خواه از اينجا رويد يا بمانيد\r\nيا جزيه بدهيد يا جنگ كنيد كه با قومى سوى شما آمده‌ام كه علاقهء آنها به مرگ بيشتر از علاقهء شما به زندگى است . » گفتند : « جزيه مىدهيم » خالد گفت : « واى بر شما كفر ، بيابانى گمراهىزاست و از همه عربان احمقتر آنست كه در اين بيابان رود و دو بلد به او بر خورند يكى عرب و ديگرى عجم و عرب را بگذارد و از عجم راه جويد . » آنگاه با وى بر يك صد و نود هزار صلح كردند و پيمان كردند و هديه ها به دو\r\n","description":"","footnote":"","page_name":" 1498 ","page_number":275},
  {"content":"\r\nدادند كه خبر فتح را با هديه ها همراه هذيل كاهلى پيش ابو بكر فرستاد و ابو بكر آن را به حساب جزيه آورد و به خالد نوشت كه هديه هايشان را اگر جزو جزيه نيست بابت جزيه محسوب كن و باقيمانده را بگير و ياران خويش را نيرو ده » يوسف بن ابى اسحاق گويد : كسان از مردم حيره پيش خالد ميامدند و در كارهاى خويش عمرو بن عبد المسيح را پيش مىانداختند و خالد از او پرسيد : « چند سال دارى ؟ » گفت : « دويست سال » خالد گفت : « عجيبترين چيزى كه ديده اى چيست ؟ » گفت : « دهكده ها را ديدم كه از دمشق تا حيره پيوسته بود و زن از حيره برون مىشد و جز نانى براى توشه وى لازم نبود . » خالد چون اين سخن بشنيد لبخند زد و گفت :\r\n« اى عمرو عقل تو از پيرى خرف شده » آنگاه به مردم حيره گفت : « شنيده‌ام شما مردمى زرنگ و مكاريد چرا براى كارهاى خويش كسى را پيش مىاندازيد كه نمىداند از كجا آمده است ؟ » عمرو اين سخن را نشنيده گرفت و خواست سخنى گويد كه خالد صحت عقل و درستى گفتار وى را بشناسد و گفت : « سوگند به حق تو اى امير كه مىدانم از كجا آمده‌ام ؟ » خالد گفت : « از كجا آمده اى ؟ » گفت : « جاى دور يا نزديك ؟ » خالد گفت : « هر كدام كه خواهى . » گفت : « از شكم مادرم » خالد گفت : « مقصودت چيست ؟ » گفت : « پيش رويم » خالد گفت : « كجاست ؟ »\r\n","description":"","footnote":"","page_name":" 1499 ","page_number":276},
  {"content":"\r\nگفت : « آخرت » خالد گفت : « جاى دور كه از آنجا آمده اى كجاست ؟ » گفت : « پشت پدرم » خالد گفت : « در چه چيزى ؟ » گفت : « در لباسهايم » خالد گفت : « عقل دارى » گفت : « بند هم مىبندم » ( و اين سخن آخر را بر سبيل بازى با كلمهء عقل گفت كه تلميح به عقال كرد كه زانو بند شتر است كه گفت عقل دارم و بند هم مىبندم . ) خالد او را مردى زبان آور يافت و گفت : « قوم ، مردم خويش را بهتر شناسند . » عمرو گفت : « اى امير : « مور بهتر از شتر داند كه در خانهء مور چيست ؟ » زهرى گويد : دنبالهء حكايت در روايت ديگر هست كه گويد : عمرو خادمى همراه داشت كه كيسه اى به كمر آويخته بود ، خالد آن را بگرفت و محتواى كيسه را در كف خويش ريخت و گفت : « اى عمرو اين چيست ؟ » گفت : « اين زهر يك ساعته است » خالد گفت : « چرا زهر همراه دارى ؟ » گفت : « بيم داشتم رفتارى خلاف انتظار من داشته باشيد ، عمرم را كرده‌ام و مرگ بدتر از آن است كه با چيزى ناخوش آيند پيش قوم و مردم دهكده‌ام باز گردم . » خالد گفت : « هيچكس تا اجلش نرسد نخواهد مرد » عمرو گفت : « بسم الله خير الاسماء و رب الارض و رب السماء الذى ليس يضر مع اسمه داء الرحمن الرحيم » كسان روى وى افتادند كه از خوردن زهر مانع شوند ولى او پيشى گرفت و زهر را بلعيد و گفت : « به خدا اى گروه عربان تا يكى از شما بجا باشد و بخواهيد\r\n","description":"","footnote":"","page_name":" 1500 ","page_number":277},
  {"content":"\r\nشاهى از شما مىشود . » آنگاه رو به مردم حيره كرد و گفت : « اى مردم ، مانند امروز كارى نديده‌ام كه اقبال آن چنين روشن باشد . »\r\nخالد موافقت با صلح قوم را به اين موكول كرد كه كرامه دختر عبد المسيح را به شويل دهند و اين كار بر آنها گران بود و كرامه گفت : « اهميت ندهيد كه به جاى من فديه خواهند گرفت » و چنان كردند و خالد ميان خود و آنها مكتوبى نوشت به اين مضمون :\r\n« بسم الله الرحمان الرحيم ، اين پيمانى است كه خالد بن وليد با « عدى و عمر پسران عدى و عمرو بن عبد المسيح و اياس بن قبيصه و حيرى « ابن اكال ( و به قولى جبرى ) نمايندگان مردم حيره نهاد و مردم حيره بدان « رضايت دادند و موافق بودند .\r\n« پيمان كرد كه هر سال يكصد و نود هزار درم جزيه دهند ، « از مشغولان دنيا و راهبان و كشيشان بجز غير شاغلان تارك دنيا ( و « بروايتى بجز غير شاغل و گذشته از دنيا يا سياح تارك دنيا ) در قبال محافظت « آنها كه اگر نكند چيزى ندهند . » « و اگر به كردار يا گفتار پيمان بشكنند در پناه نباشند . به ماه ربيع - الاول سال دوازدهم نوشته شد . » و اين پيمان را به مردم حيره داد .\r\nو چون پس از مرگ ابو بكر مردم سواد كافر شدند به مكتوب بى اعتنايى كردند و آن را از ميان بردند و به كفر گراييدند و پارسيان بر آنها چيره شدند . و چون مثنى بار ديگر آنجا را بگشود بدان استناد كردند اما مثنى نپذيرفت و قرار ديگر داد و چون مثنى در سواد مغلوب شد باز آنها به كفر گراييدند و كافران را يارى كردند و به مكتوب بى اعتنا شدند و آن را از ميان بردند .\r\nو چون سعد سواد را بگشود بدان استناد كردند و او گفت : « يكى از دو پيمان را\r\n","description":"","footnote":"","page_name":" 1501 ","page_number":278},
  {"content":"\r\nبيارند و چون نياوردند در بارهء تمكن آنها كنجكاوى كرد و چهار صد هزار جزيه مقرر كرد بجز آنها كه معاف بودند .\r\nيونس بن ابى اسحاق گويد : جرير بن عبد الله از جمله كسانى بود كه همراه خالد بن سعيد بن عاص سوى شام رفته بود و از خالد اجازه خواست كه پيش ابو بكر رود و در بارهء قوم خويش سخن كند كه آنها را كه در قبايل عرب پراكنده بودند فراهم آرد ، خالد اجازه داد و او پيش ابو بكر رفت و وعده اى را كه پيمبر صلى الله عليه و سلم در اين باب داده بود ياد كرد و چند شاهد آورد و از ابو بكر انجام آن را خواست ابو بكر خشمگين شد و گفت : « مىبينى كه چنين سرگرم هستيم و مىبايد مسلمانان را در مقابل دو شير پارس و روم يارى كنيم ، اما مىخواهى به كارى پردازم كه در اين قضيه كه بيشتر از همه مورد رضاى خدا و پيمبر اوست اثر ندارد مرا واگذار و پيش خالد بن وليد برو تا ببينم خدا در بارهء اين دو ناحيه چه حكم مىكند ؟ » جرير باز گشت و وقتى پيش خالد رسيد كه در حيره بود و در جنگ حيره و جنگهاى پيش از آن كه در عراق رخ داد و نيز در جنگهاى خالد با مرتدان حضور نداشت .\r\n\r\nسخن از حوادث ما بعد حيره\r\nجميل طايى به نقل از پدرش گويد : وقتى كرامه دختر عبد المسيح را به شويل دادند\r\nبه عدى بن حاتم گفتم : « تعجب نمىكنى كه شويل كرامه دختر عبد المسيح را كه پير شده خواسته است ؟ » گفت : « همه عمر دلبستهء او بود ميگفت : پيمبر خداى از شهرها كه به دو نموده بودند سخن آورد و از حيره نام برد و گفت : گويى كنگره هاى قصور آن دندانهاى سگ بود . و دانستم كه آن را به پيمبر نموده‌اند و گشوده مىشود و كرامه را از پيمبر خواستم »\r\n","description":"","footnote":"","page_name":" 1502 ","page_number":279},
  {"content":"\r\nشعبى گويد : وقتى شويل پيش خالد آمد گفت : « وقتى شنيدم كه پيمبر خدا صلى الله عليه و سلم از فتح حيره سخن مىكرد كرامه را از او خواستم و گفت : « وقتى حيره به جنگ گشوده شد كرامه از آن تو باشد » كسان بر اين قضيه شهادت دادند و خالد به اين شرط با مردم حيره صلح كرد كه كرامه را به شويل دهند و اين قضيه بر - خاندان و مردم وى گران آمد و آن را تحمل ناپذير شمردند .\r\nاما كرامه گفت : « اهميت ندهيد ، صبر كنيد ، در بارهء زنى كه به سن هشتاد رسيده نگران مباشيد ، مردى احمق است كه مرا در جوانى ديده و پندارد كه جوانى دوام دارد . » پس كرامه را به خالد دادند و خالد او را به شويل داد .\r\nكرامه به شويل گفت : « ترا به پيره زنى چنين كه مىبينى چه حاجت ، بيا در مقابل من فديه بگير . » گفت : « نمىپذيرم مگر مقدار فديه را خودم معين كنم » گفت : « تعيين فديه با تو باشد » شويل گفت : « مادر بخطا باشم اگر كمتر از هزار درم بگيرم » كرامه اين را بسيار شمرد تا او را فريب دهد . آنگاه فديه را براى وى آورد و پيش كسان خويش باز گشت .\r\nو چون مردم از ما وقع خبر يافتند شويل را ملامت كردند و گفت : « نمىدانستم بالاى هزار عددى هست . » اما خالد گفت : « تو چيزى خواستى و خدا چيز ديگر خواست ، ظاهر را مىگيريم و ترا و آنچه را كه نيت داشته اى راست باشد يا دروغ وا مىگذاريم . » و هم شعبى گويد : وقتى خالد حيره را بگشود نماز فتح را هشت ركعت كرد كه در اثناى آن سلام نماز نگفت آنگاه روى بگردانيد و گفت : « در جنگ موته نه شمشير در دست من شكست\r\nاما هيچ قومى را چون پارسيان نديدم و ميان پارسيان\r\n","description":"","footnote":"","page_name":" 1503 ","page_number":280},
  {"content":"\r\nقومى را چون مردم اليس نديدم . » قيس بن ابى حازم كه همراه جرير پيش خالد رفته بود مىگفت : وقتى در حيره پيش خالد رسيديم جامهء خويش را به گردن بسته بود و تنها نماز مىكرد .\r\nآنگاه روى بگردانيد و گفت : « در جنگ موته نه شمشير در دست من شكست و يك شمشير يمانى در دست من تاب آورد كه آن را همراه دارم » ماهان گويد : وقتى مردم حيره با خالد صلح كردند صلوبا پسر نسطونا سالار قس الناطف به اردوگاه خالد آمد و در بارهء بانقيا و بسما با وى صلح كرد و هر چه را به دو دهكده و زمينهاى آن تعلق مىگرفت تعهد كرد و براى خود و كسانش و قومش پيمان گرفت در مقابل ده هزار دينار بجز آنچه به كسرى تعلق داشت . جزيهء هر سر چهار درم شد و خالد مكتوبى براى آنها نوشت كه بدقت رعايت شد و هنگام تسلط پارسيان پيمان نشكستند .\r\nمجالد متن نامه را چنين آورده است :\r\n« بسم الله الرحمان الرحيم ، اين نامهء خالد بن وليد است براى صلوبا « پسر نسطونا و قوم وى ، من با شما در بارهء سرانه و حفاظت ، پيمان مىكنم « كه بر هر شاغل بانقيا و بسما مقرر است ، بر ده هزار دينار ، بجز مال اموال « خالصه ،\r\nكه توانگر به قدر توانش و بى چيز به تناسب بى چيزى هر ساله بدهند .\r\n« تو نمايندهء قوم خويشتنى كه به نمايندگى تو رضايت داده‌اند و من و « مسلمانان كه با منند پذيرفتيم و رضايت داديم و قوم تو نيز رضايت دادند ، « حمايت و حفاظت شما به عهدهء ماست ، اگر حفاظت كرديم سرانه حق « ماست و گر نه نبايد داد تا حفاظت كنيم هشام بن وليد و قعقاع بن عمرو و « جرير بن عبد الله حميرى و حنظلة بن ربيع شاهد اين نامه‌اند و به سال دوازدهم « در ماه صفر نوشته شد . » مغيره گويد : دهقانان مراقب بودند و انتظار مىبردند كه خالد با مردم حيره\r\n","description":"","footnote":"","page_name":" 1504 ","page_number":281},
  {"content":"\r\nچه مىكند و چون كار ميان مردم حيره و خالد سامان گرفت دهقانان ملطاطين سوى وى آمدند و زاد بن بهيش دهقان فرات سريا و صلوبا پسر نسطونا پسر بصبهرى ( و به روايت ديگر صلوبا پسر بصبهرى و بسطونا ) آمدند و در بارهء ناحيهء ما بين فلاليج تا هرمز گرد بر هزار هزار ( و به روايتى هزار هزار ثقيل ، ( مثقال ؟ ) ) صلح كردند كه اموال خاندان كسرى و هر كه با آنها برود و در خانهء خود نماند و مشمول صلح نباشد از آن مسلمانان باشد ، و خالد در اردوگاه خيمه زد و نامه اى براى آنها نوشت بدين مضمون :\r\n« بسم الله الرحمان الرحيم : اين نامهء خالد بن وليد است براى زاد « پسر بهيش و صلوبا پسر نسطونا ، شما در حمايت ماييد و متعهد سرانه ، شما « ضامن موكلان خويش از مردم بهقباد پايين و ميانه هستيد ( و به روايتى « ضامن وصول از موكلان خويش هستيد ) در قبال هزار هزار ثقيل ( مثقال ؟ ) « كه هر سال داده شود از هر شاغل و اين بجز تعهد بانقيا و بسماست و شما « من و مسلمانان را راضى كرديد و ما شما و مردم بهقباد\r\nپايين و همدلان شما « را از مردم بهقباد ميانه با اموالتان وا مىگذاريم بجز اموال خاندان كسرى « و هر كه با آنها برود . » « هشام بن وليد و قعقاع بن عمرو و جرير بن عبد الله حميرى و بشير ابن عبيد الله بن خصاصيه و حنظلة بن ربيع شاهد اين نامه‌اند و به سال دوازدهم در ماه صفر به قلم آمد . » خالد بن وليد عاملان و پادگانهاى خويش را به محل فرستاد . از عمال وى عبد الله بن - وثيمه بصرى بود كه در فلاليج براى حفاظت و دريافت جزيه مقيم شد .\r\nجرير بن عبد الله عامل بانقيا و بسما شد .\r\nبشير بن خصاصيه عامل نهرين شد و در بانبورا كه جزو كويفه بود جاى گرفت .\r\nسويد بن مقرن مزنى عامل تستر شد و در عقر اقامت گرفت كه تا كنون آنجا را\r\n","description":"","footnote":"","page_name":" 1505 ","page_number":282},
  {"content":"\r\nعقر سويد نامند و نام از سويد منقرى نگرفته است .\r\nو اط بن ابى اط عامل رود مستان شد و بر كنار رودى مقيم شد كه به نام وى خوانده شد و تا كنون آن را رود اط گويند . وى از قبيلهء بنى سعد بن زيد بن مناة بود .\r\nاينان به روزگار خالد عاملان خراج بودند .\r\nمرزها به روزگار خالد روى سيب ( ساحل ؟ ) بود و ضرار بن ازور و ضرار بن خطاب و مثنى بن حارثه و ضرار بن مقرن و قعقاع بن عمرو و يسرة بن ابى رهم و عتيبة ابن نهاس را فرستاد كه در ناحيهء تسلط وى در سيب فرود آمدند ، اينان سالاران مرزها بودند و خالد بگفت تا پيوسته حمله برند و از آب گذشتند و تا ساحل دجله پيش رفتند .\r\nگويد : و چون خالد بر يك سوى سواد تسلط يافت يكى از اهل حيره را پيش خواند و با وى براى پارسيان نامه نوشت كه در مداين بودند و به سبب مرگ اردشير اختلاف و نفاق داشتند ، ولى بهمن جاذويه را در نهر سير نگهداشته بودند كه مقدمهء سپاه بود و آزاد به و كسانى همانند وى با بهمن بودند . صلوبا نيز يكى را بخواند كه خالد با آنها دو نامه فرستاد يكى براى خاصهء قوم و ديگرى براى عامه ، يكى از دو قاصد از حيره بود و ديگرى نبطى بود و چون خالد از مرد حيرى پرسيد نامت چيست ؟ پاسخ داد : « مرة » و خالد گفت :\r\n« نامه را بگير و براى پارسيان ببر شايد خدا زندگيشان را قرين مرارت كند تا تسليم شوند يا به دين بگروند ( و اين سخن از روى فال و مقارنه مرو مرارت مىگفت ) و از فرستادهء صلوبا پرسيد نامت چيست و گفت :\r\n« هزقيل » و خالد گفت : « نامه را بگير » و گفت : « خدايا جانشان را بگير ( و اين نيز فال بود كه كلمه ازهق به كاربرد كه با قسمت اول هزقيل هماهنگ بود ) و متن نامه هاى خالد چنين بود :\r\n« بسم الله الرحمن الرحيم ، از خالد بن وليد به شاهان پارسى ،\r\n","description":"","footnote":"","page_name":" 1506 ","page_number":283},
  {"content":"\r\n« اما بعد ، ستايش خدا را كه نظام شما را گسيخت و فكر شما را سست كرد « و ميان شما تفرقه انداخت ، اگر چنين نكرده بود براى شما بدتر بود « به دين ما در آييد كه شما را با سرزمينتان واگذاريم و سوى اقوام ديگر « رويم و گر نه نا بدلخواه در آييد ، بدست قومى كه مرگ را چنان دوست « دارند كه شما زندگى را دوست داريد .\r\n« بسم الله الرحمن الرحيم ، از خالد بن وليد به مرزبانان پارس . اما بعد اسلام بياريد تا سالم مانيد ، يا پيمان كنيد و جزيه بدهيد و گر نه با قومى سوى شما آمده‌ام كه مرگ را چنان دوست دارند كه شما شراب را دوست داريد . » ماهان گويد : خراج را پنجاه روزه براى خالد بن وليد وصول كردند ، متعهدان خراج و سران روستاها به گرو پيش وى بودند ، همه خراج را به مسلمانان داد كه در كار خويش نيرو گرفتند . » گويد : و چنان بود كه پارسيان به سبب مرگ اردشير در كار پادشاهى اختلاف داشتند اما بر پيكار خالد همدل و متفق بودند و يك سال چنين گذشت و مسلمانان اين سوى دجله را به تصرف آورده بودند و پارسيان را از حيره تا دجله كارى نبود و هيچكس از آنها پيمانى نداشت مگر آنها كه به دو نامه نوشته بودند و مكتوب گرفته بودند و ديگر مردم سواد يا رفته بودند يا حصارى بودند و پيكار مىكردند .\r\nگويد : عاملان خراج براى اهل خراج برائت ( رسيد ) از روى يك نسخه نوشتند كه چنين بود :\r\n« بسم الله الرحمان الرحيم ، برائت براى آنكه از فلان و به همان جا است از جزيه اى كه امير ، خالد بن وليد ، با آنها بر آن صلح كرده كه آن را گرفتم و مادام كه جزيه مىدهيد و بصلحيد خالد و مسلمانان بر ضد كسانى كه صلح خالد را ديگر كنند همدست شمايند و امان شما امان است و صلح\r\n","description":"","footnote":"","page_name":" 1507 ","page_number":284},
  {"content":"\r\nشما صلح است و ما به پيمان شما وفا مىكنيم . » و آن گروه از صحابه كه خالد شاهدشان مىگرفت ، شاهد برائت نامه بودند چون هشام و قعقاع و جابر بن طارق و جرير و بشير و حنظله و ازداذ و حجاج بن ذى عنق و مالك بن زيد .\r\nسيف بن عطيه گويد : « خالد از عراق برفت و اهل حيره مكتوبى از جانب وى نوشتند به اين مضمون كه ما جزيه اى را كه خالد بندهء صالح خداى و مسلمانان بندگان صالح خداى با ما پيمان كرده بودند كه آنها و اميرشان ما را از مسلمانان متجاوز و ديگر كسان حفاظت كنند پرداختيم » .\r\nابن هذيل كاهلى گويد : خالد به دو فرستاده گفت كه براى وى خبر آرند و پيش از آنكه سوى شام رود يك سال در عمل خويش بماند و مقرش حيره بود كه به هر سو مىرفت و باز مىگشت و پارسيان پادشاه خلع مىكردند و نصب مىكردند و جز دفاع از بهر سير كارى نبود . و چنان شده بود كه شيرى پسر كسرى همه اقوام خويش را كه نسب به كسرى پسر قباد مىبردند كشته بود و پس از او و اردشير پسرش ، پارسيان بر همه كسانى كه نسب به بهرام گور مىبردند تاختند و خونشان ريختند بدين جهت كس نمىيافتند كه او را به شاهى بردارند و بر وى همسخن باشند .\r\nشعبى گويد : « خالد بن وليد پس از فتح حيره تا وقتى سوى شام رفت بيش از يك سال به عمل عياض كه به نام وى شده بود اشتغال داشت و به مسلمانان گفت اگر دستور خليفه نبود به كمك عياض كه در دومه درمانده بود نمىرفتم كه مانعى در مقابل فتح ديار پارسيان نبود و سالى گذشت كه گويى سال زنان بود .\r\nو چنان بود كه خليفه به خالد گفته بود تا نظامى از پارسيان پشت سر وى هست در ديار آنها پيش نرود . يك سپاه پارسى در عين بود و سپاه ديگر در انبار بود و سپاه ديگر در فراض بود .\r\nوقتى نامه هاى خالد به اهل مداين رسيد زنان خاندان كسرى سخن كردند و\r\n","description":"","footnote":"","page_name":" 1508 ","page_number":285},
  {"content":"\r\nفرخزاد پسر بندوان به سالارى رسيد تا خاندان كسرى يكى را پيدا كنند كه در بارهء شاهى او همسخن شوند .\r\nماهان گويد : ابو بكر به خالد گفته بود از پايين عراق در آيد و به عياض گفته بود از بالاى عراق در آيد و هر كدام زودتر به حيره رسيدند امارت حيره با او باشد و چون ان شاء الله در حيره فراهم آمديد و اردوگاههايى را كه ميان عربان و پارسيان هست از ميان برداشتيد و خطر اينكه به مسلمانان از پشت سر حمله شود از پيش برخاست يكيتان در حيره بماند و ديگرى به پارسيان حمله برد و با آنها جنگ كنيد و از خدا كمك خواهيد و از او بترسيد و كار آخرت را بر دنيا مرجح شماريد تا هر دو را به دست آريد و دنيا را بر آخرت ترجيح مدهيد كه هر دو را از دست بدهيد ، از آنچه خدا ممنوع كرده بداريد ، از گناه به دور مانيد و از گناه كرده ، با شتاب توبه كنيد ، مبادا به گناه اصرار كنيد و در كار توبه تاخير كنيد . » گويد : خالد چنان كرد كه ابو بكر گفته بود و در حيره مقر گرفت و ناحيهء ما بين فلاليح و پايين سواد بر او راست شد و عمل سواد حيره را بر جرير بن عبد الله حميرى و بشير بن خصاصيه و خالد بن واشمه و ابن ذى عنق و اط و سويد و ضرار تقسيم كرد و عمل سواد ابله را به سويد بن مقرن و حسكه حبطى و حصين بن ابى الحر و ربيعة بن عسل داد و سپاهيان را بر مرزها بداشت\r\nو قعقاع بن عمرو را در حيره جانشين كرد .\r\nآنگاه خالد سوى قلمرو عمل عياض رفت كه ناحيهء وى را پاك كند و به او كمك كند و از راه فلوجه رفت و در كربلا فرود آمد كه عاصم بن عمرو سالار پادگان آنجا بود اقرع بن حابس بر مقدمهء سپاه خالد بود و مثنى بر يكى از مرزهاى مداين بود . پيش از آنكه خالد از حيره در آيد و پس از آنكه به كمك عياض بردارد عربان بر پارسيان حمله مىبردند و تا كنارهء دجله بس مىكردند .\r\nابى روق گويد : « خالد روزى چند در كربلا بماند و عبد الله بن وثيمه از كثرت\r\n","description":"","footnote":"","page_name":" 1509 ","page_number":286},
  {"content":"\r\nمگس شكايت داشت ، خالد به دو گفت . « صبر كن كه مىخواهم اردوگاههايى را كه عياض مامور آن بوده است از پيش بردارم و به جاى آنها عربان را سكونت دهم و خطر حمله از پشت سر به مسلمانان از ميان برخيزد و عربان بىزحمت و اشكال پيش ما توانند آمد كه خليفه چنين دستور داده و اين كار سختى را از قوم بر - مىدارد . » يكى از مردم اشجع در بارهء مگسان كه ابن وثيمه از آن شكايت داشت شعرى به اين مضمون گفت :\r\n« مركوب خويش را در كربلا و هم در يمن » « چندان نگهداشتم كه لاغر شد » « از هر توقفگاهى برود باز سوى آن برگردد » « حقا كه آن را خوار مىدارم » « و مگسان كبود چشم آن را » « از آبگاه باز مىدارد . »\r\n\r\nقصهء انبار و ذات العيون و سخن از كلواذى\r\nطلحه گويد : وقتى خالد از حيره در آمد اقرع بن حابس بر مقدمهء سپاه وى بود و چون اقرع در يك منزلى پيش از انبار فرود آمد گروهى از مسلمانان شترشان بچه آورد اما توقف نمىتوانستند كرد\r\nو ناچار بودند با داشتن بچه شتر شيرى حركت كنند و چون نداى رحيل دادند پستان شتران را بستند و بچه شتران را كه راه رفتن نمىتوانست بر پشت شتر نهادند و تا انبار برفتند كه مردم آنجا حصارى شده بودند و خندق زده بودند و از بالاى قلعه عربان را مىديدند . شيرزاد فرمانرواى ساباط ، سالار سپاه آنجا بود كه خردمندترين مردم عجم بود و در ميان عربان و عجمان آن ديار كس\r\n","description":"","footnote":"","page_name":" 1510 ","page_number":287},
  {"content":"\r\nچون او معتبر و و الا قدر نبود .\r\nهنگامى كه سپاه خالد در رسيد عربان انبار از بالاى حصار بانگ زدند كه انبار در خطر افتاد شتر بچه شتر مىبرد .\r\nشيرزاد چون بانگ آنها را شنيد گفت : « چه مىگويند ؟ » و چون براى وى توضيح كردند گفت : « اين قوم براى خويش فال بد مىزنند و هر كه براى خويشتن فال بد زند دچار آن شود به خدا اگر خالد جنگ نياغازد با وى صلح مىكنم » در اين اثنا خالد با مقدمهء سپاه بيامد و به دور خندق گشت و جنگ آغاز كرد كه هنگام جنگ از حمله شكيب نداشت و به تيراندازان خويش گفت : « كسانى را مىبينم كه جنگ نمىدانند چشمانشان را نشانه كنيد و به جز آن كارى نداشته باشيد . » تيراندازان پياپى تير رها كردند و آن روز هزار چشم كور شد و اين جنگ را ذات العيون نام دادند .\r\nآنگاه بانگ بر آمد كه ديدگان مردم انبار برفت ، شيرزاد پرسيد : « چه مىگويند ؟ » و چون براى وى توضيح دادند گفت : « اباذ ، اباذ . » و براى صلح كسان پيش خالد فرستاد اما خالد به شرايط صلح رضايت نداد و فرستادگان او را پس فرستاد ، آنگاه شتران وامانده سپاه را به تنگترين محل خندق آورد و بكشت و در خندق افكند و آن را پر كرد . و به آنجا حمله برد و مسلمانان و مشركان در خندق رو به رو شدند و مردم انبار سوى قلعهء خويش پناه بردند و شيرزاد كس براى صلح پيش خالد فرستاد و به شرايط وى تن در داد و مقرر شد كه وى را با سوارانش به محلشان برساند و مال و كالا همراه نبرند .\r\nچون شيرزاد پيش بهمن جاذويه رسيد و ماجراى خويش را با وى بگفت بهمن او را ملامت كرد و شيرزاد گفت : « من با جماعتى بودم كه عقل نداشتند و اصلشان از عرب بود و چون دشمن به سوى ما آمد براى خويش فال بد زدند و كمتر مىشود\r\n","description":"","footnote":"","page_name":" 1511 ","page_number":288},
  {"content":"\r\nكه كسانى براى خويش فال بد زنند و دچار آن نشوند . و چون دشمن به جنگ آنها آمد\r\nيك هزار چشم از آنها كور كرد و بدانستم كه صلح بهتر است . » و چون خالد و مسلمانان در انبار قرار گرفتند و مردم انبار ايمن شدند و نمودار شدند خالد ديد كه به خط عربى مىنويسند و تعليم مىگيرند و از آنها پرسيد « شما از كدام قوميد ؟ » گفتند : « از مردم عربيم ، پيش از ما مردم عرب اينجا مقام داشته‌اند و اجدادشان به روزگار بخت نصر كه به عربان تاخته بود اينجا آمده‌اند و همچنان مانده‌اند .\r\nگفت : « نوشتن از كى آموختيد ؟ » گفتند : « خط را از اياد آموختيم و گفتار شاعر را كه مضمون آن چنين است براى وى خواندند :\r\n« قوم من اياد است خواه حركت آغازد » « و خواه بماند كه شتران لاغر شود » « وقتى روان شوند همه عرصهء عراق از آنهاست » « و نيز خط و قلم از آنهاست . » خالد با مردم اطراف انبار صلح كرد و از مردم بوازيح آغاز كرد و مردم كلواذى كس فرستادند كه براى آنها پيمان نهد و او مكتوبى نوشت كه در آن سوى دجله معتمدان خالد شدند . از آن پس مردم انبار در اثناى كشاكشها كه ميان مسلمانان و مشركان بود پيمان شكستند بجز مردم بوازيج كه چون مردم بانقيا بر سر پيمان بودند .\r\nحبيب بن ابى ثابت گويد : با هيچكس از مردم سواد پيش از آنكه جنگى رخ دهد پيمان در ميان نيامد مگر بنى صلوبا كه مردم حيره بودند و كلواذى و بعضى دهكده هاى فرات و اينان پيمان شكستند و پس از آن باز به حمايت مسلمانان آمدند .\r\n","description":"","footnote":"","page_name":" 1512 ","page_number":289},
  {"content":"\r\nمحمد بن قيس گويد : از شعبى پرسيدم : « سرزمين سواد به جنگ گشوده شد ؟ » گفت : « آرى ، همه زمين چنين بود بجز بعضى قلعه ها كه بعضى مردمش صلح كردند و بعضى به زور تسليم شدند » گفتم : « آيا مردم سواد پيش از جنگ به حمايت مسلمانان آمدند ؟ » گفت : « نه ، ولى وقتى دعوت شدند و راضى شدند كه خراج دهند و خراج از آنها گرفته شد به حمايت مسلمانان آمدند . » \r\nحكايت عين التمر\r\nمهلب گويد : وقتى خالد از كار انبار فراغت يافت زبرقان بن بدر را در انبار جانشين كرد و آهنگ عين التمر كرد كه مهران پسر بهرام چوبين با گروه بسيار از عجمان و عقة بن ابى عقه با گروه بسيار از عربان نمر و تغلب و اياد و موافقانشان آنجا بودند و چون از آمدن خالد خبر يافتند عقه با مهران گفت : « عربان جنگ با عربان را نيكتر دانند ما را با خالد واگذار » مهران گفت : « سخن راست آوردى كه شما جنگ با عربان را نيكتر دانيد و در كار جنگ عجمان همانند ماييد » او را فريب داد و از پيش فرستاد و گفت : « سوى آنها رويد و اگر به ما احتياج داشتيد شما را كمك مىكنيم . » و چون عقه سوى خالد رفت عجمان به مهران گفتند : « چرا با اين سگ چنين سخن گفتى ؟ » گفت : « هر چه گفتم به خير شما و شر آنها بود ، اينك عربان آمده‌اند كه سپاهيان شما را كشته‌اند و نيروى شما را شكسته‌اند من عقه را سوى آنها فرستادم ، اگر جنگ به نفع آنها و ضرر خالد باشد به نفع شماست و اگر كار صورت ديگر گيرد و عقه را شكست دهند نيرويشان سستى مىگيرد و ما با همهء نيروى خود با آنها كه ضعيف\r\n","description":"","footnote":"","page_name":" 1513 ","page_number":290},
  {"content":"\r\nشده‌اند جنگ مىكنيم » عجمان مقر شدند كه راى وى نكو بوده است .\r\nمهران در عين بماند و عقه بر راه خالد فرود آمد ، بجير بن فلان از طايفهء بنى عبيد بن سعد بن زهير بر پهلوى راست سپاه وى بود و هذيل بن عمران بر پهلوى چپ بود و ميان عقه و مهران يك نيمه روز راه بود ، مهران با سپاه پارسيان در قلعه بود و عقه بر راه كرخ چون پيشگروه بود .\r\nو چون خالد بيامد عقه سپاه آراسته بود و خالد نيز سپاه آراست و به دو پهلو دار سپاه گفت مراقب ما باشيد كه من حمله مىبرم و براى خويش نگهبانان گماشت و حمله آغاز كرد ، عقه در كار راست كردن صفهاى خويش بود كه خالد او را در ميان گرفت و اسير كرد و صف وى بىجنگ هزيمت شد و اسير بسيار از آنها گرفتند و بجير و هذيل فرارى شدند و مسلمانان به تعقيب آنها رفتند .\r\nو چون مهران از ماجرا خبر يافت با سپاه خويش بگريخت و قلعه را رها كردند و چون باقيماندهء سپاه عقه از عرب و عجم به قلعه رسيدند حصارى شدند و خالد با سپاه خويش بيامد و بيرون قلعه فرود آمد و عقه و عمرو بن صعق را كه اسير وى بودند همراه داشت . عقه و عمرو اميد داشتند خالد نيز چون غارتيان عرب با آنها رفتار كند\r\nو چون ديدند كه قصد آنها دارد امان خواستند و خالد نپذيرفت مگر به حكم وى تسليم شوند و آنها پذيرفتند . چون قلعه گشوده شد آنها را به مسلمانان داد كه جزو اسيران شدند . و خالد بگفت تا عقه را كه پيشگروه قوم بوده بود گردن زدند تا ديگر اسيران از زندگى نوميد شوند و چون اسيران كشتهء وى را بر تل بديدند از زندگى نوميد شدند . پس از آن عمرو بن صعق را پيش خواند و گردن او را نيز زد و گردن همه مردم قلعه را زد و هر چه زن و فرزند و مال در قلعه بود به اسيرى و غنيمت گرفت و در كليساى آنجا چهل پسر يافت كه انجيل مىآموختند و در بر آنها بسته بود و در را شكست و گفت : « شما كيستيد ؟ »\r\n","description":"","footnote":"","page_name":" 1514 ","page_number":291},
  {"content":"\r\nگفتند : « ما گروگانيم » خالد آنها را ميان مردان سخت كوش سپاه تقسيم كرد كه ابو زياد وابستهء ثقيف و نصير پدر موسى بن نصير و ابو عمره پدر بزرگ عبد الله بن عبد الاعلى شاعر و سيرين پدر محمد بن سيرين و حريث و علاثه از آن جمله بودند ، ابو عمره از آن شرحبيل بن حسنه شد و حريث از آن يكى از بنى عباده شد و علاثه از آن معنى شد و حمران از آن عثمان شد .\r\nعمير و ابو قيس نيز از آن جمله بودند .\r\nاز اين گروه آنها كه آزادشدگان اهل شام بودند بر انتساب خويش باقى ماندند . نصير به بنى يشكر انتساب داشت و ابو عمره به بنى مره انتساب داشت و هم از آن جمله ابن اخت النمر بود .\r\nمهلب بن عقبه گويد : وقتى وليد بن عقبه از طرف خالد پيش ابو بكر آمد و خمس غنائم را آورد ، ابو بكر او را به كمك عياض فرستاد و چون وليد پيش وى رسيد ، عياض دشمن را محاصره كرده بود ، آنها نيز عياض را به محاصره گرفته و راه وى را بسته بودند .\r\nوليد به عياض گفت : « در بعضى موارد رأى صائب بهتر از سپاه بسيار است ، كس پيش خالد فرست و از او كمك بخواه » عياض چنان كرد و فرستادهء وى پس از جنگ عين التمر به استمداد پيش خالد رسيد و او نامه به عياض نوشت كه سوى تو مىآيم و شعرى به اين مضمون در آن آورد :\r\n« اندكى صبر كن كه شتران سوى تو آيد » « كه شيران شمشير دار مىآورد » « به گروهها كه از پى گروههاست » ","description":"","footnote":"","page_name":" 1515 ","page_number":292},
  {"content":"\r\n\r\nخبر دومة الجندل\r\nگويد : و چون خالد از كار عين التمر فراغت يافت ، عويم بن كاهل اسلمى را جانشين كرد و با سپاه خود با همان تعبيه كه وارد عين التمر شده بود در آمد .\r\nو چون مردم دومه خبر يافتند كه خالد سوى آنها مىرود كس پيش ياران خود از طايفهء بهرا و كلب و غسان و تنوخ و ضجاعم فرستادند . از آن پيش وديعه با مردم كلب و بهراء آمده بود و ابن وبرة بن رومانس نيز همراه وى بود ابن حدرجان با مردم ضجاعم و ابن ايهم با گروههايى از غسان و تنوخ آمده بودند و كار را بر عياض تنگ كرده بودند و هنگامى كه از نزديك شدن خالد خبر يافتند دو سالار داشتند كه يكى اكيدر ابن عبد الملك و ديگرى جودى بن ربيعه بود و اختلاف كردند ، اكيدر گفت . « من خالد را از همه كس بهتر مىشناسم هيچكس خوش اقبالتر از او نيست و هيچكس از او در جنگ تندتر نيست و هر قومى با خالد رو برو شوند ، كم باشند يا زياد ، هزيمت مىشوند ، اطاعت من كنيد و با اين قوم صلح كنيد » اما سخن اكيدر را نپذيرفتند و او گفت : « من با جنگ خالد همداستان نيستم هر چه مىخواهيد بكنيد » اين بگفت و از آنجا كه بود عزيمت كرد . و خالد از اين قضيه خبر يافت و عاصم بن عمرو را فرستاد كه راه او را ببست و اكيدر را گرفت و او گفت :\r\n« آمدن من به قصد ديدار امير خالد بود » و چون او را پيش خالد آورد بگفت تا گردنش بزدند و هر چه را همراه داشت بگرفتند .\r\nآنگاه خالد سوى مردم دومه رفت كه جودى بن ربيعه و وديعهء كلبى و ابن رومانس كلبى و ابن ايهم و ابن حدرجان سالارشان بودند و خالد ميان دومه و اردوگاه عياض اردو زد .\r\nچنان بود كه مسيحيان عرب كه به كمك مردم دومه آمده بودند اطراف قلعه\r\n","description":"","footnote":"","page_name":" 1516 ","page_number":293},
  {"content":"\r\nدومه بودند كه در قلعه جاى نبود و چون خالد مقر گرفت جودى و وديعه به دو حمله بردند و ابن حدرجان و ابن ايهم سوى عياض رفتند و جنگ انداختند و خدا جودى و وديعه را به دست خالد منهزم كرد و عياض حريفان خود را شكست داد و مسلمانان بر آنها دست يافتند ، خالد جودى را بگرفت و اقرع بن حابس و وديعه را اسير كرد و بقيهء كسان سوى قلعه رفتند كه براى همه جا نبود و چون قلعه پر شد آنها كه در قلعه بودند در به روى ياران خود ببستند و آنها را بيرون گذاشتند عاصم بن عمرو گفت :\r\n« اى مردم بنى تميم ، كلبيان هم پيمان شما هستند آنها را اسير كنيد و پناه دهيد . »\r\nتميميان چنان كردند و همين سفارش عاصم سبب نجات آنها شد .\r\nآنگاه خالد به كسانى كه اطراف قلعه بودند حمله برد و چندان از آنها بكشت كه در قلعه از كشتگان مسدود شد ، آنگاه جودى را پيش خواند و گردن او را بزد و اسيران را پيش خواند و گردنشان را بزد مگر اسيران كلب كه عاصم و اقرع و تميميان گفتند : « ما آنها را امان داده‌ايم » و خالد آنها را رها كرد و گفت : « رفتار جاهليت پيش گرفته‌ايد و كار اسلام را وا گذاشته‌ايد . » عاصم به دو گفت : « از نجات آنها دلگير مباش كه شيطان بر آنها دست نمىيابد . » آنگاه خالد به در قلعه پرداخت و چندان بكوشيد كه آن را از جاى ببرد ، و مسلمانان به داخل قلعه حمله بردند و جنگاوران را بكشتند و نوسالان را اسير گرفتند و به حراج نهادند و خالد دختر جودى را كه نام آور بود بخريد .\r\nپس از آن خالد در دومه بماند و اقرع را سوى انبارس فرستاد .\r\nو چنان شد كه وقتى خالد سوى حيره بازگشت و نزديك آنجا رسيد قعقاع مردم حيره را به دف زدن واداشت و آنها دف زنان پيش روى خالد رفتند و با همديگر مىگفتند : « برويم كه اين از بدى جلو گيرى مىكند » مهلب گويد : وقتى خالد در دومه بود عجمان در او طمع كردند و عربان\r\n","description":"","footnote":"","page_name":" 1517 ","page_number":294},
  {"content":"\r\nجزيره به خونخواهى عقه به آنها نامه نوشتند و زر مهر به همراهى روزبه از بغداد برون شد و آهنگ انبار داشتند كه در حصيد و خنافس با عربان وعده گاه كرده بودند .\r\nزبرقان كه در انبار بود به قعقاع بن عمرو كه در حيره جانشين خالد بود نامه نوشت و قعقاع اعبد بن فدكى سعدى را سوى حصيد فرستاد و عروه جعد بارقى را سوى خنافس فرستاد و گفت اگر به شما حمله بردند جنگ كنيد .\r\nاعبد و عروه برفتند و ميان عجمان و روستا حايل شدند و مانع حركت آنها شدند و روزبه و زرمهر در انتظار مردم ربيعه كه به آنها نامه نوشته بودند و وعده كرده بودند در مقابل مسلمانان بماندند .\r\nو چون خالد از دومه سوى حيره بازگشت و از ماجرا خبر يافت دل با جنگ مردم مداين داشت ، اما نمىخواست مخالفت ابو بكر كند و به معرض مؤاخذهء وى در آيد و قعقاع\r\nبن عمرو و ابو ليلى بن فدكى با شتاب سوى روزبه و زرمهر روان شدند و زودتر از خالد به عين التمر رسيدند .\r\nدر اين وقت نامهء امرؤ القيس كلبى به خالد رسيد كه هذيل بن عمران در مصيخ اردو زده و ربيعة بن بجير با سپاهى در ثنى و بشر فرود آمده و سر خونخواهى عقه دارند و مىخواهند سوى زرمهر و روزبه روند .\r\nخالد حركت كرد ، اقرع بن حابس بر مقدمهء وى بود و عياض بن غنم را بر حيره جانشين كرد و از همان راهى كه قعقاع و ابى ليلى سوى خنافس رفته بودند روان شد و در عين التمر به آنها رسيد و قعقاع را سوى حصيد فرستاد و سالار قوم كرد و ابو ليلى را سوى خنافس فرستاد و گفت : « نگذاريد دو گروه به هم پيوندند و با آنها پيكار كنيد . » اما دشمن حركتى نكرد .\r\n","description":"","footnote":"","page_name":" 1518 ","page_number":295},
  {"content":"\r\n\r\nخبر حصيد\r\nو چون قعقاع ديد كه زرمهر و روزبه حركت نمىكنند ، سوى حصيد رفت كه روزبه با جمعى از عربان و عجمان آنجا بود ، و چون روزبه از آمدن قعقاع خبر يافت زرمهر را به كمك خواند كه او بيامد و مهبوذان را بر اردوى خود گماشت و در حصيد تلاقى شد و جنگ انداختند و از عجمان بسيار كس كشته شد و قعقاع زرمهر را بكشت ، روزبه نيز به دست عصمة بن عبد الله حارثى ضبى كشته شد .\r\nدر جنگ حصيد مسلمانان غنايم بسيار به دست آوردند و باقيمانده سپاه دشمن سوى خنافس رفتند و آنجا فراهم شدند .\r\n\r\nخبر خنافس\r\nابو ليلى بن فدكى با ياران خويش و كسانى كه به دو پيوسته بودند سوى خنافس رفت ، هزيمتشدگان حصيد پيش مهبوذان رفته بودند و چون مهبوذان از آمدن ابو ليلى خبر يافت با كسان خود بگريخت و سوى مصيخ رفتند كه هذيل بن عمران آنجا بود و در خنافس جنگى نشد و خبرها را براى خالد فرستادند . \r\nخبر مصيخ\r\nو چون خبر كشتار حصيديان و فرار خنافسيان به خالد رسيد ، نامه نوشت و با قعقاع و ابو ليلى و اعبد و عروه به شب و ساعت معين وعده كرد كه در مصيخ ما بين حوران و قلت ، فراهم شوند .\r\n","description":"","footnote":"","page_name":" 1519 ","page_number":296},
  {"content":"\r\nآنگاه خالد از عين التمر به آهنگ مصيخ در آمد كه بر شتر مىرفت و اسبان را يدك مىكشيد و از جناب و بردان و حتى گذشت و در وقت و شب موعود همگان به مصيخ رسيدند و از سه طرف بر هذيل و ياران وى كه همه به خواب بودند حمله بردند و كشتار كردند و هذيل با تنى چند جان به در برد و عرصه از كشتگان پر شد كه چون گوسفندان سلاخى شده بودند .\r\nو چنان بود كه حرقوص بن نعمان ، هذيل و كسان وى را اندرز داده بود و راى صواب آورده بود ، اما گفتار وى سودشان نداد و حرقوص اشعارى گفت كه چنين آغاز مىشد :\r\n« پيش از آنكه ابو بكر بيايد » « شرابم دهيد » وى در همان ايام زنى از بنى هلال گرفته بود كه ام تغلب نام داشت كه در آن شب زن وى با عباده و امرؤ القيس و قيس ، همگان پسران بشير هلالى ، كشته شدند .\r\nدر جنگ مصيخ جرير بن عبد الله ، عبد العزى بن ابى رهم نمر را كشت و او و لبيد ابن جرير نامه اى از ابو بكر داشتند كه دليل اسلامشان بود و ابو بكر خبر يافت كه عبد العزى كه وى را عبد الله ناميده بود در شب حمله گفته بود : « مقدس است پروردگار محمد » و خونبهاى او و لبيد را كه در جنگ كشته شده بودند پرداخت و گفت : « نبايد اين را مىدادم كه آنها با حربيان بوده‌اند » و در بارهء فرزندانشان سفارش كرد .\r\nعمر از خالد براى كشتن اين دو كس و مالك بن نويره عيب مىگرفت و ابو بكر مىگفت : « هر كه در ديار حربيان منزل گيرد به دو چنين رسد »\r\nعدى بن حاتم گويد : « وقتى بر مردم مصيخ حمله برديم يكى از مردم نمر كه حرقوص بن نعمان نام داشت با زن و فرزند خويش نشسته بود و ظرف شرابى در ميان\r\n","description":"","footnote":"","page_name":" 1520 ","page_number":297},
  {"content":"\r\nداشتند و مىگفتند : « در اين دير شب چه وقت شراب نوشيدن است ؟ » حرقوص گفت : « بنوشيد كه شراب آخرين است كه گمان ندارم ديگر شرابى بنوشيد كه خالد در عين است و سپاه او در حصيد است و از فراهم آمدن ما خبر دارد و ما را رها نخواهد كرد . » در اين هنگام يكى از سواران پيش رفت و ضربتى زد كه سرش در ظرف شراب افتاد و دخترانش را گرفتيم و پسرانش را اسير كرديم .\r\n\r\nخبر ثنى و زميل\r\nربيعة بن بجير تغلبى نيز به خونخواهى عقه در ثنى و بشر فرود آمده بود و با روزبه و زرمهر وعده نهاده بودند . و چون خالد جمع مصيخ را از ميان برداشت به قعقاع و ابو ليلى گفت كه از پيش بروند و وعده نهاد كه شبانگاه چنان كه در مصيخ بود ، از سه سوى به جمع ربيعه حمله كنند .\r\nآنگاه خالد از مصيخ برفت و از حوران و رنق و حماه گذشت كه اكنون از آن بنى جنادة بن زهير تيره اى از كلب است ، و هم از زميل گذشت كه همان بشر است و ثنى نزديك آنست و هر دو در مشرق رصافه است و از ثنى آغاز كرد و با ياران خويش فراهم آمدند و شبانگاه از سه طرف بر آن حمله بردند و شمشير در جمع نهادند و كس از آن قوم جان به در نبرد و نوسالان را اسير گرفتند و خمس خدا را همراه نعمان ابن عوف شيبانى پيش ابو بكر فرستاد و اموال غارتى و اسيران را تقسيم كرد ، و على بن ابى طالب عليه السلام دختر ربيعة\r\nبن بجير تغلبى را خريد و به خانه برد و عمر و رقيه را از او آورد .\r\nو چنان شد كه وقتى هذيل از معركه جان برد سوى زميل رفت و به عتاب بن فلان پناه برد . در اين وقت عتاب با اردويى بزرگ در بشر مقر داشت و خالد به\r\n","description":"","footnote":"","page_name":" 1521 ","page_number":298},
  {"content":"\r\nآنها نيز از سه طرف حمله برد ، چنان كه از پيش به ربيعه برده بود و خبر آن را شنيده بودند ، و كشتارى بزرگ كرد كه نظير آن نكرده بود و چندان كه خواستند بكشتند .\r\nو چنان بود كه خالد قسم خورده بود كه تغلبيان را در ديارشان غافلگير كند .\r\nآنگاه خالد غنيمت را ميان كسان تقسيم كرد و خمس را همراه صباح بن فلان مزنى پيش ابو بكر فرستاد كه دختر مؤذن نمرى و ليلى دختر خالد و ريحانه دختر هذيل بن هبيره جزو خمس بودند .\r\nپس از آن خالد از بشر سوى رضاب رفت كه هلال بن عقه آنجا بود و چون ياران وى از نزديك شدن خالد خبر يافتند پراكنده شدند ، هلال نيز از آنجا برفت و جنگى نشد .\r\n\r\nخبر فراض\r\nآنگاه خالد از پس غافلگير كردن تغلب و پس از رضاب به فراض رفت كه حدود شام و عراق و جزيره است و از پس اين سفر دراز كه پيوسته به جنگ بود و رجزها در بارهء آن گفته بودند ، عيد فطر را آنجا گذرانيد .\r\nمهلب بن عقبه گويد : وقتى مسلمانان در فراض فراهم آمدند روميان به هيجان آمدند و خشمگين شدند و از پادگانهاى پارسى كه مجاور آنها بود و از قبيلهء تغلب و اياد و نمر كمك خواستند كه گروههاى بسيار به كمك آنها آمد و سوى خالد آمدند و چون به كنار فرات رسيدند گفتند : « يا شما بدين سوى آييد يا ما بدان سوى آييم » خالد گفت : « شما بدين سوى آييد . » گفتند : « پس شما از ساحل دور شويد تا ما به آن سوى آييم » خالد گفت : « ما دور نمىشويم ، شما از محلى پايينتر از مقر ما عبور كنيد . »\r\n","description":"","footnote":"","page_name":" 1522 ","page_number":299},
  {"content":"\r\nو اين در نيمهء ماه ذى قعده سال دوازدهم بود و روميان و پارسيان با همديگر گفتند : « در كار خويش بينديشيد ، اين مرد در راه دين خود مىجنگد و عقل و بصيرت دارد به خدا كه او ظفر مىيابد و ما شكست مىخوريم . » اما اين گفتگو سودشان نداد و پايينتر از مقر خالد از فرات گذشتند و چون فراهم آمدند روميان گفتند : « از هم جدا شويد تا بدانيم بد و نيك از كدام دسته مىآيد » . و چنين كردند و جنگى\r\nسخت و طولانى در ميان رفت و خداى عز و جل هزيمتشان كرد و خالد گفت : « تعقيبشان كنيد و امانشان ندهيد » و سواران گروه گروه از آنها را با نيزه جلو مىراندند و چون فراهم مىآمدند خونشان را مىريختند . و در جنگ فراض در معركه و هنگام تعاقب يكصد هزار كس كشته شد .\r\nو چون جنگ به سر رسيد خالد ده روز در فراض بماند و پنج روز از ذى قعده مانده بود كه اجازه داد سوى حيره حركت كنند و به عاصم بن عمرو گفت كه سپاه را به راه ببرد و شجرة بن اعز را بر دنبالهء قوم گماشت و چنان وانمود كه با دنبالهء قوم مىرود .\r\n\r\nحج خالد\r\nابو جعفر گويد : پنج روز از ذى قعده مانده بود كه خالد از فراض به قصد حج بيرون شد اما كار حج را مكتوم داشت و با تنى چند از ياران راه سپردند و از بيراهه به مكه رسيدند چنان كه هيچ بلدى نمىتوانست رفت و از يكى از راههاى جزيره رفت كه عجبتر و سختتر از آن نبود و مدت غيبت وى از سپاه كوتاه بود و چون آخرين سپاهيان با دنباله دار به حيره رسيدند خالد نيز آنجا رسيد و او و يارانش سر تراشيده بودند و جز معدودى از دنباله روان سپاه كس از حج وى خبر نداشت ، ابو بكر نيز بعدها از قضيه خبر يافت و وى را توبيخ كرد و به عنوان مجازات وى را سوى شام فرستاد .\r\n","description":"","footnote":"","page_name":" 1523 ","page_number":300},
  {"content":"\r\nراه خالد از فراض چنان بود كه از بيراهه رفت و از چاه عنبرى و منقب گذشت تا به ذات عرق رسيد و از آنجا سمت مشرق گرفت تا به عرفات رسيد و اين راه را صد نام داده بودند و چون از حج بازگشت ، در حيره نامهء ابو بكر به دو رسيد كه تحبيب و تهديد بود .\r\nابو جعفر گويد : نامهء ابو بكر كه هنگام بازگشت خالد از حج در حيره به دو رسيد چنين بود : « برو تا به جمع مسلمانان در يرموك برسى كه به زحمت افتاده‌اند و\r\nكارى را كه كردى هرگز تكرار مكن . به يارى خدا رفتن تو مايهء محنت جماعت نيست و محنت از آنها بر نمىدارد ، ابو سليمان ! نعمت و توفيق بر تو مبارك ، كار خويش را تمام كن كه خدا نعمت بر تو تمام كند و مغرور مباش كه زيان بينى ، مبادا به كار خويش ببالى كه منت خاص خداست و صاحب جزا هم اوست . » هيثم بكايى گويد : كسانى از مردم كوفه كه از جمله حاضران اين جنگها بوده بودند ضمن سخن با ياران خويش معاويه را تهديد مىكردند و مىگفتند : « معاويه هر چه مىخواهد بگويد ما جنگاوران ذات السلاسل هستيم و از جنگهاى ما بين ذات السلاسل و فراض نام مىبردند و از جنگهاى بعدى سخن نمىكردند كه آن را حقير مىدانستند . » على بن محمد گويد : خالد بن وليد سوى انبار آمد و با وى صلح كردند كه از آنجا بروند ، آنگاه به شرايطى تن دادند كه خالد از آنها خشنود شد و نگاهشان داشت . پس از آن به بازار بغداد كه جزو روستاى عال بود حمله شد و مثنى را فرستاد و به بازارى كه جماعتى از قضاعه و بكر آنجا بودند هجوم برد و هر چه در بازار بود به غنيمت گرفت . پس از آن سوى عين التمر رفت و آنجا را به جنگ گشود و كشتار كرد و اسير گرفت و اسيران را سوى ابو بكر فرستاد و اين نخستين اسيرانى بود كه از ديار عجم سوى مدينه آمد آنگاه سوى دومة الجندل رفت و اكيدر را بكشت و دختر جودى را اسير كرد و باز گشت و در حيره اقامت گرفت و اين همه به سال\r\n","description":"","footnote":"","page_name":" 1524 ","page_number":301},
  {"content":"\r\nدوازدهم هجرت بود .\r\nو هم در اين سال عمر رحمه الله عاتكه دختر زيد را به زنى گرفت .\r\nو هم در اين سال ابو مرثد غنوى در گذشت .\r\nو هم در اين سال ابو العاص بن ربيع در ماه ذى الحجه در گذشت و به زبير وصيت كرد و على عليه السلام دختر او را به زنى گرفت .\r\nو هم در اين سال عمر اسلام غلام خود را خريد .\r\nدر بارهء اينكه در اين سال سالار حج كى بود اختلاف هست بعضىها گفته‌اند كه ابو بكر با كسان به حج رفت .\r\nابى ماجده سهمى گويد : ابو بكر به دوران خلافت خويش به سال دوازدهم هجرت به حج رفته بود و من با پسرى از كسانم نزاع كردم كه گوش مرا گاز گرفت و چيزى از آن را قطع كرد ، يا گفت من گوش او را گاز گرفتم و چيزى از آن را قطع كردم . ماجراى ما را به ابو بكر گفتند و گفت : « آنها را پيش عمر ببريد تا بنگرد اگر زخم شديد است از مرتكب قصاص بگيرد » و چون ما را پيش عمر رضى الله عنه بردند گفت : « بله ، زخم شديد است حجامتگرى بياريد » و چون سخن از حجامتگر آورد گفت : « از پيمبر صلى الله عليه و سلم شنيدم كه فرمود غلامى به خالهء خويش دادم و اميدوارم خدا آن را بر وى مبارك كند و گفتم او را حجامتگر يا قصاب يا ريخته گر نكند » پس از آن از كسى كه زخم زده بود قصاص گرفت .\r\nبه روايت واقدى نيز ابو بكر به سال دوازدهم هجرت حج كرد و عثمان بن عفان را در مدينه جانشين خويش كرد .\r\nبعضى ديگر گفته‌اند : به سال دوازدهم سالار حج عمر بود .\r\nابن اسحاق گويد : بعضىها گفته‌اند كه ابو بكر در ايام خلافت خود حج نكرد و به سال دوازدهم عمر بن خطاب يا عبد الرحمان بن عوف را سالار حج كرد .\r\nپس از آن سال سيزدهم هجرت در آمد . ","description":"","footnote":"","page_name":" 1525 ","page_number":302},
  {"content":"\r\n\r\nسخن از حوادث سال سيزدهم\r\nدر اين سال ابو بكر رحمه الله وقتى از مكه به مدينه باز گشت سپاهيان سوى شام فرستاد .\r\nمحمد بن اسحاق گويد : وقتى ابو بكر به سال دوازدهم از حج باز گشت سپاهيان سوى شام فرستاد ، عمرو بن عاص را سوى فلسطين فرستاد و او از راه معرقه و ايله برفت و يزيد بن ابى سفيان و ابو عبيدة بن جراح و شرحبيل بن حسنه را فرستاد و گفت از راه تبوكيه سوى بلقاى شام روند .\r\nعلى بن محمد گويد : ابو بكر در آغاز سال سيزدهم سپاهيان سوى شام فرستاد و نخستين پرچمى كه بست براى خالد بن سعيد بن عاص بود اما پيش از آنكه حركت كند او را معزول كرد و يزيد بن ابو سفيان را سالار سپاه كرد و او نخستين سالارى بود كه سوى شام رفت و هفتهزار كس همراه داشت .\r\nابو جعفر گويد : سبب عزل خالد بن سعيد چنان كه در روايت عبد الله بن ابى بكر آمده چنان بود كه وى پس از در گذشت پيمبر خداى صلى الله عليه و سلم از يمن بيامد و دو ماه در كار بيعت درنگ كرد مىگفت : « پيمبر مرا سالارى داده و تا وقتى وفات يافته مرا معزول نكرده » و هم او على بن ابى طالب و عثمان بن عفان را ديده بود و گفته بود : « اى پسران عبد مناف چرا رضايت داده‌ايد كه كار شما به دست ديگرى افتد ؟ » گويد : ابو بكر به كار وى اهميت نداد اما عمر كينهء او را به دل گرفت و هنگامى كه ابو بكر\r\nسپاه سوى شام مىفرستاد خالد بن سعيد نخستين كسى بود كه به كار يكى از چهار سپاه گماشته شد و عمر سخن آغاز كرد و مىگفت : « او را كه چنين و چنان كرد و فلان و به همان گفت سالارى مىدهى ؟ » و چندان اصرار كرد تا ابو بكر او را\r\n","description":"","footnote":"","page_name":" 1526 ","page_number":303},
  {"content":"\r\nمعزول كرد و يزيد بن ابى سفيان را سالار كرد .\r\nمبشر بن فضل گويد : خالد بن سعيد بن عاص در ايام پيمبر در يمن بود و هنگام در گذشت پيمبر آنجا بود و يك ماه پس از آن بيامد و جبهء ديبا به تن داشت و عمر بن خطاب و على بن ابى طالب را بديد و عمر به كسانى كه نزديك وى بودند بانگ زد كه جبهء او را پاره كنيد ، حرير پوشيده و بىكاره مانده است . و كسان جبه خالد را پاره كردند و او گفت : « اى ابا حسن ، اى پسران عبد مناف بر شما تسلط يافتند ؟ » على عليه السلام گفت : « به نظر تو اين تسلط يافتن است يا خلافت است ؟ » خالد گفت : « اى پسران عبد مناف هيچكس مانند شما سزاوار خلافت نبود . » عمر گفت : « خدا دهانت را خورد كند ، به خدا پيوسته دروغزنى در بارهء گفتار تو سخن كند اما جز خويشتن را زيان نزند . » آنگاه عمر سخنان خالد را با ابو بكر بگفت و چون ابو بكر براى جنگ مرتدان پرچم مىبست براى خالد نيز پرچمى بست و عمر او را از اين كار منع كرد و گفت : « زبون و بى تدبير است و دروغى گفت كه پيوسته آن را تكرار كنند او را به جنگ نفرست . » اما ابو بكر سختى نكرد و خالد را در تيما ذخيره نگهداشت قسمتى از راى عمر را كار بست و قسمتى را نديده گرفت .\r\nابو عثمان گويد : ابو بكر به خالد دستور داد كه در تيما مقر گيرد و او سوى تيما رفت ابو بكر گفته بود از آنجا نرود و مردم اطراف خود را دعوت كند كه به وى ملحق شوند و تنها كسانى را بپذيرد كه از دين نگشته باشند و جز با كسانى كه به جنگ وى آيند جنگ نكند تا دستور بعدى برسد .\r\nگويد : خالد در تيما بماند و گروه بسيار بر او فراهم آمد و روميان از بزرگى اردوى وى خبر يافتند و از عربان اطراف كسان فراهم آوردند و خالد به ابو بكر نوشت\r\nكه گروههائى از قبيلهء بهر او كلب و سليح و تنوخ و لخم و جذام و غسان به دعوت\r\n","description":"","footnote":"","page_name":" 1527 ","page_number":304},
  {"content":"\r\nروميان در سه منزلى زيزا اردو زده‌اند .\r\nگويد : ابو بكر به خالد نوشت كه پيش برو و عقبگرد مكن و از خدا كمك بخواه و خالد سوى آنها رفت و چون نزديكشان رسيد پراكنده شدند و اردوگاه را خالى كردند و خالد آنجا فرود آمد و همه كسانى كه فراهم آمده بودند به اسلام گرويدند .\r\nخالد ما وقع را به ابو بكر نوشت و او جواب داد كه پيش برو ، اما نه چنان كه از پشت سر به تو حمله كنند . خالد با كسانى كه همراه وى از تيما در آمده بودند و كسانى كه بعدا به وى پيوسته بودند از كنار ريگزار عبور كرد تا ما بين ابل و زيزا و قسطل فرود آمد و يكى از بطريقان روم به نام باهان سوى وى آمد كه او را هزيمت كرد و سپاهيانش را بكشت و خالد ماجرا را به ابو بكر نوشت و از او كمك خواست .\r\nدر اين هنگام نخستين گروههاى يمنى و مردم ما بين مكه و يمن پيش ابو بكر آمده بودند كه ذو الكلاع نيز با آنها بود و عكرمه نيز با سپاه خود از غزاى تهامه و عمان و بحرين و سرو بيامد و ابو بكر به عمال زكات نوشت كه هر كه خواهد مركب ؟\r\nاو را تبديل كنند و همه خواهان تبديل شدند و اين را سپاه تبديل ناميدند و اينان سوى خالد بن سعيد رفتند از اين هنگام ابو بكر با شوق به كار شام پرداخت و بدان توجه كرد .\r\nگويد : و چنان بود كه ابو بكر عمرو بن عاص را كه پيمبر خدا صلى الله عليه - و سلم عامل زكات سعد هذيم و عذره و جذام و حدس كرده بود به كارش باز گماشت و اين پيش از آن بود كه وى سوى عمان رود و وعده داد كه هنگام بازگشت عامل زكات باشد و چنان كرد .\r\nو چون ابو بكر به كار شام پرداخت به عمرو نوشت كه هنگام حركت سوى عمان در انجام وعدهء پيمبر خداى ترا به عملى كه پيمبر خدا يك بار گماشته بود و يك بار ديگر نامزد كرده بود باز گماشتم كه عهده دار آن بوده بودى و باز عهده دار شدى ولى اى ابو عبد الله مىخواهم ترا به كارى گمارم كه براى زندگى و معاد تو بهتر است مگر\r\n","description":"","footnote":"","page_name":" 1528 ","page_number":305},
  {"content":"\r\nآنكه كارى را كه اكنون دارى بيشتر دوست داشته باشى .\r\nعمرو به دو نوشت كه من يكى از تيرهاى اسلام هستم و پس از خدا تويى كه تير مىاندازى و تيرها را جمع مىكنى ببين تير محكمتر و موثرتر و بهتر كدام است و چون حادثه اى از گوشه اى آمد بينداز .\r\nابو بكر به وليد بن عقبه نيز چنان نوشت و جواب آمد كه جهاد را بيشتر دوست دارد .\r\nقاسم بن محمد گويد : ابو بكر به عمرو بن عاص و وليد بن عقبه كه عامل زكات يك نيمه از مردم قضاعه بود نامه نوشت و چنان بود كه وقتى آنها را به عاملى زكات مىفرستاد بدرقه شان كرد و به هر كدامشان سفارش كرد و گفت : « در نهادن و آشكار از خدا بترس كه : « * ( من يَتَّقِ الله يَجْعَلْ لَه مَخْرَجاً وَيَرْزُقْه من حَيْثُ لا يَحْتَسِبُ 65 : 2 - 3 ) * [ 1 
  ] * ( وَمن يَتَّقِ الله يُكَفِّرْ عَنْه سَيِّئاتِه وَيُعْظِمْ لَه أَجْراً 65 : 5 ) * » [ 2 
  ] يعنى : هر كه از خدا بترسد ، براى وى راه برون رفتنى نهد و او را از آنجا كه به حساب نيارد روزى دهد . و هر كه از خدا بترسد گناهان وى را محو كند و پاداش وى را بزرگ سازد .\r\nو هر كه از خدا بترسد خدا گناهان وى را محو كند و پاداش بزرگ دهد ترس خدا بهترين چيزى است كه بندگان خدا به هم سفارش كنند .\r\nاينك تو در يكى از راههاى خدا مىروى كه نبايد در كار دين غفلت و قصور كنى از سستى و سختگيرى بر كنار باش .\r\nپس از آن به آنها نوشت يكى را جانشين عمل خويش كنيد و مردم مجاور را بخوانيد و عمرو ، عمرو بن فلان عذرى را بر قسمت بالاى قضاعه گماشت وليد نيز ، امرؤ القيس را بر آن ناحيه از قضاعه گماشت كه مجاور دومه بود و مردم را بخواندند كه گروه بسيار بر آنها فراهم آمد و در انتظار دستور ابو بكر ماندند .\r\n\r\n","description":"","footnote":"\r\n[ 1 
  ] طلاق : 2 و 5\r\n[ 2 
  ] طلاق : 2 و 5\r\n","page_name":" 1529 ","page_number":306},
  {"content":"\r\nآنگاه ابو بكر با كسان سخن كرد و حمد و ثناى خدا و درود پيمبر به زبان آورد و گفت : « در هر كارى مرحلهء كمالى هست كه هر كس بدان رسد او را بس است هر كه براى خدا عمل كند خدا وى را بس است ، بكوشيد و همت كنيد كه همت نكوست ، بدانيد كه هر كه اعتقاد ندارد دين ندارد و هر كه مخلصانه عمل نكند پاداش ندارد و هر كه نيت خوب ندارد عملش بيهوده است . در كتاب خدا چندان ثواب براى جهاد آمده كه مسلمان بايد اشتغال به آن را دوست بدارد اين تجارتى است كه خدا به سوى آن دلالت كرده و به وسيلهء آن كسان را در دنيا و آخرت از زبونى نجات داده و به عزت رسانيده » آنگاه جمعى را به آن گروه كه به دور عمرو فراهم آورده بودند پيوست و او را امير فلسطين كرد و گفت از راهى كه معين كرده بود برود . به وليد نيز نامه نوشت و او را امير اردن كرد و يزيد بن ابى سفيان را پيش خواند و سپاه بسيار مركب از جمع كسانى كه به نزد وى آمده بودند داد كه سهيل بن عمرو و مكيانى همانند وى از آن جمله بودند و با پاى پياده او را بدرقه كرد . ابو عبيدة بن جراح را نيز بر جماعتى گماشت و امير حمص كرد و او را بدرقه كرد و هر دو پياده مىرفتند و مردم همراه و پشت سر آنها بودند .\r\nعباده گويد : وقتى وليد پيش خالد بن سعيد رسيد با وى كمك كرد و سپاه مسلمانان كه ابو بكر به كمك فرستاده بود بيامد كه آن را سپاه تبديل ناميدند . و چون از حركت اميران كه رو به سوى او داشتند خبر يافت به منظور كسب حرمت به روميان حمله برد و پشت سر خود را خالى نهاد و پيش از آمدن اميران به جنگ پرداخت و باهان به مقابلهء وى با سپاه خويش سوى دمشق آمد و خالد به همراهى ذو الكلاع و عكرمه و وليد با سپاه تا مرج الصفر ميان واقوصه و دمشق پيش رفت و در محاصرهء سپاهيان باهان افتاد كه راهها را بر او ببستند و او بىخبر بود و باهان حمله آورد و به سعيد پسر خالد بر خورد كه با گروهى به جستجوى آب بود و همه را\r\n","description":"","footnote":"","page_name":" 1530 ","page_number":307},
  {"content":"\r\nبكشتند . و چون خالد خبر يافت با جمعى از سواران سپاه فرارى شد و از ياران وى هر كه توانست بر اسب و شتر از خطر جان به در برد و از اردوگاه جدا شد و گريزان تا ذو المره برفت و عكرمه با سپاه بماند و عقبدار شد و نگذاشت باهان و سپاهش به دنبال آنها بروند و در حدود شام بماند .\r\nو چنان شد كه شرحبيل بن حسنه از پيش خالد بن وليد آمده بود و كسان با وى بودند ابو بكر او را بجاى وليد گماشت و با وى برون شد و سفارش كرد و چون شرحبيل به نزد خالد بن سعيد رسيد بيشتر ياران خود را همراه برد و در اين اثنا جمعى به نزد ابو بكر فراهم آمده بودند كه معاويه را امير آنها كرد و گفت به يزيد ملحق شود و معاويه به سپاه يزيد پيوست و چون در راه به خالد گذشت باقيماندهء ياران وى را همراه برد .\r\nعروة بن زبير گويد : عمر بن خطاب در بارهء خالد بن وليد و خالد بن سعيد با ابو بكر سخن بسيار كرد اما در بارهء خالد بن وليد به سخنان وى توجه نكرد و گفت :\r\n« شمشيرى را كه خدا بر روى كفار كشيده در نيام نمىكنم . » اما در بارهء خالد پس از آن حادثه كه رخ داد سخن عمر را شنيد . » عمرو بن عاص از راه معرقه رفت و ابو عبيده از راه خويش رفت و يزيد از راه تبوكيه رفت و شرحبيل به راه خويش رفت و ابو بكر آنها را نامزد ولايتهاى شام كرده بود . دانسته بود كه روميان به آنها مىپردازند و مىخواست كه هر كدام به نواحى ديگر نيز توجه داشته باشند و سستى نگيرند و چنان شد كه مىخواست .\r\nشعبى گويد : وقتى خالد بن سعيد به ذو المره رسيد و ابو بكر خبر يافت به دو نوشت به جاى خود باش كه پيشروى ، و عقبنشين از حادثه مىگريزى و چنان كه بايد با آن رو به رو نمىشوى و پايمردى نمىكنى . » و چون مدتى بگذشت و اجازه داد به مدينه در آيد خالد به دو گفت : « عذر من بپذير » گفت : « مگر خطايى كوچك است كه هنگام جنگ ترسو باشى » و چون خالد برفت ابو بكر گفت : « عمر و على خالد را بهتر مىشناختند اگر به\r\n","description":"","footnote":"","page_name":" 1531 ","page_number":308},
  {"content":"\r\nسخنشان گوش داده بودم به او اطمينان نكرده بودم » ابو حارثه گويد : سران سپاه با كسان سوى شام رفتند و عكرمه ذخيرهء قوم بود و چون روميان خبر يافتند به هرقل نامه نوشتند و هرقل برون شد و در حمص مقر گرفت و گروهها فراهم كرد و سپاهها آراست و مىخواست گروهها را مشغول بدارد كه سپاه بسيار بود و مردانش نه چندان آرام ، و تذارق برادر تنى خود را با نود هزار كس سوى عمرو فرستاد و يكى را به عقبدارى آنها فرستاد و عقبدار در فلسطين بالا بر بلندى جلق مقر گرفت و جرجة بن توذرا را سوى يزيد بن ابى سفيان فرستاد كه در مقابل وى اردو زد و در اقص را به مقابلهء شرحبيل بن حسنه فرستاد و فيقار بن نسطوس را با شصت هزار كس سوى ابو عبيدة بن جراح فرستاد . مسلمانان بيمناك شدند كه همه جمع مسلمانان بيست و يك هزار بود بجز سپاه عكرمه كه آن نيز ششهزار بود و همگى نامه و قاصد سوى عمرو فرستادند كه چه بايد كرد ؟ » عمرو به پاسخ ، نامه و قاصد فرستاد كه بايد فراهم آييد كه كسانى همانند ما وقتى فراهم آيند به سبب كمى مغلوب نشوند و اگر پراكنده نيز باشيم مردان ما با عده برابر ، از دشمن نيرومندتر باشند .\r\nمسلمانان يرموك را وعده گاه كردند به ابو بكر نيز همانند عمرو نامه ها نوشته بودند ، نامهء ابو بكر نيز با جوابى همانند جواب عمرو رسيد كه فراهم آييد و يك سپاه شويد و با جمع مسلمانان با سپاههاى مشركان رو به رو شويد\r\nكه شما ياران خداييد و خدا به ياران خويش كمك مىكند و كافران را زبون مىكند و شما به سبب كمى مغلوب نخواهيد شد ، سپاه ده هزار و بيشتر از حملهء به دنباله آن مغلوب مىشود ، مراقب دنباله ها باشيد و در يرموك فراهم شويد و با هم باشيد .\r\nو چون هرقل از قصد مسلمانان خبر يافت به بطريقان خود نوشت كه شما نيز بر ضد مسلمانان فراهم آييد و در محلى مقر گيريد كه عرصه اى وسيع باشد و گذرگاهى تنگ ، و تذارق سالار سپاه باشد و جرجه بر مقدمه باشد و ياهان و دراقص بر دو پهلو\r\n","description":"","footnote":"","page_name":" 1532 ","page_number":309},
  {"content":"\r\nباشند و فيقار كار جنگ را عهده دار شود و خوشدل باشيد كه باهان با كمك از دنبال مىرسد .\r\nروميان چنان كردند كه هرقل گفته بود و در واقوصه فرود آمدند كه بر ساحل يرموك بود و دره براى آنها همانند خندقى شد كه عبور از آن ميسر نبود . باهان آنجا اردو زد كه مىخواست روميان آرام گيرند و مسلمانان را ببينند و دلهاشان از - انديشه هاى نا ميمون بياسايد .\r\nمسلمانان از اردوگاه خويش سوى يرموك رفتند و مقابل روميان و بر راه آنها اردو زدند كه روميان جز از كنار اردوگاه مسلمانان راه نداشتند و عمرو بن عاص گفت :\r\n« اى مردم ! خوشدل باشيد كه به خدا روميان محصور شدند و كمتر ممكن است مردم محصور توفيق يابند . » مسلمانان ، بقيهء صفر سال سيزدهم و دو ماه ربيع را در مقابل روميان و بر راه آنها اردو زده بودند اما به روميان دسترس نداشتند كه دره واقوصه پشت سرشان بود و پيش رويشان خندق بود و عبور ميسر نبود . و چون كسانى از روميان برون مىشدند مسلمانان بر آنها مىتاختند تا ماه ربيع الاول به سر رفت در ماه صفر وضع خويش را به ابو بكر خبر داده بودند و از او كمك خواسته بودند و ابو بكر به خالد نوشته بود كه به آنها ملحق شود و مثنى را در عراق جانشين خود كند ، خالد در ماه ربيع آنجا رسيد .\r\nمهلب گويد : وقتى مسلمانان در يرموك فرود آمدند و از ابو بكر كمك خواستند ، ابو بكر گفت : « كار ، كار خالد است » و او در عراق بود . ابو بكر كس فرستاد و تأكيد كرد و ترغيب كرد كه با شتاب روان شود و خالد برفت و وقتى آنجا رسيد كه باهان نيز به نزد روميان رسيده بود و شماسان و راهبان و كشيشان پيش از او آمده بودند و روميان را به جنگ تشويق و ترغيب كردند .\r\nباهان به قدرت نمايى با روميان به عرصه آمد و خالد به جنگ وى رفت و\r\n","description":"","footnote":"","page_name":" 1533 ","page_number":310},
  {"content":"\r\nاميران مسلمان هر كدام با مقابل خويش جنگ انداختند و باهان هزيمت شد و شكست در روميان افتاد و به خندق خويش پناه بردند .\r\nو چنان بود كه باهان را ميمون مىدانستند و مسلمانان از آمدن خالد خوشدل شدند ، مسلمانان پايمردى كردند و روميان هزيمت شدند . جمع مشركان دويست و چهل هزار كس بود كه هشتاد هزار كس بهم بسته بودند ، چهل هزار كس را به زنجير بسته بودند كه تا پاى مرگ بكوشند و چهل هزار كس را با عمامه ها بسته بودند ، هشتاد هزار اسب سوار بود و هشتاد هزار پياده ، مسلمانان بيست و هفتهزار كس بودند و خالد با نه هزار كس بيامد كه جمعشان سى و ششهزار كس شد .\r\nابو بكر رحمه الله در جمادى الاول بيمار شد و در نيمهء جمادى الاخر ده روز پيش از فتح يرموك در گذشت .\r\n\r\nخبر يرموك\r\nابو جعفر گويد : « ابو بكر هر يك از اميران را مأمور يكى از ولايتهاى شام كرده بود . ابو عبيدة بن عبد الله بن جراح مامور حمص بود ، يزيد بن ابى سفيان مأمور دمشق بود ، شرحبيل بن حسنه مأمور اردن بود ، عمرو بن عاص و علقمة بن محرزه مأمور فلسطين بودند و چون از كار آنجا فراغت يافتند علقمه سوى مصر رفت .\r\nو چون اميران به شام رسيدند به دور هر يك از آنها گروه بسيار فراهم آمد و چنان ديدند كه در يك جا فراهم شوند و با جماعت مسلمانان با جمع مشركان رو به رو شوند .\r\nو چون خالد ديد كه مسلمانان هر گروه جدا پيكار مىكنند گفت : « اى جمع سران مىخواهيد كارى كنيد كه دين خدا نيرو گيرد و مايهء وهن و كسر شأن شما نشود ؟ » عباده گويد : چهار سپاه با اميران مسلمان به شام رسيد كه بيست و هفت هزار كس\r\n","description":"","footnote":"","page_name":" 1534 ","page_number":311},
  {"content":"\r\nبودند سه هزار كس نيز از پراكندگان سپاه خالد بن سعيد بود كه ابو بكر سالارى آن را به معاويه و شرحبيل داد . ده هزار كس نيز از كمكيان عراق با خالد بن وليد آمده\r\nبودند و اين بجز ششهزار كس بود كه با عكرمه به عقبدارى خالد بن سعيد بجاى مانده بودند كه همگى چهل و شش هزار كس شدند و هر سپاه با امير خود جداگانه جنگ مىكرد تا خالد از عراق بيامد و چنان بود كه اردوى ابو عبيده در يرموك مجاور اردوى عمرو بن عاص بود و اردوى شرحبيل مجاور اردوى يزيد بن ابى سفيان بود و بارها مىشد كه ابو عبيده با عمرو نماز مىكرد و شرحبيل با يزيد نماز مىكرد اما عمرو و يزيد با ابو عبيده و شرحبيل نماز نمىكردند .\r\nگويد : وقتى خالد بيامد مسلمانان چنين بودند و او نيز جداگانه اردو زد و با مردم عراق نماز كرد ، آنگاه خالد متوجه شد كه مسلمانان از اينكه باهان به كمك روميان آمده دلتنگ هستند و روميان از آمدن باهان خوشدل بودند و چون دو سپاه رو به رو شد خدا روميان را هزيمت كرد با كمكيان خويش به خندقها پناه بردند كه يك طرف آن واقوصه بود ، و يك ماه تمام در خندق خويش بماندند و كشيشان و شماسان و راهبان ترغيبشان مىكردند و مىگفتند : « مسيحىگرى در خطر است » تا همت گرفتند و در ماه جمادى الاخر براى جنگى كه بعدها جنگى همانند آن نبود برون شدند .\r\nگويد : و چون مسلمانان حركت روميان را بديدند و خواستند جداگانه آهنگ جنگ كنند خالد بن وليد ميان آنها رفت و حمد و ثناى خدا كرد و گفت : « در چنين روزى تفاخر و سر كشى روا نيست در كار جهاد مخلص باشيد و از عمل خويش خدا را منظور كنيد كه پس از اين روز روزها خواهد بود ، با قومى كه با تعبيه و نظم جنگ مىكنند جدا جدا و متفرق جنگ مكنيد كه اين نه رواست و نه سزاوار و آنكه از شما دور است اگر آنچه را شما مىدانيد بداند مانع اين رفتار مىشود ، در اين قضيه كه به شما دستورى داده نشده برأى درست كه مىدانيد عهده دار امور شما\r\n","description":"","footnote":"","page_name":" 1535 ","page_number":312},
  {"content":"\r\nمىپسندد كار كنيد . » گفتند : « رأى درست چيست ؟ » گفت : « وقتى ابو بكر ما را مىفرستاد پنداشت كه هر يك به سويى مىرويم ، اگر مىدانست كه چه مىشود شما را فراهم مىكرد ، كارى كه شما مىكنيد براى مسلمانان از آن نگرانى كه دارند بدتر است و براى مشركان از كمكى كه برايشان آمده سودمندتر است ، مىدانم كه علاقه به دنيا شما را پراكنده است ، خدا را ، خدا را ، هر يك از شما را به ولايتى گماشته‌اند\r\nكه اگر مطيع يكى از سالاران ديگر شود پيش خدا و خليفهء پيمبر خدا صلى الله عليه و سلم مايهء وهن او نخواهد شد .\r\nبياييد كه دشمن آماده است ، جنگ امروز نتايج مهم دارد و اگر امروز آنها را سوى خندقهاشان برانيم پيوسته آنها را خواهيم راند و اگر ما را هزيمت كنند پس از آن روى فيروزى نخواهيم ديد . بياييد تا سالارى را مبادله كنيم ، امروز يكى باشد و فردا ديگرى باشد تا همه تان سالارى كنيد ، امروز سالارى را به من دهيد . » گويد : همگان سالارى او را پذيرفتند و پنداشتند آن روز نيز برخورد با دشمن چون روزهاى ديگر خواهد بود و كار سر دراز دارد .\r\nآنگاه روميان با آرايشى كه هرگز كسى مانند آن نديده بود بيامدند و خالد آرايشى كرد كه عربان پيش از آن نكرده بودند و با سى و شش تا چهل دسته در آمد و گفت : « دشمن شما بسيار است و مغرور و آرايشى همانند دسته ها نيست كه به ديده بسيار نمايد و چند دسته در قلب نهاد و ابو عبيده را بر آن گماشت ، چند دسته نيز پهلوى راست نهاد و عمرو بن عاص را بر آن گماشت كه شرحبيل بن حسنه نيز با وى بود ، پهلوى چپ نيز دسته ها نهاد و يزيد بن ابى سفيان را بر آن گماشت ، قعقاع بن عمرو به يكى از دسته هاى مردم عراق گماشته بود و مذعور بن عدى بر دستهء ديگر بود . عياض بن غنم بر يك دسته بود ، هاشم بن عتبه بر يك دسته بود ، زياد بن حنظله بر يك دسته بود ، خالد بر يك دسته بود با پراكندگان سپاه خالد بن سعيد . دحية بن حليفهء\r\n","description":"","footnote":"","page_name":" 1536 ","page_number":313},
  {"content":"\r\nكلبى بر يك دسته بود ، امرؤ القيس بر يك دسته بود ، يزيد بن يحنس بر يك دسته بود ، ابو عبيده بر يك دسته بود ، عكرمه بر يك دسته بود ، سهيل بر يك دسته بود ، عبد الرحمان ابن خالد بر يك دسته بود ، در اين وقت وى هيجده سال داشت ، حبيب بن مسلمه بر يك دسته بود ، صفوان بن اميه بر يك دسته بود ، سعيد بن خالد بر يك دسته بود ، ابو الاعور ابن سفيان بر يك دسته بود ، پسر ذو الخمار بر يك دسته بود ، عمارة بن مخشى بن خويلد بر يك دسته بود ، در پهلوى راست سپاه و دستهء شرحبيل نيز در آنجا بود دستهء خالد بن سعيد نيز آنجا بود .\r\nعبد الله بن قيس بر يك دسته بود ، عمرو بن عبسه بر يك دسته بود ، سمط بن اسود بر يك دسته بود ، ذو الكلاع بر يك دسته بود ، معاوية بن خديج بر يك دسته بود ، جندب بن عمرو بن حممه بر يك دسته بود ، عمرو ابن فلان بر يك دسته بود ، لقيط بن عبد القيس بن بجره فزارى بر يك دسته بود . دستهء يزيد بن ابى سفيان بر پهلوى چپ سپاه بود ، زبير نيز بر يك دسته بود ، حوشب ذو ظليم بر يك دسته بود ، قيس بن عمرو بن زيد بن عوف هوازنى بر يك دسته بود ، عصمة بن عبد الله اسدى بر يك دسته بود ، ضرار بن ازور بر يك دسته بود ، مسروق بن فلان بر يك دسته بود ، عتبة بن ربيعة بن بهز هم پيمان بنى عصمه بر يك دسته بود ، جاريه بن عبد الله اشجعى هم پيمان بنى سلمه بر يك دسته بود ، قباث بر يك دسته بود ، ابو درداء قاضى قوم بود ، ابو سفيان قصه گوى قوم بود ، قباث بن اشيم سر پيشتازان بود و عبد الله ابن مسعود عهده دار ضبط بود .\r\nدر روايت طلحه و محمد نيز چنين آمده با اين اضافه كه قارى سپاه مقداد بود و اين سنت را پيمبر خدا پس از جنگ بدر نهاده بود كه هنگام تلاقى با دشمن سورهء جهاد را كه همان سورهء انفال بود بخوانند و از آن پس مردم پيوسته چنين مىكردند .\r\nدر روايت عباده و خالد آمده كه در جنگ يرموك يك هزار كس از ياران پيمبر حضور داشتند و از جمله يكصد كس از جنگاوران بدر بودند .\r\n","description":"","footnote":"","page_name":" 1537 ","page_number":314},
  {"content":"\r\nگويند : ابو سفيان راه مىرفت و بر دسته ها مىايستاد و مىگفت : « خدا را ، خدا - را ، شما مدافعان عرب و ياران اسلاميد و آنها مدافعان روم و ياران شركند ، خدايا اين يكى از روزهاى تست ، خدايا عباد تگران خويش را فيروزى بخش .\r\nگويند : يكى به خالد گفت : « روميان سخت بسيارند و مسلمانان بسيار اندك .\r\nخالد گفت :\r\n« روميان بسيار اندكند و مسلمانان سخت بسيار ، سپاه به فيروزى بسيار باشد و به شكست اندك ، نه به شمار مردان ، به خدا دلم مىخواست اسب كهرم سالم بود و شمار روميان دو برابر مىشد » و اين سخن از آن رو مىگفت كه اسب وى در راه لنگ شده بود .\r\nگويند : خالد به عكرمه و قعقاع كه بر دو پهلوى قلب بودند بگفت تا جنگ آغاز كنيد و قوم در هم آويختند و اسبان به جولان آمد در اين اثنا قاصد مدينه رسيد و سواران راه وى را گرفتند و گفتند : « خبر چيست ؟ » و او خبر نيك داد و گفت كه مدد در راه است ، اما در واقع خبر مرگ ابو بكر و سالارى ابو عبيده را آورده بود .\r\nچون قاصد را پيش خالد آوردند خبر مرگ ابو بكر را نهانى با وى بگفت و خبر داد كه با سپاه چه گفته است و خالد گفت : « نكو كردى همينجا باش » و نامه را بگرفت و در تيردان خود جا داد و بيم داشت اگر خبر را آشكار كند كار سپاه به پراكندگى انجامد و محمية بن زنيم كه همان قاصد بود با خالد بماند .\r\nآنگاه جرجه بيامد تا ميان دو صف ايستاد و بانگ بر آورد كه خالد سوى من آيد و خالد ، ابو عبيده را به جاى خود نهاد و برفت و ميان دو صف به رومى رسيد چنان كه گردن اسبانشان به هم خورد و همديگر را امان دادند .\r\nجرجه گفت : « اى خالد به من راست بگو و دروغ مگو كه آزاده دروغ نگويد مرا فريب مده كه مرد بزرگوار ، مرد خداشناس را فريب ندهد آيا خدا شمشيرى به پيمبر شما نازل كرده كه به تو داده\r\nو به طرف هر قومى كه بكشى آنها را\r\n","description":"","footnote":"","page_name":" 1538 ","page_number":315},
  {"content":"\r\nهزيمت مىكنى ؟ » گفت : « نه . » گفت : « پس چرا ترا شمشير خدا نام داده‌اند ؟ » خالد گفت : « خدا عز و جل پيمبر خويش صلى الله عليه و سلم را سوى ما فرستاد و ما را دعوت كرد كه همگان از او بيزارى كرديم و دورى گرفتيم ، آنگاه بعضى از ما تصديق او كردند و پيرو وى شدند و بعضى ديگر همچنان از او دور بودند و تكذيب او مىكردند و من از جمله كسانى بودم كه از او دور مانده بودند و تكذيب وى مىكردند و با وى جنگ داشتند . پس از آن خداى دلهاى ما را جذب كرد و سرهاى ما را به اطاعت آورد و به سوى وى هدايت كرد كه تابع وى شديم و به من گفت : تو يكى از شمشيرهاى خدا هستى كه به روى مشركان كشيده است . و براى من دعاى فيروزى كرد ، بدين جهت شمشير خدا نام گرفتم و از همه مسلمانان در كار مشركان سختگيرترم . » جرجه گفت : « سخن راست گفتى . » سپس گفت : « اى خالد بگو مرا به چه دعوت مىكنى ؟ » گفت : « به اينكه شهادت دهى كه خدايى جز خداى يگانه نيست و محمد بنده و فرستادهء اوست و به دينى كه از سوى خدا آورده معترف شوى » جرجه گفت : « و هر كه دعوت شما را نپذيرد چه مىشود ؟ » گفت : « جزيه بدهد و ما از او حمايت مىكنيم » گفت : « اگر ندهد » خالد گفت : « اعلام جنگ مىكنيم و با وى جنگ مىكنيم . » گفت : « مقام كسى كه جزو شما شود و اين دين را بپذيرد چگونه است ؟ » گفت : « مقام همهء ما از شريف و وضيع و اول و آخر در مورد چيزهايى كه خدا مقرر كرده يكسان است . »\r\n","description":"","footnote":"","page_name":" 1539 ","page_number":316},
  {"content":"\r\nآنگاه جرجه گفت : « هر كه به دين شما در آيد در پاداش و تكليف همانند شماست ؟ » خالد گفت : « آرى و بهتر نيز هست . » گفت : « چگونه همانند شما است كه شما پيش از او بوده‌ايد ؟ » گفت : « ما ، وقتى پيمبرمان زنده بود و ميان ما بود اخبار آسمان سوى وى مىآمد و از كتب به ما خبر مىداد و آيتها مىنمود به اين دين گرويديم و با پيمبر بيعت كرديم و هر كه آنچه ما ديده‌ايم و شنيده‌ايم ببيند و بشنود حقا بايد مسلمان شود و بيعت كند ولى شما آنچه را كه ما از عجايب و حجتها ديده‌ايم و شنيده‌ايم نديده‌ايد و نشنيده‌ايد و هر كه از شما با خلوص و نيت پاك به اين دين در آيد از ما بهتر است . » جرجه گفت : « به خدا با من راست گفتى و خدعه نكردى و دورويى نياوردى . » گفت : « به خدا به تو راست گفتم كه به تو و هيچكس حاجت ندارم و خدا شاهد سؤالات تو است » جرجه گفت : راست مىگويى و سر بگردانيد و پيش خالد آمد و گفت : « اسلام را به من بياموز » خالد او را سوى خيمهء خويش برد كه ظرف آبى بر خويش ريخت و دو ركعت نماز كرد\r\nو چون او به طرف خالد رفت روميان پنداشتند حمله كرده است و آنها نيز حمله كردند و مسلمانان را از جاى ببردند مگر محافظان كه عكرمه و حارث بن هشام سالارشان بودند .\r\nپس خالد با جرجه سوار شدند و روميان در ميان مسلمانان بودند و مسلمانان به همديگر بانگ زدند و باز آمدند و روميان عقب نشستند و خالد گفت حمله كنند و شمشيرها در هم افتاد و خالد و جرجه از بر آمدن روز تا هنگام غروب پيكار كردند .\r\nآنگاه جرجه كشته شد و جز همان دو ركعت نماز كه هنگام مسلمان شدن كرده بود\r\n","description":"","footnote":"","page_name":" 1540 ","page_number":317},
  {"content":"\r\nنمازى نكرده بود ، مسلمانان نماز ظهر و عصر را به اشاره كردند و روميان از جاى برفتند و خالد به قلب حمله برد و ميان سواران و پيادگان رومى افتاد ، اردوگاهشان عرصه اى وسيع بود با گذرگاه تنگ و سواران ، پيادگان را در نبردگاه واگذاشتند و از گذرگاه برفتند و در صحرا گريزان شدند .\r\nو چون مسلمانان ديدند كه سواران رومى رو به گريز نهاده‌اند راه گشودند و متعرض آنها نشدند و همه برفتند و پراكنده شدند و خالد و مسلمانان به پيادگان حمله بردند و آنها را در هم كوفتند چنان كه گويى ديوارى رويشان ويران شده بود ، روميان به خندق پناه بردند و خالد سوى خندق حمله برد و روميان سوى واقوصه گريختند و بستگان و نبستگان در آن فرو ريختند و هر كس از بستگان كه در جنگ پايمردى مىكرد بكشش فراريان مىافتاد و يكى ده كس را به پرتگاه مىكشيد كه تاب مقاومت نبود و چون دو كس مىافتاد باقيمانده را توان نبود و يكصد و بيست هزار كس در واقوصه افتادند كه هشتاد هزار كس بسته بودند و چهل هزار كس رها بودند ، بجز آنها كه از پياده و سوار در معركه كشته شدند . سهم سوار از غنائم جنگ هزار و پانصد شد .\r\nهنگام شكست فيقار جمعى از بزرگان رومى شنل سر كشيدند و بنشستند و گفتند : « اكنون كه نتوانستيم روز خوشدلى را ببينيم نمىخواهيم شاهد روز بد باشيم كه نتوانستيم از مسيحيگرى دفاع كنيم . » و در همانحال كشته شدند .\r\nعباده گويد : خالد آن شب را در خيمه تذارق به سر كرد كه وقتى وارد خندق شد آنجا فرود آمد و سواران دور او را گرفتند و كسان تا صبحگاهان پيكار مىكردند .\r\nابى عثمان غسانى گويد : عكرمة بن ابى جهل آن روز گفت : « من در همه جنگها با پيمبر خداى صلى الله عليه و سلم جنگيدم و اكنون از شما فرار كنم » آنگاه ندا داد :\r\n« كى بر مرگ پيمان مىكند ؟ »\r\n","description":"","footnote":"","page_name":" 1541 ","page_number":318},
  {"content":"\r\nحارث بن هشام و ضرار بن ازور با چهار صد كس از سران و يكه سواران مسلمان با وى پيمان كردند و در مقابل خيمهء خالد چندان جنگيدند كه زخمدار شدند و جان دادند مگر آنها كه زخمشان شفا يافت و ضرار بن ازور از آن جمله بود .\r\nگويد : صبحگاهان عكرمه را كه زخمى بود پيش خالد آوردند كه سر او را بر ران خود نهاد ، عمرو بن عكرمه را نيز آوردند كه سر او را به ساق خود نهاد و چهرهء آنها را پاك مىكرد و آب به دهانشان مىريخت و مىگفت : « ابن حنتمه مىپنداشت كه ما به شهادت نمىرسيم » از ابى امامه كه در جنگ يرموك حضور داشته بود روايت كرده‌اند كه در آن روز زنان نيز در جنگ شركت كردند ، جويريه دختر ابو سفيان به جنگ آمد و همراه شوهر خويش بود ، همانروز چشم ابو سفيان تير خورد و ابو حثمه تير را از چشم وى در آورد .\r\nارطاة بن جهيش گويد : اشتر در جنگ يرموك حضور داشت اما در قادسيه نبود ، در آن روز يكى از سپاه روز پيش آمد و هماورد خواست ، اشتر به مقابلهء آمد و ضربتى در ميانه رد و بدل شد و اشتر هنگام ضربت زدن به سپاهى روم گفت : « بگير كه من جوان اياديم » گفت : « خدا در قوم من امثال ترا زياد كند ، اگر از قوم من نبودى روميان را يارى مىكردم ، اما اكنون به آنها كمك نمىكنم . »\r\nابو عثمان گويد : « از جمله سه هزار كس كه در جنگ يرموك كشته شدند عكرمه بود و عمرو بن عكرمه و سلمة بن هشام و عمرو بن سعيد و ابان بن سعيد . خالد بن سعيد زخمدار شد و كس ندانست كجا مرد . جندب بن عمرو دوسى و طفيل بن عمرو نيز كشته شدند . ضرار بن ازور زخمى شد اما زنده ماند ، طليب بن عمير بن وهب و هبار بن سفيان و هشام بن عاصى نيز كشته شدند .\r\nعمرو بن ميمون گويد : وقتى خالد به كمك جنگاوران يرموك به شام آمد يكى\r\n","description":"","footnote":"","page_name":" 1542 ","page_number":319},
  {"content":"\r\nاز عربان رومى به دو گفت : « اى خالد روميان جمعى بسيارند ، دويست هزار يا بيشتر ، اگر مىخواهى بجاى خود بازگرد . » خالد گفت : « مرا از روميان مىترسانى به خدا دلم مىخواهد اسب كهرم از لنگى شفا يابد و روميان دو برابر باشند » و خدا روميان را به دست وى هزيمت كرد .\r\nارطاة بن جهيش گويد : به روز جنگ يرموك خالد گفت : « ستايش خدا را كه مرگ ابو بكر كه او را از عمر بيشتر دوست داشتم به ارادهء وى بود و ستايش خدا را كه عمر را كه وى را دشمن داشتم به خلافت رسانيد و مرا دوستدار او كرد . » عمرو بن ميمون گويد : هرقل پيش از هزيمت خالد بن سعيد به زيارت بيت - المقدس رفته بود و هنگامى كه آنجا بود خبر آمد كه سپاهيان عرب نزديك مىشوند و روميان را فراهم آورد و گفت : « راى صواب به نزد من اينست كه با اين قوم جنگ مكنيد و با آنها صلح كنيد ، به خدا اگر يك نيمه حاصل شام را به آنها دهيد و يك نيمه را بگيريد و جبال روم به دست شما بماند بهتر از آنست كه شام را از شما بگيرند و در جبال روم شريكتان شوند » ، اما برادر او بغريد و دامادش بغريد و همه اطرافيان وى پراكنده شدند . و چون ديد كه اطاعت او نمىكنند و سخنش را رد مىكنند برادر خويش را بفرستاد و سالاران معين كرد و در مقابل هر سپاه مسلمانان سپاهى فرستاد\r\nو چون مسلمانان فراهم آمدند به سپاه خويش گفت كه در جايى وسيع و استوار فرود آيند و آنها در واقوصه اردو زدند هرقل برفت و در حمص مقر گرفت و چون خبر يافت كه خالد به سوى آمده و مردم آنجا را تار و مار كرده و اموالشان را غنيمت گرفته و سوى بصرى رفته و آنجا را گشوده و غذراء را نيز به غارت داده به نديمان خويش گفت : « مگر به شما نگفتم با اين قوم جنگ مكنيد كه با آنها بر نمىآييد كه دينشان تازه است و آنها را نيرو مىدهد و كس با آنها مقابله نمىتواند كرد ، تا دينشان كهنه شود . »\r\n","description":"","footnote":"","page_name":" 1543 ","page_number":320},
  {"content":"\r\nگفتند : « براى دفاع از دين خود جنگ كن و مردم را مترسان و تكليف خويش را ادا كن » گفت : « بجز رواج دين شما آرزويى ندارم » و چون سپاه مسلمانان در يرموك فرود آمد كس پيش روميان فرستادند كه مىخواهيم سالارتان را ببينيم و با وى سخن كنيم ، بگذاريد پيش وى رويم و سخن كنيم . روميان به سالار خويش خبر دادند و اجازه داد و ابو عبيده و يزيد بن ابى - سفيان ، به عنوان فرستاده با حارث بن هشام و ضرار بن ازور و ابو جندل بن سهيل بيامدند .\r\nدر آن هنگام برادر شاه روم در اردوگاه خود سى سراپرده و سى خيمه گاه داشت كه همه از ديبا بود و چون فرستادگان عرب آنجا رسيدند از ورود به خيمه ها و ديدن وى خوددارى كردند . گفتند : « ما حرير را روا نمىداريم . » و او براى ديدن فرستادگان بر فرشهاى گسترده نشست .\r\nو چون هرقل از قضيه خبر يافت گفت : « مگر به شما نگفته بودم ، اين آغاز ذلت است ، شام از دست رفت ، واى از مولود شوم » اما ميان مسلمانان و روميان صلح نشد و ابو عبيده و يارانش باز گشتند و وعده نهادند و جنگ آغاز شد و فيروزى رخ نمود .\r\nابو امامه گويد : روزى كه خالد سالار سپاهيان يرموك شد خدا شبانگاه روميان را هزيمت كرد و مسلمانان از عقبه بالا رفتند و هر چه را در اردوگاه بود به غنيمت گرفتند و خدا بزرگان و سران و سواران روم را بكشت و برادر هرقل كشته شد و تذارق اسير شد .\r\nگويد : و چون خبر هزيمت به هرقل رسيد كه اين سوى حمص بود برفت و حمص را ميان خود و مسلمانان نهاد و يكى را سالارى آنجا داد و جانشين خويش كرد چنان كه يكى ديگر را سالارى دمشق داده بود .\r\n","description":"","footnote":"","page_name":" 1544 ","page_number":321},
  {"content":"\r\nگويد : چون شكست در روميان افتاد سواران مسلمان به دنبالشان رفتند و به خاكشان انداختند\r\nو چون سالارى به ابو عبيده رسيد نداى رحيل داد و مسلمانان حركت كردند و در مرج الصفر اردو زدند .\r\nگويد : مرا از مرج الصفر پيش فرستادند و دو سوار نيز با من بود و برفتيم و وارد غوطه شديم و در ميان خانه ها و درختان بگشتيم و يكى از دو رفيقم گفت : « به جايى كه مامور بودى رسيدى بر گرد و ما را به خطر مينداز » گفتم : « به جاى خويش باش تا صبح شود ، يا من سوى تو باز آيم . » پس و برفتم تا به در شهر رسيدم و كس آنجا نبود ، لگام اسب خويش را در آوردم و توبره بدان زدم و نيزه به زمين فرو كردم و سر بنهادم و از صداى كليد بيدار شدم كه در را مىگشودند برخاستم و نماز صبح بكردم ، آنگاه بر اسب نشستم و به دروازه بان حمله بردم و او را كشتم و راه بازگشت پيش گرفتم و كسان به طلب من برآمدند ، اما نزديك من نمىشدند كه بيم داشتند كمينى داشته باشم و من به رفيق نزديكتر خود رسيدم كه گفته بودم به جاى بماند و چون او را بديدند گفتند : « اين كمين بود به كمين خود رسيد . » گويد : آنگاه من و همراهم برفتيم تا به رفيق ديگر رسيديم و برفتيم تا به نزد مسلمانان رسيديم و ابو عبيده مصمم بود جاى خود را رها نكند تا دستور و رأى عمر بيايد . و چون بيامد حركت كردند و نزديك دمشق فرود آمدند و بشير بن كعب بن ابى حميرى را با گروهى سوار در يرموك به جاى نهادند .\r\nقباث گويد : جزو سپاه يرموك بودم كه مال و غنيمت بسيار به دست آورديم و بلد ، ما را بر چاه مردى گذر داد كه در جاهليت وقتى به رشد رسيده بودم خواسته بودم از او تجربه آموزم و پيرو وى شده بودم و چون مرا پيش وى رهنمون شدند و او را بديدم و قصد خويش را بگفتم گفت : « نكو كردى . » گويد : وى يكى از شيران عرب بود و در روز يك قسمت از شتر را مىخورد\r\n","description":"","footnote":"","page_name":" 1545 ","page_number":322},
  {"content":"\r\nو از قسمت ديگر چندان مىماند كه قوت من شود و چون به طايفه اى مىتاخت مرا نزديك آنجا مىگذاشت و مىگفت : « چون آهنگ فلان و به همان رجز را شنيدى بدان كه منم و سوى من آى . » مدتى با او بودم آنگاه كله اى به من داد و پيش كسانم بازگشتم و اين نخستين مالى بود كه به دست آوردم .\r\nگويد : پس از آن سرور قوم خويش شدم و به صف مردان عرب در آمدم و چون بر آن چاه گذشتيم\r\nآن را بشناختم و از خانهء آن مرد پرسيدم كه با وى آشنا نبودند ، اما گفتند : زنده است و مرا پيش پسرانى بردند كه پس از مصاحبت من آورده بود و خبر خويش با آنها بگفتم گفتند : « فردا بيا كه بهترين وقت ديدار وى صبحگاهان است . » گويد : صبحگاهان برفتم كه مرا پيش وى بردند و او را از پردگاهش در آوردند و نزديك من نشاندند و پيوسته به يادش آوردم تا به ياد آورد و سخنم بشنيد و از گفتگوى ايام به طرب آمد و زياده مىخواست و مجلس ما به درازا كشيد و كودكان خسته شدند و پير را به چيزهاى نا خوشايند بيم دادند كه به سراپرده باز رود . و گفت :\r\n« مرا به ناخوشايند گرفتند » گفتم : « آرى » و به او چيز دادم و به هر يك از كسان او چيزى دادم و از آنجا برفتم .\r\nابو سعيد مقبرى گويد : مروان بن حكم بن قباث گفت : « تو بزرگترى يا پيمبر خدا صلى الله عليه و سلم ؟ » گفت : « پيمبر خدا بزرگتر از من بود و من بزرگسالتر از او بودم » مروان گفت : « قديمترين چيزى كه به ياد دارى چيست ؟ » گفت : « فضلهء يك سالهء فيل » مروان گفت : « شگفتانگيزترين چيزى كه ديدى چه بود ؟ » گفت : « يكى از مردم قضاعه بود كه وقتى به رشد رسيدم به سراغ كسى\r\n","description":"","footnote":"","page_name":" 1546 ","page_number":323},
  {"content":"\r\nبودم كه با وى باشم و از او سود گيرم و مرا سوى وى هدايت كردند ، و همين قصه را بگفت .\r\nصالح بن كيسان گويد : وقتى سالاران راهى مىشدند ابو بكر با يزيد بن ابى سفيان برون شد كه به او دستور دهد ، ابو بكر پياده مىرفت و يزيد سواره بود و چون دستور خويش را به سر برد گفت : « به تو درود مىگويم و ترا به خدا مىسپارم » آنگاه ابو بكر باز گشت و يزيد برفت و راه تبوكيه را پيش گرفت و شرحبيل بن حسنه به دنبال وى رفت و از پس وى ابو عبيدة بن جراح راهى شد كه كمك آنها باشد و يك چهارم سپاه با وى بود و همه از راه تبوكيه رفتند .\r\nآنگاه عمرو بن عاص برون شد و تا غمر العربات برفت و روميان با هفتاد - هزار كس به سالارى تزارق برادر تنى هرقل بر تپهء حلق در فلسطين بالا فرود آمدند و عمرو بن عاص به ابو بكر نامه نوشت و خبر روميان را بگفت و از او كمك خواست .\r\nو چنان شد كه خالد بن سعيد بن عاص كه در مرح الصفر شام بود روزى به جستجوى آب برون آمده بود\r\nو به دست روميان كشته شد .\r\nابو جعفر گويد : در روايت ديگر از على بن محمد هست كه ابو بكر چند روز پس از آنكه يزيد بن ابى سفيان سوى شام روان شد ، شرحبيل بن حسنه را فرستاد .\r\nگويد : و او شرحبيل بن عبد الله بن مطاع بن عمرو از قبيلهء كنده بود و به قولى از قبيلهء ازد بود و با هفت هزار كس برفت ، پس از آن ابو عبيده با هفت هزار كس راهى شد و يزيد در بلقا فرود آمد و شرحبيل در اردن و به قولى بصرى مقر گرفت و ابو عبيده در جابيه مقر گرفت .\r\nپس از آن ابو بكر عمرو بن عاص را به كمك آنها فرستاد كه در غمر العربات فرود آمد و كسان را به جهاد ترغيب كرد كه سوى مدينه مىرفتند و ابو بكر آنها را\r\n","description":"","footnote":"","page_name":" 1547 ","page_number":324},
  {"content":"\r\nسوى شام مىفرستاد كه بعضى از آنها به ابو عبيده مىپيوستند و بعضى ديگر به يزيد مىپيوستند ، هر گروهى به هر كه مىخواست .\r\nگويند : نخستين صلحى كه در شام رخ داد صلح مأب بود ، مأب خيمه گاهى بود و شهر نبود و جزو بلقا بود ، ابو عبيده در راه خويش به مردم آنجا گذشت كه به - جنگ وى آمدند ، آنگاه صلح خواستند و با آنها صلح كرد .\r\nجمعى از روميان در عربهء فلسطين فراهم شدند و يزيد بن ابى سفيان ابو امامهء باهلى را سوى آنها فرستاد كه جمعشان را متفرق كرد .\r\nگويند : نخستين جنگى كه پس از غزاى اسامه در شام رخ داد در عربه بود ، پس از آن روميان سوى داثن ، و به قولى داثنه ، رفتند و ابو امامهء باهلى آنها را هزيمت كرد و يكى از بطريقانشان را كشت ، پس از آن جنگ مرح الصفر بود كه خالد بن سعيد بن عاص به شهادت رسيد و اذرنجا با چهار هزار كس از روميان بر آنها تاخت و غافلگيرشان كرد و خالد با گروهى از مسلمانان كشته شدند .\r\nابو جعفر گويد : به قولى آنكه در اين جنگ كشته شد پسر خالد بن سعيد بود ، و چون پسر خالد كشته شد وى از كار سپاه كناره گرفت و ابو بكر ، خالد بن وليد را روانه كرد و او را به سالاران شام سالارى داد و همه را به دو پيوست .\r\nگويد : خالد در ربيع الاخر سال سيزدهم با هشتصد و به قولى پانصد كس از حيره در آمد و مثنى بن حارثهء را به جاى خود گماشت و در صندوداء با دشمنانى رو به رو شد و بر آنها ظفر يافت و ابن حرام انصارى را آنجا گماشت . در مصيخ و حصيد نيز با جمعى رو به رو شد\r\nكه سالارشان ربيعة بن بجير تغلبى بود و آنها را بشكست و اسير و غنيمت گرفت .\r\nپس از آن از راه بيابان از قراقر به سوى رسيد و به مردم آنجا حمله برد و اموالشان بگرفت و حرقوص بن نعمان بهرانى را بكشت .\r\nآنگاه سوى ارك رفت و مردم آنجا با وى به صلح آمدند .\r\n","description":"","footnote":"","page_name":" 1548 ","page_number":325},
  {"content":"\r\nسپس سوى تدمر رفت كه مردمش حصارى شدند سپس صلح كردند .\r\nآنگاه سوى فريقين رفت و با مردم آنجا جنگ كرد و ظفر يافت و غنيمت گرفت .\r\nآنگاه سوى حوارين رفت و جنگ كرد و هزيمتشان كرد و اسير گرفت .\r\nآنگاه سوى قصم رفت و بنى مشجعه و قضاعه با وى صلح كردند .\r\nآنگاه سوى مرج راهط رفت و در روز فصح بر مردم غسان حمله برد و كسان بكشت و اسير گرفت .\r\nآنگاه بسر بن ارطاة و حبيب بن مسلمه را سوى غوطه فرستاد كه سوى كليسايى رفتند و مردان و زنان را اسير كردند و زن و فرزند را سوى خالد آوردند .\r\nگويد : وقتى خالد از حج به حيره بازگشته بود نامهء ابو بكر پيش وى آمد كه به يرموك پيش سپاه مسلمانان برو كه به زحمت افتاده‌اند و كارى را كه كردى هرگز تكرار مكن .\r\nعبد الرحمان بن سياه احمرى گويد : وقتى ابو بكر خالد بن وليد را سوى عراق مىفرستاد خالد بن سعيد بن عاص را سوى شام فرستاد و همان دستورها كه به خالد بن وليد داده بود به او نيز داد ، خالد بن سعيد برفت تا به شام رسيد و همانجا بماند و مردم فراهم كرد و نيرو گرفت و روميان از او بيمناك شدند اما به دستور ابو بكر بس نكرد و از آن تجاوز كرد و روميان به تعقيب او آمدند و او را به مرج الصفر راندند .\r\nو چون آرام گرفت و از دشمن ايمن شد به سوى وى تاختند و به پسرش سعيد ابن خالد كه آب مىجست برخوردند و او را با همراهانش كشتند و خبر به خالد رسيد و گريزان شد تا در صحرا مقرى بجويد .\r\nگويد : روميان در يرموك فراهم آمدند و آنجا مقر گرفتند و گفتند : « به خدا چنان كنيم كه ابو بكر به خود مشغول شود و سپاه سوى ديار ما نفرستد . » خالد بن سعيد\r\n","description":"","footnote":"","page_name":" 1549 ","page_number":326},
  {"content":"\r\nماجرا را به ابو بكر نوشت و ابو بكر به عمرو بن عاص كه به ديار قضاعه بود نامه نوشت كه سوى يرموك رود و او چنان كرد و هم ابو بكر ابو عبيدة بن جراح و يزيد بن ابى سفيان را فرستاد و گفت حمله برند اما پيش نروند مگر آنكه دشمن پشت سرشان نمانده باشد .\r\nگويد : شرحبيل بن حسنه با خبر يكى از فتوح خالد بن وليد پيش ابو بكر آمد كه او را با سپاهى سوى شام فرستاد .\r\nو چنان بود كه هر يك از سالاران سپاه را مامور يكى از ولايتهاى شام كرده بود و همه سوى يرموك آمدند و چون روميان جمع مسلمانان را بديدند از كار خويش پشيمان شدند و فراموش كردند كه ابو بكر را تهديد مىكرده بودند و همه به خود مشغول شدند و در كار خويش فرو ماندند آنگاه در واقوصه جاى گرفتند .\r\nابو بكر گفته بود : « به خدا بوسيلهء خالد بن وليد وسوسه هاى شيطانى را از ياد روميان مىبرم . » و به او نامه نوشت و دستور داد مثنى را با يك نيمه سپاه در عراق به جاى خويش گمارد و چون خداوند شام را براى مسلمانان گشود به كار خويش در عراق باز گرد .\r\nخالد خمس غنايم را بجز آنچه بخشيده بود با خبر حركت سوى شام همراه عمير بن سعد انصارى براى ابو بكر فرستاد .\r\nآنگاه خالد بلدهاى راه را پيش خواند و از حيره روان شد و تا دومه پيش رفت آنگاه از راه صحرا به قراقر رسيد سپس گفت از كدام راه بايد رفت كه با گروههاى رومى برخورد نكنيم\r\nكه برخورد با آنها مرا از كمك مسلمانان باز مىدارد .\r\nبلدها گفتند : « يك راه مىدانيم كه سپاه از آنجا نمىتواند رفت و تنها سوار چابك از آن مىرود . مسلمانان را به خطر مينداز . » خالد مصمم شد از همان راه برود و جز رافع بن عمير آن هم با ترس و نگرانى سخت ، هيچكس بلدى راه را بپذيرفت و خالد با آنها سخن كرد و گفت : « رفتارتان\r\n","description":"","footnote":"","page_name":" 1550 ","page_number":327},
  {"content":"\r\nمشوش نشود و اعتقادتان به سستى نگرايد ، بدانيد كه معونت به اندازهء نيت است و پاداش به اندازهء خلوص ، روا نيست كه مسلمان با اعتماد به كمك خدا از هيچ حادثه اى بيم كند . » گفتند : « تو مردى هستى كه خدا نيكىها را به تو داده اينك تو راه » و با وى همدلى كردند و نيت صاف كردند و به خلوص گراييدند و مانند خالد به تحمل خطر راغب شدند و بگفت تا پنج روز براى سفر پر خطر آبگيرى كنند و سواران ، اسبان را سيراب كنند و هر كدام مقدار كافى شتران تنومند درشت كوهان بگيرند و مدتى تشنه نگهدارند و آنگاه به تدريج و پياپى آب به آن دهند . آنگاه گوشها ( ؟ ) و دهان شتران را بستند تا احشاى آن خالى شد و از قراقر به راه صحرا تا سوى كه بر جانب ديگر صحرا مجاور شام بود برفتند و چون يك روز راه پيمودند براى تعدادى اسبان ده شتر را شكم دريدند و مايع شكنبه آن را با شير آميختند و به اسبان دادند و كسان جرعه اى آب نوشيدند و بدينسان چهار روز راه پيمودند .\r\nعبيد الله بن محفز گويد : محرز بن حريش محاربى به خالد گفت : « ابروى راست خويش را محاذى ستارهء صبح نگهدار و پيش برو به سوى مىرسى . » و از همه بلدهاى ديگر بهتر بود .\r\nابو جعفر طبرى گويد : وقتى خالد در سوى فرود آمد بيم داشت كه از گرماى خورشيد به زحمت افتد و به رافع بانگ زد كه چه دارى ؟ گفت :\r\n« همه نكويى ، به آب رسيديد » و آنها را دل داد اما متحير بود و درد چشم داشت . آنگاه گفت : « اى مردم دو علامت را بجوييد كه همانند دو پستان است » گفتند : « اينك دو علامت » و رافع آنجا بايستاد و گفت : « از چپ و راست برويد و درختان خاردار را بجوييد . » جاى درختان را يافتند و گفتند : « جاى درخت هست اما درخت نمىبينيم . »\r\n","description":"","footnote":"","page_name":" 1551 ","page_number":328},
  {"content":"\r\nگفت : « هر كجا مىخواهيد حفر كنيد » آب از زمين بر آوردند و رافع گفت : « اى امير به خدا سى سال پيش كه نو سال بودم يك بار با پدرم بر سر اين آب آمدم و از آن پس ديگر اينجا نيامده‌ام » آنگاه آماده شدند و حمله بردند و كس باور نمىكرد كه سپاهى از اين راه سوى آنها مىآيد .\r\nظفر بن دهى گويد : خالد از سوى به مصيخ بهراء كه بر چاه قصوانى بودند حمله برد . مصيخ و نمر غافل بودند و صبحدمان تنى چند از ايشان شراب مىنوشيدند و ساقيشان شعرى بدين مضمون مىخواند :\r\n« پيش از آنكه سپاه ابو بكر بيايد مرا صبوحى دهيد » و گردنش را به شمشير زدند و خونش با شراب بياميخت عمرو بن محمد گويد : وقتى مردم غسان خبر يافتند كه خالد از سوى در آمده و بر مصيخ بهراء حمله آورده و آنها را در هم كوفته ، در مرج راهط فراهم آمدند ، خالد از اجتماعشان خبر يافت و به مقابلهء آنها شتافت و چنان بود كه خالد مرزها و سپاههاى روم را كه مجاور عراق بودند پشت سر نهاده بود و ميان آنها و يرموك بود و با اسيران بهرا به سوى رفته بود و از آنجا در آمد و به دورمانه رسيد كه دو علامت بر كنار راه بود ، آنگاه از كثب گذشت و به دمشق رفت و از آنجا به مرج الصفر رسيد و با غسانيان رو به رو شد كه سالارشان حارث بن ايهم بود و سپاه و اهل و عيالشان را در هم كوفت و چند روز در مرج مقر گرفت و خمس غنايم را همراه بلال بن حارث مزنى پيش ابو بكر فرستاد .\r\nپس از آن از مرج در آمد و بر لب آبهاى بصرى فرود آمد و اين نخستين شهر شام بود كه به دست خالد و سپاه عراق كه همراه وى بود گشوده شد\r\nو از آنجا برفت و در واقوصه با نه هزار سپاه كه همراه داشت به مسلمانان پيوست .\r\nمهلب گويد : وقتى خالد از حج بازگشت و نامهء ابو بكر رسيد كه با يك نيمه\r\n","description":"","footnote":"","page_name":" 1552 ","page_number":329},
  {"content":"\r\nسپاه برود و نيمهء ديگر را به مثنى بن حارثه سپارد و نوشته بود كه از جايى مرو مگر يكى را آنجا برگمارى و چون خدا به شما فيروزى داد با سپاه به عراق باز گرد و بر عمل خويش باش . خالد ياران پيمبر خدا صلى الله عليه و سلم را حاضر كرد و آنها را براى همراهى خويش بر گزيد و كسانى را كه متوسط الحال بودند و صحبت پيمبر نداشته بودند براى مثنى نهاد . آنگاه در باقيماندهء سپاه نظر كرد و كسانى را كه ديدار پيمبر داشته بودند بر گرفت و ديگران را براى مثنى نهاد ، بدينسان سپاه را به دو نيم كرد .\r\nاما مثنى گفت : « به خدا بايد دستور ابو بكر عمل شود و يك نيمه ياران پيمبر يا جمعى از آنها با من بمانند كه جز با حضور آنها اميد فيروزى ندارم چرا مرا از آنها محروم مىكنى ؟ » و چون خالد اين بديد پس از چون و چرا جمعى از آنها را به كمك وى باقى گذاشت كه فرات بن حيان عجلى و بشير بن خصاصيه و حارث بن حسان ، هردوان ذهلى ، و معبد بن ام معبد اسلمى و عبد الله بن ابى اوفى اسلمى و حارث بن بلال مزنى و عاصم بن عمرو تميمى از آن جمله بودند .\r\nو چون مثنى خشنود شد و منظور وى انجام گرفت ، خالد روان شد و مثنى او را تا قراقر بدرقه كرد ، آنگاه در ماه محرم سوى حيره باز گشت و به قلمرو عمل خويش پرداخت و برادر خويش را بر اردوگاه سيب گماشت . عتبه بن نهاس را به جاى ضرار بن خطاب نهاد ، مسعود برادر ضرار بن ازور را به جاى وى نهاد و بدين سان جاى هر يك از سران قوم را كه رفته بودند با مردان لايق ديگر همانند آنها پر كرد .\r\nمذعور بن عدى را نيز به جايى گماشت .\r\nو چنان شد كه يك سال پس از آنكه خالد به حيره آمده بود و كمى پس از رفتن وى ، و اين به سال سيزدهم هجرت بود ، پارسيان ، شهر براز پسر اردشير پسر شهريار را كه با كسرى و شاپور نسبت داشت به شاهى برداشتند و او سپاهى بزرگ مركب از ","description":"","footnote":"","page_name":" 1553 ","page_number":330},
  {"content":"\r\nده هزار كس با يك فيل به سالارى هرمز جاذويه سوى مثنى فرستاد و پادگانهاى اطراف ، آمدن وى را به مثنى خبر دادند و او از حيره در آمد و پادگانها را به خود پيوست و دو پهلوى سپاه خويش را به معنى و مسعود پسران حارثه سپرد و در بابل به انتظار حريف ماند .\r\nهرمز جاذويه بيامد و دو پهلوى سپاه او به كوكبد و خوكبذ سپرده بود و نامه اى به مثنى نوشت به اين مضمون :\r\n« از شهر براز به مثنى ، من سپاهى از اوباش پارسيان سوى تو فرستادم كه مرغبانان و خوكچرانانند و فقط بوسيلهء آنها با تو جنگ مىكنم » مثنى به جواب او نوشت :\r\n« از مثنى به شهر براز ، تو يكى از دو صفت دارى ، يا طغيانگرى و اين براى تو بد است و براى ما نيك يا دروغگويى و شاهان دروغگو ، به نزد خدا و مردم عقوبت و فضيحت بزرگ دارند ، چنان پنداريم كه اوباش را به ضرورت فرستاده‌ايد ، ستايش خدايى را كه كار شما را به مرغبانان و خوكچرانان انداخت . » و پارسيان از نامهء وى بناليدند و گفتند : « شئامت مولد و منشاء شهر براز مايهء و بال وى شد . » و بعضى شهرها مايهء زبونى ساكنان است . « اين سخن از آن رو مىگفتند كه وى ساكن ميشان بوده بود و به شهر براز گفتند : « با اين نامه كه به دشمنان نوشتى آنها را نسبت به ما جسور كردى وقتى ميخواهى به كسى نامه نويسى به مشورت گراى . » آنگاه دو قوم در بابل رو به رو شدند و نزديك تپهء صراط نزديك بر راه اول ، جنگى سخت كردند و چنان شد كه مثنى و تنى چند از مسلمانان بفيل كه ميان صفها و دسته هاى سپاه بود حمله بردند و آن را كشتند و پارسيان هزيمت شدند و مسلمانان به تعقيب و كشتار آنها پرداختند و آنها را از حدودى كه در آنجا پادگان داشته بودند براندند و در آنجا مقر گرفتند و تعقيب كنندگان به دنبال فراريان تا مداين پيش\r\n","description":"","footnote":"","page_name":" 1554 ","page_number":331},
  {"content":"\r\nرفتند .\r\nعبدة بن طيب سعدى در اين باره قصيده اى دارد ، وى به سبب مهاجرت زن محبوب خود مهاجرت كرده بود و در جنگ بابل حضور داشت و چون از او نوميد شد سوى باديه بازگشت . گويد :\r\n« آيا رشتهء مودت خوله پس از فراق پيوند مىگيرد » « يا خانهء تو از او دور است و به خود گرفتارى » « دوستان روزها دارند كه پيوستهء آن را به ياد آرند »\r\n« و اتفاقات پيش از فراق تأويل دارد » « خويله در قومى فرود آمده كه مىشناسمشان » « به نزديك مداين جاى دارند كه آنجا فيل و خروس هست » « سر عجمان را مىكوبند » « و سواران نخبه دارند . . . » تا آخر قصيده فرزدق نيز در تذكار خاندانهاى بكر بن وائل و ذكر مثنى و كشتن فيل شعرى دارد كه از جمله اين است :\r\n« خاندان مثنى كه در بابل فيل را به حمله كشت » « وقتى كه ملك بابل از پارسيان بود » پس از هزيمت هرمز جاذويه ، شهر براز در گذشت و پارسيان اختلاف كردند و از سرزمين سواد آنچه ما وراى دجله و برس بود به دست مثنى و مسلمانان بماند .\r\nو چنان شد كه پارسيان پس از شهر براز دخت زنان دختر كسرى را به شاهى برداشتند اما فرمان وى روان نبود و او را برداشتند و شاپور پسر شهر براز را پادشاهى دادند .\r\n","description":"","footnote":"","page_name":" 1555 ","page_number":332},
  {"content":"\r\nگويد : و چون شاپور پسر شهر براز به پادشاهى رسيد ، فرخزاد پسر بندوان كه عهده دار امور وى بود آزرميدخت دختر كسرى را به زنى از او خواست و شاپور پذيرفت اما آزرميدخت خشمگين شد و گفت : « پسر عمو ، چگونه مرا به زنى به بنده‌ام دادى ! » شاپور گفت : « از اين سخن شرم كن و ديگر مگوى كه او شوهر تو است » آزرميدخت كس پيش سياوخش رازى فرستاد كه از آدمكشان عجم بود و نگرانى خويش را با وى در ميان نهاد .\r\nسياوش گفت : « اگر اين زناشويى را خوش ندارى با شاپور سخن مكن و كس پيش وى فرست كه به فرخزاد بگويد پيش تو آيد » آزرميدخت چنان كرد و شاپور دستور داد و چون شب زفاف شد فرخزاد پيش آزرميدخت آمد و سياوخش بر او تاخت و او را با همراهانش بكشت . آنگاه آزرميدخت را همراه خود پيش شاپور برد كه به حضور شاه رسيد و سياوخش و كسانش نيز در آمدند و او را كشتند و آزرميدخت دختر كسرى به پادشاهى رسيد و عجمان بدين كار سرگرم شدند .\r\nو چون مدتى بود خبر مسلمانان به ابو بكر نرسيده بود ، مثنى ، بشر بن خصاصيه را به جاى خود گماشت و به جاى او سعيد بن مرهء عجلى را بر پادگانها گماشت و خود سوى ابو بكر رفت كه خبر مسلمانان و مشركان را با وى بگويد و از او اجازه بگيرد\r\nكه از مرتدانى كه توبه كرده بودند و مسلمان شده بودند و به جنگ رغبت داشتند كمك گيرد و بگويد كه هيچكس مانند آنها در كار پيكار پارسيان و كمك مهاجران پارسى كوشا نيست .\r\nچون مثنى به مدينه رسيد ابو بكر بيمار بود كه پس از حركت خالد بن وليد سوى شام بيمار شده بود و از همان بيمارى در گذشت . هنگام وصول مثنى ابو بكر نزديك مرگ بود و خلافت به عمر داده بود و چون خبرها را با وى بگفت گفت :\r\n","description":"","footnote":"","page_name":" 1556 ","page_number":333},
  {"content":"\r\n« عمر را پيش من آريد » چون عمر بيامد گفت : « اى عمر سخن مرا بشنو و بدان كار كن . پندارم كه هم امروز مىميرم ، و اين به روز دو شنبه بود ، اگر مردم پيش از آنكه شب در آيد كسان را براى حركت با مثنى دعوت كن و اگر مرگم به شب افتاد پيش از آنكه صبح در آيد كسان را براى حركت با مثنى دعوت كن و هيچ مصيبتى و گرچه بزرگ باشد شما را از كار دينتان و دستور پروردگارتان باز ندارد ، ديدى كه هنگام در گذشت پيمبر خدا صلى الله عليه و سلم كه مردم مصيبتى مانند آن نداشته‌اند چگونه رفتار كردم . اگر از فرمان خدا و پيمبر خدا سستى كرده بودم زبون مىشديم و عقوبت مىديديم و مدينه به آتش كشيده مىشد ، اگر خدا سالاران شام را فيروزى داد ياران خالد را سوى عراق باز گردان كه مردم آن سرزمينند و عهده دار امور آن بوده‌اند و در اين كار همت و جرأت كافى دارند . » ابو بكر شبانگاه در گذشت و عمر شبانه او را در مسجد به گور كرد ، و پس از آنكه گور ابو بكر پوشانيده شد مردم را براى حركت با مثنى دعوت كرد و گفت :\r\n« ابو بكر مىدانست كه سالارى خالد را بر جنگ عراق خوش ندارم به همين سبب گفت ياران او را بفرستم اما از او نامى نبرد . » ابو جعفر گويد : كار ابو بكر در ايام شاهى آزرميدخت به سر رسيد و يك سوى سواد در قلمرو وى بود كه بمرد و پارسيان به گرفتاريهاى خود مشغول بودند ، و از شاهى ابو بكر تا قيام عمرو باز گشت مثنى و ابو عبيده به عراق براى برون كردن مسلمانان از سواد كارى نكردند و عمدهء سپاه عراق در حيره بود و پادگانها در سيب بود و هجوم سپاه تا ساحل دجله بيشتر نبود كه دجله ميان عرب و عجم فاصله بود .\r\nچنين بود حكايت عراق در ايام امارت ابو بكر از آغاز تا انجام .\r\nابن اسحاق گويد : خالد در حيره بود كه ابو بكر به دو نوشت كه با همه مردان نيرومند خويش به كمك سپاه شام رود و بر مردم كم توان سپاه يكى از خودشان\r\n","description":"","footnote":"","page_name":" 1557 ","page_number":334},
  {"content":"\r\nرا بگمارد و چون نامهء ابو بكر به خالد رسيد گفت : « اين كار چپ دست ، يعنى عمر ، است كه نمىخواهد فتح عراق به دست من انجام گيرد . » آنگاه خالد با مردم نيرومند روان شد و مردمان كم توان و زنان را سوى مدينه پيمبر خدا باز فرستاد و عمير بن سعد انصارى را سالارشان كرد و مثنى بن حارثهء شيبانى را بر مسلمانان عراق از طايفهء ربيعه و ديگران گماشت آنگاه تا عين التمر برفت و به مردم آنجا حمله برد و كسان بكشت و قلعه اى را كه از ايام كسرى جنگاوران در آن بودند محاصره كرد و بگشود و قلعه گيان را بكشت و از كسان آنها و مردم عين التمر اسير بسيار گرفت و همه را پيش ابو بكر فرستاد .\r\nاز جمله اسيران ، ابو عمره غلام شبان بود كه پدر عبد الاعلى بن ابو عمره بود .\r\nو نيز ابو عبيده غلام معلى انصارى زريقى ، و ابو عبد الله علام زهره ، و خيره غلام ابى داود انصارى مازنى ، و يسار جد محمد بن اسحاق غلام قيس بن مخرمة بن مطلب ابن عبد مناف ، و افلح غلام ابو ايوب انصارى مالكى ، و حمران بن ابان غلام عثمان بن عفان از آن جمله بودند .\r\nخالد بن وليد در عين التمر ، عقة بن بشر نمرى را بكشت و بياويخت آنگاه از قراقر كه چاه بنى كلب بود از راه بيابان آهنگ سوى كرد كه چاه طايفهء بهراء بود و پنج روز راه بود ، اما چون راه را نمىدانست بلدى مىجست كه رافع بن عمير طايى را نشان دادند و خالد به دو گفت : « مردم را به راه ببر » رافع گفت : « با سپاه و بنه تاب اين راه نيارى كه سوار تنها از سپردن آن بيم دارد و جز مغرور از اين راه نرود كه پنج روز تمام راه است كه آب نيست و خطر گمراهى هست . » خالد گفت : « به خدا چاره نيست كه دستور امير آمده ، بگو چه بايد كرد ؟ » گفت : « هر چه مىتوانيد آب بر گيريد و هر كه تواند پستان شتر خود را ببندد\r\nكه راه پر خطر است ، مگر خدا كمك كند . بيست شتر تنومند چاق براى من\r\n","description":"","footnote":"","page_name":" 1558 ","page_number":335},
  {"content":"\r\nبياريد . » خالد بگفت تا شتران را بياوردند و رافع آنها را بسته نگهداشت تا از عطش به جان آمد آنگاه به آبگاه برد كه چندان آب بخورد تا سيراب شد و لبان آن را ببريد و دهان ببست كه نشخوار نكند و احشاى آن خالى شود ، آنگاه به خالد گفت : « حركت كن . » خالد با سپاه و بنه با شتاب روان شد و هر جا منزل مىگرفت چهار شتر را شكم مىدريد و آب شكنبه آن را مىگرفت و به اسبان مىداد و كسان از آبى كه همراه داشتند مىنوشيدند . روز آخر سفر صحرا ، خالد كه از سرنوشت ياران خويش بيمناك بود به رافع بن عميره كه چشم درد داشت گفت : « رافع چه بايد كرد ؟ » گفت : « ان شاء الله به آب رسيدى . و چون نزديك دو علامت رسيد بكسان گفت :\r\n« بنگريد آيا درختان كوچك خاردار مىبينيد ؟ » گفتند : « درخت نمىبينيم » گفت : « انا لله و انا اليه راجعون ، به خدا هلاك شديد و من نيز هلاك شدم ، بىپدرها درست نگاه كنيد » و چون جستجو كردند درختان را يافتند كه قطع شده بود و چيزى از آن به جا بود .\r\nو چون مسلمانان آن را بديدند تكبير گفتند و رافع بن عميره نيز تكبير گفت و گفت :\r\n« پاى درختان را بكنيد » و چون بكندند چشمه اى در آمد و بنوشيدند تا سيراب شدند پس از آن منزلگاهها پيوسته بود .\r\nرافع به خالد گفت : « به خدا فقط يك بار وقتى كه نوسال بودم با پدرم پاى اين آب آمده بودم » يكى از شاعران مسلمان در اين باره شعرى به اين مضمون گفت :\r\n« چه خوش چشمه اى بود و رافع چسان راه جست ؟ »\r\n","description":"","footnote":"","page_name":" 1559 ","page_number":336},
  {"content":"\r\n« كه از راه بيابان از قراقر تا سوى رفت » « پنج روز كه وقتى سپاه راه مىسپرد گريه مىكرد » « و پيش از آن هيچ انسانى از اين راه نرفته بود . » و چون خالد به سوى رسيد سحرگاه به مردم آنجا كه از طايفهء بهراء بودند حمله برد . جمعى از آنها به شراب نشسته بودند و ظرفى شراب داشتند كه به دور آن فراهم بودند و نغمه گرشان اشعارى به اين مضمون مىخواند :\r\n« پيش از آنكه سپاه ابو بكر بيايد شرابم دهيد » « شايد مرگ ما نزديك است و نمىدانيم »\r\n« مرا از شيشه بنوشانيد و تيره رنگ صافى را » « مكرر بپيماييد » « مرا از باده اى كه غم مىبرد سيراب كنيد » « كه پندارم سپاه مسلمانان و خالد » « پيش از صبحگاهان در مىرسند » « چرا پيش از جنگ آنها و پيش از آنكه زنان از پرده در آيند » « رهسپار نميشويد ؟ » گويد : در اثناى حمله نغمه گر قوم كشته شد و خون وى در ظرف شراب ريخت ، پس از آن خالد پيشروى كرد تا در مرج راهط به مردم غسان حمله برد . از آن پس به نزديك بصرى فرود آمد ، كه ابو عبيدة بن جراح و شرحبيل بن حسنه و يزيد بن ابى سفيان آنجا بودند ، و همه با هم شدند و بصرى را محاصره كردند تا گشوده شد و صلح شد كه جزيه بدهند ، و اين نخستين شهر شام بود كه در خلافت ابو بكر گشوده شد ، پس از آن همگان سوى فلسطين به كمك عمرو بن عاص رفتند كه در عربات نزديك گودال فلسطين مقر داشت .\r\nو چون روميان از آمدن آنها خبر يافتند از جلق سوى اجنادين رفتند و تذارق\r\n","description":"","footnote":"","page_name":" 1560 ","page_number":337},
  {"content":"\r\nبرادر تنى هرقل سالارى آنها را عهده داشت ، اجنادين به سرزمين فلسطين ما بين رمله و بيت جبرين است .\r\nو چون عمرو بن عاص از آمدن ابو عبيدة بن جراح و شرحبيل بن حسنه و يزيد بن ابى سفيان خبر يافت حركت كرد و به آنها رسيد و در اجنادين فراهم آمدند و مقابل روميان اردو زدند .\r\nعروة بن زبير گويد : سالار روميان مردى به نام قبقلار بود و هرقل وقتى سوى قسطنطنيه مىرفت او را به جانشينى خويش بر سالاران شام گماشته بود ، تذارق نيز با روميان همراه خويش ، به دو پيوست . ولى مطلعان شام پنداشته‌اند كه سالار روميان تذارق بود و خدا بهتر داند .\r\nگويد : وقتى دو سپاه نزديك هم شدند ،\r\nقبقلار مرد عربى را كه ابن هزارف نام داشت و از مردم قضاعه از تيرهء تزيد بن حيدان بود بفرستاد و به دو گفت : « ميان اين قوم رو و يك روز و يك شب آنجا بمان و خبرشان را براى من بيار » گويد : و او كه عرب بود و وارد اردوگاه مىتوانست شد برفت و يك شب و روز ميان مسلمانان بماند آنگاه پيش قبقلا مىرفت كه از او پرسيد : « چه ديدى ؟ » گفت : « شبانگاه راهبانند و به روز سوارانند ، اگر پسر شاهشان دزدى كند دست او را ببرند و اگر زنا كند سنگسار شود كه حق را رعايت مىكنند . » قبقلار گفت : « اگر راست مىگويى زير خاك رفتن بهتر كه روى زمين با اين قوم رو به رو شويم . دوست دارم خدا چنان كند كه ميان من و آنها متاركه افتد و مرا بر آنها و آنها را بر من فيروزى ندهد . » گويد : آنگاه قوم حمله بردند و جنگ انداختند و چون قبقلار جنگاورى مسلمانان را بديد ، به روميان گفت : « پارچه اى به سر من بپيچيد . » گفتند : « براى چه ؟ » گفت : « روز بدى است كه نمىخواهم آن را ببينم ، در عمرم روزى سختتر از اين\r\n","description":"","footnote":"","page_name":" 1561 ","page_number":338},
  {"content":"\r\nنديده‌ام . » گويد : مسلمانان سر او را كه پيچيده بود بريدند .\r\nجنگ اجنادين به سال سيزدهم هجرت دو روز مانده از جمادى الاولى بود و در اثناى آن گروهى از مسلمانان و از جمله سلمة بن هشام بن مغيره ، و هبار بن - اسود عبد الاسد ، و نعيم بن عبد الله نحام ، و هشام بن عاص بن وائل و چند تن ديگر از قرشيان كشته شدند . از كشتگان انصار نام كسى را ياد نكرده‌اند .\r\nو هم به سال سيزدهم هجرت هشت يا هفت روز مانده از جمادى الاخر ابو بكر در گذشت .\r\nعلى بن محمد گويد : خالد به دمشق آمد و سالار بصره ، سپاهى بر ضد وى فراهم آورد و خالد و ابو عبيده سوى او رفتند و با ادرنجا رو برو شدند و بر روميان ظفر يافتند و آنها را هزيمت كردند كه به قلعهء خويش در آمدند و خواستار صلح شدند و خالد با آنها صلح كرد كه هر كس سالانه يك دينار و يك پيمانه گندم جزيه دهد .\r\nپس از آن دشمن آهنگ مسلمانان كرد و سپاه مسلمانان و روميان در اجناد بن تلاقى كرد و روز شنبه دو روز مانده از جمادى الاول سال سيزدهم هجرت جنگ شد كه خدا عز و جل مشركان را هزيمت كرد و جانشين هرقل كشته شد و گروهى از سران مسلمانان به شهادت رسيدند .\r\nآنگاه هرقل به جنگ مسلمانان بازگشت و در واقوصه تلاقى شد و دو گروه به جنگ پرداختند و به جنگ بودند كه خبر وفات ابو بكر و سالارى ابو عبيده به آنها رسيد و اين جنگ در ماه رجب رخ داد .\r\nگويد : ابو بكر شصت و سه ساله بود كه در گذشت و مرگ وى به روز دو شنبه هشت روز مانده از جمادى الاخر بود .\r\nگويد : و سبب وفات وى آن بود كه يهودان برنج با حريرهء زهر آلود به او خورانيدند و حارث بن كلده نيز با وى از آن بخورد آنگاه دست بداشت و به\r\n","description":"","footnote":"","page_name":" 1562 ","page_number":339},
  {"content":"\r\nابو بكر گفت : « غذاى زهر آلود خوردى كه زهر يك ساله است . » و او پس از يك سال در گذشت .\r\nبيمارى ابو بكر پانزده روز بود .\r\nبه دو گفتند : « طبيبى بخواه » گفت : « طبيب مرا ديده است » گفتند : « با تو چه گفته ؟ » گفت : « گفته هر چه مىخواهم كنم » ابو جعفر گويد : به روز وفات ابو بكر عتاب بن اسيد نيز به مكه در گذشت ، با هم مسموم شده بودند اما مرگ عتاب به مكه رخ داد .\r\nدر بارهء سبب بيمارى ابو بكر كه از آن در گذشت روايتى از عايشه هست كه گويد : بيمارى ابو بكر از آنجا آغاز شد كه به روز دو شنبه هفت روز مانده از جمادى - الاخر كه روزى سرد بود غسل كرد و پانزده روز تب كرد كه براى نماز بيرون نمىشد و به عمر بن خطاب مىگفت با مردم نماز كند . و مردم به عيادت وى مىآمدند و هر روز سنگينتر مىشد . در خانه اى بود\r\nكه پيمبر به او داده بود كه اكنون رو به روى خانهء عثمان بن عفان است . در ايام مرض مرگ عثمان بيشتر از همه پيش وى بود و به شب سه شنبه هشت روز مانده از جمادى الاخر سال سيزدهم هجرت در گذشت .\r\nگويد : ابو معشر مىگفت كه خلافت ابو بكر دو سال و چهار ماه چهار روز كم بود و شصت و سه ساله بود كه در گذشت .\r\nدر اين باب ميان روايتها اتفاق هست و عمر وى معادل عمر پيمبر خدا صلى الله عليه و سلم بود و سه سال پس از سال فيل تولد يافته بود .\r\nسعيد بن مسيب گويد با مدت خلافت ابو بكر سن وى همانند سن پيمبر خدا - صلى الله عليه و سلم شد و هنگام وفات همسن پيمبر بود .\r\nجرير گويد : پيش معاويه بودم و گفت : « وقتى پيمبر خدا صلى الله عليه و سلم\r\n","description":"","footnote":"","page_name":" 1563 ","page_number":340},
  {"content":"\r\nدر گذشت شصت و سه سال داشت و وقتى ابو بكر در گذشت شصت و سه ساله بود و وقتى عمر كشته شد شصت و سه ساله بود . » على بن محمد گويد : خلافت ابو بكر دو سال و سه ماه و بيست روز و به قولى ده روز بود . \r\nسخن از غسل و كفن ابو بكر ، وقتى كه بر او نماز كردند ، و كسى كه بر او نماز كرد و وقت وفات وى\r\nعايشه گويد : ابو بكر ميان مغرب و عشا در گذشت .\r\nاسماء دختر عميس گويد : ابو بكر به من گفت : « تو مرا غسل بده . » گفتم : « تاب اين كار ندارم . » گفت : « عبد الرحمان بن ابى بكر با تو كمك مىكند و آب ميريزد . » قاسم بن محمد گويد : ابو بكر صديق وصيت كرد كه زنش اسماء او را غسل دهد و اگر تنها نتوانست محمد پسرش او را كمك كند . » محمد بن عمر گويد : اين حديث درست نيست از آن رو كه محمد به هنگام در گذشت ابو بكر سه ساله بود .\r\nعايشه گويد : ابو بكر از من پرسيد پيمبر خدا صلى الله عليه و سلم را در چند پارچه كفن كردند ؟\r\nگفتم : « در سه پارچه . » گفت : « اين دو پارچه را بشوييد و يك پارچهء ديگر بخريد و اين دو پارچه شانه زده بود . » گفتم : « پدر جان ما توانگريم » گفت : « دختر جان زنده بيشتر از مرده به پارچه تازه نيازمند است . اين پارچه ها\r\n","description":"","footnote":"","page_name":" 1564 ","page_number":341},
  {"content":"\r\nبراى آلوده شدن به چرك و خون است . »\r\nعبد الرحمن بن قاسم گويد : ابو بكر شبانگاه پس از غروب خورشيد به شب سه شنبه در گذشت و همان شب سه شنبه به گور رفت .\r\nعلى بن محمد گويد : ابو بكر را بر همان تختى نهادند كه پيمبر خدا صلى الله عليه و سلم را نهاده بودند و عمر در مسجد پيمبر بر او نماز كرد و عمر و عثمان و طلحه و عبد الرحمان بن ابى بكر به قبر وى در آمدند . عبد الله نيز مىخواست به قبر در آيد ، اما عمر گفت : « بس است » .\r\nقاسم بن محمد گويد : ابو بكر به عايشه وصيت كرد كه او را پهلوى پيمبر خدا صلى الله عليه و سلم خاك كنند و چون بمرد گور او را بكندند و سرش را به نزد شانه هاى پيمبر نهادند و لحد او را به لحد پيمبر متصل كردند و قبر وى آنجاست .\r\nعبد الله بن زبير گويد : سر ابو بكر را به نزد شانه هاى پيمبر نهادند و سر عمر به نزد تهيگاه ابو بكر بود .\r\nگويد : پيش عايشه رفتم و گفتم : « مادر جان گور پيمبر و دو يار او را به من نشان بده . » و او سه گور را به من نشان داد كه نه برجسته بود و نه فرو رفته و ريگ قرمز بر آن بود ، گور پيمبر را ديدم\r\nكه جلو بود و گور ابو بكر بنزد سر پيمبر بود و سر عمر به نزد پاى پيمبر صلى الله عليه و سلم بود .\r\nمطلب بن عبد الله بن حنطب گويد : گور ابو بكر را چون گور پيمبر مسطح كردند و آب بر آن ريختند و عايشه كسان را براى گريه كردن بر آن نشاند .\r\nسعيد بن مسيب گويد : وقتى ابو بكر در گذشت ، عايشه كسان براى گريه كردن بر گور وى نشانيد و عمر بن خطاب بيامد و بر در وى ايستاد و گفت : « بر - ابو بكر گريه نكنيد . » اما گريه كنان باز نماندند و عمر به هشام بن وليد گفت : « وارد شو و دختر ابو قحافه و خواهر ابو بكر را پيش من آر . » و چون عايشه سخن عمر را شنيد گفت : « به خانهء من وارد مشو »\r\n","description":"","footnote":"","page_name":" 1565 ","page_number":342},
  {"content":"\r\nعمر به هشام گفت : « وارد شو كه من اجازه مىدهم » هشام وارد شد و ام فروه دختر ابو قحافه را پيش عمر آورد و عمر چند تازيانه به او زد و چون گريه كنان اين بشنيدند پراكنده شدند .\r\nعلى بن محمد گويد : ابو بكر در مرض موت شعرى مىخواند كه مضمون آن چنين بود :\r\n« هر كه شتر دارد به جاى گذارد » « و هر كه مال دارد از او بگيرند » « هر غايبى باز آيد » « اما غايب مرگ باز نيايد » آخرين سخن وى اين بود كه خدايا مرا مسلمان بميران و به پارسايان ملحق كن . » \r\nسخن از وصف پيكر ابو بكر\r\nعبد الرحمان بن ابى بكر گويد : « عايشه يكى از مردم عرب را ديد كه در هودج خود نشسته بود و بر او گذشت و عايشه گفت : « هيچكس را چون اين مرد شبيه ابو بكر نديدم . » به دو گفتم : « ابو بكر را وصف كن » گفت : « مردى سفيدگون و لاغر بود با گونهء فرو رفته و قامت منحنى كه تنبانش بر تهيگاه مستقر نمىشد ، چهرهء استخوانى و چشمان فرو رفته و پيشانى كوتاه داشت و رگهاى دستش نمايان بود .\r\nعلى بن محمد گويد : ابو بكر سفيدگون مايل به زردى بود ، با قامت نكو و منحنى و اندام ريز و چهرهء نكو و بينى عقابى و گومه هاى استخوانى و چشمان فرو رفته .\r\n","description":"","footnote":"","page_name":" 1566 ","page_number":343},
  {"content":"\r\nساقهاى لاغر و رانهاى چاق داشت و با حنا خضاب مىكرد .\r\nگويد : وقتى ابو بكر در گذشت ابو قحافه زنده بود و به مكه مقر داشت و چون خبر يافت گفت : « مصيبتى بزرگ است . »\r\n\r\nسخن از نسب ابو بكر و نام و شهرت وى\r\nعلى بن محمد گويد : اتفاق هست كه نام ابو بكر ، عبد الله بود و او را عتيق گفتند كه نكو روى بود .\r\nگويد : و بعضىها گفته‌اند عتيق از آن رو نام يافت كه پيمبر خدا صلى الله عليه و سلم به دو گفت : « از آتش آزادى » و آزاد را عتيق مىگفتند .\r\nابن اسحاق گويد : از عايشه پرسيدند : « چرا ابو بكر را عتيق نام دادند ؟ » و او به پاسخ گفت : روزى پيمبر خدا به دو نگريست و گفت : « اين آزاد شدهء خدا از آتش است . » گويد : نام پدر ابو بكر ، عثمان بود و كنيهء ابو قحافه داشت ، بنابر اين نسب وى چنين بود : ابو بكر عبد الله بن عثمان بن عامر بن عمرو بن كعب بن سعد بن تيم بن مرة ابن كعب بن لوى بن غالب بن فهر بن مالك .\r\nگويد : مادر ابو بكر ام الخير ، دختر صخر بن عامر بن كعب بن سعد بن تيم بن مرده بود .\r\nواقدى گويد : نام ابو بكر عبد الله بود پسر ابو قحافه ، نام ابو قحافه عثمان بود پسر عامر مادر ابو بكر ام الخير كنيه داشت و نامش سلمى بود دختر صخر بن عامر بن كعب ابن سعد بن تيم بن مره .\r\nولى به گفتهء هشام نام ابو بكر عتيق بود پسر عثمان بن عامر .\r\nعمارة بن غزيه گويد : عبد الرحمان بن قاسم را از نام ابو بكر صديق پرسيدم .\r\n","description":"","footnote":"","page_name":" 1567 ","page_number":344},
  {"content":"\r\nگفت : « نامش عتيق بود و سه برادر بودند پسران ابى قحافه : عتيق ( با فتح ) و معتق و عتيق ( با ضم )\r\n\r\nسخن از نام زنان ابى بكر\r\nعلى بن محمد گويد : ابو بكر در جاهليت فتيله را به زنى گرفت . واقدى و كلبى نيز با وى همسخنند و گفته‌اند كه فتيله دختر عبد العزى بن عبد بن اسعد بن جابر بن مالك ابن حسل بن عامر بن لوى بود و عبد الله و اسماء را از او آورد .\r\nو هم او در جاهليت ام رومان را به زنى گرفت\r\nكه دختر عامر بن عميره بن ذهل بن رهمان بن حارث بن غنم بن مالك بن كنانه بود و عبد الرحمان و عايشه را از او آورد و اين چهار فرزند ابو بكر از دو زنى كه نام آورديم و در جاهليت گرفته بود آمدند .\r\nدر اسلام نيز ابو بكر اسماء دختر عميس را به زنى گرفت كه پيش از وى زن جعفر بن ابى طالب بوده بود . وى دختر عميس بن معد بن تيم بن حارث بن كعب بن مالك ابن قحافة بن عامر بن ربيعة بن عامر بن مالك بن نسر بن وهب الله بن شهران بن حلف ابن اقتل بود كه او را خثعم نيز مىگفته بودند . ابو بكر از اسماء ، محمد بن ابى بكر را آورد .\r\nو هم او در اسلام حبيبه دختر خارجة بن زيد بن ابى زهير حارثى خزرجى را به زنى گرفت كه هنگام وفات ابو بكر باردار بود و پس از وفات وى دخترى آورد كه ام كلثوم نام يافت .\r\n","description":"","footnote":"","page_name":" 1568 ","page_number":345},
  {"content":"\r\n\r\nسخن از نام قاضيان و كاتبان ابو بكر و عمال وى بر زكات\r\nمسعر گويد : وقتى ابو بكر به خلافت رسيد ابو عبيده به او گفت : « من به كار مال يعنى جزيه مىپردازم » عمر گفت : « من به كار قضاوت مىپردازم » و يك سال گذشت و كسى پيش عمر نيامد .\r\nعلى بن محمد گويد : ابو بكر در ايام خلافت خويش عمر را به قضاوت بر گزيد و يك سال گذشت و كسى دعوايى به عمر مراجعه نكرد .\r\nگويد : كاتب ابو بكر زيد بن ثابت بود و اخبار را عثمان بن عفان رضى الله عنه براى او مىنوشت و هر كس حضور داشت كار كتابت را انجام مىداد .\r\nعامل ابو بكر بر مكه عتاب بن اسيد بود ، عامل طايف عثمان بن ابى العاص بود ، عامل صنعا مهاجر ابن ابى اميه بود ، عامل حضر موت زياد بن لبيد بود ، عامل خولان يعلى بن اميه بود ، عامل زبيد و زمع ابو موسى اشعرى بود ، عامل جند معاذ بن جبل بود ، عامل بحرين علاء بن حضرمى بود ، جرير بن عبد الله را به نجران فرستاد و عبد الله بن ثور غوثى را به ناحيهء جرش فرستاد و عياض غنم قهرى را به دومة الجندل فرستاد . ابو عبيده و شرحبيل ابن حسنه و يزيد بن ابى سفيان و عمرو بن عاص در شام بودند و هر يك بر سپاهى سالارى داشتند و سالار همه خالد بن وليد بود .\r\nابو جعفر گويد : ابو بكر رضى الله عنه بخشنده و ملايم بود و انساب عرب را نيك مىدانست .\r\nحبان بن صايغ گويد : نقش خاتم ابو بكر نعم القادر الله ، بود .\r\nگويد : ابو قحافه از پس ابو بكر بيشتر از شش ماه و چند روز زنده نبود و در محرم سال چهاردهم در سن نود و هفت سالگى به مكه در گذشت . ","description":"","footnote":"","page_name":" 1569 ","page_number":346},
  {"content":"\r\nابو بكر در بيمارى مرگ براى عمر پيمان كرد كه از پس وى خليفه شود .\r\nدر روايت واقدى هست كه ابو بكر به هنگام مرگ وقتى مىخواست براى عمر پيمان كند عبد الرحمان بن عوف را خواست و گفت : « حال عمر را با من بگوى » عبد الرحمان گفت : « اى خليفهء پيمبر خدا ، او بهتر از آنست كه پندارى اما خشن است . » ابو بكر گفت : « خشونت وى از اينست كه مرا ملايم مىبيند اگر كار خلافت با وى افتد ، خشونت را بگذارد ، اى ابو محمد من در كار او دقت كرده‌ام و ديده‌ام كه وقتى در بارهء كسى خشمگين شوم ، مرا به خشنودى از او وا مىدارد و چون با كسى ملايمت كنم ، راه خشونت را به من مىنمايد ، اى ابو محمد آنچه را با تو گفتم با كس مگوى . » عبد الرحمان گفت : « چنين باشد » .\r\nآنگاه ابو بكر عثمان بن عفان را خواست و گفت : « اى ابو عبد الله ! حال عمر را با من بگوى » گفت : « تو حال وى را بهتر از من دانى . » ابو بكر گفت : « اى ابو عبد الله ! حال او را بگوى » گفت : « به خدا چنان دانم كه باطنش از ظاهرش بهتر است و در ميان ما كسى همانند وى نيست . » ابو بكر گفت : « خدايت رحمت كند اى ابو عبد الله آنچه را با تو گفتم با كس مگوى » گفت : « چنين كنم . » آنگاه ابو بكر با عثمان گفت : « اگر او را نديده مىگرفتم از تو نمىگذشتم ، چه مىدانم شايد او از خلافت درگذرد ، خير وى اينست كه به كار شما نپردازد ، چه خوش بود اگر من نيز نپرداخته بودم و جزو در گذشتگان شما بودم . اى ابو عبد الله\r\n","description":"","footnote":"","page_name":" 1570 ","page_number":347},
  {"content":"\r\nاز آنچه در بارهء عمرو در بارهء تو گفتم چيزى با كس مگوى . » ابو السفر گويد : ابو بكر از آبريزگاه در آمد اسماء دختر عميس وى را گرفته بود و دستان اسما خالكوبى بود ابو بكر گفت : « آيا كسى را كه خليفهء شما مىكنم مورد رضاى شما هست ؟ به خدا در بارهء اين كار سخت دقت كردم و خلافت را به خويشاوند ندادم ، عمر بن خطاب را خليفهء شما كردم ، بشنويد و اطاعت كنيد » گفتند : « شنيديم و اطاعت مىكنيم »\r\nقيس گويد : عمر بن خطاب را ديدم كه نشسته بود و كسان با وى بودند و عمر شاخه اى به دست داشت و مىگفت : « اى مردم گفتار خليفهء پيمبر را بشنويد و اطاعت كنيد كه مىگويد ، در كار خير شما سخت كوشيدم » گويد : شديد غلام ابو بكر نيز با عمر بود و مكتوبى را كه در بارهء خلافت عمر نوشته شده بود همراه داشت .\r\nابو جعفر گويد : به گفتهء واقدى ابو بكر عثمان را در خلوت پيش خواند و گفت :\r\n« بنويس بسم الله الرحمان الرحيم ، اين پيمان ابو بكر بن ابى قحافه است براى مسلمانان اما بعد . . .\r\nگويد : آنگاه ابو بكر از هوش رفت و عثمان چنين نوشت : « اما بعد ، من عمر ابن خطاب را خليفهء شما كردم و در نيكخواهى شما كوشيدم . » آنگاه ابو بكر به خود آمد و گفت : « بخوان چه نوشتى » و چون عثمان بخواند ابو بكر تكبير به زبان آورد و گفت : « به خدا بيم كردى اگر در حال بيهوشى جان بدهم اختلاف در مردم افتد ؟ » عثمان گفت : « آرى » گفت : « خدايت از جانب اسلام و مسلمانان پاداش نيك دهد . » در روايت يونس بن عبد الاعلى هست كه عبد الرحمان بن عوف در مرض مرگ پيش ابو بكر رفت و او را غمگين ديد و گفت : « شكر خداى كه بهبود\r\n","description":"","footnote":"","page_name":" 1571 ","page_number":348},
  {"content":"\r\nيافتى . » ابو بكر گفت : « چنين مىپندارى ؟ » گفت : « آرى » گفت : « من كار شما را به كسى سپردم كه به نظرم از همه بهتر بود ، هر - كدامتان باد در بينى كرديد و مىخواستيد خلافت را داشته باشيد كه اقبال دنيا را ديده‌ايد ، اما اقبال دنيا پس از اين است وقتى كه پرده هاى\r\nحرير و مخده هاى ديبا داشته باشيد و از خفتن بر پارچهء پشم آذرى چنان ناراحت شويد كه گويى بر خار خفته‌ايد به خدا اگر يكى از شما را بيارند و بىگناه گردنش را بزنند بهتر از آنست كه در كار دنيا فرو رود . فردا شما نخستين ضلالتگران مردميد و آنها را از راه درست به راست و چپ مىبريد كه راهبر طريق يا به راه درست مىرود يا سوى خطر » عبد الرحمان گويد : به دو گفتم : « خدايت رحمت كند آرام باش كه بيماريت باز نگردد ، مردم در بارهء تو دو گونه‌اند ، يكى با راى تو موافق است و يكى كه مخالف است از تو و رفيقت چنان كه مىخواهى اطاعت مىكند ، تو پيوسته صالح و مصلح بوده اى و از آنچه شده تأسف ندارى » ابو بكر رضى الله عنه گفت : « آرى از آنچه شده تاسف ندارم مگر سه كار كه كرده‌ام و خوش بود كه نكرده بودم و سه كار كه نكردم و خوش بود كه كرده بودم و سه چيز بود كه اى كاش از پيمبر خدا صلى الله عليه و سلم پرسيده بودم .\r\n« آن سه كار كه دوست دارم نكرده بودم : اى كاش خانهء فاطمه را اگر هم به قصد جنگ بسته بودند نگشوده بودم . اى كاش فجاه سلمى را زنده در آتش نسوزانيده بودم ، يا كشته بودم يا آزاد كرده بودم . اى كاش به روز سقيفهء بنى ساعده كار خلافت را به گردن يكى از دو مرد ، يعنى عمر و ابو عبيده انداخته بودم كه يكيشان امير شده بود و من وزير شده بودم .\r\n« اما آن سه كار كه نكردم : اى كاش وقتى اشعث را كه اسير بود پيش من ","description":"","footnote":"","page_name":" 1572 ","page_number":349},
  {"content":"\r\nآوردند گردنش را زده بودم كه پندارم هر جا شرى بيند به كمك آن شتابد ، اى كاش وقتى خالد بن وليد را به جنگ مرتدان فرستادم در ذو القصه مانده بودم كه اگر مسلمانان ظفر نمىيافتند آمادهء جنگ و كمك بودم . اى كاش وقتى خالد بن وليد را به شام فرستادم عمر بن خطاب را نيز به عراق فرستاده بودم و هر دو دست خويش را در راه خدا گشوده بودم . » گويد : در اينجا دو دست خود را دراز كرد و باز گفت : « اى كاش از پيمبر خدا پرسيده بودم خلافت از آن كيست كه كس در بارهء آن اختلاف نكند . اى كاش از او صلى الله عليه و سلم پرسيده بودم آيا انصار نيز در اين كار سهمى دارند ؟ اى كاش در بارهء ميراث خواهر زاده و عمه از او پرسيده بودم كه در بارهء آن دلم آرام نيست . » ابو جعفر گويد : ابو بكر از آن پيش كه به كار مسلمانان اشتغال گيرد تجارت مىكرد و منزل وى در سنح بود ، پس از آن در مدينه منزل گرفت .\r\nعايشه گويد : پدرم در سنح پيش همسرش حبيبه دختر خارجة بن زيد بن ابى زهير حارثى خزرجى منزل داشت و دو اطاق ساخته بود كه از شاخهء خرما پوشيده بود و چيزى بر آن نيفزود تا به منزل خود در مدينه آمد . پس از آنكه با وى بيعت كردند شش ماه در سنح بود و صبحگاهان پياده به مدينه ميامد گاهى نيز بر اسب خود سوار مىشد و جامه اى سرخ گلى رنگ داشت كه با گل سرخ رنگ شده بود و به مدينه مىآمد و با مردم نماز مىكرد و چون نماز عشا مىكرد پيش كسان خود به سنح مىرفت هر وقت حضور داشت با مردم نماز مىكرد و وقتى براى نماز حضور نداشت عمر بن خطاب با مردم نماز مىكرد .\r\nگويد : و روز جمعه اول روز را در سنح به سر مىبرد و سر و ريش خود را رنگ مىكرد ، آنگاه براى نماز جمعه مىآمد و با مردم نماز مىكرد .\r\nگويد : وى مردى تجارت پيشه بود و هر روز صبحگاه به بازار مىرفت و\r\n","description":"","footnote":"","page_name":" 1573 ","page_number":350},
  {"content":"\r\nداد و ستد مىكرد . گلهء گوسفندى داشت كه شبانگاه سوى آن مىشد و گاه مىشد آن را شخصا به چرا مىبرد و گاهى نيز ديگران گله را مىچرانيدند و چنان بود كه گوسفندان قوم را براى آنها مىدوشيد و چون به خلافت رسيد يكى از دختران قوم گفت :\r\n« اكنون ديگر شير دهان خانهء ما را نخواهد دوشيد » گويد : ابو بكر شنيد و گفت : « چرا ، گوسفندان را براى شما مىدوشم اميدوارم خلافت رفتار مرا دگرگون نكند » و همچنان گوسفندان قوم را مىدوشيد و گاه مىشد به يكى از دختران قوم مىگفت : « دختر ! مىخواهى كه گوسفندانت را بچرانم يا بدوشم ؟ » گاه مىشد كه مىگفت : « بچران » و گاه مىگفت : « بدوش » و هر چه مىگفت او مىكرد .\r\nگويد : شش ماه بدين گونه در سنح گذرانيد پس از آن به مدينه آمد و آنجا مقر گرفت و در كار خويش نگريست و گفت : « به خدا با تجارت كار مردم سامان نمىگيرد ، بايد با فراغت در كارهايشان نظر كرد . » و تجارت را رها كرد و روز به روز از مال مسلمانان چندان كه كار وى و عيالش به صلاح آيد بر مىداشت ، خرج حج و عمره نيز مىكرد . آنچه براى وى مقرر شده بود سالانه ششهزار درم بود و چون مرگش در رسيد گفت : « آنچه را از مال مسلمانان پيش ما هست پس بدهيد كه از آن مال چيزى پيش من نماند . زمينى كه در فلان و به همان جاست در مقابل آنچه از مال مسلمانان برداشته‌ام به آنها تعلق دارد . » و زمين را به عمر داد با يك حيوان تخمى و يك غلام\r\nصيقل كار و قطيفه اى كه پنج درم مىارزيد . عمر گفت : « خلف خود را به زحمت انداخت . » على بن محمد گويد : ابو بكر گفت : « بنگريد از وقتى كه به خلافت رسيده‌ام چقدر از بيت المال خرج كرده‌ام و از جانب من بپردازيد » همه برداشت وى در ايام خلافت هشت هزار درم بود .\r\nاسماء دختر عميس گويد : طلحة بن عبيد الله پيش ابو بكر آمد و گفت : « عمر را\r\n","description":"","footnote":"","page_name":" 1574 ","page_number":351},
  {"content":"\r\nخليفهء مردم كردى ! مىبينى كه با حضور تو مردم از دست او چه مىكشند ، وقتى كار مردم به دست او باشد چه خواهد كرد ؟ به پيشگاه پروردگار مىروى و در كار رعيت از تو پرسش خواهد كرد . » گويد : ابو بكر خفته بود و گفت : « مرا بنشانيد » و چون او را بنشانيدند به طلحه گفت : « مرا از خدا مىترسانى ! وقتى به پيشگاه خدا روم و از من بپرسد مىگويم بهترين كسان تو را خليفهء كسان تو كردم » ابو جعفر گويد : از پيش گفتيم كه ابو بكر چه وقت براى عمر به خلافت پيمان نهاد و چه وقت در گذشت و اينكه عمر بر او نماز كرد و همان شب مرگ پيش از آنكه صبح در آيد به گور رفت .\r\nگويد : صبحگاهان ، نخستين كار عمر چنان بود كه در روايت جامع بن شداد آمده كه وقتى عمر به خلافت رسيد به منبر رفت و گفت : « من سخنانى مىگويم و آمين گوييد » اما در روايت ضرار بن حصين مردى هست كه نخستين سخنان عمر چنين بود كه گفت : « مثال عربان چون شتر سركش است كه دنبال كشندهء خويش مىرود كشنده بنگرد آنها را كجا مىكشد ، اما قسم به خداى كعبه كه من به راهشان مىبرم »\r\nصالح بن كيسان گويد : نخستين مكتوبى كه عمر به هنگام خلافت نوشت و ابو عبيده را بر سپاه خالد سالارى داد چنين بود : « ترا به ترس خدا سفارش مىكنم كه او مىماند و جز او هر چه هست فانى مىشود . خدايى كه ما را از ضلالت به هدايت آورد و از ظلمات به نور كشانيد ، عمل سپاه خالد بن وليد را به تو دادم ، در كارشان به حق رفتار كن و مسلمانان را به اميد غنيمت به هلاكت مينداز و پيش از آنكه كنجكاوى كنى و عاقبت كار را بدانى آنها را به جايى نفرست وقتى گروهى را مىفرستى بسيار فرست و مسلمانان را به خطر مينداز ، خدا ترا دچار من كرد و مرا دچار تو كرد ، از دنيا چشم بدار و دل از آن مشغول دار ، مبادا مانند گذشتگان كه\r\n","description":"","footnote":"","page_name":" 1575 ","page_number":352},
  {"content":"\r\nبه هلاكت افتادند و محل سقوطشان را ديده اى به هلاكت افتى » على بن محمد گويد : شداد بن اوس بن ثابت انصارى و محمية بن جزء و يرفأ با خبر مرگ ابو بكر به شام آمدند اما خبر را نهان داشتند تا مسلمانان كه در ياقوصه با دشمن جنگ داشتند ظفر يافتند ، و اين به ماه رجب بود ، آنگاه به ابو عبيده خبر دادند كه ابو بكر در گذشته و سالارى جنگ شام را به دو داده و اميران ديگر را به دو پيوسته و خالد بن وليد را معزول كرده است .\r\nابن اسحاق گويد : وقتى مسلمانان از اجنادين فراغت يافتند سوى فحل رفتند كه از سرزمين اردن بود و گروههاى پراكنده سپاه روم آنجا فراهم آمده بودند و مسلمانان با سالاران خويش بودند و خالد بر مقدمهء سپاه بود و چون روميان در بيسان فرود آمدند نهرها را گشودند كه زمين شوره زار بود و گل شد .\r\n« آنگاه روميان ما بين فحل و بيسان كه ميان فلسطين و اردن بود مقر گرفتند و چون مسلمانان به بيسان رسيدند\r\nو از كار روميان بىخبر بودند اسبانشان در گل فرو رفت و به زحمت افتادند ، آنگاه خداوند نجاتشان داد و بيسان را ذات الردغه - يعنى گلزار - ناميدند ، از پس رنج كه مسلمانان آنجا ديده بودند .\r\n« پس از آن مسلمانان در فحل با روميان رو به رو شدند و جنگ انداختند و روميان هزيمت شدند و مسلمانان وارد فحل شدند و سپاهيان پراكنده روم سوى دمشق رفتند .\r\n« جنگ فحل در ذى قعدهء سال سيزدهم هجرت هفت ماه پس از آغاز خلافت عمر رخ داد ، در اين سال عبد الرحمان بن عوف سالار حج بود .\r\n« پس از جنگ فحل مسلمانان سوى دمشق رفتند ، خالد بر مقدمهء سپاه بود .\r\nروميان در دمشق به دور يك مرد رومى به نام باهان فراهم آمدند . و چنان بود كه عمر ، خالد بن وليد را از سالارى سپاه معزول كرده بود و ابو عبيدة بن جراح را سالارى همه سپاه داده بود . مسلمانان و روميان در اطراف دمشق تلاقى كردند و جنگى سخت\r\n","description":"","footnote":"","page_name":" 1576 ","page_number":353},
  {"content":"\r\nكردند ، آنگاه خداوند عز و جل روميان را هزيمت كرد و مسلمانان بسيار كس از آنها بكشتند و روميان وارد دمشق شدند و دروازه ها را بستند و مسلمانان شهر را در محاصره گرفتند تا گشوده شد و جزيه دادند .\r\n« در اين اثنا نامهء عمر در بارهء سالارى ابو عبيده و عزل خالد بن وليد رسيده بود ، اما ابو عبيده شرم كرد و نامه را براى خالد نخواند تا دمشق گشوده شد و صلح به دست خالد انجام گرفت و نامهء صلح به نام وى نوشته شد .\r\n« و چون دمشق صلح كرد باهان سالار روميان كه با مسلمانان جنگيده بود به هرقل پيوست . فتح دمشق به سال چهاردهم هجرت در ماه رجب بود .\r\n« پس از صلح ابو عبيده امارت خويش را نمودار كرد و خالد را عزل كرد .\r\n« و چنان بود كه مسلمانان و روميان در شهر عين فحل ميان فلسطين و اردن تلاقى كرده بودند و جنگى سخت كرده بودند و پس از آن روميان سوى دمشق رفته بودند .\r\nاما در روايت ابو عثمان چنين آمده كه مسلمانان در يرموك بودند و با روميان به سختى در جنگ بودند كه قاصد آمد و خبر مرگ ابو بكر و سالارى ابو عبيده را آورد خبر يرموك و خبر دمشق در اين روايت جز آنست كه در روايت ابن اسحاق آمده كه ما قسمتى از آن را ياد مىكنيم .\r\nگويد : « وقتى عمر رضى الله عنه از خالد بن سعيد و وليد بن عقبه خشنود شد اجازه داد به مدينه بيايند زيرا به سبب فرارى كه كرده بودند ابو بكر از ورود مدينه منعشان كرده بود\r\nو سوى شام پس فرستاده بود و گفته بود : « بايد تلاشى كنيد و محنت ببريد به هر يك از اميران كه مىخواهيد ملحق شويد . » آنها نيز به سپاه شام ملحق شدند و محنت بردند و تلاش كردند .\r\n","description":"","footnote":"","page_name":" 1577 ","page_number":354},
  {"content":"\r\n\r\nخبر دمشق به روايت ديگر\r\nابو عثمان گويد : وقتى خدا سپاه روم را در يرموك هزيمت كرد و مردم واقوصه پراكنده شدند و غنيمت تقسيم شد و خمس را پيش ابو بكر فرستادند و فرستادگان روانه شدند ، ابو عبيده بشير بن كعب حميرى را بر يرموك گماشت كه از بازگشت دشمن غافلگير نشود و راه وى را قطع نكنند و خود وى با سپاه به آهنگ صفر برون شد ، مىخواست فراريان را تعقيب كند و نمىدانست فراهم آمده‌اند يا پراكنده‌اند و خبر آمد كه سوى فحل رفته‌اند .\r\nو نيز خبر آمد كه از حمص براى مردم دمشق كمك رسيده و ندانست كه به سوى دمشق رود يا سوى فحل كه جزو اردن بود . در اين باب براى عمر نامه نوشت و در انتظار جواب در صفر بماند . و چون عمر از فتح يرموك خبر يافت سالاران را به همان ترتيب كه ابو بكر گماشته بود به جا گذاشت ، مگر عمرو بن عاص و خالد بن وليد كه خالد را به ابو عبيده پيوست و به عمرو دستور داد به ديگران كمك كند تا جنگ به فلسطين افتد و عهده دار جنگ آنجا شود .\r\nاما در روايت ابن اسحاق در بارهء كار خالد و معزول شدن وى به وسيلهء عمر چنين آمده كه عمر به سبب سخنى كه خالد گفته بود از او خشمگين بود و به همه روزگار ابو بكر به سبب قتل مالك بن نويره و هم به سبب رفتار خالد در كار جنگ با وى سرگردان بود ، و چون به خلافت رسيد نخستين سخنى كه گفت در بارهء عزل خالد بود ، گفت : « هرگز از طرف من عهده دار كارى نشود » و به ابو عبيده نوشت كه اگر خالد گفتهء خود را تكذيب كرد سالار سپاه باشد و اگر تكذيب نكرد سالارى از تو باشد و عمامه از سرش بردار\r\nو نصف مال وى را بگير .\r\nو چون ابو عبيده اين سخن را با خالد بگفت ، خالد گفت : « مهلت بده تا با\r\n","description":"","footnote":"","page_name":" 1578 ","page_number":355},
  {"content":"\r\nخواهرم مشورت كنم و ابو عبيده با مهلت موافقت كرد . خالد پيش خواهر خود فاطمه دختر وليد رفت كه زن حارث بن هشام بود و ما وقع را با وى در ميان نهاد .\r\nفاطمه گفت : « به خدا هرگز عمر با تو دوست نمىشود ، مىخواهد گفتهء خود را تكذيب كنى آنگاه ترا بردارد » خالد سر خواهر خويش را بوسيد و گفت : « به خدا سخن راست گفتى » و در كار خويش مصر شد و از تكذيب گفتهء خود دريغ كرد .\r\nآنگاه بلال غلام ابو بكر پيش ابو عبيده آمد و گفت : « در بارهء خالد چه دستور دارى ؟ » گفت : « دستور دارم عمامه اش را بردارم و نصف مالش را بگيرم » و يك نيمهء مال او را بگرفت تا پاپوش وى بماند ، ابو عبيده گفت : « اين لنگه پاپوش جز با آن يكى به كار نيايد . » خالد گفت : « آرى ولى من كسى نيستم كه نافرمانى امير مؤمنان كنم هر چه مىخواهى بكن . » ابو عبيده يك لنگه پاپوش وى را بگرفت و يك لنگه به دو داد آنگاه خالد كه معزول شده بود در مدينه پيش عمر آمد .\r\nگويد : هر وقت عمر به خالد مىگذشت مىگفت : « اى خالد مال خدا را از زير نشيمنت در آر » خالد مىگفت : « به خدا مالى نزد من نيست . » و چون عمر اين سخن بسيار گفت ، خالد به دو گفت : « اى امير مؤمنان به خدا آنچه در حكومت شما به دست آورده‌ام چهل هزار درم قيمت ندارد . » عمر گفت : « همه را از تو به چهل هزار درم گرفتم » خالد گفت : « از آن تو باشد » گفت : « گرفتم »\r\n","description":"","footnote":"","page_name":" 1579 ","page_number":356},
  {"content":"\r\nگويد : خالد جز سلاح و بنده مالى نداشت و چون به حساب آمد قيمت آن هشتاد هزار درهم بود ، عمر چهل هزار به دو داد و مال وى را بگرفت .\r\nبه عمر گفتند : « اى امير مؤمنان چه شود اگر مال خالد را به دو باز پس دهى ؟ » گفت : « من براى مسلمانان معامله كرده‌ام ، به خدا هرگز مال او را پس نمىدهم . » عمر وقتى چنين كرد ، پنداشت كه از خالد انتقام گرفته است .\r\nابو عثمان گويد : وقتى نامهء ابو عبيدة پيش عمر آمد كه پرسيده بود از كجا آغاز كند ؟ عمر به جواب نوشت : اما بعد ، از دمشق آغاز كنيد و آنجا رويد كه قلعهء شام و خانهء\r\nمملكت شاميان است . سپاهى بفرستيد كه مقابل مردم فحل و فلسطين و حمص باشند ، اگر خدا فحل را پيش از دمشق گشود چه بهتر و اگر فتح آن به تأخير افتاد و دمشق گشوده شد يكى براى حفظ دمشق آنجا بماند و تو و اميران ديگر به فحل حمله بريد و اگر خدا آن را بگشود تو و خالد سوى حمص رويد و شرحبيل و عمرو را با اردن و فلسطين واگذار و سالار هر ولايت و سپاه ، سالارى همه سپاه دارد تا از ولايت او برون شوند .\r\nآنگاه ابو عبيده ده تن از سرداران قوم ، ابو الاعور سلمى ، و عبد عمرو بن يزيد ابن عامر جرشمى ، و عامر بن حثمه ، و عمرو بن كليب يحصبى ، و عمارة بن صعق بن كعب ، و صيفى بن علبة بن شامل ، و عمرو بن حبيب بن عمرو ، وليدة بن عامر بن خثعمه ، و بشر بن عصمه ، و عمارة بن مخش را بفرستاد كه با هر يكيشان پنج سردار ديگر بود .\r\nو چنان بود كه سران از ياران پيمبر بودند مگر آنكه ميان آنها كسى كه تحمل اين كار تواند كرد نباشد . همگان از صفر روان شدند و نزديك فحل فرود آمدند و چون روميان بدانستند كه سپاه مسلمانان قصد آنها دارد ، آب به اطراف فحل انداختند و زمين گل شد و مسلمانان به زحمت افتادند و مردم فحل كه هشتاد هزار سوار بودند از حملهء آنها در امان ماندند . مردم فحل نخستين كسانى بودند كه در شام حصارى شدند ، پس از آن دمشقيان بودند .\r\n","description":"","footnote":"","page_name":" 1580 ","page_number":357},
  {"content":"\r\nابو عبيده ذو الكلاع را فرستاد كه ميان دمشق و حمص كمك مسلمانان باشد و علقمة بن حكيم و مسروق را نيز بفرستاد كه ميان دمشق و فلسطين باشند و سالار سپاه آنجا يزيد بود كه بيامد و ابو عبيده نيز از مرج آمد و خالد بن وليد نيز بيامد و سپاه عمرو و ابو عبيده از دو سوى سپاه وى بود ، عياض سالار سواران بود و شرحبيل سالار پيادگان بود و همه سوى دمشق آمدند كه سالار آن نسطاس بن نسطوس بود و شهر را به محاصره گرفتند و اطراف آن فرود آمدند كه ابو عبيده به يك سوى بود و عمرو به يك سوى بود و يزيد به يك سوى بود .\r\nدر اين هنگام هرقل در حمص بود و شهر حمص ميان وى و مسلمانان فاصله بود و قريب هفتاد روز دمشق را به سختى محاصره كردند كه حمله سپاه و تيراندازى و منجنيق به كار بود ،\r\nدمشقيان در شهر انتظار كمك داشتند و هرقل نزديك آنها بود و از او كمك خواسته بودند . ذو الكلاع در يك منزلى دمشق ميان سپاه مسلمانان و حمص بود و چنان مىنمود كه آهنگ حمص دارد . سواران هرقل به كمك مردم دمشق آمدند و سپاه ذو الكلاع بر آن تاخت و مانع وصول به دمشق شد كه باز گشتند و مقابل وى اردو زدند و دمشق همچنان بود و چون دمشقيان ديدند كه كمك نمىرسد سستى گرفتند و غمين شدند و مسلمانان به تسليم آنها اميدوار شدند .\r\nدمشقيان پنداشته بودند كه اين نيز چون حمله هاى ديگر است كه چون سرما بيابد دمشن برود اما زمستان رسيد و عربان به جاى بودند به اين سبب اميدشان ببريد و از حصارى شدن پشيمان شدند .\r\nدر اين هنگام بطريقى كه سالار مردم دمشق بود پسرى آورد و وليمه اى ساخت و قوم بخوردند و بنوشيدند و از جاهاى خويش غافل ماندند و از مسلمانان كس اين را ندانست مگر خالد كه غافل نبود و نكته اى از كار دشمن از او نهان نمىماند خبرگيرانش به كار بودند و او متوجه اطراف خويش بود و طنابها به صورت نردبانها آماده كرده بود با كمندها .\r\n","description":"","footnote":"","page_name":" 1581 ","page_number":358},
  {"content":"\r\nو چون شب آن روز در رسيد با گروهى از سپاه خود روان شد و او و قعقاع ابن عمرو و مذعور بن عدى و كسانى امثال آنها پيشگروه بودند و گفتند وقتى از بالاى حصار صداى تكبير ما را شنيدند بالا بياييد و سوى در شويد ، و چون خالد و ياران پيش قدم به در رسيدند ريسمانها را به بالا انداختند و مشكها را كه بوسيلهء آن از خندق گذشته بودند به پشت داشتند و چون دو كمند بر ديوار محكم شد قعقاع و مذعور از آن بالا رفتند و ديگر طنابها و كمندها را بر ديوار محكم كردند جايى كه بدان حمله كرده بودند استوارترين جاى حصار بود و بيشتر از همه جا آب داشت و ورود بدان مشكلتر از همه بود . كسان پياپى آمدند و از همراهان خالد كس نماند جز اينكه بالا رفت يا نزديك در رسيد .\r\nو چون بالاى حصار قرار گرفتند ، همه پايين رفتند و خالد نيز با آنها پايين رفت و كسان نهاد\r\nكه آنجا را براى ديگر بالا روندگان حفظ كنند و گفت تكبير گويند و آنها كه بالاى حصار بودند بانگ تكبير برداشتند و مسلمانان سوى در رفتند و بسيار كسان در طنابها آويختند و خالد به نخستين مدافعان رسيد و آنها را از پا در آورد و سوى در رفت و دروازه بانان را بكشت و شور در مردم شهر افتاد و كسان بخروشيدند و جاهاى خويش را بگرفتند و نمىدانستند چه شده و خالد و همراهان وى كلونهاى در را با شمشير ببريدند و براى مسلمانان بگشودند كه در آمدند و به دشمن حمله بردند چنان كه همه مدافعان دروازهء خالد از پاى در آمدند .\r\nو چون خالد بر مجاوران خود حمله برد و بر آنها چيره شد آنها كه جان برده بودند سوى مردم درهاى ديگر رفتند ، و چنان شده بود كه مسلمانان آنها را دعوت مىكرده بودند كه صلح باشد و اموال را تقسيم كنند كه نپذيرفته بودند و ناگهان از در صلح آمدند و مسلمانان پذيرفتند كه درها را باز كردند و گفتند : « بياييد و ما را از مردم اين در حفظ كنيد . » و مهاجمان هر در به صلح با مردم مجاور آن در آمدند و خالد از در خويش به\r\n","description":"","footnote":"","page_name":" 1582 ","page_number":359},
  {"content":"\r\nجنگ در آمد و خالد و سران ديگر ميان شهر به هم رسيدند . اينان به كشتار و غارت و آنان به صلح و سكون ، ناحيهء خالد را نيز مشمول صلح كردند و همه جا صلح شد .\r\nصلح دمشق بر تقسيم دينار و مال بود و يك دينار سرانه و اموال غارتى را تقسيم كردند و ياران خالد چون ياران سران ديگر بودند ، بر هر جريب از ديار دمشق يك پيمانه از محصول مقرر شد و اموال شاهان و تابعانشان غنيمت شد و بر - ذو الكلاع و ابو الاعور و بشير و يارانشان تقسيم شد و خبر خويش را براى عمر فرستادند .\r\nآنگاه نامهء عمر به ابو عبيده رسيد كه سپاه عراق را به عراق باز گردان و بگو با شتاب پيش سعد بن مالك روند و هاشم بن عتبه را سالار سپاه عراق كرد كه قعقاع بن عمرو بر مقدمهء آن بود و عمرو بن مالك و ربعى بن عامر بر دو پهلوى سپاه بودند كه پس از خاتمهء كار دمشق سوى سعد روان شدند ، هاشم با سپاه عراق راه عراق گرفت و سران ديگر سوى فحل رفتند .\r\nياران هاشم ده هزار كس بودند و جاى كشتگان از كسان ديگر پر شده بود كه قيس و اشتر از آن جمله بودند .\r\nاز جمله سران قوم علقمه و مسروق سوى ايليا رفتند و بر راه آن مقر گرفتند و گروهى از سران يمن در دمشق با يزيد بن ابى سفيان بماندند كه عمرو بن شمر بن غزيه و سهم بن مسافر بن هزمه و مشافع بن عبد الله بن شافع از آن جمله بودند .\r\nيزيد بن ابو سفيان پس از فتح دمشق دحية بن خليفهء كلبى را با سپاهى سوى تدمر فرستاد و ابو الزهراى قشيرى را سوى بثنيه و حوران فرستاد كه آنجا نيز به ترتيب دمشق صلح كردند و امور ناحيهء فتح شده را به عهده گرفتند .\r\nمحمد بن اسحاق گويد : فتح دمشق به سال چهاردهم هجرت در ماه رجب بود .\r\n","description":"","footnote":"","page_name":" 1583 ","page_number":360},
  {"content":"\r\nو هم او گويد كه جنگ فحل پيش از دمشق بود و سپاهيان متفرق فحل سوى دمشق رفتند و مسلمانان به تعقيب آنها سوى دمشق شدند . به پندار وى جنگ فحل به سال سيزدهم هجرت و ماه ذى قعده بود .\r\nواقدى نيز چون ابن اسحاق فتح دمشق را به سال چهاردهم مىداند . به پندار وى محاصرهء شهر دراز شد و هم به پندار وى جنگ يرموك به سال پانزدهم هجرت بود و در اين سال در ماه شعبان ، هرقل پس از جنگ يرموك از انطاكيه سوى قسطنطنيه رفت و پس از يرموك در شام جنگى نبود .\r\nابو جعفر گويد : پيش از اين ، از روى روايتها گفته‌ايم كه جنگ يرموك به سال سيزدهم هجرت بود و خبر مرگ ابو بكر در آخر همان روز كه روميان هزيمت شدند به مسلمانان رسيد . عمر دستور داده بود كه پس از فراغت از يرموك سوى دمشق روند . طبق اين روايتها جنگ فحل پس از فتح دمشق بود و پس از آن نيز و پيش از آنكه هرقل سوى قسطنطنيه رود ميان مسلمانان و روميان جنگها بود كه ان شاء الله در موقع خود ياد مىكنيم .\r\nدر همين سال يعنى سال سيزدهم هجرت عمر بن خطاب ، ابو عبيد بن مسعود ثقفى را سوى عراق فرستاد كه به گفتهء واقدى در همين سال به شهادت رسيد\r\nولى ابن اسحاق گويد : جنگ پل كه ابو عبيد بن مسعود ثقفى در اثناى آن كشته شد به سال چهاردهم هجرت بود .\r\n\r\nسخن از واقعه فحل به روايت ديگر\r\n: ابو جعفر گويد : اكنون حكايت فحل را بگوييم كه ضمن فتوح سپاهيان شام در بارهء آن اختلاف هست و اين اختلاف شگفت آور است كه حوادث به هم نزديك بوده است .\r\n","description":"","footnote":"","page_name":" 1584 ","page_number":361},
  {"content":"\r\nگفتهء ابن اسحاق را در اين باب آورديم ، اما روايت ابو عثمان يزيد بن اسيد غسانى و ابو حارثه عتبى چنين است كه گويند : پس از فتح دمشق ، مسلمانان يزيد بن ابو سفيان را با سپاهش در دمشق وا گذاشتند و سوى فحل رفتند و سالار قوم شرحبيل ابن حسنه بود كه خالد را بر مقدمه گماشت ، ابو عبيده و عمرو پهلو داران سپاه بودند ، ضرار بن ازور سالار سواران بود و عياض سالار پيادگان بود ، مسلمانان مىخواستند با هرقل تلاقى كنند و سپاه هشتاد هزارى دشمن را پشت سر گذارند ، مىدانستند كه سپاه مقيم نزديك فحل نيروى عمدهء روم است كه از آن اميدها دارند و پس از آنها شام آرام مىشود و چون پيش ابو الاعور رسيدند وى را سوى طبريه فرستادند كه به محاصرهء آنجا پرداخت و در فحل كه جزو اردن بود مقر گرفتند . و چنان بود كه وقتى ابو الاعور در فحل منزل گرفته بود مردم آنجا محل خود را ترك كرده بودند و سوى بيسان رفته بودند .\r\nشرحبيل با سپاه خويش در فحل فرود آمد ، روميان در بيسان بودند و ميان آنها و مسلمانان آبها و گلها بود ، خبر را براى عمر نوشتند و دل با اقامت داشتند و نمىخواستند از فحل بروند تا جواب نامه از پيش عمر بيايد . در آنجا كه بودند بر ضد دشمن كارى نمىتوانستند كرد كه گل در ميانه حايل بود و عربان اين غزا را فحل ، و گلزار ، و بيسان نام دادند .\r\nو چنان بود كه مسلمانان از روستاهاى اردن بيشتر از مشركان چيز مىگرفتند ، آذوقه پياپى مىرسيد و علف بسيار بود و روميان در آنجا طمع كردند و سالارشان سقلار بن محراق بود و اميد داشتند\r\nمسلمانان را غافلگير كنند و آهنگ آنها كردند .\r\nاما مسلمانان محتاط بودند و شرحبيل شب و روز با آرايش جنگ بود و چون روميان ناگهان حمله آوردند مسلمانان به مقابله شتافتند و امانشان ندادند و روميان در فحل يك شب و يك روز تمام چنان به سختى جنگيدند كه هرگز مانند آن نجنگيده بودند . و چون روز دوم و به شب رسيد و تاريكى آمد به حيرت افتادند و هزيمت شدند\r\n","description":"","footnote":"","page_name":" 1585 ","page_number":362},
  {"content":"\r\nو نمىدانستند چه بايد كرد كه سالارشان سقلار پسر محراق و جانشين وى نسطورس هر دو كشته شده بودند و مسلمانان فيروزى كامل يافتند و به تعاقب دشمن رفتند و پنداشتند كه قصد و هدفى دارند . معلوم شد حيرت زده‌اند و نمىدانند چه كنند و در حال هزيمت و حيرت سوى گلزار راندند و در گل فرو رفته بودند كه نخستين مهاجمان مسلمان به آنها رسيدند كه از دفاع وامانده بودند و به آنها پرداختند و با نيزه ها بزدند .\r\nهزيمت در فحل رخ داد اما كشتار در گلها بود و هشتاد هزار كس از پاى در آمدند و جز تنى معدود از آنها جان به در نبرد ، خدا براى مسلمانان كار مىساخته بود و آنها خوش نداشتند ، شكستن بند نهرها را خوش نداشتند اما گل كمك آنها بر ضد دشمن شد و لطف خدا بود تا فيروزى و اقبالشان را بيفزايد .\r\nو چون غنايم جنگ را تقسيم كردند ، ابو عبيده و خالد از فحل سوى حمص رفتند و سمير بن كعب را با خويش بردند ، ذو الكلاع و همراهان او را نيز همراه داشتند و شرحبيل و همراهان وى را به جاى نهادند .\r\n\r\nسخن از بيسان\r\nچون شرحبيل از جنگ فحل فراغت يافت ، با عمرو و سپاه سوى بيسان رفت و آنجا منزل گرفت ، ابو الاعور و سران سپاه وى در كار محاصرهء طبريه بودند . مردم اردن از سقوط دمشق و سر گذشت سقلار و روميان در فحل و در گلزار و آمدن شرحبيل و عمرو بن عاص به همراهى حارث بن هشام و سهيل بن عمرو به آهنگ بيسان ، خبر يافتند و همه جا حصارى شدند و شرحبيل با سپاه سوى بيسان راند و چند روز آنجا را محاصره كرد . پس از آن مردم بيسان برون شدند و مسلمانان با آنها رو به رو شدند و همه كسانى كه بيرون آمده بودند از پاى در آمدند و باقيمانده به صلح آمدند كه پذيرفته\r\n","description":"","footnote":"","page_name":" 1586 ","page_number":363},
  {"content":"\r\nشد و صلحى همانند صلح دمشق در ميانه رفت . \r\nطبريه\r\nو چون خبر به مردم طبريه رسيد با ابو الاعور به صلح آمدند كه آنها را پيش شرحبيل برساند و او چنان كرد و با آنها نيز چون مردم بيسان صلحى مانند صلح دمشق شد كه منزلهاى شهر و اطراف را با مسلمانان تقسيم كنند و يك نيمه را به آنها واگذارند و در نيمهء ديگر بمانند و هر سر ، يك دينار سالانه بدهد و هر جريب زمين يك انبان گندم يا جو ، هر كدام به دست آيد بدهند و ترتيبات ديگر كه در بارهء آن صلح شد و سران و سپاهيان در آنجا فرود آمدند و صلح اردن انجام گرفت و مسلمانان در شهرها و دهكده هاى اردن پراكنده شدند و خبر فتح را براى عمر نوشتند .\r\n\r\nسخن از خبر مثنى بن حارثه و ابو عبيد بن مسعود\r\nزياد بن سرجس احمرى گويد : نخستين كارى كه عمر رضى الله عنه كرد اين بود كه پيش از نماز صبح همانشب كه ابو بكر مرده بود كسان را دعوت كرد كه با مثنى ابن حارثه شيبانى سوى ديار پارسيان روند . صبحگاهان با مردم بيعت كرد و باز كسان را به رفتن سوى پارسيان دعوت كرد و كسان پياپى براى بيعت مىآمدند ، سه روزه كار بيعت به سر رسيد و هر روز كسان را براى رفتن دعوت مىكرد اما هيچكس داو طلب ديار پارسيان نمىشد كه جبههء پارسيان ناخوشايند و سخت بود كه قدرت و شوكت و نيروى آنها بسيار بود و بر امتها تسلط يافته بودند .\r\nگويد : و چون روز چهارم شد باز عمر كسان را به رفتن عراق دعوت كرد و نخستين داو طلب ابو عبيد بن مسعود بود پس از او سعد بن عبيد انصارى هم پيمان فزاره بود كه در جنگ پل گريخته بود و هر جبهه را كه به دو عرضه مىكردند از رفتن دريغ مىكرد بجز\r\n","description":"","footnote":"","page_name":" 1587 ","page_number":364},
  {"content":"\r\nعراق و مىگفت : « خدا عز و جل آنجا فرارى نصيب من كرد شايد در آنجا حمله اى نصيب من كند . » آنگاه كسان پياپى آمدند .\r\nقاسم بن محمد گويد : مثنى بن حارثه سخن كرد و گفت :\r\n« اى مردم اين جبهه را سخت ميدانيد كه ما روستاى پارسيان را گرفته‌ايم و بر بهترين نيمه سواد تسلط يافته‌ايم و به آنها دست اندازى كرده‌ايم و كسان پيش از ما با آنها جرئت كرده‌اند و ان شاء الله كار دنباله دارد . » آنگاه عمر رضى الله عنه به سخن ايستاد و گفت : « حجاز جاى ماندن شما نيست مگر آنكه آذوقه جاى ديگر بجوييد كه مردم حجاز جز به اين وسيله نيرو نگيرند ، روندگان مهاجر كه به وعدهء خدا مىرفتند كجا شدند ؟ در زمين روان شويد كه خدايتان در قرآن وعده داده كه آن را به شما مىدهد و فرموده كه اسلام را بر همه دينها چيره مىكند ، خدا دين خويش را غلبه مىدهد و يار خود را نيرو مىدهد و ميراث امتها را به اهل آن مىسپارد . بندگان صالح خدا كجايند ؟ » گويد : نخستين داو طلب ابو عبيد بن مسعود بود . پس از آن سعد بن عبيد و سليط ابن قيس داو طلب شدند و چون گروه براى حركت آماده شد به عمر گفتند : « يكى از مسلمانان قديمى ، از مهاجر يا انصار را سالار قوم كن . » عمر گفت : « به خدا هرگز چنين نكنم كه خدا شما را به سبقت و شتاب سوى دشمن رفعت داد وقتى كه ترسويى كرديد و جنگ را خوش نداشتيد ، سزاوار رياست آنست كه زودتر آمادهء رفتن شده و دعوت حركت را پذيرفته ، به خدا جز داوطلبان نخستين را سالارى نمىدهم . » آنگاه عمر ابو عبيد و سليط و سعد را پيش خواند و گفت : « شما دو تن اگر پيش از ابو عبيد داو طلب شده بوديد سالارى به شما مىدادم و به حكم سبقت سالارى مىيافتيد » و ابو عبيد را سالار سپاه كرد و به او گفت : « به ياران پيمبر صلى الله عليه و سلم گوش فرا دار و آنها را در كار شركت بده و در كارها شتاب بسيار مكن تا زير و روى\r\n","description":"","footnote":"","page_name":" 1588 ","page_number":365},
  {"content":"\r\nآن را معلوم كنى كه جنگ است و در جنگ جز مرد محتاط كه فرصت و تأمل نيك شناسد به كار نيايد . » يكى از انصاريان گويد : عمر رضى الله عنه به ابو عبيد گفت : « مانع سالارى سليط آن بود كه در جنگ عجول است و عجله در كار جنگ مايهء خطر است مگر با دقت همراه باشد . به خدا اگر عجول نبود سالارى به او داده بودم ولى جنگ را مرد محتاط بايد » شعبى گويد : مثنى بن حارثه به سال سيزدهم پيش ابو بكر آمده بود و عمر گروهى را با وى بفرستاد ، سه روز كسان را دعوت مىكرد و هيچكس داو طلب نشد ، عاقبت ابو عبيد و پس از او سعد بن عبيد داو طلب شدند و ابو عبيد وقتى داو طلب مىشد گفت :\r\n« سالارى از من است . » سعد نيز گفت : « سالارى از من است » به سبب كارى كه از پيش كرده بود سليط نيز چنين گفت .\r\nگويد : آنگاه به عمر گفتند : « يكى از اصحاب پيمبر را سالار قوم كن » عمر گفت : « فضيلت اصحاب از آن بود كه با شتاب سوى دشمن مىرفتند و ، جاى نيامدگان را مىگرفتند اگر قومى مانند نيامدگان باشند و به جاى مانند آنها كه سبكرو و سنگين بار آمده‌اند حق سالاريشان بيشتر است . به خدا سالارى به كسى مىدهم كه زودتر از همه داو طلب شده است . » و ابو عبيد را سالارى داد و در بارهء سپاه به او سفارش كرد .\r\nسالم گويد : نخستين گروهى كه عمر فرستاد ، گروه ابى عبيد بود پس از آن يعلى ابن اميه را سوى يمن فرستاد و گفت مردم نجران را بيرون كند به سبب وصيتى كه پيمبر خدا صلى الله عليه و سلم در مرض مرگ در اين باب كرده بود و هم به سبب وصيت ابو بكر رضى الله عنه كه در بيمارى آخر گفته بود : « پيش آنها فرست و از دينشان نگردانشان ، و هر كه مىخواهد بر دين خويش باشد برود ، مسلمان بماند ، زمين كسانى را كه مىروند مساحت كن و در اقامت ديارهاى ديگر آزادشان گذار و به آنها بگو كه بفرمان\r\n","description":"","footnote":"","page_name":" 1589 ","page_number":366},
  {"content":"\r\nبه خدا و پيمبر وى بيرونشان مىكنيم كه گفته است : « در جزيرة العرب دو دين نماند . » و هر كه را بر دين خويش بماند بيرون كنند و زمينى همانند زمينشان به آنها مىدهيم كه حقشان بر ما مسلم است و بايد به حكم خدا به پيمان آنها وفا كنيم و اين به عوض زمين آنهاست كه در روستا براى همسايگانشان مانده است .\r\n\r\nخبر نمارق\r\nشعبى گويد : ابو عبيد همراه سعد بن عبيد و سليط بن قيس عدوى و مثنى بن حارثهء شيبانى حركت كرد .\r\nابى روق گويد : پوران دختر كسرى در اختلافات مردم مداين داورى مىكرد تا به صلح آيند و چون فرخزاد پسر بندوان كشته شد\r\nو رستم بيامد و آزرميدخت را كشت وى همچنان داورى داشت تا وقتى يزدگرد را بياوردند و هنگام آمدن ابو عبيد پوران داورى داشت و كار جنگ با رستم بود .\r\nگويد : و چنان بود كه پوران براى پيمبر هديه فرستاده بود و او صلى الله عليه و سلم پذيرفت . پوران مخالف شيرى بود ، سپس پيرو وى شد و اتفاق كردند كه شيرى سر باشد و او را داور كرد .\r\nطلحه گويد : وقتى سياوخش ، فرخزاد پسر بندوان را كشت و آزرميدخت به شاهى رسيد پارسيان اختلاف كردند و در همه مدت غيبت مثنى از كار مسلمانان به خود مشغول بودند تا وقتى كه وى از مدينه باز آمد و پوران اين خبر را براى رستم فرستاد و تأكيد كرد كه با شتاب بيايد كه رستم بر مرز خراسان بود و با سپاه بيامد و نزديك مداين مقر گرفت و هر كجا به سپاه آزرميدخت بر خورد آن را بشكست . در مداين نيز جنگ شد و سياوخش هزيمت شد و حصارى شد ، آزرميدخت نيز محاصره شد ، و چون مداين را بگشود سياوخش را كشت و چشم آزرميدخت را كور كرد و پوران را به پادشاهى برداشت ، و پوران از او خواست كه به كار پارسيان قيام كند و از\r\n","description":"","footnote":"","page_name":" 1590 ","page_number":367},
  {"content":"\r\nضعف و ادبار امور شكايت كرد و گفت كه ده سال پادشاهى به او مىدهد پس از آن پادشاهى به خاندان كسرى باز گردد ، اگر از جوانان قوم كسى را يافتند به دو دهند و گر نه با زنان باشد .\r\nاما رستم گفت : « من فرمانبرم و عوض و پاداش نمىجويم ، اگر مرا حرمت نهاده‌ايد و كارى برايم كرده‌ايد همه كار به دست شماست ، من تير شما هستم و مطيع شما هستم » پوران گفت : « فردا صبحگاهان پيش من آى » و چون صبحگاه روز بعد رستم بيامد پوران مرزبانان پارسى را پيش خواند و مكتوبى براى رستم نوشت كه كار جنگ پارسيان با تو است و جز خداى عز و جل كس فرا دست تو نيست و اين كار به رضايت ماست و بايد كسان به حكم تو تسليم باشند و مادام كه از سرزمين آنها دفاع مىكنى و براى جلوگيرى از تفرقهء قوم مىكوشى حكم تو بر آنها روان است .\r\nآنگاه تاج به دو داد و به پارسيان گفت مطيع وى باشند و از پس آمدن ابو عبيد قلمرو پارسيان مطيع رستم بود .\r\nگويد : چنان بود كه نخستين كار عمر رضى الله عنه از پس مرگ ابو بكر اين بود كه نداى نماز جماعت داد و آنها را براى حركت دعوت كرد اما هيچكس اجابت نكرد و متفرق شدند و تا روز چهارم همچنان به دعوت قوم پرداخت ، ابو عبيد به روز چهارم پذيرفت و نخستين كس بود . آنگاه مردم از پس يك ديگر آمدند و عمر از مردم مدينه و اطراف هزار كس برگزيد\r\nو ابو عبيد را سالار جمع كرد .\r\nگويد : به عمر گفتند : « يكى از ياران پيمبر را سالار جمع كن » اما عمر گفت : « خدا نكند ، اى ياران پيمبر ، شما را دعوت مىكنم و سستى مىكنيد و ديگران مىپذيرند . آنگاه شما را بر آنها سالارى دهم ! فضيلت شما به سبقت و شتاب در كار جنگ بود ، وقتى سستى كرديد ديگران از شما برترند ، نخستين\r\n","description":"","footnote":"","page_name":" 1591 ","page_number":368},
  {"content":"\r\nداو طلب را سالار شما مىكنم » مثنى را به شتاب واداشت و گفت : « زودتر حركت كن تا يارانت بيايند . » گويد : نخستين كارى كه عمر در خلافت خويش هماهنگ با بيعت كرد ، راهى كردن ابو عبيد بود . آنگاه مردم نجران را برون كرد ، سپس مرتدشدگان را دعوت كرد كه با شتاب از هر سو بيامدند و آنها را سوى شام و عراق فرستاد و به مردم يرموك نوشت كه ابو عبيدة بن جراح سالار شماست و به دو نوشت كه سالارى سپاه با تو است و اگر خدا عز و جل ترا ظفر داد مردم عراق را با هر كس از كمكيان كه سوى شما آمده‌اند و بخواهند آنجا روند سوى عراق فرست .\r\nگويد : نخستين فتح ايام عمر در يرموك بود كه بيست روز پس از در گذشت ابو بكر رخ داد . از جمله كمكيان كه در ايام عمر به يرموك آمد قيس بن هبيره بود كه با مردم عراق باز گشت ، اما از آنها نبود و همين كه عمر مرتدشدگان را اجازهء غزا داد به غزا آمد .\r\nگويد : و چنان بود كه پارسيان با مردن شهر براز از كار مسلمانان به اختلافات خويش مشغول بودند و شاه زنان را به شاهى برداشتند تا وقتى كه بر پادشاهى شاپور پسر شهر براز پسر اردشير پسر شهريار اتفاق كردند و آزرميدخت بر ضد وى بشوريد و او را با فرخزاد بكشت و پادشاه شد . در اين وقت رستم پسر فرخزاد بر مرز خراسان بود و پوران به دو خبر داد .\r\nگويد : مثنى با ده كس از مدينه سوى حيره آمد و ابو عبيد يك ماه بعد به دو - پيوست . مثنى پانزده روز در حيره بماند . رستم به دهقانان سواد نامه نوشت كه بر مسلمانان بشورند و در هر روستا مردى را نهاد كه مردم آنجا را بشورانند . جاپان را سوى بهقباذ پايين فرستاد و نرسى را به كسكر فرستاد و روزى را براى اين كار معين كرد و سپاهى براى جنگ مثنى فرستاد . مثنى خبر يافت و اردوگاههاى اطراف را فراهم آورد و محتاط شد و جاپان شتاب كرد و شورش آغاز كرد و در نمارق فرود آمد و\r\n","description":"","footnote":"","page_name":" 1592 ","page_number":369},
  {"content":"\r\nكسان پياپى بيامدند ، نرسى نيز بيامد و در زندورد مقر گرفت و مردم روستاها از بالا تا پايين فرات بشوريدند .\r\nآنگاه مثنى با جماعتى برون شد\r\nتا در خفان مقر گيرد و از پشت آسيبى به او نرسد و همچنان ببود تا ابو عبيد پيش وى آمد . ابو عبيد سالار قوم بود و يك روز در خفان بماند تا همراهانش بياسايند و بسيار كس از شورشيان بر جاپان فراهم آمده بودند .\r\nآنگاه ابو عبيد از پس آسودن مردم و مركبان ، حركت كرد و مثنى را بر سواران گماشت ، پهلوى راست را به والق بن جيدار داد ، پهلوى چپ را به عمرو بن هيثم بن صلت بن حبيب سلمى سپرد . پهلو داران گروه جابان جشنس ماه و مردان شاه بودند سپاه مسلمانان در نمارق فرود آمد و جنگى سخت كردند كه خدا پارسيان را هزيمت كرد و جابان اسير شد ، مطر بن فضهء تميمى او را اسير كرد ، مردانشاه نيز اسير شد ، اكتل بن شماخ عكلى او را اسير كرد .\r\nاكتل گردن مردانشاه را زد . اما مطر بن فضه از جاپان فريب خورد و چيزى گرفت و او را رها كرد و مسلمانان وى را بگرفتند و پيش ابو عبيد آوردند و گفتند .\r\n« اين شاه است و بايد او را كشت » اما ابو عبيد گفت : « در مورد كشتن او از خدا بيم دارم كه يكى از مسلمانان امانش داده است و مسلمانان در كار دوستى و همدلى چون يك پيكرند و هر چه را يكى تعهد كند تعهد همگان است » گفتند : « اين شاه است » گفت : « و گر چه شاه باشد » و او را رها كرد .\r\nابو عمران حفص گويد پارسيان ده سال كار جنگ را به رستم سپردند و او را به شاهى برداشتند . رستم منجم بود و علم نجوم نيك مىدانست و يكى به او گفت :\r\n« تو كه واقع حال را مىدانى چرا اين كار را پذيرفتى ؟ »\r\n","description":"","footnote":"","page_name":" 1593 ","page_number":370},
  {"content":"\r\nگفت : « از روى طمع و علاقه به رياست . » آنگاه رستم به مردم سواد نامه نوشت و سران را پيش آنها فرستاد كه بر - مسلمانان بشوريدند . با قوم گفته بود نخستين كسى كه بشورد سالار شماست . جاپان در ناحيهء فرات بادقلى بشوريد و كسان از پس وى سر به شورش برداشتند .\r\nمسلمانان در حيره پيش مثنى رفتند و او در خفان فرود آمد و آنجا مقاومت كرد تا ابو عبيد بيامد كه بر مثنى و ديگران سالارى داشت . جاپان در نمارق فرود آمد و ابو عبيد از خفان سوى وى رفت و در نمارق تلاقى شد كه خدا پارسيان را هزيمت كرد و مسلمانان چندان كه خواستند از آنها بكشتند . مطر بن فضه كه نسب از مادر خويش داشت با ابى يكى را ديدند كه زيور داشت و به دو حمله بردند و به اسارت گرفتند و ديدند كه پيرى فرتوت است\r\nو ابى او را نخواست . مطر به فديهء وى دلبسته بود و توافق كردند كه ابى جامهء او را بگيرد و فديه از آن مطر باشد و چون مطر با وى تنها شد گفت : « شما عربان به پيمان وفا مىكنيد ، مىخواهى مرا امان دهى و دو غلام نو سال چابك كه چنين و چنان باشند به تو دهم ؟ » مطر گفت : « آرى » گفت : « مرا پيش شاهتان بر تا اين كار در حضور وى انجام گيرد » مطر چنان كرد و او را پيش ابو عبيد برد و او را امان داد و ابو عبيد امان وى را تأييد كرد ، آنگاه ابى و تنى چند از مردم ربيعه برخاستند ابى گفت : « من او را اسير كردم و آن وقت امان نداشت . » مردم ربيعه كه او را شناخت بودند گفتند : « اين جاپان شاه است و اين جماعت را او به جنگ ما آورد . » ابو عبيد گفت : « اى مردم ربيعه مىخواهيد چه كنم رفيق شما امانش داده چگونه او را بكشم ! معاذ الله از اين كار » آنگاه ابو عبيد غنيمتها را تقسيم كرد ، عطر بسيار در آن ميان بود ، بخشش\r\n","description":"","footnote":"","page_name":" 1594 ","page_number":371},
  {"content":"\r\nكرد و خمس غنيمت را همراه قاسم به مدينه فرستاد .\r\n\r\nسقاطيه كسكر\r\nطلحه گويد : وقتى پارسيان هزيمت شدند راه كسكر گرفتند كه به نرسى پناه برند ، نرسى پسر خالهء كسرى بود و كسكر تيول او بود و نرسيان از آن وى بود كه قرق كرده بود و هيچ كس از آن نمىخورد و كشت نمىكرد بجز كسان وى يا شاه پارسيان يا كسى كه چيزى از آنجا به دو مىدادند و اين در ميان كسان شهره بود كه حاصل آنجا قرق است ، رستم و پوران به نرسى گفتند : « سوى تيول خويش رو و آنجا را از دشمن خويش و دشمن ما حفظ كن و مرد باش . » گويد : چون پارسيان در جنگ نمارق هزيمت شدند و باقيماندگان سوى نرسى روان شدند كه در اردوگاه خويش بود ، ابو عبيد نداى رحيل داد و به چابكسواران گفت آنها را تا اردوگاه نرسى تعقيب كنيد و ميان نمارق و بارق و درتا نابودشان كنيد .\r\nعاصم بن عمرو در اين باره شعرى دارد به اين مضمون :\r\n« قسم به جان خودم و جانم را خوار نمىدارم » « كه مردم نمارق زبون شدند »\r\n« به دست كسانى كه سوى خدايشان هجرت كرده بودند » « و ميان درتا و بارق آنها را همى جستند » « در راه بذارق ميان مرج مسلح و هوافى » « آنها را همى كشتيم » گويد : چون ابو عبيد از نمارق حركت كرد در كسكر مقابل نرسى فرود آمد ، نرسى در پايين كسكر بود و مثنى با همان آرايشى بود كه با جاپان جنگيده بود دو\r\n","description":"","footnote":"","page_name":" 1595 ","page_number":372},
  {"content":"\r\nپسر خالهء نرسى كه پسر خالگان كسرى نيز بودند ، به نام بندويه و تيرويه پسران بسطام برد و پهلوى سپاه فرسى بودند و چون پوران و رستم از هزيمت جاپان خبر يافتند كس پيش جالنوس فرستادند و نرسى و مردم كسكر و باروسما و نهر جرير و زاب خبر يافتند و اميد داشتند كه پيش از جنگ به آنها ملحق شود ، اما ابو عبيد بر آنها تاخت و در پايين كسكر ، در جايى كه سقاطيه نام داشت تلاقى شد و در صحراهاى ملس جنگى سخت كردند كه خدا پارسيان را هزيمت كرد و نرسى گريخت و اردوگاه و زمين وى به تصرف مسلمانان در آمد و ابو عبيد هر چه را كه از كسكر اطراف اردوگاه وى بود ويران كرد و غنايم را فراهم آورد و آذوقهء بسيار يافت و كس پيش عربان مجاور فرستاد كه هر چه خواستند بر گرفتند و مخازن نرسى را گرفتند و از هيچ مخزنى مانند مخزن نرسيان خوشدل نشدند كه نرسى آن را حفظ مىكرد و شاهان پارسى وى را در فراهم آوردن آن كمك مىكردند ، مخزنها را قسمت كردند و به كشاورزان از آن آذوقه مىدادند و خمس آن را پيش عمر فرستادند و به دو نوشتند كه خدا آذوقه هايى را كه خسروان حفظ مىكرده بودند روزى ما كرد خواستيم كه آن را ببينيد و نعمت و فضل خدا را ياد كنيد .\r\nابو عبيد در كسكر بماند و مثنى را سوى باروسما فرستاد و والق را سوى زوابى فرستاد و عاصم را سوى نهر جوير فرستاد كه همه كسانى را كه فراهم شده بودند هزيمت كردند و ويرانى كردند و اسير گرفتند ، از جمله جاها كه مثنى ويران كرد و اسير گرفت زندورد و بسريسى بود ، ابو زعبل از جمله اسيران زندورد بود .\r\nو اين سپاه سوى جالنوس گريخت .\r\nعاصم نيز مردم بيتيق و نهر جوير را به اسيرى گرفت ، ابو الصلت از جمله اسيران والق بود .\r\nو چنان شد كه فروخ و فرو نداد پيش مثنى آمدند كه جزيه دهند و در حمايت مسلمانان باشند و زمينشان محفوظ ماند ، ابو عبيد يكى را به باروسما و ديگرى را به\r\n","description":"","footnote":"","page_name":" 1596 ","page_number":373},
  {"content":"\r\nنهر جوير فرستاد كه از هر سر چهار درم جزيه دادند ، فروخ از باروسما و فرو نداد از نهر جوير ، و مانند آن از زوابى و كسكر . براى عجله در كار كسان را به آنها پيوستند و كار بسر رفت و به صلح آمدند\r\nو فروخ و فرو نداد ظرفها پيش ابو عبيد آوردند پر از اقسام طعام پارسيان از هر لون پختنى و حلواها و چيزهاى ديگر و گفتند : « اين را به حرمت و ضيافت تو آورده‌ايم . » گفت : « سپاه را نيز چنين حرمت و ضيافت كرده‌ايد ؟ » گفتند : « آماده نبود و چنين خواهيم كرد » در واقع انتظار داشتند جالنوس بيايد و ببينند چه مىكند .\r\nابو عبيد گفت : « ما به چيزى كه به همه سپاه نرسد حاجت نداريم . » و آن را پس فرستاد .\r\nآنگاه ابو عبيد برون شد تا در باروسما فرود آمد و خبر حركت جالنوس به دو رسيد .\r\nنصر بن سرى ضبى گويد : اندر زغر پسر خوكبذ نيز خوردنيها پيش ابو عبيد آورد ، مانند آنچه فروخ و فرو نداد آورده بودند .\r\nگفت : « سپاه را نيز چنين حرمت و ضيافت كرده‌ايد ؟ » گفتند : « نه » ابو عبيد آن را پس داد و گفت : « بدان حاجت نداريم ، چه بد مردى است ابو عبيد كه با قومى از ديارشان بيايد كه خونشان در مقابل وى ريخته باشد يا نريخته باشد و او چيزى خاص بخورد ، نه ، به خدا ، از آنچه خدايشان غنيمت داده همان مىخورد كه مردم عادى خورند .\r\nروايت ابن اسحاق نيز در بارهء مثنى و ابو عبيد كه عمر به عراقشان فرستاد و جنگها كه داشتند چنين است ، اما گويد : وقتى جالنوس و يارانش هزيمت شدند و ابو عبيد وارد باروسما شد او و يارانش به يكى از دهكده ها در آمدند و مقر گرفتند و\r\n","description":"","footnote":"","page_name":" 1597 ","page_number":374},
  {"content":"\r\nبراى ابو عبيد غذايى ساختند و پيش آوردند و چون آن را بديد گفت : « من كسى نيستم كه اين را بخورم و مسلمانان نخورند » گفتند : « بخور كه به همه ياران تو در محل اقامتشان ، غذايى چنين يا بهتر از اين داده‌اند . » ابو عبيده بخورد و چون كسان بيامدند از غذايشان پرسيد و غذايى را كه برايشان برده بودند با وى بگفتند .\r\nطلحه گويد : جاپان و نرسى از پوران كمك خواستند و او جالنوس را به كمكشان فرستاد و سپاه جاپان را به دو پيوست و گفت نخست سوى نرسى رود ، آنگاه به جنگ ابو عبيد شتابد . اما ابو عبيد پيشدستى كرد و از آن پيش كه نزديك رسد به مقابلهء وى رفت\r\nو جالنوس در باقسياثا فرود آمد كه جزو باروسما بود و ابو عبيد با مسلمانان سوى او رفت ، جالنوس سپاه آراسته بود و در باقسياثا تلاقى شد كه مسلمانان هزيمتشان كردند و جالنوس بگريخت و ابو عبيد بران ديار تسلط يافت .\r\nنضر گويد : دهقانان نگران ، براى سپاه خوردنى آوردند كه مىترسيدند و بر جان خود بيمناك بودند .\r\nگويد : ابو عبيده گفت : « مگر نگفتم چيزى كه به همهء سپاه نرسد نمىخورم . » گفتند : « به همهء آنها در محلشان غذاى كافى و بهتر داده شده » و چون كسان پيش ابو عبيد آمدند از ضيافت مردم محل از آنها پرسيد كه به او خبر دادند . در آغاز كار كوتاهى كرده بودند كه نگران بودند و از عقوبت پارسيان بيم داشتند .\r\nاما در روايت محمد هست كه ابو عبيد غذا را از آنها پذيرفت و بخورد و كسانى را كه با وى غذا مىخورده بودند دعوت كرد كه پيش وى آيند و غذا بخورند آنها از غذاى پارسيان خورده بودند و پنداشتند كه چيزى براى ابو عبيد نبرده‌اند و گمان بردند كه ابو -\r\n","description":"","footnote":"","page_name":" 1598 ","page_number":375},
  {"content":"\r\nعبيد آنها را به غذاى ساده هر روزى دعوت مىكند و خوش نداشتند غذاى خوب را رها كنند ، پيغام دادند كه به امير بگو با غذاهايى كه دهقانان آورده‌اند به چيزى رغبت نداريم .\r\nگويد : اما ابو عبيد كس فرستاد كه غذاى بسيار از غذاى عجمان آورده‌اند بياييد ببينيد نسبت به آنچه براى شما آورده‌اند چگونه است كه اينجا قدح و قارچ و جوجه كبوتر و كباب و خردل هست .\r\nو عاصم بن عمرو در حضور مهمانان خويش شعرى گفت بدين مضمون :\r\n« اگر پيش تو قدح و قارچ و جوجه كبوتر هست » « به نزد پسر فروخ كباب و خردل هست »\r\nآنگاه ابو عبيد حركت كرد و مثنى را بر مقدمه فرستاد و با آرايش جنگى سوى حيره رفت .\r\nنضر گويد : عمر به ابو عبيده گفت : « سوى سرزمين مكر و خدعه و خيانت و ستمگرى مىروى ، سوى قومى مىروى كه به طرف شر رفته‌اند و آن را آموخته‌اند و خير را از ياد برده‌اند و آن را ندانند ، بنگر چه مىكنى زبان خويش را نگهدار و راز خويش را فاش مكن كه صاحب راز مادام كه آن را نگهدارد مصون ماند و ناخوشايندى در بارهء آن نبيند و چون راز را فاش كرد به زحمت افتد . »\r\n\r\nجنگ قرقس كه آن را قس قس ناطف و پل و مروحه نيز گويند\r\n: ابو جعفر طبرى رحمه الله گويد در روايت طلحه چنين آمده كه وقتى جالنوس با آن گروه از سپاه وى كه جان به در برده بودند سوى رستم باز گشت رستم به ياران خويش گفت : « به نظر شما كداميك از عجمان در دشمنى عربان سختتر\r\n","description":"","footnote":"","page_name":" 1599 ","page_number":376},
  {"content":"\r\nاست ؟ » گفتند : « بهمن جاذويه » رستم بهمن را فرستاد و يك فيل به او داد و جالنوس را نيز همراه او كرد و گفت : « جالنوس را پيش فرست و اگر باز گريخت گردنش را بزن . » بهمن حركت كرد ، در فش كابيان ، پرچم كسرى ، با وى بود درفش از پوست پلنگ بود و هشت ذراع عرض و دوازده ذراع طول داشت . ابو عبيد نيز بيامد و در مروحه نزديك برج و عاقول فرود آمد و بهمن جاذويه كس پيش او فرستاد كه يا شما سوى ما عبور كنيد و هنگام عبور مزاحمتان نشويم يا ما را بگذاريد تا سوى شما عبور كنيم . كسان به ابو عبيد گفتند عبور مكن و به آنها بگو عبور كنند . سليط در اين باره از همه مصرتر بود ، اما ابو عبيد لج كرد و راى قوم را بگذاشت و گفت :\r\n« آنها در مقابل مرگ جسورتر از ما نيستند ما به طرف آنها عبور مىكنيم » چنين كردند و در محلى تنگ فرود آمدند و يك روز جنگ كردند و سپاه ابو عبيد ما بين شش و ده هزار كس بود و چون روز بسر رسيد يكى از مردم ثقيف كه در كار فيروزى عجله داشت مردم را بهم پيوست و كار جنگ بالا گرفت و شمشيرها به هم مىخورد ابو عبيد فيل را ضربت زد و فيل او را در هم كوفت و شمشير در پارسيان به كار افتاد\r\nو شش هزار كس از آنها در معركه از پاى در آمد و نزديك هزيمت بودند . اما چون فيل ابو عبيد را در هم كوفت و بر پيكر او ايستاد مسلمانان جولانى كردند و بماندند و پارسيان حمله آوردند و يكى از ثقفيان سوى پل رفت و آن را بريد و چون مسلمانان به پل رسيدند و شمشيرها از پشت سرشان به كار افتاده بود در فرات ريختند و در آن روز از مسلمانان چهار هزار كس از كشته و غريق تلف شد . مثنى و عاصم و كلج ضبى و مذعور به حفظ كسان پرداختند ، تا پل بسته شد و آنها را عبور دادند و خودشان از دنبال آمدند و در مروحه مقر گرفتند ، مثنى و كلج و مذعور و عاصم كه به حفظ كسان پرداخته بودند زخمدار بودند ، بسيار كسان گريختند و رسوا شدند و از حادثه اى كه\r\n","description":"","footnote":"","page_name":" 1600 ","page_number":377},
  {"content":"\r\nرخ داده بود شرمگين بودند .\r\nعمر ماجرا را از بعض كسانى كه به مدينه پناه برده بودند شنيد و گفت :\r\n« بندگان خدا ، به خدا هر مسلمانى را بخشيده‌ام . من « گروه » [ 1 
  ] هر فرد مسلمانم خدا ابو عبيد را بيامرزاد اگر عبور كرده بود و به خيف پناه برده بود يا سوى ما آمده بود و جنگ نكرده بود ما « گروه » وى بوديم . » هنگامى كه پارسيان مىخواستند عبور كنند خبر آمد كه مردم در مداين بر ضد رستم شوريده‌اند و پيمان وى را شكسته‌اند و دو گروه شده‌اند فهلوجان ، طرفدار رستم را گرفته‌اند و پارسيان طرفدار فيروزان شده‌اند .\r\nاز جنگ يرموك تا جنگ پل چهل روز بود . خبر يرموك را جرير بن عبد الله حميرى به مدينه رسانيد و خبر پل را عبد الله بن زيد انصارى آورد كه به چشم خود نديده بود ، وقتى به نزد عمر رسيد وى به منبر بود و بانگ زد كه اى عبد الله بن زيد خبر چه دارى ؟ » عبد الله گفت : « خبر قطعى دارم » آنگاه از منبر بالا رفت و خبر را نهانى با وى بگفت .\r\nجنگ يرموك در جمادى الاخر بود و جنگ پل در شعبان بود .\r\nسعيد بن مرزبان گويد : رستم بهمن جاذويه ذو الحاجب را به جنگ ابو عبيد فرستاد و جالنوس را همراه وى كرد با چند فيل كه يكى فيل سفيد بود كه تيغه هاى بران بر آن رديف كرده بودند . بهمن با سپاه فراوان بيامد و ابو عبيد به مقابلهء وى سوى بابل رفت و چون نزديك وى رسيد راه كج كرد و فرات را در ميانه حايل كرد و در مروحه اردو زد .\r\nاما وقتى آنجا فرود آمدند ابو عبيد پشيمان شد . گفتند يا شما به طرف ما عبور كنيد يا ما عبور مىكنيم . ابو عبيد قسم خورد كه از فرات عبور مىكند\r\n\r\n","description":"","footnote":"\r\n[ 1 
  ] اشاره به آيه شانزدهم سوره انفال كه گويد اگر فرارى جنگ سوى گروهى ديگر رود گناهى ندارد .\r\n","page_name":" 1601 ","page_number":378},
  {"content":"\r\nكه كار خويش را تلافى كند ولى سليط و سران قوم او را قسم دادند كه نرود و گفتند : « عربان تا بوده‌اند با سپاهى مانند پارسيان رو به رو نشده‌اند ، آنها براى ما بسيجيده‌اند و با گروه و لوازم فراوان به مقابلهء ما آمده‌اند كه تا كنون نيامده بودند اكنون در جايى مقر دارى كه مجال و پناه و راه داريم و كر و فر توانيم كرد » اما ابو عبيد اصرار ورزيد و گفت : « چنين نكنم به خدا ترسيده اى . » فرستاده ميان ذو الحاجب و ابو عبيد مردانشاه خصى بود و به مسلمانان گفت كه پارسيان تمسخرشان كرده‌اند و اصرار ابو عبيد بيفزود و راى ياران خويش را نپذيرفت و سليط را ترسو خواند و سليط گفت : « به خدا جرأت من از تو بيشتر است راى صواب را به تو گفتم و خواهى دانست . » اغر عجلى گويد : ذو الحاجب بيامد و بر ساحل فرات در نس الناطف اردو زد ابو عبيد بر ساحل فرات در مروحه اردو زده بود و ذو الحاجب گفت : « يا شما به طرف ما عبور كنيد و يا ما به طرف شما عبور مىكنيم » ابو عبيد گفت : « ما به طرف شما عبور مىكنيم » و ابن صلوبا براى دو گروه پل بست . پيش از آن دومه زن ابو عبيد در خار خانه بخواب ديده بود كه مردى با ظرفى از آسمان فرود آمد كه در آن شربتى بود و ابو عبيد و جبر و تنى چند از كسان وى از آن بنوشيدند و چون خواب خويش را با ابو عبيد در ميان نهاد گفت : « اين شهادت است » و با كسان وصيت كرد و گفت : « اگر من كشته شدم جبر سالار كسان است و اگر او كشته شد فلانى سالار شماست . » و همه كسانى را كه از شربت ظرف نوشيده بودند پياپى نام برد آنگاه گفت : « اگر ابو القاسم كشته شد مثنى را به سالارى برداريد » پس از آن با سپاه برفت و به طرف دشمن عبور كردند كه زمين بر مردم تنگ شد و كسان در هم آويختند و اسبان عرب از فيلان داس دار و اسبان زره دار و سواران مويين پوش رمان بود و چون مسلمانان حمله مىخواستند برد ، اسبان پيش نمىرفت و چون پارسيان با فيل و جرسها به مسلمانان حمله مىبردند دسته هايشان را پراكنده\r\n","description":"","footnote":"","page_name":" 1602 ","page_number":379},
  {"content":"\r\nمىكردند و اسبان مىرميد و پارسيان با تير آنها را نشانه مىكردند\r\nو از رنج به زحمت بودند و به دشمن دسترس نداشتند .\r\nبناچار ابو عبيد پياده شد ، كسان نيز پياده شدند و پياده سوى دشمن رفتند و شمشيرها در هم افتاد و چون فيل به گروهى حمله مىبرد آنها را ميراند . ابو عبيد بانگ زد كه به پيلان حمله بريد و تنگ آن را ببريد كه فيل سواران فرو ريزند و خود او به فيل سفيد حمله برد و در تنگ آن آويخت و آن را ببريد و فيل سواران فرو ريختند و ديگر كسان چنان كردند و فيلى نماند كه بار آن را پايين نكشيدند و سوارانش را نكشتند .\r\nفيل سفيد سوى ابو عبيد حمله برد كه خرطوم آن را با شمشير زخمى كرد و فيل با دست خود به دفاع پرداخت ، ابو عبيد همچنان در آن آويخته بود و فيل با دست وى را بزد كه به زمين افتاد و او را در هم كوفت و بر پيكرش ايستاد .\r\nو چون مسلمانان ابو عبيد را زير پاى فيل افتاده ديدند بعضى از آنها بترسيدند و آنكه پس از ابو عبيد سالارى داشت پرچم را بگرفت و با فيل بجنگيد تا از روى پيكر پس رفت و آن را سوى مسلمانان كشيد و با فيل در آويخت و فيل با دست خود او را بزد و در هم كوفت و بر پيكرش ايستاد و هفت كس از ثقفيان پياپى پرچم را بگرفتند و جنگيدند و كشته شدند .\r\nپس از آن مثنى پرچم را بگرفت و مسلمانان فرارى شدند و چون عبد الله بن مرثد ثقفى كشته شدن ابو عبيد و جانشينان وى و رفتار قوم را بديد سوى پل دويد و راه را بست و گفت : « اى مردم مانند سران خود شجاعانه جان بدهيد يا فيروز شويد . » و مشركان مسلمانان را تا پل تعقيب كردند و بسيار كسان از ترس در فرات جستند و هر كه پايمردى نكرد غرق شد و هر كه پايمردى مىكرد در خطر كشته شدن بود ، مثنى با گروهى از سواران اسلام به نگهدارى مردم پرداخت و بانگ زد كه اى مردم من مدافع شمايم آهسته عبور كنيد و بيم مداريد كه ما از اينجا نمىرويم تا شما را\r\n","description":"","footnote":"","page_name":" 1603 ","page_number":380},
  {"content":"\r\nآن طرف ببينيم خودتان را غرق مكنيد . » عبد الله بن مرثد بر پل ايستاده بود و مانع عبور كسان مىشد ، او را بگرفتند و پيش مثنى آوردند كه او را بزد و گفت : « براى چه چنين كردى ؟ » گفت : « براى آنكه كسان جنگ كنند » مثنى بگفت تا رفتگان را ندا دادند و چند تن از مردم بومى را بياوردند كه كشتىهاى خويش را به جاى خالى نهادند و كسان گذشتند آخرين كسى كه به نزديك پل كشته شد سليط بن قيس بود . مثنى از پل گذشت و طرف خود را حفظ كرد اما اردوى وى بياشفت و ذو الحاجب آهنگ آن كرد اما كارى از پيش نبرد\r\nو چون مثنى بر آن طرف قرار گرفت مردم مدينه پراكنده شدند و سوى مدينه رفتند و بعضى نيز از او ببريدند و سوى باديه ها رفتند و مثنى با گروهى اندك بماند .\r\nابو عثمان نهدى گويد : در جنگ پل از كشته و غريق چهار هزار كس تلف شد و دو هزار كس بگريخت و سه هزار كس بماند و ذو الحاجب از اختلاف پارسيان خبر يافت و با سپاه خويش باز گشت و به همين سبب از دو روى پراكنده شدند . مثنى زخمدار شده بود كه چند حلقه از زره وى كه بوسيلهء نيزه شكسته بود در تنش فرو رفته بود .\r\nنضر گويد : وقتى مردم مدينه آنجا رسيدند و گفتند كه رفتگان ولايات از هزيمت شرمگين بوده‌اند عمر سخت به درد آمد ، بر آنها ترحم آورد .\r\nشعبى گويد : عمر گفت : « خدايا همهء مسلمانان را بخشيدم ، من پشتيبان هر - مسلمان هستم ، هر مسلمانى كه با دشمن رو به رو شده و به محنت افتاده من « گروه » او هستم ، خدا ابو عبيد را رحمت كند اگر سوى من آمده بود گروه او بودم » گويد : مثنى خبر ما وقع را با عبد الله بن زيد براى عمر فرستاد و او نخستين كس بود كه پيش عمر رفت » .\r\nدر روايت ابن اسحاق نيز كار ابو عبيد و ذو الحاجب و حكايت جنگشان چنين\r\n","description":"","footnote":"","page_name":" 1604 ","page_number":381},
  {"content":"\r\nآمده ولى گويد : دومه مادر مختار پسر عبيد به خواب ديد كه مردى از آسمان فرود آمد و ظرفى همراه داشت كه شربتى از بهشت در آن بود و ابو عبيد و جبر پسر ابو عبيد و تنى چند از ياران وى از آن بنوشيدند .\r\nگويد : و چون ابو عبيد كار فيل را بديد گفت : « اين جانور كشتنگاه دارد ؟ » گفتند : « آرى اگر خرطوم آن قطع شود بميرد » آنگاه ابو عبيد به فيل حمله برد و ضربتى بزد و خرطوم آن را ببريد و فيل بر او افتاد و او را بكشت .\r\nو نيز گويد : پارسيان باز گشتند و مثنى بن حارثه در اليس مقر گرفت و مردم پراكنده شدند و سوى مدينه رفتند ، نخستين كس كه خبر ماجرا را به مدينه رسانيد عبد الله بن زيد بن حصين خطمى بود كه كسان را با خبر كرد .\r\nعايشه همسر پيمبر گويد : عمر بن خطاب را شنيدم كه وقتى عبد الله بن زيد آمده بود بانگ زد : اى عبد الله بن زيد چه خبر دارى ؟\r\nعبد الله وارد مسجد شده بود و از در اطاق من مىگذشت ، عمر گفت : « اى عبد الله بن زيد چه خبر دارى ؟ » عبد الله گفت : « اى امير مؤمنان خبر درست آمد » و چون به نزديك عمر رسيد خبر كسان را با وى بگفت و هيچكس را نديدم كه در كارى حضور داشته بود و خبر آن بگفت و خبر وى درستتر از عبد الله بود .\r\nگويد : و چون پراكندگان سپاه بيامدند و عمر ديد كه مسلمانان از مهاجر و انصار ، از فرار مىنالند گفت : « اى گروه مسلمانان ناله مكنيد كه من « گروه » شمايم ، شما سوى من آمده‌ايد . » محمد بن عبد الرحمان بن حصين گويد : معاذ قارى بنى نجارى از جمله كسان بود كه در جنگ پل حضور داشته بود و گريخته بود و وقتى اين آيه را مىخواند كه :\r\n","description":"","footnote":"","page_name":" 1605 ","page_number":382},
  {"content":"\r\n« * ( وَمن يُوَلِّهِمْ يَوْمَئِذٍ دُبُرَه إِلَّا مُتَحَرِّفاً لِقِتالٍ ، أَوْ مُتَحَيِّزاً إِلى فِئَةٍ فَقَدْ باءَ بِغَضَبٍ من الله وَمَأْواه جَهَنَّمُ وَبِئْسَ الْمَصِيرُ 8 : 16 ) * » [ 1 
  ] يعنى : و هر كه در آن روز پشت خويش به آنها بگرداند ، مگر آنكه براى حمله اى منحرف شود يا سوى گروهى ديگر رود ، قرين غضب خدا شده ، جاى او جهنم است كه سرانجامى است بد .\r\nاز خواندن اين آيه مىگريست و عمر به او مىگفت : « معاذ گريه مكن ، من « گروهء » تو هستم ، تو سوى من آمده اى . »\r\n\r\nخبر اليس كوچك\r\nابو جعفر گويد : در روايت عطيه چنين آمده كه جاپان و مردانشاه بيامدند و راه را بستند و در انتظار پراكندگى مسلمانان بودند و از قضيهء اختلاف فارسيان كه پيش ذو الحاجب آمده بود ، بى خبر بودند و چون پارسيان پراكنده شدند و ذو الحاجب از دنبال آنها برفت و مثنى از كار جاپان و مردانشاه خبر يافت ، عاصم بن عمرو را بر سپاه گماشت و با جمعى سوار آهنگ آنها كرد كه پنداشتند به فرار مىرود\r\nو راه او را بگرفتند و هر دو اسير شدند و مردم اليس به همراهانشان تاختند و همه را اسير كردند و پيش مثنى آوردند كه به همين سبب به آنها پيمان حمايت داد و جاپان و مردانشاه را پيش آورد و گفت : « شما امير ما را فريب داديد و دروغ گفتيد و تحريك كرديد » و گردن آنها را زد ، گردن اسيران را نيز زد ، آنگاه سوى اردوگاه خويش باز گشت .\r\nگويد : ابو محجن از اليس فرار كرد و با مثنى باز گشت .\r\n\r\n","description":"","footnote":"\r\n[ 1 
  ] انفال : 16\r\n","page_name":" 1606 ","page_number":383},
  {"content":"\r\nگويد : و چنان بود كه جرير بن عبد الله و حنظلة بن ربيع و چند تن ديگر در سوى از خالد بن وليد اجازه خواستند كه اجازه داد و پيش ابو بكر آمدند و جرير حاجت خويش را با وى بگفت و ابو بكر گفت : « در اين حال كه ما هستيم ؟ » و كار وى را به تأخير انداخت و چون عمر به خلافت رسيد از او شاهد خواست و چون شاهد آورد به عمال خويش كه در قبايل عرب روان بودند نوشت كه هر جا كسى هست كه در جاهليت نسب به بجيله مىبرده و در اسلام بر اين نسبت بمانده او را پيش جرير فرستيد .\r\nجرير با قوم خويش وعده داده بود كه جايى ميان عراق و مدينه خواهيد داشت و چون مردم بجيله را از ميان قبايل فراهم آورد بر سر چاهى ما بين مكه و مدينه و عراق با آنها وعده نهاد كه آنجا فراهم آمدند . در اين هنگام عمر به جرير گفت : « برو و به مثنى ملحق شو » جرير گفت : « سوى شام مىروم . » عمر گفت : « سوى عراق رو كه مسلمانان شام بر دشمن خود تسلط يافته‌اند » جرير از رفتن دريغ داشت و عمر او را به رفتن وادار كرد . و چون آهنگ عراق كردند عمر براى دلجويى او كه به رفتن وادارش كرده بود يك چهارم از خمس غنايمى را كه قوم وى در اين غزا به دست مىآوردند به او و همراهانش بخشيد و آنها سوى مدينه آمدند و از آنجا آهنگ عراق كردند كه مثنى را كمك كنند .\r\nگويد : عمر عصمة بن عبد الله ضبى را نيز با جمع ضبيانى كه پيرو او بودند به كمك مثنى فرستاد و چنان بود كه به مرتدشدگان نامه نوشته بود و هر كه در ماه شعبان بيامد او را سوى مثنى فرستاد .\r\n","description":"","footnote":"","page_name":" 1607 ","page_number":384},
  {"content":"\r\n\r\nجنگ بويب\r\nزياد گويد : پس از جنگ پل مثنى كس پيش كمكيان مجاور خود فرستاد\r\nو گروهى بسيار سوى وى آمدن گرفتند ، رستم و فيرزان از اين خبر يافتند و خبر گيران با آنها بگفتند كه مسلمانان در انتظار كمك به سر مىبرند و همسخن شدند كه مهران همدانى را بفرستند تا در كار خويش بنگرند و مهران با سواران روان شد و به دو گفتند آهنگ حيره كند ، مثنى از آمدن وى خبر يافت ، در اين وقت با گروههايى كه به كمك وى آمده بودند در مرج السباخ ميان قادسيه و خفان اردو زده بود ، بشر و كنانه به دو خبر آوردند ، در اين وقت بشر در حيره بود به اين سبب سوى فرات بادقلى رفت و كس پيش جرير و همراهان وى فرستاد كه خبرى به ما رسيد كه با وجود آن اقامت نتوانستيم تا شما نيز پيش ما آييد . در پيوستن به ما شتاب كنيد و وعده گاه در بويب باشد . جرير كمكى مثنى بود .\r\nمثنى نيز به عصمه و همراهانش و همه سرداران ديگر كه كمكى او بودند به همين مضمون نامه نوشت و گفت : از راه جوف سوى من آييد . آنها نيز به عبور از قادسيه و جوف آهنگ وى كردند : مثنى از ميان سواد عبور كرد و از نهرين و خورنق گذشت و عصمه با همراهان خود از نجف گذشت و جرير با همراهان خود از جوف گذشت و همگى پيش مثنى رسيدند كه در بويب بود و مهران در آن سوى فرات در مقابل وى بود . اردوگاه مسلمانان در بويب ، جايى كه اكنون مجاور كوفه است در مقابل مهران و اردوگاه وى ، فراهم آمد و مثنى كه سالار قوم بود به يكى از مردم سواد گفت :\r\n« جايى كه مهران و اردوى وى مقر گرفته‌اند چه نام دارد ؟ » گفت : « بسوسيا . » مثنى گفت : « مهران به سختى افتاد و هلاك شد كه در جايى مقام گرفت كه\r\n","description":"","footnote":"","page_name":" 1608 ","page_number":385},
  {"content":"\r\nبسوس است . » و اين سخن از روى فال گفت كه بسوس بمعنى كمى و پراكندگى و كم شيرى شتر است . مثنى همچنان در جاى خويش بماند تا مهران به دو نامه نوشت كه يا شما به طرف ما عبور كنيد يا ما به طرف شما عبور مىكنيم .\r\nمثنى جواب داد كه شما عبور مىكنيد .\r\nآنگاه مهران عبور كرد و در ساحل فرات در ملطاط نزديك مسلمانان فرود آمد ، مثنى به آن مرد سوادى گفت : « اين زمين كه مهران و اردوى وى در آنجا فرود آمده‌اند چه نام دارد ؟ » گفت : « شوميا » و اين به ماه رمضان بود .\r\nمثنى در ميان كسان ندا داد كه سوى دشمن رويد ، و روان شدند .\r\nمثنى سپاه خود را آراسته بود و مذعور و نسير را برد و پهلو گماشته بود ، عاصم سالار پيادگان بود و عصمه بر مقدمه بود . دو گروه صف كشيدند و مثنى در جمع به سخن ايستاد و گفت : « شما روزه داريد و روزه مايهء ضعف است ، راى من اينست كه روزه بشكنيد و از غذا بر جنگ دشمن نيرو گيريد » گفتند : « چنين كنيم » و روزه گشودند .\r\nآنگاه مثنى يكى را ديد كه از صف برون مىرود و گفت : « اين چه مىكند ؟ » گفتند : « وى از جمله كسانى است كه در جنگ پل گريخته‌اند\r\nو مىخواهد جنگ آغاز كند » مثنى او را با نيزه بزد و گفت : « بى پدر ! به جاى خود باش و چون حريف تو آمد در او بياويز ، اما جنگ آغاز مكن » آن شخص گفت : « چنين كنم و آرام شد و در صف جاى گرفت . » شعبى گويد : وقتى جمع بجيله فراهم آمد عمر گفت از طرف ما بگذريد . » و سران و فرستادگان بجيله سوى وى آمدند و جمع را به جا گذاشتند .\r\nعمر گفت : « كدام جبهه را بيشتر دوست داريد ؟ »\r\n","description":"","footnote":"","page_name":" 1609 ","page_number":386},
  {"content":"\r\nگفتند : « شام را كه كسان ما بيشتر آنجا رفته‌اند » گفت : « سوى عراق رويد كه در شام مردم به اندازهء كفايت هست » و همچنان با آنها سخن كرد و دريغ كردند تا فرمان داد و يك چهارم از خمس غنايم را به سهم آنها افزود و عرفجه را بر تيرهء جديلهء بجيله گماشت و جرير را بر بنى عامر آنها و ديگران گماشت .\r\nگويد : و چنان بود كه ابو بكر وى را با كسان ديگر به جنگ عمان گماشته بود و چون به غذاى دريا رفت او را پس آورد و عمر بيشتر قوم بجيله را به دو سپرد و گفت :\r\n« مطيع اين باشيد » و به كسان ديگر گفت : « مطيع جرير باشيد » آنگاه جرير به مردم بجيله گفت : آيا بدين شخص كه با ما چنان كرد گردن مىنهيد ؟ » و چنان بوده بود كه مردم بجيله از عرفجه به سبب يكى از زنان قوم خشمگين بودند و فراهم آمدند و پيش عمر رفتند و گفتند : « ما را از عرفجه معاف بدار . » عمر گفت : « شما را از كسى كه در كار اسلام و هجرت از همه تان پيشتر بوده و بيشتر از همه كوشيده و نيكى كرده معاف نمىدارم » گفتند : « يكى از خودتان را سالار ما كن و كسى را كه به ما چسبيده است بر ما نگمار » عمر پنداشت كه در نسب او ترديد مىكنند و گفت : « متوجه باشيد چه مىگوييد ! » گفتند : « همين مىگوييم كه مىشنوى » آنگاه عمر كس پيش عرفجه فرستاد كه بيامد و گفت : « اينان به سالارى تو راضى نيستند و پندارند كه از آنها نيستى ، چه مىگويى ؟ » گفت : « راست مىگويند و نمىخواهم از آنها باشم كه من از مردم از دم از تيرهء بارق از جمعى بىشمار با نسب خالص بى آلايش »\r\n","description":"","footnote":"","page_name":" 1610 ","page_number":387},
  {"content":"\r\nعمر گفت : « ازد قومى نكو است كه از نيك و بد نصيب دارد . » عرفجه گفت : « بدى در ميان ما شدت گرفت كه در يك ديار بوديم\r\nو خون ريختيم و با همديگر ستم كرديم و من از قوم بيمناك شدم و از آنها ببريدم و به اينان پيوستم كه سر و سالارشان بودم و در بارهء چيزى كه ميان من و دهقانان آنها رخ داد از من دلگير شدند و حسد آوردند و حق نشناختند . » عمر گفت : « ترا چه زيان ، وقتى از تو خوشدل نيستند سالارشان مباش . » و جرير را به جاى او گماشت و به جرير و مردم بجيله چنان وانمود كه عرفجه را به شام مىفرستد و آنها به عراق راغب شدند . جرير با قوم خويش به كمك مثنى سوى عراق رفت و به ذو قار رسيد و از آنجا به جل رفت و مثنى در مرج السباخ بود و از گفتهء بشير كه در حيره بود خبر يافته بود كه عجمان مهران را فرستاده‌اند و از مداين سوى حيره مىآيد و كس پيش جرير و عصمه فرستاد كه در آمدن شتاب كنند . عمر به آنها دستور داده بود كه تا ظفر نيابند از رود و پلى نگذرند و در بويب فراهم آمدند و دو اردوگاه در ساحل شرقى بويب به هم پيوست .\r\nبويب در ايام پارسيان كه آب بالا مىآمده بود مرداب فرات بوده بود كه در جوف مىريخت . اردوگاه مشركان در محل دار الورق بود و مسلمانان در محل سكون بودند .\r\nمجالد گويد : جنگجويان بنى كنانه و ازد كه هفتصد كس بودند پيش عمر آمدند گفت : « كدام جبهه را بيشتر دوست داريد ؟ » گفتند : « شام را كه كسان ما بيشتر از ما آنجا رفته‌اند . » عمر گفت : « آنجا به قدر كفايت كس هست ، عراق ، عراق ، ديارى را كه خدا شوكت و شمار آن را كاسته بگذاريد و به جهاد قومى رويد كه معاش مرفه دارند ، شايد خدايتان از آن نصيبى دهد و با ديگر كسان ، آسوده سر كنيد . » غالب بن فلان ليثى و عرفجهء بارقى هر كدام به قوم خودشان گفتند و سخن\r\n","description":"","footnote":"","page_name":" 1611 ","page_number":388},
  {"content":"\r\nكردند كه گفتهء امير مؤمنان را بپذيريد و به جايى كه مىگويد برويد .\r\nگفتند : « ما ترا و امير مؤمنان را اطاعت مىكنيم و راى او را مىپذيريم . » عمر آنها را دعاى خير كرد و سخن نيك گفت ، غالب بن عبد الله را سالار بنى كنانه كرد و او را روانه كرد ، عرفجة بن هرثمه را نيز سالار ازديان كرد كه بيشترشان از تيرهء بارق بودند و آنها خوشدل شدند كه عرفجه سويشان باز گشته بود و هر يك از دو سالار با قوم خويش برفتند تا پيش مثنى رسيدند .\r\nعمرو گويد : هلال بن علفه تيمى با كسانى از مردم رباب كه بر او فراهم آمده بودند پيش عمر آمد كه وى را سالار آنها كرد و روانه كرد كه پيش مثنى رفت ، ابن مثنى جشمى سعدى بيامد كه او را سالار بنى سعد كرد و روانه كرد كه پيش مثنى رفت .\r\nشعبى گويد : عبد الله بن ذو السهمين با جمعى از خثعم بيامد كه عمر وى را سالار آنها كرد و سوى مثنى فرستاد و او برفت تا پيش مثنى رسيد .\r\nعمرو گويد : ربعى با كسانى از بنى حنظله بيامد و عمر وى را سالار آنها كرد و روانه كرد و برفتند تا پيش مثنى رسيدند ، پس از وى پسرش شبث بن ربعى سالار قوم شد و هم جماعتى از بنى عمرو بيامدند كه عمر ، ربعى بن عامر بن خالد عنود را سالارشان كرد و پيش مثنى فرستاد .\r\nو نيز جمعى از بنى ضبه آمدند كه آنها را دو گروه كرد ، سالارى يك گروه را به ابن هوبر داد و سالارى گروه ديگر را به منذر بن حسان داد ، قرط بن جماح نيز با جماعتى از عبد القيس پيش وى آمد كه او را روانه كرد .\r\nگويند : وقتى فيرزان و رستم همسخن شدند كه مهران را به جنگ مثنى فرستند از پوران اجازه خواستند و چنان بود كه وقتى كارى داشتند به وى نزديك مىشدند تا با وى در بارهء آن سخن كنند ، و چون راى خويش را بگفتند از شمار سپاه سخن آوردند . و چنان بود كه پارسيان پيش از هجوم عربان سپاه بسيار به جايى\r\n","description":"","footnote":"","page_name":" 1612 ","page_number":389},
  {"content":"\r\nنمىفرستادند و همين كه كثرت سپاه را با پوران بگفتند گفت : « چرا پارسيان مانند روزگار پيش سوى عربان نمىروند و چرا كار سپاه همانند آن نيست كه پادشاهان پيشين مىفرستاده‌اند ؟ » گفتند : « در آن روزگار دشمنان ما ترسان بودند و اكنون ترس در ما افتاده است . » پوران راى آنها را پذيرفت و مهران با سپاه خويش برفت و بر ساحل فرات اردو زد ، مثنى و سپاه وى بر ساحل ديگر بودند و فرات در ميانه بود .\r\nدر اين وقت انس بن هلال نمرى با جمعى از مسيحيان نمر كه اسبانى همراه داشتند به كمك مثنى آمدند و نيز ابن مردى فهر تغلبى با جمعى از مسيحيان تغلب كه اسبانى همراه داشتند بيامدند . نام ابن مردى عبد الله بن كليب بن خالد بود . مردم نصارى وقتى ديده بودند كه عربان در مقابل عجمان اردو زده‌اند گفته بودند ما نيز همراه قوم خودمان جنگ مىكنيم .\r\nآنگاه مهران گفت : « يا شما به طرف ما عبور كنيد\r\nيا ما به طرف شما عبور مىكنيم . » مسلمانان گفتند : « شما عبور كنيد . » پارسيان از بسوسيا سوى شوميا آمد كه محل دار الرزق بود .\r\nمحفز گويد : « وقتى عجمان اجازهء عبور يافتند در شوميا مقر گرفتند كه محل دار الرزق بود و آنجا آرايش گرفتند و در سه صف به مقابلهء مسلمانان آمدند كه با هر صف يك فيل بود ، پيادگان پيشاپيش فيل بودند و هنگام آمدن سرود خوان بودند . » گويد : مثنى به مسلمانان گفت : « آنچه مىشنويد بيهوده است خاموش مانيد . » و قوم خاموش ماندند . پارسيان نزديك مسلمانان شدند و از جانب نهر بنى سليم كه اكنون نيز نهر بنى سليم نزديك آنجاست آمدند و مسلمانان ما بين جايى كه اكنون نهر\r\n","description":"","footnote":"","page_name":" 1613 ","page_number":390},
  {"content":"\r\nبنى سليم هست و اين سوى نهر ، صف بسته بودند .\r\nطلحه گويد : بشير و بسر بن ابى رهم پهلوداران سپاه مثنى بودند و معنى را بر سواران گماشته بود و مسعود سالار پيادگان بود و بسر از پيش ، عهده دار مقدمه بود و مذعور سالار عقبداران بود .\r\nگويد : دو پهلوى سپاه مهران به ابن آزاذبه مرزبان حيره و مردان شاه سپرده بود .\r\nو چون مثنى برون شد بر صفهاى خويش گذشت و با آنها سخن كرد در اين وقت بر اسب شموس بود ، اسب وى را شموس گفتند از آن رو كه نجيب و پاكيزه خوى بود و مثنى به هنگام جنگ بر آن مىنشست و وقتى جنگ نبود آن را آسوده مىگذاشت . به نزد هر يك از پرچمها ايستاد و كسان را به جنگ ترغيب كرد و دستور خويش بگفت و صفات نيك هر گروه را به منظور تشويق آنها بر زبان آورد و به همه مىگفت اميدوارم امروز از محل شما آسيب به عربان نرسد ، به خدا امروز هر چه مرا خوشدل مىكند براى شما نيز خواهم ، و آنها نيز سخنانى مانند اين به وى مىگفتند .\r\nگويد : مثنى به گفتار و كردار با قوم انصاف مىكرد و در بد و خوب مردم شريك بود و هيچكس نمىتوانست به گفتار يا كار وى خرده گيرى كند .\r\nآنگاه گفت : « من سه بار تكبير مىگويم كه آماده شويد و با تكبير چهارم حمله بريد » و چون تكبير اول بگفت پارسيان حمله آوردند و مسلمانان با نخستين تكبير در آنها آويختند و جنگ مغلوبه شد و مثنى در يكى از صفها خللى ديد و كس پيش آنها فرستاد و گفت امير سلامتان مىرساند و مىگويد مايهء رسوايى مسلمانان مشويد . گفتند : « خوب » و صف راست كردند ، پيش از آن مثنى را ديده بودند كه از كار ايشان ريش خود را مىكشيد\r\nو از رفتارشان كه مسلمانان ديگر نكرده بودند ملامتشان مىكرد ، اينك چشم به دو دوختند و ديدند كه از خوشدلى مىخندد . اين قوم\r\n","description":"","footnote":"","page_name":" 1614 ","page_number":391},
  {"content":"\r\nبنى عجل بودند .\r\nگويد : و چون جنگ طولانى و سخت شد مثنى به طرف انس بن هلال رفت و گفت : « اى انس ، تو يك مرد عربى اگر چه بر دين ما نباشى ، وقتى ديدى كه به مهران حمله بردم با من حمله بيار » به ابن مردى فهر نيز چنين گفت و او پذيرفت ، مثنى به مهران حمله برد و وى را از جاى براند كه سوى ميمنهء خويش رفت ، آنگاه با دشمن در آويختند و دو قلب در هم ريخت و غبار برخاست ، جناحها به پيكار بودند و نه مشركان و نه مسلمانان توان يارى سالار خويش نداشتند .\r\nگويد : در اين روز مسعود و بعضى ديگر از سران مسلمانان زخمدار شدند كه آنها را از معركه به در بردند و چنان بود كه به آنها گفته بود : « اگر ديديد كه ما كشته شديم دست از جنگ نكشيد كه سپاه سستى گيرد ، جنگ كنيد و مجاوران خود را نيرو دهيد . » جنگاوران قلب مسلمانان در قلب مشركان بسيار كس بكشتند . نو جوانى از نصرانيان تغلب مهران را بكشت و بر اسب او نشست و مثنى سلاح و جامهء وى را به سالار سواران داد . بدين سان وقتى مشركى به دست سوارى كشته ميشد جامه و سلاح وى از آن سالار جمع بود . غلام تغلبى دو سالار داشت يكى جرير و ديگرى ابن هوبر كه سلاح و جامهء مهران را تقسيم كردند .\r\nمحفز بن ثعلبه گويد : جوانان بنى تغلب اسبانى داشتند و چون در جنگ بويب دو گروه رو به رو شد گفتند : « همراه عربان با عجمان جنگ مىكنيم . » يكى از آنها مهران را بكشت ، مهران بر اسبى سرخموى بود كه زره اى زرد رنگ داشت و ميان دو چشمانش يك هلال و بر دمش هلالهاى شبه بود و چون جوان تغلبى مهران را بكشت بر اسب وى نشست و بانگ زد كه من جوان تغلبيم من مرزبان را كشتم و\r\n","description":"","footnote":"","page_name":" 1615 ","page_number":392},
  {"content":"\r\nجرير و ابن هوبر با جمع خويش بيامدند و پاى او را بگرفتند و از اسب به زير آوردند .\r\nسعيد بن مرزبان گويد : جرير و منذر در قتل مهران شركت داشتند و در بارهء سلاح وى اختلاف كردند و داورى پيش مثنى بردند و او سلاح و كمربند و طوقها را بر آنها تقسيم كرد كه آنها قلب سپاه مشركان را شكسته بودند .\r\nابن روق گويد : به خدا ما سوى بويب مىرفتيم و در آنجا ما بين محل سكون و بنى سليم استخوانهاى سر و اعضاى كشتگان را مىديديم كه سپيد بود و مىدرخشيد و مايهء عبرت بود .\r\nگويد : كسانى كه آن را ديده بودند تخمين مىزدند كه استخوان يكصد هزار كس بود و همچنان ببود تا چاك خانه ها آن را بپوشانيد .\r\nطلحه گويد : وقتى غبار بر خاست مثنى آنجا بود تا غبار نشست ، قلب سپاه مشركان در هم شكسته بود و جناحها همديگر را از جاى برده بود و چون جناحهاى مسلمانان او را ديدند كه قلب را از جاى برده بود و مردم آن را نابود كرده بود بر - مشركان نيرو گرفتند و عجمان را از پيش مىراندند و مثنى با مسلمانان در قلب سپاه براى فيروزى آنها دعا مىكرد و كس به تشجيع آنها مىفرستاد و پيغام مىداد كه مثنى مىگويد چنان كنيد كه مىكرده بوديد ، خدا را يارى كنيد تا شما را يارى كند ، تا وقتى كه قوم را هزيمت كردند و مثنى پيش از آنها به پل رسيد و راه عجمان را بست كه در ساحل فرات دو گروه شدند و سوى بالا و زير همى دويدند و سواران مسلمان به دنبالشان رفتند و كشتند و بى جان كردند چنان كه از هيچيك از جنگهاى عرب و عجم چندان استخوان نماند .\r\nگويد : مسعود بن حارثه زخمى شد و پيش از هزيمت دشمن از پاى در آمد و كسانى كه با وى بودند سستى گرفتند و او كه نزديك مرگ بود گفت : « اى مردم بكر ابن وايل ، پرچمهاى خويش را بالا بريد . شما را به خدا كشته شدن مرا مهم\r\n","description":"","footnote":"","page_name":" 1616 ","page_number":393},
  {"content":"\r\nنشماريد . » گويد : آن روز انس بن هلال نمرى جنگيد تا از پاى در آمد و مثنى او را از معركه به در برد و پيش مسعود نهاد و نيز قرط بن جماح عبدى سخت بجنگيد و نيزه ها و شمشيرها شكست و شهر براز دهقان پارسى و سالار سواران مهران را بكشت .\r\nگويد : و چون جنگ به سر رفت مثنى با مردم بنشست و سخن كرد و سخن كردند و چون يكى مىرسيد و سخن مىكرد مثنى مىگفت : « از كار خويش بگوى . » قرط بن جماح گفت : « يكى را كشتم و بوى مشك از او يافتم ، گفتم مهران است و اميد داشتم او باشد و معلوم شد شهر براز سالار سواران است ، خدا ميداند چه ديدم كه مهران چيزى نبود .\r\nمثنى گفت : « در جاهليت و اسلام با عرب و عجم جنگ كردم به خدا كه به روزگار جاهليت يكصد عجم پر توانتر از هزار عرب بود و اكنون يكصد عرب\r\nپر توانتر از هزار عجم است كه خدا حرمتشان را ببرد و كيدشان را سست كرد . اين زرق و برق و انبوه كسان و كمانهاى گشاده و تيرهاى دراز شما را نترساند كه وقتى از آن جدا شوند يا از دست بدهند همانند بهايم هر كجا برانيدشان بروند . » ربعى كه با مثنى سخن مىكرد گفت : « وقتى ديدم كار جنگ دوام يافت و بالا گرفت گفتم سپرها را برگيرند كه دشمن به شما حمله مىبرد ، در مقابل دو حمله پايمردى كنيد و من ضامنم كه در حملهء سوم ظفر يابيد . كسان چنان كردند و به خدا كه خدا تعهد مرا انجام داد . » ابن ذو السهمين گفت : « به ياران خويش گفتم ، شنيدم امير قرائت مىكرد و در قرائت خويش از ترس ياد كرد و اين جز به تفضيل شجاعت نبود . دنبال پرچم خويش باشيد و پيادگان ، سواران را حفاظت كنند و حمله بريد كه گفتار خدا تخلف ندارد ، خدا وعدهء خويش را با آنها وفا كرد و چنان بود كه اميد داشته بودم . » عرفجه گفت : « دسته اى از آنها را سوى فرات رانديم و اميد داشتيم خدا اجازهء\r\n","description":"","footnote":"","page_name":" 1617 ","page_number":394},
  {"content":"\r\nغرق آنها را داده باشد و مصيبت ما كه در جنگ پل ديده بوديم سبك شود ، و چون به مرحلهء خطر رسيدند به ما حمله آوردند و با آنها سخت جنگيديم تا آنجا كه يكى از كسان من گفت : چه شود اگر پرچم خويش را عقب ببرى .\r\nگفتم : « بايد آن را پيش ببرم » و به عقبدار آنها حمله بردم و او را بكشتم . آنگاه سوى فرات گريختند و هيچيك از آنها زنده به آنجا نرسيد .\r\nربعى بن عامر بن خالد گويد : در جنگ بويب همراه پدرم بودم و بويب را جنگ دهىها گفتند كه صد كس در آن روز به شمار آمد كه هر يك ده كس را در عرصهء جنگ كشته بودند . عروة بن زيد الخيل از نهىها بود و عرفجه سالار ازد نهى بود . مشركان ما بين جايى كه اكنون سكون هست ، تا ساحل فرات و كنار شرقى بويب كشته شدند ، به سبب آنكه وقتى هزيمت شدند ، مثنى پيشدستى كرد و پل را گرفت و آنها راه چپ و راست گرفتند و مسلمانان تا هنگام شب دنبالشان كردند و روز بعد نيز تا شب چنين بود .\r\nگويد : مثنى از گرفتن پل پشيمان شد و گفت : « كارى ناروا كردم كه خدا مرا از بدى آن حفظ كند كه پيشدستى كردم و پل را بستم و چارهء آنها را بريدم ديگر چنين نخواهم كرد ،\r\nشما نيز نكنيد و مانند من نباشيد كه خطايى بود و نبايد راه چارهء كس را بريد مگر آن كس كه هيچ تاب ندارد . » گويد : كسانى از سران مسلمانان كه زخمدار شده بودند جان دادند كه خالد بن هلال و مسعود بن حارثه از آن جمله بودند ، مثنى بر آنها نماز كرد و جنازه ها را بر نيزه ها و شمشيرها نهاد و گفت : « به خدا اين قضيه غمم را سبك مىكند كه در جنگ بويب بودند و شجاعت نمودند و پايمردى كردند و ترسان نشدند و سستى نكردند و شهادت كفارهء همهء گناهان است . » زياد گويد : مثنى و عصمه و جرير در بويب آذوقهء مهران را به غنيمت گرفتند كه گوسفند و گاو آورد بود و آن را براى زن و فرزند كسانى كه از مدينه آمده بودند\r\n","description":"","footnote":"","page_name":" 1618 ","page_number":395},
  {"content":"\r\nفرستادند . اينان زن و فرزند خويش را در قوادس نهاده بودند و نيز براى زن و فرزند جنگجويان پيشين فرستادند كه در حيره مقر داشتند بلد كسانى كه آذوقه براى قوادسيان بردند عمرو بن عبد المسيح بن بقيله بود و چون پيش زنان رسيدند و آنها سواران را بديدند بانگ بر آوردند و پنداشتند دشمن حمله آورده است و با سنگ و چوب به دفاع از كودكان برخاستند عمرو گفت : « زنان اين سپاه چنين بايد » و زنان را مژدهء فتح دادند و گفتند : « اين آغاز كار است . » بسر سالار كاروان آذوقه بر بود و براى كاروان نگهبانان گماشته بود ، عمرو بن عبد المسيح در باز گشت در حيره بماند .\r\nو چنان شد كه مثنى گفت : « كى دشمن را تا سيب تعقيب مىكند ؟ » جرير بن عبد الله با قوم خويش گفت : « اى مردم بجيله شما و همه كسانى كه در اين جنگ بوده‌اند به سابقه و فضيلت و تلاش هماننديد اما در خمس غنايم هيچ كس جز شما سهمى ندارد كه يك چهارم خمس از آن شماست و امير مؤمنان به شما بخشيده است . هيچكس نبايد زودتر از شما سوى دشمن رود و بيشتر از شما بكوشد كه اميد نيك داريد و يكى از دو نيكى را انتظار مىبريد : « شهادت و بهشت يا غنيمت و بهشت . » مثنى به گروهى از فراريان جنگ پل كه سر پيكار داشتند حمله برد و گفت :\r\n« مستبسل و ياران وى كجايند ؟ به دنبال دشمن تا سيب برويد و مايهء زبونى دشمن شويد كه اين نيك است و پاداش نيك دارد و از خدا آمرزش بخواهيد كه او بخشنده و مهربان است . »\r\nعلى بن محفز گويد : نخستين كسانى كه آن روز دعوت مثنى را پذيرفتند مستبسل و ياران وى بودند كه روز پيش مىخواسته بود از صف مسلمانان در آيد و به دنبال دشمن رود و كسان را ترغيب كرده بود ، مثنى بگفت تا پل را براى آنها آماده كردند و آنها را به تعقيب قوم فرستاد . پس از آنها مردم بجيله و ديگر سواران مسلمان راهى شدند و به دنبال دشمن تا سيب رفتند ، در اردوگاه از جنگاوران پل كس نبود\r\n","description":"","footnote":"","page_name":" 1619 ","page_number":396},
  {"content":"\r\nكه نرفته باشد ، گاو و اسير و غنيمت بسيار به دست آوردند كه مثنى همه را ميان آنها تقسيم كرد و سخت كوشان همه قبايل را بيشتر داد و يك چهارم خمس را به مساوات بر مردم بجيله تقسيم كرد و سه چهارم را همراه عكرمه به مدينه فرستاد .\r\nخدا ترس در دل پارسيان افكند و سران تعاقب كنندگان به مثنى نامه نوشتند كه خدا آنچه را كه ديده اى به ما داد و اين قوم مدافع و حفاظ ندارد ، به ما اجازه ده كه پيشتر رويم .\r\nمثنى اجازه داد و آنها حمله بردند تا به ساباط رسيدند ، مردم ساباط حصارى شدند و مهاجمان دهكده هاى اطراف را تاراج كردند ، حصاريان از قلعه تير اندازى كردند و نخستين كسان كه وارد حصار آنها شدند عصمه و عاصم و جرير بودند و كسان ديگر از هر گروه از دنبال رفتند ، آنگاه سوى مثنى باز گشتند .\r\nعطية بن حارث گويد : وقتى خدا عز و جل مهران را بكشت مسلمانان بر همه سواد تا دجله تسلط يافتند و بى خطر و تعرض دشمن بر دجله مىرفتند ، پادگانهاى عجم پراكنده شدند و برفتند و به ساباط پناهنده شدند و خوشدل بودند كه آن سوى دجله كسى را با آنها كارى نباشد .\r\nگويد : جنگ بويب در رمضان سال سيزدهم هجرت بود كه خدا عز و جل در اثناى آن مهران و سپاه وى را بكشت و در دو سوى بويب چندان استخوان بود كه هموار شد و به روزگار فتنه ، خاك آن را پوشانيد . هنوز هم وقتى آنجا را بكنند استخوان به دست مىآيد . بويب ما بين سكون و مرهبه و بنى سليم بود كه به روزگار خسروان مرداب فرات بود و در جوف مىريخت .\r\nاعور عبدى در بارهء اين جنگ شعرى گفت كه مضمون آن چنين است :\r\n« در ديار قبيله رنجهاى اعور هيجان گرفت « و از پس عبد القيس به خفان رسيد « كه آنجا را ديده بود كه گروه فراهم بود\r\n","description":"","footnote":"","page_name":" 1620 ","page_number":397},
  {"content":"\r\n« وقتى كه مقتولان سپاه مهران در نخيله بود « روزگارى كه مثنى با سپاهيان سوى آنها رفت « و گروههاى پارسى و گيلانى را بكشت « و بر مهران و سپاه همراه وى تفوق يافت « و همه را جفت و تك از ميان برداشت .\r\nابو جعفر گويد : ولى قصه جرير و عرفجه و مثنى و جنگ مثنى با مهران در روايت ابن اسحق جز آنست كه در روايتهاى ديگر كه گفتيم هست . گويد : وقتى خبر شكست سپاه پل به عمر بن خطاب رسيد و باقيماندگان سپاه رفتند جرير بن عبد الله بجلى و عرفجة بن هرثمه با گروهى از مردم بجيله از يمن به مدينه آمدند در آن هنگام عرفجه سالار بجيله بود ، وى از قوم ازد بود كه با بجيله پيمان كرده بود .\r\nگويد : عمر با آنها سخن كرد و گفت : « از مصيبت برادران خود در عراق خبر داريد ، سوى آنها رويد و من نيز همه كسان شما را كه در قبايل عرب پراكنده‌اند برايتان گرد آورى مىكنم » گفتند : « اى امير مؤمنان چنين مىكنيم » عمر تيرهء كبه و سجمه و عرينه را كه از قبيله قتس بودند و به قبايل بنى عامر بن صعصعه پيوسته بودند فراهم آورد و عرفجة بن هرثمه را سالارشان كرد ، جرير بن عبد الله بجلى از اين كار خشمگين شد و به مردم بجيله گفت : « با امير مؤمنان سخن كنيد . » مردم بجيله به عمر گفتند : « مردى را سالار ما كرده اى كه از ما نيست » عمر عرفجه را پيش خواند و گفت : « اينان چه مىگويند ؟ » گفت : « اى امير مؤمنان راست مىگويند من از آنها نيستم من يكى از مردم از دم كه در ايام جاهليت از قوم خويش خونى ريخته بوديم و به قوم بجيله پيوستيم و در ميان آنها به جايى رسيديم كه مىبينى » عمر گفت : « پس به جاى خويش باش و چنان كه ترا رد مىكنند آنها را رد كن\r\n","description":"","footnote":"","page_name":" 1621 ","page_number":398},
  {"content":"\r\nگفت : « چنين نمىكنم و با آنها نمىروم . » آنگاه عرفجه سالارى را رها كرد و از مردم بجيله جدا شد و سوى بصره رفت و عمر سالارى بجيله را به جرير بن عبد الله داد كه به جاى وى همراه قوم سوى كوفه رفت و چون از نزديك مثنى بن حارثه مىگذشت ، مثنى به وى نوشت پيش من بيا كه ترا براى كمك من فرستاده‌اند .\r\nاما جرير به جواب نوشت كه چنين نكنم مگر امير مؤمنان به من دستور دهد كه تو يك سالارى و من نيز يك سالارم . »\r\nپس از آن جرير سوى پل رفت و در بجيله با مهران پسر باذان كه از بزرگان پارسى بود رو به رو شد كه پل را بريده بود و جنگى سخت در ميانه رفت و منذر بن حسان بن ضرار ضبى به مهران حمله برد و ضربتى به او زد كه از اسب بيفتاد و جرير بر او تاخت و سرش را ببريد ، و در بارهء سلاح و جامه اش اختلاف كردند آنگاه صلح كردند و جرير سلاح او را بر گرفت و حسان كمربند او را گرفت .\r\nگويد : شنيدم كه وقتى مهران جرير را ديد شعرى خواند كه مضمون آن چنين بود :\r\n« اگر در بارهء من پرسش كنيد من مهرانم » « و اگر منكر شويد پسر باذانم . » گويد : « و من اين را نپذيرفتم تا يكى از مطلعان موثق به من گفت كه وى عرب - خوى بود و هنگامى كه پدرش در يمن عامل كسرى بود با او بزرگ شده بود و من اين سخن را پذيرفتم .\r\nمثنى به عمر نامه نوشت و از جرير شكايت كرد ، عمر به پاسخ او نوشت كه من ترا بر مردى كه از ياران محمد صلى الله عليه و سلم بوده سالارى ندهم ، منظورش جرير بود .\r\nپس از آن عمر سعد بن ابى وقاص را با ششهزار كس سوى عراق فرستاد و\r\n","description":"","footnote":"","page_name":" 1622 ","page_number":399},
  {"content":"\r\nسالارى قوم را به دو داد و به مثنى و جرير بن عبد الله نوشت كه به سعد ملحق شوند و وى را بر آنها سالارى داد ، سعد برفت تا در شراف منزل گرفت و مثنى و جرير پيش وى رفتند ، سعد زمستان را در شراف بود و كسان به دور وى فراهم آمدند و مثنى بن حارثه كه خدايش رحمت كند در گذشت .\r\n\r\nخبر خنافس\r\nزياد گويد : مثنى در سواد پيشروى آغاز كرد و بشر بن خصاصيه را در حيره جانشين كرد و جرير را سوى ميشان فرستاد و هلال بن علفهء تيمى را سوى دشت ميشان فرستاد و عصمة بن فلان ضبى و كلج ضبى و عرفجهء بارقى و امثال آنها از سران مسلمانان را بر پادگانها گماشت .\r\nآنگاه مثنى در اليس فرود آمد كه يكى از دهكده هاى انبار بود ، و اين غزا غزاى اخير انبار و غزاى اخير اليس نام گرفت و دو تن كه يكى انبارى بود و ديگرى حيرى مثنى را به پيشروى ترغيب كردند و هر كدامشان از بازارى سخن آوردند ، انبارى او را سوى خنافس دلالت مىكرد و حيرى مىگفت سوى بغداد رود .\r\nمثنى گفت : « كداميك پيش از ديگرى است ؟ » گفتند : « اين دو جا چند منزل از هم فاصله دارد . » گفت : « كدام يك فورىتر است ؟ » گفتند : « بازار خنافس كه مردم آنجا روند و قبيلهء ربيعه و قضاعه براى حفاظت بازار آنجا فراهم آيند . » مثنى براى حمله به بازار خنافس آماده شد و هنگامى كه پنداشت بروز بازار آنجا مىرسد آهنگ خنافس كرد و روز بازار به خنافس حمله برد .\r\nدو گروه از ربيعه و قضاعه آنجا بودند . سالار گروه قضاعه رومانس بن وبره بود و سالار ربيعه سليل بن قيس بود كه بازار را حفاظت مىكردند .\r\n","description":"","footnote":"","page_name":" 1623 ","page_number":400},
  {"content":"\r\nمثنى بازار را با هر چه در آن بود به هم ريخت و محافظان را غارت كرد و از همان راه كه رفته بود باز گشت و صبحگاهان به دهقانان انبار رسيد كه حصارى شدند و چون او را شناختند از قلعه فرود آمدند و علف و توشه دادند و بلدهايى براى راه بغداد پيش وى آوردند و مثنى آهنگ بازار بغداد كرد و صبحگاهان آنجا رسيد .\r\nهنگامى كه مثنى در انبار بود مسلمانان در سواد پيشروى مىكردند و ما بين اسفل كسكر و اسفل فرات و پلهاى مثقب تا عين التمر و اراضى مجاور آن كه سرزمين فلاليج و عال بود تاخت و تاز داشتند .\r\nمحفز گويد : يكى از مردم حيره به مثنى گفت : « مىخواهى ترا به دهكده اى رهبرى كنيم كه بازرگانان مداين كسرى و بازرگانان سواد سوى آن مىروند و هر سال يك بار آنجا فراهم مىشوند و چندان مال همراه دارند كه چون بيت المال است و اينك روزهاى بازار است و اگر توانى غافلگير به آنجا حمله برى چندان مال به دست آرى كه مسلمانان توانگر شوند و هميشه در قبال دشمن نيرومند باشند . » مثنى گفت : « از مداين كسرى تا بغداد چقدر راهست ؟ » گفت : « يك روز يا كمتر از يك روز . » گفت : « چگونه آنجا توانم رفت ؟ » گفتند : « اگر خواهى رفت مىبايد راه دشت گيرى\r\nتا به خنافس رسى كه مردم انبار سوى بغداد روند و خبر برند و كسان ايمن شوند ، آنگاه سوى انبار راه كج كنى و از دهقانان براى راه بلد گيرى و همه شب راه سپرى و صبحگاهان به بغداد رسى و به آنجا حمله برى . » مثنى از اليس روان شد تا به خنافس رسيد . آنگاه راه كج كرد و سوى انبار رفت و چون امير انبار از آمدن گروه خبر يافت حصارى شد كه نمىدانست كيست و اين به هنگام شب بود و چون او را بشناخت ، از قلعه فرود آمد و مثنى او را تهديد كرد و به طمع انداخت و گفت : « خبر را نهان دار كه مىخواهم به بغداد حمله كنم و\r\n","description":"","footnote":"","page_name":" 1624 ","page_number":401},
  {"content":"\r\nبلد همراه من كن تا به بغداد روم و از آنجا سوى مداين حمله برم . » امير انبار گفت : « من با تو مىآيم . » گفت : « نمىخواهم همراه من بيايى كسى را همراه كن كه راه را بهتر از تو بلد باشد . » آنگاه امير انبار آذوقه و علف به آنها داد و بلدهايى همراهشان كرد ، راه سپردند و چون به نيمه راه رسيدند مثنى به بلدها گفت از اينجا تا بغداد چقدر راهست ؟\r\nگفتند : « چهار يا پنج فرسخ . » مثنى به ياران خود گفت : « كى داو طلب نگهبانى مىشود » جمعى داو طلب شدند كه به آنها گفت : « نگهبانان بگماريد » آنگاه فرود آمد و گفت : « اى مردم بمانيد و غذا خوريد و وضو كنيد و آماده شويد . » آنگاه طليعه داران فرستاد كه كسان را بداشتند كه پيش از آنها خبر به بغداد نرسد .\r\nو چون قوم فراغت يافتند آخر شب روان شد و به بغداد رسيد و صبحگاهان به بازارها حمله برد و شمشير در كسان نهاد و كشتار كرد و هر چه خواستند بر گرفتند .\r\nگويد : مثنى گفت : « جز طلا و نقره چيزى نگيريد ، و از كالا چندان بگيريد كه بر مركب خويش توانيد برد . » مردم بازار بگريختند و مسلمانان هر چه توانستند طلا و نقره و كالاى نخبه گرفتند . آنگاه مثنى راه بازگشت گرفت و تا نهر سليحين انبار راند و آنجا فرود آمد و با مردم سخن كرد و گفت : « اى مردم فرود آييد و به حاجات خويش پردازيد و براى حركت آماده شويد و شكر خدا كنيد و از او عافيت بخواهيد و در رفتن شتاب كنيد . » گويد : و قوم چنان كردند و مثنى شنيد كه كسان پچ و پچ مىكردند كه دشمن\r\n","description":"","footnote":"","page_name":" 1625 ","page_number":402},
  {"content":"\r\nبا شتاب به دنبال ماست و گفت : « به نيكى و تقوى راز گويى كنيد و به گناه و تعدى راز گويى مكنيد . در كارها بنگريد و دقت كنيد آنگاه سخن كنيد ، هنوز خبر به شهر آنها نرسيده و اگر رسيده باشد وحشت ، آنها را از تعقيب شما باز مىدارد كه حملهء ناگهانى مايه وحشتى مىشود كه روزى تا شب دوام دارد ، اگر نگهبانان حاضر بازار به دنبال شما آمده باشند به شما نمىرسند\r\nتا به اردوگاه و جمع خودتان برسيد كه شما بر اسبان اصيل مىرويد ، اگر به شما برسند به اميد پاداش و هم فيروزى با آنها جنگ مىكنيم ، به خدا تكيه كنيد و به او گمان خوب داشته باشيد كه در جنگهاى بسيار فيروزيتان داده كه دشمن از شما بيشتر و مجهزتر بوده است . اينك به شما بگويم كه چرا چنين با شتاب مىرويم و مقصود چيست ؟ ابو بكر خليفهء پيمبر خداى صلى الله عليه و سلم به ما سفارش كرد كه در غارتها كمتر توقف كنيم و با شتاب باز گرديم ، و در موارد ديگر نيز در كار باز گشت شتابان باشيم . » گويد : آنگاه با گروه بيامد ، بلدها همراه بودند و از صحراها و رودها گذشتند تا به انبار رسيدند و دهقانان انبار با جرات استقبالشان كردند و از سلامت وى خوشدل شدند كه وعده داده بود اگر رفتارشان مورد رضايت بود با آنها نيكى كند .\r\nزياد گويد : وقتى مثنى از بغداد به انبار باز گشت مضارب عجلى و زيد را سوى كباث فرستاد كه فارس العناب تغلبى آنجا بود و خود وى نيز پس از آنها روان شد و چون آن دو به كباث رسيدند قوم پراكنده شده بود و كباث خالى مانده بود ، بيشتر مردم آن از بنى تغلب بودند و مضارب و زياد به تعقيبشان رفتند و به دنبالهء قوم رسيدند كه فارس العناب محافظ آن بود كه ساعتى به حفاظت از آنها پرداخت ، سپس گريزان شد و از دنبالهء گروه بسيار كس كشته شد .\r\nآنگاه مثنى به اردوگاه خويش در انبار باز گشت كه فرات بن حيان را بر آن گماشته بود و چون به انبار رسيد فرات بن حيان و عتيبة بن نهاس را روانه كرد و گفت\r\n","description":"","footnote":"","page_name":" 1626 ","page_number":403},
  {"content":"\r\nبر بعضى طوايف تغلب و نمر كه در صفين بودند حمله برند و خود از دنبال آنها روان شد و عمرو بن ابى سلمى هجيمى را جانشين خويش كرد .\r\nو چون به نزديك صفين رسيدند مثنى و فرات و عتيبه از هم جدا شدند و مردم صفين گريزان شدند و از فرات عبور كردند و آنجا حصارى شدند . مثنى و ياران وى توشه نداشتند و مركبهاى خويش را جز آنچه ناچار مىبايد داشت كشتند و حتى پاچه و پوست و استخوان آن را خوردند آنگاه به كاروانى از مردم دبا و حوران بر خوردند و كاروانيان را كشتند و سه تن از بنى تغلب را كه همراه كاروان بودند اسير كردند و كاروان را گرفتند كه كالاى بسيار داشت .\r\nمثنى به آن سه تغلبى گفت : « مرا راهبر شويد » يكيشان گفت : « مرا در مورد مال و كسانم امان دهيد تا محل يكى از طوايف تغلب را كه امروز صبحگاهان از پيش آنها آمده‌ام به شما نشان دهم » مثنى او را امان داد و بقيهء روز را با وى راه پيمود و شبانگاه به قوم حمله برد . در آن هنگام شتران از آبگاه باز مىآمد و كسان كنار خيمه ها نشسته بودند\r\nكه هجوم آغاز شد و مردان را بكشتند و زن و فرزند اسير كردند و شتران را براندند و معلوم شد قوم بنى رويحله‌اند . مردم ربيعه كه در اردوى مسلمانان بودند با سهم غنيمت خود اسيران را خريدند و آزاد كردند و چنان بود كه مردم ربيعه در ايام جاهليت اسير نمىگرفتند .\r\nآنگاه خبر آمد كه بيشتر مردم آن ديار سوى ساحل دجله رفته‌اند و مثنى حركت كرد - در همهء اين غزاها كه از پس بويب بود حذيفة بن محصن غلفانى بر مقدمهء سپاه بود و نعمان بن عوف بن نعمان و مطر ، هردوان شيبانى ، پهلوداران سپاه بودند - و حذيفه را به دنبال قوم روان كرد و خود از پى برفت و نزديك تكريت به آنها رسيدند كه به آب زده بودند و چندان كه خواستند شتر گرفتند و به هر يك از آنها پنج شتر و پنج اسير رسيد مثنى خمس اموال را بر گرفت و با كسان سوى انبار باز گشت و فرات و عتيبه\r\n","description":"","footnote":"","page_name":" 1627 ","page_number":404},
  {"content":"\r\nبه راه خويش رفتند و به صفين حمله بردند كه مردم نمر و تغلب آنجا بودند و در نتيجه حمله جمعى از آنها را به آب ريختند كه امان خواستند اما دست از آنها بر نداشتند و به آب افتادگان بانگ مىزدند : غرق شديم ، غرق شديم . و عتيبه و فرات بانگ مىزدند : « اين غرق شدن به آن آتش زدن . » و با اين سخن يكى از جنگهاى ايام جاهليت را كه در اثناى آن گروهى از مردم بكر بن وائل را آتش زده بودند به يادشان مىآورد .\r\nعتيبه و فرات و همراهان پس از غرق كردن جماعت سوى مثنى باز گشتند و چون همه در اردوگاه انبار فراهم آمدند و فرستادگان و دسته ها بازگشتند مثنى با سپاه سوى جزيره رفت و آنجا فرود آمد .\r\nو چنان بود كه عمر رضى الله عنه در هر سپاه خبر گير داشت و ماجراى اين غزا را براى او نوشتند و سخن عتيبه و فرات كه در غزاى بنى تغلب و به آب ريختن قوم گفته بودند به دو رسيد و آنها را احضار كرد و در اين باره پرسش كرد كه گفتند اين سخن را بر سبيل مثل گفته‌اند و منظور كينه جويى ايام جاهليت نبوده و عمر آنها را قسم داد و قسم خوردند كه از سخن جز تمثل منظورى نداشته‌اند . عمر گفتار آنها را پذيرفت و پس فرستاد كه پيش مثنى آمدند . \r\nسخن از مقدمات جنگ قادسيه\r\nعبد الرحمن بن ساباط احمرى گويد : پارسيان به رستم و فيرزان كه سالار مردم فارس بودند گفتند : « چه مىكنيد ، اختلاف شما مايهء ضعف پارسيان شده و دشمن در آنها طمع بسته است . حرمت شما چندان نيست كه پارسيان اين وضع را بپذيرند كه شما به نابوديشان كشانيد ، از پس بغداد و ساباط و تكريت نوبت مداين است به خدا يا همسخن شويد يا پيش از آنكه دشمن شاد شويم شما را از ميان بر مىداريم »\r\n","description":"","footnote":"","page_name":" 1628 ","page_number":405},
  {"content":"\r\nمحفز نيز گويد : در اين هنگام كه مسلمانان در سواد تاخت و تاز مىكردند پارسيان به رستم گفتند : « گويى انتظار مىبريد كه سوى ما آيند و نابود شويم . به خدا اى سرداران ! اين ضعف و زبونى از شما به ما مىرسد كه مردم پارس را پراكنده‌ايد كه از مقابلهء دشمن باز مانده‌اند ، به خدا اگر كشتن شما مايهء نابودى ما نمىشد هم اكنون خونتان را مىريختيم . اگر بس نكنيد شما را مىكشيم كه اگر نابود شديم از شما انتقام گرفته باشيم . » زياد گويد : فيرزان و رستم به پوران دختر كسرى گفتند : « زنان و رفيقگان خسرو و نيز زنان و رفيقگان خاندان خسرو را براى ما بنويس و پوران همه را در مكتوبى نوشت و به آنها داد و كس به طلب زنان فرستادند و همه را بياوردند و مردان بر آنها گماشتند و آزار دادند مگر ذكورى از فرزندان خسرو را بيابند اما كس از آن جمله پيش آنها نيافتند . زنان گفتند ، يا يكيشان گفت : « جوانى از فرزندان شهريار پسر خسرو مانده كه مادرش از مردم با دو رياست » كس پيش آن زن فرستادند و او را بياوردند و چنان بود كه در ايام شيرى كه همه زنان را در قصر ابيض فراهم آورده بود\r\nو همه ذكور را كشته بود ، زن ، پسر خود را از قصر برون فرستاده بود و با خالگان وى وعده نهاده بود و پسر را در زبيل پيش آنها فرستاده بود .\r\nو چون از زن در بارهء پسر پرسيدند جاى وى را نشان داد و كس فرستادند و او را بياوردند و به شاهى برداشتند . پسر بيست و يك سال داشت و همه بر او همسخن شدند و پارسيان آرام گرفتند و اطاعت وى كردند و سران قوم در اطاعت و اعانت وى از هم پيشى گرفتند و براى پادگانها و مرزها كه خسرو داشته بود و چون حيره و انبار و ابله و ديگر پادگانها سپاهها معين شد .\r\nو مثنى و مسلمانان از كار پارسيان و همدليشان در بارهء يزدگرد خبر يافتند و به عمر نامه نوشتند و خبر دادند كه از مردم اطراف انتظار شورش دارند و تا وقتى نامه\r\n","description":"","footnote":"","page_name":" 1629 ","page_number":406},
  {"content":"\r\nبه عمر رسيد مردم سواد چه آنها كه با مسلمانان پيمان داشتند و چه آنها كه نداشتند كافر شدند و مثنى با جمع خود برفت و در ذى قار مقر گرفت و مسلمانان در طف اردو زدند تا نامهء عمر رسيد كه چنين بود .\r\n« اما بعد . از ميان عجمان در آييد و بر سر آبهايى كه مجاور عجمان « است در حدود سرزمين خودتان و سرزمين آنها فرود آييد و همه جنگاوران « و سواران ربيعه و مضر و مردم هم پيمانشان را آماده كنيد و هر كه بدلخواه « نيايد احضار شود . اكنون كه عجمان به تلاش افتاده‌اند عربان را نيز به « تلاش واداريد و با همه نيرو با همه نيروى آنها مقابل شويد . » مثنى در ذى قار جا گرفت و مسلمانان از جل و شراف تا غضى و سلمان اردو زدند .\r\nغضى در حدود بصره بود ، جرير بن عبد الله و سبرة بن عمرو عنبرى و ياران وى در سلمان بودند ، مسلمانان بر آبهاى عراق از اول تا آخر مقر گرفتند و مراقب همديگر بودند تا اگر حادثه اى براى يكى از گروهها رخ داد به كمك آن شتابند و اين به ذى قعدهء سال سيزدهم هجرت بود .\r\nزياد گويد : وقتى عمر خبر يافت كه عجمان يزدگرد را به شاهى برداشته‌اند به همه عاملان بر ولايات و عمال قبايل عرب نامه نوشت و اين به ذىحجهء سال سيزدهم بود . هنگامى كه به حج مىرفت ، كه عمر هر سال به حج مىرفت ،\r\nنوشت كه هر كه را سلاح يا اسب يا توان جنگ دارد برگزينيد و سوى من فرستيد ، شتاب كنيد ، شتاب كنيد ، و هنگامى كه راهى حج بود فرستادگان روان شدند . نخستين گروه از قبايلى آمدند كه راهشان از مكه و مدينه مىگذشت . آنها كه از اهل مدينه يا نيمه راه عراق و مدينه بودند هنگام باز گشت از حج در مدينه پيش وى آمدند و آنها كه دور تر بودند به مثنى پيوستند و آنها كه پيش عمر آمده بودند گفتند كه مردم مجاور آنها با شتاب مىآيند .\r\nاما در روايت ابو معشر و ابن اسحاق هست كه به سال سيزدهم هجرت سالار\r\n","description":"","footnote":"","page_name":" 1630 ","page_number":407},
  {"content":"\r\nحج عبد الرحمان بن عوف بود .\r\nعبد الله بن عمر گويد : سالى كه عمر به خلافت رسيد عبد الرحمان بن عوف را سالار حج كرد و عبد الرحمان آن سال با مردم به حج رفت ، پس از آن همه سالهاى ديگر خود عمر به حج مىرفت . چنان كه گويند در اين سال عامل عمر به مكه عتاب بن اسيد بود ، عامل طايف عثمان بن ابى العاص بود ، بر يمن يعلى بن منيه بود ، بر عمان و يمامه حذيفة بن محصن بود ، بر بحرين علاء بن حضرمى بود ، بر شام ابو عبيده ابن جراح بود ، بر مرز كوفه و اراضى مفتوح آن مثنى بن حارثه بود . چنان كه گويند على بن ابى طالب عهده دار قضا بود و به قولى عمر در ايام خلافت ، قاضى نداشت . \r\nآنگاه سال چهاردهم هجرت در آمد\r\nدر اولين روز محرم سال چهاردهم هجرت چنان كه در روايت زياد آمده عمر روان شد و بر سر چاهى به نام صرار فرود آمد و اردو زد و مردم ندانستند چه خواهد كرد ، آيا حركت مىكند يا آنجا مىماند ؟ و چون مىخواستند چيزى از عمر بپرسند ، عثمان يا عبد الرحمان بن عوف را مىفرستادند . و چنان بود كه در خلافت عمر عثمان را رديف نام داده بودند و رديف در زبان عرب كسى است كه بعد از مردى باشد و عربان اين را به كسى گويند كه اميد دارند پس از سالارشان سالار شود . و چنان بود كه وقتى اين دو كس نمىتوانستند آنچه را مىخواستند بدانند ، عباس را پيش او ميفرستادند .\r\nچون عثمان پيش عمر رفت گفت : « چه خبر ؟ قصد تو چيست ؟ » عمر بانگ نماز داد و مردم فراهم شدند و خبر را با آنها بگفت ببيند چه ميگويند .\r\nعامهء قوم گفتند : « روان شو و ما را همراه ببر . » و عمر با راى آنها هم سخن شد\r\n","description":"","footnote":"","page_name":" 1631 ","page_number":408},
  {"content":"\r\nكه مىخواست آنها را با ملايمت از اين راى بگرداند و گفت : « آماده شويد و لوازم فراهم كنيد كه من مىروم مگر آنكه راى بهترى پيش آيد . » آنگاه مردم صاحب راى را پيش خواند و سران اصحاب پيمبر صلى الله - عليه و سلم و بزرگان عرب بر او فراهم آمدند و گفت : « راى شما چيست كه من قصد حركت دارم . » اما راى جمع اين شد كه يكى از ياران پيمبر خدا صلى الله عليه و سلم را بفرستد و خود او بماند و سپاه بفرستد ، اگر كار به دلخواه بود و پيروزى رخ نمود همانست كه مىخواهد و مىخواهند ، و گر نه ديگرى را روان كند و سپاه ديگر فرستد و دشمن را بشكند و مسلمانان را نيرو دهد تا فيروزى خدا بيايد و وعده او محقق شود .\r\nعمر نداى نماز داد و مردم بر او فراهم شدند و كس فرستاد و على عليه السلام را كه در مدينه جانشين كرده بود بخواند كه بيامد . طلحه را نيز كه بر مقدمه سپاه فرستاده بود بخواند\r\nكه باز گشت . زياد و عبد الرحمان عوف را نيز كه پهلو داران سپاه بودند بخواند و در جمع بسخن ايستاد و گفت : « خدا مسلمانان را بر اسلام فراهم آورد و دلها را مؤتلف كرد و كسانرا چون برادران كرد كه مسلمانان همانند پيكرند كه عضوى از آسيب عضو ديگر بر كنار نماند . بايد كه كار مسلمانان به مشورت صاحبان راى باشد كه مردم مادام كه از عهده دار خلافت رضايت دارند و در باره او هم سخنند پيروى او مىكنند و عهده دار خلافت در رايى كه صاحبنظران مىزنند و صلاحى كه در كار جنگ مىانديشند ، پيرو ايشانست . اى مردم من چون يكى از شما بودم و صاحبان نظر مرا از رفتن منصرف كردند . مىخواهم بمانم و يكى را بفرستم و كسانى را كه از پيش فرستاده بودم يا بجا نهاده بودم براى اين كار احضار كرده‌ام . » و چنان بود كه على عليه السلام را كه در مدينه جانشين عمر شده بود و طلحه را\r\n","description":"","footnote":"","page_name":" 1632 ","page_number":409},
  {"content":"\r\nكه با مقدمه سپاه در اعوص بود . براى اين گفتگو احضار كرده بود .\r\nعمر بن عبد العزيز گويد : وقتى عمر از كشته شدن ابى عبيد بن مسعود و اتفاق مردم پارسى بر يكى از خاندان خسرو خبر يافت ، مهاجران و انصار را خبر كرد و برون شد تا به صرار رسيد ، طلحة بن عبيد الله را پيش فرستاد كه تا اعوص برفت ، پهلوى راست سپاه را به عبد الرحمان بن عوف داد و پهلوى چپ را به زبير بن عوام داد ، على رضى الله عنه را در مدينه جانشين كرد ، پس با مردم مشورت كرد و همه گفتند سوى ديار پارسيان رود ، در اين باب مشورت نكرده بود تا به صرار رسيد و طلحه باز گشت و عمر با صاحبان راى مشورت كرد ، طلحه هماهنگ راى مردم بود ، اما عبد الرحمان از جمله كسانى بود كه او را از رفتن منع كرد .\r\nعبد الرحمان گويد : بعد از پيمبر پدر و مادرم را فداى كس نكرده بودم ، به عمر گفتم : « پدر و مادرم فدايت ، اين تقصير بر من افكن و بمان و سپاهى بفرست كه قضاى خدا را در بارهء سپاههاى خويش ديده اى ، اگر سپاهت هزيمت شود چون هزيمت تو نباشد كه اگر كشته شوى يا هزيمت شوى\r\nبيم دارم كه مسلمانان هرگز تكبير نگويند و شهادت لا إله الا الله بر زبان نيارند . » در اين اثنا كه عمر در انديشه فرستادن يكى بود و در بارهء آن مشورت مىكرد نامه سعد بيامد ، وى در نجد عامل زكات بود ، عمر مىگفت : « يكى را به من نشان دهيد ؟ » عبد الرحمان بن عوف گفت : « يكى را پيدا كردى . » گفت : « كيست ؟ » گفت : « شير پنجه افكن ، سعد بن مالك . » و صاحبان راى وى را تأييد كردند .\r\nزفره گويد : مثنى به عمر نامه نوشت كه پارسيان در بارهء يزدگرد همسخن شده‌اند و سپاهها فرستاده‌اند و اهل ذمه شوريده‌اند . عمر به دو نوشت سوى صحرا برو\r\n","description":"","footnote":"","page_name":" 1633 ","page_number":410},
  {"content":"\r\nو قبايل مجاور را بخوان و نزديك آنها در حدود سرزمين پارسيان باش تا دستور من به تو رسد .\r\nگويد : عجمان با شتاب بيامدند و سپاهها فرستادند و اهل ذمه سر به شورش برداشتند و مثنى كسانى را ببرد و به صورت دسته هاى جدا از اول تا آخر عراق جاى داد كه از غضى تا قطقطانه اردو زدند و پادگانها و مرزهاى خسرو سامان گرفت و كار پارسيان استقرار يافت اما بيمناك و ترسان بودند و جماعت مسلمانان چون شير كه به طعمهء او دست انداخته باشند آمادهء هجوم مىشدند و سران قوم آنها را به سبب نامهء عمرو انتظار كمك باز مىداشتند .\r\nقاسم بن محمد گويد : ابو بكر سعد را عامل زكات هوازن نجد كرده بود و عمر او را به جا گذاشت ، هنگامى كه به عمال خويش نامه نوشت كه مردم را روانه كنند به دو نيز نوشت كه مردم سلاحدار و اسبدار و صاحب راى و شجاع را برگزيند .\r\nسعد نامه نوشت و خبر داد كه خدا جمعى را براى حركت فراهم آورد ، نامه هنگامى رسيد كه عمر در بارهء يكى كه به جاى خويش فرستد مشورت مىكرد و چون نام وى به ميان آمد گفتند او را بفرستد .\r\nطلحه گويد : سعد عامل زكات هوازن بود و عمر ضمن نامه ها كه نوشت به او نيز نوشت كه مردم صاحب راى و شجاع را كه سلاحى يا اسبى دارند برگزيند .\r\nنامه سعد رسيد كه يك هزار سوار برگزيده‌ام كه همه شجاع و صاحب راى و حافظ حريم و مدافع قوم خويش بوده‌اند و در ميان آنها اعتبار و حرمت دارند و اينك آماده‌اند .\r\nگويد : و اين به هنگامى بود كه كسان در كار مشورت بودند و به عمر گفتند :\r\n« كسى را كه بايد فرستاد يافتى . » گفت : « كيست » ؟\r\nگفتند : « شير غران »\r\n","description":"","footnote":"","page_name":" 1634 ","page_number":411},
  {"content":"\r\nگفت : « كى ؟ » گفتند : « سعد » .\r\nعمر راى آنها را پذيرفت و كس فرستاد كه سعد بيامد و سالارى جنگ عراق را به وى داد و سفارش كرد و گفت : « اى سعد بنى وهيب ! در كار خدا مغرور مباش كه گويند دايى پيمبر خدا صلى الله عليه و سلم و يار پيمبر خداست كه خدا عز و جل بد را به بد محو نمىكند ، بلكه بد را به نيك محو مىكند كه خدا را جز بوسيله اطاعت با كسى نسبت نيست و مردم از شريف و وضيع در نظر خدا يكسانند كه خدا پروردگار آنهاست و آنها بندگان خدايند و تفاوتشان به عفو خداست كه به اطاعت او حاصل مىشود . بنگر پيمبر خدا صلى الله عليه و سلم از هنگام بعثت تا وقتى از ما جدا شد چگونه بود و چنان باش ، كه كار چنان بايد ، اندرز من به تو همين است . اگر روش پيمبر را رها كنى و از آن بگردى كارت بيهوده شود و از جمله زيانكاران شوى . » و چون مىخواست سعد را روانه كند او را پيش خواند و گفت : « ترا به جنگ عراق گماشتم . سفارش مرا به خاطر سپار كه كارى سخت و پر محنت در پيش دارى كه به كمك حق از پيش توان برد ، خودت و همراهانت را به نيكى عادت بده و فيروزى از آن خواه ، بدان كه هر عادتى را وسيله اى هست ، وسيله نيكى صبر است .\r\nدر مقابل بليه اى كه به تو مىرسد صبور باش تا به تقوى دست يا بى ، بدان كه تقوى دو چيز است : اطاعت خدا و اجتناب از معصيت وى . اطاعت خدا بغض دنياست و حب آخرت و عصيان خدا حب دنياست و بغض آخرت .\r\nدلها را حقيقتهاست كه خدا پديد مىآورد كه نهان است و عيان . حقيقت عيان آنست كه حق ستايشگر و مذمتگوى را يكسان دهد و نهان آنست كه حكمت از قلب به زبان آيد و كسان را دوست دارد .\r\nاز دوستى غافل مباش كه پيمبران دوستى كسان خواسته‌اند ، خدا وقتى بنده اى را دوست دارد او را محبوب كسان كند و چون بنده اى را دشمن دارد او را مبغوض\r\n","description":"","footnote":"","page_name":" 1635 ","page_number":412},
  {"content":"\r\nكسان كند . مقياس منزلت تو پيش خداى تعالى منزلتى است كه پيش كسان و همكاران خويش دارى . » آنگاه او را با مسلمانانى كه در مدينه فراهم آمده بودند روانه كرد . سعد با چهار هزار كس از مدينه به قصد عراق در آمد كه سه هزار كس از يمن و سراة آمده بودند ، سالار مردم سراة حميضة بن نعمان بارقى بود و همه از طايفه بارق و المع و غامد و ديگر بستگان اين طوايف بودند كه هفتصد كس بودند ، مردم يمن دو هزار و سيصد كس بودند كه نخع بن عمرو از آن جمله بود ، همه قوم از جنگاور و زن و فرزند چهار هزار كس بودند ، عمر به اردوگاهشان آمد و مىخواست همه را سوى عراق فرستد اما جز سوى شام نمىخواستند رفت و عمر جز عراق نمىخواست و عاقبت يك نيمه را سوى عراق فرستاد و يك نيمه را روانهء شام كرد .\r\nحنش نخعى گويد : عمر به اردوگاه قوم آمد و گفت : « اى مردم نخع شرف در ميان شما جاى دارد ، با سعد برويد . » آنها دل سوى شام داشتند ، عمر جز عراق نمىخواست و آنها جز شام نمىخواستند و عاقبت يك نيمه را سوى شام فرستاد و يك نيمه را سوى عراق فرستاد .\r\nمستنير گويد : از مردم حضر موت و صدف سيصد كس در آن ميان بود كه سالارشان شداد بن ضمعج بود ، يك هزار و سيصد كس از مردم مذحج بودند كه سه سالار داشتند : عمرو بن معد يكرب سالار بنى ضبه بود ، ابو سيرة بن ذويب سالار جعفى و بستگان حفص چون جزء و زبيد و انس الله و امثال آنها بود ، يزيد بن حارث صدايى سالار صدا و جنب و مسليه بود كه همه سيصد كس بودند از قبيله مذحج ، اينان هنگام رفتن سعد ، از مدينه برون شدند .\r\nاز قبيله قيس عيلان نيز هزار كس بودند كه سالارشان بشر بن عبد الله هلالى بود .\r\nابراهيم گويد : گروه قادسيه چهار هزار كس بود كه از مدينه در آمد : سه هزار كس از مردم يمن بود و هزار كس از مردم ديگر .\r\n","description":"","footnote":"","page_name":" 1636 ","page_number":413},
  {"content":"\r\nقاسم گويد : عمر از صرار تا اعوص سپاه را بدرقه كرد آنگاه در جمع كسان به سخن ايستاد و گفت : « خدا براى شما مثل زده و سخن آورده كه دلها را با آن زنده كند كه دلها در سينه ها مرده است تا خدا آن را زنده كند . هر كه چيزى مىداند از آن سود گيرد . عدالت را نشانه ها و نمودارهاست ، نشانه هاى آن حياست و بخشش و تساهل و نرمش ، و نمودار آن رحمت است . خدا براى هر كارى درى نهاده و براى هر درى كليدى آماده كرده ، در عدالت عبرت آموختن است و كليد آن زهد است ، عبرت آموختن ياد مرگ كردن است و از مردگان سخن آوردن و آمادگى براى مردن و پيش فرستادن عمل ، زهد ، حق از كسان گرفتن و به صاحب حق دادن است كه در اين باره محاباى كس نكنى . بايد كه به مقدار كفاف قناعت كنى كه هر كه به مقدار كفاف قانع نباشد ، هيچ چيز او را بى نياز نكند . من ميان شما و خدايم اما ميان من و خدا هيچ كس نيست ، خدا مرا مكلف كرده كه دعاها را از او بگردانم .\r\nشكايتهاى خويش را پيش من آريد و هر كه نتواند ، پيش كسى برد كه بما برساند تا بىدرنگ حق وى را بگيريم . » آنگاه به سعد گفت حركت كند و گفت : « وقتى به زرود رسيدى آنجا توقف كن و در اطراف آن پراكنده شويد و كسان را بخوان و مردم دلير و صاحب راى را كه نيرو و سلاح دارند برگزين . » محمد بن سوقه گويد : مردم سكون با نخستين گروه كنده به سالارى حصين بن نمير سكونى و معاويه بن خديج گذشتند كه چهار صد كس بودند ، عمر جلوى آنها را گرفت و جوانان دلم سباط را\r\nبا معاويه بن خديج ديد و روى از آنها بگردانيد و باز روى بگردانيد چندان كه به دو گفتند : « چرا با اين قوم سر گرانى . » گفت : « از آنها ، تشويش دارم ، هيچ يك از اقوام عرب بر من نگذشته‌اند كه ناخوشايندتر از اينان باشند . » آنگاه گفت حركت كنند .\r\nبعدها نيز عمر پيوسته از آنها به بدى ياد مىكرد و مردم از راى عمر در بارهء\r\n","description":"","footnote":"","page_name":" 1637 ","page_number":414},
  {"content":"\r\nآن گروه به شگفتى بودند . و چنان شد كه يكى از آنها به نام سودان بن حمران ، عثمان بن عفان رضى الله عنه را كشت و يكى از بستگانشان كه خالد بن ملجم نام داشت على بن ابى طالب رحمه الله را كشت و معاويه بن خديج با جماعتى از آنها به تعقيب و قتل قاتلان عثمان برخاست اما جمعيشان قاتلان عثمان را پناه داده بودند .\r\nماهان گويد : از آن پس كه سعد برفت ، عمر دو هزار كس از مردم يمن را با دو هزار كس از مردم نجد از غطفان و طوايف ديگر به كمك او روان كرد . سعد در آغاز زمستان به زرود رسيد و آنجا فرود آمد و سپاهيان را در اطراف آن بر سر آبهاى بنى تميم و اسد پراكنده كرد و در انتظار فراهم آمدن كسان و دستور عمر ماند . چهار هزار كس از بنى تميم و رباب برگزيد كه سه هزار كس تميمى و هزار كس ربابى بودند ، از بنى اسد نيز سه هزار كس بر گزيد و گفت در حدود سرزمين خود ما بين حزن و بسيطه بمانند و آنجا بماندند و ما بين سعد بن ابى وقاص و مثنى بن حارثه بودند .\r\nمثنى هشت هزار كس از مردم ربيعه داشت كه شش هزار از بكر بن وائل بود و دو هزار كس از ديگر طوايف ربيعه كه پس از رفتن خالد برگزيده بود ، چهار هزار كس از باقيماندگان جنگ پل نيز با وى بودند . از مردم يمن نيز دو هزار كس از بجيله با وى بود و دو هزار كس از قضاعه و طى كه بعضى را بتازگى برگزيده بود .\r\nسالار مردم طى ، عدى بن حاتم بود و سالار قضاعه عمرو بن وبره بود و سالار بجيله جرير بن عبد الله بود .\r\nدر اين هنگام كه سعد انتظار ميبرد مثنى سوى وى آيد و مثنى نيز در انتظار رفتن سعد بود مثنى از زخمى كه در جنگ پل خورده بود در گذشت و بشير بن خصاصيه را جانشين خود كرد . سعد در زرود بود و سران مردم عراق با خصاصيه بودند و گروههاى عراقى و از آن جمله فرات بن حيان\r\nعجلى و عتيبه كه پيش عمر رفته بودند پيش سعد بودند كه عمر آنها را به نزد وى فرستاده بود .\r\n","description":"","footnote":"","page_name":" 1638 ","page_number":415},
  {"content":"\r\nماهان گويد : به همين سبب بود كه مردم در شمارهء سپاه قادسيه اختلاف كرده‌اند . آنها كه چهار هزار كس گفته‌اند از اين رو بود كه چهار هزار كس با سعد از مدينه بيرون آمدند و آنها كه هشت هزار كس گفته‌اند ، از اين رو بود كه هشت هزار كس در زرود فراهم آمده بودند و آنها كه نه هزار كس گفته‌اند پيوستن مردم قيس را در نظر داشته‌اند و آنها كه دوازده هزار كس گفته‌اند سه هزار كس از مردم بنى اسد را كه از تيره هاى حزن بود به حساب آورده‌اند .\r\nسعد دستور پيشروى داد و سوى عراق روان شد . گروه كسان در شراف بودند و چون سعد به شراف رسيد اشعث بن قيس با هزار و هفتصد كس از مردم يمن به دو پيوستند .\r\nگويد : همه حاضران قادسيه سى و چند هزار كس بودند و كسانى كه از غنايم قادسيه سهم بردند در حدود سى هزار كس بودند .\r\nجرير گويد : مردم يمن دل سوى شام داشتند و مضريان به عراق راغب بودند .\r\nعمر گفت : « خويشاوندىهاى شما از خويشاونديهاى ما قويتر است چرا مضريان گذشتگان خويش را كه در شام بوده‌اند به ياد نمىآورند ؟ » محمد بن حذيفه بن يمان گويد : هيچ كس از عربان در مقابل پارسيان جسورتر از مردم ربيعه نبود كه مسلمانان آنها را ربيعه شير يا ربيعه سوار نامشان داده بودند ، عربان جاهليت نيز پارسيان را شير مىناميدند ، روميان را نيز شير ميناميدند .\r\nماهان گويد : عمر گفت : « به خدا شاهان عجم را با شاهان عرب مقابل ميكنم » و هر چه سر و صاحب راى و معتبر و صاحب نفوذ و سخنور و شاعر بود سوى پارسيان فرستاد و آنها را با سران و بزرگان عرب رو برو كرد .\r\nشعبى گويد : وقتى سعد مىبايد از زرود حركت كند عمر به او نامه نوشت كه مرد لايقى را به دروازه هند فرست\r\nكه آنجا باشد و مراقبت كند كه از آن حدود آسيبى به تو نرسد ، سعد مغيرة بن شعبه را با پانصد كس فرستاد كه سوى غضى رفت و\r\n","description":"","footnote":"","page_name":" 1639 ","page_number":416},
  {"content":"\r\nبه نزد جرير كه آنجا بود مقر گرفت غضى در سرزمين عرب رو به روى ابله بود كه مرز و دروازه هند به شمار بود .\r\nچون سعد در شراف مقر گرفت جاى خود را به عمر نوشت و هم جاهاى مسلمانان را كه ما بين غضى تا حبانه بود به او خبر داد .\r\nعمر به او نوشت كه وقتى اين نامه من به تو رسد كسان را دسته هاى ده نفرى كن و بر هر دسته سر دسته اى گمار و سپاهها را سالاران معين كن و سپاه خويش را آرايش و نظم ده و سران مسلمانان را بگوى تا پيش تو آيند و تعداد خويش بگويند سپس آنها را پيش كسانشان فرست و در قادسيه وعده كن ، مغيرة بن شعبه را نيز با سپاهش به خويشتن ملحق كن و ترتيب كارها را براى من بنويس .\r\nسعد كس پيش مغيره و سران قبايل فرستاد كه بيامدند و اندازه بدانست و بر هر دسته ده نفرى سردسته اى گماشت چنان كه در ايام پيمبر خداى صلى الله عليه و سلم نيز سر دسته ها بودند و تا وقتى مقررى معين شد دوام داشت . بر پرچمها كسانى از مسلمانان با سابقه گماشت و سران گروههاى ده نفرى را از كسانى بر گزيد كه در اسلام اعتبارى داشته بودند و بر قسمتهاى سپاه از مقدمه و پهلوها و پيشتازان و زبده سواران و پياده و سوار كسان بر گماشت و هنگام حركت با آرايش و نظم حركت كرد و تا وقتى نامه و اجازه عمر نيامد حركت نكرد . سران قسمتها چنين بودند .\r\nزهرة بن عبد الله بن قتاده را كه پادشاه هجر در جاهليت او را سالارى داده بود و پيش پيمبر خداى فرستاده بود بر مقدمه گماشت و چون اجازه عمر آمد وى از شراف روان شد تا به عذيب رسيد .\r\nعبد الله بن معتم را بر ميمنه گماشت . وى از ياران پيمبر بود و يكى از نه كس بود كه سوى او صلى الله عليه و سلم رفته بودند .\r\nطلحة بن عبيد الله را دهميشان كرد كه سردستگان قوم شدند .\r\nشرحبيل بن سمط بن شرحبيل كندى را بر ميسره گماشت . وى نوجوان بود و با\r\n","description":"","footnote":"","page_name":" 1640 ","page_number":417},
  {"content":"\r\nمرتدان جنگيده بود و نيك كوشيده بود بدين سبب او را قدر شناختند ، از دوران مدينه تا وقتى كوفه بنياد شد به اعتبار از اشعث كندى سبق گرفته بود\r\nو پدرش از جمله كسانى بود كه با ابو عبيدة بن جراح سوى شام رفته بود .\r\nخالد بن عرفطه را نايب خويش كرد .\r\nعاصم بن عمرو تميمى عمرى را بر دنباله سپاه گماشت .\r\nسواد بن مالك تميمى را به پيشتازان گماشت .\r\nسليمان بن ربيعه باهلى را بر زبده سواران گماشت .\r\nحمال بن مالك اسدى را سالار پيادگان كرد .\r\nعبد الله بن ذى السهمين خثعمى را سالار سوارگان كرد .\r\nو چنان بود كه سران قسمتها پس از سالار سپاه بودند و سردستگان پس از سران قسمتها بودند ، پس از آنها پرچمداران بودند و پس از پرچمداران و سران ، رؤساى قبايل بودند .\r\nبه گفتهء راويان ابو بكر در جنگهاى ارتداد و جنگهاى عجمان از مرتدشدگان كمك نمىخواست . عمر آنها را به جنگ فرستاد اما هيچ كدامشان را به كارى نگماشت .\r\nسعيد بن مرزبان گويد : عمر مداواگران فرستاد ( اطبه ؟ ) و عبد الرحمان بن ربيعه باهلى ذو النور را به قضاوت كسان گماشت و ضبط ( اقباض ) و تقسيم غنائم را به او داد و سلمان فارسى را دعوتگر و رائد ( پيشتاز ؟ مامور اكتشاف ) قوم كرد .\r\nابى عثمان نهدى گويد : مترجم قوم هلال هجرى بود و دبير ، زياد بن ابى سفيان بود .\r\nو چون سعد از آرايش سپاه فراغت يافت و براى هر كار گروهى و سرى معين كرد قضيه را براى عمر نوشت .\r\nدر آن اثنا كه نامه سوى عمر رفت و جواب آمد كه از شراف سوى قادسيه\r\n","description":"","footnote":"","page_name":" 1641 ","page_number":418},
  {"content":"\r\nحركت كرد معنى بن حارثهء با سلمى دختر خصفه تيمى ، تيم اللات ، با وصيت مثنى پيش سعد آمد و چنان شده بود كه مثنى وصيت كرده بود و گفته بودشان كه وصيت او را با شتاب به زرود ، پيش سعد برند اما فراغت اين كار نيافته بودند و كار قابوس بن قابوس بن منذر آنها را از رفتن باز داشته بود .\r\nو قصه چنان بود كه ازاذمرد پسر آزاذبه قابوس را سوى قادسيه فرستاد و گفت :\r\n« عربان را دعوت كن و سالارى كسانى كه دعوت ترا بپذيرند با تو باشد و چنان باش كه پدرانت بوده‌اند . » قابوس در قادسيه مقر گرفت و به قبيلهء بكر بن وايل نامه نوشت\r\nچنان كه نعمان مىنوشته بود و تحبيب و تهديد كرد .\r\nو چون معنى خبر يافت از ذى قار با شتاب بيامد و شبانگاه بر قابوس تاخت و او را با همه كسانش از پاى در آورد ، آنگاه سوى ذو قار برگشت و از آنجا همراه سلمى سوى سعد رفتند و در شراف پيش وى رسيدند و وصيت و راى مثنى بن حارثه را به او دادند كه در آن گفته بود راى وى اينست كه وقتى سپاه آماده شد با دشمن خود و دشمن مسلمانان يعنى پارسيان در خاك آنها جنگ نيندازد بلكه بر كنارهء سرزمين آنها در نزديكترين سنگستان به ديار عرب و نزديكترين صحرا به ديار عجم جنگ اندازد و اگر خدا مسلمانان را بر آنها فيروزى داد به جاهاى ديگر توانند رسيد و اگر كار صورت ديگر داشت راه خويش را بهتر دانند و در ديار عرب دليرتر توانند رفت تا خدا فرصت حمله به دشمن پيش آرد .\r\nو چون راى و وصيت مثنى به سعد رسيد بر او رحمت فرستاد و معنى را به جاى وى گماشت و سفارش كرد با خاندان وى نيكى كند و سلمى را خواستگارى كرد و به زنى گرفت و با وى زفاف كرد .\r\nجزو دسته هاى سپاه هفتاد و چند كس از جنگاوران بدر بودند و سيصد و ده و چند كس از آنها كه صحبت پيمبر دريافته بودند تا بيعت رضوان يا جلوتر . و سيصد كس از\r\n","description":"","footnote":"","page_name":" 1642 ","page_number":419},
  {"content":"\r\nآنها كه در فتح مكه حضور داشته بودند و هفتصد كس از فرزندان صحابه پيمبر از همه قبايل عرب .\r\nسعد در شراف بود كه نامه عمر آمد كه مضمون آن همانند راى مثنى بود ، همانوقت نيز نامه اى براى ابو عبيد فرستاده بود كه مردم عراق را كه شش هزار كس بودند با هر كس از سپاه او كه ميل دارد سوى عراق رود آنجا فرستد . مضمون نامهء عمر به سعد چنين بود :\r\n« اما بعد از شراف با همه مسلمانانى كه همراه تواند سوى « پارسيان رو و در همه كارهاى خويش به خدا توكل كن و از او يارى بخواه .\r\n« بدان كه سوى قومى مىروى كه شمارشان بسيار است و لوازم فراوان « دارند و نيروى بسيار و ديارشان گرچه دشت است به سبب درياها و آبها و « سنگستانها سخت و دستنيافتنى است مگر آنكه از آبهاى تنگ بگذرند « و چون با همه قوم با يكى از آنها رو برو شدى حمله و ضربت زدن آغاز « كنيد . مبادا با همه جمع آنها رو برو شويد و مبادا شما را بفريبند كه مردمى « فريبكار و مكارند و رفتارى جز رفتار شما دارند ،\r\nمگر آنكه سخت بكوشيد .\r\n« و چون به قادسيه رسيدى ، و قادسيه در جاهليت دروازهء ديار پارسيان بوده « و آنجا از همه دروازه هاى ديگر لوازم بيشتر دارند و از جاهاى ديگر آرند « كه جايگاهى وسيع و آباد و استوار است و پيش روى آن پلها و رودهاى « صعب العبور است ، مىبايد بر همه گذرگاههاى آن اردوگاهها پديد آرى و « مسلمانان ميان سنگستان و بيابان باشند ، بر كناره هاى سنگستان و كناره هاى « بيابان و ريگستانهاى ما بين آن باشند . آنگاه بجاى خويش باش و از آنجا « مرو كه چون خبردار شوند به جنبش آيند و گروههاى خويش را سوار و « پياده با همه نيرو سوى شما فرستند . اگر در مقابل دشمن پايمردى كنيد « اميدوارم كه ظفر يابيد و هرگز مانند اين جمع بر ضد شما فراهم نيارند ،\r\n","description":"","footnote":"","page_name":" 1643 ","page_number":420},
  {"content":"\r\n« و اگر فراهم آيند با دلهاى خوش نباشند و اگر كار صورت ديگر داشت « سنگستان پشت سر شماست و از بيابان نزديك ديار آنها به سنگستان نزديك « ديار خويش رويد كه در آنجا جرئت بيشتر داريد و آنجا را نيكتر « شناسيد و دشمن در آنجا ترسانتر باشد و نادانتر تا وقتى خداوند شما را « بر آنها فيروزى دهد و فرصت هجوم پيش آيد . » عمر ، روز حركت سعد را از شراف در نامه معين كرد و نوشت : چون فلان و به همان روز شود با سپاه حركت كن و ما بين عذيب هجانات و عذيب قوادس مقر گير و كسان بهر سوى فرست .\r\nپس از آن جواب نامه اى كه براى عمر نوشته بود از جانب او رسيد به اين مضمون :\r\n« اما بعد با خويش پيمان كن و سپاه را اندرز گوى و از همت و « پايمردى سخن آر كه هر كه غافل باشد آن را به ياد آرد . پايمردى كنيد ، « پايمردى كنيد كه كمك خداى به اندازه همت مىرسد و پاداش به اندازه « پايمردى مىدهد . در باره زير دستان و كارى كه در پيش دارى سخت « مراقبت كن و از خدا سلامت بخواهيد و لا حول و لا قوة الا بالله بسيار گوييد .\r\n« به من بنويس كه گروه پارسيان تا كجا رسيده‌اند و سالارشان كه عهده دار « مقابله شماست كيست كه به سبب كم اطلاعى از وضعى كه در پيش داريد « و از ترتيب كار دشمن ، بسيارى چيزها را كه مىخواستم نتوانستم نوشت .\r\n« جايگاههاى مسلمانان را با نهرى كه ميان شما و مداين هست براى ما وصف « كن . چنان كه گويى بدان مىنگرم و وضع خودتان را بر من روشن كن . از « خدا بترس و به او اميدوار باش و تكبر مكن .\r\nبدان كه خدا اين كار را عهده « كرده و وعده تخلف ناپذير بشما داده . مراقب باش كه آن را از تو نگيرد و « ديگران را بجاى شما نيارد . »\r\n","description":"","footnote":"","page_name":" 1644 ","page_number":421},
  {"content":"\r\nسعد در باره وصف شهر به دو نوشت كه قادسيه ميان خندق و عتيق است و در سمت چپ قادسيه رودى سبز گونه هست كه درون آن پيداست كه تا حيره امتداد دارد ، از ميان دو راه كه يكى به بيابان مىرود و ديگرى بر كناره رودى است به نام حضوض كه تا ناحيه ميان خورنق و حيره مىرود . سمت راست قادسيه تا ولجه يكى از مردابهاى ديار آنهاست . همه مردم سواد كه بيش از من با مسلمانان به صلح آمده بودند دل با مردم پارسى دارند و به آنها پيوسته‌اند و بر ضد ما آماده شده‌اند كسى را كه براى جنگ ما آماده كرده‌اند رستم است و كسانى همانند وى كه مىخواهند ما را تحريك كنند و به حمله وادارند و ما نيز مىخواهيم آنها را تحريك كنيم و به جنگ بكشانيم . فرمان خدا شدنى است و قضاى او ما را سوى مقدر مىكشاند و از او قضاى خوب و تقدير نيك قرين سلامت مىخواهيم . » عمر به دو نوشت : « نامه تو رسيد و مضمون آن را بدانستم ، در جاى خود باش تا خدا دشمن را به حركت در آرد ، بدان كه كار دنباله دارد . اگر خدا دشمن را هزيمت كرد ، از آنها دست مدار تا به مداين حمله برى كه اگر خدا خواهد مايه خرابى آن شود . » و چنان بود كه عمر براى سعد بخصوص دعا مىكرد و كسان با وى دعا مىكردند و براى عامه سپاه نيز دعا مىكرد .\r\nزهرة بن حويه روان شد و در عذيب هجانات اردو زد و سعد از دنبال آمد كه در عذيب هجانات به وى ملحق شود . زهره پيش رفت و در قادسيه ما بين عتيق و خندق ، مقابل پل ، مقر گرفت . قديس در آن روزگار يك ميل پايينتر از پل بود .\r\nسيف بن قعقاع گويد : عمر به سعد بن ابى وقاص نوشت :\r\n« در دل من افتاده است كه وقتى با دشمن مقابل شويد او را هزيمت مىكنيد ترديد را به يك سو نهيد و يقين را برگزينيد اگر يكى از شما با يكى از عجمان ببازى ، امانى داده يا اشاره اى كرده يا سخنى گفته كه عجمى ندانسته و بنزد ايشان امان بوده ، آن را امان به حساب آريد و از سختگيرى\r\n","description":"","footnote":"","page_name":" 1645 ","page_number":422},
  {"content":"\r\n« بپرهيزيد . به پيمان وفا كنيد ، كه وفا حتى به غلط سودمند است و خيانت حتى « به خطا مايه هلاكت است\r\nو سبب ضعف شما و نيروى دشمن و ادبار شما و اقبال « او مىشود مبادا كارى كنيد كه مايه تحقير و وهن مسلمانان شود . » كرب بن كرب عكلى كه جزو مقدمه سپاه قادسيه بود گويد : سعد از شراف ما را پيش فرستاد كه در عذيب هجانات فرود آمديم ، او نيز حركت كرد و وقتى كه در عذيب هجانات پيش ما رسيد و اين بهنگام صبحدم بود زهرة بن حويه با مقدمه سپاه حركت كرد و چون عذيب كه از جمله پادگانهاى پارسيان بود نمودار شد بر برجهاى آن كسانى را ديديم و بر هر يك از برجها يا ميان دو كنگره مىنگريستيم يكى را مىديديم و ما با تك سواران بوديم و بمانديم تا گروه عمده بيايد كه پنداشتيم آنجا سپاهى هست آنگاه سوى عذيب رفتيم و چون نزديك شديم يكى از آنجا در آمد كه با شتاب سوى قادسيه دوان شد و چون به آنجا رسيديم و وارد شديم هيچ كس نبود و همين مرد بود كه به خدعه از برجها و ميان كنگره ها به چشم ما مىخورد و اينك خبر ما را مىبرد ، بدنبال او رفتيم اما نرسيديم ، زهره از قضيه خبر يافت و از پس آمد و بما رسيد و ما را جا گذاشت و از پى مرد رفت و گفت : « اگر اين خبر گير از دست برود خبر ما به آنها رسد . » نزديك خندق به او رسيد و ضربتى زد و او را در آنجا افكند . و چنان بود كه مردم قادسيه از دليرى اين مرد و آشنايى او با جنگ به تعجب بودند و هيچ كس پردلتر و جسورتر از اين پارسى نديده بود و اگر مقصد وى دور نبود زهره به او نرسيده بود و از پاى در نيامده بود .\r\nگويد : مسلمانان در عذيب نيزه ها و تيرها و جعبه هاى چوبين و چيزهاى ديگر يافتند كه سودمند افتاد .\r\nآنگاه در دل شب دسته اى فرستاد و گفت به اطراف حيره هجوم برند ، بكير بن عبد الله ليثى را سالارشان كرد . شماخ ، شاعر قيسى ، نيز در آن ميانه بود با سى كس از دليران قوم كه برفتند و از سليحين گذشتند و پل آن را ببريدند و آهنگ\r\n","description":"","footnote":"","page_name":" 1646 ","page_number":423},
  {"content":"\r\nحيره داشتند .\r\nدر اثناى راه سر و صداها شنيدند و دست به كارى نزدند و نهان شدند ببينند كه چيست و همچنان ببودند تا جمعى گذشتند و دسته اى سوار جلو انبوه جمع بود كه متعرض آن نشدند كه راه صنين را پيش گرفتند\r\nو متوجه مسلمانان نشدند كه در انتظار آن خبر گير بودند و توجهى به نهانشدگان نداشتند و آهنگ صنين داشتند .\r\nو چنان بود كه خواهر آزاذ مرد پسر آزاذبه مرزبان حيره را كه عروس امير صنين بود به خانه وى مىبردند . امير صنين از جمله بزرگان عجم بود و كسان براى حفاظت به دنبال عروس بودند و چون سواران از همراهان عروس جدا شدند و مسلمانان همچنان در نخلستان در كمين بودند و بار و بنه بر آنها گذشت و بكير به شيرزاد پسر آزاذبه كه ما بين سواران و بار و بنه بود حمله برد و او را از پاى در آورد ، سواران گريزان شدند و بار و بنه را با دختر آزاذبه با سيصد زن از دهقانان و يكصد كس از خدمه بگرفت با چندان چيز كه كس قيمت آن ندانست و باز گشت و چيزها را همراه برد و صبحگاهان با غنايمى كه خدا نصيب مسلمانان كرده بود در عذيب هجانات پيش سعد رسيد و كسان به آهنگ بلند تكبير گفتند سعد گفت به خدا سوگند اين تكبير قومى است كه نيرو دارند .\r\nآنگاه سعد غنايم را بر مسلمانان تقسيم كرد ، خمس را بر گرفت و بقيه را به جنگاوران داد كه بسيار خوشدل شدند و گروهى را در عذيب نهاد كه حافظ زنان باشند و كسانشان را نيز به آنها پيوست و غالب بن عبد الله ليثى را سالار گروه كرد .\r\nآنگاه سعد سوى قادسيه رفت و در قديس مقر گرفت . زهره نيز در مقابل پل عتيق جايى كه اكنون قادسيه است فرود آمد ، سعد خبر دسته بكير را و اينكه در قديس فرود آمده بفرستاد و يك ماه آنجا ببود سپس براى عمر نامه نوشت كه قوم دشمن كسى\r\n","description":"","footnote":"","page_name":" 1647 ","page_number":424},
  {"content":"\r\nرا سوى ما نفرستاده و ندانسته‌ايم كه براى جنگ كسى را معين كرده باشد و وقتى خبرى به ما رسيد خواهيم نوشت ، از خدا فيروزى بخواه كه ما در مقابل دنيايى پهناوريم با مردمى نيرومند كه از پيش دانسته‌ايم كه سوى آنها خوانده مىشويم و خداى فرمود : « شما را به قومى نيرومند مىخوانند . » سعد در اثناى اين اقامت عاصم بن عمرو را سوى اسفل فرات فرستاد و او تا ميشان برفت ، به جستجوى گوسفند و گاو بود اما بدست نياورد و كسان كه در مزارع بودند بگريختند و در بيشه ها نهان شدند و عاصم پيش رفت تا بر كنار بيشه اى مردى را بگرفت و از او پرسش كرد و جاى گوسفند . گاو مىجست و آن كس قسم خورد و گفت : « نمىدانم » اما او چوپان چهار پايانى بود كه در آن بيشه بود و گاوى بانگ بر - آورد كه به خدا دروغ مىگويد اينك ماييم . عاصم وارد بيشه شد و گاوان را براند و سوى اردوگاه آورد كه سعد آن را ميان كسان تقسيم كرد و روزى چند در رفاه و فراوانى بودند .\r\nو چنان شد كه در ايام حجاج اين قضيه را براى وى گفتند ، چند كس از حاضران واقعه را پيش خواند كه يزيد بن عمر و وليد بن عبد شمس و زاهر از آن جمله بودند\r\nو از آنها پرسش كرد كه گفتند : « بله ما اين را شنيديم و ديديم و گاوان را برانديم » حجاج گفت : « دروغ مىگوييد » گفتند : « اگر تو آنجا بوده اى و ما نبوده‌ايم چنين باشد » گفت : « راست مىگوييد ، كسان در اين باب چه مىگفتند ؟ » گفتند : « اين را نشان بشارتى دانستند كه از رضاى خدا و شكست دشمن ما خبر مىداد . » گفت : « اين بسبب آن بود كه جماعت نيكان و پرهيزكاران بوده‌اند . » گفتند : « ما خفاياى دلها را نمىدانستيم اما آنچه ديديم هيچ كس به دنيايى -\r\n","description":"","footnote":"","page_name":" 1648 ","page_number":425},
  {"content":"\r\nرغبتتر از آنها نبود و بيشتر از آنها دنيا را دشمن نمىداشت ، هيچكدامشان به ترس و خدعه و خيانت منسوب نبودند و اين غزاى گاوان بود . » سعد دسته ها ما بين كسكر و انبار فرستاد و چندان آذوقه بياوردند كه مدتها در رفاه بودند و نيز خبر گيران سوى مردم حيره و سوى صلوبا فرستاد كه اخبار پارسيان را بدانند ، خبر آوردند كه شاه رستم پسر فرخزاد ارمنى را به كار جنگ گماشته و سالارى سپاه به او داده و قضيه را براى عمر نوشت و عمر به دو نوشت كه از خبرها كه به تو ميرسد و سپاه كه سوى تو مىفرستند نگران مباش ، از خدا كمك بخواه و به دو توكل كن و كسانى از مردان با مهابت و راى و دلير پيش وى فرست كه او را دعوت كنند كه خداى دعوتشان را مايهء وهن دشمن و شكست آنها كند و هر روز براى من نامه بنويس .\r\nو چون رستم در ساباط اردو زد اين را براى عمر نوشتند .\r\nقيس بن ابى حازم گويد : وقتى سعد خبر يافت كه رستم سوى ساباط آمده در اردوگاه خويش به فراهم آوردن كسان پرداخت .\r\nاسماعيل گويد : « سعد به عمر نوشت كه رستم در ساباط ، اين سوى مداين اردو زده و آهنگ ما دارد .\r\nابو ضمره گويد : سعد به عمر نوشت : « رستم در ساباط اردو زده و با سپاه و فيلان و نيروى پارسيان آهنگ ما كرده . چيزى براى من مهمتر از اين نيست كه چنان باشم كه خواسته اى و از خدا كمك مىخواهم و به او توكل مىكنيم ، فلان و فلان را فرستادم و چنانند كه گفته بودى »\r\nسعيد بن مرزبان گويد : وقتى دستور عمر آمد ، سعد بن ابى وقاص تنى چند كسان معتبر و صاحب راى و تنى چند مردم با مهابت و مشخص و صاحب راى را براى فرستادن فراهم آورد . مردم معتبر و صاحب راى و كوشا نعمان بن مقرن و بسر بن ابى رهم و حملة بن جويه كنانى و حنظلة بن ربيع تميمى بودند و فرات بن\r\n","description":"","footnote":"","page_name":" 1649 ","page_number":426},
  {"content":"\r\nحيان عجلى و عدى بن سهيل و مغيرة بن زراره بن نباش بودند ، مردم پر مهابت و متشخص و صاحب راى عطارد بن حاجب و اشعث بن قيس و حارث بن حسان و عاصم بن عمرو و عمرو بن معد يكرب و مغيرة بن شعبه و معنى بن حارثه بودند كه آنها را سوى شاه فرستاد .\r\nابو وايل گويد : « سعد بيامد تا در قادسيه مقر گرفت و كسان با وى بودند گويد :\r\nنمىدانم شايد بيشتر از هفت هزار كس يا در اين حدود نبوديم ، مشركان سى هزار كس يا در اين حدود بودند و به ما گفتند : « عده و نيرو و سلاح نداريد ، چرا آمده‌ايد ، برگرديد . » گفتيم : « بر نمىگرديم » ، از ديدن تيرهاى ما مىخنديدند و مىگفتند : « دوك ، دوك » و آن را به دوك نخريسى همانند مىكردند .\r\nگويد : و چون از باز گشت دريغ كرديم گفتند : « يكى از خردمندان خويش را پيش ما فرستيد كه معلوم دارد براى چه آمده‌ايد » مغيرة بن شعبه گفت : « من مىروم » و سوى آنها رفت و با رستم بر تخت نشست و پارسيان بغريدند و بانگ زدند .\r\nمغيرة بن شعبه گفت : « اين مرا رفعت نيفزود و از قدر يار شما نكاست » رستم گفت : « راست مىگويى ، چرا آمده‌ايد ؟ » گفت : « ما مردمى در راه ضلالت بوديم خدا پيمبرى سوى ما فرستاد و به وسيلهء او هدايتمان كرد و به دست وى روزيمان داد و از جمله چيزها كه روزى ما كرد دانه ايست كه گفتند در اين ديار مىرويد و چون آن را بخورديم و به كسان خود خورانيديم گفتند : از اين نمىتوانيم گذشت ، ما را به اين سرزمين جاى دهيد تا از اين بخوريم . » رستم گفت : « ولى ما شما را مىكشيم » گفت : « اگر ما را بكشيد\r\nبه بهشت مىرويم و اگر ما شما را بكشيم به جهنم\r\n","description":"","footnote":"","page_name":" 1650 ","page_number":427},
  {"content":"\r\nمىرويد ، و يا جزيه بدهيد » گويد : و چون گفت : يا جزيه بدهيد ، بغريدند و بانگ زدند و گفتند : « ميان ما و شما صلح نيست » مغيره گفت : « شما به طرف ما عبور مىكنيد يا ما به طرف شما عبور كنيم ؟ » رستم گفت : « ما به طرف شما عبور مىكنيم » مسلمانان عقب كشيدند تا پارسيان عبور كردند و به آنها حمله بردند و هزيمتشان كردند .\r\nعبيد بن جحش سلمى گويد : كسانى در معركه افتاده بودند كه سلاحى به آنها نرسيده بود و همديگر را لگد مال كرده بودند يك كيسه كافور به دست ما افتاد كه پنداشتيم نمك است و ترديد نكرديم كه نمك است ، گوشتى پختيم و از آن در ديگ ريختيم اما مزه نداشت . يك مرد عبادى بر ما گذشت كه پيراهنى همراه داشت و گفت :\r\n« اى گروه عربان غذاى خود را تباه مكنيد كه نمك اين ديار خوب نيست مىخواهيد در مقابل نمك اين پيراهن را بگيريد ؟ » پيراهن را گرفتيم و يكى از ما آن را پوشيد كه به دور او مىرفتيم و از پيراهن شگفتى مىكرديم و چون پارچه ها را شناختيم دانستيم كه قيمت پيراهن دو درم است .\r\nگويد : من نزديك يكى بودم كه دو بازو بند طلا داشت و سلاح داشت و سخن نكردم و گردنش را بزدم .\r\nگويد : دشمنان هزيمت شدند و تا صراة رفتند و ما تعقيبشان كرديم و باز هزيمت شدند و تا مداين رفتند ، مسلمانان در كوثى بودند و اردوگاه مشركان در دير المسلاخ بود ، مسلمانان سوى آنها شدند و تلاقى شد كه مشركان هزيمت شدند و سوى كنارهء دجله رفتند ، بعضىها از كلواذى عبور كردند و بعضىها از پايين مداين عبور كردند و مسلمانان آنها را محاصره كردند چنان كه جز سگ و گربه -\r\n","description":"","footnote":"","page_name":" 1651 ","page_number":428},
  {"content":"\r\nهاشان چيزى براى خوردن نداشتند و شبانه برون شدند و سوى جلولا رفتند ، مسلمانان سوى آنها شدند ، هاشم بن عتبه بر مقدمهء سپاه سعد بود و در محل فريد به آنها تاختند .\r\nابو وائل گويد : عمر بن خطاب حذيفة بن يمان را بر مردم كوفه گماشت و مجاشع ابن مسعود را بر مردم بصره گماشت .\r\nمغيره گويد : آن جمع ( كه سعد معين كرده بود ) از اردوگاه برون شدند و به مداين رفتند كه حجت گويند و يزدگرد را دعوت كنند اينان از رستم گذشتند و به در يزدگرد رسيدند و نزديك اسبان برهنه ايستادند و اسبان يدكى كه همه شيهه مىزد ، و اجازه خواستند كه آنها را بداشتند . يزدگرد كس پيش وزيران و سران سرزمين خويش فرستاد و مشورت كرد\r\nكه با آمدگان چه گويد و چه بگويد ، مردم خبر يافتند و پيش آمدند و به آنها مىنگريستند كه جامه هاى دوخته و برد به بر و تازيانه هاى كوچك به كف و پاپوش چرمين به پا داشتند و چون قوم در بارهء آنها همسخن شدند اجازه يافتند و آنها را پيش شاه بردند .\r\nدختر كيسان ضبى به نقل از يكى از سران قادسيه كه مسلمانى نيك اعتقاد بود و هنگام رسيدن فرستادگان عرب ، حضور داشته بود گويد :\r\nمردم به دور شاه فراهم شده بودند و در آنها مىنگريستند و من هرگز بجز آنها ده كس را نديدم كه به ديدار چون هزار باشند ، اسبانشان در هم مىآويخت و به هم مىخورد و پارسيان از ديدن وضع آنها و اسبانشان آزرده بودند . وقتى پيش يزدگرد رفتند گفت : « بنشينيد . » وى مردى بد رفتار بود و نخستين كارى كه در ميانه رفت اين بود كه ميان خود و آنها ترجمان نهاد و گفت : « از آنها بپرس اين روپوشها را چه مىنامند ؟ » و او از نعمان كه سر فرستادگان بود پرسيد : « اين روپوش تو چه نام دارد ؟ » گفت : « برد »\r\n","description":"","footnote":"","page_name":" 1652 ","page_number":429},
  {"content":"\r\nو اين را به فال بد گرفت و گفت : « برد جهان » رنگ پارسيان دگرگون شد كه اين براى آنها سخت بود .\r\nآنگاه گفت : « در بارهء پاپوششان از آنها بپرس . » ترجمان گفت : « اين پاپوشها را چه ميناميد ؟ » نعمان گفت : « نعال » و او همچنان فال بد زد و گفت : « ناله ، ناله ، در سرزمين ما » آنگاه پرسيد : « اين چيست كه به دست داريد ؟ » گفت : « سوط » سوط ( سوت ، سوخت ) به پارسى به معنى سوختن است .\r\nگفت : « پارس را سوزانيدند خدايشان بسوزاند » براى پارسيان فال بد مىزد و آنها از گفتار وى غمين مىشدند .\r\nدر روايت شعبى نيز نظير اين آمده با اين اضافه كه شاه گفت : « از آنها بپرس چرا آمده‌ايد و محرك شما در كار جنگ و طمع بستن در ديار ما چيست ؟\r\nشايد چون به حال خودتان گذاشته‌ايم و از شما غافل مانده‌ايم بر ما جرئت آورده‌ايد ؟ » نعمان بن مقرن به همراهان خويش گفت : « اگر مىخواهيد از جانب شما پاسخ گويم و اگر كسى مىخواهد سخن كند به او واگذارم » گفتند : « تو سخن كن » و به شاه گفتند : « گفتهء اين مرد گفتهء ماست » نعمان سخن كرد و گفت : « خدا عز و جل بر ما رحمت آورد و پيمبرى فرستاد كه ما را به نيكى راهبر شود و بدان فرمان دهد و شر را به ما بشناساند و از آن منع كند .\r\nدر مقابل قبول دعوت وى وعدهء خير دنيا و آخرت به ما داد ، هر قبيله اى را كه دعوت كرد دو گروه شدند گروهى به او نزديك شدند و گروهى دورى گرفتند و جز خواص به دين وى در نيامدند\r\nو چندان كه خدا خواست بر اين حال ببود . آنگاه فرمان يافت كه با عربان مخالف ، جنگ كند و از آنها آغاز كرد و جنگيد تا همه به وى گرويدند ،\r\n","description":"","footnote":"","page_name":" 1653 ","page_number":430},
  {"content":"\r\nيا نا بدلخواه و نا خشنود يا بدلخواه و همگان به برترى دين وى بر آن حال دشمنى و تنگدستى كه داشتيم معترف شديم ، آنگاه به ما فرمان داد كه به اقوام مجاور خويش پردازيم و آنها را به انصاف دعوت كنيم ، ما شما را به دين خودمان مىخوانيم كه نيك را نيك شمرده و زشت را زشت دانسته و اگر نپذيريد به شرى دچار مىشويد كه از ديگرتر آسانتر است ، يعنى جزيه دادن ، و اگر نپذيريد جنگ . اگر دين ما را بپذيريد كتاب خدا را ميانتان مىگذاريم و شما را به تبعيت مىخوانيم كه احكام آن را گردن نهيد و باز مىگرديم و خود دانيد و ديارتان . اگر جزيه دهيد و از ما ، در امان مانيد ، مىپذيريم و از شما حمايت مىكنيم و گر نه با شما مىجنگيم . » گويد : يزدگرد سخن كرد و گفت : « روى زمين قومى تيره روزتر و كم شمارتر و پر اختلافتر از شما نمىشناسم . چنان بود كه ما دهكده هاى اطراف را مىگماشتيم كه به شما پردازند و پارسيان به جنگ شما نمىآمدند و شما طمع مقابله با آنها نداشتيد ، اگر شمارتان بيشتر شده مغرور مشويد و اگر از تنگدستى آمده‌ايد تا به وقت فراوانى ، آذوقه براى شما مقرر كنيم و سرانتان را حرمت كنيم و شما را جامه دهيم و يكى را پادشاهتان كنيم كه با شما مدارا كند » عربان خاموش ماندند ، مغيرة بن زراره بن نباش اسيدى برخاست و گفت : « اى پادشاه ، اينان سران و بزرگان عربند و اشراف قوم كه از اشراف شرم كنند كه اشراف حرمت اشراف دارند و اشراف حقوق اشراف را رعايت كنند و اشراف اشراف را بزرگ شمارند به اين سبب همه آنچه را كه فرمان داشته‌اند با تو نگفته‌اند و همه آنچه را كه گفته اى پاسخ نداده‌اند و نكو كرده‌اند كه از آنها جز اين نشايد ، گوش فرا دار تا آنچه بايد بگويم و آنها شاهد گفتار باشند ، وصف ما چنان كردى كه ندانستى ، آنچه از تنگدستى ما گفتى كس از ما تنگدستتر نبود ، گرسنگى ما گرسنگى نبود ، سوسكها و جعلها و عقربها و مارها را مىخورديم و آن را غذاى خويش مىپنداشتيم .\r\n","description":"","footnote":"","page_name":" 1654 ","page_number":431},
  {"content":"\r\nمنزلگاه ما كف زمين بود و جز پشم شتر و گوسفند كه مىرشتيم پوششى نداشتيم .\r\nدين ما اين بود كه همديگر را بكشيم و به يك ديگر هجوم بريم . دختر خويش را زنده به گور مىكرديم تا غذاى ما را نخورد ، پيش از اين حال ما چنين بود كه با تو گفتم . آنگاه خدا مردى را سوى ما فرستاد كه شناخته شده بود و نسب و وضع و مولد وى را مىشناختيم . سرزمين وى بهترين سرزمين ما بود . شرف وى از همه برتر بود .\r\nو خاندان وى از همه بزرگتر و قبيله وى از همه بهتر و خود وى در آن حال كه بود از همه بهتر بود و راستگوتر و خردمندتر و ما را به دينى خواند كه هيچ كس زودتر از يك همسن وى نپذيرفت كه پس از او جانشينش شد . او سخن كرد و ما سخن كرديم ، او راست مىگفت و ما دروغ مىگفتيم ، او زيادت يافت و ما نقصان يافتيم و هر چه گفت رخ داد و خدا تصديق و پيروى وى را در دل ما انداخت و واسطه ميان ما و پروردگار جهانيان شد كه هر چه به ما گفت گفتار خدا بود و هر چه فرمان داد فرمان خدا بود . به ما گفت كه پروردگارتان مىگويد من خداى يگانه‌ام و شريك ندارم . وقتى بودم كه چيزى نبود و همه چيزها بجز من فنا شد نيست ، من همه چيز را آفريده‌ام و همه چيزها به سوى من باز مىگردد . رحمت من شامل شما شد و اين مرد را سوى شما فرستادم تا راهى را كه به وسيله آن پس از مرگ شما را از عذاب خويش مىرهانم و در خانهء خويش ، خانه آرامش ، جاى مىدهم به شما نشان دهم و ما شهادت مىدهيم كه وى حق آورد و از پيش حق آورد و گفت هر كه پيرو دين شما شود از حقوق و تكاليف شما بهره ور است و هر كه دريغ كند ، از او جزيه بخواهيد و چون بداد وى را همانند خودتان حمايت كنيد و هر كه نداد با وى جنگ كنيد كه من داور شمايم . هر كه از شما كشته شود او را به بهشت خويش مىبرم و هر كه بماند بر دشمن ظفرش دهم .\r\nاكنون اگر مىخواهى جزيه بده و تسليم باش و گر نه شمشير در ميان است مگر آنكه مسلمان شوى و خويشتن را نجات دهى . »\r\n","description":"","footnote":"","page_name":" 1655 ","page_number":432},
  {"content":"\r\nشاه گفت : « با من چنين سخن ميكنى ؟ » گفت : « با كسى سخن مىكنم كه با من سخن كرد و اگر ديگرى با من سخن كرده بود ، اين سخنان با تو نمىگفتم . » شاه گفت : « اگر نبود كه فرستاده را نبايد كشت ، شما را مىكشتم . كارى با شما ندارم . » آنگاه گفت مقدارى خاك بياريد و بر اشراف اين جمع بار كنيد و او را برانيد تا از در مداين برون شود . و به عربان گفت : « پيش يار خود باز گرديد و به او بگوييد رستم را مىفرستم\r\nتا شما و او را در خندق قادسيه به گور كند كه عبرت ديگران شويد آنگاه وى را سوى ديار شما مىفرستم تا با شما بدتر از آن كند كه شاپور كرده بود . » آنگاه پرسيد : « اشرف شما كيست ؟ » و قوم خاموش ماندند .\r\nعاصم بن عمرو كه خم شده بود تا بار خاك را برگيرد ، گفت : « من اشرف جماعتم و سرور اينانم ، خاك را بر من باز كنيد . » شاه گفت : « چنين است ؟ » گفتند : « آرى » و خاك را به گردن وى بار كرد كه با آن از ايوان و خانه در آمد و پيش مركب خود رسيد و خاك را بر مركب بار كرد آنگاه با شتاب برفت و همه سوى سعد رفتند و عاصم از آنها پيشى گرفت و از باب قديس گذشت و گفت : « امير را مژده ظفر دهيد كه انشاء الله ظفر يافتيم . » آنگاه عاصم برفت و خاك را در منزل خود خالى كرد و باز گشت و پيش سعد آمد و خبر را با او در ميان نهاد .\r\nسعد گفت : « خوشدل باشيد كه خدا كليدهاى ملك آنها را به ما داد . » آنگاه ياران وى بيامدند و هر روز نيروى آنها بيشتر مىشد و ضعف دشمن مىافزود .\r\nو چنان شد كه كار شاه و رفتار مسلمانان كه خاك را پذيرفته بودند بر نديمان شاه\r\n","description":"","footnote":"","page_name":" 1656 ","page_number":433},
  {"content":"\r\nسخت آمد و رستم از ساباط پيش شاه آمد و از كار وى با مسلمانان جويا شد و پرسيد كه آنها را چگونه ديده است ؟ » شاه گفت : « نمىدانستم كه در ميان عربان چنين مردانى هست كه خردمندتر و حاضرجوابتر و سخندانتر از شمايند ، با من به راستى سخن كردند ، گفتند وعده اى به آنها داده شده كه يا بدان دست مىيابند يا در راه آن جان مىدهند . ولى سرشان از همه احمقتر بود ، وقتى از جزيه سخن آوردند من مقدارى خاك به او دادم كه بر سر خود نهاد و برون رفت ، اگر خواسته بود اين كار را به عهده ديگرى نهاده بود كه من از واقع حال آنها خبر نداشتم . » رستم گفت : « اى پادشاه ! وى خردمند قوم بوده و اين را به فال نيك گرفته و بيشتر از ياران خود بصيرت داشته . » آنگاه رستم كه منجم و كاهن بود خشمگين و غمگين از پيش شاه در آمد و كس به تعقيب فرستادگان فرستاد و به محرم خويش گفت : « اگر فرستاده به آنها رسيد زمين خود را حفظ توانيم كرد و اگر به او دست نيافتند\r\nخدا زمين و فرزندان شما را خواهد گرفت . » فرستاده از حيره باز گشت كه به فرستادگان عرب دست نيافته بود ، رستم گفت : « بى گفتگو اين قوم سرزمين شما را ببردند . پسر حجامتگر در خور پادشاهى نيست . عربان كليدهاى سرزمين ما را بردند . » و خداى عز و جل به سبب اين واقعه خشم پارسيان را بيفزود .\r\nسعد پس از رفتن فرستادگان سوى يزدگرد ، دسته اى فرستاد كه برفتند تا به نزد گروهى از ماهيگيران رسيدند كه ماهى بسيار شكار كرده بودند .\r\nسواد بن مالك تميمى سوى نجاف و فراض رفت كه نزديك آنجا بود و سيصد - چهار پا از استر و خر و گاو براند كه بر آن ماهى بار كردند و صبحگاهان به اردوگاه رسيدند كه سعد ماهيها را ميان كسان تقسيم كرد و چهار پايان را نيز\r\n","description":"","footnote":"","page_name":" 1657 ","page_number":434},
  {"content":"\r\nتقسيم كرد و خمس را جز آنچه به غنيمت گيرندگان داده بود بر گرفت و اين غزاى ماهيان بود .\r\nو چنان شد كه آزاذ مرد پسر آزاذبه به طلب كسان خود برون شده بود و سواد ابن مالك و گروهى سواران همراه وى راه او بگرفتند و بر پل سيليحين جنگيدند تا وقتى مطمئن شدند كه غنيمت از دسترس دشمن دور شد ، به دنبال آن رفتند و آن را به مسلمانان رسانيدند .\r\nو چنان بود كه مسلمانان به گوشت بسيار راغب بودند كه گندم و جو و خرما و حبوبات چندان داشتند كه براى مدتى بس بود و دسته ها براى گرفتن گوشت فرستاده مىشد كه از گوشت نام مىگرفت . از جمله غزاهاى گوشت ، غزاى گاوان و غزاى ماهيان بود .\r\nو نيز مالك بن ربيعة بن خالد تيمى ، وائلى با مشاور بن نعمان تيمى ربيعى فرستاده شدند كه بر فيوم حمله بردند و شتران بنى تغلب و نمر را بگرفتند و با همراهان آن براندند و شبانگاه پيش سعد آوردند و كسان شتران را كشتند و گوشت فراوان شد .\r\nعمرو بن حارث نيز سوى نهرين حمله برد و بر در ثورا گوسفندان بسيار يافتند و در سرزمين شيلى كه اكنون شهر زياد است براندند و به اردوگاه آوردند .\r\nگويد : در آن هنگام جز دو نهر آنجا نبود .\r\nاز وقتى كه خالد بعراق آمد تا وقتى كه سعد به قادسيه رسيد دو سال و چيزى فاصله بود و سعد دو ماه و چيزى در قادسيه بماند تا فيروزى يافت .\r\nاز حوادث پارسيان و عربان از پس بويب اين بود كه انوشگان پسر هربذ از سواد بصره سوى مردم غضى مىرفت كه مستورد\r\nو عبد الله بن زيد سالار تيره رباب تميم و جزء بن معاويه و ابن نابغه دو سالار تيره سعد تميم و حسن بن نيار و اعور بن شبابه دو سالار قوم عمرو ، و تميم و حصين بن معبد و شبه دو سالار قوم حنظله تميم راهش را ببستند و او را بكشتند و چون سعد بيامد آنها و مردم غضى و همه اين طوايف به دو پيوستند .\r\n\r\n","description":"","footnote":"","page_name":" 1658 ","page_number":435}
  ]