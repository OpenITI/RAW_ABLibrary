[
  {"content":"\r\n\r\nبسم الله الرحمن الرحيم\r\n\r\n","description":"","footnote":"","page_name":" شناسنامه 1 ","page_number":1},
  {"content":"\r\n . \r\n","description":"","footnote":"","page_name":" شناسنامه 2 ","page_number":2},
  {"content":"\r\n\r\nهوالعليم\r\nدورهء علوم و معارف اسلام\r\n3\r\nمعاد شناسى\r\nجلد هفتم\r\nتأليف\r\nحضرت علامه آية الله حاج سيد محمد حسين حسينى طهرانى\r\nقدس الله نفسه الزكية\r\n\r\n","description":"","footnote":"","page_name":" 1 ","page_number":3},
  {"content":"\r\n\r\nحسينى طهرانى ، سيد محمد حسين ، 1345 - 1416 ق .\r\nمعاد شناسى / تأليف سيد محمد حسين حسينى طهرانى . - مشهد : نور علامه طباطبائى ، 1417 - 1423 ق .\r\n10 ج . - ( دورهء علوم و معارف اسلام ؛ 3 )\r\nطبع اول : انتشارات حكمت ، 1402 - 1407 ق .\r\nاين مجموعه شامل مباحثى است دربارهء مرگ در ج 1 و 2 ، عالم قبر و برزخ در ج 2 و 3 ، قيامت در ج 4 و 5 و 2 ، نفخ صور در ج 4 ، معاد جسمانى و حشر در ج 6 ، نامه عمل در ج 6 و 7 ، شهادت در ج 7 ، صراط و ميزان و حساب در ج 8 ، شفاعت در ج 9 ، أعراف و بهشت و جهنم و خلود در ج 10 .\r\nكتابنامه به صورت زير نويس .\r\n1 . معاد . 2 . مرگ - جنبه هاى قرآنى . 3 . برزخ . 4 . رستاخيز . 5 . معاد جسمانى . الف . عنوان . ب . فروست : علوم و معارف اسلام .\r\nBP 222\r\n44 / 297\r\nشابك x - 37 - 6533 - 964 ( جلد 7 )\r\nشابك ( با جلد زركوب ) 6 - 08 - 6533 - 964 ( دوره 10 جلدى )\r\nISBN 964 - 6533 - 37 - x ( VOL . 7 )\r\nISBN 964 - 6533 - 08 - 6 ( 10 VOL . SET )\r\nدورهء علوم و معارف اسلام ( 3 )\r\nمعاد شناسى جلد هفتم\r\nتأليف : حضرت علامه آية الله حاج سيد محمد حسين حسينى طهرانى قدس سره\r\nطبع يازدهم : ماه رمضان المبارك 1425 هجرى قمرى\r\nتعداد : 2000 نسخه\r\nچاپ : چاپخانهء دانشگاه مشهد\r\nناشر : انتشارات علامه طباطبائى ، مشهد مقدس ، صندوق پستى 3559 - 91375 تلفن : 8543684 - 0511\r\nاين كتاب تحت إشراف \" مؤسسه ترجمه و نشر دورهء علوم و معارف إسلام \" از تأليفات حضرت علامه آية الله حاج سيد محمد حسين حسينى طهرانى بطبع رسيده و كليهء حقوق آن محفوظ و مخصوص اين مؤسسه مى باشد .\r\n\r\n","description":"","footnote":"","page_name":" 2 ","page_number":4},
  {"content":"\r\n\r\nفهرست\r\n\r\n","description":"","footnote":"","page_name":" 3 ","page_number":5},
  {"content":"\r\n . \r\n","description":"","footnote":"","page_name":" 4 ","page_number":6},
  {"content":"\r\n . \r\n","description":"","footnote":"","page_name":" 5 ","page_number":7},
  {"content":"\r\n . \r\n","description":"","footnote":"","page_name":" 6 ","page_number":8},
  {"content":"\r\n . \r\n","description":"","footnote":"","page_name":" 7 ","page_number":9},
  {"content":"\r\n . \r\n","description":"","footnote":"","page_name":" 8 ","page_number":10},
  {"content":"\r\n\r\nهو العليم\r\nدورهء\r\nعلوم و معارف اسلام\r\n( 3 )\r\nجلد هفتم\r\nاز قسمت\r\nمعاد شناسى\r\nلاقل خدمة العلم والدين\r\nسيد محمد حسين حسينى طهرانى\r\nعفى الله عن جرائمه\r\n\r\n","description":"","footnote":"","page_name":" 9 ","page_number":11},
  {"content":"\r\n . \r\n","description":"","footnote":"","page_name":" 10 ","page_number":12},
  {"content":"\r\n\r\n\r\n[ جلد هفتم 
  ]\r\n\r\nمجلس چهل و دوم : نامه عمل و وصول آن از راست يا چپ\r\n\r\n","description":"","footnote":"","page_name":" 11 ","page_number":13},
  {"content":"\r\n . \r\n","description":"","footnote":"","page_name":" 12 ","page_number":14},
  {"content":"\r\n\r\nبسم الله الرّحمَن الرّحيم\r\n( مجلس چهل و دوم )\r\nالْحَمدُ للَّه ربِّ العالَمين وَ لَا حَوْلَ وَ لا قُوَّةَ إلّا باللَه العلىِّ العظيمِ و صلَّى اللهُ عَلى سيِّدِنا محمَّدٍ وَ ءَالِه الطّاهرينَ وَ لَعنةُ الله علَى أعدآئِهم أجمعينَ مِنَ الآنَ\r\nإلَى يَوم الدّين .\r\nقال اللهُ الحكيمُ فى كتابِه الكريم :\r\n إِنَّا نَحْنُ نُحْيِ الْمَوْتى وَ نَكْتُبُ ما قَدَّمُوا وَ آثارَهُمْ وَ كُلَّ شَيْءٍ أَحْصَيْناهُ فِي إِمامٍ مُبِينٍ  . « 1 »\r\n« به تحقيق كه ما حقّاً خودمان مردگان را زنده ميكنيم ؛ و مينويسيم آنچه را كه آنها از پيش فرستاده‌اند ، و آثار آن را ؛ و هر چيز را در امام مبين شمارش مىنمائيم . »\r\nيعنى علاوه بر احياء مردگان ، اعمال و آثار آنان نيز مورد نظر ماست . و هر چيزى كه نام شيئيّت بر آن بتوان نهاد و آن را چيز گفت ، ما در امام مبين احصاء ميكنيم و شمارش و خصوصيّات عددى و كيفى و كلّى آن نيز محفوظ است .\r\nآياتى در قرآن مجيد داريم كه دلالت دارد بر آنكه بعضى از افراد ، نامهء عملشان از سمت راست و دسته‌اى نامه عملشان از سمت\r\n\r\n\r\n","description":"","footnote":"\r\n( 1 ) سورهء يس : 36 ، آيه : 12 .\r\n","page_name":" 13 ","page_number":15},
  {"content":"\r\n\r\nچپ مىباشد .\r\n            يَوْمَئِذٍ تُعْرَضُونَ لا تَخْفى مِنْكُمْ خافِيَةٌ * فَأَمَّا مَنْ أُوتِيَ كِتابَهُ بِيَمِينِهِ فَيَقُولُ هاؤُمُ اقْرَؤُا كِتابِيَهْ * إِنِّي ظَنَنْتُ أَنِّي مُلاقٍ حِسابِيَهْ * فَهُوَ فِي عِيشَةٍ راضِيَةٍ فِي جَنَّةٍ عالِيَةٍ * قُطُوفُها دانِيَةٌ * كُلُوا وَ اشْرَبُوا هَنِيئاً بِما أَسْلَفْتُمْ فِي الْأَيَّامِ الْخالِيَةِ * وَ أَمَّا مَنْ أُوتِيَ كِتابَهُ بِشِمالِهِ فَيَقُولُ يا لَيْتَنِي لَمْ أُوتَ كِتابِيَهْ * وَ لَمْ أَدْرِ ما حِسابِيَهْ * يا لَيْتَها كانَتِ الْقاضِيَةَ * ما أَغْنى عَنِّي مالِيَهْ * هَلَكَ عَنِّي سُلْطانِيَهْ .             « 1 »\r\n\r\nرسيدن نامه عمل از طرف راست و چپ\r\nچون يكى از مقامات عالم قيامت عالم عَرْض است ؛ انسان را به پيشگاه خداوند عزّ و جلّ عرضه ميدارند ؛ « آن روزى است كه جملگى شما عرضه داشته ميشويد و هيچ عملى و كارى از اسرار و پنهانىهاى شما پنهان نخواهد ماند ؛ امّا آن كسى كه به سبب راست او نامهء عملش داده شود ، آن‌قدر مبتهج و مسرور و خوشحال است ، كه پيوسته صدا مىزند : اى مردم بيائيد جمع شويد و نامهء عمل مرا بخوانيد ! من به چنين روز حساب و جزائى اعتقاد و ايمان داشتم ! چنين كسى پيوسته در عيش و زندگى دل پسند و خوشايند ، متنعّم است و در بهشت‌هاى عالى مرتبه و رفيع الدّرجه زيست مىكند : آن بهشت‌هائى كه ميوه‌هايش نزديك و در دسترس است ؛ و به آنان چنين خطاب مىشود كه : بخوريد و بياشاميد گوارا باد بر شما اين نعمت‌هاى خداوندى كه به شما در مقابل آن أعمالى كه در دنيا انجام داديد و سابقاً براى ما فرستاده‌ايد ارزانى\r\n\r\n\r\n","description":"","footnote":"\r\n( 1 ) آيه 18 تا 29 ، از سورهء 69 : الحاقّة\r\n","page_name":" 14 ","page_number":16},
  {"content":"\r\n\r\nداشته است . »\r\nدر آن ايّامى كه گذشت و سپرى شد ؛ در آن ايّامى كه متمرّدين و منكرين چنان مىپنداشتند كه تُوپُر است ولى خالى شد ؛ از همهء محتويات خالى شد ؛ از شما و از همهء آنان خالى شد و آن ايّام ظرفى بود براى تربيت و تكامل شما ! آن ايّام شما را خالى كرد و به چنين مقام و موقفى فرستاد . گوارا باد بر شما كه بيدار بوديد ! و در آن زمان ، بدان زمان و زمانه ، بدان ظرف و مظروف دل نبستيد ! و خود را براى كوچ كردن و بار سفر بستن به اين منزلگاه تُوپُر و پر محتوى آماده نموديد !\r\nو امّا آن كسى كه نامهء عملش به سبب چپ او داده شود با نهايت شرمسارى و سرافكندگى و ذلّت ميگويد : اى كاش نامهء عمل من به من داده نشده بود ؛ اى كاش من از حساب و كتاب خود اطّلاع پيدا نميكردم و از سرگذشت خود چيزى نمىفهميدم ؛ اى كاش حكم خدا مير سيد ، و نابودى و نيستى مرا در كام خود فرو مىبرد ؛ و اثرى از من باقى نمىگذاشت ؛ و من خود را در چنين مقام و موقفى نميديدم . اى داد كه مالى را كه جمع كردم و اندوختم به كار من نيامد ؛ و دستى از من نگرفت ؛ و مرا بى نياز ننمود قدرت و سلطنت من نيز تباه شد ؛ و توانائى و اقتدار من دستخوش نابودى و هلاكت قرار گرفت .\r\nبه چنين افراد متمرّد و سركش كه مال و قدرت را وسيلهء تباهى قرار دادند و از راه عدالت تجاوز كردند و به حقوق ضعفاء و فقراء تعدّى\r\n\r\n","description":"","footnote":"","page_name":" 15 ","page_number":17},
  {"content":"\r\n\r\nنمودند ، از طرف فرشتگان عوالم عاليه و ارواح قدسيّه ، به فرشتگان مأمور عذاب خطاب مىشود : بگيريد او را و در غلّ و زنجير درآوريد و سپس او را در آتش دوزخ و جهنّم آتش زنيد و بسوزانيد و پس از آن به زنجيرى كه در ازاى آن هفتاد ذراع است او را در سلسله بكشيد !\r\nبه علّت آنكه او چنين كسى بود كه به خداوند بزرگ ايمان نمىآورد ؛ و بر اطعام فقراء و مساكين كوشا و ساعى نبود ؛ و بدين جهت در امروز هيچ يار و ياور و غم‌گسارى براى او نيست و غذائى جز چرك و خون كه طعام دوزخيان است ندارد ؛ آن طعام و غذائى كه جز خوراك دوزخيان و گناهكاران غذاى كسى ديگر نيست ؛ هيچكس از آن نمىخورد .\r\nآن كسانى كه در دنيا امور خود را گذراندند به عصيان و خطا ، سرمايه‌هاى وجودى خود را از دست دادند ، بر مسند غرور و استكبار تكيه زدند ؛ و ايمان به خداوند عظيم نياوردند ؛ و در برابر فرامين و قوانين حضرت او سر تسليم فرود نياوردند ؛ و بدين جهت دست به تعدّى و تجاوز گشودند ؛ و حقوق ضعيفان و مستمندان را تاراج كردند ؛ و فقرا و بيچارگان و محرومان را در سر سفرهء خود ننشاندند ؛ و براى حفظ و حراست و مراقبت امور مادّى و معنوى آنان اهتمام نكردند ؛ بايد امروز از اين طعام از غِسلين كه چرك و خون عَفِن است و غذاى تبهكاران و مُنغمران در شهوت و غضب است بخورند .\r\nآن كسانى كه ايمان نمىآورند و عمل فاسد انجام ميدهند ، از دو نقطهء نظر : هم از جهت باطن كه قلبشان خراب است و هم از جهت ظاهر كه فقدان عدالت در بين مردم ضعيف و مستضعف است ،\r\n\r\n","description":"","footnote":"","page_name":" 16 ","page_number":18},
  {"content":"\r\n\r\nگرفتارند .\r\nاز بين بردن حقّ محرومان و تعدّى به فقيران و مسكينان ، و از زندگانى مترفّهانه بهرمند شدن در مقابل ديدگان آنها ، همان بهرمند شدن از چرك و خون است كه در آخرت به صورت غِسلين ظهور پيدا مىكند .\r\nبارى در اين آيات مباركات مردم را به دو دسته تقسيم كرده است ؛ يك دسته افرادى هستند كه نامهء عمل به وسيلهء طرف راست ، و دستهء ديگر افرادى هستند كه نامه از جانب چپ به آنان داده مىشود .\r\nحال بايد ديد معناى يمين و شِمال ( راست و چپ ) چيست ؟\r\n\r\nمعناى رسيدن نامه عمل از سمت راست و چپ\r\nيمين و شِمال را در لغت به دو طرف انسان كه قوىّ و ضعيف هستند ميگويند يا به دو دست كه در جانب قوّت و جانب ضعف قرار دارد ؛ و يا به طرف سعادت و نيكبختى و طرف شقاوت و بدبختى اطلاق مىكنند .\r\nولى در اين آيات مسلّماً مراد از يمين و شمال همان ناحيهء سعادت و كاميابى ، و ناحيهء شقاوت و خسران و محروميّت است ؛ و چون در لغت عرب به راست و يمين ، تفأُّل به امور خيرات و مبرّات و سعادت و عافيت و رحمت ميزنند و راست را به فال نيك ميگيرند ؛ و به چپ و شمال تشأُّم به امور كدورت‌آميز و نكبت بار و ذلّت‌آور ميزنند و چپ را به فال بد ميگيرند ، بنابراين يمين و شمال كنايه از دو ناحيهء سعادت و شقاوت استعمال شده است ؛ يعنى نامهء عمل از ناحيهء سعادت و رحمت و عافيت و سلامت ، و يا از ناحيهء شقاوت و نكبت و مذلّت به\r\n\r\n","description":"","footnote":"","page_name":" 17 ","page_number":19},
  {"content":"\r\n\r\nآنها ميرسد .\r\nبسيارى از محدّثين و اهل تفسير ، يمين و شمال را در اين آيات به معناى دست راست و دست چپ گرفته‌اند و گفته‌اند كه : مراد اينست كه نامهء عمل به دست راست بهشتيان و به دست چپ دوزخيان داده مىشود ؛ و اين معنى از چند جهت درست نيست ، زيرا :\r\nاوّلًا همانطورى كه طىّ مباحث و فصول سابقه روشن شد ، نامهء عمل يك كاغذ و دفترچه اى نيست كه بدست انسان بدهند ؛ و يا يك طومار نوشتهء پيچيده شده اى نيست كه قابل باشد انسان آن را بدست گيرد .\r\nنامهء عمل حقائق اعماليست كه انسان در دنيا انجام داده است ؛ و رسيدن به نامهء عمل عبارتست از سيطرهء روحيّهء انسان بعد از فناء فى الله به بقاء بالله ، در حالت بقاء آن سيطره و احاطه‌اى كه بر عالم كثرت پيدا مىكند و بر تمام موجوديّت خود را در دنيا با تمام اخلاق و ملكات و افعال و كردارى كه ظاهراً و باطناً بجا مىآورده است ، بر تمام آنها مسلّط مىشود و مُسيطر و مُهيمن ميگردد ؛ و جملهء آنها در برابر او محسوس و ملموس و ممسوس و مشهود ميگردند ؛ بلكه اصولًا خود را وجدان مىكند و مىيابد كه دارد اين كارها را انجام ميدهد ؛ بنابراين ، نامهء عمل أصلًا بدست نميرسد ؛ رسيدن نامهء عمل همانطور كه آيات قرآن بيان مىدارد :  لَيُوَفِّيَنَّهُمْ رَبُّكَ أَعْمالَهُمْ  ، بطور كامل و شامل به هر نفسى از نفوس ، أعمالى را كه در دنيا انجام داده با تمام خصوصيّات وارد كردن و خوراندن و إشباع كردن است ؛ يعنى به هر نفسى عملى را كه انجام داده است به نحو كامل ميرسد و از آن عمل سير و سيراب\r\n\r\n","description":"","footnote":"","page_name":" 18 ","page_number":20},
  {"content":"\r\n\r\nمىشود و خودش را واجد آن كردار مىيابد .\r\nپس اين اصلًا ربطى به دست ندارد ؛ اعمالى كه انسان انجام داده ، در دنيا چشم بوده است ؛ عمل چشم را به دست نميدهند ؛ عمل گوش و زبان را به دست نميدهند ، عمل پا را به دست نميدهند .\r\nثانياً آيه ميفرمايد :  فَأَمَّا مَنْ أُوتِيَ كِتابَهُ بِيَمِينِهِ  . « باء » باء سببيّت است ، يعنى نامهء عمل به سبب جانب راست به او داده شد ؛ نمىفرمايد : أما من اوتى كتابه ليمينه . اگر با « لام » آورده ميشد معنايش اين بود كه نامهء عمل را در دست راستش ميگذاشتند .\r\nباء سببيّت براى توسّط و توسيط است ؛ يعنى آن كسانى كه نامهء عمل بوسيله و به توسّط و به سبب طرف راست كه كنايه از همان ناحيهء سعادت است به آنها ميرسد ؛ و آن كسانى كه نامهء عمل بوسيلهء و به توسّط و به سبب جانب چپ كه اشاره به همان ناحيهء شقاوت است به آنها ميرسد ؛ نه به دست راست و به دست چپ .\r\nثالثاً اينكه ، در بعضى از آيات قرآن بجاى وَ مَن أوتِىَ كِتابَهُ بِشِمالِهِ جملهء  وَ أَمَّا مَنْ أُوتِيَ كِتابَهُ وَراءَ ظَهْرِهِ  وارد شده است . و اين آيات در سورهء انشقاق است :\r\n      فَأَمَّا مَنْ أُوتِيَ كِتابَهُ بِيَمِينِهِ فَسَوْفَ يُحاسَبُ حِساباً يَسِيراً وَ يَنْقَلِبُ إِلى أَهْلِهِ مَسْرُوراً وَ أَمَّا مَنْ أُوتِيَ كِتابَهُ وَراءَ ظَهْرِهِ فَسَوْفَ يَدْعُوا ثُبُوراً وَ يَصْلى سَعِيراً       . « 1 »\r\n« و امّا آن كسى كه نامهء عمل از ناحيهء راست به او داده شود ،\r\n\r\n\r\n","description":"","footnote":"\r\n( 1 ) ، آيات 7 تا 12 ، از سورهء 84 : انشقاق\r\n","page_name":" 19 ","page_number":21},
  {"content":"\r\n\r\nيك حساب آسانى از او ميكنند ؛ و با حالت خوشى و خرّمى بر ميگردد و نزد اهل و عيال خود ميرود ؛ و امّا آن كسى كه نامهء عمل از پشت سرش به او داده شود ، صداى خود را به فغان و واوَيلا و وا ثُبورا بلند مىكند ؛ و در سعير و آتش ميسوزد . »\r\nاين آيات از نقطهء نظر مضمون و مفاد مشابه همان آياتى است كه از سورهء الحاقّة بيان كرديم ؛ منتهى در اينجا بجاى  وَ أَمَّا مَنْ أُوتِيَ كِتابَهُ بِشِمالِهِ  جملهء و  أَمَّا مَنْ أُوتِيَ كِتابَهُ وَراءَ ظَهْرِهِ  ذكر شده است .\r\nدر آنجا لفظ بِشِمَالِهِ در مقابل لفظ بِيَمِينِهِ بود ، در اينجا مِن وَراءَ ظَهْرِهِ در برابر لفظ بِيَمِينِهِ قرار گرفته است . و بنابراين معناى بِشِمَالِهِ همان مِن وَرَاءَ ظَهْرِهِ خواهد بود ؛ يعنى نامه را از جهت پشت سر ميدهند نه آنكه به دست چپش بگذارند .\r\nيعنى از ناحيهء عقب و پشت كه كنايه از همان شقاء و بدبختى است داده مىشود ؛ و اين بعينه همان معناى بِشِمَالِهِ خواهد بود كه آن نيز مفادش ناحيهء شقاوت و مذلّت است .\r\nاز طرف ديگر داريم كه در روز قيامت افرادى كه در دنيا دنبال هر كسى رفتند ؛ و از او پيروى نمودند ، و هر كسى را امام و پيشوا و مقتداى خود قرار داند ؛ خواه از پيشوايان عدل بوده باشند و خواه از پيشوايان ظلم ؛ اين افراد با امامان خود محشور ميشوند ؛ اين رعايا و افراد رعيّت با پيشوايان خود محشور و به آنها ملحق ميگردند ؛ اگر آن أئمّه بهشتى هستند با آنها به بهشت ميروند ؛ و اگر جهنّمى باشند با آنها به جهنّم ميروند .\r\n\r\n","description":"","footnote":"","page_name":" 20 ","page_number":22},
  {"content":"\r\n\r\nإن‌شاءالله تعالى ما در بحث شفاعتى كه در پيش داريم در اين خصوص مفصّل بحث خواهيم نمود ؛ و كيفيّت لحوق را به رؤسا و پيشوايان در روز قيامت و ورودشان را در بهشت و جهنّم از آيات قرآن بيان مىنمائيم ؛ و رواياتى كه در آن مبحث وارد شده است بسيار شنيدنى و حاوى يك دنيا معارف مىباشد ؛ و اينك براى اينكه كيفيّت نامهء عمل مشخّص شود ؛ إشارةً مطالبى را ذكر ميكنيم و ميگذريم ؛ در قرآن مجيد داريم :\r\n  يَوْمَ نَدْعُوا كُلَّ أُناسٍ بِإِمامِهِمْ فَمَنْ أُوتِيَ كِتابَهُ بِيَمِينِهِ فَأُولئِكَ يَقْرَؤُنَ كِتابَهُمْ وَ لا يُظْلَمُونَ فَتِيلًا وَ مَنْ كانَ فِي هذِهِ أَعْمى فَهُوَ فِي الْآخِرَةِ أَعْمى وَ أَضَلُّ سَبِيلًا .   « 1 »\r\n« روزى خواهد رسيد كه ما هر دسته از افراد مردم را به امامشان ميخوانيم ؛ پس آن كسانى كه نامهء عمل آنها به توسّط راست داده شود اين دسته نامهء عمل خود را ميخوانند و به مقدار كمى هم ( به مقدار چركى كه بين انگشتان فتيله مىشود ) به آنها ظلم نخواهد شد ؛ و كسى كه در اين دنيا كور باشد او در آخرت كور است و راهش ناياب‌تر و گم‌تر خواهد بود . »\r\nآن كسانى كه در دنيا چشم حقيقت و بصيرت خود را باز نكردند و به نابينائى نسبت به امور معنويّه ، دنياى خود را سپرى كردند و به شهوات و هواجِس نفسانيّه خود را مبتلا ساختند ، در آخرت هم نابينا هستند و راهى ندارند .\r\n\r\n\r\n","description":"","footnote":"\r\n( 1 ) . آيه 71 و 72 ، از سورهء 17 : الإسراء\r\n","page_name":" 21 ","page_number":23},
  {"content":"\r\n\r\nدر اين آيات نيز بجاى  مَنْ أُوتِيَ كِتابَهُ بِشِمالِهِ  جمله  وَ مَنْ كانَ فِي هذِهِ أَعْمى فَهُوَ فِي الْآخِرَةِ أَعْمى وَ أَضَلُّ سَبِيلًا  قرار گرفته است . يعنى شمال در مقابل يمين همان بدبختى و كورى باطنى و شقاوت و گمراهى است .\r\nدر اين آيه مباركه ميفرمايد : ما هر دسته را به سبب امامشان ميخوانيم . و نامهء عمل كسانى كه از ناحيهء راست به آنها داده مىشود چنانست . پس امام غير از يمين و ناحيهء سعادت است ، و غير از كتاب و نامهء عمل است .\r\n\r\nنامه بهشتىها از جانب سعادت داده مىشود\r\nمردم سعادتمند به سبب و بوسيلهء امام خوانده ميشوند ؛ و از ناحيهء سعادت نامهء عمل به آنها ميرسد .\r\nامام مثل مغناطيس و آهن رباست كه تمام اشياء هم شكل خود را در طيف مغناطيسى خود جمع مىكند .\r\nآهن ربا تمام ذرّات آهن را به خود ميگيرد ، نه ذرّات مس و رُوى و نيكل را . امامانِ حقّ و پيشوايان عدل ، افراد حقّ و عادل ؛ و امامانِ باطل افراد منحرف و ستيزه‌جو و متعدّى را به سمت خود ميكشند .\r\n ذرّه ذرّه كاندرين ارض و سماست * جنس خود را همچو كاه و كهرباست\r\nمعده نان را ميكشد تا مستقرّ * ميكشد مر آب را تفّ جگر\r\nچشم جذّاب بتان زين كويهاست * مغزجويان از گلستان بويهاست \r\n\r\n","description":"","footnote":"","page_name":" 22 ","page_number":24},
  {"content":"\r\n\r\n زانكه حسّ چشم آمد رنگ كش * مغز و بينى ميكشد بوهاى خوش\r\nزين كشش‌ها اى خداى راز دان * تو به جذب لطف خودمان ده امان « 1 » \r\nدر اين عالم كثرت و اعتبار ، به صورت ظاهر همه با هم مخلوطند ؛ ولى از نقطهء نظر گرايش‌هاى باطنى مردم به دستجات و احزاب و فِرق و مِلل و نِحل منقسم ميشوند . و هر دسته تابع امامى خاصّ و پيشوائى مخصوص به خود مىباشند ؛ در قيامت كه موطن بروز حقائق است خداوند هر دسته و جمعيّتى را به سبب امامشان ميخواند ؛ آن كسان كه اهل سعادتند نامهء عمل از ناحيه و موطن سعادت به آنها ميرسد و بوسيلهء امام بحقّ امام سعادت خوانده ميشوند ؛ و آن كسانى كه اهل شقاوتند نامهء عمل از ناحيه و موطن شقاوت و بوسيلهء امام باطل ، امام شقاوت خوانده ميشوند .\r\nپس امام به حقّ كه سعيد است داراى صفت سعادت است كه راستى است ؛ و يمين كه سعادت است نَعْت و صفت امام است ؛ و بنابراين تفريع  فَمَنْ أُوتِيَ كِتابَهُ بِيَمِينِهِ  ، تفسير  يَوْمَ نَدْعُوا كُلَّ أُناسٍ بِإِمامِهِمْ  را مىكند و مىفرمايد : چون امام محلّ جذب افراد هم سنخ مىباشد كسانى كه داراى سنخيّت رحمت و عافيت هستند و اين صفت در آنها مشهود است بوسيلهء امام به حقّ خوانده ميشوند .\r\nو امام جائر و باطل كه شقىّ است داراى صفت شقاوت است\r\n\r\n\r\n","description":"","footnote":"\r\n( 1 ) « ، مثنوى » جلد ششم ، از طبع ميرخانى ، ص 601 ، ص 11\r\n","page_name":" 23 ","page_number":25},
  {"content":"\r\n\r\nو امام جائر با اين صفت آنها را ميخواند و جمع مىكند . و در اين آيه ميفرمايد :  بِإِمامِهِمْ  و نمىفرمايد : إلَى إمامِهِم ، و دربارهء كتاب ميفرمايد :  كُلُّ أُمَّةٍ تُدْعى إِلى كِتابِهَا  « 1 » نه بكِتَابِها ، پس دربارهء امام با باءِ سببيّت استعمال شد و دربارهء كتاب با لفظ إلَى بنابراين دعوت به امام ، غير از دعوت بسوى كتاب است .\r\nو ليكن چون در آيه وارد در سورهء إسراء به جاى و  مَنْ أُوتِيَ كِتابَهُ بِشِمالِهِ  جملهء  وَ مَنْ كانَ فِي هذِهِ أَعْمى  استعمال شده است ، استفاده مىشود كه اصحاب شمال در آخرت نور ندارند ، نابينا و كور هستند ، هم خودشان و هم امامشان ؛ اهل شقاوت همه كورند ؛ تابع و متبوع ؛ تابعين كور به متبوعين كور ملحق ميشوند و يك پارچه رويهم به جهنّم ميروند .\r\nآنجا براى اشقياء ؛ عالم نور نيست ، عالم بينائى و بصيرت نيست ، آنجا عالم گمراهى و گم شدن و نابود شدن و محروم بودن از تماشاى آيات خدا و جمال خداست . چقدر در قرآن كريم نسبت به اهل شقاوت لفظ ضَلَّ استعمال شده است ، يعنى گم ميشوند ؛ محو و نابود ميگردند ؛ و در آن عالم انوار تاب مقاومت و توان ايستادگى را ندارند .\r\nدر اين آيه در مقابل اصحاب يمين ، نابينايان را در آخرت بيان فرموده است ، تا برساند كه اصحاب يمين داراى نورند و داراى بصيرت عالم معنى و تجرّد ، چشم بصيرت در دنيا دارند و در آخرت اين چشم به صورت چشم و بينائى ملكوتى در آنان خواهد بود .\r\n\r\n\r\n","description":"","footnote":"\r\n( 1 ) . قسمتى از آيه 28 ، از سورهء 45 : الجاثية\r\n","page_name":" 24 ","page_number":26},
  {"content":"\r\n\r\nو چون در مقام تفصيل بر مىآيد و ذكر مىكند كه اهل سعادت بوسيلهء امامشان بسوى سعادت كشيده ميشوند ، و به عوض امام باطل و كتاب شقاوت ، نابينائى آنان را در قيامت قيّم قرار داده است ؛ به خوبى روشن مىشود كه ائمّهء باطل نور ندارند . اهل سعادت امامشان و مأمومشان داراى نورند ، و اهل شقاء و گمراهى امام و مأمومشان در ظلمت و كورى به سر مىبرند .\r\n يَوْمَ تَرَى الْمُؤْمِنِينَ وَ الْمُؤْمِناتِ يَسْعى نُورُهُمْ بَيْنَ أَيْدِيهِمْ وَ بِأَيْمانِهِمْ بُشْراكُمُ الْيَوْمَ جَنَّاتٌ تَجْرِي مِنْ تَحْتِهَا الْأَنْهارُ خالِدِينَ فِيها ذلِكَ هُوَ الْفَوْزُ الْعَظِيمُ  . « 1 »\r\nتا ميرسد به اين آيه شريفه :\r\n وَ الَّذِينَ آمَنُوا بِاللَّهِ وَ رُسُلِهِ أُولئِكَ هُمُ الصِّدِّيقُونَ وَ الشُّهَداءُ عِنْدَ رَبِّهِمْ لَهُمْ أَجْرُهُمْ وَ نُورُهُمْ  . « 2 »\r\n« در روز بازپسين مىبينى تو اى پيغمبر كه نور مردهاى مؤمن و زنان مؤمنه در پيشاپيش آنها حركت مىكند ، و از طرف راستشان در حركت است . و براى آنها بشارت است كه امروز در بهشتهائى كه در زمين آن نهرهائى جارى است جاودانه سكونت خواهيد نمود و اين فوز و كاميابى بزرگى است .\r\nو آن كسانى كه به خدا و رسول او ايمان آورده‌اند آنان از صدّيقان و شاهدان در نزد پروردگارشان مىباشند كه از براى آنهاست پاداش و مزد آنان و نورِ آنان . »\r\nمراد از نور كه در پيشاپيش آنان حركت مىكند و از طرف\r\n\r\n\r\n","description":"","footnote":"\r\n( 1 ) آيه 12 ، از سورهء 57 : الحديد\r\n( 2 ) قسمتى از آيه 19 ، از سورهء 57 : الحديد\r\n","page_name":" 25 ","page_number":27},
  {"content":"\r\n\r\nراست كه ناحيهء سعادت است به آنها ميرسد ، امامان آنها هستند كه بوسيلهء و به سبب آن نور راه را پيدا ميكنند ؛ و هر عمل خيرى كه در دنيا انجام ميدهند ؛ در پرتو آن نور انجام ميدهند . پس ائمّه‌اى كه از جانب راستند اهل رحمت و مكرمت و فضل و سعادت و نور هستند ؛ و ائمّه‌اى كه از جانب چپ هستند اهل ظلمت و نكبت و ذلّت و گرفتارى و نابينائى ؛ يك دسته از آن طرف ميروند به جانب سعادت ، اصحاب يمين ميشوند ؛ و دسته‌اى ديگر از اين طرف مىآيند به جانب شقاوت ، و اصحاب شِمال ميگردند ؛ اينان نابينايانى هستند كه كتاب آنها از پشت سر داده مىشود ؛ و فرياد واويلايشان بلند است و به سعير دوزخ ميرسند و ميسوزند .\r\nآن طرف لجّه‌هاى نور در مقابل آنها شتاب مىكند و راهشان را پيشاپيش براى بهشت روشن مىنمايد .\r\nو اين طرف  ظُلُماتٌ بَعْضُها فَوْقَ بَعْضٍ  « 1 » است ، در تاريكىهاى ژرف و سهمگين غرق ميگردند . پس هر كس به امام خود پيوسته و ملحق مىشود .\r\nدر سورهء مباركه 59 واقعه در مقابل أصحابُ اليمين : اهل سعادت تعبير به أصحاب الشِّمال يعنى افراد چپ گرا مىنمايد :  وَ أَصْحابُ الْيَمِينِ ما أَصْحابُ الْيَمِينِ  « 2 »  وَ أَصْحابُ الشِّمالِ ما أَصْحابُ الشِّمالِ .  « 3 »\r\nو گاهى تعبير به اصحاب شُوم و نكبت مىنمايد :\r\n وَ أَصْحابُ الْمَشْئَمَةِ ما أَصْحابُ الْمَشْئَمَةِ  « 4 » ؛ و گاهى تعبير به اهل كذب و ضلالت مىكند :\r\n\r\n\r\n","description":"","footnote":"\r\n( 1 ) قسمتى از آيه 40 ، از سورهء 24 : النّور\r\n( 2 ) آيه 27 ، از سورهء 56 : الواقعة\r\n( 3 ) آيه 41 ، از سورهء 56 : الواقعة\r\n( 4 ) آيه 9 ، از سورهء 56 : الواقعة\r\n","page_name":" 26 ","page_number":28},
  {"content":"\r\n\r\n     وَ أَمَّا إِنْ كانَ مِنْ أَصْحابِ الْيَمِينِ * فَسَلامٌ لَكَ مِنْ أَصْحابِ الْيَمِينِ * وَ أَمَّا إِنْ كانَ مِنَ الْمُكَذِّبِينَ الضَّالِّينَ * فَنُزُلٌ مِنْ حَمِيمٍ * وَ تَصْلِيَةُ جَحِيمٍ      . « 1 »\r\n« و امّا آن كسانى كه از اصحاب سعادتند پس سلام خدا بر آنها از جانب تو باد ، يعنى بشارت سلامت پيوسته به آنها ميرسد . و امّا آن كسانى كه از منكران و گمراهانند پس از غذاى حميم دوزخ به عنوان طعام به آنان داده مىشود و منزلگاهش جهنّم است » .\r\nمكذّب آن كسى است كه عقلش ميرسد و تكذيب مىكند ؛ و ضالّ كسى است كه گم شده است و در عالم حقائق اثرى ندارد و در نشئه انوار اصلًا يافت نمىشود ؛ بنابراين مكذّبين ضالّين و اصحاب الشّمال و أصحاب المَشْأَمَه گروه واحد هستند ؛ اينان افرادى هستند ؛ كه به‌هيچ‌وجه نمىتوانند در عالم حقائق به جلو بروند ؛ و در عالم آراء و افكار شيطانى منغمر و از هوَسات نفسانيّه و غفَلات تمتّع دارند و در همان‌جا گم ميشوند و مىميرند و دفن ميگردند .\r\n\r\nدر تفسير آيه : ما أَغْنى عَنِّي مالِيَهْ هَلَكَ عَنِّي سُلْطانِيَهْ\r\nاينها همان كسانى هستند كه در سورهء الحاقّة خوانديم :   ما أَغْنى عَنِّي مالِيَهْ هَلَكَ عَنِّي سُلْطانِيَهْ   . اينها اصحاب شِمال و ياران مشئمه بودند كه در دنيا به مال خود اعتماد دارند به قوم و عشيرهء خود اتّكاء ميكنند به رئيس و رعيّت و سپاه و درهم و دينار پشت گرمند ؛ و خيال ميكنند كه اين عالم اعتبار را بدانجا راهى هست ؛ و آنچه در اينجا بدان اعتماد دارند ، در آنجا هم به دردشان مىخورد ؛ أبداً أبداً .\r\nچون اينجا عالم اعتبار است و آنجا عالم حقيقت ، اعتبار و حقيقت\r\n\r\n\r\n","description":"","footnote":"\r\n( 1 ) آيه 90 تا 94 ، از سورهء 56 : الواقعة\r\n","page_name":" 27 ","page_number":29},
  {"content":"\r\n\r\nدو عالم متعاكس است .\r\nاينجا جهان مجاز است و آنجا عالم واقعيّت و استقرار . بُعدى را كه انسان در اينجا براى خود تعيين كرده و جائى را كه كسب كرده است ؛ راه عبور به آن نشأه را ندارند گم ميشوند ؛ اينجا ميليونها ثروت كسب كرده‌اند كه يك ذرّه از آن را با خود نمىبرند و نمىتوانند ببرند ؛ تمام اهل دنيا يار و ياور آنان باشند در وقت ورود عزرائيل يك نفر را با خود نمىتوانند ببرند ، و يا أقلًّا در حال موت به او كمكى بنمايند .\r\nاينان در آنجا اعتراف دارند كه مالى را كه اندوخته‌ايم به درد ما نخورد :  ما أَغْنى عَنِّي مالِيَهْ  . و قدرت و قوّتى كه بهم زديم نيز تباه شد :  هَلَكَ عَنِّي سُلْطانِيَهْ  .\r\nاين دسته‌ها با تمام خصوصيّات ملحق ميشوند به امامان خود ؛ مؤمنين ملحق ميگردند به ائمّهء خود كه با چشم روشن در عالم نور حركت مىكند و رو به عالم حقيقت ميرود ؛ چون مؤمن در دنيا كه حركت مىكند باطنش رو به خداست ، هر عملى انجام ميدهد قلبش رو به خداست ، نماز كه ميخواند بدنش رو به كعبه است . امّا قلبش رو به خداست ؛ روزه ميگيرد رو به خداست ؛ كسب مىكند ، جهاد مىكند ، رو به خداست ، و حتّى در بيتُ التّخليه كه ميرود وجههء باطنش رو به خداست ؛ مگر نداريم كه وقتى انسان در بيت الخلاء وارد مىشود و در آنجا و در وقت بيرون آمدن دعاهاى خاصّى ميخواند ؛ و در آنجا هم ذكر خدا مىكند ؟ يعنى انسان در آنجا هم با خداست و لحظه‌اى و آنى نبايد\r\n\r\n","description":"","footnote":"","page_name":" 28 ","page_number":30},
  {"content":"\r\n\r\nاز او غفلت ورزد .\r\nوجههء مؤمن هميشه رو به خداست ؛ رو به جلو است ، رو به مسير است كه لحظه به لحظه دارد ميرود ، مؤمنان ميروند به جلو و به ائمّهء خود ملحق ميشوند ؛ و امامان آنان نيز در جلو قرار گرفته‌اند و وجههء ايشان رو به جلو است ؛  يَوْمَ نَدْعُوا كُلَّ أُناسٍ بِإِمامِهِمْ  ، به سبب امامِ مؤمنين ، مؤمنان را ميخوانند ، امام عادل و پيشواى راستين و متعهّد و مؤمن جلو ميرود ؛ آنجائى كه عالم نور است ؛ و نور از وجود او بيرون مىجهد ؛ امام نور است ، نفس قدسيّهء امام نور محض است ؛ و در دنبال آنان مؤمنان حركت مىكنند ؛ و ميرسند ؛ و سپس ملحق ميشوند .\r\nو بنابراين تمام أخبار و رواياتى كه وارد شده است در اينكه اگر كسى فلان عمل را انجام دهد با ما خواه بود يا اگر به همان كار را بكند همنشين رسول الله مىباشد و همجوار و هم صحبت ائمّه ميگردد و در بهشت‌هاى خُلد برين سُكنى ميگزيند همه حلّ مىشود ؛ زيرا كه در عالم لحوق معيّت صرف است .\r\n\r\nكيفيت وجوه امام و مأموم دوزخيان\r\nو امّا آن كسانى كه به ائمهء جور ملحق ميشوند و به پيشوايان جائر و ظالم و فرعون‌هاى زمان و ظَلمهء دوران كه مردم را به عبادت و بندگى و اطاعت خود ميخوانند پيروى مىكنند و آنها را بت قرار داده و مىپرستند در روز قيامت با امامشان معيّت پيدا مىكنند ؛ و همه با هم مُجتمعاً و مُتراكماً به جهنّم ميروند .\r\nلِيَمِيزَ اللَّهُ الْخَبِيثَ مِنَ الطَّيِّبِ وَ يَجْعَلَ الْخَبِيثَ بَعْضَهُ عَلى بَعْضٍ فَيَرْكُمَهُ جَمِيعاً فَيَجْعَلَهُ فِي جَهَنَّمَ أُولئِكَ هُمُ\r\n\r\n","description":"","footnote":"","page_name":" 29 ","page_number":31},
  {"content":"\r\n\r\nالْخاسِرُونَ . « 1 »\r\n« به علّت آنكه خداوند زشت را از پاكيزه جدا كند و زشت‌ها را بعضى بر روى بعضى بگذارد و چون متراكم و فشرده گردد آن را در جهنّم قرار دهد آنان از گروه زيانكارانند . »\r\nاين گروه زشت كردار و زشت سيرت در روز قيامت چگونه حركت ميكنند ؟ چون گفتيم كه آنان نيز بوسيلهء امامشان خوانده ميشوند ؛  نَدْعُوا كُلَّ أُناسٍ بِإِمامِهِمْ  .\r\nو امّا اينكه چگونه ميروند و به ائمّهء جور ملحق ميگردند ، در قرآن كريم داريم :\r\n يَقْدُمُ قَوْمَهُ يَوْمَ الْقِيامَةِ فَأَوْرَدَهُمُ النَّارَ  . « 2 »\r\n« فرعون در روز قيامت در پيشاپيش قوم خود و پيروان خود حركت مىكند ؛ و آنان را به دنبال ميكشد ؛ و جملگى را در آتش داخل مىكند . »\r\nامام جور جلو ايستاده و آن مردم هم به طرف او حركت ميكنند و نامهء عمل هم از طرف امام جور به پيروان او ميرسد ؛ پس چه معنى دارد كه بگوئيم : نامهء عمل از پشت سر ميرسد ؟ پشت سر كجاست ؟\r\nآيه‌اى داريم در سورهء نساء :\r\n يا أَيُّهَا الَّذِينَ أُوتُوا الْكِتابَ آمِنُوا بِما نَزَّلْنا مُصَدِّقاً لِما مَعَكُمْ مِنْ قَبْلِ أَنْ نَطْمِسَ وُجُوهاً فَنَرُدَّها عَلى أَدْبارِها  . « 3 »\r\n« اى كسانى كه به شما كتاب داده شده است ( اى طائفه يهود و اى طائفه مسيحيان ) ايمان بياوريد به آنچه ما فرو فرستاديم از قرآن كريم كه\r\n\r\n\r\n","description":"","footnote":"\r\n( 1 ) آيه 37 ، از سورهء 8 : الانفال\r\n( 2 ) قسمتى از آيه 98 ، از سورهء 11 : هود\r\n( 3 ) قسمتى از آيه 47 ، از سورهء 4 : النّسآء\r\n","page_name":" 30 ","page_number":32},
  {"content":"\r\n\r\nتصديق كننده است آنچه را كه با شماست از كتب حضرت موسى و عيسى ! پيش از آنكه ما صورت‌ها و چهره‌هائى را محو و مطموس نمائيم پس آنها را به طرف عقب واژگونه برگردانيم ! »\r\nمطموس يعنى ماليده و لِه شده ، ما صورتهاى دوزخيان را چنان له ميكنيم كه چشم و بينى و لب با هم مخلوط ميشوند و محو ميگردند ؛ و چهره‌هاى آنان را تبديل به يك صفحه محو شده ميگردانيم و سپس چهره‌ها را به پشت سر بر ميگردانيم .\r\nبدن آنها رو به جلو است و صورتها به طرف عقب ؛ جهنّميان همه صورتهايشان به طرف عقب است أئمّهء آنها و تابعين آنها ؛ چون أئمّه هم جهنّمى هستند ؛ روى پيروان به طرف امامانشان است امّا صورتها برگشته است پس نامهء عملى كه از سمت امامان به آنها داده مىشود از پشت سر به آنها ميرسد .\r\nو معلوم است كه اگر روى كسى بسوى ديگرى باشد ، ولى چهره و صورتش برگشته باشد ، و در اين حال آن شخص ديگر بخواهد به اين شخص نامه‌اى بدهد از پشت سر خواهد داد .\r\nعالم حقائق و عالم انوار همه رو به جلو مىباشد رو به عالم تجرّد و اطلاق ؛ رو به عالم نعمت و رحمت ؛ رو به عالم قرب و منزلت رو به عوالم غير متناهيه و غير مقيّده ؛ امّا عالم شهوت و غضب و عالم وَهْم كه از لوازم عالم مادّه و طبع است و أظلمُ العَوالِم است طبعاً بواسطه كثافت و سنگينى در عقب واقع ميشوند ؛ و مردم اين جهان دل به اينها ميدهند و دائماً در حركت رو به جلو ميروند ولى چون\r\n\r\n","description":"","footnote":"","page_name":" 31 ","page_number":33},
  {"content":"\r\n\r\nصورت دل آنها متوجّه مادّه و آثار آن است چهره‌ها به عقب برگشته مىباشد .\r\nمردم دنيا به دنيا تكيه ميزنند و به اموال سر و كار مجازى پيدا ميكنند و به لهو و لعب دل ميدهند ولى سير بسوى خدا و مرگ و عوالم تجرّد بعد از اين جهان قطعى و غير اختيارى است ؛ گذشت زمان و رسيدن اجل خواهى نخواهى رو به خدا حركت ميدهد . اينها پيوسته در هر آن و لحظه رو به خدا رهسپارند ؛ ولى وجههء باطن رو به دنيا است حركت نفس رو به خدا و وجههء چهره و سيما رو به دنياست .\r\nدر روز بازپسين كه  تُبْلَى السَّرائِرُ  است ؛ و هر چه در اين جهان وقوع يابد در آنجا حقيقتش جلوه مىكند اين وضعيّت و كيفيّت جلوه و ظهور همان امام و مأمومى است كه دل به دنيا داده و منغمر در غفلت شده‌اند .\r\nمسير رو به خداست ، امّا وجههء باطن رو به زمين  وَ لكِنَّهُ أَخْلَدَ إِلَى الْأَرْضِ  « 1 » شده است ، بسوى زمين و شهوات . پس وجههء قلبى و واقعى رو به زمين است و امّا سير غير اختيارى رو به خداست ؛ چون همهء افراد رو بسوى خدا در حركتند ؛ خواهى نخواهى حركت بدان سوى اضطرارى است ؛ خيالى نيست ؛ ولى وجههء غير خيالى انسان ميخواهد رو به خدا رود ؛ و به مؤمنين ملحق شود ؛ از جلو به عالم نور و به بهشت ميرود اگر نه وجههء رو به دنياست ؛ و نامهء عمل از پشت سر به آنها داده مىشود .\r\nپس مكذّبين و ضالّين ملحق ميشوند به ائمّهء خود و با آنها\r\n\r\n\r\n","description":"","footnote":"\r\n( 1 ) قسمتى از آيه 176 ، از سورهء 7 : الاعراف\r\n","page_name":" 32 ","page_number":34},
  {"content":"\r\n\r\nميروند به جهنّم و نامهء عمل از جانب چپ و شقاوت و شقاء به آنها داده مىشود ؛ و مُسيطِر ميشوند بر اعمال خود با نكبت و ذلّت و نابينائى ، خود را و اعمال خود را مىيابند ؛ و مؤمنين صالحُ العمل ملحق ميشوند به ائمّهء خود در عالم نور ، و نامهء عمل از جانب راست به سبب امام حقّ به آنها داده مىشود ؛ يعنى از عالم كون كه كتاب تكوين است نسخه برداشته مىشود ؛ و آن جلوهء ملكوت و واقعيّت عمل است ، آنها را بر اعمال خود سيطره و هَيمنه ميدهند ؛ و هر كسى از اعمال خود اشباع مىشود ، و در كتاب مبين و امام مبين جملگى وجود دارد . هم اعمال افراد خوب و هم اعمال افراد بد .\r\n وَ كُلَّ شَيْءٍ أَحْصَيْناهُ فِي إِمامٍ مُبِينٍ  . « 1 »\r\n« و تمام اشياء را فرداً فرداً ما در امام مبين احصاء و شمارش ميكنيم ؛ » و براى توضيح اين مطلب ميگوئيم :\r\nما يك بدن داريم و يك جان ، بدن ما از جان ما جدا نيست ؛ به بدن ما و جان ما مجموعاً گفته مىشود : ما . اگر گفتيم رختخواب را بگستر چون حسن آقا مىخوابد ! اين رختخواب مال بدن اوست و بنابراين مال اوست و مال سلامت و استراحت بدن اوست ؛ بعد ميگوئيم : قرآن بخوان تا حسن آقا استفاده كند ، البتّه روح او فقط استراحت كرده ولى مع‌ذلك او استفاده مىكند ؛ و ما از نقطه نظر روابط بين روح و جسم به او هم حسن آقا ميگوئيم يعنى به هر يك از مراتب نفس و درجات نازلهء از آن از قُوى و بدن ، انسان اطلاق مىشود .\r\n\r\nحقيقت امام مبين و كتاب تكوين\r\nكتاب مبين برداشت از عالم كون است و نسخهء حقيقى و واقعى\r\n\r\n\r\n","description":"","footnote":"\r\n( 1 ) قسمتى از آيه 12 ، از سورهء 36 : يس\r\n","page_name":" 33 ","page_number":35},
  {"content":"\r\n\r\nاز آن امّا اين نسخه واقعيّت و حقيقت آن را نشان ميدهد ؛ پيكرهء اين كتاب همين موجودات خارجى است و روحش همان امام مبين است كه مقام ولايت است يعنى جان و روح و حقيقت جملهء موجودات به نحو انبساط و تجرّد .\r\nمثل اينكه ما يك جانى داريم ؛ اين عالم كون هم يك جانى دارد ؛ فرق ما با امام اينست كه حقيقت ما جان اين بدن ماست و امام حقيقت و جان تمامى عوالمى است كه خداوند ايجاد كرده است .\r\nمعناى أسماءِ حُسناى كلّيّه إلهيّه اينست ؛ پس اين عالم تكوين آن جان و نفسى را كه دارد ولايت است و امام است ؛ و معناى  وَ كُلَّ شَيْءٍ أَحْصَيْناهُ فِي إِمامٍ مُبِينٍ  است .\r\nما تمام موجودات را در امام مبين احصاء مىكنيم ؛ امام مبين روح و جان تمام موجودات است . شما هر كارى كه بكنيد زمين ميگيرد ! هر عملى كه انجام دهيد زمين برايتان ضبط مىكند ! چون روح زمين و نفس زمين در تحت سيطرهء امام مبين است ؛ و كتاب مبين است . و بالجمله اين سلسله موجوداتى كه در كائنات اين كتاب را تشكيل داده است ؛ انسان را مجزّى و مستثنى نگذارده است ؛ انسان و افعال انسان جزء اين كتابند پس انسان بايد گناه صغيره را هم نكند ؛ روزى مىآيد كه اين گناهان صغيره كه به آنها اعتنا نمىشده است چون تلّى در مقابل انسان در آن كتاب مبين قرار ميگيرد  إِنَّا كُنَّا نَسْتَنْسِخُ ما كُنْتُمْ تَعْمَلُونَ  . « 1 »\r\nاز « كافى » با إسناد خود از ثَعلبه از زياد روايت شده است كه :\r\nقالَ : قالَ أَبُو عَبْدِ اللهِ عَلَيْهِ السَّلامُ : إِنَّ رَسُولَ اللهِ صَلَّى اللهُ وَ ءَالِهِ وَ سَلَّمَ نَزَلَ\r\n\r\n\r\n","description":"","footnote":"\r\n( 1 ) قسمتى از آيه 29 ، از سورهء 45 : الجاثية\r\n","page_name":" 34 ","page_number":36},
  {"content":"\r\n\r\nبأَرْضٍ قرْعَآءَ فقَالَ لِاصْحَابهِ : ائتُوا بحَطَبِ . فقَالُوا : يَا رَسُولَ اللهِ ! نَحْنُ بأَرْضٍ قَرْعَآءَ مَا بها مِنْ حَطَبٍ ! قالَ : فلْيَأْتِ كُلُّ انْسَانٍ بمَا قدَرَ عَلَيْهِ . فجَاءُوا بهِ حَتَّى رَمَوْا بهِ بَيْنَ يَدَيْهِ بَعْضَهُ عَلَى بَعْضٍ ؛ فقَالَ رَسُولُ اللهِ صَلَّى اللهُ عَلَيْهِ وَ ءَالِهِ وَ سَلَّمَ : هَكَذَا تَجْتَمِعُ الذّنُوبُ ثُمَّ قالَ : وَ إِيَّاكُمْ وَ الْمُحَقَّرَاتِ مِنَ الذُّنُوبِ ! فإنَّ لِكُلِّ شَىْءٍ طَالِبًا أَلَا وَ إِنَّ طَالِبَهَا يَكْتُبُ مَا قدَّمُوا وَ ءَاثَارَهُمْ .  وَ كُلَّ شَيْءٍ أَحْصَيْناهُ فِي إِمامٍ مُبِينٍ  . « 1 »\r\n« حضرت صادق عليه السّلام فرمودند : روزى رسول خدا صلّى الله عليه و آله و سلّم با اصحابشان در زمين زراعتى كه زراعت آن را برداشته بودند و هيچ باقى نمانده بود وارد شدند و به اصحاب خود گفتند : هيزم بياوريد ! عرض كردند : اى رسول خدا ما در زمينى هستيم كه گياهش چريده شده و چيزى باقى نمانده است !\r\nحضرت فرمودند : هر كدام از شما به مقدار توانائى خود سعى كند و هر چه به دست مىآورد بياورد !\r\nاصحاب در آن زمين به تفحّص پرداختند و هيزم آوردند و همه را روى هم در برابر رسول الله ريختند .\r\nرسول خدا صلّى الله عليه و آله و سلّم : اين‌طور گناهان نيز اجتماع پيدا مىكنند ! شما اى اصحاب من از مُحقَّرات ذنوب ( گناهان كوچكى كه به\r\n\r\n\r\n","description":"","footnote":"\r\n( 1 ) « تفسير برهان » طبع سنگى ، ج 2 ، ص 886\r\n","page_name":" 35 ","page_number":37},
  {"content":"\r\n\r\nآنها اعتنا نداريد ) بپرهيزيد ! چون براى هر چيزى پى كننده و جوينده‌اى متناسب با او وجود دارد ؛ آگاه باشيد كه طالب و جويندهء گناهان كوچك شمرده شده ، مينويسد : آنچه را مردم پيش فرستاده‌اند ، و آثار آنان را نيز مينويسد . و هر چيز را ما در امام مبين احصاء و شمارش ميكنيم .\r\nاين راجع به ضبط و ثبت اعمال بود ؛ امّا راجع به خود مقام ولايت كه امام مبين است و جان عالم و روح عالم است در « تفسير برهان » از شيخ در كتاب « مصابيح الانوار » روايتى نقل مىكند كه بسيار شايان دقّت است :\r\n\r\nدو روايت وارده در كيفيت علم امام\r\nرَوَاهُ عَن أَبى ذَرٍّ قالَ كُنْتُ سَائِراً فِى أغْرَاضِ أمِيرِ الْمُؤمِنِينَ عَلَيْهِ السَّلام إذْ مَرَرْنَا بوَادٍ وَ نَمْلَةٌ كَالسَّيْلِ سَارٍ فذَهَلْتُ مِمَّا رَأيْتُ ، فقُلْتُ : اللهُ أكْبَرُ جَلَّ مُحْصِيه فقَالَ أَمِيرُ الْمُؤْمِنِينَ عَلَيْهِ السَّلامُ : لَا تَقُلْ ذَلِكَ يَا أَبَا ذَرًّ ! وَ لَكِنْ قُلْ جَلَّ بَارِيهِ !\r\nفوَ الَّذِى صَوَّرَكَ إنِّى أُحْصِى عَدَدَهُمْ وَ أَعْلَمُ الذَّكَرَ مِنْهُمْ وَ الأُنْثَى بإذْنِ اللهِ عَزّ وَ جَلَّ . « 1 »\r\nأبو ذر غفارى ميگويد : من با حضرت أمير المؤمنين عليه السّلام براى بعضى از مقاصد آن حضرت روانه شديم تا اينكه رسيديم به يك وادى و بيابان وسيعى كه در آن مورچگان مانند سيل روان بودند :\r\nاز ابّهت و عظمت اين منظره ، و اين درياى مورچه را كه ديدم\r\n\r\n\r\n","description":"","footnote":"\r\n( 1 ) « تفسير برهان » طبع سنگى ، ج 2 ، ص 886 طبه سنگى .\r\n","page_name":" 36 ","page_number":38},
  {"content":"\r\n\r\nهوش از سرم رفت .\r\nو گفتم الله أكبَرُ چقدر بزرگ است آن خدائى كه شمارش اين مورچگان را دارد و از عدد آنها مطّلع است .\r\nحضرت أمير المؤمنين فرمودند : اين سخن را مگو ، بلكه بگو : جَلَّ بَارِيهِ ، چقدر بزرگ است آن خدائى كه اين مورچگان را آفريده است .\r\nسوگند به آن خدائى كه تو را آفريده و صورت بندى كرده است ، من شمارش آنها را ميدانم و نرِ آنها را از مادّهء آنها به اذن خداى عزّ و جلّ مىشناسم !\r\nو نيز در « تفسير برهان » از شيخ از كتاب « مصابيح الانوار » از عمّار بن ياسر روايت مىكند كه :\r\nقالَ : كُنْتُ مَع أَمِير الْمُؤمِنِينَ عَلَيْهِ السَّلامُ فِى بَعْضِ غزَواتِهِ فمَرَرْنَا بوَادٍ مَمْلُوٍّ نَمْلًا ، فقُلْتُ : يَا أَمِيرَ الْمُؤمِنِين ! تَرَى يَكُونُ أَحَدٌ مِنْ خَلْقِ اللهِ يَعْلَمُ كَمْ عَدَدُ هَذَا النَّمْلِ ؟ !\r\nقالَ : نَعَمْ يَا عَمَّارُ ! أَنَا أَعْرِفُ رَجُلًا يَعْلَمُ كَمْ عَدَدهُ وَ كَمْ فِيهِ ذِكْرٌ وَ كَمْ فِيه أُنْثَى !\r\nفقُلْتُ : مَنْ ذَلِكَ يَا مَوْلَاىَ الرَّجُلُ ؟\r\nفقَالَ : يَا عَمَّارُ ! مَا قرَأْتَ سُورَةَ يس  وَ كُلَّ شَيْءٍ أَحْصَيْناهُ فِي إِمامٍ مُبِينٍ  ؟ !\r\nفقُلْتُ : بَلَى يَا مَوْلَاىَ !\r\n\r\n","description":"","footnote":"","page_name":" 37 ","page_number":39},
  {"content":"\r\n\r\nقالَ : أَنَا ذَلِكَ الإمَامُ . « 1 »\r\n« عمّار ياسر گويد : من با حضرت أمير المؤمنين عليه السّلام در بعضى از جنگ‌هاى آن حضرت بودم تا اينكه از يك وادى عبور كرديم كه آن بيابان مملوّ و سرشار بود از مورچه . من عرض كردم : آيا كسى از مخلوقات خدا هست كه شمارش اين مورچه‌ها را بداند ؟ !\r\nحضرت فرمود : آرى اى عمّار ! من مىشناسم مردى را كه عدد آنها را ميداند ، و نيز ميداند در ميان آنها چقدر نر و چقدر ماده هستند !\r\nعرض كردم : اى أمير المؤمنين ! آن مرد كيست ؟\r\nفرمود : اى عمّار مگر در سورهء يس نخوانده‌اى كه ما هر چيز را در امام مبين شمارش ميكنيم !\r\nعرض كردم : آرى اى آقاى من و مولاى من !\r\nفرمود : من آن امام مبين هستم !\r\nدر تفسير « بُرهان » در همين موضع كه در تفسير اين آيه است :\r\n وَ كُلَّ شَيْءٍ أَحْصَيْناهُ فِي إِمامٍ مُبِينٍ ،  كه در سورهء يس است ، روايات عديده‌اى را نقل مىكند كه دلالت دارند بر آنكه مراد از امام مبين أمير المؤمنين عليه السّلام هستند و در حديث مُفضَّل خمسهء طيّبه ذكر شده است ، و على كُلّ تقديرٍ مراد جميع أئمّهء طيّبين صلوات الله و سلامه عليهم أجمعين هستند .\r\n\r\nحقيقت مقام ولايت و امام و كتاب تكوين\r\nدر مباحثى كه سابقاً در همين كتاب « معادشناسى » داشته‌ايم و نيز\r\n\r\n\r\n","description":"","footnote":"\r\n( 1 ) « تفسير برهان » ج 2 ، ص 886\r\n","page_name":" 38 ","page_number":40},
  {"content":"\r\n\r\nدر مباحثى كه مفصّلًا در كتاب « امام‌شناسى » آمده است روشن شد كه اگر كسى به مقام ولايت امام اطّلاع پيدا كند ميداند كه امام در جائى آمده است كه در بالاى زمان و مكان است ؛ و بر تمام موجودات زمانى و مكانى سيطره و اطّلاع دارد ؛ و بر هر چه بوده و هست و خواهد بود علم دارد ؛ چون نفس ناطقه‌اش زمانىّ نيست و وجودش عقل محض است .\r\nدر بسيارى از روايات داريم كه ائمّهء اطهار عليهم السّلام از تمام عوالم عالم چه بوده و چه هست و چه خواهد بود اطّلاع دارند يعنى ولايت كه همان مقام عبوديّتِ محضه است از نقطهء نظر قُرب مقامى است كه بين آن و ذات حضرت حقّ هيچ فاصله‌اى نيست ؛ و اگر كسى در آن مقام قرار گيرد ، احاطهء علميّه و احاطهء واقعيّهء حقيقيّه نسبت به تمام موجودات عوالم پيدا مىكند ؛\r\nخداوند إن‌شاءالله روزى كند كه ما امام را بشناسيم ؛ و واقعيّت و حقيقت اين مسأله را ادراك كنيم ، و بشناسيم كه عالم پيكرى است و امام روح آنست ، اين روح ، شاعِر و عالِم و مُدرِك است ؛ و تمام اعمال انسان در محضر و مشهد اوست ؛ و اوست كتاب مبينى كه كلمهء كلّيّهء الهيّه مىباشد و خداوند هر چيز را در او احصاء فرموده است ؛ چقدر عالى و راقى ابن فارض سروده است :\r\n فَسِرْتُ إِلىَ مَا دُونَهُ وَقفَ الالَى * وَ ضَلَّتْ عُقولٌ بالْعَواعِد ضَلَّتِ ( 1 ) \r\n\r\n","description":"","footnote":"","page_name":" 39 ","page_number":41},
  {"content":"\r\n\r\n فلا وَصْفَ لى وَ الْوَصْفُ رَسْمٌ كَذاك الّإِ * سْمُ وَسْمُ فإنْ تَكْنِى فَكَنَّ أوِ انْعَتِ ( 2 )\r\nوَ مِنْ أنَا إيَّاهَا إلَى حَيْثُ لا إلَى * عَرَجْتُ وَ عَطَّرْتُ الْوجُودَ برَجْعَتى ( 3 )\r\nوَ عَنْ أنَا إيّاىَ لِباطِنِ حِكْمَةٍ * وَ ظَاهِر أحْكامٍ اقيمَتْ لِدَعْوَتى ( 4 )\r\nوَ مِنِّى أَوْجُ السّابقِينَ بزَعْمِهِمْ * حَضيضُ ثَرَى آثار مَوضِعِ وَطْأَتى ( 5 )\r\nوَ آخِرُ ما بَعْدَ الإشارَةِ حَيْثُ لا * تَرَقّى ارْتِفاعٍ وَضْعُ أوَّلِ خَطْوَتى ( 6 )\r\nفما عالِمُ إلّا بفَضْلِى عالِم * وَ لا ناطِقٌ فى الْكَوْنِ إلّا بمِدْحَتى ( 7 )\r\nوَ لا غَرْوَ أنْ سُدْتُ الالَى سَبَقوا وَ قدْ * تَمَسَّكْتُ مِنْ طَهَ بأوْثَقِ عُرْوَةِ ( 8 ) « 1 » \r\n1 - « پس سير كردم در راه فناء در ذات و مقام جمع و رسيدم به جائى كه سابقين از علماء و حكماء قبل از رسيدن توقّف كردند ؛ و هلاك شد و نابود شد عقل‌هائى كه بواسطه ملاحظه منافع راه را گم كردند . »\r\n2 - « و چون بدانجا رسيدم عين و اثرى از من نماند ؛ پس صفتى و وصفى ندارم ؛ چون وصف اثر است و اسم علامت است\r\n\r\n\r\n","description":"","footnote":"\r\n( 1 ) « ديوان ابن فارض » تائيّه كبرى ، ص 77 ، بيت 324 به بعد از تائيّه\r\n","page_name":" 40 ","page_number":42},
  {"content":"\r\n\r\nو چيزى نماند كه اثر و علامت داشته باشد و اگر بخواهى فقط با كنايه اشاره‌اى كنى بدون تصريح كنايةً بگو يا صفت بياور ! »\r\n3 و 4 - « و از مقام فناء عين تفرقه و بقاء اثر آن عروج كردم به مقام فناء عين و اثر : بدانجائى كه بالاى آن ديگر مقامى نبود و از اين عروج و آن مقام رجعت كردم به مقام تفرقه با جمع و حقيقت عبوديّت ؛ و عالم وجود را بدين رجوع بواسطهء حكمت‌هاى پنهانى و احكام ظاهريّه‌اى كه بر اثر دعوت من اقامه شده بود معطّر ساختم . »\r\n5 - « و بنابراين نهايت سير و اوج ترفيع آنان كه پنداشتند به نهايت كمال سبقت گرفته‌اند ، حضيض و پست‌ترين نقطه‌اى بود كه از آنجا موضع قدم من در رجوع شروع شد . »\r\n6 - و آخرين نقطه‌اى كه بعد از اشاره بود آن جائى كه ديگر امكان ترقى و تعالى نبود ؛ آنجا مرحله اوّلين قدم من بود . »\r\n7 - پس در عالم وجود هيچ موجود ذى علمى نيست مگر آنكه به سبب فضل من داراى علم شده است ؛ و هيچ گوينده و ناطقى در عالم نيست مگر آنكه زبان به مدح و ثناى من گشوده است . »\r\n8 - بنابراين ، عجيب نيست كه من بر سابقين مقدّم شدم و مقام سيادت و برزگى را حائز گشتم زيرا كه من از طه كه رسول خداست به محكم‌ترين پيوند و دستاويز آن تمسّك جستم . »\r\n\r\n","description":"","footnote":"","page_name":" 41 ","page_number":43},
  {"content":"\r\n . \r\n","description":"","footnote":"","page_name":" 42 ","page_number":44},
  {"content":"\r\n . \r\n","description":"","footnote":"","page_name":" 43 ","page_number":45},
  {"content":"\r\n . \r\n","description":"","footnote":"","page_name":" 44 ","page_number":46},
  {"content":"\r\n\r\n\r\nمجلس چهل و سوّم : امام مبين و كتاب تكوين و نسخه نامه عمل\r\nبسم الله الرّحمَن الرّحيم\r\nوَ لَا حَوْلَ وَ لا قُوَّةَ إلّا باللَه العلىِّ العظيمِ و الْحَمدُ للَّه ربِّ العالَمين و صلَّى اللهُ عَلى محمَّدٍ وَ آلِه الطّاهرينَ وَ لَعنةُ الله علَى أعدآئِهم أجمعينَ مِنَ الآنَ إلَى يَوم الدّين .\r\nقال اللهُ الحكيمُ فى كتابِه الكريم :\r\n إِنَّا نَحْنُ نُحْيِ الْمَوْتى وَ نَكْتُبُ ما قَدَّمُوا وَ آثارَهُمْ وَ كُلَّ شَيْءٍ أَحْصَيْناهُ فِي إِمامٍ مُبِينٍ . \r\n( دوازدهمين آيه ، از سورهء يس : سى و ششمين سوره از قرآن كريم )\r\n\r\nمعانى كتاب تكوين و برداشتن نسخه از روى آن\r\nعرض شد : همان طورى كه انسان داراى بدنى است و داراى نفسى ؛ و نفس سيطره و حكومت بر بدن دارد همينطور عالم كلّى بدنى و جسدى دارد و نفسى دارد ؛ و اين بدن انسان و نفس انسان نمونه‌اى از آن بدن و از آن نفس عالم كلّى است ؛ و همان طورى كه تدبيراتى كه در بدن ما پيدا مىشود ؛ و اعمالى كه اعضاء و جوارح ما انجام ميدهد در اثر زندگى نفس و حيات و تدبيرات و اراده و اختيار نفس ماست ، همينطور در عالم كلّى و جهان آفرينش آن تغيّرات و تبدّلات و حوادثى كه پديد مىآيد بواسطهء حيات و زندگى آن نفس كلّى است كه بر آن پيكر و جسد اين عالم حكومت دارد و سيطره دارد .\r\n\r\n","description":"","footnote":"","page_name":" 45 ","page_number":47},
  {"content":"\r\n\r\nآن نفس كلّى كه بر عالم سيطره دارد اسمش امام است ؛ امام مبين ؛ و آن جهان خلقت و كاخ آفرينش أعمّ از علوىّ و سفلىّ به كتاب مبين نام گذارى شده است .\r\nكتاب ميگويند از نقطه نظر اينكه مجموعهء كلماتى است كه هر يك از آنها دلالت مىكند بر آنچه پروردگار در آن موجود به وديعت نهاده و از اسرار خود در آنجا نهفته و آن موجود را نمايشگر و بيان كننده و پرده بردارندهء صفات و ذات خود قرار داده است ؛ به همان طريقى كه همين كتابهاى خارجى كه خوانده مىشود مجموعه كلماتى است كه از آن معانى كه در ذهن نويسنده است حكايت مىكند و پرده بر ميدارد .\r\nموجودات خارجيّه هر كدام به نوبهء خود از آن ذات مقدّس لا يزالى كه اينها را به وجود آورده است حكايت مىكند ؛ و بنابراين هر يك از موجودات كلمة الله هستند ؛ و تمام موجودات من حيث المجموع كتاب خدا هستند ؛ بنابراين امام كه همان مقام ولايت كلّيّه است و از زمان و مكان عالىتر و بالاتر است ، جان و حقيقت كتاب آفرينش و كاخ وجود است ؛ و به همين معنى امام سيطره دارد بر تمام افراد أعمّ از بهشتى و جهنّمى ؛ چون تمام موجودات مُنطوى و پيچيده در آن حقيقت كلّيّهء ولايتند ، نه اينكه اشقياء و جهنّمىها از آن كتاب جدا باشند ، و يا سيطره و ولايت امام نسبت به آنها نباشد .\r\nو ليكن تفاوت اينجاست كه اصحاب اليمين و سعادتمندان ميرسند به ائمّهء خود و بدانها ملحق ميشوند و با آنها به بهشت ميروند\r\n\r\n","description":"","footnote":"","page_name":" 46 ","page_number":48},
  {"content":"\r\n\r\nو اصحاب الشمال و شقاوت پيشگان ميرسند به ائمّه خود و بدانها ملحق ميشوند و با آنها به جهنّم ميروند ؛ ولى تمام اين دستگاه من حيث المجموع در تحت سيطره و علم و حيات و اراده آن ولايت كلّيّه است كه بهشتىها را به بهشت و جهنّمىها را به جهنّم مىبرد ؛ و در آن روايات مستفيضه‌اى كه از شيعه و عامّه وارد است كه عَلىٌّ قسِيمُ الْجَنَّةِ وَ النَّارِ « 1 » اين حقيقت به خوبى به دست مىآيد ، و اين جمله عالى و راقى شرح و تفصيلش نياز به كتاب‌هائى دارد .\r\nآن كتاب اصلى همان موجودات است اعمّ از موجودات مُلكى يا ملكوتى كه ظهور و بروز حقائق اعمال انسان باشد ؛ و امّا خصوص نتيجهء اعمالى را كه مردم در قيامت مشاهده ميكنند كه كتاب و نامهء عمل خود آنهاست از روى همان كتاب اصل نسخه بردارى مىشود :  إِنَّا كُنَّا نَسْتَنْسِخُ ما كُنْتُمْ تَعْمَلُونَ  .\r\nبنابراين ، از آن كتاب مبين كه در تحت سيطرهء روح ولايت كلّيّه است نسبت به اصحاب يمين نسخه برداشته مىشود ، يعنى اعمال آنها از آن كتاب مبين كه راجع به آنهاست مشخّص ميگردد ، و نسبت به اصحاب الشمال و اشقياء نيز نسخه برداشته مىشود ؛ يعنى از همهء كتاب مبين ، آن مقدارى كه راجع به هر يك از آنهاست مشخّص ميگردد ؛ اشقياء بسوى كتاب خود خوانده ميشوند و سُعداء نيز بسوى كتاب خود خوانده ميشوند .\r\n\r\n\r\n","description":"","footnote":"\r\n( 1 ) يعنى علىّ تقسيم كننده بهشت و دوزخ است ؛ و ما در جلد اوّل « امام‌شناسى » راجع به سند و دلالت اين حديث بياناتى آورده‌ايم .\r\n","page_name":" 47 ","page_number":49},
  {"content":"\r\n\r\nو اين دعوت بوسيلهء امامشان صورت ميگيرد كه همان امام حقّ است و يا امام باطل كه بايد به آنها ملحق شوند و به بهشت و جهنّم بروند ؛ و همهء آن ائمّهء حق و ائمّهء باطل كه موجب دعوت بهشتىها و جهنّمىها هستند مندكّ و منطوى در آن كتاب مبين ، و همه فانى در آن ولايت كلّيّه هستند .\r\nپس خوب روشن شد كه معناى  هذا كِتابُنا يَنْطِقُ عَلَيْكُمْ بِالْحَقِّ إِنَّا كُنَّا نَسْتَنْسِخُ ما كُنْتُمْ تَعْمَلُونَ  چيست ؟ و آن مقام امامت و ولايت كلّيّه چه مقامى است ؟\r\nتمام پيشوايان و مقتدايان جزئيّه ، در تحت آن مقام ولايت قرار ميگيرند ؛ و هر كدام موضع خود را معيّن مىكنند ؛ و إن‌شاءالله به خواست خداوند در بحث أعراف كه وارد ميشويم موقعيّت و مكان و منزلت افرادى كه در اعرافند و هيمنه بر بهشت و جهنّم هر دو دارند در آنجا بيان مىشود .\r\n\r\nخداوند ولايت دارد نه امامت\r\nدر بسيارى از آيات قرآن مىبينيم كه مصداقاً امامت و ولايت را فىالجمله متّحد شمرده است يعنى امام را ولىّ شمرده است ولى هر ولىّ را امام نشمرده است ؛ مثلًا در آيه شريفه :\r\n إِنَّما وَلِيُّكُمُ اللَّهُ وَ رَسُولُهُ وَ الَّذِينَ آمَنُوا الَّذِينَ يُقِيمُونَ الصَّلاةَ وَ يُؤْتُونَ الزَّكاةَ وَ هُمْ راكِعُونَ  . « 1 »\r\n« حقّاً اين است و جز اين نيست كه ولىّ و صاحب اختيار شما خدا و پيغمبر خدا و آن كسانى كه اقامه نماز مىكنند و در حال ركوع زكوه ميدهند هستند ؛ اين آيه دربارهء ولايت رسول الله و أمير المؤمنين\r\n\r\n\r\n","description":"","footnote":"\r\n( 1 ) آيه 55 ، از سورهء 5 : المائدة\r\n","page_name":" 48 ","page_number":50},
  {"content":"\r\n\r\nعليه السّلام وارد شده است در اينجا از امامت آنها تعبير به ولايت شده است ؛ و ليكن در هيچ جا خداوند تعبير از ولايت خود به امامت نكرده است ؛ و در قرآن كريم نداريم كه خداوند خود را امام خوانده باشد .\r\n هُنالِكَ الْوَلايَةُ لِلَّهِ الْحَقِّ  . « 1 »\r\n« در آنجا ولايت اختصاص به خداوند دارد كه حقّ است » ؛ در جائى نداريم كه امامت مال خدا باشد .\r\nسرّش اينست كه بين امام و مأموم بايد سنخيّت باشد ؛ از نقطهء نظر مفهوم ، چون امام به معناى پيشدار و جلودار و پيشوا و رهبر است و مأموم بايد او را اسوه خود قرار دهد و تمام كارهاى خود را با او منطبق كند ، لذا در امامت و مأموميّت و ايتمام سنخه و مشابهت بين امام و مأموم لازم است .\r\nيعنى تمام افرادى كه از امام پيروى مىكنند بشر هستند ، پيغمبر و امام هم بشر بوده‌اند ؛  قُلْ إِنَّما أَنَا بَشَرٌ مِثْلُكُمْ  . « 2 »\r\nو بنابراين تعبير از مقامات آنها به امامت اشكال ندارد و با اينكه ولايت هم دارند امامت هم دارند ؛ ولى ذات أقدس حقّ متعالى مُسانخت با مخلوق ندارد ؛ لذا به خدا امام نميگويند ؛ و از مقامات خدا امامت نيست ، و از صفات خدا و اسماء خدا امام نيست ؛ ولى « ولىّ » هست ؛ چون ولايت برداشته شدن حجاب است بين دو چيز بطورى كه بين آن دو چيز هيچ شىء غير مُسانخ نبوده باشد ؛ و از مقامات قرب بين دو چيز ، بدين عنايت تعبير به ولايت كرده‌اند .\r\nو برداشته شدن حجاب بين بنده و بين خدا بطورى كه از بنده هيچ\r\n\r\n\r\n","description":"","footnote":"\r\n( 1 ) قسمتى از آيه 44 ، از سورهء 18 : الكهف\r\n( 2 ) صدر آيه 111 ، از سورهء 18 : الكهف\r\n","page_name":" 49 ","page_number":51},
  {"content":"\r\n\r\nنماند و مُندكّ و فانى محض گردد و به مقام عبوديّت مطلقه برسد ، موجب صدق معناى ولايت مىباشد ؛ و كنايةً از قرب بين دو چيز تعبير به ولايت مىكنند ؛ مثل ولايتِ ولىّ و مُولَّى عليه ؛ ولايت بر صغير ، ولايت بر اموال و أعراض ؛ ولايت خداوند بر تمام موجودات به ولايت تكوينيّه ؛ و به عباد مقرّبين خود به ولايت تشريعيّه .\r\nدر روز قيامت مردم مؤمن ملحق ميشوند به ائمّهء خود و در تحت ولايت آنها قرار ميگيرند ؛ و مردم كافر نيز ملحق ميگردند به پيشوايان خود ؛ و در تحت ولايت آنها قرار ميگيرند ؛ و معناى تبعيّت و در تحت ولايت در آمدن اين نيست كه آن اولياء با آنان به دلخواه خود و به اختيار خود هر كارى كه بخواهند انجام دهند ؛ آنها را به بهشت ببرند و يا به جهنّم ، بلكه معنايش اينست كه همان طورى كه در دنيا در تحت اوامر و نواهى آنها بودند در آنجا هم ظهور و بروز همين ولايت به اين صورت مىباشد كه آنها در تحت تبعيّت و ولايت آنها هستند ؛ بدون اينكه از آن محدودهء اعمال و عكس العمل خود بتوانند تجاوز كنند ، و روى اين معنى بسيارى از اخبارى را كه داريم كه كافران و پيشوايانشان در روز بازپسين با همديگر چه‌كار مىكنند همه روشن مىشود كه معنايش اين نيست كه گِرهى را بتوانند از دست مُولَّى عليه خود باز كنند و آنها را به بعضى از درجات و مقامات رهبرى نمايند .\r\nولايت آنها به اين معناست كه در آن محدوده‌اى كه اين افراد را در دنيا به آن سمت كشانيده‌اند ، الآن هم در همان محدوده ، آن كشانده شدن و آن كشاندن به آن صورت عذابهاى برزخى و تبعيّت‌هاى برزخى\r\n\r\n","description":"","footnote":"","page_name":" 50 ","page_number":52},
  {"content":"\r\n\r\nجلوه مىكند ؛ فرعون جلو مىافتد و بقيّه از تابعين از دنبال رفته و همه به رويهم داخل در جهنّم ميشوند ؛ ولى فرعون كه در اين نشئه جلودار بوده است در آن نشئه هم جلودار است . همينطورى كه در اينجا جلودار مردم بود براى دعوت مردم به بت‌پرستى و فحشاء و منكرات ، همچنين در آنجا هم جلودار است براى چشيدن از آتش و عذاب .\r\n\r\nدعوت به امام غير از دعوت به سوى كتاب است\r\nبارى بحثى را كه در اينجا كرديم و آن عبارت از اين بود كه ائمّهء حقّ كه داراى مقام ولايت كبرى هستند بر تمام پيشوايان و ائمّهء حقّ و پيشوايان و ائمّهء باطل تسلّط و هيمنه دارند منافات ندارد با آنچه كه سابقاً ذكر شد كه دعوت بسوى كتاب غير از دعوت به امام است ؛ زيرا كه گفتيم كه :  كُلُّ أُمَّةٍ تُدْعى إِلى كِتابِهَا  به سبب امامان به حقّ يا باطل ، و علّت عدم منافات اينست كه امام مبين كه جان و روح كتاب مبين است ، از آن براى اعمال افراد نسخه برداشته مىشود .\r\n هذا كِتابُنا يَنْطِقُ عَلَيْكُمْ بِالْحَقِّ إِنَّا كُنَّا نَسْتَنْسِخُ ما كُنْتُمْ تَعْمَلُونَ  . « 1 »\r\nاصل آن كتابى كه سخن به حقّ ميگويد همان لوح محفوظ است كه از آن ، نسخهء اعمال برداشته مىشود و همان اصلِ متبوع و امام مبين و مقتداى بشر است كه مدار امور عالم بر اوست ؛ و بهشتىها و جهنّمىها به سبب اين امام و اين كتاب نامهء اعمال به دستشان ميرسد ؛ ولى آن كتابى كه بسوى آن خوانده ميشوند اين كتاب نيست بلكه آن نسخه نوشته شده از روى اين كتاب است ؛ و همان است كه مانند طائر ملازم گردن انسان قرار ميگيرد و آيه شريفه ؛  وَ كُلَّ إِنسانٍ أَلْزَمْناهُ \r\n\r\n\r\n","description":"","footnote":"\r\n( 1 ) آيه 29 ، از سورهء 45 : الجاثية\r\n","page_name":" 51 ","page_number":53},
  {"content":"\r\n\r\n طائِرَهُ فِي عُنُقِهِ  دلالت بر آن دارد ؛ پس مردم بواسطهء كتابِ اصل كه روحش امام مبين است خوانده ميشوند بسوى نامهء عمل و اين نكته بسيار شايان دقّت است .\r\nو محصّل از كلام چنين شد كه اصحاب يمينى داريم ، و اصحاب شمالى ؛ و معناى اصحاب يمين اين نيست كه نامهء عمل به دست راست آنها ميرسد ، و اصحاب شِمال هم اين نيست كه نامهء عمل به دست چپ آنان ميرسد بلكه مراد اينست كه نامه از جانب سعادت و رحمت و عافيت و نيز از جانب شقاوت و شُؤم و لُؤم به انسان داده مىشود و نامهء عمل نفس كتاب و عمل انسان است كه استنساخ شده ؛ و انسان را مواجه مىكند با تمام اعمالى كه در دنيا انجام داده است .\r\nدر تمام قرآن كريم آياتى كه وارد شده است همين است كه فقط از دو ناحيهء خير و رحمت كه تعبير به يمين شده است و از ناحيهء ذلّت و نكبت كه تعبير به شِمال و يا پشت سر شده است نامه به افرادى كه در قيامت حضور پيدا كرده‌اند داده مىشود ؛ با اينكه ميدانيم در بعضى از آيات قرآن مردم را به سه قسمت تقسيم كرده است و غير از اين دو دسته دستهء ديگرى موجود است :\r\n     وَ كُنْتُمْ أَزْواجاً ثَلاثَةً فَأَصْحابُ الْمَيْمَنَةِ ما أَصْحابُ الْمَيْمَنَةِ وَ أَصْحابُ الْمَشْئَمَةِ ما أَصْحابُ الْمَشْئَمَةِ وَ السَّابِقُونَ السَّابِقُونَ أُولئِكَ الْمُقَرَّبُونَ      . « 1 »\r\n« و شما گروه خلائق در روز قيامت به سه دستهء مختلف منقسم ميشويد : دسته‌اى گروه راستان هستند كه اصحاب اليمينند و چقدر\r\n\r\n\r\n","description":"","footnote":"\r\n( 1 ) آيات 7 تا 11 ، از سورهء 56 : الواقعة\r\n","page_name":" 52 ","page_number":54},
  {"content":"\r\n\r\nحالشان خوب است ؛ و دسته‌اى گروه كج‌روان و منحرفان هستند كه أصحاب‌الشّمالند و چقدر حالشان وخيم است ؛ و دستهء سوّم كسانى هستند كه در ايمان و درجات يقين بر همه سبقت گرفته‌اند و در اطاعت خدا و أعمال صالحه مقام تقدّم را يافتند ؛ ايشان از مقرّبان درگاه حضرت ربوبى هستند كه در بهشت‌هاى جاودانى پيوسته به نعمت‌هاى سبحانى متنعّمند » .\r\nمقرّبين كسانى هستند كه از همهء قوافل جلو افتادند و گوى سبقت را ربودند آنان افراد مقرّب حريم حضرت حقّند ؛ به اصحاب يمين نامه از طرف راست ميرسد و به اصحاب شمال از طرف چپ و يا از پشت سر و امّا سابقون اصلًا نامه عمل ندارند ، با اينكه از اصحاب اليمين هم سبقت گرفته‌اند و به مقامات عاليه قرب فائز آمده‌اند به آنها نامهء عمل داده نميشود ؛ و اين بسيار مورد شگفت است كه به أصحاب اليمين نتيجه و پاداش عملشان داده مىشود ؛ تمام اعمالى كه در دنيا انجام داده‌اند به آنها تَوفِيه مىشود ، خورانده مىشود و اشباع ميگردد و خودشان را در دوران تمام ملكات و صفاتى كه داشتند مىبينند ؛ و امّا در مقرّبين اين خبرها نيست ، نامهء عمل به آنها داده نمىشود ، و در قرآن كريم هم جائى نداريم كه به مقرّبين نامهء عمل داده شود .\r\nپس اين افراد شريف كه گوى پيشى را از همهء جهانيان ربوده‌اند پاداش عملشان چه خواهد بود ؟\r\nما در قرآن كريم آياتى داريم كه مقرّبين را كه همان مُخلَصين ( بفتح لام ) هستند استثنا كرده است .\r\n\r\n","description":"","footnote":"","page_name":" 53 ","page_number":55},
  {"content":"\r\n\r\nهمان طورى كه در بعضى از مباحث سابقه مفصّلًا آورده‌ايم ، آنان عدّه افرادى هستند كه از بسيارى از چيزها استثناء شده و حكم عمومى جزا و پاداش و ثواب ، و قلم خوبى كه بر نيكان جارى مىشود از براى آنان نيست .\r\nو اينك در اينجا بطور اجمال و اختصار مىآوريم : در آيه كريمه قرآن داريم :\r\n يَوْمَ يُنْفَخُ فِي الصُّورِ فَفَزِعَ مَنْ فِي السَّماواتِ وَ مَنْ فِي الْأَرْضِ إِلَّا مَنْ شاءَ اللَّهُ  . « 1 »\r\n« و روزى كه در صور دميده ميشوند پس به دهشت و وحشت مىافتند تمام كسانى كه در آسمانها و زمين هستند مگر كسانى را كه خدا بخواهد . » و آيه :\r\n وَ نُفِخَ فِي الصُّورِ فَصَعِقَ مَنْ فِي السَّماواتِ وَ مَنْ فِي الْأَرْضِ إِلَّا مَنْ شاءَ اللَّهُ  . « 2 »\r\n« و در صور دميده شد ، پس هلاك شدند كسانى كه در آسمانها و زمين هستند مگر كسانى را كه خدا بخواهد » و چون در آيه مباركه :\r\n  كُلُّ مَنْ عَلَيْها فانٍ وَ يَبْقى وَجْهُ رَبِّكَ ذُو الْجَلالِ وَ الْإِكْرامِ   « 3 »\r\nداريم كه تمام افراد روى زمين مىميرند و فقط وجهُ الله باقى مىماند ، پس معلوم مىشود كه افرادى كه از فزع و هلاكت بواسطهء نفخ در صور در امانند همان افراد ، وجه الله هستند .\r\nدر جاى ديگر داريم :   فَبِعِزَّتِكَ لَأُغْوِيَنَّهُمْ أَجْمَعِينَ إِلَّا  \r\n\r\n\r\n","description":"","footnote":"\r\n( 1 ) قسمتى از آيه 87 ، از سورهء 27 : النّمل\r\n( 2 ) قسمتى از آيه 68 ، از سورهء 39 : الزّمر\r\n( 3 ) آيه 26 و 27 ، از سورهء 55 : الرّحمن\r\n","page_name":" 54 ","page_number":56},
  {"content":"\r\n\r\n عِبادَكَ مِنْهُمُ الْمُخْلَصِينَ  « 1 » .\r\n« شيطان سوگند ياد مىكند كه اى پروردگار ! به عزّت تو قسم كه من يكايك از افراد بشر را اغواء و گمراه ميكنم مگر آن بندگان تو را كه مُخلَص و پاكيزه شده باشند . »\r\nيعنى بندگانى كه دوره اخلاص را گذرانيده‌اند و از مقام مُخلِصين ( به كسر لام ) فراتر رفته و از مجاهدات نفسانيّه بيرون و پاك و پاكيزه خارج شده‌اند ، شيطان به آنها دسترسى ندارد .\r\nو ديگر آنكه مُخلَصين ، حمد و ثناى حضرت حقّ را چنان كه شايستهء اوست بجاى مىآورند :\r\n  سُبْحانَ اللَّهِ عَمَّا يَصِفُونَ إِلَّا عِبادَ اللَّهِ الْمُخْلَصِينَ   . « 2 »\r\n« پاك و منزّه و مقدّس است خداوند از آنچه او را توصيف مىكنند مگر بندگان مُخلَص پروردگار ( كه آنچه او را توصيف مىكنند سزاوار اوست ) . پس تمام افراد نمىتوانند خدا را حمد و ثنا گويند و تمجيد و تقديس كنند مگر اين دسته . »\r\nو ديگر آنكه :   فَإِنَّهُمْ لَمُحْضَرُونَ إِلَّا عِبادَ اللَّهِ الْمُخْلَصِينَ   . « 3 »\r\n« همهء مردم در روز قيامت براى حساب و كتاب و عَرْض در پيشگاه حضرت حقّ حاضر گرديده ميشوند مگر بندگان مُخلَص خداوند . »\r\nاصولًا آن وحشت‌هاى روز قيامت و طول كشيدن پنجاه هزار سال براى حساب و كتاب و سائر مواقف قيامت و آن دستگاه عريض و طويل براى\r\n\r\n\r\n","description":"","footnote":"\r\n( 1 ) آيه 40 از سورهء 15 : الحجر\r\n( 2 ) آيه 160 ، از سورهء 37 : الصّافّات\r\n( 3 ) قسمتى از آيه 127 و آيه 128 ، از سورهء 37 : الصّافّات\r\n","page_name":" 55 ","page_number":57},
  {"content":"\r\n\r\nمخلَصين و مقرّبين نيست .\r\n\r\nمقربان و مخلصان نامه عمل ندارند\r\nاصولًا بندگان مخلَصين خدا در مواقف قيامت و محشر حضور پيدا نمىكنند و بنابراين روشن است كه نامهء عمل هم ندارند ؛ وقتى در قيامت نيستند ، طرف يمين و شمالى هم نيست ؛ حساب و كتابى هم نيست . چرا ؟ چون نامهء عمل متعلّق به اعمال است ، حساب و كتاب براى اعمال است ؛ افرادى كه عملى انجام داده‌اند براى آنست كه به نتيجه و مقصود و غرض حاصل از آن عمل برسند ؛ نتيجه خوب باشد يا بد باشد ، آن نامهء عمل به آنها داده مىشود ؛ و آنان را از حقيقت ملكوتى آن اعمال توفيه و اشباع مىكند .\r\nاما  عِبادَ اللَّهِ الْمُخْلَصِينَ ،  در دنيا براى غرض و مقصودى و منظورى كار انجام نداده‌اند ؛ فقط و فقط خالصاً لوَجهِ اللهِ الْكَريمِ اعمالشان بوده است - زيرا كلام ما در خصوص مقرّبين و مخلَصين است - هر كارى را كه انجام داده‌اند خود آنها انجام نداده‌اند ؛ خدا انجام داده است . مگر خدا نامه عمل دارد ؟\r\nچون كسى از مرحلهء اخلاص گذشت و فانى در ذات خدا شد و وجودش و سِرّش از شوائب دوگانگى خلاص شد ، و به عالَم توحيد مطلق پيوست ، ديگر براى او تعيّن و هستى و وجودى نيست تا آثار وجود و از جملهء آن نامهء عمل بوده باشد .\r\nالْمُخْلَصينَ وَ ما أدْراكَ ما الْمُخْلَصينَ ! آنها قوس صعودشان راجع به معرفت ذات حقّ و طىّ درجات قرب به پايان رسيده محو در ذات حضرت احديّت گرديده‌اند . بدء حركت آنها در حال نزول و طىّ\r\n\r\n","description":"","footnote":"","page_name":" 56 ","page_number":58},
  {"content":"\r\n\r\nقوس نزول مراتب ما دون از ذات نبوده ، تا به همان جا بازگشت كند و برگردد و در همان مرتبه فانى شود ؛ بلكه بدء حركت آنها از ذات بوده و سپس از عالم أدنى كه عالم طبع است شروع به پيمودن قوس صعود نموده و بعد از عبور از اسماء و صفات الهيّه و فناءِ در آنها فانى در ذات حقّ شدند .\r\n\r\nمخلصين نامه عمل ندارند\r\nمخلَصين در حرم خدا هستند ؛ خود خدا جليس و همنشين و انيس آنهاست ؛ خودش ولىّ آنهاست . نامهء عمل از كدام سمت به آنان داده شود ؟ در حرم خدا كه زمان نيست ، مكان نيست ، سمت و جهت نيست ، راست و چپ و شمال و جنوب و فوق و تحت نيست ؛ وانگهى نامه عمل چه باشد ؟\r\nاگر نامهء عمل تفاصيل حقيقت ملكوتى اعمال باشد لازم مىآيد كه در صُقع ربوبى و در ناحيه ذات احديّت حقائق اعمال ظهور پيدا كند ؛ امّا در خانهء خود خدا كه صورت و شكل و مادّه و معنى نيست ، در آنجا تفصيل و تجزيه نيست ، پس در آنجا نامهء عمل نيست و مقرّبون بطور كلّى نامهء عمل ندارند ؛ و قرآن هم براى آنها نامهء عملى بيان نكرده است .\r\nمخلَصين از بندگان حضرت حقّ ، در طىّ راه سلوك به جائى رسيده‌اند كه فانى در ذات حقّ شدند ؛ و اسم و رسم آنها فانى شد ؛ و از آنها هيچ باقى نماند ؛ صفات آنها در صفات حقّ و ذات آنان در ذات حقّ فانى شد ؛ آنان از خود اراده و اختيارى و فعلى و عملى ندارند ؛ خداست كه در وجود آنان صاحب اراده و اختيار و فعل است ؛ موجوديّت\r\n\r\n","description":"","footnote":"","page_name":" 57 ","page_number":59},
  {"content":"\r\n\r\nخود را به خدا سپردند ، و خداوند در وجود آنان موجوديّت دارد .\r\nآنها از وجود خود در برابر وجود حضرت حقّ تعالى گذشتند ؛ و خود را به خدا دادند ؛ جزاى آنان خداست ؛ خون بهاى آنان خداست ؛ چه خوب در اين چند بيت راجع به حضرت سيّد الشّهداء عليه السّلام اين حقيقت را مجسّم نموده است :\r\n شاهان همه به خاك فكندند تاج‌ها * تا زيب نيزه شد سر شاه جهان عشق\r\nبر پاى دوست سر نتوان سود جز كسى * كو را بلند گشت سر اندر سنان عشق\r\nاز لا مكان گذشت به يك لحظه بى بُراق * اين مصطفى كه رفت سوى آسمان عشق\r\nشاه جهان عشق كه جانانش از ألَست * گفت اى جهان حسن فداى تو جان عشق\r\nتو كشته منىّ و منم خونبهاى تو * بادا فداى خون تو كون و مكان عشق « 1 » \r\nاين از اختصاصات مقرّبين است ؛ پس مقرّبين نامهء عمل ندارند ؛ پس زحماتى كه در دنيا كشيده‌اند : نمازها ، روزه‌ها ، جهادها ، مصائب و شدائد چه مىشود ؟ اين حوريّه‌هائى را كه خداوند متعال آفريده است ، اين بهشت‌ها ، اين نسيم‌ها ، اين نهرهاى جارى ، اين انهار اربعه : نهر عسل مصفّى ، نهر شراب و باده‌اى كه موجب لذّت خورندگان\r\n\r\n\r\n","description":"","footnote":"\r\n( 1 ) « دمع السّجوم » پاورقى ص 196\r\n","page_name":" 58 ","page_number":60},
  {"content":"\r\n\r\nاست ، نهر شيرى كه طعمش تغيير نكرده ، و نهر آبى كه بدبو نگرديده است ؛ و ديگر نهر زنجبيل و آبى كه در آن كافور است و چشمهء سلسبيل و آب كوثر براى كيست ؟\r\nاينها براى آنهاست ؛ نه در حال فنا ، بلكه در حال بقاء بعد از فناء و مقام جمعُ الجمع يعنى در عين فناء و استغراق در ذات احديّت ، از اين نِعم الهيّه بهره‌مند ميشوند و به جمال خدا از آنها متمتّع ميگردند .\r\nو ديگر براى اصحاب اليمين است كه از آنها بدون استغراق در ذات احديّت لذّت مىبرند .\r\nبارى اين نعمت‌ها جزاى حركت و سلوك است ؛ نه آن كسى كه در حرم است ؛ در عرفان عشق و شور نيست ؛ عشق و شور و حركت در سلوك است ؛ بعد از سلوك كسى كه عارف بالله شد و از مقرّبين و مخلصين شد ديگر حركتى ندارد آنجا نه دردسر است ، و نه سرور ، نه خوف است و نه اميد ، نه احساس علم است و نه قدرت و نه احساس وجود ؛ راجع به بعض از حالات مخلَصين در حال فناء ، ابن فارض چقدر عالى آورده است :\r\n\r\nبعضى از حالات مخلصين در فناء\r\n أمَمْتُ إمامى فى الْحَقيقَةِ فالْوَرَى * وَرَائِى وَ كانَتْ حَيْثُ وَجَّهْتُ وجْهَتى ( 1 )\r\nيَراها أمامى فى صَلاتِىَ ناظِرى * وَ يَشْهَدُنى قلْبى إمامَ أئِمَّتى ( 2 )\r\nوَ لا غَرْوَ أنْ صَلَّى الإمامُ إلَىَّ أنْ * ثوَتَ فى فُؤادِى وَ هىَ قِبْلَةُ قِبْلَتى ( 3 ) \r\n\r\n","description":"","footnote":"","page_name":" 59 ","page_number":61},
  {"content":"\r\n\r\n و كُلُّ الْجَهاتِ السِّت نَحْوى تَوَجَّهَتْ * بما ثَمَّ مِنْ نُسْكٍ وَ حَجٍّ وَ عُمْرَةِ ( 4 )\r\nلَها صَلَواتى بالْمَقامِ أقيمُها * وَ أشْهَدُ فيهَا أنَّها لىَ صَلَّتِ ( 5 )\r\nكِلانا مُصَلِّ واحِدٌ ساجِدٌ إلَى * حَقيقَتِهِ بِالْجَمْعِ فى كُلِّ سَجْدَةِ ( 6 )\r\nمُنِحتُ وَلاها يَوْمَ لا يَوْمَ قَبْلَ أن * بَدَتْ عِنْدَ أخْذِ الْعَهْدِ فى أوَّليَّتى ( 7 )\r\nوَهِمْتُ بِها فى عالَم الأمْرِ حَيْثُ لَا * ظُهورٌ وَ كانَتْ نَشْوَتى قَبْلَ نَشْأتى ( 8 )\r\nفَأفنَى الْهَوَى ما لَمْ يَكُنْ ثُمَّ باقيًا * هُنا مِنْ صِفاتٍ بَيْنَنا فاضْمَحَلَّتِ ( 9 )\r\nفألْفَيْتُ ما ألْقَيْتُ عَنّىَ صادِرًا * إلَىَّ وَ مِنّى وارداً بمَزيدَةِ ( 10 )\r\nوَ شاهَدْتُ نَفْسى بِالصِّفاتِ الَّتى بها * تَحَجَّبْتِ عَنّى فى شُهودى وَ حَجْبَتى ( 11 )\r\nوَ أنى الَّتى أحْبَبْتُها لا مَحالَةً * وَ كانَتْ لَها نَفْسى عَلَىَّ مُحيلَتى ( 12 )\r\nفهامَتْ بها مِنْ حَيْثُ لَمْ تَدْرِ وَ هىَ فى * شُهُودِى بِنَفسِ الأمرِ غَيرُ جهَولَةِ ( 13 ) \r\n\r\n","description":"","footnote":"","page_name":" 60 ","page_number":62},
  {"content":"\r\n\r\n جَلَتْ فى تَجَلّيها الْوُجودَ لِناظِرى * ففى كُلِّ مَرْئىٍّ أراها برُؤْيَةِ ( 14 ) « 1 » \r\n1 - « چون وجود من مستغرق در وجود مطلق و ذات حضرت احديّت شد ؛ و بين من و بين خداى من رسم دوئيّت از بين رفت ؛ بنابراين من در حقيقت به امام خودم كه همان ذات حقّ باشد در نمازهايم اقتدا كردم ؛ و او را قصد كردم ؛ پس بنابراين تمام مخلوقات چه امام و چه مأموم پشت سر من هستند ؛ و چون او در دل من بود ، لذا هر جا كه وجه خود را متوجّه نمودم همان‌جا وجهه من بود .\r\n2 - ديدگان من در موقع نماز او را جلوى من مىبيند و قلب من گواهى ميدهد كه او امام ائمّه من است .\r\n3 - و عجب نيست از اينكه در نماز ، امام بسوى من نماز بخواند ؛ چون خدا در دل من جا گرفته و بنابراين ذات أقدس او جلّ و علا قبلهء قبلهء من است .\r\n4 - و تمام جهات ششگانه از بالا و پائين و راست و چپ و جلو و پشت سر به طرف من توجّه و اقبال كرده ، با تمام آثار و خصوصيّاتى كه از عبادت و حجّ و عمره موجود است .\r\n5 و 6 - نمازى كه من در مقام إبراهيم بجاى مىآورم براى اوست ؛ و در آن مقام گواهى مىدهم كه او براى من نماز ميگذارد چون اشباح ظاهره سايه‌هاى ساجده براى ارواح باطنه هستند ؛ و محبّ به\r\n\r\n\r\n","description":"","footnote":"\r\n( 1 ) « ديوان ابن فارض » تائيّه كبرى ، ص 60 به بعد . بيت اوّل ، بيت 148 از تائيّه است .\r\n","page_name":" 61 ","page_number":63},
  {"content":"\r\n\r\nاعتبار جمع ، عين محبوب است و به اعتبار تفرقه غير اوست ؛ و توجّه محبّ بسوى محبوب فرع توجّه محبوب بسوى محبّ است ؛ پس مىتوان گفت كه : هر دوى ما نماز گزار واحدى هستيم كه به مقام حقيقتِ جمعى او در هر سجده‌اى سجود بجا مىآوريم .\r\n7 - مقام قرب و ولايت او به من عنايت شد ، در اوّلين نقطهء ايجاد و پيدايش من ؛ در وقتىكه اشياء به طريق معلوميّت از ذات حقّ ظهور ميكردند و عالم امر را قبل از عالم خلق تشكيل ميدادند ؛ و هنوز روز را خدا نيافريده بود ؛ و در عالم ميثاق عهدى بسته نشده بود .\r\n8 - و من در محبّت و عشق به او در عالم امر متحيّر و واله شدم ؛ در آنجائى كه هنوز ظهورى براى ذات من و براى صفات من در عالم خلق نبود ؛ و بنابراين سُكر و مستى من دربارهء او قبل از پيدايش من در اين عالم بود .\r\n9 - پس آن محبّتى كه من در عالم امر به خداى خود پيدا كرده بودم ، فانى و نابود كرد آن صفاتى را كه در اين عالم خلق ميان من و او حادث شد ؛ و در آن عالم امر ثابت نبود ؛ پس آن صفات مضمحلّ و نابود شد و من با آن ذات أقدس همانطور كه در اوّل امر بودم همانطور شدم .\r\n10 - پس از آنكه صفات من در عالم فناء مضمحلّ و نابود شد من به عالم بقاء بازگشتم و آن صفاتى را كه بواسطهء زيادتى القاء كرده و رها نموده بودم ، همه را چنين يافتم كه از من صادر شده است به\r\n\r\n","description":"","footnote":"","page_name":" 62 ","page_number":64},
  {"content":"\r\n\r\nمن و وارد شده است بر من .\r\n11 - و مشاهده كردم در حال شهودم نفس خود را با صفاتى كه بواسطه آن صفات ، ذات أقدس احديّت ، در حال احتجاب من از من محجوب شد .\r\n12 - و ديگر آنكه مشاهده كردم كه نفس من يقيناً و ضرورةً همان ذات است ؛ و در معرفت ذات ، نفس من مرا بر خود من حواله ميكرد .\r\n13 - و نفس من در جستجوى او ناخود آگاه مفتون و ديوانهء او شد ؛ درحالىكه در حقيقت و واقع ، در شهود من بود ، و نفس من به اين امر جاهل نبود .\r\n14 - آن ذات اقدس درحالىكه تجلّى ميكرد در وجود مطلق ، در برابر ديدگان من پرده برگرفت ؛ بطورى كه من با ديدار چشم خود ، در چيز ديدنى او را بالعيان مشاهده كردم .\r\n\r\nمخلصين و مقربين مدهوش ذات حقند\r\nمقرّبين و مخلصينى كه غرق درياى انوار ذات احديّت هستند و سراپا مدهوش و مست تجلّيّات ذاتى مىباشند كجا مىتوانند سرگرم آثار و تجلّيّات صفاتيّه گردند و به غير ذات خود را مشغول كنند ؛ بعد از بقاء بالله اشتغال با اينها عين اشتغال با ذات است ولى قبل از بقاء موجب محجوبيّت از ذات ؛ و براى سالكى كه سراپا عشق حضرتش در سراسر وجود او زبانه ميكشد و چون شمع او را گداخته مىنمايد و فرياد وَ اجْعَلْ قلْبى بحُبِّكَ مُتَيَّماى « 1 » او بلند است جز سدّ راه وصول\r\n\r\n\r\n","description":"","footnote":"\r\n( 1 ) از فقرات دعاى كميل است كه أمير المؤمنين عليه السّلام ميخوانده‌اند\r\n","page_name":" 63 ","page_number":65},
  {"content":"\r\n\r\nچيز ديگرى نيست . عاشق راه خدا حوريّه چه مىفهمد ؟  جَنَّاتٍ تَجْرِي مِنْ تَحْتِهَا الْأَنْهارُ  چه ميداند ؟ او با نداى إلَهِى ! مَا عَبَدْتُكَ خَوْفاً مِنْ عِقَابكَ وَ لَا طَمَعًا فِى جنّتِك بَلْ وَجَدْتُكَ أَهْلًا لِلْعِبَادَةِ فعَبَدْتُكَ « 1 » پشت پا بر هر نيّت و منظورى جز لقاء ذات خدا مىزند ؛ و يگانه جهت عمل و اطاعت و عبادت را فقط واجديّت ذات حقّ مىفهمد ؛ و در مضمار اين ميدان گوى سبقت از عالميان ميربايد . كسى كه ديگر دورهء تحصيل خود را كامل كرده ، حال بيايد در صفّ اوّلين اطفال دبستانى أبجد\r\n\r\n\r\n","description":"","footnote":"\r\n( 1 ) « بحار الانوار » ج 9 ، كمپانى ، ص 511 ؛ از كلام أمير المؤمنين عليه السّلام است كه : « بار پروردگار من ! من تو را عبادت نكردم به جهت ترسى كه از عقاب تو داشتم و نه به جهت دلبستگى كه در بهشت تو در خود يافتم ! بلكه تو را سزاوار عبادت يافتم ؛ و بنابراين تو را عبادت كردم . »\r\nاين كلام را در « بحار » از ابن ميثم در « شرح نهج البلاغة » آورده است ، آنجا كه أمير المؤمنين عليه السّلام در باب حِكَم در حكمت 237 فرموده است كه : إنَّ قَوْمًا عَبَدوا اللهَ رَغْبَةً فَتِلْكَ عِبادَةُ التُّجّارِ ، وَ إنَّ قَوْمًا عَبَدوا اللهَ رَهْبَةً فَتِلْكَ عِبادَةُ الْعَبيدِ ، وَ إنَّ قَوْمًا عَبَدوا اللهَ شُكْراً فَتِلْكَ عِبادَةُ الاحْرارِ ، در اينجا مجلسى ( ره ) از ابن ميثم نقل مىكند كه فرموده است : أى : لِانَّهُ مُستحِقٌّ لِلعبادَة . و سپس ابن ميثم ميفرمايد : كه : علىّ عليه السّلام در جاى ديگر فرموده است كه : إلَهى ما عَبَدْتُكَ خَوْفاً مِنْ عِقابِكَ - إلخ .\r\nو اين مطلب در « شرح نهج » ابن ميثم ، ج 5 ، ص 361 بعينه موجود است .\r\nو به كميل بن زياد نخعىّ تعليم كرده‌اند . و مفادش اينست كه : خدايا ! در عشق و محبّت خودت دل مرا سرشار گردان بطورى كه غير از عشق تو چيزى نفهمم و سراپا مدهوش و متحير و سرگردان شوم .\r\n","page_name":" 64 ","page_number":66},
  {"content":"\r\n\r\nبخواند چه معنى دارد ؟ عبادت و اطاعت از حقّ بر اساس ترس از دوزخ و يا طمع در بهشت عبادت حقّ نيست ؛ عبادت نفس و قواى نفسانيّه است .\r\nبارى ، اگر كسى خدا را بر اين نيّت‌ها عبادت كند ، از همين نواحى نامهء عمل به دستش ميرسد ؛ ولى كسى كه خدا را از ناحيهء ذات أقدس او عبادت كرده است ، نامهء عمل از كجا به او برسد ؟ ذات اقدس كه جهت ندارد ، تعيّن ندارد ؛ نامه عمل او چه باشد ؛ نامهء عمل او نفس واقع الامر يعنى ذات اقدس حقّ است تبارك و تعالى . او خود را با خدا معاوضه كرده نه با آثار و نعمت‌ها ؛ او از ذات به غير ذات سر فرو نياورده است ؛ و بهشت و جنّت او اندكاك در ذات اقدس و محو و نابودى در انوار قدسيّه و تجلّيّات ذاتيّه بوده است ؛ و طبق آيه شريفه :\r\n إِنَّ اللَّهَ اشْتَرى مِنَ الْمُؤْمِنِينَ أَنْفُسَهُمْ وَ أَمْوالَهُمْ بِأَنَّ لَهُمُ الْجَنَّةَ .  « 1 »\r\n« بدرستى كه خداوند از مؤمنان اموال آنها را و جانهاى آنها را ميخرد در مقابل آنكه براى آنان بهشت باشد . »\r\nذات اقدس حضرت حقّ بهشت برين او مىباشد .\r\n من كه امروزم بهشت نقد حاصل مىشود * وعدهء فرداى زاهد را چرا باور كنم « 2 » \r\nمن خودم را با خدا معاوضه كردم معنايش اين نيست كه صفات و اسماء او را براى خود گرفتم و الوهيّت او را به خود نسبت دادم ؛ اين\r\n\r\n\r\n","description":"","footnote":"\r\n( 1 ) صدر آيه 111 ، از سورهء 9 : التّوبة\r\n( 2 ) ديوان حافظ شيرازى طبع پژمان ص 157\r\n","page_name":" 65 ","page_number":67},
  {"content":"\r\n\r\nغلط است ؛ يعنى تصديق كردم و اقرار و اعتراف نمودم كه در برابر نور تو هيچ نيست ؛ و تو پروردگار من هستى كه اسمائت بزرگ است ، و صفاتت عظيم است ؛ و من تا به حال خودم را ذى أثر و ذى صفت مىپنداشتم و از اسماءِ تو و صفات تو مقدارى را دزديده و به خود نسبت ميدادم ؛ و چنين خيال ميكردم كه حقيقةً وجودى دارم و أصالتى ؛ و اسمى دارم و صفتى ؛ اينك كه به عشق تو و براى زيارت و ديدار تو راه را طىّ كرده‌ام ؛ و تو مرا پذيرفتى ، و سرافراز داشتى ! فهميدم كه هيچ نيستم و هيچ ندارم هيچ اندر هيچ و آن مقدارى كه براى خود وجود و هستى قائل بودم همه فرعونيّت بود ؛ خداى من در عالم وجود تو هستى و بس .\r\n\r\nحالات فقر و فناى مخلصين و مقربين\r\n نيست جز فقر در طَيلَسانم * نيست جز عجز طَىّ لِسانم\r\nسفله‌تر از همه ناكسانم * راست گويم خسى از خسانم\r\nبرده زين سو بدان سو هوايم * من ز خود هست و بودى ندارم\r\nمن ز خود ربح و سودى ندارم * من ز خود تار و پودى ندارم\r\nمن كه از خود نمودى ندارم * يخودانه چسان خود نمايم\r\nبنده را پادشاهى نيايد * از عدم كبريائى نيايد\r\nبندگى را خدائى نيايد * از گدا جز گدائى نياد\r\nمن گدا من گدا من گدايم * بنده‌ام گر به خويشم بخواند\r\nرانده‌ام گر ز پيشم براند * آستانم چو بر در نشاند\r\nپاسبانم چو بر ره بماند * هر چه گويد جز او را نشايم \r\n\r\n","description":"","footnote":"","page_name":" 66 ","page_number":68},
  {"content":"\r\n\r\n گر بخواند به خويشم فقيرم * ور براند ز پيشم حقيرم\r\nگر بگويد اميرم اميرم * ور بگويد بميرم بميرم\r\nبنده حكم و تسخير رأيم * از عدم حرفِ هستى نشايد\r\nدعوى كبر و مستى نشايد * خاك را جز كه پستى نشايد\r\nاز فنا خود پرستى نشايد * من فنا من فنا من فنايم\r\nبنده‌ام ره به جائى ندارم * عقل و تدبير و رائى ندارم\r\nدر سر از خود هوائى ندارم * ره به دولت سرائى ندارم\r\nدر گه دوست دولت سرايم * بنده‌ام با دو صد عيب و علّت\r\nعجز و خوارىّ و زارىّ و ذلّت * با همه شرمسارىّ و خجلت\r\nاى خداوند اقبال و دولت * نيست جز بر درت التجايم\r\nمن اگر با تو همراه باشم * از دل خويش آگاه باشم\r\nدر ره بندگى شاه باشم * در صف كانَ لِلّه باشم\r\nتو مرائى اگر من ترايم * اى غمت مايه شادمانى\r\nياد روى تو روز جوانى * وصل تو دولت جاودانى\r\nتار زلف تو سبعُ المَثانى * لعلِ دلجويت آب بقايم « 1 » \r\n\r\n\r\n","description":"","footnote":"\r\n( 1 ) « ديوان حبيب » از مرحوم آية الله حاج ميرزا حبيب الله خراسانى ، ص 54 به بعد ؛ اين اشعار منتخبى از اشعار اوست .\r\n","page_name":" 67 ","page_number":69},
  {"content":"\r\n\r\n\r\nاشقيائى كه به آنها نامهء عمل داده نمىشود\r\nدسته‌اى ديگر هم غير از مقرّبين و مُخلَصين هستند كه آنان نيز نامهء عمل ندارند ؛ آنان چه كسانند ؟\r\nمقرّبين كسانى بودند كه رفتند به بالا ؛ و در مراتب صعود از مرتبه هم گذشتند ؛ و از اسم و رسم هم عبور كردند ؛ رفتند بر فراز عَمَل ؛ آن دستهء ديگر درست در مقابل اينها ، پائين آمدند تا حدّى كه از بهائم هم پست‌تر شدند ؛ تمام صفات و اسماء خدا را در وجود خويش ضايع و تباه كردند ؛ و آن‌چنان در شهوات غوطه زدند و در غفلت و إعراض از خدا سماجت نمودند كه از عمل گذشته و زشتيها و قبائح جزء ذاتشان شد . بواسطهء انكار خدا و رسول خدا و عداوت با صالحان از بندگان خدا و پافشارى در انكار و دشمنى ، سَريره و باطن خود را خراب كردند ، اينان كسانى هستند كه زشتىها از ظاهر به درونشان سرايت كرده و وجودشان منشأ پيدايش شُرور و منبع تراوش منكرات و جنايات و خيانت‌هاى ظاهريّه و باطنيّه شده است .\r\nآنان نيز نامهء عمل ندارند ؛ چون نامهء عمل براى كسى است كه قبائح او در حدود رتبهء اعمال باشد نه در مرتبه ذاتِ او و در درجهء كينونت ماهيّت و واقعيّت او .\r\nدر آيات قرآن از اين افراد تعبير مىشود به كسانى كه اعمالشان حَبْط مىشود ، يعنى خراب و فانى و هلاك  أُولئِكَ حَبِطَتْ أَعْمالُهُمْ  مىباشند .\r\nآنان آن‌چنان جهنّمىهائى هستند كه در حاقّ و حقيقت جهنّم هستند و اين جهنّم بروز و ظهور آنهاست ؛ و دركات و مراتب آنها\r\n\r\n","description":"","footnote":"","page_name":" 68 ","page_number":70},
  {"content":"\r\n\r\nعميق‌تر است از اين جهنّمهاى معمولى ، يعنى از دركات معمولى جهنّم ؛ اگر سرهنگى خيانت كند او را به زندان يك سرباز عادى نمىبرند ؛ در زندانى متناسب با درجهء جرم و جنايت او مىبرند .\r\nبنابراين ، اينچنين افراد نيز نامهء عمل ندارند و از ناحيهء شقاوت به آنها نامهء عمل داده نميشود .\r\nاصحاب اليمين كسانى هستند كه اعمال خوب دارند ولى خوبى به ذات آنها و به سرّ آنها رخنه نكرده است ؛ چون يكسره خودشان را به خدا نفروختند ، و إلّا از مقرّبين شده بودند ؛ منتهى اگر توجّهشان به حقّ خيلى زياد است و غفلتشان كم است ؛ اينها اصحاب سعادتند .\r\nأصحاب الشّمال كسانى هستند كه در دنيا بيشتر دنبال معصيت و جرم و جنايت رفته‌اند ، ولى أحياناً هم كارهاى خوبى انجام داده‌اند ؛ يا اهل خيرى هستند كه عشقشان به حقّ زياد نبوده و در مقابل اعمال زشتى كه انجام داده‌اند مستحقّ عقوبتند ؛ و بالاخره بايد گرچه براى مدّتى هم شده باشد در دوزخ بسوزند براى تدارك .\r\nامّا آن كسى كه از بيخ زده و انكار همه چيز كرده است ، آن را به عملش مؤاخذه نمىكنند ؛ بلكه به واقعيّتش مؤاخذه مىكنند . ما در رواياتى داريم كه « حبط » بطور كلّى صحيح نيست ؛ « حبط » يعنى چه ؟\r\nيعنى هر يك از اعمال نكوهيده اثر نيك اعمال نيكو را از بين نمىبرد و ضايع و نابود نمىسازد ؛ اگر مثلًا ما امروز نمازى خوانده‌ايم و ثوابى برده‌ايم ، گناهى كه به دنبال آن انجام دهيم آن اثر نماز را تباه و خراب نمىكند ؛ آن نماز با آن اثر خوب به جاى خود هست ؛ و اين\r\n\r\n","description":"","footnote":"","page_name":" 69 ","page_number":71},
  {"content":"\r\n\r\nگناه هم با آن اثر زشت به جاى خود .\r\nپس اعمال خوب و بد بطور كلّى هر يك بر روى يكديگر اثر إحباطىّ ندارند ؛ و در روز قيامت اعمال خوب به جاى خود و اعمال بد هم به جاى خود ؛ طبق اعمال خوب جزاى نيك و طبق اعمال بد پاداش و گوشمالى خواهد بود ؛ از وارد كردن اهوال و شدائد محشر و وقوف و عَرض و بالاخره مكث در دوزخ به مقدار اعمال بدى كه انجام داده‌اند آنها را تطهير و تزكيه ميكنند و بعداً هم طبق اعمال خوبى كه انجام داده‌اند وارد بهشت ميكنند ؛ پس حقّ در اين نيست كه عملى را كه انسان انجام ميدهد اثر عمل ديگر را تباه و فاسد نمايد ؛ لذا انسان نبايد هيچگاه از رحمت خدا مأيوس باشد ؛ و اگر گناهى كه كرد به نظر او بزرگ بود ، بگويد : تمام كارهاى نيكى را كه بجا آورده‌ام ضايع و تباه شد ؛ اينچنين نيست .\r\nولى در چند مورد از اين قاعدهء كلّيّه استثناء شده است و حبط در اعمال واقع است . يعنى اگر انسان آن عمل خاصّ را به جاى آورد تمام كارهايش بدون استثناء ضايع و تباه ميگردد .\r\n\r\nموارد حبط عمل و عدم اقامه نامهء عمل\r\nيكى از آنها شرك است . يعنى به خدا شريك آوردن و غير را در ذات و يا صفت و يا فعل او مؤثّر دانستن .\r\n وَ لَقَدْ أُوحِيَ إِلَيْكَ وَ إِلَى الَّذِينَ مِنْ قَبْلِكَ لَئِنْ أَشْرَكْتَ لَيَحْبَطَنَّ عَمَلُكَ وَ لَتَكُونَنَّ مِنَ الْخاسِرِينَ  . « 1 »\r\n« ( اى پيامبر ) و به تحقيق كه بسوى تو و بسوى كسانى كه قبل از تو بوده‌اند چنين وحى شده است كه اگر شريك بياورى عمل تو حبط\r\n\r\n\r\n","description":"","footnote":"\r\n( 1 ) آيه 65 ، از سورهء 39 : الزّمر\r\n","page_name":" 70 ","page_number":72},
  {"content":"\r\n\r\nمىشود و البتّه از زيانكاران مىباشى » !\r\nو علّت حبط در اين مورد اينست كه : اعمال حسنه موجوديّت حُسنش در عالم توحيد است ؛ وقتى كسى به حقّ متعال به نظر وحدت نمىنگرد و غير او را در عمل او انباز و شريك قرار ميدهد ؛ و افعال و آثار او را كه اصل است و اصيل است به غير او كه سايه است و ظلّ است و اعتبار است و فقير و فانى است نسبت ميدهد ؛ ديگر عمل او هر چه هم به صورت ظاهر چشمگير و جالب باشد ، در عالم واقع داراى ارزش نيست .\r\nمثل چنين كسى مَثَل غلامى است كه بسيار در خدمت آقا و مولاى خود ميكوشد ؛ خانه را جاروب مىزند ؛ درختان و گلها را آب ميدهد ؛ صحن منزل را آب پاشى مىنمايد ؛ بر در و ديوار عود روشن مىكند و عطر و گلاب مىزند ؛ تمام اين خدمات را براى خانه انجام ميدهد ؛ ولى به صاحبخانه و آقاى خود كينه‌اى دارد و در صدد است كه در وقع انتهاز فرصت او را بكُشد ؛ آيا خدمات او در نزد آقاى خود قيمتى دارد ؟ جاروب كردن فرش‌ها و عِطرآگين نمودن اطاق‌ها براى اين نتيجه دارد كه آقا و مولايش روى آن فرش‌ها بنشيند ؛ و از هواى عطرآلود فضاى اطاق‌ها استشمام كند ؛ امّا اگر بنا باشد كه روى همين فرش‌ها و در فضاى اين اطاق‌ها صاحبخانه را سر ببرد ، آيا اين عمل‌ها در نزد آقا ارزش دارد ؟\r\nبنابراين با وجود شرك كه اعلان محاربه با مالك اصلى جهان است هر عمل خيرى محكوم است .\r\n\r\n","description":"","footnote":"","page_name":" 71 ","page_number":73},
  {"content":"\r\n\r\nدوّم : كفر است . يعنى كسى كه بر خدا و رسول خدا كافر شود و به حقّانيّت و رسالت رسول الله انكار ورزد اعمال او حبط مىشود ؛ چون انكار رسول الله كه مرسَل و فرستاده شده از طرف خداست ، به مَثابه انكار مُرسِل و خود خداست .\r\n وَ مَنْ يَكْفُرْ بِالْإِيمانِ فَقَدْ حَبِطَ عَمَلُهُ . \r\n« و كسى كه به مراتب ايمان كفر ورزد پس به تحقيق كه عمل او حَبط و نابود مىشود . » « 1 »\r\nو آيات ديگرى نظير اين آيه در موارد كفر ، در قرآن كريم داريم .\r\nسوّم : ارتداد يعنى از دين اسلام برگشتن و بعد از ايمان به كفر گرويدن .\r\n وَ مَنْ يَرْتَدِدْ مِنْكُمْ عَنْ دِينِهِ فَيَمُتْ وَ هُوَ كافِرٌ فَأُولئِكَ حَبِطَتْ أَعْمالُهُمْ فِي الدُّنْيا وَ الْآخِرَةِ وَ أُولئِكَ أَصْحابُ النَّارِ هُمْ فِيها خالِدُونَ  « 2 » .\r\n« و كسى كه از دين خود مرتدّ شود و سپس در حال كفر بميرد ، پس اعمال ايشان حبط مىشود در دنيا و آخرت و آنها ياران و اصحاب آتش هستند كه پيوسته در آن بطور جاويد زيست مىنمايند » .\r\n\r\nاحكام مرتد و كسانى كه عملشان حبط مىشود\r\nدر اينجا مناسب است بطور اجمال بيان ارتداد و آثار آن ذكر شود ؛ و آن اينكه :\r\nمرتدّ كسى است كه از اسلام برگردد ؛ و دو حال دارد يا دو مرتبه به اسلام بر ميگردد و يا به ارتداد خود باقى مىماند ؛ امّا در صورت اوّل\r\n\r\n\r\n","description":"","footnote":"\r\n( 1 ) قسمتى از آيه 5 ، از سورهء 5 : المائدة\r\n( 2 ) ذيل آيه 217 ، از سورهء 2 : البقرة\r\n","page_name":" 72 ","page_number":74},
  {"content":"\r\n\r\nكه به اسلام بر ميگردد و اين بازگشتش حقيقت توبه است ، توبه او قبول است ، و به بهشت ميرود ؛ خواه حكم اسلام دربارهء او ظاهراً جارى شود و يا جارى نشود ، زيرا كه اجراء حكم ارتداد ربطى به قبولى توبه واقعى ندارد ؛ هر كس فيما بين خود و خدا توبه كند توبه‌اش قبول است .\r\nاين از نقطه نظر واقع ؛ خواه مرد باشد و خواه زن ، خواه مرتدّ فطرى باشد يا ملّى .\r\nو امّا از نقطهء نظر ظاهر يعنى اجراء حكم ظاهرى اسلام ، مرتدّ دو قسم است : اوّل : مرتدّ فطرىّ و دوّم : مرتدّ ملّى ؛ مرتدّ فطرى آنست كه در وقتى كه پدر و مادرش نطفه او را منعقد كردند هر دوى آنان و يا يكى از آنان مسلمان بوده است ؛ و در اين صورت انعقاد آن نطفه از فطرت اسلام و سرشت اسلام بوده است . چون طفل تابع أشرف والدين يعنى اشرف أبَوين خود است ؛ و هر كدام از پدر و يا مادر كه مسلمان باشند آن از ديگرى شريف‌تر است ؛ و طفل در اسلام تابع او خواهد بود ، نه تابع آن ديگرى كه كافر است ؛ گرچه پدرش بوده باشد . بنابراين كسى كه هنگام انعقاد نطفهء او ( نطفه‌اى كه خود او از آن نطفه به وجود آمده است ) پدر و يا مادرش مسلمان باشد اين نطفه در اسلام منعقد شده و طفل متولّد چنانچه به سنّ بلوغ برسد و مسلمان باشد ، چنانچه بعداً از اسلام برگردد و مرتدّ شود ، از فطرت اسلام مرتدّ شده است ؛ يعنى از سرشتش كه در حال اسلام بوده است ؛ و چنانچه ارتداد او در محكمهء شرع يعنى در نزد حاكم اسلام به ثبوت رسد حكمش قتل است\r\n\r\n","description":"","footnote":"","page_name":" 73 ","page_number":75},
  {"content":"\r\n\r\nيعنى بايد كشته شود ؛ البتّه اين در صورتى است كه مرد باشد .\r\nولى اگر زن باشد حاكم اسلام حكم به قتل او نميدهد ؛ بلكه او را حبس مىكنند و در اوقات نماز او را ميزنند تا اينكه از كفر به اسلام برگردد .\r\nامّا ارتداد ملّى راجع به آن كسى است كه چون نطفه‌اش منعقد شده است پدر و مادر هر دو كافر بوده‌اند . اينچنين شخص چون به سنّ بلوغ برسد و مسلمان باشد ( بدين معنى كه يا در زمان طفوليّت ، پدر و يا مادرش مسلمان شوند در اين صورت طفل هم به تبع آنان مسلمان مىشود ؛ و يا اگر هر دو كافر ماندند و طفل هم به تبع آنان تا سنّ بلوغ كافر بماند بعد از بلوغ به اختيار خود مسلمان شود ) و پس از ايمان كافر شود ، مرتدّ شود ؛ اين را مرتدّ ملّى گويند ، يعنى بعد از بلوغ ، از ملّت و شريعت اسلام مرتدّ شده است نه از سرشت و فطرت اسلام .\r\nچنين شخصى اگر به اسلام برگردد و توبه كند ، در محكمهء شرع حكمش قتل نيست ؛ و حاكم اسلام حكم كشتن را دربارهء او اجرا نمىكند ؛ خواه مرد باشد و خواه زن ؛ و امّا اگر توبه نكرد و به ارتداد و كفر خود باقى ماند ، باز حكمش قتل نيست ؛ بلكه او را حبس مىكنند و أحكام مرتدّ ملّى را بر او جارى مىكنند تا مسلمان شود ، خواه مرد باشد و يا زن .\r\nالبتّه تمام اين مسائل از نقطهء نظر حكم ظاهر اسلام و اجراء حدّ و تأديب از نقطهء نظر قوانين جزائى اسلام است و امّا از نقطهء نظر باطن اگر توبه كند و به اسلام بازگشت كند توبهء او مقبول و در هر حال به بهشت\r\n\r\n","description":"","footnote":"","page_name":" 74 ","page_number":76},
  {"content":"\r\n\r\nميرود ، گرچه حكم ظاهرى اسلام دربارهء او اجراء شده باشد ، و او را حبس كرده و يا به قتل رسانيده باشند .\r\nامّا گر توبه نكرد ، و با حال كفر از اسلام مُرد و يا كشته شد اعمال او حبط مىشود و در جهنّم مخلّد است  وَ مَنْ يَرْتَدِدْ مِنْكُمْ عَنْ دِينِهِ فَيَمُتْ وَ هُوَ كافِرٌ  « كسى كه مرتدّ شود از ميان شما افراد مسلمان از دين خود ، و پس از آن در حالت كفر بميرد »  فَأُولئِكَ حَبِطَتْ أَعْمالُهُمْ فِي الدُّنْيا وَ الْآخِرَةِ  « تمام اعمال خوبى كه در دنيا انجام داده‌اند اثر دنيوى و اخروى آنان حبط ميگردد »  أُولئِكَ أَصْحابُ النَّارِ هُمْ فِيها خالِدُونَ  « و چنين كسانى ياران آتشند ؛ و در آن مخلّد و جاودانه مىمانند » .\r\nچهارم : تكذيب آيات خدا و لقاء الله است ؛ » اينان افرادى هستند كه پيوسته در خدا و لقاء خدا تكذيب ميكنند ؛ و دوست دارند به نواميس دينى اشكال كنند ؛ و اين طرف و آن طرف ميگردند كه ايرادى در قرآن كريم و يا اشكالى در كلام رسول الله و يا ائمّهء طاهرين پيدا كنند اينان به عنوان تكذيب آيات الله و لقاء خدا در واقع ميگويند كه راه خدا مسدود است ؛ و ملاقات خدا و معاد بسوى او چه معنى دارد ؟ گرچه ادّعاى مسلمانى بكنند ، ولى ميگويند مثلًا : اين كلام پيغمبر از روى مصلحتى بوده و واقعيّتى ندارد ؛ ما اسلام را قبول داريم و ليكن دين هزار و چهارصد سال قبل است و به درد امروز نميخورد و احكام اسلام را بايد طبق احكام مغرب زمين امروزه و دنيا پسندانه در آورد ؛ پيغمبر اسلام شخص متفكّر و نابغه‌اى بوده است و خواست جامعه را\r\n\r\n","description":"","footnote":"","page_name":" 75 ","page_number":77},
  {"content":"\r\n\r\nاصلاح كند تكلّم از بهشت و حورى كرد ، تا مردم به هواى آن نعمت‌ها و در اميد آن لذّت‌ها دست به تعدّى و تجاوز نزنند ؛ و به عبادت بزنند ؛ و سخن از آتش و جهنّم به ميان آورد تا مردم از آن بترسند ، و از صراط عدالت در جامعه بيرون نروند و الّا خبرى نيست . اينها اعمالشان حبط است گرچه كارهاى عامّ المنفعه انجام دهند .\r\n   قُلْ هَلْ نُنَبِّئُكُمْ بِالْأَخْسَرِينَ أَعْمالًا * الَّذِينَ ضَلَّ سَعْيُهُمْ فِي الْحَياةِ الدُّنْيا وَ هُمْ يَحْسَبُونَ أَنَّهُمْ يُحْسِنُونَ صُنْعاً * أُولئِكَ الَّذِينَ كَفَرُوا بِآياتِ رَبِّهِمْ وَ لِقائِهِ فَحَبِطَتْ أَعْمالُهُمْ فَلا نُقِيمُ لَهُمْ يَوْمَ الْقِيامَةِ وَزْناً    . « 1 »\r\n« اى پيامبر ! به مردم بگو ! آيا من شما را آگاه كنم به آن كسانى كه كردارشان از همهء افراد زيانبخش‌تر و تهىتر و و بال آلوده‌تر باشد ؟ آنان كسانى هستند كه كوشش و جدّيّت آنان در حيات پست دنيوى و زندگى حيوانى گم شد و چنين مىپنداشتند كه كار خوبى انجام ميدهند . آنان كسانى هستند كه آيات پروردگارشان و لقاء الله را دروغ شمردند پس اعمال آنها حَبط ميگردد ؛ و ما در روز بازپسين براى آنها وزنى و ارزشى اقامه نمىكنيم » .\r\nو نظير اين آيه شريفه ، آياتى ديگر در قرآن كريم داريم .\r\nوقتى كه مشروطيّت امضاء شد فُكُلىمآب‌ها و غرب زدگان به نام آزادى قلم و بيان داد سخن دادند و در روزنامه‌ها شروع كردند به هرزه‌گوئى ؛ اوّلين منطق آنان مسخره كردن پيغمبر و امام و دين و\r\n\r\n\r\n","description":"","footnote":"\r\n( 1 ) آيات 103 تا 105 ، از سورهء 18 : الكهف\r\n","page_name":" 76 ","page_number":78},
  {"content":"\r\n\r\nايمان و قرآن بود و هر روز يك فصل مُشبعى در اين زمينه مينوشتند ؛ روزنامهء « ناهيد » كه نميدانم هم اكنون نويسنده‌اش زنده است يا مرده است ؛ در روزنامهء خود اشعارى عليه پيغمبر أكرم گفت ؛ از آن جمله اين بيت است كه :\r\n جار زد آن جارچىِ مسخره * الدُّنْيا مَزْرَعَةُ الآخِرة \r\nروزنامهء « حبلُ المَتينِ » كلكتّه منتشر ميشد و در هر نوبت فصلى در ردّ دين و پيغمبر و ايمان و روضه خوانى و گريه و عزادارى بر سيّد مظلومان حضرت سيّد الشّهداء عليه السّلام مىآورد ؛ حجاب و عفّت زنهاى مسلمان را به باد تمسخر ميگرفتند ، اين اشعار ايرج ميرزا است ؛ ببينيد چگونه شيفتهء مناظر فرنگ شده و لخت و عريان بودن زن را سمبل ترقّى و تكامل و آزادى ميداند ؛ علماء و فقهاء را مسخره كردند تا به جائى كه مرحوم آخوند ملّا محمّد كاظم خراسانى رحمة الله عليه كه خود نيز از لواداران و امضاء كنندگان مشروطيّت بود قصد كرد به ايران مسافرت كند و از نجف رهسپار اين سرزمين گردد ؛ و يك تلگراف بسيار قوىّ كه شامل تهديد و ارعاب و حاوى دويست كلمه بود به ايران زد كه عُشّاق مدينهء عشق راه پاريس را در پيش گيرند و تبعيد شوند و مراد از مدينهء عشق « عشق‌آباد » است كه محلّ فِرق ضالّه بوده است ؛ و بواسطهء همان تلگراف هم آزادىخواهان را براى اينكه سر و صدا بخوابد از ايران بيرون كردند ؛ و همه را تبعيد كردند . كه داستانش مفصّل است .\r\nو سپس چون خود آن مرحوم عازم ايران بود ، گويند : در شبى\r\n\r\n","description":"","footnote":"","page_name":" 77 ","page_number":79},
  {"content":"\r\n\r\nكه فرداى آن ، عازم رحيل بود با قهوه او را مسموم كردند و از دنيا رفت . چرا ؟ بواسطهء انحراف مغزها از محور اصلى خود .\r\n\r\nنتيجه تكذيب آيات خدا حبط اعمال است\r\n الَّذِينَ كَذَّبُوا بِآياتِنا وَ لِقاءِ الْآخِرَةِ حَبِطَتْ أَعْمالُهُمْ .  « 1 » و كردند آنچه كردند ؛ و هفتاد سال به نام آزادى همه را از حقوق اوّليّهء خود محروم ، و با باطوم بر مغزها كوفتند تا از اصالت و حقيقت دست بردارند .\r\nبا الفاظ حرّيّت و آزادى همه را مشغول كردند ؛ با الفاظى بى محتوى و تو خالى ، براى فريب دادن و گول زدن مردم ؛ اعمال آنها حبط است و در روز رستاخيز نامهء عمل ندارند .\r\nمثل يك دانهء چوب كبريتى كه شما به يك انبار از كاغذ و كتاب بزنيد ! كافى است كه همه را بسوزاند اگر شما عالم باشيد ، و با سواد باشيد ، و خيلى زحمت كشيده باشيد ، و چندين كتاب نوشته باشيد ؛ يك دانهء چوب كبريت كوچك در يك لحظه كافى است همه را طعمهء حريق قرار دهد . اگر تمام كتابهاى خطّى خود را در يك بقچه ببنديد ؛ و در شطّ آب بيندازيد ؛ كتابهائى كه فرضاً در دويست سال نوشته شده است ، كافى است كه در يك لحظه غرقاب شود ؛ اينست معناى حَبط و كيفيّت حَبط ، پس نبايد تعجّب كرد كه چگونه عمل مختصرى اين چنين توانائى دارد كه بتواند عمل دويست سال را نابود كند ! يك كلمهء كفر بر زبان جارى كردن انسان را جهنّمى و كافر مىكند ، يك لغزش بر فراز كوه بلند ، و يك اهمال و بازيگرى ميتواند انسان را در قعر درّهء هولناك سقوط دهد و استخوان‌هاى او را در هم شكند ، و براى هميشه مدفن و مقبرهء او را در تهِ درّه قرار دهد .\r\n\r\n\r\n","description":"","footnote":"\r\n( 1 ) . قسمتى از آيه 147 ، از سورهء 7 : الاعراف\r\n","page_name":" 78 ","page_number":80},
  {"content":"\r\n\r\n الَّذِينَ ضَلَّ سَعْيُهُمْ فِي الْحَياةِ الدُّنْيا وَ هُمْ يَحْسَبُونَ أَنَّهُمْ يُحْسِنُونَ صُنْعاً . \r\nدست خالىترين و زيان‌بارترين افراد كسانى هستند كه تمام فعّاليّت‌ها و كوشش‌هاى آنها در زندگى پست دنيوى توأم با آمال و آرزوهاى شخصى به پايان ميرسد ؛ و اين مسكينان خود چنين معتقدند كه پيوسته مشغول انجام كارهاى خير هستند ؛ اينها دستشان خالى است ؛ چون براى خدا كارى نكرده‌اند كه به كار آيد ؛ براى مرضاى پروردگار و پيمودن راه لقاء و زيارت او و تقرّب به آستان او از خود ، و خود فروشى ، و خود بينى ، و خودنگرى ، و خود محورى ، تنازل نكرده‌اند ؛ گرچه اعمالشان بسيار بزرگ و در تودهء عامّهء مردم پسنديده باشد ؛ ولى چون اين اعمال از نفوس مستكبرانه و شخصيّت‌طلبانهء آنان سرچشمه گرفته و زائيده شده است ؛ در عالَم حقائق و ميزانِ واقعيّت و أصالت به پشيزى نمىارزد و اعتبار ندارد .\r\nكارهاى اينان گم مىشود و نابود ميگردد ؛ و بنابراين عملى ندارند تا در نامهء عمل منعكس گردد .\r\nان‌شاءالله تعالى در بحث ميزان خواهيم گفت : كه بعضى از مردم ميزانشان سنگين و بعضى سبك است ؛ امّا اينها ميزان ندارند ،  فَلا نُقِيمُ لَهُمْ يَوْمَ الْقِيامَةِ وَزْناً  « چيزى ندارند تا در ميزان بريزند و بسنجند » .\r\nچون در واقع به خدا و رسول خدا ايراد دارند ؛ و همان غريزهء شخصيّت طلبى آنها را در تسليم نسبت به امر حقّ بازداشته و ديدهء معناى آنان را از مشاهدهء حقّ كور كرده است ؛ و لذا در لابلاى سخنان آنها\r\n\r\n","description":"","footnote":"","page_name":" 79 ","page_number":81},
  {"content":"\r\n\r\nمطالبى كه حكايت از انكار مىكند ، ديده مىشود ؛ ميگويند : ما قرآن را قبول داريم امّا اين آيه :  الرِّجالُ قَوَّامُونَ عَلَى النِّساءِ بِما فَضَّلَ اللَّهُ بَعْضَهُمْ عَلى بَعْضٍ  « 1 » را نمىفهميم دروغ ميگويند ؛ معناى آن را خوب مىفهمند ؛ اين آيه از سائر آيات قرآن جدا نيست و به زبان ديگر نيز فرود نيامده است . در همين چند روزه اخير طىّ چهار پنج روز ، در روزنامهء « اطّلاعات » « 2 » فرمايشات أمير المؤمنين عليه السّلام را كه به حضرت امام حسن عليه السّلام در حاضِرَيْن به عنوان وصيّت انشاء فرموده و نوشته بودند ؛ ترجمهء بسيار سليس و خوبى نموده بود ولى دزدى كرده بود . مثلًا فقرات آخر آن را كه دربارهء حجاب نسوان است و چنين است كه : اى حسن ! تا مقدارى كه ميتوانى در حجاب آنان كوشا باش و شدّتِ حجاب شفقت و مهربانى بر آنان است و از آفت محفوظ مىكند .\r\nوَ اكْفُفْ عَلَيْهِنَّ مِنْ أَبْصَارِهِنَّ فإنَّ شِدَّة الْحِجَابِ أَبْقَى عَلَيْهِنَّ وَ إنِ اسْتَطَعْتَ أَنْ لَا يَعْرِفنَ غَيْرَكَ فافْعَلْ « 3 » را بكلّى در ترجمه حذف كرده بود . مترجم نام خود را ذكر نكرده بود .\r\nاين يك سرقت صريح و روشن است ؛ اگر كلام أمير المؤمنين را ترجمه ميكنى ! بگو : من ترجمه ميكنم ولى اين فقرات را قبول\r\n\r\n\r\n","description":"","footnote":"\r\n( 1 ) صدر آيه 34 ، از سورهء 4 : النّسآء « مردان ، عنوان قيمومت بر زنان دارند به علّت آنكه خداوند بعضى را بر بعضى تفضيل داده است » ،\r\n( 2 ) روزنامهء « اطّلاعات » شماره 15923 - 16 مرداد 58 ص 9\r\n( 3 ) « نهج البلاغة » ؛ مكتوب 31 ؛ قسمت آخر .\r\n","page_name":" 80 ","page_number":82},
  {"content":"\r\n\r\nندارم و مفاد اين فقرات به عهدهء من نيست به عهدهء أمير المؤمنين است .\r\nامّا اين وصيّت را از اوّل تا به آخر ترجمه ميكنى و آن مقدارى را كه طبق ذوق و سليقه تو نيست از آن برميدارى ! يك دزدى است ؛ و تصرّف در كلام غير ؛ اينها واقعاً غرب زدگى است كه از پانصد فرسخ بوى تعفّن آن به مشام ميرسد ، ميگويند : آيه  وَ لِلرِّجالِ عَلَيْهِنَّ دَرَجَةٌ  « 1 » را هم نمىفهميم ؛ شكّى نيست كه نمىفهميد ! نه تنها اين آيه را نمىفهميد بسيارى از آيات ديگر را نيز نمىفهميد ! زيرا اگر مىفهميديد معتقد ميشديد و عمل ميكرديد !\r\nشما قرآن را مسّ نكرده ايد ! و بوئى از آن را استشمام نكرده‌ايد شما هر چه را كه مقابل طبعتان باشد نمىفهميد !\r\n ذلِكَ بِأَنَّهُمْ كَرِهُوا ما أَنْزَلَ اللَّهُ فَأَحْبَطَ أَعْمالَهُمْ  . « 2 »\r\n« به علّت اينكه مكروه و ناپسند دارند آنچه را كه خداوند نازل كرده است مخالفت ميكنند و بنابراين خداوند أعمال آنها را حبط مىكند » .\r\nو نظير اين آيه ، آيه واقع در سورهء محمّد است :\r\n ذلِكَ بِأَنَّهُمُ اتَّبَعُوا ما أَسْخَطَ اللَّهَ وَ كَرِهُوا رِضْوانَهُ فَأَحْبَطَ أَعْمالَهُمْ  . « 3 »\r\n« علّت اينكه ملائكه مرگ در وقت مردنِ معاندين و مخالفين\r\n\r\n\r\n","description":"","footnote":"\r\n( 1 ) قسمتى از آيه 228 ، از سورهء 2 : البقرة : « و از براى مردان نسبت به زنان يك درجه فضيلت و برترى است . »\r\n( 2 ) آيه 19 ، از سورهء 33 : احزاب\r\n( 3 ) آيه 28 ، از سورهء 47 : محمّد\r\n","page_name":" 81 ","page_number":83},
  {"content":"\r\n\r\nرسول الله صورتها و پشتهاى آنان را ميزنند اينست كه : آنها پيروى ميكنند از آنچه خدا را به غضب در مىآورد و از مقام رضوان خدا ناخوشايند هستند پس خداوند اعمال آنان را حبط مىكند » .\r\n\r\nاز موارد حَبط بلند كردن صدا در برابر رسول الله است\r\nپنجم : از چيزهائى كه موجب حَبط مىشود بى أدبى نسبت به پيامبر و نسبت به امام و نسبت به ولايت و ما شابَهَهاست .\r\n   يا أَيُّهَا الَّذِينَ آمَنُوا لا تُقَدِّمُوا بَيْنَ يَدَيِ اللَّهِ وَ رَسُولِهِ وَ اتَّقُوا اللَّهَ إِنَّ اللَّهَ سَمِيعٌ عَلِيمٌ * يا أَيُّهَا الَّذِينَ آمَنُوا لا تَرْفَعُوا أَصْواتَكُمْ فَوْقَ صَوْتِ النَّبِيِّ وَ لا تَجْهَرُوا لَهُ بِالْقَوْلِ كَجَهْرِ بَعْضِكُمْ لِبَعْضٍ أَنْ تَحْبَطَ أَعْمالُكُمْ وَ أَنْتُمْ لا تَشْعُرُونَ    . « 1 »\r\n« اى كسانى كه ايمان آورده‌ايد در مقابل خدا و رسول خدا پيشى نگيريد ! و از آنها مقدّم نشويد ! و از خدا بپرهيزيد كه ، حقّاً خداوند شنوا و داناست - - اى كسانى كه ايمان آورده‌ايد صداهاى خود را بلندتر از صداى پيغمبر نكنيد ! و در بلندى گفتار همچنان كه بعض از شما با بعض ديگر سخن ميگويد صدا و گفتار را جَهراً نياوريد زيرا كه در پاداش اين عمل ، ناخود آگاه بدون اينكه بفهميد اعمال شما حبط ميگردد . »\r\nمثلًا اگر رسول الله فرمود : اين كار را بكن و آن كار را نكن ! داد نزن و نگو : اين درست نيست ! چون دو نفر در نزد رسول الله نشسته و رسول الله گوش به سخن آنها ميدهد ، به عنوان وساطت دخالت مكن ، و نگو با لحن بلند و خشن ، اين درست ميگويد ، و آن غلط ميگويد .\r\n\r\n\r\n","description":"","footnote":"\r\n( 1 ) ! آيه 1 و 2 ، از سورهء 49 : الحجرات\r\n","page_name":" 82 ","page_number":84},
  {"content":"\r\n\r\nنگو در برابر آن حضرت : اين كار را ميكنيم و آن كار را نمىكنيم ! آخر رسول الله نشسته ، اين پيغمبر خداست ؛ تقدّم جستن بر رأى و فكر و اراده و گفتار او تقدّم جستن بر حقّ است ؛ و آن تقدّم عين ضلال و گمراهى است ؛ و موجب حبطِ مثوبات و اعمال شماست گرچه خودتان هم نفهميد ! و اين داد زدن و صدا بلند كردن و تقديم رأى خود را نوعى از مقامات و شخصيّت خود بدانيد .\r\nاز شخص موثّقى شنيدم كه ميگفت : روزى يك شخص معمّم براى عيادت مرحوم علّامه أمينى رحِمهُ الله در منزل موقّت ايشان كه در طهران پيچ شميران بود رفته بود ؛ و علّامه : صاحب الغدير سخت مريض و به پشت خوابيده بودند ، و در ضمن سخنان گفته بود كه : آقا ! مثلًا اگر انسان به حضرت عبّاس علاقه و محبّت نداشته باشد به كجاى ايمان او صدمه مىخورد ؟ !\r\nعلّامهء امينى متغيّر شده و با آن نقاهت نشست و گفت : به حضرت أبو الفضل كه سهل است ، اگر به بند كفش من كه نوكرى از نوكران حضرت أبو الفضلم علاقه نداشته باشد ازاين‌جهت كه نوكرم و الله به رو در آتش خواهد افتاد !\r\nبارى گفتار ما اينك در بحث نامهء اعمال و تطاير كتب به پايان ميرسد و إن‌شاءالله در مجلس آينده از بحث شهادت گفتگو خواهيم داشت و در اين بحث يك نكته در آيه طائر باقى ماند كه با ذكر آن بحث را خاتمه ميدهيم و آن اينكه در آيه كريمه :\r\n وَ كُلَّ إِنسانٍ أَلْزَمْناهُ طائِرَهُ فِي عُنُقِهِ وَ نُخْرِجُ لَهُ يَوْمَ \r\n\r\n","description":"","footnote":"","page_name":" 83 ","page_number":85},
  {"content":"\r\n\r\n الْقِيامَةِ كِتاباً يَلْقاهُ مَنْشُوراً  . « 1 »\r\n« ما طائر هر انسانى را به گردن او ملازم قرار ميدهيم و در روز قيامت براى او نامهء عملى را خارج ميكنيم كه آن را باز شده و گسترده مىبيند و مشاهده مىنمايد . »\r\nآيه شريفه نمىفرمايد : وَ نَخرِجُهُ يَومَ القِيَامَةِ كِتَاباً « ما همان طائر و نامهء عمل را بيرون مىآوريم به صورت كتاب باز شده » بلكه ميفرمايد :  وَ نُخْرِجُ لَهُ يَوْمَ الْقِيامَةِ كِتاباً  « ما براى اين شخص نامهء عمل و كتابى را بيرون مىآوريم » . و سرّش اينست كه اعمالى را كه انسان هر روز و هر ساعت مرتّباً انجام ميدهد ، يك صورت خارجى دارد و يك اثر نفسانى ، آنچه ملازم و ملاصق با نفس انسان است همان اثر و نتيجه و حاصل نفسانى است نه نفس اعمال . مثلًا فرض كنيد نجّار كه نجّارى مىكند و چوب را به صورت سرير و تخت و كرسى در مىآورد ، آنچه براى نفس او مىماند ، آن چيزى است كه در نفس او در اثر اين كار اثر ميگذارد ؛ و يا بافنده‌اى كه پيوسته قالىهائى مىبافد و بنّائى كه مسجدى ميسازد ، أفعال خارجى آنها به صورتهاى خارجيّه در نفس نيست بلكه آن نتيجه و جان و روح و حقيقت آن ملازم با نفس ميگردد و  طائِرَهُ فِي عُنُقِهِ  مراد همان نتيجه و حاصل نفسانى عمل است ، ولى انسان خودِ عمل را در روز قيامت مشاهده مىكند ؛ مُشاهَد او عين اعمالى است كه بجا آورده است ؛ آنچه طائر انسان است هميشه با او هست در دنيا و در حال مرگ و در برزخ و در حشر و با همان نفس كه چنين طائرى ملازم است در روز قيامت عين عمل خود را گسترده و باز شده مىبيند .\r\n\r\n\r\n","description":"","footnote":"\r\n( 1 ) . آيه 13 ، از سورهء 17 : الإسراء\r\n","page_name":" 84 ","page_number":86},
  {"content":"\r\n\r\nو مفاد اين آيه  وَ نُخْرِجُ لَهُ يَوْمَ الْقِيامَةِ كِتاباً  همان مفاد آيه  وَ إِذَا الصُّحُفُ نُشِرَتْ  « 1 » « و زمانى كه نامه‌هاى عمل باز كرده مىشود » .\r\n\r\nنتيجه اعمال ملازم نفس است و نامهء عمل عين عمل است\r\nو از جملهء  اقْرَأْ كِتابَكَ كَفى بِنَفْسِكَ الْيَوْمَ عَلَيْكَ حَسِيباً  « 2 » استفاده مىشود كه اين نامهء عمل غير از نامه‌ها و مكتوب‌هاى معمولى است كه به دست مردم ميدهند و ميخوانند ؛ چون اگر چنين بود بايد همه افراد مردم بتوانند بخوانند و هر كدام از ديگرى حساب بكشند ولى از آنجا كه ميفرمايد : « بخوان اين نامهء عملت را و كافيست كه خودت در امروز حسابگر خودت باشى » معلوم مىشود كه مراد همان اطّلاع و هيمنه بر اعمال و تسلّط بر آنهاست كه براى هر نفس نسبت به خصوص اعمال خود او مىباشد ؛ پس مراد از « إقْرَأ » قرائت نفس مناسب آن عالم است ؛ و آيه در رديف آيه شريفه  يُنَبَّؤُا الْإِنْسانُ يَوْمَئِذٍ بِما قَدَّمَ وَ أَخَّرَ  « 3 » مىباشد ؛ يعنى « انسان را در آن روز آگاه ميكنند به آنچه در سابق فرستاده است و در پس فرستاده است .\r\nخوشا به حال آنان كه دل خود را به خدا سپردند و آن را دفتر ثبت تجلّيّات جماليّه و جلاليّهء حقّ نمودند و در كتاب آنان جز خدا و ذكر خدا و ياد خدا چيزى نبود خداوند به حقّ پاكان و راه يافتگان به حريم أقدسش همه ما را از غفلت و از حجاب‌هاى ظلمانى و نورانى عبور دهد و دل ما را مركز حقّ قرار دهد و در دفتر ما جز آن محبوب ازلى و ابدى چيزى نوشته نشود .\r\n\r\n\r\n","description":"","footnote":"\r\n( 1 ) . آيه 10 ، از سورهء 81 : التّكوير\r\n( 2 ) آيه 14 ، از سورهء 17 : الإسراء\r\n( 3 ) آيه 13 ، از سورهء 75 : القيامة\r\n","page_name":" 85 ","page_number":87},
  {"content":"\r\n\r\n رهى باشد از اين ماتم به آن سور * نميدانم كه نزديك است يا دور\r\nبود دل منزل حقّ ليك ما را * بود تا دل حجابى سخت مستور\r\nبرو ويرانه كن دل را كه چون دل * شود ويرانه گردد بيت معمور\r\nطواف و سير گِرد خانهء دل * بود حجّى كه مقبول است و مشكور\r\nگناهى جز خودى نبود چو خود را * رها كردى تو در ذَنب تو مغفور\r\nبخوان از دفترِ دل هر چه خواهى * كه دل را خوانده ايزد لوح مسطور\r\nبدين دفتر شود اسرار حقّ ثبت * كه خوانندش به مُصحف رقِّ منشور\r\nدر اين مصحف كه انسانست نامش * بخوان از سورهء دل آيه نور\r\nدل است آن وادى ايمن كه گويد * أنا الله ، حقّ در او ، از آتش طور « 1 » \r\nبمُحَمَّدٍ وَ آلِهِ الطّاهِرين وَ صَلَّى اللَّهُ عَلَيْهِمْ أجْمَعينَ وَ ارْحَمْنا برَحْمَتِكَ يا أرْحَمَ الرّاحِمينَ\r\n\r\n\r\n","description":"","footnote":"\r\n( 1 ) از مرحوم حاج ميرزا حبيب الله خراسانى ديوان حبيب ص 199 .\r\n","page_name":" 86 ","page_number":88},
  {"content":"\r\n . \r\n","description":"","footnote":"","page_name":" 87 ","page_number":89},
  {"content":"\r\n . \r\n","description":"","footnote":"","page_name":" 88 ","page_number":90},
  {"content":"\r\n\r\n\r\nمجلس چهل و چهارم : گواهى بر اعمال و گواهان و شرايط آنها\r\nبسم الله الرّحمَن الرّحيم\r\nو الْحَمدُ للَّه ربِّ العالَمين وَ لَا حَوْلَ وَ لا قُوَّةَ إلّا باللَّه العلىِّ العظيمِ و صلَّى اللهُ عَلى سيِّدِنا محمَّدٍ وَ آلِه الطّاهرينَ وَ لَعنةُ الله علَى أعدآئِهم أجمعينَ مِنَ الآنَ إلَى يَوم الدّين .\r\nقال اللهُ الحكيمُ فى كتابه الكريم :\r\n وَ أَشْرَقَتِ الْأَرْضُ بِنُورِ رَبِّها وَ وُضِعَ الْكِتابُ وَ جِيءَ بِالنَّبِيِّينَ وَ الشُّهَداءِ وَ قُضِيَ بَيْنَهُمْ بِالْحَقِّ وَ هُمْ لا يُظْلَمُونَ . \r\n( شصت و نهمين آيه ، از سورهء زمر : سى و نهمين سوره از قرآن كريم )\r\nبحث ما دربارهء نامهء عمل به پايان رسيد و اينك بحث ما در يكى ديگر از مواطن قيامت و آن موطن شهادت است ؛ چون آيات قرآن كريم و روايات وارده از مصادر نبوّت و امامت دلالت دارند بر اينكه در روز رستاخيز بر أعمال انسان گواهى ميدهند .\r\nاوّلًا بايد ديد كه اين گواهى معنايش چيست و چگونه است و ثانياً در چه موضوعاتى گواهى ميدهند و ثالثاً آن افرادى كه گواهى ميدهند چه كسانى هستند و در آنها كه شهادت دهنده و گواه هستند چه شرائطى است ؟\r\n\r\n","description":"","footnote":"","page_name":" 89 ","page_number":91},
  {"content":"\r\n\r\nدر اين آيه مباركه خداوند ميفرمايد : « زمين به نور پروردگارش روشن مىشود و نامهء عمل قرار داده مىشود و پيامبران و شهداء را مىآورند ؛ و براى شهادت حاضر ميكنند ؛ و بين آنها به حقّ قضاوت مىشود و أبداً انسان مورد ظلم و ستم قرار نميگيرد . »\r\nاز اين آيه استفاده مىشود كه وقتىكه كتاب و نامهء عمل را قرار ميدهند پيغمبران و شهادت دهندگان را براى گواهى مىآورند و درحالىكه زمين هم از تيرگى بيرون آمده و مُشرِق و منوّر شده است در بين مردم در حضور پيامبران و گواهان و با وجود نامهء عمل بدون آنكه به كسى ستم گردد و حكم صادره از روى ظلم و تعدّى باشد حكم خواهند نمود .\r\nهمانطور كه سابقاً گفتيم :  يَوْمَ تُبَدَّلُ الْأَرْضُ غَيْرَ الْأَرْضِ  « 1 » زمين به صورت ديگرى غير از زمين در مىآيد ؛ آن جان و حقيقت خود را نشان ميدهد و روشن مىكند و آن اعمالى را كه انسان در زمين انجام داده و يكى پشت سر ديگرى به نحو لَفّ پيچيده شده است و در زمان ماضى انسان چنين مىپنداشته كه از بين رفته است ، در آنجا آن پيچيدگى نشر و باز مىشود ، و آن تاريكى و خفاء تبديل به نور و روشنائى مىشود ؛ يعنى آن كتاب و نامهء عمل و اعمالى را كه انسان در روى زمين انجام داده است ظهور و بروز پيدا ميكنند و روشن ميشوند .\r\nپيامبران و شهداء را براى گواهى مىآورند و بر اعمال انسان گواهى ميدهند و سپس قضاوت مىشود ؛ يعنى انسان را حكم ميكنند\r\n\r\n\r\n","description":"","footnote":"\r\n( 1 ) قسمتى از آيه 48 ، از سورهء 14 : إبراهيم\r\n","page_name":" 90 ","page_number":92},
  {"content":"\r\n\r\nبه آن حكمى كه نتيجهء همان اعمالى است كه انجام داده است ؛ و سپس به دنبال آن انسان را مورد جزا و پاداش متناسب با آن حكم قرار ميدهند .\r\n\r\nشهادت به معناى حضور است و دو مرحله دارد\r\nشهادت به معناى حضور است ؛ شهيد و شاهد يك معنى دارد . و شهيد در معركهء جنگ را كه شهيد ميگويند چون حضور پيدا كرده ، و هنگامى كه از دنيا رفته است در محضر حضرت حقّ زنده و پاينده حاضر شده است و يا اينكه به معناى اسم مفعول باشد ، چون قتيل به معناى مقتول ؛ يعنى ملائكه و فرشتگان در موت او حضور پيدا كرده‌اند و او مشهود و حاضر شده در برابر صفوف ملائكه رحمت قرار گرفته است ؛ اين معناى شهادت است .\r\n\r\nشرايط تحمل شهادت براى اداء آن\r\n عالِمَ الْغَيْبِ وَ الشَّهادَةِ  « 1 » « يعنى خداوندى كه به پنهان و حضور اطّلاع دارد ؛ » به غيب و آشكارا عالم است ؛ و شهادت را شهادت گويند چون شخص شاهد حضور پيدا مىكند و تحمّل شهادت مىكند ، لذا به شخص شاهد شهيد ميگويند ؛ و شهادت دو مرحله دارد : مرحله تحمّل ، و مرحلهء اداء ؛ مثلًا اگر انسانى بخواهد در موضوعى گواهى دهد اوّل بايد برود و آن موضوع را ببيند و خصوصيّاتش را كه در مورد گواهى لازم است بالعيان ادراك كند و مشاهده نمايد ؛ و پس از آن بيايد نزد قاضى شهادت دهد ؛ آن رفتن و ديدن و اطّلاع پيدا كردن بر آن قضيّه را ميگويند : تحمّل شهادت ، و سپس كه نزد قاضى آن را بازگو مىكند ميگويند : اداء شهادت .\r\n\r\n\r\n","description":"","footnote":"\r\n( 1 ) . قسمتى از آيه 46 ، از سورهء 39 : الزّمر\r\n","page_name":" 91 ","page_number":93},
  {"content":"\r\n\r\nدر موضوعات مختلف كه انسان ميخواهد شهادت بدهد بايد به متن آن موضوع وارد باشد ؛ مثلًا اگر انسان بخواهد نزد قاضى شهادت دهد كه من زيد را در فلان ساعت در فلان جا ديده‌ام ؛ بايد حتماً زيد را در فلان ساعت در فلان جا ديده باشد همين قدر كه برود و در آن محلّ و آن زمان زيد را ببيند كه آنجاست و همين كه او را ديد ؛ ديدن او تحمّل است چون علم و اطّلاع پيدا كرده است و بعد مىآيد نزد قاضى و شهادت ميدهد كه من ديدم چون مورد شهادت ديدن است .\r\nيك وقت انسان ميخواهد شهادت دهد كه من زيد را ديدم كه نماز ميخواند در اينجا يك قيد به اصل ديدن اضافه مىشود پس بايد تحمّل شهادت كند به همين صورت ، يعنى بايد برود زيد را ببيند كه نماز ميخواند و بعداً بيايد و گواهى دهد ؛ اگر زيد را بطور عادى يعنى در حال غير نماز ديده باشد نمىتواند بيايد و شهادت بدهد كه من زيد را ديدم كه نماز ميخواند .\r\nو اگر انسان بخواهد شهادت بدهد كه من زيد را در حال نماز ديدم كه با آداب مستحبّه اقامه نماز ميكرد ، مثلًا سجّاده انداخته بود و انگشترى عقيق در دست راست داشت چشمانش در حال قيام به موضع سجده بود و عِمامه بر سر بسته بود و غيرها و بخواهد نزد قاضى شهادت بر اين امور بدهد ، بايد برود و زيد را در حال نماز با تمام اين خصوصيّات ببيند و به هر يك از خصوصيّاتى كه ديده از عطر زدن و انگشترى و غيرها ميتواند شهادت دهد ؛ و اگر هر يك از خصوصيات را نبيند ، نمى تواند بر آن گواهى دهد .\r\n\r\n","description":"","footnote":"","page_name":" 92 ","page_number":94},
  {"content":"\r\n\r\nو اگر مثلًا انسان بخواهد نزد قاضى شهادت دهد به اينكه زيد نماز ميخواند با تمام آداب مستحبّه و خصوصيّات مذكوره و با حضور قلب و توجّه كامل به حقّ تعالى بطورى كه فكرش و ذهنش متوجّه خدا بوده و در نيّت قصد تقرّب داشته نه روى ريا و خُدعه و خودنمائى و سُمعَه ، در حال نماز حضور قلب داشت و فكرش پريشان نبود بنابراين وقتى ميرود و تحمّل شهادت از نماز او مىكند بايد زيد را در حال نماز و با آداب مستحبّه ببيند و نيز ببيند كه زيد حضور قلب دارد و فكرش پريشان نيست و متوجّه خداست و براى خداست تا بيايد نزد قاضى و شهادت دهد و الّا فائده ندارد ؛ و البتّه معلوم است كه اين‌گونه شهادت از عهدهء همه كس بر نمىآيد كه بيايند و شهادت دهند كه زيد با حضور قلب نماز ميخواند .\r\nاز كجا ميدانند كه با حضور قلب نماز ميخواند ؛ زيدِ نماز گزار خودش را جمع كرده و همينطور رو به قبله ايستاده و محلّ سجده را هم نگاه مىكند امّا اين‌طور خود را جمع كردن كه دلالت بر جمعيّت حواسّ و حضور قلب ندارد ؛ ممكن است بدن خيلى آرام و جمع باشد ولى ذهن پريشان باشد ؛ پس كسى كه ميخواهد شهادت دهد از حضور دلِ زيد در حال نماز ؛ بايد از دلِ زيد و خاطراتِ وارده بر ذهن او مطّلع باشد ؛ و گرنه نمىتواند شهادت بدهد .\r\n\r\nگواهان بر اعمال از نيت‌ها خبر دارند\r\nحال كه اين مطلب روشن شد ، ميرسيم بر شهادتى كه انبياء و شهداء در روز قيامت ميخواهند شهادت دهند بر أعمال مردم ؛ اين از چه نوع شهادتى است ؟ اينها ميخواهند شهادت دهند كه فقط زيد رو به قبله\r\n\r\n","description":"","footnote":"","page_name":" 93 ","page_number":95},
  {"content":"\r\n\r\nايستاد و عملى را به جا آورد ؟ يا اينكه ميخواهند شهادت دهند كه او نماز را درست و صحيح خواند با حضور قلب خواند و با توجّه و قصد تقرّب به جاى آورد ؛ البتّه معلوم است كه اين قسم است ؛ زيرا نفس خواندنِ نماز بدون آن شرائط معنوى و واقعى و جان و روح نماز كه قيمت ندارد ؛ نماز ريائى مردود است .\r\nنمازى كه در تمام حالات آن از حركات و سَكَناتِ آن و از اقوال و افعال حتّى تكبيرة الإحرام آن ذهن مشوّش و مضطرب و مركز هجوم افكار پريشان و خاطرات گوناگون بوده باشد محكوم و مطرود است ؛ پس خصوصيّات واقعيّه اين نماز يا روزه يا حجّ يا جهاد و بطور كلّى هر عملى كه انسان بجا مىآورد بايد مشهودِ شاهد باشد ؛ و در تمام وقتىكه شاهد حضور پيدا كرده براى تحمّل ، بايد آن واقعه را با تمام خصوصيّات تحمّل كند و سپس اداء شهادت نمايد . آن كسانى كه تحمّل شهادت ميكنند براى اعمال انسان در روز قيامت بايد چنين خصوصيّتى داشته باشند .\r\nو از طرفى مىبينيم قرآن كريم ميگويد : انبياء و شهداء گواهى بر عمل انسان ميدهند ؛ البتّه بايد حضور داشته باشند .\r\nپيامبران و شهداء بر يك يك از افراد امّت گواهى ميدهند ؛ معلوم مىشود كه با يكايك از آنها از حاضرين و غائبين ، و از موجودين و معدومين ، در خَلوت و جَلوت ، و بيدارى و خواب ، و حركت و سكون ، و كسب و كار ، و بيرون خانه و درون آن در هر لحظه با انسان هستند كه با تمام خصوصيّات از اعمال انسان آگاه باشند ؛ آن هم نه\r\n\r\n","description":"","footnote":"","page_name":" 94 ","page_number":96},
  {"content":"\r\n\r\nبا يك نفر و دو نفر با تمام افراد امّت چه غائب چه حاضر .\r\nما مىبينيم كه همين افراد عادى نمىتوانند از تمام جهات و خصوصيّات حاضرين گواهى دهند فضلًا عَن الْغآئبين ؛ خصوصيّات شهادت را از نيّات قلبى و وجههء باطنى و حقيقى عمل ، نسبت به زمان نزديك و مكان نزديك ، تا چه رسد به زمان‌هاى دور و مكان‌هاى دور . پس آن شهادت انبياء و شهداء بر اعمال امّت خود أعمّ از اينكه حاضر باشند يا غائب ، نزديك و يا دور ، آن هم شهادت بدهند بر حقيقت اعمالشان نه بر ظاهر اعمال ؛ اين شهادتى است كه در دسترس همه نيست .\r\nبايد كسانى باشند كه غيب و حضور ، و پنهان و آشكارا ، قرب و بُعد براى آنها تفاوت نداشته باشد ظاهر و باطن براى آنها يكسان باشد تا بتوانند تحمّل و سپس ادا نمايند ، يعنى كسانى باشند كه بر ضمائر و سرائر مردم و بر اسرار و افهام مثل خود انسان كه از خودش خبر دارد اطّلاع داشته باشند ؛ ما چگونه بر خودمان مطّلعيم بر اعمال و نيّات خود ؛ چه‌كار كرده‌ايم در فلان ساعت و فلان محلّ ؟ و عمل ما از روى چه قصد و نيّتى بوده است ؟ ما خودمان ميدانيم كه نمازى را كه خوانده‌ايم ، در چه مقدار از آن حضور قلب داشتيم ، و يا اين سلامى را كه به زيد كرده‌ايم آيا براى خدا بوده و يا براى غرض دنيوى و يا تعظيم و تجليل و تكريمى كه نسبت به فلان كرديم از روى چه مقصد بوده است ، گرچه اينكه دوستان و مصاحبان ما مطّلع نباشند ؟\r\n  بَلِ الْإِنْسانُ عَلى نَفْسِهِ بَصِيرَةٌ وَ لَوْ أَلْقى مَعاذِيرَهُ   . « 1 »\r\n\r\n\r\n","description":"","footnote":"\r\n( 1 ) آيه 14 و 15 ، از سورهء 75 : القيامة\r\n","page_name":" 95 ","page_number":97},
  {"content":"\r\n\r\n« بلكه انسان بر خودش آگاه است ؛ و اگرچه پيوسته عذرهاى خودش را تحويل دهد » .\r\nآن گواهانى كه در چنين قدرت و توانائى هستند كه در روز قيامت شهادت دهند بايد مثل خود انسان و بلكه بهتر و عالىتر ، از اعمال فرد فرد از افراد امّت كه مورد گواهى آنهاست با خبر باشند .\r\nاز مطالبى كه سابقاً و لاحقاً در احوالات مقرّبين و مُخلَصين ذكر كرديم كه آنها از زمان و مكان خارجند و به مقام تجرّد رسيده‌اند و شيطان به آنها دسترسى ندارد و حساب و كتاب و عالم عَرض و حضور را ندارند و سيطرهء علميّه و واقعيّه نسبت به عالم امكان و جهان آفرينش پيدا ميكنند ، اين مسائل به خوبى خود به خود پاسخش روشن مىشود .\r\nيعنى آن افرادى مىتوانند شهادت دهند كه از مضيق جهات و عالم طبع و گرايش به مادّه و حبّ دنيا كه نفس را محجوب مىكند و مدركات او را منحصر به ادراكاتى مىكند كه از راه حواسّ ظاهر ، انسان با خارج ارتباط پيدا مىكند گذشته باشند و از اين سطوح عبور نموده باشند ؛ و حواسّ آنها ديگر منحصر به حواسّ خمسه ظاهره نباشد ؛ حسّ ششم آنها زنده شده باشد ؛ و يا چشم قلب آنها باز شده و روح آنها سيطره پيدا كرده باشد .\r\nو به عبارت ديگر موجوداتى باشند كه در عين حال كه در دنيا زندگى ميكنند و يا از دنيا رفته‌اند ، احاطهء علميّه نسبت به همه موجودات داشته باشند ؛ و اگر اين‌طور نباشد اين‌گونه شهادت براى آنان ميسور\r\n\r\n","description":"","footnote":"","page_name":" 96 ","page_number":98},
  {"content":"\r\n\r\nنيست .\r\nو البتّه همينطور هم بايد باشد ؛ چون در روز قيامت افرادى كه شهادت ميدهند بايد منوط به اذن خدا باشد ؛ چون در آن روز هيچكس بدون اذن حقّ تعالى و تقدّس حقّ سخن گفتن را ندارد .\r\n    يَوْمَ يَأْتِ لا تَكَلَّمُ نَفْسٌ إِلَّا بِإِذْنِهِ فَمِنْهُمْ شَقِيٌّ وَ سَعِيدٌ فَأَمَّا الَّذِينَ شَقُوا فَفِي النَّارِ لَهُمْ فِيها زَفِيرٌ وَ شَهِيقٌ خالِدِينَ فِيها ما دامَتِ السَّماواتُ وَ الْأَرْضُ إِلَّا ما شاءَ رَبُّكَ إِنَّ رَبَّكَ فَعَّالٌ لِما يُرِيدُ وَ أَمَّا الَّذِينَ سُعِدُوا فَفِي الْجَنَّةِ خالِدِينَ فِيها ما دامَتِ السَّماواتُ وَ الْأَرْضُ إِلَّا ما شاءَ رَبُّكَ عَطاءً غَيْرَ مَجْذُوذٍ     . « 1 »\r\n« روزى ميرسد كه هيچ جانى قدرت سخن گفتن را بدون اذن خدا ندارد ؛ پس مردم در آن روز دو دسته خواهند بود : شقىّ و سعيد ؛ امّا آن كسانى كه از اهل شقاوت هستند در آتش خواهند بود درحالىكه ناله و آه و فريادشان بلند است ، آنان تا هنگامى كه آسمان‌ها و زمين بر پاست ، در جهنّم بطور جاودان مىمانند . مگر آنكه خداوند اراده كند و مشيّت او اقتضا كند كه خارج شوند كه البتّه خداوند به هر چيزى كه اراده‌اش تعلّق گيرد تواناست و آن را بجاآورنده است ؛ و امّا آن كسانى كه سعيد و خوشوقت مىباشند در بهشت برين سكنى ميگزينند و در آن بهشت تا هنگامى كه آسمان‌ها و زمين بر پاست بطور جاودان مىمانند ؛ مگر آنكه خدا بخواهد ، و البتّه عطا و بخششى است كه مقطوع نخواهد بود . »\r\n\r\n\r\n","description":"","footnote":"\r\n( 1 ) » آيات 105 تا 108 ، از سورهء 11 : هود\r\n","page_name":" 97 ","page_number":99},
  {"content":"\r\n\r\nبنابراين آن گواهانى كه ميخواهند گواهى دهند مسلّماً بايد به اذن پروردگار باشد . اين اذن فقط يك اذن تشريفاتى نيست ، بلكه علاوه بر شرفى كه مأذون پيدا مىكند به اذن خدا ، كه او را اجازه بر تكلّم ميدهد ؛ خود شخصِ مأذون بايد بتواند تكلّم كند ، يعنى در عالم تكوين و حقيقت بايد قدرت بر تكلّم داشته باشد و تكلّم صحيح بكند ، و آن اينست كه وقتى ميخواهد شهادت دهد واقعاً تحمّل صحيح شهادت كرده باشد . اگر كسى تحمّل شهادت نكرده و اعمال بندگان را همينطورى كه ذكر شد با تمام دقائق و خصوصيّات و سرائر و بواطنش تحمّل ننموده باشد چگونه ميتواند شهادت دهد ؟\r\nشهادت در آن عالم شهادت به حقّ است .\r\n يَوْمَ يَقُومُ الرُّوحُ وَ الْمَلائِكَةُ صَفًّا لا يَتَكَلَّمُونَ إِلَّا مَنْ أَذِنَ لَهُ الرَّحْمنُ وَ قالَ صَواباً  . « 1 »\r\n« در آن روز روح و فرشتگان همگى بطور صفّ كشيده در برابر پروردگار قيام دارند ، و هيچكس سخن نمىگويد مگر آنكه خداوند بخشاينده به او اذن داده باشد ؛ و او سخن به راستى گويد . »\r\n وَ لا يَمْلِكُ الَّذِينَ يَدْعُونَ مِنْ دُونِهِ الشَّفاعَةَ إِلَّا مَنْ شَهِدَ بِالْحَقِّ وَ هُمْ يَعْلَمُونَ  . « 2 »\r\n« هيچكس از آن كسانى كه غير از خدا را ميخوانند و عبادت ميكنند در روز قيامت حقّ شفاعت را ندارند ، مگر آن كسانى كه شهادت بحقّ دهند و از روى علم و اطّلاع باشد » .\r\n\r\nشاهدان بايد گواهى به راستى دهند\r\nو ان‌شاءالله تعالى همانطور كه در بحث شفاعت كه در پيش داريم\r\n\r\n\r\n","description":"","footnote":"\r\n( 1 ) آيه 38 ، از سورهء 78 : النّبأ\r\n( 2 ) آيه 86 ، از سورهء 43 : الزّخرف\r\n","page_name":" 98 ","page_number":100},
  {"content":"\r\n\r\nو خواهد آمد ، كسانى حقّ شفاعت دارند كه به حقّ شهادت دهند ؛ پس بنابراين شهادت به حقّ از روى علم بايد باشد ؛ و لازم است كه از روى علم باشد تا به دنبال آن شفاعت بيايد ؛ و بر اساس اين كلام آن كسانى كه در پيشگاه حقّ تعالى مالك شفاعتند آن كسانى هستند كه مالك شهادتند ؛ يعنى گواهى به حقّ بدهند و علم و اطّلاع داشته باشند بر حقيقت آنچه را كه گواهى ميدهند .\r\nو اين مطلب شايد در ابتداى امر تصوّرش مشكل باشد كه چگونه مىشود يك فردى بيايد و بر اعمال ميليونها فرد از افراد بشر گواهى دهد ، اين چه دستگاهى است ؟ اين چه ذهنى است ؟ آيا مگر ذهن انسان كامپيوتر مىشود كه مثلًا كسى بتواند از تمام اعمال بشر از زمان آدم تا روز قيامت در هر لحظه و هر مكان شهادت دهد ، آن هم با اين خصوصيّات . كامپيوترها همچنين كارى نمىتوانند بنمايند .\r\nفقط كامپيوترها بعضى از مسائل رياضى را حلّ ميكنند و امّا از بواطن و ضمائر كه خبر نميدهند . كامپيوترها بطور كلّى كار باطن نمىكنند ؛ چون يك ماشين مادّى هستند . با يك مثال اين مسأله روشن مىشود ان‌شاءالله تعالى :\r\nوقتى طفلى به مدرسه ميرود شما به او يك كتاب ميدهيد و ميگوئيد : آن را بخوان ! وقتى هم كه سواد آموخت و ميخواهد كتابى را بخواند سطر به سطر با تأنّى و تأمّل و درنگ نگاه مىكند و ميخواند و به جلو مىآيد ؛ سطر اوّل را نگاه مىكند ميخواند ؛ بعداً سطر دوّم و سوّم و چهارم ؛ و چه بسا سطر چهارم و پنجم را كه ميخواهد\r\n\r\n","description":"","footnote":"","page_name":" 99 ","page_number":101},
  {"content":"\r\n\r\nبخواند مطالب سطر اوّل از يادش ميرود ، و ذهنش نمىتواند حاوى تمام مطالب باشد .\r\nمثلًا بچّه‌اى كه ميخواهد شعر حفظ كند ، بيت اوّل را كه حفظ مىكند به بيت دوّم كه ميرسد پيوندش با بيت اوّل از بين ميرود ؛ بيت سوّم را كه حفظ مىكند پيوندش با بيت دوّم از بين ميرود .\r\nو از قرائن و أشباه و رديف و غيرها بايد شعر را در خاطر بياورد . مثلًا اگر بخواهد سطر پنجم را بخواند بايد از سطر اوّل از بَر بخواند تا به سطر پنجم برسد ، و بنا بر همين مطلب ، اطفالى كه يك قصيده طولانى را حفظ ميكنند نمىتوانند آن معنى و مفهومى را كه مجموعاً در اين قصيده گنجانيده شده است در ذهن بگيرند ، و يكپارچه مطالب را جمع كنند و نتيجه را ادراك كنند .\r\nامّا بزرگان اين‌طور نيستند اگر يك قصيده هزار بيتى را مانند « تائيّه كبراى ابن فارض » را بخوانند بعداً اگر از آنها بپرسيم مفاد و محصّل آن چه بود بيان ميكنند و ميگويند : نتيجه اين بوده است ، و اين قصيده در اطراف اين موضوع بحث ميكنند ؛ يا شما مثلًا يك كتاب را در يك شب ميخوانيد ! اگر بپرسيم از محتويات آن ، همه را شرح ميدهيد . يك صفحهء نوشته در جلوى شما ميگذارند ، يك نگاه از بالا به پائين ميكنيد و ميگوئيد : در اين صفحه چه نوشته شده بود ، امشب در روزنامه چه بود ؟ همه را إجمالًا بازگو ميكنيد !\r\n\r\nعمل به معلومات در راه خدا موجب روشنائى دل مىشود\r\nاينها همه بواسطهء سِعه و احاطهء ذهن است كه ميتواند با\r\n\r\n","description":"","footnote":"","page_name":" 100 ","page_number":102},
  {"content":"\r\n\r\nسرعت مطالب پراكنده را جمع كند و روى آن حكم كند ، ولى طفل چنين احاطه و سِعه‌اى را ندارد ؛ در علوم الهى هم همينطور است ؛ آنجا هم احتياج به كار دارد . افرادى كه در اين مضمار قدم ننهاده‌اند ، علوم آنان منحصر است در همان حيطهء مدركات عادى نفس خود ؛ ولى چون با حكمت عمليّه آشنا شوند ، و قدم در ميدان رياضات شرعيّه بنهند و به حول و قوّه الهى در سير و سلوك إلى الله با قدمى راستين و عزمى استوار گام نهند ، علوم آنان توأم با تقوى و نور مىشود ؛ و موجب پيدايش علوم خفيّه و اسرار مخفيّه ميگردد ، رسول خدا صلّى الله عليه و آله و سلّم ميفرمايد :\r\nمَنْ عَملَ بِمَا عَلِمَ وَرَثَهُ اللهُ عِلْمَ مَا لَمْ يَعْلَمْ . « 1 »\r\n« هر كس به همان مقدارى كه علم دارد طبق آن عمل كند ، خداوند علم آن چيزهائى را كه نميداند نصيب او مىنمايد . »\r\nپس بواسطهء عمل و تهذيب و تزكيهء نفس و پاك كردن دل را از زنگار محبّت دنيا و علائق و عوائق باز دارندهء از درخشش و تابش نور احديّت بر دل ، و صفاى باطن و شستن صفحهء ضمير و ذهن را از آنچه غير خداست نور خدا تجلّى مىكند .\r\nدر روايت وارد است كه : اتَّقُوا فرَاسَةَ الْمُؤْمِنِ فإنَّهُ يَنْظُرُ بنُورِ اللّهِ . « 2 »\r\n« از فراست و هوشيارى مرد مؤمن غافل نباشيد ، چون مؤمن پيوسته با نور خدا مينگرد . »\r\nآيا چنانچه خدا بخواهد علم پيدا كند بر أعمال عباد و سرائرشان و ضمائرشان ، كار مشكلى است ؟ نه ، بلكه خدا پيوسته عالم است بر خفيّات\r\n\r\n\r\n","description":"","footnote":"\r\n( 1 ) « بحار الانوار » ج 92 ، ص 172\r\n( 2 ) « بحار الانوار » ج 67 ، ص 74\r\n","page_name":" 101 ","page_number":103},
  {"content":"\r\n\r\nو مخفيّات هر موجودى از موجودات ؛ افرادى كه در رضاى خدا قدم زدند و به مقام تقرّب رسيدند و از مقرّبين و پاكان و خالصان گشتند ، به نور خدا و به اذن خدا مىبينند ، علم آنها علم خداست ؛ نه آنكه جداى از علم خدا ؛ از نزد خود علم و آگاهى پيدا كرده‌اند ؛ چنين نيست .\r\nآنان دلهاى خود را آن‌قدر صيقل زده‌اند ؛ و به نور رياضت جان خود را روشن كرده‌اند كه غِلّ و غِشّ و تاريكى در آن دلها نيست ؛ و چون نور خدا در آن اشراق كند هر صفحه از موجودات كائنات خفيّه و آشكارا در آنها متجلّى و متصوّر ميگردد ؛ همينطورى كه در آئينهء صاف و در شيشه و در آب صاف راكد و بدون موج ، خورشيد منعكس ميگردد ، و تو گوئى در آنها خورشيدى است كه ابداً از نقطه نظر جمال و تَلَألؤ با خورشيد واقعى تفاوت ندارد ؛ و آثار آن خورشيد هم از نور و حرارت پيدا مىشود ؛ قلب هم همينطور است چون جلاء پيدا مىكند ، جمال و جلال و اسماء مُلكيّه و ملكوتيّه الهيّه در آن ظاهر مىشود ؛ پس مؤمن به نور مىبيند و مىنگرد و تحمّل شهادت و اداء آن را مىكند معناى مُخلَصين و مقرّبين كه داراى اين خصوصيّات هستند از اين قبيل است ؛ و حتّى كسانى كه به مقام مخلَصين هم نرسيده‌اند ولى در راه معرفت حقّ تبارك و تعالى قدمى برداشته‌اند و صفائى پيدا كرده‌اند بر حسب مقدار طىّ طريقى را كه نموده و خلوصى را كه واجد شده‌اند به همان مقدار و در آن محدوده مىتوانند تحمّل و اداء شهادت كنند .\r\n\r\n","description":"","footnote":"","page_name":" 102 ","page_number":104},
  {"content":"\r\n\r\n    كَلَّا إِنَّ كِتابَ الْأَبْرارِ لَفِي عِلِّيِّينَ وَ ما أَدْراكَ ما عِلِّيُّونَ كِتابٌ مَرْقُومٌ يَشْهَدُهُ الْمُقَرَّبُونَ     . « 1 »\r\n« چنين نيست ( كه شما كافران پنداشته‌ايد ) بلكه حقّاً نامهء عمل و كتاب نيكوكاران در مقامى بس مرتفع و عالى است كه آن را علّيّون گويند ؛ و چگونه به حقيقت علّيّين مطّلع خواهى شد ؟ نامهء عمل و كتابى است نوشته شده كه مقرّبان حريم پروردگار آن را مشاهده ميكنند . »\r\n   كَلَّا إِنَّ كِتابَ الفُجَّارِ لَفِي سِجِّينٍ وَ ما أَدْراكَ ما سِجِّينٌ كِتابٌ مَرْقُومٌ    . « 2 »\r\n« چنين نيست كه شما كافران پنداشته ايد ! بلكه حقّاً نامهء عمل و كتاب تبهكاران و منحرفان ، در دركات نازله دوزخ است كه آن را سجّين گويند ؛ و چگونه به حقيقت سجّين مطّلع خواهى شد ؟ ! نامهء عمل و كتابى است نوشته شده . »\r\nما بيان كرده‌ايم كه نامهء عمل عبارت از كاغذ نوشته شده‌اى نيست كه به دست انسان داده شود ؛ نامهء عمل عبارت است از حقيقت اعمال انسان كه در عالم كون بجا آورده و ناموس عالم آفرينش و كتاب تكوين آن را ضبط و ثبت كرده است ؛ آن مقدارى كه راجع به انسان است استنساخ مىشود و آن اعمال اختصاصى هر كس براى او مشهود ميگردد ، خواه انسان مؤمن باشد يا كافر ، خوب باشد يا بد . و نامهء عمل مؤمنان از طرف ائمّهء حقّ به آنها ميرسد ؛ يعنى امامان به حقّ ، مؤمنان\r\n\r\n\r\n","description":"","footnote":"\r\n( 1 ) آيات 18 تا 21 ، از سورهء 83 : المطفّفين\r\n( 2 ) آيات 7 تا 9 ، از سورهء 83 ، المطفّفين\r\n","page_name":" 103 ","page_number":105},
  {"content":"\r\n\r\nرا ميخوانند به نامهء عمل ؛ و نامهء عمل فاجران و كافران از طرف ائمّهء باطل ميرسد و آنان از ناحيهء شقاوت ، مأمومان را به طرف نامهء عمل خود ميخوانند .\r\nولى ذكر شد كه تمام اينها منطوى در امام مبين است ؛ و تمام نامه اعمالى كه از طرف اين ائمّهء حقّ ميرسد ، و از طرف ائمّهء باطل ميرسد همه در تحت نظر و سيطرهء مقام ولايت كبراى الهيّه است .\r\nبايد دانست كه مقام شهادت هم اختصاص به ائمّهء حقّ دارد ، و ائمّهء باطل قدرت بر شهادت ندارند . امامان باطل فقط مىتوانند امّت خود را دعوت كنند بسوى نامهء عملشان ؛ و علّت آنكه قدرت بر گواهى ندارند اينست كه در طرف امامان به حقّ نور است و اشراق ، و علم است و حيات .\r\n اللَّهُ وَلِيُّ الَّذِينَ آمَنُوا يُخْرِجُهُمْ مِنَ الظُّلُماتِ إِلَى النُّورِ  « 1 »\r\n« خداوند ولىّ كسانى است كه ايمان آورده‌اند و آنان را از تاريكى به نور داخل مىكند . »\r\n\r\nامامان باطل قدرت بر شهادت ندارند\r\nامّا در ناحيهء امامان باطل ظلمت است و كورى ، و جهل و ضيق و تنگى و گرفتارى .\r\n وَ الَّذِينَ كَفَرُوا أَوْلِياؤُهُمُ الطَّاغُوتُ يُخْرِجُونَهُمْ مِنَ النُّورِ إِلَى الظُّلُماتِ  . « 2 »\r\n« و كسانى كه كافر شده‌اند ، اولياى آنها مردم طغيانگر و سركش\r\n\r\n\r\n","description":"","footnote":"\r\n( 1 ) صدر آيه 257 ، از سورهء 2 : البقرة\r\n( 2 ) قسمتى از آيه 257 ، از سورهء 2 : البقرة\r\n","page_name":" 104 ","page_number":106},
  {"content":"\r\n\r\nهستند كه آنان را از نور به تاريكىها داخل ميكنند . »\r\n وَ مَنْ كانَ فِي هذِهِ أَعْمى فَهُوَ فِي الْآخِرَةِ أَعْمى وَ أَضَلُّ سَبِيلًا  « 1 »\r\n« و كسى كه در اين عالم دنيا چشم بصيرت خود را نگشوده باشد و كور باشد ، او در آن عالم آخرت نيز كور است ، و راهش گمنام‌تر و گم‌تر است . »\r\nدر جائى كه خود امامان باطل كور باشند ؛ چگونه گواهى ميدهند بر اعمال پيروانشان ؟ كورى ميخواهد دست كورى ديگر را بگيرد و سوّمى دست هر دو را و چهارمى دست هر سه را و همينطور بروند جلو .\r\n ظُلُماتٌ بَعْضُها فَوْقَ بَعْضٍ إِذا أَخْرَجَ يَدَهُ لَمْ يَكَدْ يَراها وَ مَنْ لَمْ يَجْعَلِ اللَّهُ لَهُ نُوراً فَما لَهُ مِنْ نُورٍ  . « 2 »\r\nصدر اين آيه چنين است :  أَوْ كَظُلُماتٍ فِي بَحْرٍ لُجِّيٍّ يَغْشاهُ مَوْجٌ مِنْ فَوْقِهِ مَوْجٌ مِنْ فَوْقِهِ سَحابٌ  . يعنى : « مثل ظلماتى است در درياى متلاطم پر لجّه كه موجى او را فرا ميگيرد و روى آن موج ديگر ميزيزد ، و از بالاى آن ابر است » .\r\nتاريكىهائى است كه طبقات آن هر يك بر روى ديگرى انباشته شده است ، بطورى كه آن شخص گرفتار در ظلمت اگر دست خود را مثلًا از جيب خود بيرون آورد و در مقابل خود نگاه دارد ، از شدّت\r\n\r\n\r\n","description":"","footnote":"\r\n( 1 ) آيه 72 ، از سورهء 17 : الإسراء\r\n( 2 ) قسمتى از آيه 40 ، از سورهء 24 : النّور\r\n","page_name":" 105 ","page_number":107},
  {"content":"\r\n\r\nظلمت هيچگاه امكان ديدن آن براى او نيست ؛ آرى كسى كه خداوند براى او نور قرار نداده است او از پيش خود نور ندارد .\r\nآن كسى كه بر فراز آسمان است و با هواپيما از ابرها گذشته است و در زير تابش مستقيم نور خورشيد حركت دارد ؛ و عالم را نگاه مىكند و مشرق و مغرب را مىبيند ؛ و اين فضاى روشن و زمين را در زير مشاهد مىكند ؛ چقدر فرق دارد با كسى كه در ده هزار مترى زير آبهاى دريا رفته ؛ و لجّه روى لجّه او را گرفته و طوفان و موج بر سر او ميريزد ؛ و ابرهاى تاريك و انبوه آسمان دريا را پوشانيده است ؛ زير آن درياى ژرف و تاريك كجا را مىبيند ؟\r\nماهىهاى زير دريا چشم ندارند ، چون در آنجا نور نيست تا محتاج به چشم باشند ؛ و اگر فرضاً ما يكى از ماهىهاى فراز آب را به اعماق دريا ببريم و فرض كنيم كه بدنش تحمّل آن مقدار از فشار آب را داشته باشد و مدّتى در آنجا بماند ، چشمانش را از دست ميدهد ؛ اگر كسى را شش ماه در جائى كه أبداً روزنه‌اى از نور نباشد زندانى كنند ، گويند : بعد از اين مدّت چشمان خود را بطور مسلّم از دست ميدهد و نابينا ميگردد ؛ آرى اينها نتيجه و ره‌آوردهاى ظلمات است . قرآن ميگويد :  إِذا أَخْرَجَ يَدَهُ لَمْ يَكَدْ يَراها  چون دست خود را از آستين برون كند خود هم به هيچوجه قادر بر ديدن آن نيست .\r\nائمّهء باطل نور ندارند ، امّتشان هم نور ندارند ، آن وقت بر چه شهادت دهند ، راه علم و كسب اطّلاع بر آنان مسدود است ، هيچ ، هيچ ، از سرّ كسى از باطن كسى خبر ندارند ، فقط ظلمت بر روى ظلمت\r\n\r\n","description":"","footnote":"","page_name":" 106 ","page_number":108},
  {"content":"\r\n\r\nاست .\r\nآن كسى ميتواند تحمّل شهادت كند و سپس آن را ادا نمايد كه از مقرّبين باشد ، داراى نور و علم و درايت ، در آيه قرآن وارد است كه :\r\n وَ قُلِ اعْمَلُوا فَسَيَرَى اللَّهُ عَمَلَكُمْ وَ رَسُولُهُ وَ الْمُؤْمِنُونَ وَ سَتُرَدُّونَ إِلى عالِمِ الْغَيْبِ وَ الشَّهادَةِ فَيُنَبِّئُكُمْ بِما كُنْتُمْ تَعْمَلُونَ  . « 1 »\r\n« بگو اى پيامبر : شما عمل كنيد پس بطور حتم خداوند عمل شما را مىبيند ؛ و رسول خدا و مؤمنين مىبينند ، و بطور مسلّم شما بسوى خداوندى كه به پنهان و آشكارا داناست باز گردانيده ميشويد ! و آن خداوند شما را به آنچه عمل نموده‌ايد آگاه خواهد ساخت ! »\r\n\r\nمؤمنان حقيقى بر اعمال انسان وقوف دارند\r\nاعمال ما از ديدار خدا مخفى نيست ؛ ولى عجيب اينست كه از پيامبر و مؤمنان هم مخفى نيست ؛ چگونه با انسان ، پيامبر و مؤمنان همراه ، و همقدم و همزمان و هم مكانند كه عمل انسان را مىبينند و بر آن گواهى ميدهند ؟ آرى مؤمنان واقعى به دنبال روش رسول الله و به پيروى و تبعيّت از آن سنّت و آئين راستين ، در غيب و شهود انسان را مىبينند ؛ و از اعمال او با خبرند .\r\nهمهء اصحاب رسول خدا كه اهل صفا و وفا نبودند ؛ در ميان آنان منافقين بوده‌اند و آنها از بسيارى از خراب‌كاريها و فتنه‌توزىها و ابراز بسيارى از اسرار مخفيّهء نزد خود خوددارى ميكردند از ترس آنكه فردا وحى ميرسد و رسول الله را خبر ميدهد ؛ از ترس آنكه رسول الله\r\n\r\n\r\n","description":"","footnote":"\r\n( 1 ) آيه 105 ، از سورهء 9 : التّوبة\r\n","page_name":" 107 ","page_number":109},
  {"content":"\r\n\r\nكارهايشان را فاش نكند بسيارى از كارها را انجام نمىدادند ؛ و چون وحى مير سيد و از بعضى از كارهايشان پرده بر ميداشت ميگفتند : يا رسول الله چه كسى به شما خبر داده است ؟ ! رسول خدا ميفرمود : أَخْبَرَنِى رَبِّى أَنْبَأنِى رَبِّى ! خداى من به من خبر داده است ؛ در سورهء تحريم وارد است كه بعضى از زنهاى رسول خدا بعضى از اسرار رسول الله را به خارج از منزل بردند و فاش كردند ، با آنكه رسول الله از آنها عهد و پيمان گرفته بود كه إفشاءِ سرّ نكنند .\r\n وَ إِذْ أَسَرَّ النَّبِيُّ إِلى بَعْضِ أَزْواجِهِ حَدِيثاً فَلَمَّا نَبَّأَتْ بِهِ وَ أَظْهَرَهُ اللَّهُ عَلَيْهِ عَرَّفَ بَعْضَهُ وَ أَعْرَضَ عَنْ بَعْضٍ فَلَمَّا نَبَّأَها بِهِ قالَتْ مَنْ أَنْبَأَكَ هذا قالَ نَبَّأَنِيَ الْعَلِيمُ الْخَبِيرُ  . « 1 »\r\n« و در آن زمانى كه پيامبر سخنى را در پنهان با بعضى از زنهاى خود به ميان گذارد ، و چون آن زن آن گفتار پنهانى را فاش ساخت و خداوند بر پيغمبرش افشاء اين سرّ توسّط آن زن ظاهر ساخت ، پيغمبر بعضى از آن گفتار فاش شده را به ميان آورد و گفت ؛ و از بعضى از آن گفتار نيز اغماض كرد و چشم پوشيد ؛ و چون به آن زن گفت كه اين حديث مرا فاش كردى ( چون هيچكس غير از آن زن و كسى كه مطلب را به او گفته بود از اين موضوع خبر نداشت ) آن زن گفت : كه تو را از اين جريان آگاه كرده است ؟ رسول خدا گفت : خداوند عليم و خبير مرا آگاه نموده است ! »\r\nآن زن با يكى ديگر از زنهاى رسول خدا كه همدست و همداستان\r\n\r\n\r\n","description":"","footnote":"\r\n( 1 ) آيه 3 ، از سورهء 66 : التّحريم\r\n","page_name":" 108 ","page_number":110},
  {"content":"\r\n\r\nبودند در كشف سرّ رسول خدا كوشيدند ؛ و سپس اين آيه آمد :\r\n إِنْ تَتُوبا إِلَى اللَّهِ فَقَدْ صَغَتْ قُلُوبُكُما وَ إِنْ تَظاهَرا عَلَيْهِ فَإِنَّ اللَّهَ هُوَ مَوْلاهُ وَ جِبْرِيلُ وَ صالِحُ الْمُؤْمِنِينَ وَ الْمَلائِكَةُ بَعْدَ ذلِكَ ظَهِيرٌ  . « 1 »\r\n« اگر شما دو نفر زن بسوى خدا توبه كنيد پس دل شما بر خلاف رضاى رسول خدا ميل به باطل كرده است ! و اگر هر دو نفرتان بر آزار و نفاق اتّفاق كنيد بدانيد ( خداوند پيامبرش را تنها نمىگذارد ) و ولىّ او خداست و جبرائيل و صالح المؤمنين ( علىّ بن أبى طالب طبق روايت عامّه و شيعه ) است و غير از اينها فرشتگان خدا هم يار و مددكار هستند . »\r\nزمخشرى در تفسير « كشّاف » آورده است :  إِنْ تَتُوبا إِلَى اللَّهِ  خطابٌ لِحَفْصَةَ وَ عائِشَةَ عَلَى طَريقَةِ الالْتِفاتِ لِيَكونَ أبْلَغَ فى مُعاتَبَتِهِما وَ عَنِ ابْنِ عَبّاسٍ : لَمْ أَزَلْ حَريصاً عَلَى أَنْ أَسْأَلَ عُمَرَ عَنْهُما حَتَّى حَجَّ وَ حَجَجْتُ مَعَهُ ، فلَمّا كانَ ببَعضِ الطَّريقِ عَدَلَ وَ عَدَلْتُ مَعَهُ بالإداوَةِ ، فَسَكَبْتُ الْمآءَ عَلى يَدِهِ فتَوَضَّأ فقُلْتُ : مَنْ هُما ؟\r\nفَقالَ : عَجَباً يَا بْنَ عَبّاسٍ ! كَأنَّهُ كَرِهَ ما سَأَلْتُهُ عَنْهُ ، ثُمَّ قالَ : هُما حَفصَةُ وَ عائِشَةُ . « 2 »\r\n\r\n\r\n","description":"","footnote":"\r\n( 1 ) آيه 4 ، از سورهء 66 : التّحريم\r\n( 2 ) جلد دوّم از « تفسير كشّاف » طبع كلكتّه ، در سنه 1276 هجريّه ( كه قديمىترين طبع كشّاف است ) در مطبعهء ليسى ، ص 1501 ؛ و در اوّلين طبع\r\n","page_name":" 109 ","page_number":111},
  {"content":"\r\n\r\nزمخشرى در تفسير آيه  إِنْ تَتُوبا إِلَى اللَّهِ  گفته است : « اين آيه به فنّ بيان التفات خطاب به حفصه و عائشه است براى آنكه در مؤاخذه و معاتبه آنها بليغ‌تر و رساتر باشد ؛ و از ابن عبّاس مرويست كه او مىگفت : من پيوسته حريص بودم از معناى اين آيه دربارهء آن دو زن ، خودم از عُمَر سؤال كنم ، تا زمانى كه عمر عازم حجّ شد و من هم با او عازم حجّ شدم ؛ چون در ميان راه ميرفتيم عمر از جادّه براى قضاء حاجتى روى گردانيد ؛ و من هم با او رفتم ؛ و ظرف كوچكى از آب كه از پوست بود برداشتم و با خود بردم كه براى وضو استفاده شود ؛ چون من از آن ظرف آب روى دست عمر ميريختم و او وضو مىساخت ، موقع را مغتنم شمرده و پرسيدم : آن دو زن كيانند ؟\r\nعمر گفت : عجبا اى پسر عبّاس ؛ و گويا از آنچه من از او پرسش كردم كراهت داشت و اين سخن بر او ناگوار آمد ، و سپس گفت : آن دو زن حفصه و عائشه هستند .\r\n\r\nدل‌هاى اولياء خدا پيوسته بيدار است\r\nمردم چنين مىپندارند كه پيغمبر ميرود در منزلش در رختخوابش مثل ما يك آدم جامد چُدَنى به روى زمين در كنارى مىافتد و تمام حواسّ و ادراكاتش به همين بيدارى و ملاقات و از نقطهء نظر بدن مادّى و تماسّ پيدا كردن با عالم خارج است ؛ نه اين‌طور نيست ؛ پيغمبر مىفرمايد : « من وقتى ميخوابم چشمم به خواب ميرود ولى قلبم بيدار است ؛ دل\r\n\r\n\r\n","description":"","footnote":"\r\nمطبعه شرفيّه ، در 1307 هجريّه ص 471 ؛ و طبع دار الكتاب العربىّ ، بيروت - لبنان ، طبع سنه 1366 هجريّه ، ج 4 ، ص 566 ؛ و در ذيلش ابن حجر عسقلانى در كتاب « الكافى الشّاف فى تخريج أحاديث كشّاف » گفته است : اين حديث متّفقٌ عليه است .\r\n","page_name":" 110 ","page_number":112},
  {"content":"\r\n\r\nرسول الله در خواب و بيدارى بيدار است ؛ يعنى براى رسول خدا خواب و بيدارى نيست ؛ غيب و شهادت نيست ؛ براى رسول خدا در منزل و مسجد بودن نيست ؛ موت و حيات نيست ؛ همه‌اش بيدارى و شعور و علم و ادراك و حيات است ؛ مَوْتَانَا لَمْ يَمُتْ وَ مَقْبُورُنَا لَمْ يَقْبَر « 1 » . « مردگان ما نمىميرند و جانهاى ما در ميان قبرها دفن نميشود » .\r\n اى صاحب وحى و قلب آگاه * داراى مقام لى مَعَ الله\r\nاى محرم بارگاه لاهوت * وى در ملكوت حقّ شهنشاه\r\nاى برشده از حضيض ناسوت * بر رَفرَف عزّ و شوكت و جاه\r\nوانگه ز سُرادقات عزّت * بگذشتى و ماند امين درگاه\r\nاى پايهء قدر چاكرانت * بالاتر از اين بلند خرگاه\r\nاز شرم تو زرد چهرهء مهر * وز بيم تو دل دو نيم شد ماه\r\nاين بوى بهشت عنبرين است * يا ذكر جميل تو در افواه\r\nاز نيل تو پاى وهم لنگ است * وز ذيل تو دست فهم كوتاه\r\nفرموده به شأنت ايزد پاك * لَوْلاكَ لَما خَلَقْتُ الأفلاك « 2 » \r\nامام زنده و مرده ندارد ، امام موجود مادّى نيست ؛ نه اينكه بشر نيست و ملائكه است ، مهمّ اينست كه بشر است و به اين مقام رسيده ، و اگر ملائكه بود خدا به ما ميگفت : شما هم حسابتان جداست . و ما هم حجّت را تمام ميكرديم بر خدا در روز قيامت كه پروردگارا تو\r\n\r\n\r\n","description":"","footnote":"\r\n( 1 ) « بحار الانوار » جلد 22 ، ص 411\r\n( 2 ) « ديوان كمپانى » از مرحوم آية الله شيخ محمّد حسين اصفهانى ، ص 9 و 10 .\r\n","page_name":" 111 ","page_number":113},
  {"content":"\r\n\r\nافرادى را عالِم غيب آفريدى ! و آنها را ملكوتى خلق كردى ! و ما هم بندگانى هستيم گرفتار مادّه و طعام و اهل و عيال و فرزند ، و أصلًا نمىتوانيم كار انبياء و امامان را انجام دهيم ! خدا ميگويد : اين پيامبران هم مانند شما از بشر بودند ! بدن داشتند ، حسّ داشتند ، آنها هم آزار و اذيّت را ادراك ميكردند ، و ايذاءِ امّت را مىفهميدند ، آنها هم فشار فقر و فاقه و طعم لذائذ را مىفهميدند !\r\nاز تمام اينها با نيروى توكّل و صبر و تحمّل گذشتند ، و حركت كردند و رفتند و به مقصود رسيدند ، شما نشستيد ! و بر جاى خود درجا زديد ! و با لَيتَ و لَعلّ و لِمَ و بمَ و سَوفَ و إنّ و أمثالها روزگار را سپرى نموديد ! آنها اهل عمل و مجاهده بودند ! شما اهل كَسَل و فَشَل و سستى و تكاهل و تنبلى !\r\nخلاصه مطلب اينكه :  وَ قُلِ اعْمَلُوا  ؛ هر كارى ميخواهيد بكنيد ، امروز كسى شما را مجبور به ترك آن نمىكند ! و مختار هستيد ! ولى بدانيد كه  فَسَيَرَى اللَّهُ عَمَلَكُمْ وَ رَسُولُهُ وَ الْمُؤْمِنُونَ  ، علاوه بر اينكه خدا از اعمال شما خبر دارد ، پيامبر خدا هم خبر دارد ، مؤمنان هم خبر دارند  وَ سَتُرَدُّونَ إِلى عالِمِ الْغَيْبِ وَ الشَّهادَةِ  و شما را بسوى خداوند خبير و بصير و آگاه و عالم بر تمامى پنهانىها و آشكارها باز ميگردانند ؛  فَيُنَبِّئُكُمْ بِما كُنْتُمْ تَعْمَلُونَ  .\r\nو خداوند به دقائق اعمالى كه به جاى آورده‌ايد شما را آگاه و متوجّه و متنبّه خواهد نمود !\r\nتوجّه كنيد ! خداوند شما را آگاه مىكند به اعمالتان ! از چه\r\n\r\n","description":"","footnote":"","page_name":" 112 ","page_number":114},
  {"content":"\r\n\r\nنقطهء نظر ؟ از نقطهء نظر اينكه رسول خدا و مؤمنان بر اعمال شما مطّلع ميشوند ، يعنى از راههاى آگاه كردن خدا انسان را به عملش ، تحمّل شهادت هائيست كه رسول الله و مؤمنين از انسان كرده‌اند ، پس علم رسول خدا و علم مؤمنين مندكّ شده است در علم خدا . و در اينجا لطائفى است كه واقعاً اعجاز قرآن را در معارف الهيّه مىرساند كه چگونه با جملات كوتاه يك كتاب حكمت و حقيقت را مىآموزد .\r\nدر تابستان گذشته در مشهد مقدّس براى زيارت مشرّف شده بوديم ، يك روز با يكى از علماء حوزه علميّه قم كه براى زيارت آمده بودند ملاقاتى دست داد و حقير يك آيه از قرآن مجيد را كه راجع به تهديد از مودّت و ولايت كفّار بود براى ايشان قرائت كردم ، و در آن لطيفه‌اى بود كه عرض كردم ؛ بسيار تعجّب كردند و گفتند : عجب عجب قرآن معجزه است ! ما صد مرتبه بلكه هزار مرتبه و بيشتر اين آيه را خوانده‌ايم و ردّ شده‌ايم و أصلًا نفهميده‌ايم ! اتّفاقا همين نكته را خود من هم نمىدانستم ، در آن مسافرخانه‌هائى كه وارد شده بوديم كتابى جيبى بود كه من مطالعه ميكردم اين آيه قرآن در آن نوشته شده بود ، و تا من چشمم به اين آيه خورد ديدم عجيب آيه‌اى است ، و آن آيه اينست :\r\n يا أَيُّهَا الَّذِينَ آمَنُوا لا تَتَّخِذُوا الْكافِرِينَ أَوْلِياءَ مِنْ دُونِ الْمُؤْمِنِينَ أَ تُرِيدُونَ أَنْ تَجْعَلُوا لِلَّهِ عَلَيْكُمْ سُلْطاناً مُبِيناً  . « 1 »\r\n« اى كسانى كه ايمان آورده‌ايد كفّار را اولياء خود مگيريد و\r\n\r\n\r\n","description":"","footnote":"\r\n( 1 ) آيه 144 ، از سورهء 4 : النّساء\r\n","page_name":" 113 ","page_number":115},
  {"content":"\r\n\r\nمؤمنين را رها كنيد ! آيا دوست داريد كه براى خداوند بر خودتان قدرت و سلطه آشكارى قرار دهيد » ؟ !\r\nيعنى اگر شما كفّار را اولياء خود قرار دهيد ، آنها بر شما مسلّط ميشوند و صاحب قدرت ميگردند ، و جان و مال و ناموس و عرض شما را دستخوش هلاك و بوار قرار ميدهند ، و شما را عبد و كنيز و بنده ذليل خود ميكنند ، و به ديار عدم و نيستى ميفرستند ، و نكتهء جالب اينجاست كه ميفرمايد : اين قدرت و سلطهء آنها قدرت خداست كه بر شما وارد شده است ! آيا شما ميخواهيد براى خدا نسبت به خودتان قدرت آشكارى قرار دهيد ؟ ! قدرت كفّار و سلطهءجوئى آنان عين قدرت و سلطهء خداست ، و شما آنها را از حول و قوّه خودشان برخوردار نبينيد ! بلكه حول و قوّه و قدرت اختصاص به خدا دارد ، و با مودّت و ولايت كفّار ، شما به دست خودتان قدرت و سلطهء خدا را از اين راه بر خود وارد ساخته ، و به اختيار خود تحت ضربات قدرت جلاليّه الهيّه ، به دست كفّار كه آلتى بيش نيستند خود را منكوب و مخذول نموده‌ايد !\r\n\r\nشهادت رسول الله و مؤمنين شهادت خداست\r\nدر آيه مورد بحث نيز شبيه همين لطيفه آمده است ، و آن اينكه : رسول خدا و مؤمنان كه تحمّل شهادت از مردم ميكنند ، و سپس كه مردم را بسوى خدا مىبرند ، و خداوند بوسيلهء شهادت اين گواهان مردم را به اعمالشان آگاه مىكند عين آگاه كردن خود خداست تحمّل و اداء شهادت رسول خدا مؤمنين عين شهادت خود خداست .\r\nعلىّ بن إبراهيم قمّى در تفسيرش از حضرت صادق عليه السّلام روايت\r\n\r\n","description":"","footnote":"","page_name":" 114 ","page_number":116},
  {"content":"\r\n\r\nمىكند كه :\r\nإنَّ أعْمَالَ الْعِبَادِ تُعْرَضُ عَلَى رَسُولِ اللهِ صَلَّى اللهُ عليه و آله و سلّم كُلَّ صَبَاحٍ وَ مَسَاءٍ أَبْرَارِهَا وَ فُجَّارِها فاحْذَروا وَ لْيَسْتَحْىِ أَحَدُكُمْ أَنْ يَعْرِضَ عَلَى نَبيِّهِ الْعَمَلَ الْقَبيح . « 1 »\r\nعلىّ بن إبراهيم قمّى كه مقدّم بر محمّد بن يعقوب كلينى است ، در « تفسير » خود كه از نفائس تفاسير است از حضرت صادق عليه السّلام روايت مىكند كه فرمود : « أعمال بندگان هر صبح و شامى به حضرت رسول أكرم صلّى الله عليه و آله و سلّم عرضه داشته مىشود ، چه اعمال نيكوكاران از مردم و چه اعمال بد كرداران از آنها ؛ پس هان اى مردم ! در حذر باشيد ! و بايد يكايك از شما از اينكه عمل زشت او را بر پيغمبرش عرضه دارند در شرم و حيا و خجالت فرو رود ! »\r\nعيّاشى در تفسير خود از حضرت صادق عليه السّلام آورده است كه از آن حضرت درباره تفسير آيه :  وَ قُلِ اعْمَلُوا فَسَيَرَى اللَّهُ عَمَلَكُمْ وَ رَسُولُهُ وَ الْمُؤْمِنُونَ  سؤال شد كه مراد از مؤمنون چه كسانى هستند ؟ حضرت فرمودند : هُمُ الأئِمَّةُ . « ايشان امامانند . « 2 »\r\nاخبار وارده در اين موضوع فوق حدّ استفاضه است و در كتب حديث و تفسير همه جا به چشم مىخورد .\r\nتصوّر نكنيد : هر كسى شهادتين بر زبان جارى كرد و دنبال هر فسق و فجورى هم رفت به همين نام ايمان ميتواند از بواطن اعمال خبر\r\n\r\n\r\n","description":"","footnote":"\r\n( 1 ) « تفسير قمّى » طبع سنگى ، ص 279 .\r\n( 2 ) « تفسير عيّاشى » ج 2 ، ص 109\r\n","page_name":" 115 ","page_number":117},
  {"content":"\r\n\r\nدهد ، مراد از مؤمنون در اينجا كسانى هستند كه به مقام ايمان واقعى رسيدند ، به مقام يقين نائل آمده‌اند ، معارج و مدارج انسانيّت را پيموده‌اند ، و به مقام كمال نائل آمده‌اند . آنان از مقرّبين هستند . روايات بسيارى داريم كه اعمال را در هر هفته خدمت امام زمان عَجَّل اللهُ تعالى فرجَه عرضه ميدارند ، و حضرت نسبت به اعمال خوبى كه انسان انجام داده است خوشحال ميشوند و نسبت به اعمال بد محزون و غمگين ميگردند .\r\nالبتّه در مؤمنين متّقى و خداشناس نيز كم و بيش از اطّلاع بر غيوب و ضمائر و اسرار ديده شده است . البتّه نه به آن درجه‌اى كه در امام عليه السّلام موجود است بلكه به مراتب نازل‌تر و پائين‌تر .\r\n\r\nداستان حاج عبد الزهراء گرعاوى\r\nدوستى داشتم به نام حاج عبد الزّهراء گرعاوى نجفى ، از اهالى اطراف نجف أشرف ، از قبيلهء گرعاوى و از مُعيدىهاى آنجا ، و ليكن از طفوليّت در نجف اشرف بوده است ، مردى بود بسيار باهوش و سريع الانتقال و تندذهن ، و در عين حال متديّن و عاشق حضرت أبا عبد الله الحسين عليه السّلام ، داراى حال بكاء و گريه‌هاى طولانى و شوريده ، و بدين جهت نيز از مكاشفات صوريّه و مثاليّه نيز برخوردار بود .\r\nشغلش در بغداد و منزلش در كاظمين عليه السّلام ، و خود نيز داراى ماشين سوارى بود ، و خودش رانندهء آن بود . و شبهاى جمعه براى زيارت به كربلا مشرّف ميشد ، و غالباً براى صلهء أرحام خود و زيارت قبر مطهّر حضرت أمير المؤمنين عليه السّلام به نجف اشرف مىآمد .\r\nسابقهء آشنائى و دوستى من با ايشان بيست و سه سال است ، و يك\r\n\r\n","description":"","footnote":"","page_name":" 116 ","page_number":118},
  {"content":"\r\n\r\nسال است كه به رحمت خداوند رفته است ، خدايش رحمت كند . در اوائل آشنائى حقير با ايشان بود كه در اوائل تابستان بنده با تمام عيالات و دو فرزند عازم زيارت دوره شديم ، و چند روزه به سامرّاء مشرّف شده ، و سپس به كاظمين آمديم ، در اين وقت آقاى حاج عبد الزّهرا ، با ماشين خود براى زيارت به نجف رفته بود و در كاظمين نبود .\r\nفرداى آن روز آفتاب طلوع كرده بود ، كه حسب العاده به حرم مطهّر كاظمين مشرّف شديم ، و در مراجعت از حرم ، طفل أكبر اينجانب كه در آن وقت چهار سال داشت ، چون چشمش در راه به خيار نوبر افتاد طلب كرد و گريه كرد ؛ و اتّفاقاً چون قدرى حالت اسهال و تردّد داشته و براى او خوب نبود ؛ ما از خريدن امتناع كرديم ، و او هم اصرار داشت تا بالاخره من اعتنائى به گريهء او ننمودم ؛ و روى دست او زدم و از مقابل خيارها گذشتيم .\r\nنزديك غروب آفتاب بود كه يكى از دوستان كربلائى ما به مسافرخانه آمد ، و گفت حاج عبد الزّهراء امروز از زيارت نجف أشرف مراجعت كرده است ، مىآئى به ديدنش برويم ، و نماز را هم همان‌جا بخوانيم ؟ !\r\nمن گفتم ضررى ندارد ! لذا با هم از مسافرخانه حركت كرديم ، و تا منزل او كه در آن وقت در خارج كاظمين و متّصل به آن و از نواحى جديد الإحداث است ، قدرى راه بود ، پياده روان شديم .\r\nدر راه من ديدم جماعتى گرد آمده‌اند ؛ و مشغول تماشاى چيزى هستند . از همراهم پرسيدم : اين چيست كه تماشا ميكنند ؟ !\r\n\r\n","description":"","footnote":"","page_name":" 117 ","page_number":119},
  {"content":"\r\n\r\nگفت : تلويزيون است ؛ تازه در كاظمين آورده‌اند ، و مردم براى تماشا جمع شده‌اند ، من از دور نگاه كردم ديدم عكس‌ها و صورتهاى متحرّكى بر روى صفحه ميگذرد . بسيار در شگفت آمدم كه خدايا صنعت بشر به كجا كشيده است ، كه صدا و سيماى افرادى را از راه دور مىآورد و در همان لحظه در مقابل ديدگان قرار ميدهد ، و اين حديث نفسى بود كه با خود كردم .\r\nبارى گذشتيم ، و به منزل او رسيديم ؛ چون وارد شديم ، ديديم : سجّادهء خود را پهلوى حديقه‌اش ( باغچه ) انداخته و مشغول نماز است ما نيز نماز را خوانديم ؛ و پس از اتمام نماز و احوالپرسى و تعارفات عادى ، گفت : حقّ با باطل مخلوط نميشود و بالاخره حقّ به كنارى ، و باطل نيز به كنارى ميرود ! گفتم صحيح است !\r\nگفت : حقّ و باطل ، مانند روغن و آب هستند ، اگر آنها را به روى هم بريزى و تكان هم بدهى ، باز روغن در رو و آب در زير مىايستد ! گفتم : همينطور است !\r\nگفت : سيّد محمّد حسين ! ميدانى كه انسان به تمام مقامات و مناصب با نقشه و تدبير و مكر ميتواند برسد : تاجر شود ؛ مال‌دار شود ؛ عالم و مرجع شود ؛ سلطان و رئيس جمهور شود ؛ ولى راه خدا نقشه و حيله بردار نيست !\r\nگفتم : آرى همينطور است !\r\nگفت : من امروز صبح از نجف خارج شدم ؛ و با سيّاره ( ماشين ) بسوى كاظمين مىآمدم ، ناگاه ديدم كه ممكن است انسان در طبقهء دهم\r\n\r\n","description":"","footnote":"","page_name":" 118 ","page_number":120},
  {"content":"\r\n\r\nاز يك عمارتى باشد و بواسطهء مختصر غفلتى ، يك مرتبه به طبقهء پائين سقوط كند !\r\nمن فهميدم كه اين همه گفتارها و سؤالها و خطابها به جهت اينست كه به من بفهماند : زدن روى دست طفل كه خيار ميخواسته است صحيح نيست ؛ و طفل را بايد با صبر و تحمّل آرام كرد ، و او در همان وقتى كه ما از نزد خيار فروش عبور ميكرديم ، در ماشين خود نشسته و در بيابان حِلّه بسوى بغداد در حركت است ؛ از حال ما ، و كيفيّت درخواست بچّه ، و ضرب ما مطّلع بوده ؛ ولى نمىخواهد صريحاً بگويد : كه تو چنين كرده‌اى ! در اين حال بدون اختيار در درون خود ، با او گفتم : وَ اللهِ لَقِصَّتُكَ أَعْجَبُ . سوگند به خدا كه داستان تو ، و ديدن تو در بيابان نجف ، كارى را كه من از فاصله قريب به يكصد كيلومتر از دور انجام داده‌ام ، از داستان تلويزيون كه براى من عجب‌آور بود ؛ شگفت انگيزتر است .\r\n  وَ جِيءَ بِالنَّبِيِّينَ وَ الشُّهَداءِ وَ قُضِيَ بَيْنَهُمْ بِالْحَقِّ وَ هُمْ لا يُظْلَمُونَ وَ وُفِّيَتْ كُلُّ نَفْسٍ ما عَمِلَتْ وَ هُوَ أَعْلَمُ بِما يَفْعَلُونَ   . « 1 »\r\nاز اين آيه كريمه بدست مىآيد كه چون پيامبران و شاهدان را در روز قيامت مىآورند ، و آنها بر أعمال انسان گواهى ميدهند ؛ بر اثر آن خداوند نفس عمل را جزاى عمل قرار ميدهد ، پس شهادت آنان بر اعمال شهادت زبانى نيست ؛ كارى ميكنند كه نفس عمل انسان بر او مشهود ميگردد ، اين‌طور اداء شهادت ميكنند ؛ و بنابراين تحمّل شهادت\r\n\r\n\r\n","description":"","footnote":"\r\n( 1 ) قسمتى از آيه 69 ، و آيه 70 ، از سورهء 39 : الزّمر\r\n","page_name":" 119 ","page_number":121},
  {"content":"\r\n\r\nهم بايد همينطور باشد ، يعنى چنان نيست كه آنها مطلبى را در ذهنشان ميگيرند و تصوّر و تصديق ميكنند بلكه نفس عمل را نه به صورت و نه به شكل و وصف و كتابت ، بلكه حقيقت عمل را در وجودشان نگاه ميدارند در مقام تحمّل ؛ و همين امر تحمّل شده را در روز قيامت ارائه ميدهند و اخراج ميكنند و انسان را بر آن مطّلع مىنمايند . و جزائى هم كه به انسان داده مىشود نفس عمل اوست ؛  وَ وُفِّيَتْ كُلُّ نَفْسٍ ما عَمِلَتْ  . منتهى با صورت حقيقيّه ملكوتيّه خواه آن صورت بهشت باشد ،  رِضْوانٌ مِنَ اللَّهِ  باشد ،  جَنَّاتٍ تَجْرِي مِنْ تَحْتِهَا الْأَنْهارُ  باشد ، لقاء الله باشد ، و خواه آن صورت دوزخ باشد مار و عقرب و مناظر مَخوفه و مَهْوله و منازل مُدهشه باشد ، و  ثُمَّ فِي سِلْسِلَةٍ ذَرْعُها سَبْعُونَ ذِراعاً فَاسْلُكُوهُ  باشد ؛ خلاصه مطلب :  وَ هُمْ لا يُظْلَمُونَ  .\r\nدر عالم تكوين به اندازهء ذرّه‌اى ظلم نيست ؛ هر كس به اعمال خودش ميرسد و آنها را با جان و نفس خود خمير شده و عجين مىبيند ، و آن عمل را در آغوش ميگيرد ، و يا بسوى بهشت و يا جهنّم رهسپار مىشود .\r\nخداوند به مقامات مقرّبين و صدّيقين و بازيافتگان به حريمش ما را بيدار كند و قبل از آنكه وقت منقضى گردد متنبّه و آگاه فرمايد ، چون انسان هميشه عيب خود را نمىبيند بلكه خود را محور كمال ميداند و تمام واقعيّت‌ها را با خود مىسنجد و خود را مركز واقعيّت قرار داده ، مقدار حقائق و واقعيّت‌ها را با اين ميزان سنجش مىكند ؛ و اين درست نيست . با التجاءِ به خدا و انابه و گريه و راز و نياز ، خدا انسان را به عيوبش واقف مىكند و السَّلامُ خيرُ خِتامٍ .\r\n\r\n","description":"","footnote":"","page_name":" 120 ","page_number":122},
  {"content":"\r\n . \r\n","description":"","footnote":"","page_name":" 121 ","page_number":123},
  {"content":"\r\n . \r\n","description":"","footnote":"","page_name":" 122 ","page_number":124},
  {"content":"\r\n\r\n\r\nمجلس چهل و پنجم : شرط شهادت ، احاطه علميه بر پنهانيهاست\r\nبسم الله الرّحمَن الرّحيم\r\nو الْحَمدُ للَّه ربِّ العالَمين وَ لَا حَوْلَ وَ لا قُوَّةَ إلّا بالله العلىِّ العظيمِ و صلَّى اللهُ عَلى سيِّدِنا محمَّدٍ وَ آلِه الطّاهرينَ وَ لَعنةُ الله علَى أعدآئِهم أجمعينَ مِنَ الآنَ إلَى يَوم الدّين .\r\nقال اللهُ الحكيمُ فى كتابِه الكريم :\r\n وَ يَوْمَ نَبْعَثُ مِنْ كُلِّ أُمَّةٍ شَهِيداً ثُمَّ لا يُؤْذَنُ لِلَّذِينَ كَفَرُوا وَ لا هُمْ يُسْتَعْتَبُونَ . \r\n( آيه هشتاد و چهارم ، از سورهء نحل : شانزدهمين سورهء از قرآن كريم )\r\n« و به ياد آور روز قيامت را كه ما را از هر گروه و امّتى شاهد و گواهى بر مىانگيزيم ! و در آن روز به كافران نه اجازهء سخن گفتن و عذر آوردن داده مىشود ، و نه توبه و عذر آنها مورد قبول واقع مىشود . »\r\n\r\nدر تفسير آيه : وَ يَوْمَ نَبْعَثُ مِنْ كُلِّ أُمَّةٍ شَهِيداً\r\nعُتْبَى به معناى رضاست ، اسْتَعْتَبَ يعنى طلب رضا كرد ، يُسْتَعْتَبُ يعنى طلب رضا گرديده مىشود ،  وَ لا هُمْ يُسْتَعْتَبُونَ  يعنى طلب رضا از آنها مورد قبول واقع نميشود و اعتذار آنها شنيده نميگردد ، و توجّهى و اعتنائى به گفتارشان نميشود ؛ اين راجع است به كسانى كه كافرند كه اذن در گفتار را ندارند .\r\nامّا يك گروهى هستند كه آنان شاهد و شهيد بر أعمالند و داراى\r\n\r\n","description":"","footnote":"","page_name":" 123 ","page_number":125},
  {"content":"\r\n\r\nمزايا و خصوصيّت‌هائى هستند كه با آنها تحمّل و اداء شهادت ميكنند .\r\nامّت به معناى جماعت است و چون به چيزى اضافه نشود معنايش عام است ، ولى وقتى به چيزى اضافه شود چون شخص بزرگى ، يا زمانى ، و يا مكانى ، خصوص جماعت مضاف إليه مراد مىباشند ، مثل امّت محمّد صلّى الله عليه و آله و سلّم كه بر جماعتى كه به آن حضرت بستگى دارند دلالت دارد ، و مثل امّت آخر الزّمان و امّت حجاز كه دلالت بر خصوص اين افراد مىكند .  وَ يَوْمَ نَبْعَثُ مِنْ كُلِّ أُمَّةٍ  يعنى از تمام طوائف و جماعت‌ها بدون استثناء در هر زمانى و مكانى و نسبت به امّت هر پيغمبرى ما از ميان آنها يك گواه براى اعمال آنها بر مىانگيزيم .\r\nبايد ديد كه آن گواه كه از هر امّتى خدا بر مىانگيزد داراى چه مزايائى است ؟\r\nدر مجلس سابق بر اين ، بيان شد كه در شهادت علم و اطّلاع لازم است ، و اگر كسى بدون علم و آگاهى بر امرى شهادت دهد ، گواهى او باطل است . اين شخص را « شاهد زور » گويند ، يعنى شاهد به باطل .\r\nاگر به كسى كه از واقعه‌اى خبر ندارد بگويند : شما بيا و در اين واقعه گواهى بده ! و او بيايد در نزد حاكم گواهى دهد ، شهادت به زور يعنى به باطل داده ، و گناه كبيره انجام داده است .\r\n وَ الَّذِينَ لا يَشْهَدُونَ الزُّورَ وَ إِذا مَرُّوا بِاللَّغْوِ مَرُّوا كِراماً  . « 1 »\r\n\r\n\r\n","description":"","footnote":"\r\n( 1 ) آيه 72 ، از سورهء 25 : الفرقان\r\n","page_name":" 124 ","page_number":126},
  {"content":"\r\n\r\n« بندگان خداوند رحمن كسانى هستند كه از جمله صفاتشان اينست كه شهادت بر باطل نمىدهند و در محلّ باطل حضور به هم نميرسانند و چون از لغوى عبور كنند بزرگوارانه ميگذرند » .\r\nو اصل شهادت را شهادت ميگويند چون مستلزم حضور است و معناى شهادت حضور است . و شهادت بر اعمال در روز قيامت متوقّف بر اينست كه شاهد ، اعمال افراد را در دنيا تحمّل كرده باشد ، رسيدگى كرده باشد علم و اطّلاع پيدا كرده باشد ، و پس از آن در روز بازپسين آنچه را كه تحمّل كرده است تأديه كند . خوب بودن و بد بودن عمل محتاج به علم و اطّلاع بر كيفيّت عمل از قصد قربت ، و قصد خيانت ، قصد خوبى و بدى ، براى خدا انجام دادن ، براى وصول به لذّت نفسانى به جاى آوردن . براى افراد عادى ممكن نيست كه بتوانند در امور معلومهء مشهودهء خود گواهى دهند ، تا چه رسد به افراد دور دست و غائب .\r\nپس حتماً بايد شخص شاهد كسى باشد كه غيبت و حضور و قرب و بعد و زمان و مكان براى او مطرح نباشد ، و با نظر واحد بر ماضى و مستقبل و أمكنه مختلف بطور على السّويّه بنگرد و بتواند علاوه بر ظواهر اعمال ، بر بواطن و سرائر علم حاصل كند ، تا بتواند از عهدهء شهادت برآيد و الّا شهادت از حيطهء وجودى و سعهء علمى او خارج است .\r\n وَ كَذلِكَ جَعَلْناكُمْ أُمَّةً وَسَطاً لِتَكُونُوا شُهَداءَ عَلَى النَّاسِ وَ يَكُونَ الرَّسُولُ عَلَيْكُمْ شَهِيداً  . « 1 »\r\n\r\n\r\n","description":"","footnote":"\r\n( 1 ) صدر آيه 143 ، از سورهء 2 : البقرة\r\n","page_name":" 125 ","page_number":127},
  {"content":"\r\n\r\n« و ما همچنان شما را امّت وسط ( گروه ميانه رو و معتدل ) قرار داديم تا شما گواه بر مردم باشيد و رسول الله نيز گواه بر شما باشد » !\r\n\r\nدر آيه شريفه : وَ كَذلِكَ جَعَلْناكُمْ أُمَّةً وَسَطاً\r\nمخاطب اين آيه مسلمانان هستند ، كه ما شما را جماعت معتدل و نيكو سيرت كه جنبهء افراط و تفريط در آنها نيست ، تندى و كندى ندارند و كارهايشان همه بر اساس اعتدال و ميانه روى و قسط و عدل است قرار داديم ! براى اينكه شما بر مردم مراقبت داشته باشيد ! و اعمال آنان را در زير پوشش نظر خود و نظارت خود بگيريد و گواه باشيد ! و پيغمبر اكرم نيز مراقبت و نظارت بر اعمال شما داشته باشد ! و پيوسته در زير پوشش نظر خود بر اعمال شما راقب و ناظر و گواه باشد . و با اينكه ما مفصّلًا بحث كرديم در اينكه در شهادت مزايا و خصوصيّاتى لازم است كه از شرائط شهادت است ، پس چگونه مىشود كه خطاب اين آيه به تمام امّت اسلام و امّت رسول الله بوده باشد ؟ با وجود آنكه ميدانيم در ميان امّت اسلام و امّت رسول الله بوده باشد ؟ با وجود آنكه ميدانيم در ميان اين امّت افرادى كه علم و اطّلاع بر حقائق اعمال و سرائر و ضمائر داشته باشند بسيار اندك‌اند ، و غالب امّت از اين‌گونه امور مطّلع نيستند ، و علاوه در ميان اين امّت افراد فاجر و فاسق هستند چگونه خداوند به آنها ميگويد : ما شما را امّت معتدل و ميانه رو و نيك سيرت و نيكو روش قرار داديم و شما را رقيب و حسيب اعمال مردم گرفتيم ؟\r\nدر ميان اين امّت مردم ضالّ و مُضلّ و منافق بوده‌اند ، يزيد بن معاويه و پدرش معاويه بن أبى سفيان خودشان را جزء اين امّت ميدانند آيا خداوند به امّتى كه در ميان آنها چنين افرادى بوده‌اند خطاب نموده\r\n\r\n","description":"","footnote":"","page_name":" 126 ","page_number":128},
  {"content":"\r\n\r\nو آنان را به عنوان امّت وسط ستوده است ؟ آنها را گواه و شهيد بر اعمال مردم و رقيب و حسيب نهاده است ؟ آيا چنين مطلبى را مىتوان پذيرفت ؟ أبداً قابل قبول نيست .\r\nعنوان ظاهر خطاب گرچه عامّ است ؛ ولى ملاك خطاب كه بر آن اصل حكم و انشاء صورت تحقّق ميگيرد خاصّ است . بدان ملاك و بواسطهء آن خصوصيّت و به مناط خصوص آن افرادى كه واجد شرائط شهادت هستند و آنان در ميان امّت واقع و با آنها محشور و مجتمعند ، خطاب عمومى تعلّق گرفته است .\r\nو نظير اين‌گونه خطاب‌ها در قرآن كريم بسيار است ؛ و در عرف أدب و محاورات اجتماعيّه نزد بلغاء و فصحاء رائج است . مثلًا فرض كنيد : حاكمى از بعضى از افراد رعيّت خود دلگير و متأثّر مىشود ؛ او در خطابهء خود ميگويد : رعيّت من به من اعتنا نمىكنند و سخن مرا وقعى نمىنهند ؛ با اينكه تك تك از افراد رعيّت كه نافرمانى نكرده‌اند ، بعضى نافرمانى كرده‌اند ، امّا خطاب را به عنوان عموم آورده و همه را مورد سؤال و مؤاخذه قرار ميدهد . و يا مثلًا در حزبى و مكتبى و جمعيّتى كه داراى عنوان خاصّى هستند به جهت بعضى از افرادى كه داراى خصوصيّتى هستند خطاب را به تمام آن عنوان متوجّه ميكنند و همه را مورد تحسين و تحميد و تمجيد و يا مؤاخذه و سؤال قرار ميدهند ، در حالى كه ملاك خطاب اختصاص به همان افراد خاصّ دارد .\r\nاين مطلب در فنّ بلاغت و فصاحت در ادبيات عنوان دارد ، و بلغاء و فصحاء در تمام زبان‌ها در هر مرز و بوم با اين‌گونه خطاب‌ها سر و كار دارند ؛\r\n\r\n","description":"","footnote":"","page_name":" 127 ","page_number":129},
  {"content":"\r\n\r\nمثلًا در قرآن كريم داريم :\r\n مُحَمَّدٌ رَسُولُ اللَّهِ وَ الَّذِينَ مَعَهُ أَشِدَّاءُ عَلَى الْكُفَّارِ رُحَماءُ بَيْنَهُمْ تَراهُمْ رُكَّعاً سُجَّداً يَبْتَغُونَ فَضْلًا مِنَ اللَّهِ وَ رِضْواناً سِيماهُمْ فِي وُجُوهِهِمْ مِنْ أَثَرِ السُّجُودِ ذلِكَ مَثَلُهُمْ فِي التَّوْراةِ وَ مَثَلُهُمْ فِي الْإِنْجِيلِ كَزَرْعٍ أَخْرَجَ شَطْأَهُ فَآزَرَهُ فَاسْتَغْلَظَ فَاسْتَوى عَلى سُوقِهِ يُعْجِبُ الزُّرَّاعَ لِيَغِيظَ بِهِمُ الْكُفَّارَ وَعَدَ اللَّهُ الَّذِينَ آمَنُوا وَ عَمِلُوا الصَّالِحاتِ مِنْهُمْ مَغْفِرَةً وَ أَجْراً عَظِيماً  . « 1 »\r\n« محمّد فرستادهء خداست ، و كسانى كه با اوست هستند نسبت به كافران بسيار سخت دل و در ميان خود نسبت به يكديگر بسيار مُشفق و مهربانند ؛ آنها را مىبينى كه بسيار ركوع و سجود به جا مىآورند ؛ و پيوسته از فضل و رضوان خدا ميجويند .\r\nدر سيماى چهرهء آنان از آثار سجده علامت هائيست ؛ اينست مثال حال و اوصاف آنها در تورات و انجيل كه چون دانه‌هاى زراعت و كشت مىباشند كه وقتى كه سر از خاك بيرون آرند ضعيف و ناتواند ، پس كم كم قوّت گيرند و محكم و سطبر ميگردند ، و بر ساقه‌هاى خود استوار و متين مىايستند ؛ بطورى كه دهقانان را به شگفت در آورد تا به سرحدّى كه كافران را از صولت و قدرت خود به خشم و غيظ و غضب در آورد ؛ خداوند به كسانى از آنها كه ايمان آورده‌اند و اعمال نيكو انجام ميدهند وعدهء مغفرت و پاداش بزرگى را داده است . »\r\n\r\nدر خطابات عامه كه ملاك خاص دارند\r\nهمان طورى كه ملاحظه مىشود در اين آيه شريفه ، قرآن كريم\r\n\r\n\r\n","description":"","footnote":"\r\n( 1 ) آيه 29 ، از سورهء 48 : الفتح\r\n","page_name":" 128 ","page_number":130},
  {"content":"\r\n\r\nاصحاب پيغمبر را بسيار ستوده است ، كه اينها آن‌قدر مردمان صادق و صحيح و متينى هستند كه از حدود مأموريّت خود هيچ تجاوز ندارند و در مقابل امر خدا كوتاهى نمىورزند ؛ با دشمنان خدا سخت خود هيچ تجاوز ندارند و در مقابل امر خدا كوتاهى نمىورزند ، با دشمنان خدا سخت و با دوستان خدا شفيق و مهربانند ، دائماً در حال ركوع و سجود ، و نماز خدا را به جا مىآورند . و به دنبال گمشده خود : لقاء خدا و فضل و رضوان خدا ميگردند ، بطورى كه حتّى داستان اوصاف آنان را حضرت موسى و عيسى على نبيّنا و آله و عليهما السّلام در تورات و انجيل ذكر كرده‌اند .\r\nآيا تمام اصحاب پيغمبر چنين بوده اند ؟ و يكايك آنها داراى اين ستايش و تمجيد و قابل اين تحسين و تحميد هستند ؟ اين سوره در مدينه نازل شده و بعد از واقعهء حُنَين يعنى بعد از سال ششم از هجرت نازل شده است ، و در آن وقت در مدينه در ميان اصحاب رسول الله منافقين بوده‌اند كه صفّ مُعظمى از اصحاب را تشكيل ميداده‌اند و در قرآن مجيد بسيارى از آيات درباره آنها فرود آمده است .\r\nمنافقين به حسب ظاهر از مسلمانان بوده‌اند و خطابات عامّهء قرآن به مسلمانان شامل آنها ميشده است ، نماز مىخوانده‌اند ، روزه ميگرفته‌اند ، ولى كارشكنى ميكردند ، و جلوى نفوذ اسلام را ميگرفتند ، در جنگى كه پيش مىآمد با كفّار در باطن همدست ميشدند ؛ و براى تضعيف اسلام ميكوشيدند ، و مسلمانان را از مقابلهء دشمنان در ترس و دهشت مىانداختند ، در قرآن سوره‌اى به نام منافقين داريم ، و آن‌قدر كه رسول خدا از منافقان امّت آزار ديد و مصيبت‌ها را تحمّل كرد ، از كفّار و مشركين آزار و اذيّت نديد ، با آنكه در بسيارى از غزوات\r\n\r\n","description":"","footnote":"","page_name":" 129 ","page_number":131},
  {"content":"\r\n\r\nمانند غزوهء أحزاب تمام مشركين و كفّار بر عليه رسول خدا و مسلمانان متعهّد شده بودند ، و جنگ بين المللى راه انداخته بودند و تمام طوائف و گروه‌ها براى شكست صولت اسلام در پاى ميز گرد مجتمع شده ، و براى قلع و قمع ريشهء اسلام تشريك مساعى نموده بودند ، ولى مع‌ذلك ضرر منافقان و آزار آنان براى اسلام و پيامبر اسلام بيشتر از آنها بود ، شواهد تاريخى و آنچه را از أخبار و روايات در اين باب آمده است بسيار است ، و لحن آيات قرآن نسبت به منافقين بسيار شديد است ، و داستان منافقين و قصّهء آنها فصل بزرگى را در تاريخ زندگانى رسول الله باز كرده است .\r\nبارى منافقين جزء اصحاب شمرده ميشدند ، آيا قرآن مجيد آنان را تعريف مىكند ؟ نه ، أبداً چنين نيست ، زيرا گذشته از آنچه ذكر شد ، در همين آيه شواهد و قرائنى است كه دلالت مىكند بر آنكه مراد همه اصحاب رسول الله نيستند .\r\nقرآن ميفرمايد :  وَ الَّذِينَ مَعَهُ أَشِدَّاءُ عَلَى الْكُفَّارِ رُحَماءُ بَيْنَهُمْ \r\nمعلوم است كه اين صفات در منافقان نبود ، آنان أشِدّاءُ عَلَى الْمُؤْمِنِينَ رُحَمَآءُ بَيْنَ الْكُفّارِ بودند .\r\nقرآن ميگويد :  تَراهُمْ رُكَّعاً سُجَّداً يَبْتَغُونَ فَضْلًا مِنَ اللَّهِ وَ رِضْواناً  . پيوسته آنها در ركوع و سجودند ، و دنبال رحمت خدا و پىجوئى از رضوان و فضل خدا ؛ منافقان چنين نبودند ، در تورات و انجيل هم نامى از منافقان و صفات آنها برده نشده ، از أبو سفيان و عبد الله بن\r\n\r\n","description":"","footnote":"","page_name":" 130 ","page_number":132},
  {"content":"\r\n\r\nسلام و نظائرهما سخنى به ميان نيامده است .\r\nو شاهد بر اين در آخر آيه دارد كه خداوند به آن كسانى كه از اصحاب پيغمبر ايمان آورده‌اند و عمل صالح انجام ميدهند ( نه همهء آنها ) وعدهء مغفرت و مزد بزرگ را داده است .\r\nبارى ، آيه  وَ كَذلِكَ جَعَلْناكُمْ أُمَّةً وَسَطاً لِتَكُونُوا شُهَداءَ عَلَى النَّاسِ  با اين بيان كه ذكر شد نتيجه ميدهد كه مراد از امّت وسط در ملاك و معيار خصوص كسانى هستند كه داراى آن خواصّ بوده باشند يعنى  أَشِدَّاءُ عَلَى الْكُفَّارِ رُحَماءُ بَيْنَهُمْ ،  مانند حضرت أمير المؤمنين علىّ بن أبى طالب عليه السّلام و مانند عُثمان بن مَظعون و سلمان و عمّار بن ياسر و أبو ذرّ غِفارى و مقداد و ياران ديگر رسول الله كه در جنگ بدر شهيد شدند چون عُبَيدَة بن حارث بن المطّلب پسر عموى رسول خدا ، يا در جنگ احد چون حمزهء سيّد الشّهداء عموى رسول خدا و أمثال و نظائر اين ارواح مقدّسه و طائران بلند پروازِ سِدرة المُنتهى .\r\nاينها اصحاب پيغمبر بوده‌اند ، و به ملاحظهء شرافت آنها خطاب عمومى به امّت و مسلمين تعلّق ميگيرد و به  وَ الَّذِينَ مَعَهُ  مورد تمجيد واقع ميشوند ، اين راجع به آيه واردهء در سورهء فتح ، حال بيائيم سر بحث آيه مورد نظر :\r\n وَ كَذلِكَ جَعَلْناكُمْ أُمَّةً وَسَطاً  . « ما شما را امّت وسط قرار داديم براى اينكه شما گواه باشيد بر أعمال مردم ، و اين‌قدر به شما شرافت داديم كه خود رسول الله را بلا واسطه مراقب و گواه بر شما داشتيم ! شما گواه بر مردم ، و رسول خدا گواه بر شما ! پس بسيار درجه و مقام شريفى است\r\n\r\n","description":"","footnote":"","page_name":" 131 ","page_number":133},
  {"content":"\r\n\r\nكه انسان را گواه بر عامّهء مردم قرار دهند و رسول الله را گواه بر انسان و كسى كه داراى اين درجه نباشد از عهدهء تحمّل و أداء شهادت بر نمىآيد . و بنابراين مراد از امّت وسط تمام افراد امّت نيستند كه گواه بر اعمال مردم باشند ، بلكه افراد خاصّى هستند كه واجد همان مزايا و خصوصيّاتى هستند كه در معناى شهادت ذكر شد .\r\nحالا بايد ديد كه آن افراد چه كسانى هستند ؟ آيه‌اى ديگر در قرآن كريم داريم كه شبيه اين آيه است :\r\n هُوَ اجْتَباكُمْ وَ ما جَعَلَ عَلَيْكُمْ فِي الدِّينِ مِنْ حَرَجٍ مِلَّةَ أَبِيكُمْ إِبْراهِيمَ هُوَ سَمَّاكُمُ الْمُسْلِمِينَ مِنْ قَبْلُ وَ فِي هذا لِيَكُونَ الرَّسُولُ شَهِيداً عَلَيْكُمْ وَ تَكُونُوا شُهَداءَ عَلَى النَّاسِ .  « 1 »\r\n« خداوند تبارك و تعالى ، اوست كه شما را اختيار و انتخاب نموده است و براى شما در دين سختى و مشكلى قرار نداده است ، اين همان آئين و ملّت پدر شما إبراهيم است كه از زمان پيشين شما را مسلمان نام نهاد و اين امر به جهت اينست كه رسول خدا حاضر و رقيب و گواه بر شما باشد ، و شما نيز حاضر و رقيب و گواه بر مردم باشيد . »\r\n\r\nدر تفسير آيه شريفه : هُوَ اجْتَباكُمْ\r\nو شايد مفاد اين آيه از آيه قبل هم روشن‌تر بوده باشد ، چون در اينجا ميفرمايد :  هُوَ اجْتَباكُمْ  ، در آنجا داشت :  وَ كَذلِكَ جَعَلْناكُمْ أُمَّةً وَسَطاً  ما شما را قرار داديم ! امّا در اينجا ميفرمايد : برگزيديم ، و سوا كرديم و انتخاب نموديم ؛ چون چيزى را بخواهند از چيزهاى ديگر سوا كنند مثل دانه‌هاى سيب را از درخت سيب و يا از صندوق\r\n\r\n\r\n","description":"","footnote":"\r\n( 1 ) قسمتى از آيه 78 ، از سورهء 22 : الحجّ\r\n","page_name":" 132 ","page_number":134},
  {"content":"\r\n\r\nسيب ، آن را در لغت عرب اجتباء گويند : و استنقاء نيز گويند . يعنى برگزيدن و سوا كردن و پاك و طاهر نمودن .\r\nو اين لفظ اجتباء بسيار دلالت بر شرافت مىكند ، چون خدا سوا كرده و انتخاب كرده است پس اين افراد مُجتبى و مُنتخب خدا هستند .\r\nو ديگر آنكه در اين آيه وارد است :  مِلَّةَ أَبِيكُمْ إِبْراهِيمَ هُوَ سَمَّاكُمُ الْمُسْلِمِينَ مِنْ قَبْلُ . \r\n« اين آئين ، آئين پدر شما إبراهيم است ، آنكه شما را از قبل مسلمان ناميد ! و اين عنوان اسلام را او به شما داد ! و شما داراى چنين شخصيّت و مزيّتى شديد . اين كارها را براى چه كرد ، براى اينكه پيغمبر شاهد بر شما باشد ، شما هم شاهد بر مردم . حال بايد ديد اين گواهان كه خدا آنان را برگزيده و حضرت إبراهيم هم كه پدر آنان است آنها را مسلمان ناميده است و داراى چنين خصوصيّاتى هستند براى تحمّل و أداء شهادت ، چه كسانى هستند ؟ و كجا آنها را مسلمان ناميده است ؟ حضرت إبراهيم در هنگام بناى كعبه بيت الله الحرام دعا ميفرمايد كه :\r\n  رَبَّنا وَ اجْعَلْنا مُسْلِمَيْنِ لَكَ وَ مِنْ ذُرِّيَّتِنا أُمَّةً مُسْلِمَةً لَكَ وَ أَرِنا مَناسِكَنا وَ تُبْ عَلَيْنا إِنَّكَ أَنْتَ التَّوَّابُ الرَّحِيمُ * رَبَّنا وَ ابْعَثْ فِيهِمْ رَسُولًا مِنْهُمْ يَتْلُوا عَلَيْهِمْ آياتِكَ وَ يُعَلِّمُهُمُ الْكِتابَ وَ الْحِكْمَةَ وَ يُزَكِّيهِمْ إِنَّكَ أَنْتَ الْعَزِيزُ الْحَكِيمُ   . « 1 »\r\n« بار پروردگار ما ! ما دو نفر را ، دو نفر مسلمان ( از اسلام و تسليم‌آورندگان ) براى خودت قرار ده ! و از ذرّيّهء ما امّتى را نسبت به خودت\r\n\r\n\r\n","description":"","footnote":"\r\n( 1 ) آيه 128 و 129 ، از سورهء 2 : البقرة\r\n","page_name":" 133 ","page_number":135},
  {"content":"\r\n\r\nمسلمان قرار ده ! و دستورات دينى را براى عبادت و مقام تسليم به ما نشان بده ! و توبه و عطف رحمت خود را شامل حال ما بگردان ؛ زيرا كه تو البتّه داراى مقام رحمت و عطوفت و گذشت مىباشى ! بار پروردگار ما ! برانگيز در ميان ذرّيّهء ما پيامبرى را از خود ايشان كه آيات ترا بر آنها تلاوت كند ؛ و كتاب و حكمت به آنان بياموزد ، و آنان را رشد و نموّ دهد ، و بارور و پر بهره گرداند ؛ بدرستى كه حقّاً تو تنها داراى مقام عزّت و حكمت مىباشى ! »\r\n\r\nمفاد دعاى حضرت ابراهيم دربارهء اسلام ذريه‌اش\r\nيعنى عزيزى و استقلال دارى و بر ذات خودت تكيه دارى ، و همه كارهايت از روى استحكام و متانت و إتقان است ! تقاضا داريم اين دعاهاى ما را اجابت كنى ! اين دعاى حضرت إبراهيم است كه عرض مىكند :  رَبَّنا وَ اجْعَلْنا مُسْلِمَيْنِ لَكَ وَ مِنْ ذُرِّيَّتِنا أُمَّةً مُسْلِمَةً لَكَ  « و از ذرّيّهء ما جماعتى را مسلم قرار بده ! » كه دعايش مستجاب شد ، و حاجتش روا گشت و خداوند از ذرّيّهء او جماعتى را مسلم قرار داد ، چنان كه در آيه سابق :  هُوَ سَمَّاكُمُ الْمُسْلِمِينَ مِنْ قَبْلُ  ( پدر شما إبراهيم از زمان پيشين شما را مسلم ناميد ) إبراهيم حكايت از إسلام ذرّيّه مىكند ؛ يعنى همين ذرّيّه‌اى كه از او بوجود آمدند ، و در آن دعا از خدا خواست كه آنها را مسلم قرار دهد .\r\nدعاى حضرت إبراهيم راجع به كيست كه  وَ مِنْ ذُرِّيَّتِنا أُمَّةً مُسْلِمَةً لَكَ  . اين دعا را حضرت إبراهيم در هنگامى كرد كه با حضرت إسمعيل مشغول بناى كعبه بود ، سنگ مىآوردند و مىچيدند ، و به روى هم قرار داده و خانهء كعبه را كه اسم او را بيت الله گذارد ، در همين محلّى\r\n\r\n","description":"","footnote":"","page_name":" 134 ","page_number":136},
  {"content":"\r\n\r\nكه فعلًا ملاحظه مىكنيد ، بنا ميكردند ؛ حقّاً اين دعا دربارهء ذرّيّهء حضرت إبراهيم و إسمعيل كه در مكّه بودند مىباشد ، زيرا سياق آيات قبل از اين آيه :\r\n وَ عَهِدْنا إِلى إِبْراهِيمَ وَ إِسْماعِيلَ أَنْ طَهِّرا بَيْتِيَ لِلطَّائِفِينَ وَ الْعاكِفِينَ وَ الرُّكَّعِ السُّجُودِ .  ( آيه 125 )\r\n« و ما به ابراهيم و إسمعيل عهد نموده و پيمان بستيم كه شما دو نفر بايد خانهء مرا براى طواف كنندگان و اقامت گزيدگان و ركوع و سجود كنندگان پاك و پاكيزه كنيد ! »\r\nو بعد ميفرمايد :  وَ إِذْ قالَ إِبْراهِيمُ رَبِّ اجْعَلْ هذا بَلَداً آمِناً وَ ارْزُقْ أَهْلَهُ مِنَ الثَّمَراتِ مَنْ آمَنَ مِنْهُمْ بِاللَّهِ وَ الْيَوْمِ الْآخِرِ .  ( آيه 126 )\r\n« و ياد بياور آن زمانى را كه إبراهيم در دعاى خود ميگفت : بار پروردگار من ! اين مكان را شهر امن و امانى قرار بده ! و ساكنان آن را از ثمرات و فوائد بهرمند ساز ! آن ساكنانى كه به خدا و روز قيامت ايمان آوردند » و سپس پروردگار شرحى بيان مىكند تا ميرسد به اين آيه :\r\n وَ إِذْ يَرْفَعُ إِبْراهِيمُ الْقَواعِدَ مِنَ الْبَيْتِ وَ إِسْماعِيلُ رَبَّنا تَقَبَّلْ مِنَّا إِنَّكَ أَنْتَ السَّمِيعُ الْعَلِيمُ .  ( آيه 127 )\r\n« و ياد بياور آن زمانى را كه إبراهيم پايه‌هاى بيت الله را مىچيد ، و ديوارها را بالا مىآورد ، و إسمعيل با او همكار بود ؛ چنين مىگفتند : اى پروردگار ما ! از ما بپذير و قبول فرما ، بدرستى كه حقّاً تو شنوا و دانا هستى ! »\r\n\r\n","description":"","footnote":"","page_name":" 135 ","page_number":137},
  {"content":"\r\n\r\nو در اين بين كه اين پدر و پسر مشغول ساختن كعبه بودند ، و پايه‌ها را بالا مىآوردند و با يكديگر دعا ميكردند ، و چه حالات مناجات و ربط با خداى خود داشتند ، و چه التذاذاتى در گفت و شنود داشتند ، خدا ميداند ، ليكن قرآن آن مقدارى كه از آنان بيان مىكند همين جملات است ، تا ميرسد به اين آيه :\r\n رَبَّنا وَ اجْعَلْنا مُسْلِمَيْنِ لَكَ وَ مِنْ ذُرِّيَّتِنا أُمَّةً مُسْلِمَةً لَكَ  . ( آيه 128 )\r\n« خدايا ما دو نفر را ، دو نفر مسلم براى خودت قرار بده ! دو نفرى كه همه چيز خود را تسليم تو كرده باشند ، و از ذرّيّهء ما جماعتى را مسلم قرار بده . »\r\nأوّلًا بايد دانست كه اسلامى را كه حضرت إبراهيم در اينجا تقاضا مىكند كدام اسلام است ؟ همين اسلامى است كه مردم عادى دارند و به مجرّد به زبان آوردن شهادتين مسلمان ميشوند ؟ آيا حضرت إبراهيم اين اسلام را ميخواهد و تمنّى مىكند ؟ درحالىكه پيغمبر أُولوا العزم است ، و صاحب شريعت و كتاب است ؟ و اين تقاضا را در زمان صباوت و طفوليّت يا اوّل بلوغ و يا اوّل رسالتش نكرده ، بلكه در زمانى اين تمنّى را از خدا كرده است كه پير شده است و صد سال و يا صد و هفده سال از عمرش ميگذرد ، بيست و چهار امتحان داده و به درجهء امامت رسيده است كه بالاتر از درجهء نبوّت است و از جملهء بيست و چهار امتحان ذبحِ فرزندش إسمعيل است ، و امتحاناتى كه در ارض بابِل داده و بت‌ها شكسته ، و با منجنيق در آتش افتاده است ، و سپس\r\n\r\n","description":"","footnote":"","page_name":" 136 ","page_number":138},
  {"content":"\r\n\r\nتبعيد شده است به سرزمين اردُن و فلسطين و در آنجا ساليان دراز تبليغ توحيد كرده است ، و برادرزاده يا خواهر زادهء خود حضرت لوط را به مأموريّت فرستاده ؛ و بعد تحمّل شدائدى كه از طرف حضرت ساره مينمود چون ساره اولادش نمىشد و هاجر دخترى بود زيبا كه مَلِك بابِل به حضرت ساره بخشيده بود به عنوان كنيزى در بين مسافرت ، و حضرت ساره اين كنيز را به شوهرش بخشيد ، ولى حضرت إبراهيم به احترام ساره كه دختر خالهء او نيز بود با آن كنيز آميزش نمىنمود تا اولادى بياورد ؛ إبراهيم پير شده بود و اولاد نداشت .\r\nحضرت ساره كه ديد شوهرش پير شده و از او اولادى به هم نرسيده است ، به حضرت إبراهيم اجازه داد كه از هاجر اولادى بهم برساند ، خداوند به إبراهيم از هاجر پسرى عنايت كرد بنام إسمعيل كه جدّ أعلاى ماست .\r\nچون اين پسر به دنيا آمد ساره ناراحت شد ، و پيرزن هم بود ، موها سپيد شده ، قدّ خم شده آنچه بين حضرت ساره و إبراهيم اتّفاق افتاد همين قدر اثرش اين بود كه إبراهيم اين مادر و طفل را برداشت و از فلسطين حركت داد و در وسط بيابان‌هاى حجاز گذاشت و مراجعت كرد ، يك زن و بچّه كوچك از فلسطين تا مكّه ؛ سالى يك بار و يا دو بار مىآمد و به آنها رسيدگى ميكرد و بر مىگشت تا حضرت إسمعيل بزرگ شد و با يكديگر شروع كردند به ساختن كعبه خانهء خدا .\r\nخدا هم تفضّل كرد و به حضرت ساره با همان حال پيرى پسرى عنايت\r\n\r\n","description":"","footnote":"","page_name":" 137 ","page_number":139},
  {"content":"\r\n\r\nفرمود ؛ و جبرائيل با فرشتگان در وقتى كه براى عذاب قوم لوط ميرفتند به خيمهء إبراهيم آمدند و او را بشارت دادند به پسرى كه از ساره بهم ميرسد .\r\nساره چون قضيّه را فهميد فرياد برداشت : اى واى ! چگونه من اولادى بهم ميرسانم ، من كه عقيم هستم ؟ پشتم خميده ، مويم سپيد شده ، شوهر من هم كه پير شده است و اجاق كور است ، ديگر از او كارى ساخته نيست ، فرشتگان گفتند : كار به دست خداست و بس ، شما مشغول باشيد ، خداوند كريم و رحيم است . خداوند حضرت إسحق را از ساره به حضرت إبراهيم عنايت كرد .\r\nهمهء اين امتحانات و نظائرش مال حضرت إبراهيم بود و تا آمد مكّه و قضيّهء حجّ و قضيّهء منى و ذبح حضرت و ساختمان خانهء خدا ، در اين موقع اين پيامبر بزرگ دعا مىكند : بار پروردگارا ! ما را مسلمان قرار بده ! اين چه اسلامى است ؟ اين اسلام أعظم است ؛ يعنى تمام شراشر وجود ما و هستى ما ، همه تسليم مقام جلال و عظمت و كبريائيّت باشد يعنى نه تنها افعال ما بلكه روحيّات ما ، اخلاق ما ، دين ما ، ايمان ما ، عمرِ ما ، وجود ما ، مرگ و حيات ما ، فقط و فقط از آنِ تو باشد !\r\n  قُلْ إِنَّ صَلاتِي وَ نُسُكِي وَ مَحْيايَ وَ مَماتِي لِلَّهِ رَبِّ الْعالَمِينَ * لا شَرِيكَ لَهُ   . « 1 »\r\n« همه چيز را إبراهيم به خدا سپرد بعد ميگويد : خداوندا يك چيز مانده و آن اصل وجود است ؛ آن را هم بايد بگيرى و ما به تو تفويض كنيم ؛ كه در مقابل تو هيچ نباشد ، هيچ ! »\r\n\r\n\r\n","description":"","footnote":"\r\n( 1 ) ! آيه 162 و صدر آيه 163 ، از سورهء 6 : الانعام\r\n","page_name":" 138 ","page_number":140},
  {"content":"\r\n\r\nاين معناى اسلام است كه إبراهيم از خدا تمنّى دارد و از خداوند خواسته كه پيغمبر ما را هم كه از ذرّيّهء اوست ، او و ذرّيّه‌اش را به اين اسلام مشرّف گرداند .\r\nپس معلوم شد كه مراد از ذرّيّه و اسلام ذرّيّه در آيه شريفه  وَ مِنْ ذُرِّيَّتِنا أُمَّةً مُسْلِمَةً لَكَ  چيست . دعاى حضرت إبراهيم كه ميفرمايد :  هُوَ اجْتَباكُمْ  « خدا شما را برگزيد و انتخاب كرد »  مِلَّةَ أَبِيكُمْ إِبْراهِيمَ هُوَ سَمَّاكُمُ الْمُسْلِمِينَ مِنْ قَبْلُ ،  يعنى چنين درجه و مرتبه از اسلام را براى شما درخواست نمود و چنين مُهرى را بر شما زد ، و به صبغه و رنگِ چنين اسلامى شما را مصبوغ كرد و نام نهاد ، و درباره شما دعا نمود . حال بايد پيدا كرد كه اين افراد از ذرّيه حضرت إبراهيم چه كسانى هستند ، كه اين درجه از اسلام را دارند ؛ و آن مقدار از طهارت باطن را حائز مىباشند ؟\r\nو علاوه بر طهارت باطنى و اسلام واقعى كه أعظم است ،  وَ أَرِنا مَناسِكَنا  محال عبادت و كيفيّت نُسك و نيايش و طريق عبوديّت را به ما نشان بده ! علاوه بر آن طهارت باطنى و تسليم حقيقى در برابر ذات با عزّت و جلال و جمال كبريائيّت و عظمتى كه دارى ، مناسك و آداب بندگى و نيايش را به ما بنما ، و ذرّيّهء ما را به اسلام واقعى و طريق عبوديّت رهبرى فرما و در ميان آنان پيامبرى از خودشان برانگيز كه كتاب و حكمت بدانها بياموزد و آيات ترا بر آنها تلاوت نمايد و آنان را رشد و ترقّى و تكامل دهد ؛  إِنَّكَ أَنْتَ الْعَزِيزُ الْحَكِيمُ ،  و البتّه مقام عزّت و حكمت خدا اقتضا دارد كه اين دعاها را مستجاب گرداند .\r\n\r\n","description":"","footnote":"","page_name":" 139 ","page_number":141},
  {"content":"\r\n\r\n\r\nبرگزيدگى ذريهء ابراهيم براى شهادت بر اعمال مردم است\r\nو جميع مطالب فوق را مىتوان بدين گونه در چند جمله خلاصه نمود كه نتيجهء بحث است :\r\nچون آن حضرت أوّلًا براى اسلام ذرّيّه دعا نموده و سپس دعا براى ارائهء مناسك و دعا براى قبولى توبهء آنها نموده است و پس از آن دعا براى بعثت پيغمبرى در ميان آنها نموده كه آيات خدا را بر آنها تلاوت كند و تعليم كتاب و حكمت نمايد و رشد و نموّ دهد ، معلوم مىشود كه دعا براى جماعتى از قريش بوده كه جمع بين طهارت ذاتى خود به اسلام واقعى و تسليم محض بودن در مقابل خدا را داشته باشند ؛ چون اسلام در اينجا همان معناى اسلام در  رَبَّنا وَ اجْعَلْنا مُسْلِمَيْنِ لَكَ  را دارد ، و اين دعا در زمانى بود كه آن حضرت به مقام پيغمبرى رسيده و امتحانات را داده بود ، و با فرزندش إسمعيل به ساختمان كعبه مشغول بود ، پس طلب اسلام او در اين حال معناى بسيار راقى و لطيف و دقيق خواهد بود كه همان مقام تسليم و فنا در ذات خدا و سپردن جميع امور و شراشر وجود به دست اوست .\r\nو جمع بين طهارت مكتسبهء صفاتيّه از ارائهء مناسك ، و قبولى توبه در تمام مراحل و وفاى به عهد نموده و علاوه مورد لطف خدا به بعثت رسول الله قرار گرفته و از تلاوت آيات خدا بر آنها و تعليم كتاب و حكمت و تزكيه به حدّ اعلا تا رسيدن به مقام كمال انسانى برخوردارند .\r\nو ميدانيم كه جملهء  لِيَكُونَ الرَّسُولُ شَهِيداً عَلَيْكُمْ  و جملهء  تَكُونُوا شُهَداءَ عَلَى النَّاسِ  تعليل براى  هُوَ اجْتَباكُمْ  است يعنى علّت برگزيدگى و انتخاب شما براى آن بوده كه شما گواه و شاهد بر اعمال مردم باشيد !\r\n\r\n","description":"","footnote":"","page_name":" 140 ","page_number":142},
  {"content":"\r\n\r\nو رسول الله شاهد بر أعمال شما باشد !\r\nحال كه اين نتيجه بدست آمد كه از قرار كلّى و عنوان عامّ اين ذرّيّه داراى چه خصوصيّاتى هستند وقت آن رسيده كه از سنّت صحيحه و روايات وارده ، مصداق آن را روشن كنيم ، و چنين مستفاد مىشود كه اين گواهان در ميان قريش كه داراى چنين خصائصى باشند غير از ائمّهء اهل بيت عليهم السّلام افراد ديگرى نخواهند بود .\r\n\r\nائمه عليهم السلام شاهدان قيامت هستند\r\nدر « كافى » و « تفسير عيّاشى » از حضرت باقر عليه السّلام روايت است كه فرموده‌اند :\r\nنَحْنُ الامَّةُ الْوَسَطُ وَ نَحْنُ شُهَدَاءُ اللهِ عَلَى خَلْقِهِ وَ حُجَجُهُ فِى أَرْضِهِ وَ سَمَائِه . « 1 »\r\n« آن امّت وسط ما هستيم ، و ما هستيم كه گواهان خدا بر مخلوقاتش مىباشيم و حجّت‌هاى خدا هستيم در زمين خدا و در آسمان خدا » !\r\nيعنى در عالم ظاهر و باطن ، در عالم غيب و شهادت ، در عالم تحمّل و أداء ، فقط ما هستيم كه داراى اين خصائص مىباشيم .\r\nدر « شواهد التّنزيل » حاكم حَسْكانىّ با سلسلهء سند متّصل خود روايت كرده است از سُلَيم بن قَيس از أمير المؤمنين عليه السّلام قَالَ :\r\nإِنَّ اللهَ إِيَّانَا عَنَى بِقَوْلِهِ تَعَالَى :  لِتَكُونُوا شُهَداءَ عَلَى النَّاسِ  ؛ فَرَسُولُ اللهِ شَاهِدٌ عَلَيْنَا وَ نَحْنُ شُهَدَاءُ عَلَى النَّاسِ ( عَلَى خَلْقِهِ - خ ل ) وَ حُجَّتُهُ فِى أَرْضِهِ ، وَ نَحْنُ الَّذِينَ قَالَ اللهُ جَلَّ\r\n\r\n\r\n","description":"","footnote":"\r\n( 1 ) اين حديث از معاوية بن بريد عجلى روايت است و در « كافى » اصول ج 1 ص 190 حديث دوم و در « تفسير عياشى » ج 1 ص 62 مىباشد .\r\n","page_name":" 141 ","page_number":143},
  {"content":"\r\n\r\nاسْمُهُ ( فِيهِم ) :  وَ كَذلِكَ جَعَلْناكُمْ أُمَّةً وَسَطاً  . « 1 »\r\nحضرت فرمودند : « خداوند تعالى در گفتار خود كه فرموده است : بايد شما گواه بر مردم باشيد ؛ پس رسول خدا گواه بر ماست ؛ و ما گواهان بر مردم هستيم ( بر خلائق خدا ) و حجّت خدا بر روى زمين خدا و ما هستيم كه خداوند جلّ اسمُه درباره آنها فرموده است : و اينچنين ما شما را امّت وسط قرار داديم !\r\nو در « مناقب » ابن شهرآشوب ضمن حديث طويلى روايت كرده است از حضرت باقر عليه السّلام كه فرمودند :\r\nوَ لَا يُكُونُ شُهَدَاءُ عَلى النَّاسِ إلَّا الأئِمَّةَ وَ الرُّسُلَ ، فَأَمَّا الأُمَّةُ فَإنَّهُ غَيْرُ جَائِزٍ أَنْ يَسْتَشْهِدَ هَا اللهُ وَ فِيهِمْ مَنْ لَا تَجُوزُ شَهَادَتُهُ فِى الدُّنْيَا عَلَى حُزْمَةِ بَقْل . « 2 »\r\n« گواهان بر مردم منحصرند در ائمّه و پيامبران ، و امّا امّت پس جائز نيست كه خداوند آنان را گواه بر أعمال مردم قرار دهد ، درحالىكه مىبينم در بين آنها كسانى هستند كه شهادت و گواهى آنها درباره يك دسته سبزى پذيرفته نمىشود .\r\nمگر در بين امّت افراد فاسق نيستند ؟ اگر يكى از آنها نزد قاضى شرع آيد و شهادت دهد بر اينكه من ديدم يك دسته سبزى را زيد از عمرو دزديد و بُرد ، آيا شهادت او قبول است ؟\r\n\r\n\r\n","description":"","footnote":"\r\n( 1 ) « شواهد التّنزيل » ج 1 ، ص 92\r\n( 2 ) « معاد » ( رسالة الإنسان بعدُ الدّنيا ) علّامهء طباطبائى مُدّ ظلّه ، خطّى ص 41 .\r\n","page_name":" 142 ","page_number":144},
  {"content":"\r\n\r\nچون فاسق است قبول نيست ؛ اين شهادت بر يك دسته تره ، بر يك دسته پيازچه ، بر يك دسته برگ چغندر قبول نيست ، آن وقت در روز قيامت خداوند چگونه او را گواه بر اعمال مردم قرار ميدهد ؟\r\nدر « تفسير عيّاشى » از أبى عمرو الزُّبَيرىّ از حضرت صادق عليه السّلام وارد است كه :\r\nقَالَ : قَالَ اللهُ  وَ كَذلِكَ جَعَلْناكُمْ أُمَّةً وَسَطاً لِتَكُونُوا شُهَداءَ عَلَى النَّاسِ  وَ يَكُونَ الرَّسُولُ عَلَيْكُمْ شَهِيدًا ؛ فَإنْ ظَنَنْتَ أَنَّ اللهَ عَنَى بِهَذِهِ الآيَةِ جَمِيعَ أَهْلِ الْقِبْلَةِ مِنَ الْمُوَحِّدِينَ ، أَ فَتَرَى أَنَّ مَنْ لَا يَجُوزُ شَهَادَتُهُ فِى الدُّنْيَا عَلَى صَاعٍ مِنْ تَمْرٍ يَطْلُبُ اللهُ شَهَادَتَهُ يَوْمَ الْقِيَمَةِ وَ يَقْبَلُهَا مِنْهُ بِحَضْرَةِ جَمِيعِ الأُمَمِ الْمَاضِيَةَ ؟ كَلَّا لَمْ يَعْنِ اللهُ مِثْلَ هَذَا مِنْ خَلْقِهِ ، يَعْنِى الأُمَّةَ الَّتِى وَجَبَتْ لَهَا دَعْوَةُ إِبْرَاهِيمَ  كُنْتُمْ خَيْرَ أُمَّةٍ أُخْرِجَتْ لِلنَّاسِ  ، وَ هُمُ الامَّةُ الْوُسْطَى ، وَ هُمْ خَيْرُ أُمَّةٍ أُخْرِجَتْ لِلنَّاسِ . « 1 »\r\n« در تفسير آيه  وَ كَذلِكَ جَعَلْناكُمْ أُمَّةً وَسَطاً  حضرت صادق عليه السّلام فرمودند :\r\nپس اگر چنين پندارى كه از اين آيه ، جميع اهل قبله را از اهل توحيد خداوند اراده كرده است ، گمان خطائى نموده‌اى ! چگونه حكم ميكنى و مىپندارى كه كسى كه شهادت او در دنيا بر يك مَن از خرما قبول نمىشود ، خداوند شهادت او را در روز قيامت مىطلبد و\r\n\r\n\r\n","description":"","footnote":"\r\n( 1 ) « تفسير عيّاشى » ج 1 ، ص 63\r\n","page_name":" 143 ","page_number":145},
  {"content":"\r\n\r\nمىپذيرد در حضور تمام امّت‌هاى گذشته ؟ أبداً چنين نيست ، اين معنى را خداوند از مخلوقاتش قصد نكرده است . مراد از امّت وسط كه گواهى آنان مورد قبول است همان امّتى است كه دعاى إبراهيم درباره آنان لازم شد ؛ و آنان بودند كه بهترين مردمى هستند كه براى مردم ، خداوند برانگيخته است ؛ و آنان هستند امّت وسط ، و آنان بهترين جماعت‌هائى مىباشند كه براى مردم برانگيخته شده‌اند .\r\nحقّاً مطلب همينطور است كه فرموده‌اند ، چطور مىشود خداوند در روز قيامت أفراد فاسقى را از اين امّت بياورد ، و در مقابل حضرت لوط و حضرت شُعيب و حضرت يونس و حضرت دانيال و همه امّت‌ها ، و بگويد : اينها گواهان امّت پيغمبر آخرالزّمانند ؟\r\nمراد از امّت در اينجا ائمّه هستند ، امّا نه اينكه لفظ امّت در ائمّه استعمال شده باشد ، امّت به معناى امّت است ، ولى مصداق و مراد واقعى از آن منطبق بر خصوص ائمّه مىباشد ، و به ملاك اين مصداق ، خطاب به صورت عامّ آمده است ؛ و ليكن حقّ ورود خطاب كه داراى اين خصوصيّات هست اختصاص به آن افرادى دارد كه داراى اين مزايا باشند ؛ و آن عبارت است از ائمّهء أهل البيت سلام الله عليهم أجمعين .\r\nأخبار وارده در اين موضوع فوق حدّ استفاضه است ؛ و روى اين بيانى كه نموديم معناى اين آيه شريفه نيز روشن مىشود :\r\n  فَكَيْفَ إِذا جِئْنا مِنْ كُلِّ أُمَّةٍ بِشَهِيدٍ وَ جِئْنا بِكَ عَلى هؤُلاءِ شَهِيداً * يَوْمَئِذٍ يَوَدُّ الَّذِينَ كَفَرُوا وَ عَصَوُا الرَّسُولَ لَوْ تُسَوَّى بِهِمُ الْأَرْضُ وَ لا يَكْتُمُونَ اللَّهَ حَدِيثاً   . « 1 »\r\n\r\n\r\n","description":"","footnote":"\r\n( 1 ) آيه 41 و 42 ، از سورهء 4 : النّسآء\r\n","page_name":" 144 ","page_number":146},
  {"content":"\r\n\r\n« پس چگونه است در آن وقتى كه ما از هر امّتى گواهى بر اعمال آنها مىآوريم ؛ و سپس تو را اى پيغمبر گواه بر اعمال آن گواهان مىآوريم ! در آن روز كافران از شدّت خجلت و سرافكندگى و ذلّت و شدّت عذاب دوست دارند كه در زمين فرو روند و با زمين يكسان شوند ، و در آن روز هيچ گفتارى را نمىتوانند از خدا پنهان دارند » .\r\n\r\nرسول خدا گواه بر پيامبران و پيامبران گواهان بر امت‌هاى خود هستند\r\nو از اين آيه روشن‌تر آيه ذيل است :\r\n وَ يَوْمَ نَبْعَثُ فِي كُلِّ أُمَّةٍ شَهِيداً عَلَيْهِمْ مِنْ أَنْفُسِهِمْ وَ جِئْنا بِكَ شَهِيداً عَلى هؤُلاءِ  . « 1 »\r\n« و روزى كه از هر امّتى يك گواه از خود آنان بر مىانگيزيم ، و اى پيغمبر ! تو را گواه بر اعمال آن گواهان مىآوريم . »\r\nاين آيه صراحتش از آيه قبل بيشتر است ، زيرا ميفرمايد :  يَوْمَ نَبْعَثُ  « ما بر مىانگيزيم » و ديگر ميفرمايد :  مِنْ أَنْفُسِهِمْ  « از ميان خود مردمان » ؛ و آن افراد امامان هستند كه برگزيدگان خداوند مىباشند كه خدا آنها را برانگيخته از ميان خود مردم به جهت گواهى بر اعمال آنان .\r\nعلىّ بن ابراهيم قمّى در تفسير خود ميگويد : يَعْنى عَلَى الأئِمَّة ، فَرَسولَ اللهِ شَهيدٌ عَلَى الائِمَّةِ وَ هُمْ شُهَدَاءُ عَلَى النّاسِ . « 2 »\r\n« مراد از كلمهء شهيداً على هؤلاء ائمّه هستند ، پس رسول الله گواه بر ائمّه مىباشد و ائمّه گواهان بر مردم مىباشند .\r\n\r\n\r\n","description":"","footnote":"\r\n( 1 ) » . قسمتى از آيه 89 ، از سورهء 16 ، النّحل\r\n( 2 ) « تفسير قمّى » طبع سنگى ، ص 127\r\n","page_name":" 145 ","page_number":147},
  {"content":"\r\n\r\nو در « احتجاج » شيخ طبرسى ( ره ) از أمير المؤمنين عليه السّلام در ضمن حديثى كه احوال اهل موقف را بيان مىكند وارد است كه :\r\nقَالَ : فَيُقَامُ الرُّسُلُ فَيُسْأَلُونَ عَنْ تَأْدِيَةِ الرِّسَالَةِ الَّتِى حَمَلُوهَا إلَى أُمَمِهِمْ وَ تُسْأَلُ الامَمُ فَتَحجَدُ كَمَا قَالَ اللهُ تَعَالَى :  فَلَنَسْئَلَنَّ الَّذِينَ أُرْسِلَ إِلَيْهِمْ وَ لَنَسْئَلَنَّ الْمُرْسَلِينَ  فَيَقُولُونَ :  ما جاءَنا مِنْ بَشِيرٍ وَ لا نَذِيرٍ فَقَدْ جاءَكُمْ بَشِيرٌ وَ نَذِيرٌ  ؛ فَتُشْهِدُ الرُّسُلُ رَسُولَ اللهِ صَلَّى اللهُ عَلَيْهِ وَ ءَالِهِ وَ سَلَّمَ فَيَشْهَدُ بِصِدْقِ الرُّسُلِ وَ تَكْذِيبِ مَنْ جَحَدَهَا مِنَ الامَمِ فَيَقُولُ لِكُلِّ أُمَّةٍ مِنْهُمْ - : بَلَى فَقَدْ جَاءَنَا مِن بَشِيرٍ وَ لَا نَذِيرٌ وَ اللهُ عَلَى كُلِّ شَىْءٍ قَدِيرٌ ؛ أَىْ مُقْتَدِر عَلَى شَهَادَةِ جَوَارِحِكُمْ عَلَيْكُمْ بِتَبْلِيغِ الرُّسُلِ إلَيْكُمْ رِسَالاتِهِمْ ، كَذَلِكَ قَالَ اللهُ لِنَبِيِّهِ :  فَكَيْفَ إِذا جِئْنا مِنْ كُلِّ أُمَّةٍ بِشَهِيدٍ وَ جِئْنا بِكَ عَلى هؤُلاءِ شَهِيداً  . « 1 »\r\nأمير المؤمنين عليه السلام در ضمن گفتار طويل خود كه در جواب زنديقى كه مىگفت : اگر در قرآن اختلاف و تناقض نبود من در دين شما داخل ميشدم ، حضرت فرمودند : پس در محشر پيغمبران بر پا مىشود و از آنها راجع به تأديه و تبليغ رسالتى كه آنها به امت‌هايشان داشتند پرسش مىشود ؛\r\n\r\n\r\n","description":"","footnote":"\r\n( 1 ) « احتجاج » طبع نجف ، ج 1 ، ص 360 و 361 ، در احتجاج أمير المؤمنين عليه السلام با زنديقى كه ادعا ميكرد در قرآن آيات متناقضه وجود دارد .\r\n","page_name":" 146 ","page_number":148},
  {"content":"\r\n\r\nو از خود امت‌ها نيز پرسش مىشود ليكن آنان انكار ميكنند ؛ همچنان كه خداوند تعالى فرموده است :\r\nهر آينه حقا ما از امت‌هائى كه پيامبران راى بسوى آنها فرستاديم پرسش ميكنيم ، و حقا از خود پيغمبران نيز پرسش خواهيم كرد ؛ امت‌ها ميگويند : أبدا بسوى ما پيامبرى كه بترساند و بشارت دهد نيامده است .\r\nدر اين حال آن پيامبران ، از حضرت رسول الله ، گواهى بر أعمال خود نسبت به تبليغ امت‌هايشان ميخواهند .\r\nرسول الله گواهى ميدهد ، كه خداوندا اين رسولان راست ميگويند ! و اين امت‌هاى منكر دروغ ميگويند . و رسول الله به يكايك از اين امت‌ها ميگويد : آرى بسوى شما پيامبرتان با بشارت و انذار آمد ، و تبليغ رسالت خود راى نمود ؛ و خداوند بر هر كارى تواناست ؛ يعنى مقتدر است كه جوارح و اعضاء شما راى به سخن در آورد ؛ و آنان گواهى دهند كه پيامبرانتان بسوى شما آمدند ؛ و ابلاغ مراتب رسالت خود را نمودند .\r\nو همچنين خداوند خطاب به رسول الله نموده و ميفرمايد : اى رسول اكرم ! پس چگونه است در آن زمانى كه ما از هر امت و جماعت پيامبرى راى به عنوان گواهى و شهادت مىآوريم ؛ و تو را نيز براى گواهى و شهادت عمل آن پيامبران مىآوريم !\r\nدر « تفسير عياشى » از أبى معمر سعدى آورده است كه :\r\nقالَ : قَالَ عَلىُّ بنُ أَبِى طَالِبٍ عليه السلام فِى صِفَةِ يَومِ القِيَامَةِ\r\n\r\n","description":"","footnote":"","page_name":" 147 ","page_number":149},
  {"content":"\r\n\r\nيَجْتَمِعُونَ فِى مَوْطِنٍ يُسْتَنْطَقُ فِيهِ جَمِيعُ الْخَلْقِ ، فَلَا يَتَكَلَّمُ أَحَدٌ إِلَّا مَنْ أَذِنَ لَهُ الرَّحْمَنُ وَ قَالَ صَوَاباً . فَيُقَامُ الرُّسُلُ فَيُسْأَلُ فَذَلِكَ قَوْلُهُ لِمُحَمَّدٍ عَلَيْهِ السَّلَامُ : فَكَيْفَ إِذَا جِئْنَا مِنْ كُلِّ أُمَّةٍ بِشَهِيدٍ وَ جِئْنَا بِكَ عَلَى هَؤُلَاءِ شَهِيدًا . وَ هُوَ الشَّهِيدُ عَلَى الشُّهَدَاءِ وَ الشُّهَدَاءُ هُمُ الرُّسُلُ . « 1 »\r\n« حضرت أمير المؤمنين عليه السّلام در وصف روز قيامت چنين فرموده‌اند كه : تمام خلائق جمع ميشوند در محلّى كه بايد در آنجا جميع افراد بشر بازپرسى شوند ، و هيچكس حقّ سخن گفتن را ندارد مگر كسانى كه خداوند به آنها اجازه دهد و سخن به راستى گويند ؛ در آن موطن و محلّ ، پيامبران بر پا ميشوند و مورد سؤال و بازپرسى قرار ميگيرند ؛ و اين مفاد همان گفتارى است كه خدا در قرآن به محمّد عليه السّلام دارد :\r\nپس چگونه است در وقتى كه از هر امّت و جماعتى ، ما گواهى از خود آنان بياوريم ! و اى محمّد ما تو را گواه بر أعمال آن گواهان بياوريم ! پس بنابراين رسول الله گواه بر پيامبران است ؛ و پيامبران گواهان بر امّت‌هاى خود مىباشند .\r\nو در كتاب « فضائل الشّيعة » شيخ صدوق رضوان الله عليه وارد است كه : با سند متّصل خود از ثُمالى روايت مىكند كه :\r\nقَالَ : قَالَ أَبُو عَبْدِ اللهِ عَلَيْهِ السَّلامُ : نَحْنُ الشُّهَدَاءُ عَلَى شِيعَتِنَا\r\n\r\n\r\n","description":"","footnote":"\r\n( 1 ) « تفسير عيّاشى » ج 1 ، ص 242\r\n","page_name":" 148 ","page_number":150},
  {"content":"\r\n\r\nوَ شِيعَتُنَا شُهَدَاءُ عَلَى النَّاسِ ، وَ بِشَهَادَةِ شِيعَتِنَا يُجْزَوْنَ وَ يُعَاقَبُونَ . « 1 »\r\n« ثُمالى گويد : كه حضرت صادق عليه السّلام فرمودند : « ما گواهان بر شيعيان خود هستيم و شيعيان ما گواهان بر مردم هستند و بواسطهء گواهى شيعيان ما ، سائر افراد مردم مورد رحمت و جزاى خوب و يا مورد پاداش سخت و عذاب خدا قرار ميگيرند » .\r\n\r\nشهادت رسول الله و امامان به اختلاف مراتب\r\nبارى ، شهادتى كه رسول الله براى انبياء و ائمّه عليهم السّلام ميدهد بر اساس درجات و مقاماتى است كه بايد مراعات شود ؛ چون درجه و مقام رسول الله بسيار درخشان و عالى است و مقامات پيامبران و امامان پائين‌تر است و امامان از امّت شفاعت ميكنند و به أعمال آنها شهادت ميدهند ؛ چون مردم عادى تاب مقاومت و ايستادگى در برابر آن نور جلال را بدون واسطه و حجاب ندارند ؛ و بنابراين با لحاظ مراتب و درجات و مقامات آن نور تنازل مىكند ؛ و هر كس بهرهء خود را از آن مىبرد ؛ و لذا از راه توسّل به امام انسان ميتواند به درجات و مقامات رضا و تسليم در ذات حقّ برسد ؛ و گرنه تا آخر عمر حَيارَى و سرگردان مىماند .\r\n فَيَا رَبِّ بِالْخِلِّ الْحَبيبِ نَبيِّنا * رَسولِكَ وَ هُوَ السَّيِّدُ الْمُتواضِعُ ( 1 )\r\nأنْلِنا مَعَ الأحْبابِ رُؤيَتَكَ الَّتى * إلَيْها قُلوبُ الأوْلِياءِ تُسَارِعُ ( 2 ) \r\n\r\n\r\n","description":"","footnote":"\r\n( 1 ) جلد « معاد » علّامهء مجلسى ( ره ) ص 325 از « بحار الانوار » طبع حروفى ج 7 .\r\n","page_name":" 149 ","page_number":151},
  {"content":"\r\n\r\n فَبَابُكَ مَقْصُودٌ وَ فَضْلُكَ زائِدٌ * وَ جودُكَ مَوْجودٌ وَ عَفْوُكَ وَاسِعُ ( 3 ) « 1 » \r\n1 - پس اى پروردگار من به حقّ پيامبرِ ما كه خليل و حبيب توست و فرستاده از جانب توست و او آقائى و سيّدى بزرگوار و متواضع است .\r\n2 - به ما روزى كن كه با احباب به زيارت و لقاء و ديدار تو نائل آئيم ! آن چنان ديدارى كه دلهاى اولياء و مشتاقان تو بسوى آن مسارعت ميگيرد و شتاب ميورزد .\r\n3 - چون درِ رحمت تو مقصود ماست و فضل تو ريزش دارد ؛ وجود و كرم تو موجود است و عفو تو واسع .\r\n خيال روى تو در هر طريق همره ماست * نسيم موى تو پيوند جان آگه ماست\r\nبِرَغمِ مدّعيانى كه منع عشق كنند * جمال چهره تو حجّت موجّه ماست\r\nببين كه سبب زنخدان تو چه ميگويد * هزار يوسف مصرى فتاده در چه ماست\r\nاگر به زلف دراز تو دست ما نرسد * گناه بخت پريشان و دست كوته ماست\r\nبه حاجب درِ خلوت سراى خاصّ بگو * فلان ز گوشه‌نشينان خاك درگه ماست \r\n\r\n\r\n","description":"","footnote":"\r\n( 1 ) « ديوان ابن فارض » ص 213 .\r\n","page_name":" 150 ","page_number":152},
  {"content":"\r\n\r\n به صورت از نظر ما اگرچه محجوب است * هميشه در نظر خاطر مرفّه ماست\r\nاگر به سالى حافظ درى زند بگشاى * كه سالهاست كه مشتاق روى چون مه ماست « 1 » \r\n\r\n\r\n","description":"","footnote":"\r\n( 1 ) « ديوان حافظ » طبع پژمان ص 39 .\r\n","page_name":" 151 ","page_number":153},
  {"content":"\r\n . \r\n","description":"","footnote":"","page_name":" 152 ","page_number":154},
  {"content":"\r\n . \r\n","description":"","footnote":"","page_name":" 153 ","page_number":155},
  {"content":"\r\n . \r\n","description":"","footnote":"","page_name":" 154 ","page_number":156},
  {"content":"\r\n\r\n\r\nمجلس چهل و ششم : شهادت ملائكه بر انسان در روز قيامت\r\nبسم الله الرّحمَن الرّحيم\r\nو الْحَمدُ للَّه ربِّ العالَمين وَ لَا حَوْلَ وَ لا قُوَّةَ إلّا باللَه العلىِّ العظيمِ و صلَّى اللهُ عَلى سيِّدِنا محمَّدٍ وَ ءَالِه الطّاهرينَ وَ لَعنةُ الله علَى أعدآئِهم أجمعينَ مِنَ الآنَ إلَى يَوم الدّين .\r\nقال اللهُ الحكيمُ فى كتابِه الكريم :\r\n وَ ما تَكُونُ فِي شَأْنٍ وَ ما تَتْلُوا مِنْهُ مِنْ قُرْآنٍ وَ لا تَعْمَلُونَ مِنْ عَمَلٍ إِلَّا كُنَّا عَلَيْكُمْ شُهُوداً إِذْ تُفِيضُونَ فِيهِ وَ ما يَعْزُبُ عَنْ رَبِّكَ مِنْ مِثْقالِ ذَرَّةٍ فِي الْأَرْضِ وَ لا فِي السَّماءِ وَ لا أَصْغَرَ مِنْ ذلِكَ وَ لا أَكْبَرَ إِلَّا فِي كِتابٍ مُبِينٍ  .\r\n( آيه شصت و يكم ، از سورهء يونس : دهمين سوره از قرآن كريم )\r\n\r\nدر تفسير آيه : كُنَّا عَلَيْكُمْ شُهُوداً إِذْ تُفِيضُونَ فِيهِ\r\nيك دسته از كسانى كه بر اعمال انسان گواهند و در روز قيامت براى أداء شهادت حاضر ميشوند ، ملائكه هستند . در مجلس قبل پيرامون كيفيّت شهادت رسول خدا و ائمّهء طاهرين عليهم السّلام بحث شد ؛ و اين مجلس در كيفيّت شهادت ملائكه است ؛ اين آيه مباركهء قرآن ميفرمايد :\r\n« در هيچ شأنى و حالى نمىباشى و هيچ آيه‌اى را از قرآن تلاوت\r\n\r\n","description":"","footnote":"","page_name":" 155 ","page_number":157},
  {"content":"\r\n\r\nنمىكنى و هيچ عملى را انجام نميدهيد مگر آنكه در آن هنگامى كه وارد آن عمل ميشويد ، ما بر شما و فعل شما حضور داريم و مشاهده آن فعل را مىنمائيم ! و به اندازهء سنگينى و وزن يك ذرّه ، از پروردگار تو در زمين و در آسمان پنهان نيست ؛ و نه كوچكتر از وزن ذرّه و نه بزرگتر از آن مگر آنكه همه در كتاب آشكار پروردگار كه لوح محفوظ و علم خداست مىباشند . »\r\n       وَ لَقَدْ خَلَقْنَا الْإِنْسانَ وَ نَعْلَمُ ما تُوَسْوِسُ بِهِ نَفْسُهُ وَ نَحْنُ أَقْرَبُ إِلَيْهِ مِنْ حَبْلِ الْوَرِيدِ * إِذْ يَتَلَقَّى الْمُتَلَقِّيانِ عَنِ الْيَمِينِ وَ عَنِ الشِّمالِ قَعِيدٌ * ما يَلْفِظُ مِنْ قَوْلٍ إِلَّا لَدَيْهِ رَقِيبٌ عَتِيدٌ * وَ جاءَتْ سَكْرَةُ الْمَوْتِ بِالْحَقِّ ذلِكَ ما كُنْتَ مِنْهُ تَحِيدُ * وَ نُفِخَ فِي الصُّورِ ذلِكَ يَوْمُ الْوَعِيدِ * وَ جاءَتْ كُلُّ نَفْسٍ مَعَها سائِقٌ وَ شَهِيدٌ * لَقَدْ كُنْتَ فِي غَفْلَةٍ مِنْ هذا فَكَشَفْنا عَنْكَ غِطاءَكَ فَبَصَرُكَ الْيَوْمَ حَدِيدٌ        . « 1 »\r\n« ما به تحقيق كه انسان را آفريديم ؛ و بر تمام خاطرات و افكارى كه بر او وارد مىشود ؛ و وساوسى كه نفس او مىكند ، و خواطرى كه بر ذهن او خطور مىكند اطّلاع داريم ؛ و ما از رگ گردن و رگ حياتى او به او نزديكتر هستيم ؛ در آن وقتى كه آن دو مَلك گيرنده و متلقّى كه از يمين و شمال او نشسته‌اند ؛ آن اعمال و الفاظ و افكار را كه از او صادر مىشود و از خود خارج مىكند ، ميگيرند و حفظ مىنمايند آن دو فرشته‌اى كه در طرف راست و چپ ، در طرف سعادت و شقاوت ،\r\n\r\n\r\n","description":"","footnote":"\r\n( 1 ) آيات 16 تا 22 ، از سورهء 50 : ق\r\n","page_name":" 156 ","page_number":158},
  {"content":"\r\n\r\nكه كنايه از اعمال و رفتار خير و از اعمال و رفتار شرّ است كه انسان را به أصحاب اليمين مىرساند و يا به أصحاب الشّمال مىرساند ، نشسته و هر كردارى كه انجام دهد و هر گفتارى كه پرتاب كند ، گرچه يك كلمه خوب و يا زشت بوده باشد ، آن را ميگيرند ؛ و فرشتگان عتيد و رقيب آن را ضبط و ثبت مىنمايند . و سكرات مرگ و حالات بى خودى و مدهوشى و اضطراب و پريشانى موت به حقّ ميرسد ؛ و اين همانست كه تو از آن فرار ميكردى و دور ميشدى ! و در صُور دميده مىشود ؛ و اين همان وعده روز ميعاد است كه به لقاء پروردگار و زيارت حقّ مىشتابى و سرعت ميكنى ؛ و تمام نفوس و جان‌ها در حالى كه با آنها سوق دهنده و شهادت دهنده ايست به پيشگاه خدا و مقام و موقف عدلِ او رهسپار ميشوند ؛ براى هر نفس يك سائقى است ؛ يعنى راننده و سوق دهنده كه بر اساس حركت و هدايت او نفوس به آن سمت ميروند ؛ و براى هر نفس يك شهيد و گواهى است كه بر تمام اعمال و افكار او نه تنها اطّلاع دارد ، بلكه اعمال و رفتار او را گرفته و ضبط كرده و صورت و حقيقت عمل را به نحو تامّ و تمام در خود نگاه داشته و حفظ كرده كه براى چنين موقف و موقعيّتى بيايد و ادا كند و شهادت خود را در اين معرض نشان دهد . »\r\nاى پيغمبر ما ! تو از اين مطلب و حقيقتِ امر در غفلت بودى ! و ما پرده و حجاب معنى را از برابر ديدگان تو برداشتيم ! و بنابراين چشمان تو امروز تيز بين و حادّ شده ، و حقائق ماوراى حجاب مادّه و طبع را مىبيند ! بطورى كه نه تنها به ظواهر اعمال و رفتار و وقايع امور و حوادث مينگرى ، بلكه بر حقائق و بواطن و نيّات و ملكات و اخلاقيّات و وجههء آنها از نقطهء نظر خير و شرّ ، و سعادت و شقاوت ، و حقّ و باطل ، با خبر\r\n\r\n","description":"","footnote":"","page_name":" 157 ","page_number":159},
  {"content":"\r\n\r\nميگردى و مطّلع ميشوى !\r\n\r\nاصناف مختلف فرشتگان شهادت\r\nاين آيات دلالت دارد بر اينكه انسان ملَكى دارد موكّل بر خود او و هر شخص ملائكهء خاصّى براى ثبت و ضبط اعمال خود دارد ؛ البتّه فرشتگانى كه پروردگار خلق فرموده داراى مأموريّت‌هاى مختلف هستند ؛ بعضى براى علمند بعضى براى حيات ؛ اين دسته از ملائكه‌اى كه خداوند در اين آيات ياد مىكند ، براى روزى كه در قيامت اداى شهادت كنند در اين دنيا تحمّل ميكنند ؛ يعنى اعمال را ميگيرند و در خود ضبط ميكنند :  إِذْ يَتَلَقَّى الْمُتَلَقِّيانِ عَنِ الْيَمِينِ وَ عَنِ الشِّمالِ قَعِيدٌ  ، چه اعمال خوب و چه اعمال بد را ، اين متلقّيان هميشه با انسان ملازمند ، و جدا نيستند ؛ در خواب و بيدارى ، در سكون و حركت هميشه با انسان هستند و حتّى اگر يك جمله از دهان انسان بيرون پَرَد فوراً آن را ميگيرند و هيچ براى آنها غفلت و فراموشى و فتور و سُستى و تكاهل در انجام مأموريّت نيست .\r\n ما يَلْفِظُ مِنْ قَوْلٍ إِلَّا لَدَيْهِ رَقِيبٌ عَتِيدٌ .  بعضى از بزرگان چون صاحب « مجمع البيان » و علّامهء طباطبائى مدّ ظلّه السّامى فرموده‌اند كه : رقيب و عتيد دو ملك نيستند كه عنوان رقيب و عتيد علَم براى آنها باشد ؛ بلكه دو صفت هستند كه به معناى مراقبت و حفظ و سرپرستى است ؛ و به معناى حاضر و شاهد و مهيّا و آماده مىباشند .\r\nو هر جمله‌اى كه از دهان بيرون آيد و صادر گردد ؛ هر لفظى كه خارج شود ، خير باشد يا شرّ ، آن فرشتگان مراقب و مهيّا فوراً ميگيرند ؛ و در خودشان اخذ ميكنند ؛ كما اينكه بر اين مفاد داريم :\r\n\r\n","description":"","footnote":"","page_name":" 158 ","page_number":160},
  {"content":"\r\n\r\n   وَ إِنَّ عَلَيْكُمْ لَحافِظِينَ * كِراماً كاتِبِينَ * يَعْلَمُونَ ما تَفْعَلُونَ    . « 1 »\r\n« بدرستى كه مُسيطر و مُهيمن بر شما فرشتگانى هستند بزرگوار كه شما را محافظت ميكنند و تمام حركات و سكنات شما را مىنويسند و آنچه را كه به جاى آوريد ميدانند . »\r\nولى از آنجائى كه سابقاً در بعضى از مباحث گفتيم كه هر صنف از فرشتگان مأموريّت خاصّى دارند ؛ فرشتهء علم و فرشتهء حيات و فرشتهء روزى و حكمت و حفظ و قوّت و ضبطِ اعمال و غيرها ؛ و هر صنف از آنها براى آن مأموريّت آفريده شده‌اند و به هيچ وجه از مأموريّت خود كه همان خلقت آنهاست نمىتوانند تجاوز كنند ؛ اگر رقيب و عتيد دو صفت مختلف باشد كه به معناى مراقب و آماده مىباشد ؛ بنابراين اين دو صفت دلالت بر دو ذات مختلف نموده و با علَميّت نيز منطبق خواهند بود .\r\nبارى ما ديگر در امروزه با وجود همين آلاتى كه اختراع شده است با آنكه مادّى است نه معنوى و روحانى ، مىبينم چگونه كلمات و صورت انسان را ضبط ميكنند ؛ و قرن‌ها مىتوانند در خود نگاهدارى كنند ؛ نبايد شكّى و ترديدى به خود راه دهيم در اينكه فرشتگان زندهء الهى اعمال را و صُورَ را ضبط ميكنند .\r\nدر اين عالم مادّه كه در مشت عالم ملكوت و معناست ، اين صُوَر و الفاظ ديده مىشود تا چه رسد به موجودات ملكوتيّه و روحانيّه كه بر انسان و اعمال او مسيطر و مطّلع هستند .\r\nولى اين نكته قابل دقّت است كه آيا همانطور كه انسان\r\n\r\n\r\n","description":"","footnote":"\r\n( 1 ) آيه 10 تا 12 ، از سورهء 82 : الإنفطار\r\n","page_name":" 159 ","page_number":161},
  {"content":"\r\n\r\nداراى درجات و مراتب متفاوتى است آن فرشتگان هم داراى درجات و مراتب مختلفى هستند ، يا نه ؟\r\n\r\nاختلاف ملائكه شهادت بر حسب اختلاف درجهء بندگان است\r\nآرى ، آنها نيز داراى درجات مختلف مىباشند ، بعضى از اصناف آنها از ملائكهء مقربند ، مانند جبرائيل و ميكائيل و إسرافيل و عزرائيل . و بعضى زير دست آنها هستند ؛ و جنود و لشگريان آنها به شمار مىآيند ؛ تا برسد به ملائكهء جزئيّه كه هر شخص يك ملك مخصوص به خود دارد ؛ فرشتگان رقيب و عتيد موكّل بر اعمال انسان هستند ، ولى اعمال و كيفيّت و درجهء آنها تفاوت دارد ؛ از نقطهء نظر صحّت و مقدار تقرّب و خلوص در نيّت متفاوت هستند ؛\r\n\r\nاختلاف توبهء افراد بشر بر حسب اختلاف درجهء گناه\r\nافراد عادى گناهشان همين معاصى است كه انجام ميدهند ؛ زنا ، دروغ ، قمار ، شرب خمر ، تعدّى به نواميس و حقوق و اعراض مردم ، عامّهء افراد مردم از اين قبيل گناهان انجام ميدهند و امّا مؤمنين چنين نيستند يعنى ملكهء عدالت در آنها پديد آمده است و آن ملكه نفس آنها را از ارتكاب اين‌گونه معاصى كبيره منع مىكند . اينان از خواصّ مردمان مىباشند ، ولى گناهانى كه براى آنها است يك شكل ديگر است ، اشتغال به غير الله است . توجّه به غير خدا براى آنان گناهست ؛ يعنى خواصّ در مرتبه و مقامى هستند كه اگر در شبانه روز ساعتى از خدا غفلت كنند بايد توبه كنند ؛ چون آن توجّه به غير براى آنها گناه است .\r\nوقتى كه اين صفت را در خود ملكه كردند ؛ و غرق در اسماء و صفات حقّ شدند ؛ و غفلت از حقّ پيدا نكردند خداوند آنان را به درجهء بالاتر و والاترى ترقّى ميدهد ؛ و از أصفياء خود ميگرداند .\r\n\r\n","description":"","footnote":"","page_name":" 160 ","page_number":162},
  {"content":"\r\n\r\nو در اين مرحله از آنان امتحاناتى به عمل مىآورد و ابتلائاتى پيش مىآورد تا آنكه از اين درجه هم صعود دهد ؛ و بايد از عهدهء اين آزمايش‌ها برآيند ؛ بعضى از آن امتحان‌ها بسيار مشكل است . و چه بسا در كشاكش و گير و قوس شدائد و مصائب دعا ميكنند : خدايا اين مشكلات را از ما بردار خدايا ما خسته شديم ! و پيوسته در دل راه فراى ميجويند ؛ اين براى آنها گناه است ؛ يعنى چون وظيفه فعليّه ايشان اينست كه وارده‌اى كه بر آنها پيدا مىشود ، چون از طرف حقّ است بايد با كمال تحمّل و صبر و شكيبائى و استقامت آن مرحله را بگذرانند و تقاضاى رفع آن را ننمايند ، كه از آن رنج و شدّت رهائى پيدا كنند ، و لذا اگر بگويند : خدايا ما را از اين مرحله خارج كن ، ما خسته شديم ! اين براى آنان گناه است . و بر همين اساس ميگويند : توبهء اصفياء از تَنفيس است يعنى غم زدائى ، يعنى غم و غصّه را از ما بردار !\r\nو چون در اين مرحله نيز موفّق شدند و مظفّرانه و كامياب بيرون آمدند خداوند آنها را به درجهء أولياء مىرساند . و افرادى كه بدين درجه فائز ميگردند ديگر براى آنها گناه عامّ و گناه خاصّ و نه گناه اصفياء معنى ندارد ؛ و از همهء اين مراحل پاك شده و عبور كرده‌اند ؛ و در اين موقف و منزل گناه آنان تلويث خاطر است . يعنى چه ؟\r\nيعنى ذهن آنها ، خاطرات آنها ، صفحهء تفكّر و تذكّر آنها پيوسته بايد پاك باشد ؛ و هيچ خاطره‌اى در ذهن خطور نكند و پيوسته آن ذهن در پيشگاه و برابر حقّ چون آئينهء درخشان ، و هيچ چيز در او جز جمال حضرت حقّ ندرخشد ؛ و اگر خاطره‌اى در ذهن خطور كند\r\n\r\n","description":"","footnote":"","page_name":" 161 ","page_number":163},
  {"content":"\r\n\r\nبراى آنها گناه است .\r\nميدانيم كه انسان در موقع نماز بايد حضور قلب داشته باشد ؛ يعنى كارى كند تا توجّهى به ذات پروردگار به هم رساند كه برايش در حال نماز فكرى و خاطره‌اى پيدا نشود ؛ و ذهن او مُلوَّث نگردد و پاك باشد .\r\nاولياى خدا كسانى هستند كه نه تنها در حال نماز ، بلكه در تمام شبانه روز يك لحظه نبايد خاطره براى آنها پيدا شود ؛ و نه فكرى و خيالى ، مگر آن فكرى كه به امر خدا باشد و صالح باشد و در اين صورت ورود چنين خاطره‌اى به اذن قلب آنها پيدا مىشود ؛ و اگر براى آنان در بعضى از اوقات تشويشى پيدا شود و ذهن ملوث گردد ، اين براى آنان گناه است و بايد از اين گناه توبه كنند .\r\nوَ تَوْبَةُ الأوليآء مِنَ التَّلويثِ . و از اين به درجهء بالاتر ارتقاء مىيابند و به مقامى ميرسند كه ديگر هيچ خاطره‌اى نمىتواند در ذهن آنها خطور كند ؛ و طائر و پرندهء خاطرات أبداً در حول و حوش ذهن آنها اجازهء ورود و نشستن را ندارد .\r\n إِنَّ الَّذِينَ اتَّقَوْا إِذا مَسَّهُمْ طائِفٌ مِنَ الشَّيْطانِ تَذَكَّرُوا فَإِذا هُمْ مُبْصِرُونَ  . « 1 »\r\n« مردمان با تقوى كسانى هستند كه به مقام و درجه‌اى نائل آمده‌اند كه هر وقت شيطان اراده كند در اطراف دل آنها گردشى بنمايد ؛ و طوافى كند ؛ و به قول عامّه چرخى بزند ، و سپس در دل آنها فرود آيد و بنشيند ؛ و خاطره‌اى ايجاد نمايد ؛ آنان به حربهء ذكر و ياد حضرت\r\n\r\n\r\n","description":"","footnote":"\r\n( 1 ) آيه 201 ، از سورهء 7 : الاعراف\r\n","page_name":" 162 ","page_number":164},
  {"content":"\r\n\r\nحقّ جلّ و عزّ متذكّر ميشوند و با ياد خدا و ذكر حقّ شيطان را دفع ميكنند . »\r\nهنگامى كه ذهن در اينجا پاك شد ؛ اين درجه قوّت پيدا مىكند كه ديگر هيچ خاطره‌اى از شيطان نمىتواند در آن راه يابد ؛ ولى اگر در بعضى از احيان ، وجود او و حقيقت او اضطرابى پيدا كند اين براى آنها گناه است ؛ اين را اضطراب سرّ گويند ، و آن از قبيل گناهان خارجى نيست ، از گناهان فكرى و ذهنى نيست ، از گناهان نيست ، تنفيس و اشتغال به غير خدا نيست ؛ اينها هيچكدام نيست ؛ و امّا در شدائد و امتحانات سخت و عجيب ، بايد نفوس آنان ، چون آب درياى صاف و لطيف و آرام به هيچوجه موجى در آن پيدا نشود ؛ و مضطرب و مشوّش نگردد .\r\nاگر أحياناً در اثر امتحانى ، در اثر حادثه‌اى ، اين نفوس اضطراب و تشويشى پيدا كند ، و مانند آب ساكن دريا تكانى بخورد ، بادى بوزد ؛ و جنبش و اضطرابى در آن ايجاد كند ؛ اين براى آنان گناه است ؛ و بايد از اين گناه توبه نمايند ؛ و اين توبه از اضطراب سرّ است .\r\nدر « مصباح الشّريعة » وارد است كه : تَوْبَةُ الأنْبيآءِ مِنِ اضْطِرَابِ السِّرِّ ، وَ تَوْبَةُ الأوْلِيَآءِ مِنْ تَلَوُّثِ الْخَطَرَاتِ ؛ وَ تَوْبَةُ الأصْفِيَآءِ مِنَ التَّنْفِيسِ ؛ وَ تَوْبَةُ الْخاصِّ مِنَ الإشْتِغَال بغَيْرِ اللهِ ، وَ تَوْبَةُ الْعَامِّ مِنَ الذُّنُوبِ . « 1 »\r\nدر ضمن روايتى كه در اين كتاب به حضرت صادق عليه السّلام منسوب\r\n\r\n\r\n","description":"","footnote":"\r\n( 1 ) « رساله لقاء الله » طبع انتشارات هجرت ، ص 41 ، به نقل از « مصباح الشّريفة »\r\n","page_name":" 163 ","page_number":165},
  {"content":"\r\n\r\nاست چنين وارد است كه : « توبهء پيامبران از اضطراب سرّ آنهاست ؛ و توبهء اولياء از آلودگى نفس بواسطهء خواطر ، و توبهء اصفياء از غم و غصّه زدائى ، و طلب راحتى كردن است ؛ و توبهء خواصّ از اشتغال به غير خدا ، و توبهء عوامّ از گناهان است . »\r\nبارى ، از مرحله اضطراب سرّ هم كه ميگذرد ، درجه خاصّى است كه اختصاص به مُخلَصين دارد ؛ در آن مرحله اضطراب سرّ هم نيست آنجا آرامش محض و سكون مطلق است .\r\nو از اينجا به دست مىآيد كه آن فرشتگانى كه گماشته بر انسان هستند ، آنان نيز داراى درجات و مقامات مختلفى هستند : يك عدّه از فرشتگان جزئيّه فقط مىتوانند اعمال را ثبت كنند ؛ يك عدّه بايستى كه درجه شان كامل‌تر باشد و بفهمند كه انسان چه موقع اشتغال به خدا دارد ؛ و چه موقع اشتغال به غير خدا . و در آن مرحله خصوصيّات مُدرَكات ذهنى انسان را ثبت و ضبط مىنمايند ؛ و يك عدّه مقامشان از اين رفيع‌تر و آنان موكّل بر اصفياء هستند و تنفيس آنها را در مواقع گرفتارى و امتحان ثبت مىكنند و حالات آنان را در امتحانات و ابتلائات و ساير شئون ثبت مى كنند ؛ و يك عدّه مقامشان نيز عالىتر از اينست ، و فرشتگانى هستند كه موكّل بر اولياء مىباشند ؛ و مراتب شئون و حالات و تلويث خاطرى اگر برايشان پيدا گردد ، در هر حال ضبط مىكنند ؛ و بنابر آنچه گفته شد جميع فرشتگان در يك درجه و يك مقام نيستند .\r\nو ليكن انسان داراى مقامى است كه در آن مقام هيچيك از ملائكه قدرت ندارند كه آن حال دقيق و مقام و موقف لطيف او را ضبط\r\n\r\n","description":"","footnote":"","page_name":" 164 ","page_number":166},
  {"content":"\r\n\r\nكنند . چرا ؟\r\nبراى اينكه انسان در مرحلهء صعود و در مقام قرب به جائى ميرسد كه هيچ موجودى از انسان بالاتر نمىتواند باشد ، حتّى ملائكهء مقرّب . گويند انسان اشرف مخلوقات است . آن انسانى كه در مقام تذكيه و تزكيه و تهذيب به جائى رسيده است كه ديگر از حيطه علم و قدرت ملائكهء مقرّب بالاتر آمده ، و بين او و ذات اقدس پروردگار هيچ حجاب و فاصله‌اى نيست ، در آنجا فرشته‌اى توان ورود را ندارد ، انديشه و خاطره ، علم و سعهء قدرت مَلَكى راه ندارد كه ثبت و ضبط آن دقائق خلوت مؤمن را با حضرت حقّ بكند .\r\nدر روايات داريم كه معصومين عليهم السّلام فرموده‌اند : لِى مَعَ اللهِ وَقْتٌ لَا يَسَعُهُ مَلَكٌ مُقَرَّبٌ . « براى هر يك از ما حالاتيست كه آن حالت در سعه و گنجايش هيچ فرشتهء مقرّبى نيست . و ادراك عالى و فكر بلند پرواز هيچ ملكى قدرت ندارد آن حالت را ادراك كند و دستش بدان برسد ؛ أمير المؤمنين عليه السّلام در دعائى كه به كميل بن زياد نخعى تعليم فرمودند ، به پروردگار عرض مىكند :\r\nوَ كُلَّ سَيِّئَةِ أَمَرتَ بِإِثبَاتِهَا الكِرَامَ الكَاتِبِينَ الَّذِينَ وَكَّلتَهُم بحفظِ مَا يَكوُن مِنِّى وَ جَعَلتَهُم شُهُوداً عَلىَّ مَعَ جَوَارِحِى وَ كُنتَ أَنتَ الرَّقِيبَ عَلَىَّ مِن وَرَائِهِم وَ الشَّاهِدَ لِمَا خَفِىَ عَنهُم . « 1 »\r\n« بيامرز اى خداى من بر من هر كار زشتى را كه انجام داده‌ام ! آن كارى كه فرشتگان بزرگوار و نويسندهء خود را كه براى حفظ و ثبت\r\n\r\n\r\n","description":"","footnote":"\r\n( 1 ) « بحار الانوار » جلد 18 ، ص 360\r\n","page_name":" 165 ","page_number":167},
  {"content":"\r\n\r\nو ضبط آنچه در من است گماشتى ! و آنان را با اعضاء و جوارح من ، گواهانى بر عمل من قرار دادى ! و خودت بر فراز آنها رقيب و محافظ و محاسب من بودى و شاهد بر آنچه از آنها پنهان مىمانده است » .\r\nاين فرمودهء حضرت اشاره به گناهانى است كه راجع به انبياء و اولياء است كه اطّلاع بر آن گناهان براى ملائكه غير مقدور است ؛ و جز ذات اقدس حقّ تعالى شأنُه كسى بر خصوص آن گناهان علم ندارد ، و آمرزشش رفع اضطراب سرّ است ؛ يعنى خداوند بايد عنايت كند و بندهء مؤمن را كه به آن درجه رسيده است او را آن چنان در حرم خود نگاهدارى كند ؛ و پذيرائى كند ، تا بطورى كه در يك لحظه در تمام مدّت عمرش از آن هنگام تا وقت مرگ براى او اضطراب سرّ حاصل نشود .\r\nاين هم راجع به آن افرادى كه چنين گناهانى دارند ؛ و ملائكه اعمال آنان را بدين طريق ثبت و ضبط ميكنند ؛ و امّا راجع به آن افرادى كه اهل معصيتند ، ملائكه به همهء كارهاى آنها اطّلاع دارند ، بر گناهان خاصّه و عامّه ، ملائكه اطّلاع دارند و بر سائر كارهاى آن مردم ؛ ولى در اضطراب سرّ يا تلويث خاطر و يا تنفيس كه اختصاص به متّقيان دارد ملائكه بر بعضى از خصوصيّات آنان اطّلاع حاصل نمىكنند .\r\n\r\nملائكهء روز و ملائكهء شب\r\nدر روايات داريم كه انسان در روز دو ملك دارد ؛ و در شب نيز دو ملك ديگر دارد .\r\nملائكهء روز از اوّل طلوع فجر صادق مىآيند ، و ملازم انسان هستند\r\n\r\n","description":"","footnote":"","page_name":" 166 ","page_number":168},
  {"content":"\r\n\r\nو در شانهء راست و شانهء چپ قرار ميگيرند ، ملك موجودِ مادّى نيست كه محلّ بخواهد ؛ ولى چون تعلّق به مادّه ميگيرد نسبت و اضافه اى با مادّه پيدا مىكند ، مثل روح ما كه مادّى نيست ولى بواسطه تعلّق به بدن اضافه و نسبت خاصّى با بدن حاصل مىكند ؛ آمدن دو فرشتهء آسمانى و قرار گرفتن بر دو شانه هم نظير تعلّق نفس به بدن است ؛ و راست و چپ كنايه از سعادت و شقاوت است ؛ يعنى آن فرشتگان يكى أعمال خوب را ثبت مىكند و انسان را به كارهاى نيك دعوت مىكند و الهام مىبخشد ؛ و ديگرى اعمال بد را ضبط مىنمايد و انسان را از اعمال زشت باز ميدارد و نهى مىكند ،\r\nو ملائكهء شب از اوّل غروب آفتاب مىآيند و با انسان ملازمند تا سپيده صبح ؛ هر وقت اينها مىآيند آنها ميروند و هر وقت آنها مىآيند اينها ميروند .\r\nاين فرشتگان را ملائكهء ليليّه و نهاريّه گويند .\r\nمرحوم آية الله الاعظم آقاى حاج ميرزا جواد آقا مَلِكىّ تبريزىّ أعلى الله تعالى مقامَه الشّريف كه از اكابر علماء اتقياء و افاضل اولياء و اصفياء بوده‌اند و داراى مقامات و درجات و كرامات‌اند در دو كتاب خود كه بنام « أسرار الصّلاة » و « أعمال السّنة » يا « مراقبات » است ميفرمايد :\r\nشب كه انسان ميخوابد ملائكهء موكّل بر انسان ، انسان را بيدار مىكنند براى نماز شب ، و بعد چون انسان اعتنا نمىكند و دوباره ميخوابد باز او را بيدار مىكنند ، دوباره ميخوابد باز او را بيدار\r\n\r\n","description":"","footnote":"","page_name":" 167 ","page_number":169},
  {"content":"\r\n\r\nمىكنند ؛ اين بيدارىها از روى مصادفه و اتّفاق نيست ، بلكه بيدارىها ملكوتى است كه بوسيلهء فرشتگان انجام ميگيرد ؛ اگر انسان استفاده كرد و برخاست آنها تقويت و تأييد مىكنند و روحانيّت ميدهند ؛ و اگر نه متأثّر ميشوند و كسل ميگردند ؛ آن مرحوم ميفرمايد : اگر از خواب برخاستيد ، آن ملائكه را كه نمىبينيد ، أقلّا به آنها سلام كنيد و دعا كنيد و تحيّت و تكريم بگوئيد و تشكّر نمائيد !\r\nو دعائى در آن كتاب به عنوان سلام و تحيّت براى آن فرشتگان نقل مىكند كه چون انسان از خواب بيدار مىشود آن دعا را بخواند ؛ و حمد خدا را بجا آورد كه چنين موجودات ملكوتى را ملازم با او قرار داده ، تا او را براى انس و خلوت و مناجات با پروردگار تأييد كنند ؛ و از تعلّقات عالم مادّه و رذائل اخلاق و شهوات پاك كنند و توجّه به خدا دهند .\r\nيكى از برادران ايمانى نقل ميكرد ؛ شبى نزديك اذان صبح در حرم حضرت سيّد الشّهداء عليه السّلام بودم و همهء مردم به عبادت مشغول و هر كس به كار خود بود : خود يكى از ارباب مكاشفه و صاحب حال كه او را مىشناختم او هم در بالاى سر مطهّر به تفكّر و تعمّق فرو رفته بود مردم منتظر بودند كه اذان بشود و نماز صبح را بخوانند ؛ من آمدم نزد آن مرد و گفتم : آقا نماز صبح شده است ! ؟ يك نگاه به من كرد و گفت : مگر تو كورى ؟ نديدى كه ملائكهء شب رفتند و ملائكهء صبح آمدند ! ؟\r\nآن شخص مراقب و متفكّر راست ميگويد ؛ او مىبيند ؛ چون چشم ملكوتيش باز شده است امّا ديگران نمىبينند ؛ چشم منحصر به اين دو\r\n\r\n","description":"","footnote":"","page_name":" 168 ","page_number":170},
  {"content":"\r\n\r\nچشمى كه در كاسهء سرِ انسان است نيست ، اين چشم مُلكى است كه انسان بواسطهء آن ميتواند با موجودات عالم طبع و مادّه ارتباط پيدا كند ؛ انسان چشم ملكوتى هم دارد كه بواسطهء آن ميتواند با موجودات عالم معنى و فرشتگان ارتباط پيدا كند .\r\n\r\nشهادت فرشتگان عين شهادت خداست\r\nو علَى كُلّ تقدير ، اين ملائكه‌اى كه اعمال انسان را ثبت و ضبط مىكنند علمشان جدا از علم خدا نيست و شهادتشان جدا از شهادت خدا نيست ؛ در كتاب آسمانى ما قرآن مجيد فلسفه توحيدى الهى بر اين اساس پايه گذارى و بيان شده است كه تمام موجوداتى كه مصدر أعمال هستند كارشان عين كار خداست ، نه جداى از كار خدا ؛ مثلًا همين فرشتگانى كه اعمال را ثبت و ضبط مىنمايند كارشان عين كار خداست نه آنكه خدا يك اطّلاع و علمى دارد و اينها يك اطّلاع و علمى جداى از علم خدا .\r\nنه اين‌طور نيست كه خدا گواه بر اعمال انسان است و اينها هم جدا از حكومت و سيطرهء پروردگار شهادت بر اعمال دهند ؛ علم خدا بر موجودات علم حضورى است نه حصولى ؛ و بنابراين نفس فرشتگان و عمل آنها در نزد خداى متعال حاضر است و اين حضور همان علم خداست ، پس علم فرشتگان عين علم خداست شهادت فرشتگان چه از نقطه نظر تحمّل و چه از نقطه نظر أداء ، عين حضور در محضر حقّ متعال و عين احاطه و سيطرهء الهيّه وجوديّه و حضوريّه به آنهاست ؛ پس عين علم و شهادت حضرت حقّ است .\r\nو به عبارت ساده‌تر : فرشتگان از خود استقلال ندارند ؛ اينها آلت\r\n\r\n","description":"","footnote":"","page_name":" 169 ","page_number":171},
  {"content":"\r\n\r\nمحض هستند ؛ آئينه و آيت محض هستند ؛ و علم پروردگار در آنها تجلّى كرده و ظهور نموده ؛ و اينها بواسطهء علم حقّ تعالى مىبينند و تحمّل مىنمايند و سپس اداء مىكنند ؛ پس به نظر مقام كثرت انتساب اين امور براى فرشتگان است ؛ و به نظر مقام وحدت براى حقّ تبارك و تعالى ؛ و به نظر مقام وحدت در كثرت براى حقّ است كه در اين آئينه‌ها ظهور نموده و متجلّى شده است ؛ و به نظر مقام كثرت در وحدت براى فرشتگان است كه به علّت تحقّق به حقّ پديد آمده است .\r\nو به عبارت ساده‌تر از اين : علم و اطّلاع ملائكه و شهادت آنها عين علم و اطّلاع خدا و شهادت خداست ؛ و وسائط بطور كلّى از خود استقلال ندارند ؛ بلكه طلوع و ظهور علم خدا از آئينه وجود اين وسائط است ، بدون آنكه وسائط مختصر دخالتى از خود در آن داشته باشند .\r\nو اينست معناى حقيقى توحيد ؛ خداوند ميفرمايد :\r\n وَ ما يَعْزُبُ عَنْ رَبِّكَ مِنْ مِثْقالِ ذَرَّةٍ فِي الْأَرْضِ وَ لا فِي السَّماءِ وَ لا أَصْغَرَ مِنْ ذلِكَ وَ لا أَكْبَرَ إِلَّا فِي كِتابٍ مُبِينٍ  . « 1 »\r\n« اى پيغمبر ! از پروردگار تو به قدر سنگينى يك ذرّه در زمين و در آسمان‌ها ؛ و نه كوچكتر از يك ذرّه و نه بزرگتر از آن پنهان نمىشود ! بلكه همه آنها در كتاب آشكار خدا موجود است » .\r\n\r\nعالم تكوين بيدار است و مراقب و حفيظ است\r\nيعنى چه ؟ كتاب آشكار خدا كه عالم تكوين و آفرينش است عين علم خداست ؛ پس علم خدا جداى از علم آفرينش و كتاب تكوين\r\n\r\n\r\n","description":"","footnote":"\r\n( 1 ) ذيل آيه 61 ، از سورهء 10 : يونس\r\n","page_name":" 170 ","page_number":172},
  {"content":"\r\n\r\nو نفس عالم آفرينش نيست ؛ و عالم تكوين و شهادت نيز جدا از علم خدا نيست .\r\n أَمْ يَحْسَبُونَ أَنَّا لا نَسْمَعُ سِرَّهُمْ وَ نَجْواهُمْ بَلى وَ رُسُلُنا لَدَيْهِمْ يَكْتُبُونَ  . « 1 »\r\n« آيا اين مردم چنين مىپندارند كه ما رازها و پنهانىها و آهسته سخن گفتن‌هاى آنان را نمىشنويم ؟ آرى ! و فرستادگان ما كه نزد آنان هستند همه را مينويسند . »\r\nدر اين آيه كريمه ملاحظه مىشود كه با آنكه ملائكه را نويسندهء اعمال قلمداد مىكند ، ميفرمايد : ما از سرّ و رازِ آنان اطّلاع داريم . و نيز ميفرمايد :\r\n  وَ لَقَدْ خَلَقْنَا الْإِنْسانَ وَ نَعْلَمُ ما تُوَسْوِسُ بِهِ نَفْسُهُ وَ نَحْنُ أَقْرَبُ إِلَيْهِ مِنْ حَبْلِ الْوَرِيدِ * إِذْ يَتَلَقَّى الْمُتَلَقِّيانِ عَنِ الْيَمِينِ وَ عَنِ الشِّمالِ قَعِيدٌ   . « 2 »\r\n« ما انسان را آفريديم و از وساوس و خواطر نفس او آگاهيم ؛ و از حبل الوريد او به او نزديكتر هستيم ! » در اينجا ملاحظه مىشود كه با آنكه اين علم و اطّلاع را حضرت حقّ به خود نسبت ميدهد و بلكه از حبل الوريد انسان خودش را به انسان نزديكتر مىبيند ؛ بلافاصله ميفرمايد : « در آن وقتى كه آن دو فرشته ، اعمال او را تلّقى نموده ميگيرند و ثبت مىكنند ؛ و از راست و چپ هر سخنى را كه بيفكند ، بلادرنگ رقيب و عتيد آن را ميگيرند و نگاهدارى مىنمايند ؛ » يعنى كار فرشتگان كار ماست ؛ و اخذ و نگاهدارى آنها علم ماست . »\r\n\r\n\r\n","description":"","footnote":"\r\n( 1 ) . آيه 80 ، از سورهء 43 : الزّخرف\r\n( 2 ) آيه 16 و 17 ، از سورهء 50 : ق\r\n","page_name":" 171 ","page_number":173},
  {"content":"\r\n\r\nعلم كلّى احاطى ما در اين شبكه‌ها و قالب‌ها و آلات و آئينه‌ها تجّلى كرده و ظهور نموده است ؛ در هر فرشته‌اى به اندازهء سعهء خود از علم ما پيدا شده است ؛ پس علم آنها عين علم ماست .\r\nو جالب اينست كه جملهء  إِذْ يَتَلَقَّى الْمُتَلَقِّيانِ  در محلّ تعليل آمده است ؛ يعنى چرا ما از حبل الوريد به انسان نزديكتريم ؟ و چرا علم و آگاهى به وساوس و افكار و نيّات و خاطرات القاء شده از نفس او داريم ؟ چون متلقّيان ما از راست و چپ نشسته و تمام اقوال و افعال او را نگاهدارى و حراست مىكنند .\r\nپس نفسِ حراست و نگاهدارى آنها عين علم و اطّلاع ماست .\r\nو از همين قبيل است جملهء :  وَ سَتُرَدُّونَ إِلى عالِمِ الْغَيْبِ وَ الشَّهادَةِ فَيُنَبِّئُكُمْ بِما كُنْتُمْ تَعْمَلُونَ  . « 1 »\r\nپس از آنكه فرموده است : خدا و رسول خدا و مؤمنان اعمال شما را مىبينند ؛ در اينجا ميفرمايد : سپس بسوى خدا بازگشت مىكنيد و شما را به آنچه عمل كرده‌ايد آگاه ميسازد ؛ يعنى ديدنِ رسول خدا و مؤمنان عين آگاهى حضرت حقّ است جلّ و عزّ .\r\nنظير اين آيات كريمه كه عمل موجودات و فرشتگان را خداوند تبارك و تعالى به خود نسبت ميدهد در قرآن كريم بسيار است ؛ و حقيقت توحيد همين است و بس .\r\nانسان بايد ملاحظه كند در هر آن از ساعات شبانه روز متوجّه باشد كه در عالم تكوين مُهمَل خلق نشده .\r\n\r\n\r\n","description":"","footnote":"\r\n( 1 ) ذيل آيه 105 ، از سورهء 9 : التّوبه\r\n","page_name":" 172 ","page_number":174},
  {"content":"\r\n\r\nقرآن مجيد ميفرمايد :  أَ يَحْسَبُ الْإِنْسانُ أَنْ يُتْرَكَ سُدىً  . « 1 »\r\n« آيا آدمى چنين مىپندارد كه مهمل آفريده شده است » ؟\r\nانسان مىپندارد كه رها شده و يله و واگذار شده است ؟ نه اين‌طور نيست ؛ انسان رها نشده انسان موجوديست از موجوداتى كه پروردگار تبارك و تعالى او را از روى علم و حكمت ايجاد كرده ؛ و هر ذرّه از موجوداتى كه بدن انسان را تشكيل داده ؛ روح انسان را ايجاد كرده ؛ سرّ انسان را تحقّق بخشيده است ، ظاهر و باطن انسان را كامل نموده است ؛ روى حساب و حكمت بوده و انسان مسؤول در پيشگاه حقّ متعال است .\r\nاگر بر صراط حقّ ، و بر مسير عدالت ، و صراط مستقيمى كه بايد طىّ كند طىّ كند بر طبق همان نظريّه تشريعيّه آفرينش راه را پيموده است .\r\nانسان نبايد چنين تصوّر كند كه مهمل و رها بوده ، يك ساعت به طريق راست حركت كند و ساعت ديگر منحرف شود ؛ در يك شب رو به خدا آرد ؛ و در شب ديگر غفلت ورزد ، ماه رمضان دروغ نگويد و بعد از ماه رمضان دست به معصيت بيالايد .\r\n\r\nاشعار شيخ بهاء الدين عاملى دربارهء ابتهال به خدا\r\n اى مركزِ دائرهء امكان * وى زُبدهء عالم كون و مكان\r\nتو شاهِ جواهرِ ناسوتى * خورشيدِ مظاهرِ لاهوتى\r\nتا كى ز علائق جسمانى * در چاه طبيعت خود مانى\r\nتا چند به تربيتِ بدنى * قانع به خزف ز دُرِ عَدَنى \r\n\r\n\r\n","description":"","footnote":"\r\n( 1 ) آيه 36 ، از سورهء 75 : القيامة\r\n","page_name":" 173 ","page_number":175},
  {"content":"\r\n\r\n صد مُلك ز بهر تو چشم به راه * اى يوسف مصر برآ از چاه\r\nتا والى مصر وجود شوى * سلطان سرير شهود شوى\r\nدر روز ألَست « بَلَى » گفتى * و امروز به بسترِ « لا » خفتى\r\nتا كى ز معارف عقلى دور * به زخارف عالمِ حسّ مغرور\r\nاز موطن اصلى نيارى ياد * پيوسته به لهو و لعب دلشاد\r\nنه اشك روان نه رخ زردى * الله الله تو چه بى دردى\r\nيكدم به خود آ و ببين چه كسى ؟ * به چه بسته دل و به كه هم نفسى ؟\r\nزين خواب گران بردار سرى * مىپرس ز عالمِ دل خبرى\r\nزين رنج عظيم خلاصى جوى * دستى به دعا بردار و بگوى\r\nيا ربّ يا ربّ به كريمىِ تو * به صفات و كمالِ رحيمىِ تو\r\nيا ربّ به نبىّ و وصىّ و بتول * يا ربّ يا ربّ به دو سبطِ رسول\r\nيا ربّ با عبادت زين العباد * به زهادت باقرِ علم رَشاد\r\nيا ربّ يا ربّ به حقّ صادق * به حقّ موسى به حقّ ناطق\r\nيا ربّ يا ربّ با رضا شَهِ دين * آن ثامن و ضامن اهل يقين\r\nيا ربّ به تقىّ و مقاماتش * يا ربّ به نقىّ و كراماتش\r\nيا ربّ به حسن شهِ بحر و برّ * به هدايتِ مهدى دين پرور\r\nكين بنده مجرمِ عاصى را * وين غرقه بحرِ معاصى را\r\nاز قيد علائق جسمانى * وز بند وساوس شيطانى\r\nلطفى بنما و خلاصش كن * وز اهل كرامت خاصش كن\r\nيا ربّ يا ربّ كه بهائى را * آن بيهده گَرد هوائى را\r\nكه به لهو و لعب شده عمرش صرف * ناخوانده ز لوح وفا يك حرف \r\n\r\n","description":"","footnote":"","page_name":" 174 ","page_number":176},
  {"content":"\r\n\r\n زين غم برهان كه گرفتار است * در دست هوى و هوس زار است\r\nدر شغل زخارف دنيى دون * مانده به هزار أملِ مفتون\r\nرحمى بنما به دلِ زارش * بگشا ز كرم گره از كارش\r\nاز پيش مران ز رهِ احسان * به سعادت ساحتِ قُرب رسان\r\nوارسته ز دنيى دونش كن * سر حلقه اهل جنونش كن « 1 » \r\nحقّاً اگر انسان با خدا باشد و براى رضاى خدا عملى انجام دهد ؛ به خوبى خواهد يافت كه خداوند او را يله نگذارده ؛ و در مواقع ضرورت به فريادش ميرسد ؛ و ارواح طيّبه حيّه ، و جنود ملائكه براى كمك و صيانت او بسيج ميشوند ؛ چون عالم كون زنده و بيدار است .\r\n وَ عِنْدَنا كِتابٌ حَفِيظٌ  . « 2 »\r\n\r\nملاقات صبيهء آية الله اراكى با امام زمان\r\nقضيّه‌اى در همين يكى دو سالهء اخير در ايّام حجّ اتّفاق افتاد كه شايان دقّت است ، اين قضيّه متعلّق به صبيّهء شيخ الطّائفة الاعلام آية الله آقاى آقا ميرزا محمّد على اراكى دام ظلّه العالى است كه از علماء برجسته و طراز اوّل حوزه مقدّسهء علميّهء قم و از زهّاد و عبّاد و عُدولى است كه در متانت و شخصيّت و تقواى ايشان در نزد خاصّه و عامّه جاى ترديد و گفتگو نيست .\r\nايشان ميفرمودند : اين صبيّهء من از زنان صالحه و متديّنه است ؛ و من خودم مستقيماً از زمان صباوت متكفّل امور شرعيّه و تعليم و آداب و تربيت او شده‌ام و همهء كارهاى او زير نظر من بوده است و در صدق گفتار او هيچ ترديدى نيست . در موسم حجّ عازم بيت الله الحرام\r\n\r\n\r\n","description":"","footnote":"\r\n( 1 ) كتاب « نان وحلوا » شيخ بهائى\r\n( 2 ) ذيل آيه 4 ، از سورهء 50 : ق\r\n","page_name":" 175 ","page_number":177},
  {"content":"\r\n\r\nشد تنها ؛ و شوهرش با او نبود . و آن‌قدر عفيف و با حيا ، و از برخورد با مردان تجنّب دارد كه اين سفر به تنهائى براى او ايجاد نگرانى نموده بود ، و پيوسته در تفكّر بود كه خدايا چگونه من تنها بروم ؟ من كه تا به حال به زيارت بيت الله مشرّف نشده‌ام ؟ و از مناسك و آداب حجّ عملًا چيزى نمىدانم ؛ من چگونه طواف كنم و سعى كنم ؟ تا اينكه در آستان سفر قرار گرفت ؛ و من در موقع حركت به او گفتم : اين ذكر را پيوسته بگو و برو : يا عَليمُ يا خَبيرُ ! خدا از تو دستگيرى خواهد نمود ؛ چون اين سفر واجب است و البتّه خداوند از ميهمانان خود كه راه را نمىشناسند و آشنائى ندارند حمايت مىنمايد .\r\nصبيّهء ما به حمد الله و المنّه سفر خود را به خوبى و به سلامتى و موفّقيت به پايان رسانيد و مراجعت كرد ؛ و براى ما واقعهء خود را در مكّهء مكرّمه هنگام ورود به بيت الله الحرام براى انجام طواف چنين تعريف كرد :\r\nمن پس از آنكه از ميقات احرام بستم ؛ و وارد مسجد الحرام شدم كه طواف را بجاى بياورم ، ديدم در اطراف كعبه آن‌قدر جمعيّت متراكم است كه أبداً من قدرت ندارم طواف كنم ؛ حجرالاسود را كه نقطهء ابتداى شروع طواف است پيدا كردم ؛ و هر چه خواستم از آنجا شروع كنم و به گرد خانهء كعبه طواف كنم ، ديدم أبداً مقدور نيست ؛ بيچاره شدم ، گفتم : خدايا من براى طواف خانهء تو آمده‌ام و مىبينى كه با اين ازدحام و انبوه جمعيّت قدرت ندارم ؛ خدا چكنم نمىتوانم ! ؟\r\nدر اين حال ناگهان ديدم از مكان مُحاذى حجرالاسود فضائى به\r\n\r\n","description":"","footnote":"","page_name":" 176 ","page_number":178},
  {"content":"\r\n\r\nشكل استوانه باز شد و كسى به گوش من گفت : خودت را به امام زمانت بسپار و در اين فضا با او طواف كن !\r\nمن وارد اين محلّ خالى استوانه‌اى شدم ؛ و ديدم در جلو حضرت امام زمان مشغول طواف هستند و پشت سر آن حضرت كمى به طرف دست چپ شخص ديگرى است ؛ و من وارد شدم و پشت سر آن دو مشغول طواف شدم ؛ و از حجرالاسود شروع كردم و تا هفت شوط را به همين منوال تمام كردم ؛ و در اين مدّت نه تنها احساس جمعيّت نميكردم بلكه ابداً حتّى انگشت كسى به دست يا بدن من اصابت نكرد و در تمام هفت شوط حالِ طواف متوسّل به آن حضرت بودم و دست روى شانه‌هاى آن حضرت مىماليدم و التماس و تضرّع داشتم ؛ ولى چهرهء آن حضرت را نميديدم چون روى آن حضرت به طرف جلو و در حال اشتغال به طواف بودند .\r\nو چون هفت شوط طواف به پايان رسيد خود را خارج از آن حلقه نگريستم ؛ و ديگر أبداً امام زمانى و شخص ديگرى نبود و ديگر آن حضرت را نديدم ؛ و من از اين قضيّه فقط يك تأسّف دارم و آن اينكه من چرا به آن حضرت سلام نكردم تا جواب سلام آن حضرت را نيز دريافت كنم .\r\nآيه الله اراكى مدّ ظلّه السّامى ميفرمودند : اين نتيجهء انقطاع به خداست ؛ و خود را عاجز و فقير ديدن و تبتّل و ابتهال بسوى او نمودن و من در سفر حجّ كه مشرّف شدم بسيار مشتاق بودم كه حجرالاسود را استلام كنم ؛ و يك روز با جمعى از دوستان همراه براى طواف رفتيم كه\r\n\r\n","description":"","footnote":"","page_name":" 177 ","page_number":179},
  {"content":"\r\n\r\nشايد به كمك و مساعدت آنان قدرى جمعيّت راه دهند و ما بتوانيم براى يك بار استلام حجر را بنمائيم ؛ همين كه با آن همراهان و ياوران به نزديك حجر رسيديم ؛ و نزديك بود استلام كنيم كه ناگهان يك فشار انبوه جمعيّت چنان ما را از آنجا بر كنار زد كه هر كدام به گوشه‌اى پرتاب شديم ! و اين نتيجهء عدم انقطاع به خدا و همان فىالجمله اعتماد و اتّكائى بود كه به آن همراهان داشتيم !\r\nآية الله اراكى هم اكنون در قيد حيات هستند ، پيرمردى نورانى و معمّر و شايد قريب نود سال از عمرشان ميگذرد ؛ و در قم ساكن و بسيارى از مشتاقان ، اين قضيّه را از خود ايشان شنيده‌اند ؛ و كسانى هم كه مايل باشند مىتوانند در سفرى كه به قم مشرّف ميشوند به حضورشان رفته و بدون واسطه بشنوند ؛ و صبيّهء ايشان نيز در قيد حياتند و مىتوانند مخدّرات از ايشان استماع و استفاده نمايند .\r\nبارى عالم تكوين و تحقّق خارج بيدار است و ولىّ كارخانهء خدا زنده است ؛ و انسان هميشه بايد در صراط مستقيم و عدالت حركت كند ؛ يعنى تمام شراشر وجود انسان از اعمال خارجى و از افكار ذهنيّه و از خاطرات قلبيّه تمام بايد در صراط هدايت حقّ باشد ؛ و خلاصه انسان بايد به تمام معنى متحقّق به حقّ باشد و از باطل اجتناب ورزد ؛ و الّا روزى ميرسد كه براى انسان حسرت و ندامت بسيار خواهد بود ؛ و در روز بازپسين كه اعمال انسان را مىآورند و ملائكه نشان ميدهند انسان فرياد برميدارد :\r\n وَ وُضِعَ الْكِتابُ فَتَرَى الْمُجْرِمِينَ مُشْفِقِينَ مِمَّا فِيهِ وَ يَقُولُونَ \r\n\r\n","description":"","footnote":"","page_name":" 178 ","page_number":180},
  {"content":"\r\n\r\n يا وَيْلَتَنا ما لِهذَا الْكِتابِ لا يُغادِرُ صَغِيرَةً وَ لا كَبِيرَةً إِلَّا أَحْصاها وَ وَجَدُوا ما عَمِلُوا حاضِراً وَ لا يَظْلِمُ رَبُّكَ أَحَداً  . « 1 »\r\n« و نامهء عمل قرار داده مىشود ؛ و اى پيغمبر ! مىبينى كه مجرمين از آنچه در آنست سخت هراسناك و دهشت زده‌اند و ميگويند : اى واى بر ما ! به چه سبب اين نامهء عمل از شمارش هيچ عمل كوچك و يا عمل بزرگ دريغ نكرده است ؟ و آنچه كه در دنيا بجا آورده‌اند همه را حاضر مىيابند ، و البتّه اى پيامبر ! پروردگار تو به كسى ستم روا نميدارد . »\r\nآن وقت وقتِ سرافكندگى و خجالت است ؛ و آن موقف ، موقفِ شرمسارى و ذلّت و مسكنت است .\r\nانسان در اين دنيا چون كبكى كه در برف سر فرود آورد براى آنكه صيّاد او را نبيند ؛ هر عمل زشتى كه به جا آورد چنين مىپندارد كه خدا نمىبيند ؛ و اگر خود را به غفلت زند ؛ عالم كون هم به غفلت ميروند اگر اين جهان را كور و جاهل و عالم مادّه و طبع را بدون شعور تصوّر كند ، و ملائكه را مسيطر و مهيمن بر اين جهان نبيند ؛ مىپندارد حقيقت امر همچنين است غافل از اينكه اين جز پندارى و توهّمى بيش نيست ؛ بلكه عالم زندگى و حيات دارد .\r\nإن‌شاءالله در مجلس آينده كه در بحث معاد در پيرامون كيفيّت شهادت جمادات گفتگو به عمل مىآيد روشن مىشود كه در و ديوار هم از اعمال ما خبر دارند ؛ و آنها هم ثبت و ضبط مىنمايند ؛ و اين خود داستانى است مفصّل و مستقلّ بر اساس يك فلسفه و يك نگرش\r\n\r\n\r\n","description":"","footnote":"\r\n( 1 ) آيه 49 ، از سورهء 18 : الكهف\r\n","page_name":" 179 ","page_number":181},
  {"content":"\r\n\r\nديگرى .\r\nو به هر حال ،  أَ يَحْسَبُ الْإِنْسانُ أَنْ يُتْرَكَ سُدىً  . « آيا انسان چنين گمان دارد كه يله و رها واگذار شده است ؟ » أمير المؤمنين عليه السّلام كه اين آيه را قرائت ميكرده‌اند ، تكرار مينموده‌اند .\r\n\r\nعواقب وخيم غفلت از نامه عمل\r\nأمير المؤمنين عليه السّلام مىبيند و ميداند كه چه خبرها هست ؛ با آن چشم بصيرت مينگرد كه تمام موجودات عالم مُلكى در تحت قيمومت موجودات عالم ملكوتى است ، عالم جسم و طبع محكوم عالم روح است ؛ عالَم ظاهر محكوم عالَم باطن است ؛ عالم شهادت محكوم عالم غيب است ؛ بدن محكوم نفس است ؛ تمام جهان محكوم آن روح كلّى و ولايت كلّيّه است كه بر تمام موجودات سيطره دارد ؛ بنابراين اگر با اين خصوصيّات انسان خود را به غفلت زند ، فردا دچار حسرت و ندامت عميق خواهد شد ؛\r\nو  يا حَسْرَتى عَلى ما فَرَّطْتُ فِي جَنْبِ اللَّهِ  او بلند مىشود ؛ ميگويد : من در پيشگاه پروردگار غفلت كردم ؛ من چنين مقامى را داشتم و خودم را نرساندم من به خدا خيانت كردم ؛ خدائى كه از هر جانب مراعات حال مرا كرد مرا به وجود آورد ؛ مرا به مقام رُشد رسانيد . ما به مقام كمال و علم و قدرت رسيديم و اين دنيا را با نگاه كوچك نگريستيم ؛ و به شهوات و غفلات خود را بازى داديم تا عمر به سر آمد و از اين عالم حركت كرديم با دست خالى ؛ اينجا موقف ندامت است .\r\nأمير المؤمنين عليه السّلام امام ماست ؛ معناى امام اينست كه او جلودار است و ما به دنبال ، لازمهء امامت اينست كه مأموم طبق حركات و سكنات\r\n\r\n","description":"","footnote":"","page_name":" 180 ","page_number":182},
  {"content":"\r\n\r\nاو كارهاى خود را تطبيق دهد و الّا ايتمام صدق نمىكند ؛ اگر كسى امام جماعت گردد ؛ ولى چون امام به ركوع رود مأموم بايستد ؛ و چون سجده رود مأموم حمد و سوره بخواند ؛ و چون قنوت بگيرد مأموم به سجده رود ؛ و چون بايستد مأموم بنشيند ؛ اين را ايتمام نميگويند ؛ بلكه ايتمام پس از نيّت صادق و قصد ايتمام براى خدا عبارت است از پيروى در تمام اعمال و افعال و اقوال .\r\nأمير المؤمنين عليه السّلام امام ماست و در آن شكّى نيست ، ولى بايد ديد چقدر ما مأموم او هستيم ؟ در تمام حالات و لحظات : آيا فقط در افعال خارجى ، يا در خاطرات ذهنى و يا در معانى و وجدانيّات قلبى ؟ آيا ما حاضر شده‌ايم چون آن حضرت خود را پاك كنيم ؟\r\n يا نَديمى ضَاعَ عُمْرِى وَ انْقَضَى * قمْ لإسْتِدْراكِ وَقْتٍ قدْ مَضَى\r\nوَ اغْسِلِ الأدْناسَ عَنّى بالْمُدامْ * وَ امْلَأ الأقْداحَ مِنْها يا غُلامْ\r\nأعْطِنى كَأساً مِنَ الخَمْرِ الطَّهورْ * إنَّها مِفْتاحُ أبْوابِ السُّرورْ\r\nخَلِّصِ الأرْواحَ مِنْ قَيد الْهُمومْ * أطْلِقِ الأشْباحَ مِنْ أَسْرِ الْغُمومْ\r\nكاندرين ويرانه پر وسوسه * دل گرفت از خانقاه و مدرسه\r\nنه ز خلوت كام بردم نه ز سِيْر * نه ز مسجد طرف بستم نه ز دير ؟ \r\n\r\n","description":"","footnote":"","page_name":" 181 ","page_number":183},
  {"content":"\r\n\r\n عالمى خواهم از اين عالم بدَر * تا به كام دل كنم سير دگر « 1 » \r\n\r\n\r\n","description":"","footnote":"\r\n( 1 ) « نان و حلوا » ى شيخ بهاء الدّين عاملى\r\n","page_name":" 182 ","page_number":184},
  {"content":"\r\n . \r\n","description":"","footnote":"","page_name":" 183 ","page_number":185},
  {"content":"\r\n . \r\n","description":"","footnote":"","page_name":" 184 ","page_number":186},
  {"content":"\r\n\r\n\r\nمجلس چهل و هفتم : شهادت أعضاء و جوارح در قيامت\r\nبسم الله الرّحمَن الرّحيم\r\nو الْحَمدُ للَّه ربِّ العالَمين وَ لَا حَوْلَ وَ لا قُوَّةَ إلّا باللَه العلىِّ العظيمِ و صلَّى اللهُ عَلى سيِّدِنا محمَّدٍ وَ ءَالِه الطّاهرينَ وَ لَعنةُ الله علَى أعدآئِهم أجمعينَ مِنَ الآنَ إلَى يَوم الدّين .\r\nقال اللهُ الحكيمُ فى كتابِه الكريم :\r\n الْيَوْمَ نَخْتِمُ عَلى أَفْواهِهِمْ وَ تُكَلِّمُنا أَيْدِيهِمْ وَ تَشْهَدُ أَرْجُلُهُمْ بِما كانُوا يَكْسِبُونَ . \r\n( آيه شصت و پنجم ، از سورهء يس : سى و ششمين سوره از قرآن كريم )\r\n« در امروز ( كه روز قيامت است ) ما بر دهان‌هاى آنان مُهر مىزنيم و دست‌هاى آنها با ما سخن ميگويند ؛ و پاهاى آنان شهادت ميدهند به آنچه آنها بجا آورده‌اند و كسب نموده‌اند » .\r\nاين آيه حالات افراد را از نقطه نظر شهادت در روز قيامت بيان مىكند ، يك دسته از شهداء در روز قيامت اعضاء و جوارح انسان است ، دست و پا و گوش و چشم و پوست و بدن و غيرها شهادت ميدهند بر أعمالى كه دشمنان خدا در دنيا انجام داده‌اند ؛ البتّه اين‌طور نيست كه دست و پا زبانى در بياورد مثل زبان ما ، و صدائى در آن ايجاد شود ، بلكه شهادتشان همان اظهار وجود و به صحنه نمايش در آوردن آنهاست\r\n\r\n","description":"","footnote":"","page_name":" 185 ","page_number":187},
  {"content":"\r\n\r\nبراى نشان دادن اعمال در حالى كه اين اعضاء هم در آن وقت داراى حيات و زندگى هستند  الْيَوْمَ نَخْتِمُ عَلى أَفْواهِهِمْ  ما در آن روز بر دهانهاى مشركان و كافران و منافقان مُهر مىزنيم كه ديگر نتوانند تكلّم كنند و ليكن و  وَ تُكَلِّمُنا أَيْدِيهِمْ  دستهاى آنها با ما تكلّم مىكند ،  وَ تَشْهَدُ أَرْجُلُهُمْ بِما كانُوا يَكْسِبُونَ  و پاهاى آنها به آنچه انجام داده‌اند گواهى ميدهند .\r\n\r\nعلت بسته شدن دهان و سخن گفتن دست‌ها در قيامت\r\nچرا حقّ تبارك و تعالى بر دهانهايشان مُهر مىزند ؟ و اما دست و پاها به اعمالشان گواهى ميدهند ؛ براى اينكه اين زبان همينطورى كه در اينجا دروغگوست ؛ در آنجا هم گرچه عالم كشف حقائق است و كسى نمىتواند چيزى را مخفى كند ؛ و ليكن آن ملكهء كذب و دروغگوئى كه در أفراد پيدا شده است و با اين ملكه از دنيا رفتند در آنجا هم ظهور و بروز اين ملكه هست ؛ آنجا هم ميخواهند دروغ بگويند با اينكه مطلب روشن است و حقيقت امر واضح است ؛ عيناً مانند آن جيب برى كه دست كرده توى جيب انسان و پولى در آورده و انسان در همان حال دستش را ميگيرد ؛ پول هم در دست اوست ؛ ولى انكار مىكند و ميگويد : من اين كار را نكردم ، مطلب مثل آفتاب روشن است ، ولى انكار مىنمايد .\r\nيعنى از نقطهء نظر واقع و حقيقتِ امر شبهه و ترديدى نداريم و ليكن ظهور و بروز ملكهء دروغگوئى و دروغ پردازى كه در افراد دروغ ساز هست ايجاب مىكند كه در آنجا هم دروغ بگويند ؛ و بنا بر اين در روز قيامت كه حاضر ميشوند اگر بنا بشود به همان اعتراف لسانى\r\n\r\n","description":"","footnote":"","page_name":" 186 ","page_number":188},
  {"content":"\r\n\r\nاكتفا شود ، در آنجا هم انكار ميكنند . و مىگويند : ما چنين كارى نكرده‌ايم ، ژ أصلًا چنين عملى از ما سر نزده است ؛ و بعضى از اوقات بحث هم مىكنند ؛ و روى دروغ خود استدلال مىكنند و شاهد و دليل مىآورند ؛ و با خدا مباحثه دارند .\r\nدر يكى از روايات وارده در اين مقام كه شايد در اين مجلس ذكر كنيم خيلى لطيف حالاتشان را بيان مىكند ، كه ميگويند : خدايا اين فرشتگانى كه گواهى ميدهند اينها مال تو هستند ! چرا اين ملائكه را آورده‌اى كه گواهى دهند ؟ ما اين عمل را انجام نداده‌ايم و اين شاهدها به درد نمىخورند ؛ تو شاهد از نزد خودت آورده‌اى ! و ما شاهد تو را قبول نداريم !\r\nحالا با اين موقعيّت اگر بنا بشود خدا به انسان بگويد : خودت اعتراف كن ، كيست كه اعتراف كند ؟ و لذا در آن موقع زبانهاى مجرمين مهر ميگردد ؛ يعنى انسان توانائى سخن گفتن را ندارد ، قدرت گفتگو از او سلب مىشود ؛  وَ تُكَلِّمُنا أَيْدِيهِمْ  امّا دست‌ها به زبان در مىآيند و سخن مىگويند .\r\nچگونه تكلّم مىكنند ؟ آيا دست زبان در مىآورد ؟ صدائى در دست ايجاد مىشود و بيان مىكند ؟ نه ؛ تكلّم دست عبارت است از بجا آوردن دست همان عملى را كه در دنيا انجام داده است .\r\nشما ميگوئيد : آن مريض را ديدم و چهره‌اش گفتگو ميكرد كه حالش خوب نيست ؛ من زيد را ديدم ؛ صورتش حكايت ميكرد كه بسيار خوشحال و خندان است ؛ من عَمرو را ديدم و سيمايش بيانگر از شادى\r\n\r\n","description":"","footnote":"","page_name":" 187 ","page_number":189},
  {"content":"\r\n\r\nو بهجت او بود .\r\nگفتگو داشتن و بيانگر بودن و بيان كردن در اينجا يعنى چه ؟ يعنى واقعاً صورت ، زبان در مىآورد ؟ نه ؛ اين چنين نيست ؛ بلكه معنايش اينست كه در حالى و كيفيّتى است كه خود را نمايش ميدهد و ارائه ميدهد كه خوشحال است : از آن حقيقت كه خوشحالى است يا حُزن و اندوه ، و يا مرض و كسالت اوست پرده ميدارد ؛ و آن واقعيّت را نشان ميدهد ؛ اين را تكلّم گويند .\r\n\r\nحقيقت معناى تكلم ، ابراز ما فى الضمير است\r\nاصولًا معناى حقيقى تكلّم بنابر مذهب صحيح كه الفاظ براى معانى كلّيّه وضع شده باشند ، عبارت از اظهار و ابراز ما فى الضّمير است ؛ معانى در ذهن انسان است ، و ميخواهد آن معانى را به طرف مورد برخورد با خود القاء كند و بفهماند ؛ يا بايد به اشاره و كنايه و يا به كتابت و يا به نصب علامت و غيرها آنچه را كه در ذهن دارد ابراز كند و يا بايد به زبان سخن گويد ، و تكلّم كند ؛ و چون غير از راه گفتگو بقيّه راهها مشكل است ، لذا با طريق گفتار آن معانى را به قالب الفاظى در مىآورد كه بين او و بين شنونده قرار داد شده است كه اين لفظ حكايت از اين معنى مىكند ؛ و بنابراين ما آن معناى ذهنى را به قالب همين الفاظ مخصوصه در مىآوريم ، و طرف شنوندهء ما هم اين قالب را مىشنود ، يعنى اين قالب را به او تحويل ميدهيم . و او هم چون ربط بين اين قالب و لفظ را با آن معنى ميداند . از اين لفظ پى به آن معنى مىبرد .\r\nبنابراين تكلّم عبارت از وسيله‌اى است كه به سبب آن معانى از\r\n\r\n","description":"","footnote":"","page_name":" 188 ","page_number":190},
  {"content":"\r\n\r\nذهن گوينده به ذهن شنونده انتقال يابد مانند دو طرف پيل مىماند كه يكى داراى برق مثبت و ديگرى داراى برق منفى است و ما ميخواهيم اين دو را به هم متّصل كنيم و سطحش را در سطح واحد بياوريم ؛ در اين صورت بواسطهء سيم رابطى اين قطب را به آن قطب مىبنديم ؛ برق مخالف اين قطب از سيم رابط جارى مىشود و هر دو پيل را در سطح واحد الكتريكى قرار ميدهد .\r\nفرض كنيد الآن معانيى در خاطرهء بنده هست و در ذهن شما نيست و من ميخواهم اين معانى را به شما تحويل دهم و اين سطح‌هاى فكرى از نقطهء نظر اين معانىِ بخصوص كه قصد تكلّم بر آن قرار گرفته است در يك سطح واحد قرار گيرد ؛ يك سيم رابط مىبنديم بين اين مغز و مغزهاى شنوندگان ، آن سيم رابط چيست ؟\r\nبا يكديگر قرار ميگذاريم كه هر وقت بگوئيم : زيد ، يعنى اين آقا رفت ، يعنى حركت كرد و دور شد ، شب يعنى وقتى كه خورشيد در افق پنهان مىشود و هوا تاريك ميگردد ؛ روز ، يعنى وقتى كه خورشيد سر از افق بر مىآورد و هوا روشن مىشود ؛ اينها همه الفاظى است كه معانى دارد ؛ تمام الفاظى كه در لغت استعمال مىشود ، دلالت بر معانى خاصّى دارد ؛ و اهل زبان هم كه يك قرار داد با همديگر دارند .\r\nمادر كه به زبان مادرىِ بومىِ خود ، الفاظى بر زبان بچّهء خود ميگذارد بر اساس همين قرار داد بومى و قومى است ، بنابراين هر وقت ما بخواهيم اين معانى را القاء كنيم سيم رابط مىكشيم .\r\nسيم رابط عبارتست از بيان كردن ، و معانى را از ناحيهء ذهن بر زبان\r\n\r\n","description":"","footnote":"","page_name":" 189 ","page_number":191},
  {"content":"\r\n\r\nآوردن ، و از نقطه نظر بيان تحويل شنونده دادن ؛ آن معنى را به لفظ در مىآوريم و لفظ را به شنونده ميدهيم . و شنونده هم كه ربطِ بين آن معنى و اين لفظ را ميداند ، از اين لفظ پى به آن معنى مىبرد و مىفهمد كه ما مقصودمان چيست ؟ تمام الفاظى كه اهلِ جهان از متمدّن و بومى از اوّل تا به آخر استعمال كرده‌اند و مىكنند ، از اين منوال خارج نيست ؛ و اين طريق عالىترين و سهل‌ترين راه ردّ و بدل شدن معانى و دادوستد بين حقائق و معنويّات است ، بين اذهان و نفوس عامّهء مردم ؛ اينست معناى تكلّم .\r\nپس تكلّم يعنى نشان دهندهء آنچه در اذهان است از معانى مخفى بطورى كه آن خفا را بردارد و ظاهر كند ؛ به آن كلمه ميگوئيم كه جمعش كلمات است ، تَكَلُّمَ يَتَكَلَّمُ تَكَلُّما ؛ البتّه اصل لغت كلام ؛ جَرح زدن و جريحه وارد ساختن و زخم وارد كردن است و سپس در اين معنائى كه گفتيم استعمال شده است .\r\n وَ كَلَّمَ اللَّهُ مُوسى تَكْلِيماً  « 1 » . « خداوند با موسى سخن گفت . »\r\nيعنى چه ؟ يعنى واقعاً خداوند زبان در آورد ؟ اينچنين نيست ؛ خدا كه جسم نيست . آيا صوتى ايجاد كرد ، صدائى در فضا ايجاد كرد و او گفت :  يا مُوسى إِنِّي أَنَا اللَّهُ  « 2 » ، اگر چنين باشد ديگر آن تكلّم خدا نيست ، ايجاد صوت را تكلّم خدا نميگويند ؛ نسبت با خدا ندارد .\r\nوقتى شما متكلّم هستيد كه كلمات را شما بيان كنيد ! و در اين\r\n\r\n\r\n","description":"","footnote":"\r\n( 1 ) ذيل آيه 164 ، از سورهء 4 : النّسآء\r\n( 2 ) قسمتى از آيه 30 ، از سورهء 28 : القصص\r\n","page_name":" 190 ","page_number":192},
  {"content":"\r\n\r\nصورت آنها نسبت با شما دارد ؛ امّا اگر مثلًا شما يك ضبط صوت و يا دستگاهى را درست كنيد كه او صحبت كند ؛ آن را تكلّم شما نميگويند و در آن حال شما را متكلّم نمىنامند . شما وقتى متكلّم هستيد كه تكلّم به نفس شما قائم باشد ؛ و بنابراين معناى سخن گفتن حضرت حقّ متعال با حضرت موسى اينست كه يك سلسله معانى از معارف و توحيد و قوانين و احكام را حضرت حقّ تعالى به حضرت موسى فهمانيد آن معانى را كه موسى قبلًا نميدانست ؛ و بواسطهء اين وحى و القاء در قلب فهميد ! يعنى پرده و حجاب را از برابر احساسات ذهنيّه و ادراكات قلبيّه و سرّيّهء او برداشت و عالم جهات و مضيق مادّه ديگر براى او محدوديّتى از نقطهء نظر تجلّيات اسماء كلّيّه نداشت ؛ و وجودش در يك گشايش و سعه‌اى قرار گرفت كه ميتوانست آن ارادهء حضرت احديّت را در آئينهء وجود خود بگيرد و بنگرد و ادراك كند .\r\nاين معناى تكلّم خداست با حضرت موسى ؛ و تكلّم درخت كه گفت :  إِنِّي أَنَا اللَّهُ  يا سائر موجوداتى كه در عالم هستند ، و هر يك به نوبهء خود از حقيقتى پرده بردارى مىكند ، و اظهار و ابراز آن حقيقت را مىنمايند همه از اين گونه است ؛ آلت و وسيلهء تكلّم در انسان به همين زبانست ؛ در حيوان به صداهاى مختلف اوست ، در درخت به كيفيّت دگرى است ، در جمادات به كيفيّت دگرى است به مقتضاى نفوس متفاوت آنها ؛ در فرشتگان به گونهء ديگرى است .\r\nجبرائيل به نزد پيامبر صلّى الله عليه و آله و سلّم مىآمد و سخن مىگفت ؛ مگر او بدن داشت ؟ مگر زبان داشت ؟ جبرائيل ملك مقرّبى است كه مشرق\r\n\r\n","description":"","footnote":"","page_name":" 191 ","page_number":193},
  {"content":"\r\n\r\nو مغرب عالم را احاطه كرده است ؛ او مادّى نيست ؛ يك قسم ديگرى است .\r\n\r\nكيفيت تكلم دست‌ها و شهادت پاها در روز قيامت\r\nدست انسان كه تكلّم مىكند و يا در روز قيامت شهادت ميدهد بر أعمالى كه انجام داده است از اين قبيل است ؛ يعنى دست مىآيد جلوى خود انسان ؛ و مشغول همان عملى مىشود كه در دنيا انجام داده ، هر چه بوده است ؛ به قنوت برداشته ، به دعا بلند كرده ، به فقير اطعام كرده ، دزدى كرده ، خيانت كرده ، قمار نموده ، هر كارى كه بجا آورده است ، دست در برابر ديدگان خود انسان آن كارها را انجام ميدهد ؛ آن هم نه جداى از انسان ، بلكه خود انسان با دستهايش مشغول انجام اين كارهاست ، اين مىشود سخن گفتن دست .\r\nو بنابراين در توان چه كسى است كه در اين صورت أعمال مَشاهد خود را منكر شود ؟\r\n وَ تَشْهَدُ أَرْجُلُهُمْ بِما كانُوا يَكْسِبُونَ  و پاها هم به همين طريق و كيفيّتى كه ذكر شد ، به آنچه در دنيا كسب كرده است گواهى ميدهند ؛ در آيه ديگرى داريم :\r\n يَوْمَ تَشْهَدُ عَلَيْهِمْ أَلْسِنَتُهُمْ وَ أَيْدِيهِمْ وَ أَرْجُلُهُمْ بِما كانُوا يَعْمَلُونَ  . « 1 »\r\n« روزى است كه گواهى ميدهند بر عليه آنها زبان‌هاى آنها و دستها و پاهاى آنها به آن اعمالى كه در دنيا انجام داده‌اند » .\r\nدر اين آيه علاوه بر دستها و پاها ، زبانها هم داخل شده است ؛ در آيه قبل كه در سورهء يس است خداوند بر زبانها قفل مىزند كه زبانها\r\n\r\n\r\n","description":"","footnote":"\r\n( 1 ) آيه 24 ، از سورهء 24 : النّور\r\n","page_name":" 192 ","page_number":194},
  {"content":"\r\n\r\nسخن نگويند ، در اين آيه كه در سورهء نور است ميگويد كه زبانها هم سخن دارند ؛ اين اختلاف به حسب اختلاف موطن و موقف است .\r\nاز روى همين مقدّمه‌اى كه ذكر شد ، شايد انسان بفهمد كه آنجائى كه قفل ميزنند كجاست ؟ و آنجائى كه زبان شهادت ميدهد كجاست . آنجا كه مُهر ميزنند آنجائى است كه زبان بر خلاف آن عملى كه انجام داده ميخواهد اظهار و ابرازى كند ؛ يعنى آنجا هم ميخواهد تهمت بزند ؛ دروغ بگويد ؛ و بدين سبب خود را تبرئه و خلاص كند ؛ در اين موقف بر زبان مُهر زده مىشود كه ساكت باش ! و در آنجا كه زبان گواهى ميدهد معنايش اين نيست كه زبان اعتراف و اقرار لسانى مىآورد بر اين كار ؛ بلكه اينست كه آن عملى را كه در دنيا انجام داده يعنى عين دروغ و سخن چينى و تهمت و افترائى را كه بجا آورده است ؛ مردم را گول زده و اغواء كرده است ؛ در آنجا همين اعمال را انجام ميدهد ؛ و مشغول تهمت زدن و دروغ گفتم و اغواء كردن ميگردد .\r\nپس نفس عملى را كه زبان در دنيا انجام داده است ؛ در آنجا به صورت ملكوتى همين زبان انجام ميدهد ؛ عيناً مانند دست و پا . نه اينكه معناى  تَشْهَدُ عَلَيْهِمْ أَلْسِنَتُهُمْ  اين باشد كه زبان بيايد و بگويد ، مانند همين گفتارى را كه انسان در دنيا دارد ميگويد كه من چنين و چنان كردم ، نه ، آن راه‌ها براى اين قسم اعترافات و اعتراض‌ها نسبت به زبان بسته است ؛ و همان حجم شهادتِ زبان مانند شهادتِ دست و پا نفسِ عملى است كه انجام داده مىشود ، اين شهادت زبان است ؛ آياتى داريم در سورهء سجده كه شايان دقّت است :\r\n\r\n","description":"","footnote":"","page_name":" 193 ","page_number":195},
  {"content":"\r\n\r\n     وَ يَوْمَ يُحْشَرُ أَعْداءُ اللَّهِ إِلَى النَّارِ فَهُمْ يُوزَعُونَ * حَتَّى إِذا ما جاؤُها شَهِدَ عَلَيْهِمْ سَمْعُهُمْ وَ أَبْصارُهُمْ وَ جُلُودُهُمْ بِما كانُوا يَعْمَلُونَ * وَ قالُوا لِجُلُودِهِمْ لِمَ شَهِدْتُمْ عَلَيْنا قالُوا أَنْطَقَنَا اللَّهُ الَّذِي أَنْطَقَ كُلَّ شَيْءٍ وَ هُوَ خَلَقَكُمْ أَوَّلَ مَرَّةٍ وَ إِلَيْهِ تُرْجَعُونَ * وَ ما كُنْتُمْ تَسْتَتِرُونَ أَنْ يَشْهَدَ عَلَيْكُمْ سَمْعُكُمْ وَ لا أَبْصارُكُمْ وَ لا جُلُودُكُمْ وَ لكِنْ ظَنَنْتُمْ أَنَّ اللَّهَ لا يَعْلَمُ كَثِيراً مِمَّا تَعْمَلُونَ * وَ ذلِكُمْ ظَنُّكُمُ الَّذِي ظَنَنْتُمْ بِرَبِّكُمْ أَرْداكُمْ فَأَصْبَحْتُمْ مِنَ الْخاسِرِينَ .      « 1 »\r\n« روزى ميرسد كه دشمنان خدا همه در پيشگاه پروردگار حاضر ميشوند ؛ و حشر نسبت به آنها برقرار ميگردد ، و آنها همه در يك صفّ بسته ميشون ؛ و آماده براى سؤال و جواب قرار ميگيرند ؛ و چون جملگى محشور شدند ؛ و فرقه فرقه و دسته دسته گرديدند و هر صفّ و گروه و فرقه‌اى در محلّ خاصّ و مختصّ خود قرار گرفت ؛ همه را براى بازپرسى و براى شهادت اعمال مىآورند و چون در مقابل آتش قرار گرفتند عليه آنان شهادت ميدهند ، گوشهاى آنان و چشمهاى آنان و پوست‌هاى بدن آنان به آنچه آنان در دنيا كارشان اين بود كه به جاى مىآوردند .\r\n\r\nشهادت گوش و چشمان و پوست‌هاى بدن در روز قيامت\r\nتوجّه كنيد : در اينجا ميفرمايد : سمع و ابصار و جُلود شهادت ميدهند يعنى گوش و چشمان و پوست‌ها گواهى ميدهند كه ما در دنيا چه‌كار كرده‌ايم ! يك يك اعمالى كه انجام داده‌اند ، گوش و چشم و پوست\r\n\r\n\r\n","description":"","footnote":"\r\n( 1 ) آيات 19 تا 23 ، از سورهء 41 : فصّلت\r\n","page_name":" 194 ","page_number":196},
  {"content":"\r\n\r\nبدن در آنجا گواهى بر عمل خود ميدهند .\r\n وَ قالُوا لِجُلُودِهِمْ لِمَ شَهِدْتُمْ عَلَيْنا  . « اين افراد به پوستهاى بدنشان ميگويند : چرا شما عليه ما شهادت داديد ! ؟ ما از شما آخر چنين انتظار نداشتيم كه عليه ما شهادت دهيد ! پوست بدن ، بشرهء خود بدن است ؛ و از همه چيز به انسان نزديكتر است ؛ و نبايد شهادت عليه او بدهد - انسان در دنيا گذشته از خودش - افراد غريب را دوست ميگيرد و با خود همدست و همداستان مىكند ، براى اينكه در مواقع گرفتارى و ضرورت به نفع او كارى بكنند ؛ حالا در يك موقعيّت و وضعيّتى قرار گرفته كه پوست و بشرهء بدن بر ضرر او گواهى ميدهند .\r\n قالُوا أَنْطَقَنَا اللَّهُ الَّذِي أَنْطَقَ كُلَّ شَيْءٍ  . « پوست‌هاى بدن در پاسخ ميگويند : خداوند ما را گويا كرده است ؛ آن خداوندى كه همه چيز را به نطق در آورده است و گويا نموده است » .\r\n وَ هُوَ خَلَقَكُمْ أَوَّلَ مَرَّةٍ وَ إِلَيْهِ تُرْجَعُونَ  . « همان خدائى كه شما را در بدوِ امر ايجاد كرد و بازگشت شما هم بسوى خداست . » يعنى همان كسى است كه بدء و نهايت ، و مبدأ و معاد شما بسوى اوست ؛ بدءِ آفرينش و بازگشتِ شما در سير حركت تكاملى به طرف اوست ؛ همان كس زبان ما را گويا كرد و ما را به سخن گفتن در آورد .\r\n وَ ما كُنْتُمْ تَسْتَتِرُونَ أَنْ يَشْهَدَ عَلَيْكُمْ سَمْعُكُمْ وَ لا أَبْصارُكُمْ وَ لا جُلُودُكُمْ وَ لكِنْ ظَنَنْتُمْ أَنَّ اللَّهَ لا يَعْلَمُ كَثِيراً مِمَّا تَعْمَلُونَ . \r\n\r\n","description":"","footnote":"","page_name":" 195 ","page_number":197},
  {"content":"\r\n\r\n« و شما اين‌طور نبوديد كه بتوانيد پنهان كنيد و مستور نمائيد كه گوش شما و چشم‌هاى شما و پوست‌هاى بدن شما گواهى ندهند ! بلكه شما چنين مىپنداشتيد كه بيشتر كارهائى را كه انجام ميداده‌ايد خدا نميداند و نمىفهمد . »\r\n وَ ذلِكُمْ ظَنُّكُمُ الَّذِي ظَنَنْتُمْ بِرَبِّكُمْ أَرْداكُمْ فَأَصْبَحْتُمْ مِنَ الْخاسِرِينَ . \r\n« اين گمان بدى بود كه شما ميكرده ايد ! گمان زشتى بود كه به خدا برده ايد ! و چنين پنداشتيد كه خداوند از كار شما خبر ندارد ؛ و بدون اطّلاع است ! بنابراين خسران و زيان به پاداش اين سوء ظنّ به خدا براى شما پيدا شد ! و بالنّتيجه از خاسرين شديد ! و اينك در كنار آتش و در شُرفِ افتادن در آتش هستيد ! »\r\nبا دقّت و تأمّل در اين آيات نتائج مهمّى دستگير مىشود .\r\n\r\nشهادت اعضاء و جوارح اختصاص به دشمنان خدا دارد\r\nأوّلًا اين آيات كه دلالت بر گواهى دست و پا و گوش و چشم و پوست‌هاى بدن در روز قيامت دارند راجع به دشمنان خدا ، أَعْدَآءُ اللهِ است ؛ ما در آيه‌اى از آيات قرآن نداريم كه در روز قيامت پوست بدن مؤمن يا دست و پاى او شهادت دهند ؛ شهادت جوارح و جلود اختصاص به كفّار و أعداء الله يعنى جماعت غير مؤمنين دارد ، و جوارح گواهى بر اهل معصيت از مؤمنين نميدهند .\r\n وَ يَوْمَ يُحْشَرُ أَعْداءُ اللَّهِ ،  اعداء خدا كه محشور ميگردند حالشان اينچنين است .\r\nو از اينجا استفاده مىشود همان طورى كه فقهاء ذكر مىكنند كه\r\n\r\n","description":"","footnote":"","page_name":" 196 ","page_number":198},
  {"content":"\r\n\r\nخطابات قرآنيّه همان طورى كه راجع به مؤمنين است راجع به كفّار هم هست ؛ چون بحثى داريم كه احكام و تكاليف اختصاص به مسلمين دارد يا أعمّ از مؤمنين و كافرين است ؟ حقّ اينست كه براى همه هست ؛ منتهى اگر كفّار به جاى آرند صحيح نيست ، به جهت آنكه شرط قبول ، اسلام و قصد تقرّب است ؛ و ليكن چون اسلام و نيّت قربت در تحت اختيار آنهاست مىتوانند شهادتين بر زبان جارى كنند و اسلام بياورند تا بتوانند قصد تقرّب كنند و آن اعمال را بجا آرند .\r\nوَ الإِيجَابُ بِالإِختِيَارِ لَا يُنَافِى الإِختِيَارَ كَمَا أَنَّ الإِمتِنَاعَ بِالإِختِيَارِ لَا يُنَافِى الإِختِيَار . « 1 »\r\nو بنابراين ، همانطور كه كفّار در روز قيامت نسبت به اصول دين مؤاخذه مىشود و مورد عذاب واقع ميگردند همينطور نسبت به فروع دين اينچنين است . و همانطور كه از آنان سؤال مىشود كه چرا به خدا ايمان نياوردى ! ؟ توحيد او را نپذيرفتى ؟ ! به پيامبر اسلام نگرويدى ! ؟ معاد را قبول نكردى ! ؟ همينطور علاوه بر اينها مورد سؤال قرار ميگيرند كه چرا نماز نخواندى ! ؟ زكات ندادى ! ؟ چرا نكاحت طبق نكاح اسلام نبود ! ؟\r\n\r\n\r\n","description":"","footnote":"\r\n( 1 ) اين دو قاعده اصولى است كه در علم اصول از آنها بحث مىشود و مفادش اينست كه : چيزى كه بر انسان بواسطهء اختيار او لازم و واجب گردد و انسان در به جا آوردن آن مضطرّ شود ، منافات با اختيار او ندارد ، و همينطور چيزى كه بواسطهء اختيار انسان ممتنع گردد منافات با اختيار ندارد .\r\n","page_name":" 197 ","page_number":199},
  {"content":"\r\n\r\n حَتَّى إِذا ما جاؤُها شَهِدَ عَلَيْهِمْ سَمْعُهُمْ وَ أَبْصارُهُمْ وَ جُلُودُهُمْ . \r\nگوش‌ها و چشم‌ها و پوست‌هاى بدن شهادت ميدهند ؛ در اينجا ظاهر از پوست بدن آن پوست بدنى است كه گناه مىكند و اين كنايه از فروج است ؛ چون اگر دست گناه كند نميگويند : پوست دست شهادت ميدهد بلكه ميگويند : دست شهادت ميدهد . و يا اگر پا گناهى انجام دهد ، نميگويند پوست پا گواهى ميدهد ، ميگويند : پا گواهى ميدهد ؛ و همچنين دربارهء چشم و گوش زبان ؛ امّا پوست بدن كنايه از آن اعمال زشتى است مانند زنا و أمثال آن كه پوست بدن در حال مباشرت دارد . و اين ادب قرآن است كه نخواسته است صريحاً آلات رجوليّت و انوثيّت را بيان كند ؛ و نام آنها را ببرد كه گواهى ميدهند و كنايةً تعبير از آنها به جلود كرده است يعنى پوستهاى بدن .\r\nهمچنان كه در بعضى از روايات وارد شده است كه أفخاذ يعنى پوستهاى ران‌ها ، شهادت ميدهند بر گناه .\r\nبارى ثانياً اين دشمنان خدا به پوستهاى خود ميگويند ؛ چرا شما عليه ما شهادت داده ايد ؟ ! به چشم و گوش نميگويند ؛ به پوست بدن ميگويند ؛ با اينكه بايد زودتر از آن به چشم و گوش گويند كه داراى حيات و احساس هستند ؛ شهادت چشم و گوش عجيب است ، ولى شهادت پوست أعجب است از آن ؛ چون پوست نه چشم دارد كه ببيند و نه گوش كه بشنود ، نه حيات و شعور عقلانى دارد ؛ پوست است و بس .\r\n\r\n","description":"","footnote":"","page_name":" 198 ","page_number":200},
  {"content":"\r\n\r\nپوست چنان كه گواهى دهد بسيار شگفت انگيز است ؛ و بنابراين علّت ، دشمنانِ خدا را خيلى ناراحت مىكند و مضطرب مىنمايد كه حتّى پوست بدن كه انسان در دنيا براى آن هيچ موقعيّتى از فهم و شعور و ادراك قائل نبود حالا در اين وضعيّت خطير عليه او شهادت ميدهد .\r\n وَ قالُوا لِجُلُودِهِمْ لِمَ شَهِدْتُمْ عَلَيْنا  . « به پوستهايشان ميگويند : چرا بر ضرر ما گواهى ميدهيد ؟ !\r\nآنها در پاسخ ميگويند : اختيار با ما نيست ؛ پوست يعنى چه ، اراده اراده خداست ؛ آن خدائى كه به چشم ميگويد : ببين ! به گوش ميگويد : بشنو ؛ به زبان ميگويد : بگو ، آن خدائى كه تمام موجودات را هر يك به نوبه خود به سخن در آورده است ؛ همان خدا به ما امر كرده است كه اينك بيائيم و در اين محضر گواهى دهيم ، ما كنار از اراده و اختيار خدا چيزى نداريم ! نه ما و نه چشم ما و نه گوش ما كه از نزد خود اختيارى داشته باشيم ؛ و يك جا بتوانيم شهادت دهيم ؛ و جاى ديگر ندهيم من چون پوست بشره شما هستم بتوانم مراعات حال شما را بكنم ؛ و شهادت بر عليه شما ندهم ؛ ما از خود چيزى نداريم !\r\nخداست كه ما را به نطق در آورده است ؛ و وقتى خدا به نطق در آورد ، ديگر بين زبان و چشم و گوش و پوست بدن تفاوتى نيست .\r\n قالُوا أَنْطَقَنَا اللَّهُ الَّذِي أَنْطَقَ كُلَّ شَيْءٍ  . « ميگويند : خدا ما را به سخن در آورده است ؛ آن خدائى كه همه چيز را گويا كرده و به سخن در آورده است ؛ و نميگويند : خدا ما را به شهادت وا داشت چون اصل\r\n\r\n","description":"","footnote":"","page_name":" 199 ","page_number":201},
  {"content":"\r\n\r\nنطق كه اعطاء حقّ است اينها دارند ؛ و مبدأ نطق از طرف پروردگار است ، آن در ما تجلّى كرد و ظهور نمود ؛ و ما را به گفتگو در آورد ؛ آن خدائى كه تمام موجودات را به نطق در آورده است و هر كدام به نوبهء خود داراى نطق و تكلّم هستند .\r\n\r\nاعضاء و جوارح داراى حيات و شعور هستند\r\nشما تصوّر كرديد كه ما كه پوستهائى هستيم ! يك موجود مردهء فاسد بى فهم و شعور و عديمُ الإدراك مىباشيم ! نه ، اين‌طور نيست ؛ الآن عالَم ، عالَمِ حيات است ؛ و تمام موجودات داراى زندگى هستند و زندگى زندگى خداست .\r\n وَ هُوَ خَلَقَكُمْ أَوَّلَ مَرَّةٍ وَ إِلَيْهِ تُرْجَعُونَ  . « همان خدائى كه شما را در ابتداى آفرينش خلق نمود و بازگشت شما هم بسوى اوست . » همان خدا چنين قدرتى دارد ؛ و ما همه در مشت او هستيم .\r\n وَ ما كُنْتُمْ تَسْتَتِرُونَ أَنْ يَشْهَدَ عَلَيْكُمْ سَمْعُكُمْ وَ لا أَبْصارُكُمْ وَ لا جُلُودُكُمْ وَ لكِنْ ظَنَنْتُمْ أَنَّ اللَّهَ لا يَعْلَمُ كَثِيراً مِمَّا تَعْمَلُونَ . \r\nشما كه از اين گناهان اجتناب نميكرديد و پرده رويش نمىكشيديد ! و خود را از اين مناظر مستور نميداشتيد : نه ازاين‌جهت بود كه از اين عواقب وخيم و نتائج أعمال بر حذر نبوديد ؛ و هراس و وحشت نداشتيد ! بلكه ازاين‌جهت بود كه اعتنائى به خدا نداشتيد ؛ و چنين مىپنداشتيد كه خدا بر اعمال شما اطّلاع ندارد ! هر گناهى كه مينموديد گمان مىبرديد خدا جداست و عمل هم جدا ؛ خدا بسيارى از كارهايتان را نمىفهمد ؛ ديگر نميدانستيد كه در نفس عمل ،\r\n\r\n","description":"","footnote":"","page_name":" 200 ","page_number":202},
  {"content":"\r\n\r\nخدا و علمِ خداست ؛ و تمام اين أفعالى را كه انجام ميدهيد شبكه‌هائى هستند براى علم و اراده و قدرت خدا ؛ و اين صفات حقّ در آنها ظهور و طلوع كرده و نمىتوانيد حقّ را از نفس اين اعمال خود جدا ببينيد ! و او را در كنارى بپنداريد ! وقتى كه خداوند متعال از همهء موجودات به خود آنها نزديكتر است ، پس چگونه ما اطّلاع بر اين اعمال شما نداريم ؟ !\r\n وَ لكِنْ ظَنَنْتُمْ ،  چنين گمان ميكرديد كه خداوند بسيارى از اعمال شما را نميداند ؛ همين ظنّ شما موجب بدبختى شما و ورود شما در آتش شد ! چرا ؟ چون گمان برديد ، و پنداشتيد كه خدا نميداند ! و همين گمان غلط ، يعنى شرك در افعال خدا شما را به جهنّم سرازير كرد و در رتبهء پست نزول داد .\r\nدر بعضى از روايات سابقاً گذشت كه حضرت استدلال مىكنند به اين آيه :  وَ لكِنْ ظَنَنْتُمْ أَنَّ اللَّهَ لا يَعْلَمُ كَثِيراً مِمَّا تَعْمَلُونَ *  وَ إِذَا كَانَ هَذَا الظَّنَّ هُوَ الْمُرْدِىَ فَضِدُّهُ هُوَ الْمُنْجِى .\r\nچون گمان غلط ، كه خدا نميداند ، موجب نزول در دركات دوزخ است و انسان را به رتبه ردائت در مىآورد ؛ أَرْدَكُمْ ، و به پستى و فقد ارزش مىكشاند ، ضدّش كه حسن ظنّ است به خدا ، كه او از همهء اعمال مطّلع است آن مُنجى مىباشد ؛ موجب نجات و علوّ در درجات بهشت و مقامات است ؛ چون توحيد است ؛ و بنابراين سرّ افعال حسنه‌اى كه افراد انجام ميدهند و آنها را به بهشت مىرساند اينست\r\n\r\n","description":"","footnote":"","page_name":" 201 ","page_number":203},
  {"content":"\r\n\r\nكه آنها ميدانند كه خداوند بر اعمال آنها اطّلاع دارد ؛ اگر انسان عمل بسيار خوب و چشمگيرى انجام دهد . و غافل باشد از خدا قيمتى ندارد ؛ و امّا عمل خوبى كه به جا مىآورد و متوجّهاً إلى الله انجام ميدهد ، آن داراى ثواب است .\r\nچرا ؟ براى اينكه چون انسان از روى توجّه و نيّت و قصد قربت انجام ميدهد ، در خود آن عمل خدا را مىبيند ؛ و اين معناى توحيد است ؛ و اين عمل مورد قبول است ؛ و بنابراين آنچه شما را به دوزخ افكند ، سوءِ ظنّ شما به خدا بود كه مىپنداشتيد  أَنَّ اللَّهَ لا يَعْلَمُ كَثِيراً مِمَّا تَعْمَلُونَ  . و از اينجا به دست مىآيد كه اين موجودات در جهان داراى حياتند ؛ و ما چنين تصوّر داريم كه فقط انسان داراى حيات است و از او گذشته حيوان و از آن گذشته نباتات هم فىالجمله حيات دارند ؛ ولى چنين نيست ، عالم و جهان مادّه داراى حيات است . اين آيات مىرساند كه دست و پا و گوش و چشم و زبان و سائر اعضاء حتّى فروج هم داراى حياتند و شهادت ميدهند ؛ اگر حيات و شعور نداشته باشند ، از كجا شهادت ميدهند ؟\r\n\r\nتمام موجودات داراى حيات و علم و قدرت مىباشند\r\nأخيراً ذكر شد كه در شهادت دو پايه و ركن اساسى لازم است : يكى آنكه شاهد برود و در مسألهء مورد نظر تحقيق به عمل آورد و تحمّل كند و برداشتى بنمايد و بعد بيايد و اداء كند و اين نياز به علم و حيات دارد ؛ شخص مرده نمىتواند تحمّل شهادت كند ، و آدم زندهء كور و كر هم كه نمىتواند بفهمد و تحمّل كند .\r\nپس از اصول مسألهء شهادت علم و حيات است ؛ و بنابراين\r\n\r\n","description":"","footnote":"","page_name":" 202 ","page_number":204},
  {"content":"\r\n\r\nبدن انسان كه در دنيا تحمّل مىكند و در آخرت ادا مىنمايد أعمّ از گوش و چشم و جلود و دست و پا و غيرها ، زنده هستند ؛ و داراى فهم و إدراك .\r\nزيرا اگر بگوئيم اينها حيات و علم ندارند و خداوند صوتى در اينها ايجاد مىكند و مثلًا پهلوى دست انسان در روز قيامت صوتى پديد مىآورد كه مثلًا اين دست دزدى كرده است ؛ آيا مىتوان نام اين را شهادت دست گذارد ؟ مىتوان گفت دست گواهى داد ؟ أبداً أبداً ، اين‌طور نيست .\r\nشهادت دست وقتى صادق است كه خود دست گفتگو داشته باشد ؛ و نسبت گفتار مستقيماً به خود آن بوده باشد ، نه مانند ضَمُّ الْحَجَرٍ فى جَنْبِ الانْسانِ صدائى در مجاور دست پديد آيد و آن صدا چنين گويد . و اگر بگوئيم كه الآن اين دست در دنيا زندگى و حيات ندارد و علم ندارد و در روز قيامت حقّ او را زنده ميگرداند ، و به او شعور و علم ميدهد و او شهادت ميدهد اين نيز كافى نيست .\r\nدر دنيا اين دست مرده و بى شعور بوده چگونه تحمّل شهادت كرده تا در قيامت بيايد و اداء شهادت كند ؟ و در اين صورت بين دست و يك موجود اجنبى چه فرق خواهد بود كه خدا دست را به نطق در آورد ، و آن موجود را در نياورد كه آن گواهى دهد ؟ پس افاضهء علم و حيات فقط در روز قيامت كافى براى صدق معناى شهادت نيست ؛ اينها بايد در دنيا فهم داشته باشند ؛ و بنابراين دست و پا و جلود فهم و شعور دارند ؛ و در فلسفهء متعاليه ثابت است كه تمام موجودات بدون استثناء\r\n\r\n","description":"","footnote":"","page_name":" 203 ","page_number":205},
  {"content":"\r\n\r\nداراى علم و حيات و قدرت مىباشند و وجود ملازم با اين سه خاصّيّت است ؛ يعنى هر چيزى كه به آن وجود و موجود گفته شود به اندازهء سعه و گنجايشِ ماهيّت خود ، داراى حيات و علم و قدرت است ؛ نه تنها انسان و حيوان و نبات بلكه جمادات هم داراى حياتند ؛ و داراى قدرت و داراى شعور ، به اندازه خودشان ؛ سنگ آسيا فهم دارد ، برگ درخت فهم دارد ، آب و هوا ، خورشيد و ماه و ستارگان و زمين و فصول اربعه ، تمام داراى فهم و شعورند .\r\nچقدر لطيف و عالى ملّاى رومى در مثنوى اين حقيقت را بازگو كرده است .\r\n باد و خاك و آب و آتش بنده‌اند * با من و تو مرده با حقّ زنده‌اند\r\nپيش حقّ آتش هميشه در قيام * همچو عاشق روز و شب پيچان مدام\r\nسنگ بر آهن زنى آتش جهَد * هم به امر حقّ قدم بيرون نهد\r\nسنگ و آهن خود سبب آمد و ليك * تو به بالاتر نگر اى مرد نيك\r\nكاين سبب را آن سبب آورد پيش * بى سبب كى شد سبب هرگز به خويش\r\nگردش چرخ اين رَسَن را علّت است * چرخ گردان را نديدن زَلّت است \r\n\r\n","description":"","footnote":"","page_name":" 204 ","page_number":206},
  {"content":"\r\n\r\n اين رسن‌هاى سبب‌ها در جهان * هان و هان زين چرخ سرگردان مدان\r\nتا نمانى صِفر و سرگردان چو چرخ * تا نسوزى تو ز بى مغزى چو مَرْخ\r\nباد و آتش ميشوند از امر حقّ * هر دو سرمست آمدند از خمر حقّ\r\nگر نبودى واقف از حقّ ، جانِ باد * فرق چون كردى ميان قوم عاد\r\nهود گِرد مؤمنان خطّ مىكشيد * نرم ميشد باد كانجا مير سيد\r\nهر كه بيرون بود ز آن خطّ جمله را * پاره پاره مىشكست اندر هوا\r\nهمچنين بادِ اجل با عارفان * نرم و خوش همچون نسيم بوستان\r\nآتش إبراهيم را دندان نزَد * چون گزيدهء حقّ بُوَد چونش گَزَد\r\nآتش شهوت نسوزد اهل دين * باغيان را برده تا قعر زمين\r\nموجِ دريا چون به امر حقّ بتاخت * اهلِ موسى را ز قِبطى وا شناخت\r\nخاك ، قارون را چون فرمان در رسيد * با زر و تختش به قعر خود كشيد \r\n\r\n","description":"","footnote":"","page_name":" 205 ","page_number":207},
  {"content":"\r\n\r\n آب و گِل چون از دم عيسى چريد * بال و پر بگشاد و مرغى شد پريد\r\nكوه طور از نور موسى شد به رقص * صوفى كامل شد و رست او ز نقص\r\nچه عجب گر كوه ، صوفى شد عزيز * جسم موسى از كُلوخى بود نيز « 1 » \r\n\r\nعلم انسان به حقايق موجودات اندك است\r\nبارى ، همهء موجودات فهم و شعور دارند ؛ ولى ما نمىفهميم ؛ آنها هم ميگويند اين انسان آدم بى شعور و نافهمى است ؛ راست هم ميگويند . آنها ميگويند : اينها نمىفهمند ، ما ميگوئيم : آنها نمىفهمند .\r\nقبول نداريد ! ؟ ما در عالم ، خود را با فهم ميدانيم و بس ، امّا از كجا چنين باشد ؟ در عالم جمادات كه نرفته‌ايم و ببينيم چه خبر است ؟ شايد آنها هم در عالمِ خود ميگويند : اين انسان هيچ نمىفهمد .\r\nتا اندازه‌اى هم راست ميگويند ، اگر انسان فهم داشت اين همه جنايت نميكرد ؛ فرشتگان گفتند : خدايا در دنيا ميخواهى چه خلق كنى ؟ ! اينها مُفسِد فى الارض هستند ؛ اوّلين كسانى كه نام انسان را مُفسِد فى الارض گذاردند ملائكه بودند ، چون ميدانستند كه انسان در روى زمين چه خون‌ها كه نميريزد و چه فسادها كه بر پا نمىكند ؟\r\nبنابراين چون ما به موجودات ديگر راه نداريم ؛ نبايد بگوئيم :\r\n\r\n\r\n","description":"","footnote":"\r\n( 1 ) منتخبى از اشعار مولانا از جلد اوّل « مثنوى » صفحهء 23 و 24 ، از طبع ميرخانى\r\n","page_name":" 206 ","page_number":208},
  {"content":"\r\n\r\nآنها فاقد شعور و حياتند ؛ موجودند ؛ و لازمهء وجود ، حيات و علم و قدرت است ؛ و در اين مسأله جاى هيچگونه ترديد نيست .\r\nو بنابراين نظريّه ، عالم وجود داراى حيات است ، اين ستون مسجد داراى حيات است و اين فرش كه بر روى آن نشسته‌ايد زنده است و شعور دارند و در روز بازپسين شهادت هم ميدهند .\r\nيكى از موجوداتى كه گواهى ميدهد زمان است و يكى مكان است ، كه ان‌شاءالله تعالى در بحث شهادت زمان و مكان خواهد آمد ؛ پس اين عالمى كه ما در آن زيست مىكنيم سراسر مملوّ و سرشار از حيات و قدرت و علم است و ليكن  وَ ما أُوتِيتُمْ مِنَ الْعِلْمِ إِلَّا قَلِيلًا  . « 1 » انسان از علم بهرهء اندكى دارد ، حالا ما واقعاً در خود بنگريم و ببينيم كه به تمام موجودات علم داريم ؟ به تمام اسرار كائنات علم داريم ؟ چقدر علم داريم ؟\r\nبزرگان از فلاسفه أعمّ از متديّنين و غير متديّنين عمرشان به سر آمد و با نهايت كاوشى كه در سنين عمر خود نمودند ، همه در هنگام مردن معترف بودند كه هيچ نفهميده‌ايم .\r\nبو على سينا گويد :\r\n تا بدانجا رسيد دانش من * كه بدانم همى كه نادانم \r\nو گويند : بو على سينا در حال احتضارش مكرّراً اين بيت را بر زبان ميراند :\r\n نَموتُ وَ لَيْسَ لَنا حاصِلٌ * سِوَى عِلْمِنا أنَّهُ ما عُلِمْ « 2 » \r\n\r\n\r\n","description":"","footnote":"\r\n( 1 ) قسمتى از آيه 85 ، از سوره 17 : الإسراء\r\n( 2 ) « لغت نامه دهخدا » مادّه أبو على سينا ، ص 652 ؛ و معناى اين بيت\r\n","page_name":" 207 ","page_number":209},
  {"content":"\r\n\r\nو نيز گويد :\r\n از قعر گل سياه تا اوج زُحَل * كردم همه مشكلات گيتى را حلّ\r\nبيرون جستم ز قيد هر مكر و حِيَل * هر بند گشاده شد مگر بند اجل « 1 » \r\nگرچه بعضى رباعى فوق را به عبارت زير از خيّام نقل مىكنند .\r\n از جرم حضيض خاك تا اوج زُحَل * كردم همه مشكلات گردون را حلّ\r\nبيرون جستم ز بند هر مكر و حِيَل * هر بند گشاده شد مگر بند اجل « 2 » \r\nو فارابى نظير همين مضمون را گفته است . و حكيم عمر خيّام گفته است :\r\n اسرار ازل را نه تو دانىّ و نه من * وين حرف معمّا نه تو خوانىّ و نه من\r\nهست از پس پرده گفتگوى من و تو * چون پرده بر افتد نه تو مانىّ و نه من \r\nو فخر رازى گويد\r\n\r\n\r\n","description":"","footnote":"\r\nاينست : مىميريم ما ، و براى ما چيزى به دست نيامد مگر آنكه دانستيم كه ندانسته‌ايم .\r\n( 1 ) : همين كتاب ، ص 654 .\r\n( 2 ) « رباعيّات خيّام » با مقدّمهء دكتر فريد رخ روزن ، طبع برلين ، ص 97\r\n","page_name":" 208 ","page_number":210},
  {"content":"\r\n\r\n ترسم بروم عالمِ جان ناديده * بيرون روم از جهان جهان ناديده\r\nدر عالم جان چون روم از عالم تن * در عالم تن عالم جان ناديده « 1 » \r\nو نيز فخر رازى گويد :\r\n نَهايَةُ إقْدامِ الْعُقولِ عِقالُ * وَ غايَةُ سَعْىِ الْعالِمينَ ضَلالُ\r\nوَ لَمْ نَسْتَفِد مِنْ سَعْيِنا طولَ عُمْرِنا * سِوَى أنْ جَمَعْنا فِيهِ قيلَ وَ قالوا\r\nوَ أرْواحُنا مَحْبوسَةٌ فى جُسومِنا * وَ حاصِلُ دُنْيانا أذًى وَ وَبالُ « 2 » \r\nو معناى اين ابيات چنين است :\r\n« آخرين درجهء اقدام كردن عقل‌ها در مسائل پابستگى است ؛ و نهايت كوشش دانايان تحيّر و گم شدن است . و ما در مدّت طول عمر خود از كوششى كه نموديم بهره‌اى نيافتيم غير از آنچه مشتى از گفتگوها اندوختيم . و ارواح ما پيوسته در اجساد ما زندانى بود ؛ و حاصل و نتيجهء دنيا ما اذيّت و و بال است » .\r\nو از زمخشرى است .\r\n الْعِلْمُ لِلرَّحْمَنِ جَلَّ جَلالُهُ * وَ سِواهُ فى جَهَلاتِهِ يَتَغمْغَمُ \r\n\r\n\r\n","description":"","footnote":"\r\n( 1 ) « علل گرايش به مادّيگرى » ص 24\r\n( 2 ) « كشكول شيخ بهائى » ج 1 ، ص 62 ، از طبع مصر .\r\n","page_name":" 209 ","page_number":211},
  {"content":"\r\n\r\n ما لِلتُّرابِ وَ لِلْعُلومِ وَ إنَّما * يَسْعَى لِيَعْلَمَ أنَّهُ لا يَعْلَم « 1 » \r\nو معناى اين رباعى اينچنين است :\r\n« علم و دانش اختصاص به خداوند جلّ جلالُه دارد ؛ و ما سواى خداوندى در گرداب‌هاى جهل چون غريقى كه غوطه مىخورد ، و از زير آب صداى نامفهومى مىكند ، دانشش ضعيف و نامفهوم و پيوسته با آن دست به گريبان است .\r\nخاك را چه مناسبت كه بساحت علوم دست يابد ، و فقط كوشش او در اين است كه بداند كه نميداند » .\r\nبارى ، تمام اين سخنان براى اينست كه انسان داراى علمى كوتاه و كم ، و عالم تكوين و اسرار آفرينش علمش بلند و بسيار ؛ و با هر ذرّه از موجودات رقيب و حفيظى است ؛ و انسان چنين نپندارد كه چون خود را به تغافل زند ، عالم كون و جهان آفرينش هم از او غافل است .\r\n\r\nداستان حاج شيخ اسمعيل چاپلقى در راه مشهد\r\nحضرت استادنا المكرّم آية الله آقاى حاج شيخ مرتضى حائرى يزدى مُدّ ظلّه العالى كه فعلًا از اساتيد برجسته و طراز اوّل حوزهء مقدّسهء علميّهء قم و داراى فضائل اخلاقى و مكارم شِيَم مىباشند ، داستانى بسيار آموزنده و تربيت كننده نقل كردند از جناب ثقهء معتمد حجّة الإسلام آقاى حاج شيخ إسمعيل چاپلقى كه از اعاظم علماى طهران و مدرسينِ اخلاق و مروّجين شريعت غرّاء هستند :\r\n\r\n\r\n","description":"","footnote":"\r\n( 1 ) همان كتاب و همان صفحه .\r\n","page_name":" 210 ","page_number":212},
  {"content":"\r\n\r\nحضرت آية الله حائرى فرمودند : آقاى چاپلقى براى من بدون واسطه نقل كرد كه من با پدرم و جماعتى با كجاوه و دليجان و الاغ از چاپلق عازم تشرّف به ارض أقدس علىّ بن موسى الرّضَا عليه آلاف التّحيّة و الثّناء شديم ؛ و در آن زمان كه وسيلهء سوارى منحصر در اينها بود ، از چاپلق كه از قراء اراك است تا طهران با الاغ و كجاوه ده روز طول مىكشيد و از طهران تا مشهد مقدّس يك ماه به طول مىانجاميد .\r\nمعمولًا قافله كه از طهران حركت ميكرد يكسره ميرفت تا شاهرود كه ميانهء راه است ؛ و در آنجا دو روز براى حمّام و رخت‌شوئى و استراحت توقّف مينمود ؛ چون در طول پانزده روز از طهران به شاهرود مردم بسيار خسته و چرك و كثيف ميشدند ؛ و براى استحمام و شستن لباسها يك روز ، و براى استراحت روز دوم را قرار ميدادند .\r\nروز اوّل كه قافله وارد شاهرود شد ، و بنا بود همه به استحمام و تطهير و تنظيف البسه مشغول شوند ، من فقط مشغول شستن لباسهاى پدرم شدم ؛ و او را به حمّام بردم و بطور كامل نظيف نمودم ؛ بطورى كه روز سپرى شد و من قادر بر شستن لباسهاى خودم و استحمام خودم نشدم ؛ و فردا كه بنا بود همه بخوابند و استراحت كنند ، تا در اوّل شب قافله حركت كند ، همه خوابيدند ؛ و از آن جمله پدرم نيز استراحت نمود ، من به شستن لباسهاى خودم مشغول شدم و همه را تنظيف و تغسيل نمودم و از خود استحمام نمودم تا روز به سر آمد و أبداً استراحتى نكردم ، و آن‌قدر خسته و فرسوده بودم كه حدّ نداشت .\r\nشب مردم نماز مغرب را خوانده ، و سوار شدند ، و به راه افتادند ؛\r\n\r\n","description":"","footnote":"","page_name":" 211 ","page_number":213},
  {"content":"\r\n\r\nقدرى كه راه رفتيم من ديديم به هيچ وجه طاقت سوارى و برقرارى بر روى مركب را ندارم ؛ و آن‌قدر خواب و خستگى بر من غالب است كه هم اكنون است كه از روى مركب به زمين بيفتم ؛ با خود گفتم از الاغ پياده ميشوم و كنار جاده يك ساعت ميخوابم و سپس بيدار ميشوم ؛ و با سرعت خود را به قافله ميرسانم ؛ چون شخص پياده معمولًا سرعتش از قافله و مال بيشتر است .\r\nپياده شدم و در بيابان كنار همان راه خوابيدم ؛ يك مرتبه بيدار شدم ديدم آفتاب از آسمان بالا آمده ؛ و غرق عرق شده‌ام ؛ و تمام خستگى من بر طرف شده است ! ولى يك شب تمام و مقدارى از روز را خوابيده‌ام ، خدايا چكنم ؟ و چگونه به قافله برسم ؟ و در اين بيابانِ مال‌رو كه جاى پاى مال بسيار است ، از كدام راه بروم كه خود را برسانم ؟ و بين من و قافله يك شب راه فاصله است چگونه خود را ميتوانم برسانم ؟\r\nدر اين حال ديدم ناگهان دو نفر نزد من آمدند ؛ و در تن يكى از آنها لباس نمدى بود كه نيمه آستين داشت و به من گفتند : برخيز و از اين راه برو به قافله ميرسى ! و يكى از آن راه‌ها را كه جاى پاى مال بود نشان دادند .\r\nمن برخاستم و به راه افتادم ، تقريباً پنج دقيقه‌اى كه راه رفتم به قهوه خانه‌اى كه در كنار استخرى بزرگ واقع بود رسيدم ؛ من در آن قهوه خانه رفتم و يك استكان چائى خوردم ، صاحب قهوه خانه خواست استكان ديگر بياورد قبول نكردم ؛ چون قيمت دو استكان مجموعاً سه شاهى ميشد و من بيش از ( صد دينار كه دو شاهى بود ) با خود همراه\r\n\r\n","description":"","footnote":"","page_name":" 212 ","page_number":214},
  {"content":"\r\n\r\nنداشتم و بقيّه پولها نزد پدرم ، و با اسباب‌هاى من با قافله رفته بود .\r\nقهوه چى پرسيد چرا يك چاى ديگر نميخورى ؟ ! گفتم : صد دينار بيشتر ندارم ؛ گفت : قبول دارم ، و به همان دو شاهى يك استكان ديگر چاى خوردم و بعد به راه افتادم و تقريباً پنج دقيقه راه آمدم رسيدم به كاروانسرائى ، و ديدم قافلهء ما در اينجا پياده شده‌اند و مخصوصاً پدرم هنوز داخل كاروانسرا نرفته و به پشت ديوار كاروانسرا نشسته و تكيه داده است .\r\nپدرم گفت : ما الآن از راه رسيده‌ايم ، تو كجا بوده‌اى ؟ من قضيّه را نقل كردم و گفتم كه فقط ده دقيقه من راه آمده‌ام تا رسيده‌ام ؛ گفت : عجبا ! ما از شب تا به صبح راه پيموده‌ايم ؛ چگونه تو اين مسافت طويل را در اين مدّت كوتاه آمده‌اى ؟ ! اين مسلّماً در اثر تصرّف و راهنمائى آن دو مرد كه از رجال الغيب بوده‌اند مىباشد .\r\nحضرت آقاى حائرى ميفرمودند : اينك آقاى چاپلقى حيات دارند و من در عدالت ايشان و صدق اين داستان هيچ شبهه‌اى ندارم .\r\nبارى اين داستان و چه بسا نظائرى كه از مشابه آن اتّفاق افتاده است ؛ بطور حتم دلالت بر يك سلسله ارتباطاتى بين موجودات دارد يعنى اوّلًا اطّلاع بعضى از ارواح طيّبه و طىّ زمين و وصول به مقصد به أسرع وقت و استراحت در روى زمين و چيزهاى ديگرى كه با دقّت معلوم مىشود ؛ پس چرا انسان از اين ارتباطات غافل است ؟ و اين جهان را\r\n\r\n","description":"","footnote":"","page_name":" 213 ","page_number":215},
  {"content":"\r\n\r\nمركّب از اجزاء متفرّق و متشتّت ميداند ؟ درحالىكه همينطورى از نقطهء نظر فيزيكى بين اجزاء اين جهان ، اين ربط عظيم و عجيب برقرار است و ارتباطات جهان مادّه از نقطهء نظر مادّه ، فلاسفه و متفكّران را مبهوت و حيرت‌آسا ساخته است ، همينطور از نقطهء نظر معنى و ارتباطات روحى و نفسى ، بين اين جهان ربط عجيب و عظيم موجود است .\r\n تا نگريد طفل كى نوشد لبن * تا نگريد ابر كى خندد چمن « 1 »\r\nتا نگريد طفلك حلوا فروش * بحر بخشايش كجا آيد به جوش « 2 » \r\n\r\nبه حقايق و اسرار جز علام الغيوب كسى مطلع نيست\r\nو حاصل آنكه علوم انسانى بسيار اندك است و اسرار و غوامض اين جهان بسيار فراوان ، در هر موجودى بلكه در هر ذرّه‌اى يك جهان اسرار مختصّ به آن وجود دارد ، كه انسان أبداً از آن خبرى ندارد ؛ و بنابراين در برابر اين علوم و اسرار و حقائق و اطوارِ هستى و جهان آفرينش ، علوم انسان به قدر ذرّه ايست در برابر امواج نورانى خورشيد عالمتاب كه تمام فضاى عالم اجرام و ستارگان و كهكشان‌ها را فرا گرفته است ؛ يا به قدر قطره‌اى در مقابل اقيانوس‌هاى آب كه سه ربع جهان را غير مسكون ساخته است ؛ بلكه از اين مقياس هم كمتر و كوچكتر ؛ بلكه ميتوانيم بگوئيم : صفر در برابر بى نهايت .\r\nعلوم و اسرار و واقعيّات به اندازه‌اى گسترده و پهناور است كه اگر انسان در تمام مدّت عمر زحمت بكشد و رنج برد و تحمّل مشاقّ كند با فرض اينكه داراى فكر عالى و سرشار باشد ؛ از حقيقت و اسرار\r\n\r\n\r\n","description":"","footnote":"\r\n( 1 ) « مثنوى » طبع ميرخانى ، ج 2 ، ص 115 ، سطر 11 .\r\n( 2 ) همين كتاب ، ص 116 ، سطر 23 .\r\n","page_name":" 214 ","page_number":216},
  {"content":"\r\n\r\nنهفته در يك سلّول نمىتواند اطّلاع حاصل كند ؛ تا چه رسد به آنكه علومش از اين سلّول گسترش بگيرد به تمام موجودات و عوالم و بواطن آنها و مبدأ و مُنتهاى مسيرى كه آنها دارند ؛ جز ذات أقدس حقّ عالمِ السّرُّ و الخفيّات و علّام الغيوب كه ميتواند علم پيدا كند ؟\r\nو علاوه بر اين ، علمِ هر موجودى در حيطه خود آنست ؛ انسان علم به عالَم حيوان ندارد ، حيوان علم به انسان ندارد ؛ انسان علم به نبات ندارد ، نبات علم به انسان ندارد ؛ نه نباتات از جمادات خبرى دارند ؛ و نه جمادات از آنها ؛ هيچ موجودى را علم به موجود دگر نيست ، هر موجودى از خود خبر دارد ، آن هم بسيار بسيط و ساده و بطور اجمال .\r\nحضرت جمال الحقّ و مرآت العارفين مرحوم آية الله حاج شيخ محمّد جواد أنصارى همدانى رضوان الله عليه ميفرمودند : روزى كه حضرت موسى على نبيّنا و آله و عليه السّلام زمين را حفر ميكرد ، در آن طبقات زير زمين كلنگش به سنگى گرفت و سنگ شكافته شد و در ميان آن كِرم ريزى به چشم خورد .\r\nحضرت موسى عرضه داشت : بار پروردگارا ! ميخواهم بدانم اين كرم ريز را در وسط سنگ در تاريكىهاى اعماق زمين براى چه آفريدى ؟\r\nفوراً خطاب رسيد : اى موسى ! اين كرم هم روزى هفتاد مرتبه از من مىپرسد : موسى را براى چه مصلحتى آفريدى ؟\r\nانسان كه اشرف مخلوقات است ، به اينست كه قابل انعطاف است ، و آن قُوى و استعدادى كه به او داده شده است ميتواند ترقّى دهد و به\r\n\r\n","description":"","footnote":"","page_name":" 215 ","page_number":217},
  {"content":"\r\n\r\nجلو برود و علوم خود را گسترده كند ؛ ولى بواسطه اشرف مخلوقات بودن خود ، نمىتواند انكار شعور و ادراك از بقيّهء موجودات بنمايد .\r\nپس بنابراين تمام موجوداتى كه شهادت ميدهند داراى علم و شعور و ادراكند ؛ ما نمىفهميم .\r\n وَ إِنْ مِنْ شَيْءٍ إِلَّا يُسَبِّحُ بِحَمْدِهِ وَ لكِنْ لا تَفْقَهُونَ تَسْبِيحَهُمْ  . « 1 »\r\n« هيچ چيزى نيست مگر آنكه با حمد خدا تسبيح ميگويد و ليكن شما مردم تسبيح آنها را نمىفهميد » .\r\n يُسَبِّحُ الرَّعْدُ بِحَمْدِهِ وَ الْمَلائِكَةُ مِنْ خِيفَتِهِ  . « 2 »\r\n« رعد و آسمان غرّشى كه به گوش ميرسد ، به حمد خداوند تسبيح ميكنند ؛ و فرشتگان از خوف و خشيّت حقّ با حمدِ خود تسبيح گويانند » .\r\nآرى همينست كه وجود و حيات و علم در همهء موجودات سارى است ؛ زيرا ايجاد نطق را تسبيح نميگويند و همچنين شهادت نمىنامند . و بنابراين اساس ، خداوند تعييب و تعيير مىكند افرادى را كه به موجودات بى جان عشق ورزيده و آنان را عبادت كرده‌اند .\r\n  وَ مَنْ أَضَلُّ مِمَّنْ يَدْعُوا مِنْ دُونِ اللَّهِ مَنْ لا يَسْتَجِيبُ لَهُ إِلى يَوْمِ الْقِيامَةِ وَ هُمْ عَنْ دُعائِهِمْ غافِلُونَ * وَ إِذا حُشِرَ النَّاسُ كانُوا لَهُمْ أَعْداءً وَ كانُوا بِعِبادَتِهِمْ كافِرِينَ .   « 3 »\r\n\r\n\r\n","description":"","footnote":"\r\n( 1 ) قسمتى از آيه 44 ، از سورهء 17 : الإسراء .\r\n( 2 ) صدر آيه 13 ، از سورهء 13 : الرّعد .\r\n( 3 ) آيه 5 و 6 ، از سورهء 46 : الاحقاف .\r\n","page_name":" 216 ","page_number":218},
  {"content":"\r\n\r\n« و كدام كس گمراه‌تر است از آن كه غير از خداوند كسى را بخواند كه تا روز قيامت هم قدرت بر اجابت او را ندارد ؟ و علاوه آنان تنبّه و توجّهى هم به خواندن اينان ندارند ؛ و در زمانى كه مردم براى قيامت محشور گردند ؛ آنان دشمنان اينان بوده ؛ و از عبادت‌هاى اينان تبرّى جسته و نسبت به آن كافر مىباشند » .\r\nو بنابراين اساس است كه قرآن كريم عشق بازى و عبادت را با موجودات فاقد شعور و بى روح غلط ميداند ؛ قرآن ميگويد : شما كه اين بت‌ها را مىپرستيد ؛ عمل غلطى انجام ميدهيد ! چون بت فاقد شعور و ادراك است ؛ اگر واقعاً بدانيد كه اين بت در عالم تسبيح دارد ؛ شعور و ادراك و فهم دارد و بدانيد كه اين شعور و فهم ، علم و فهم خداست كه در آن متجلّى شده است ؛ در اين صورت سجده كردن بت سجده كردن خداست ؛ چون وقتى شما به بت سجده كرديد از نقطهء نظر اينكه موجودى است ظلّى و فانى و استقلال ندارد و فهيم است و قادر و عالم است به قدرت و علم خدا ، و خلقتى است از مخلوقات خدا ، و ربط با خدا دارد ؛ و مركز تجلّيات نور و اسماء و صفات حقّ است ؛ پس بنابراين ديگر ازاين‌جهت سجدهء شما با سجدهء خدا فاصله‌اى ندارد ؛ چون ظهور خداست و شما به عنوان همين معناى ظهور بر آن سجده مىكنيد ؛ و از اين آئينه و آيه خدا را مينگريد و مشاهده مىنمائيد پس اين سجده سجده به خداست .\r\nمانند امام و پيغمبر كه توجّه به آنان از جهت عنوان مرآتيّت و آيتيّت عين توجّه به حقّ است .\r\n\r\n","description":"","footnote":"","page_name":" 217 ","page_number":219},
  {"content":"\r\n\r\n فَأَيْنَما تُوَلُّوا فَثَمَّ وَجْهُ اللَّهِ .  « 1 »\r\n« به هر طرف كه روى خود را به گردانيد ! پس آنجا وجه الله است » .\r\nبه هر جا كه ميخواهى سجده كن ! به زمين سجده كن ! به سنگ سجده كن ! به بت سجده كن ! تفاوتى ندارد ؛ علّت عدم جواز سجده به بت آنست كه ما بت را موجود بى روح و بى ادراك مىدانيم ؛ و بنابراين انسان با روح و زنده و با شعور و ادراك سجده كند در برابر موجود فاقد اين معانى ، كُرنش كند در مقابل بت مرده ؛ اين غلط است ؛ و از همين جهت است كه قرآن از چنين سجده‌اى مؤاخذه مىكند كه :\r\n أَمْواتٌ غَيْرُ أَحْياءٍ وَ ما يَشْعُرُونَ أَيَّانَ يُبْعَثُونَ  . « 2 »\r\n« بت‌ها مردگانند ؛ زنده نيستند ؛ أبداً شعور و فهم ندارند كه در چه وقت مبعوث ميشوند » ؛ آن وقت شما مىآئيد و به آنها سجده مىكنيد در روز قيامت همين بت‌ها كه شما آنها را كور و كر و جاهل ميدانيد ! و آنها را مىپرستيد و سجده مىكنيد ! زبان در مىآورند و به عبادتى كه شما نموده‌ايد كافر ميشوند . چون داراى حيات و شعور و ادراكند ؛ و اين سجده‌اى كه به آنها مىكنيد غلط است الآن آنها با زبان خود به شما ميگويند : سجده نكنيد ! ردّ شويد ! ما را در مقابل خدا قرار ندهيد ! ولى ما نمىفهميم و به سجده مىافتيم ، در روز قيامت كه چشم ملكوتى و گوش ملكوتى ما باز ميگردد صداى آنان را مىشنويم و دورباش آنها را ادراك مىنمائيم ؛  وَ كانُوا بِعِبادَتِهِمْ كافِرِينَ  .\r\n\r\n\r\n","description":"","footnote":"\r\n( 1 ) قسمتى از آيه 115 ، از سورهء 2 : البقرة\r\n( 2 ) آيه 21 ، از سورهء 16 : النّحل\r\n","page_name":" 218 ","page_number":220},
  {"content":"\r\n\r\nميگويند : پروردگارا ! ما اينها را به عبادت خود دعوت نكرديم ؛ ما نسبت به اين عمل كافريم ! ما اين عبادت‌ها را در دنيا مطرود ميدانيم و محكوم مىكنيم ؛ اين انسان بدبخت مسكين اشتباه كرده كه ما را عبادت كرده است و ما از چنين عبادت‌هائى بيزارى ميجوئيم .\r\nبت‌ها در آنجا تكلّم دارند و سخن مىگويند ؛ و شهادت ميدهند بر بطلان عبادت انسان نسبت به آنها .\r\n\r\nشهادت اعضاء و جوارح براى دوزخيان است\r\nدر « كافى » با سند متّصل خود روايت مىكند از محمّد بن سالم از حضرت امام محمّد باقر عليه السّلام كه در ضمن حديث مفصّلى فرموده‌اند :\r\nوَ لَيْسَتْ تَشْهَدُ الْجَوَارِحُ عَلَى مُؤْمِنٍ ، إنَّمَا تَشْهَدُ عَلَى مَنْ حَقَّتْ عَلَيْهِ كَلِمَةُ الْعَذَابِ ؛ فَأَمَّا الْمُؤْمِنُ فَيُعْطَى كِتَابُهُ بِيَمِينِهِ . « 1 »\r\n« اعضاء و جوارح بدن مؤمن در روز قيامت بر عليه او شهادت نميدهند ؛ بلكه شهادت ميدهند بر عليه كسانى كه حكم عذاب براى آنان مسجّل شده است ؛ و امّا مؤمن پس نامهء عمل از طرف راست به او داده مىشود . »\r\nو همانطور كه در آيه شريفه ذكر شد :  وَ يَوْمَ يُحْشَرُ أَعْداءُ اللَّهِ إِلَى النَّارِ فَهُمْ يُوزَعُونَ ،  در روايات نيز وارد است كه شهادت اجزاء بدن اختصاص به اهل معصيت دارد ؛ و جوارح و اعضاء مؤمنان بر آنان گواهى نميدهند .\r\nو چون حضرت باقر عليه السّلام در حديث گذشته فرمودند كه : جوارح\r\n\r\n\r\n","description":"","footnote":"\r\n( 1 ) « معاد » علّامهء طباطبائى مدّ ظلّه ، نسخه خطّى ، ص 45\r\n","page_name":" 219 ","page_number":221},
  {"content":"\r\n\r\nشهادت ميدهند بر آن كسانى كه كلمهء عذاب بر آنها زده شده است و از جملهء حَقَّت عَلَيهِ كَلِمَةُ العَذَاب استفاده كرده‌اند ، ممكن است كه كلام آن حضرت از اين آيه استنتاج شده باشد ؛\r\n وَ قَيَّضْنا لَهُمْ قُرَناءَ فَزَيَّنُوا لَهُمْ ما بَيْنَ أَيْدِيهِمْ وَ ما خَلْفَهُمْ وَ حَقَّ عَلَيْهِمُ الْقَوْلُ فِي أُمَمٍ قَدْ خَلَتْ مِنْ قَبْلِهِمْ مِنَ الْجِنِّ وَ الْإِنْسِ إِنَّهُمْ كانُوا خاسِرِينَ .  « 1 »\r\n« ما براى ( دشمنان خدا ) رفيقان و يارانى قرين و هم جفت گماشتيم كه تا آنچه در آينده در برابر آنهاست از شهوات و غفلات و نسيان خدا براى آنها زينت دهند ؛ و در آنچه در گذشته به پشت سر انداختند از امور فانى شدهء اعتباريّه از مقامات و رياست‌ها بدان متّكى گردند ؛ و مُهر و گفتار حتمى عذاب خدا بر آنها لازم شد و ثابت گرديد ، در زمرهء كسانى كه قبل از آنها در ميان امّت‌هاى پيشين بودند ، از طائفهء جنّ و انس كه روزگار خود را با ضرر و زيان و خسران به سر آوردند » .\r\nدر « تفسير علىّ بن إبراهيم قمّى » و در كتاب « مَن لا يَحضُرهُ الفقيه » وارد است كه از حضرت صادق عليه السّلام دربارهء گفتار خداوند تعالى :  شَهِدَ عَلَيْهِمْ سَمْعُهُمْ وَ أَبْصارُهُمْ وَ جُلُودُهُمْ  تا آخر آيه ، سؤال شد .\r\nحضرت فرمودند : يَعْنِى بِالْجُلُودِ الْفُرُوجَ وَ الافْخَاذَ « 2 » . « مراد از پوست‌هاى بدن آلات رجوليّت و انوثيّت و ران‌هاى بدن‌هاست » .\r\nو در « تفسير علىّ بن إبراهيم » نيز وارد است كه :\r\n\r\n\r\n","description":"","footnote":"\r\n( 1 ) : آيه 25 ، از سورهء 41 : فصّلت\r\n( 2 ) « معاد » علّامهء طباطبائى مدّ ظلّه ، نسخه خطّى ، ص 45 .\r\n","page_name":" 220 ","page_number":222},
  {"content":"\r\n\r\nقَالَ عَلَيْهِ السَّلامُ : إذَا جَمَعَ اللهُ الْخَلْقَ يَوْمَ الْقِيَمَةِ دَفَعَ إلَى كُلِّ إنْسَانٍ كِتَابَهُ ، فَيَنْظُرُونَ فِيهِ فَيُنْكِرُونَ أَنَّهُمْ عَمِلُوا مِنْ ذَلِكَ شَيْئاً ، فَيَشْهَدُ عَلَيْهِمْ الْمَلئِكَةُ . فَيَقُولُونَ : يَا رَبِّ ! مَلَائِكَتُكَ يَشْهَدُونَ لَكَ . ثُمَّ يَحْلِفُونَ أَنَّهُمْ لَمْ يَعْمَلُوا مِنْ ذَلِكَ شَيْئاً وَ هُوَ قَوْلُهُ :  يَوْمَ يَبْعَثُهُمُ اللَّهُ جَمِيعاً فَيَحْلِفُونَ لَهُ كَما يَحْلِفُونَ لَكُمْ  . فَإذَا فَعَلُوا ذَلِكَ خَتَمَ عَلَى أَلْسِنَتِهِمْ وَ يُنْطِقُ جَوَارِحَهُمْ بِمَا كَانُوا يَكْسِبُونَ . « 1 »\r\n« امام عليه السّلام فرمودند : چون خداوند تعالى خلائق را در روز قيامت مبعوث فرمايد و گرد آورد ، نامهء عمل هر كس را به صاحبش مىرساند ؛ آنان در نامهء عمل خود نظر ميكنند ؛ و يكباره همه را انكار مىنمايند و ميگويند : ما أبداً چنين كارهائى را انجام نداده‌ايم و از اينها به هيچ وجه من الوجوه اطّلاعى نداريم .\r\nدر اين حال خداوند فرشتگان را به گواهى ميخواند ؛ و فرشتگان همه گواهى ميدهند .\r\nآنان ميگويند : بار پروردگارا ! اينها كه شهادت دادند فرشتگان تو بودند و گواهى به نفع تو دادند و سوگند ياد مىكنند كه ما أبداً چنين كارهائى را به جاى نياورده‌ايم ! و اطّلاعى از اين اعمال نداريم ! و اينست معناى گفتار خداوند متعال كه : سپس خداوند ايشان را بر مىانگيزد و آنان براى شما سوگند دروغ ياد مىكنند ؛ و چون كار\r\n\r\n\r\n","description":"","footnote":"\r\n( 1 ) « تفسير علىّ بن إبراهيم » ص 591 با مختصر اختلافى در لفظ آورده است .\r\n","page_name":" 221 ","page_number":223},
  {"content":"\r\n\r\nبه اينجا ميرسد پروردگار تعالى بر دهان‌هاى آنها مهر مىزند و اعضاء و جوارح بدن آنها به آنچه در دنيا به جاى آورده‌اند گواهى ميدهد » .\r\nخداوند به حقّ محمّد و آله الطّاهرين پيوسته ما را بيدار بدارد ؛ و يك لحظه به خودمان واگذار نكند .\r\n\r\n","description":"","footnote":"","page_name":" 222 ","page_number":224},
  {"content":"\r\n . \r\n","description":"","footnote":"","page_name":" 223 ","page_number":225},
  {"content":"\r\n . \r\n","description":"","footnote":"","page_name":" 224 ","page_number":226},
  {"content":"\r\n\r\n\r\nمجلس چهل و هشتم : شهادت زمان و مكان در قيامت\r\nبسم الله الرّحمَن الرّحيم\r\nو الْحَمدُ للَّه ربِّ العالَمين وَ لَا حَوْلَ وَ لا قُوَّةَ إلّا باللَه العلىِّ العظيمِ و صلَّى اللهُ عَلى سيِّدِنا محمَّدٍ وَ ءَالِه الطّاهرينَ وَ لَعنةُ الله علَى أعدآئِهم أجمعينَ مِنَ الآنَ إلَى يَوم الدّين .\r\nقالَ اللهُ الحَكيمُ فى كِتابهِ الكَريمِ :\r\n  وَ تِلْكَ الْأَيَّامُ نُداوِلُها بَيْنَ النَّاسِ وَ لِيَعْلَمَ اللَّهُ الَّذِينَ آمَنُوا وَ يَتَّخِذَ مِنْكُمْ شُهَداءَ وَ اللَّهُ لا يُحِبُّ الظَّالِمِينَ * وَ لِيُمَحِّصَ اللَّهُ الَّذِينَ آمَنُوا وَ يَمْحَقَ الْكافِرِينَ .  \r\n( آيه يكصد و چهل و يكم و يكصد و چهل و دوّم ، از سورهء آل عمران : سوّمين سوره از قرآن كريم )\r\n« و اين روزهاى روزگار را ما به اختلاف احوال در ميان مردم و خلائق ميگردانيم ؛ و به علّت آنكه مقام و منزلت كسانى كه ايمان آورده‌اند معيّن و معلوم شود ؛ و خداوند از ميان شما گواهانى را بر اعمال مردم برگيرد و مشخّص نمايد ؛ و خداوند البتّه ستمكاران را دوست ندارد ؛ و ديگر به علّت آنكه اهل ايمان را از هر گونه عيب و نقصى پاك و پاكيزه گرداند ؛ و اهل كفر را به پاداش ظلم و كفرشان محو و نابود سازد » .\r\n\r\n","description":"","footnote":"","page_name":" 225 ","page_number":227},
  {"content":"\r\n\r\nاز اين آيه مباركه ميتوان استفاده كرد كه از زمرهء گواهانى كه بر اعمال انسان گواه هستند همين روزهاست ؛ ايّام است ؛ اينها گواهان بر اعمال انسان هستند ؛ ساعات ، دقائق ، روزها ، شب‌ها ، ماه ها ، سال‌ها ، ايّام شريفه ، روزهاى جمعه ، ليالى شريفه ، و روزهاى مباركه اعياد ، زمان‌ها ، مكان‌ها ، زمين‌ها ، كوه‌ها ، بقاع ، مساجد ، اماكن متبرّكه ، و مشاهد مشرّفه ، شهادت دهندگانى بر انسان هستند .\r\nإجمالًا براى اينكه قدرى اين مطلب به اذهان نزديك شود و بسيار بعيد به نظر نرسد مقدّمهء كوتاهى از ادلّهء عقليّه بيان مىكنيم ؛ و بعداً از ادلّه نقليّه كه در اين باره آمده است استشهاد مىنمائيم .\r\n\r\nجمادات در قيامت شعور دارند و شهادت مىدهند\r\nهمچنان كه ذكر كرده‌ايم ، در حكمت متعاليه به برهان رسيده است كه هر موجودى از موجودات گرچه يك ذرّهء نامرئى باشد به قدر خود داراى حيات و قدرت و علم هستند ؛ و بنابراين تمام عالم وجود داراى اين سه خاصّيّت است ؛ و ما در هر چيزى كه بتوان نام وجود و موجود بر آن نهاد ، چيزى را نمىتوانيم بيابيم كه از اين مزايا عارى باشد .\r\nاين حركاتى كه در بدن انسان هست ؛ فعل و انفعالاتى كه در بدن هست ، در ابدان حيوانات هست ؛ در درختان هست ؛ در نباتات و جمادات هست ؛ در كرات هست ؛ حركت جوهريّه باشد و يا حركت أتُمى و يا سائر حركات ، تمام بر اساس قدرت و حيات و ادراك آن موجود بر حسب ظرفيّت و سعهء ماهيّت اوست ؛ و در اين فلسفهء كلّيّه ، أبداً در عالم وجود مورد استثنائى را نمىتوان يافت .\r\nو از طرف ديگر مىدانيم آنچه از اشيائى كه در خارج موجود\r\n\r\n","description":"","footnote":"","page_name":" 226 ","page_number":228},
  {"content":"\r\n\r\nشوند ، بعد از وجود ديگر طريان عدم بر آنها محال است ؛ چيزى كه موجود شد در عين موجوديّت محال است معدوم باشد ؛ وجود و عدم متناقضند .\r\nبلى با يك خصوصيّت دگرى مادّهء مشتركه لباس عدم مىپوشد : اين درخت الآن موجود است ؛ در ساعت بعد آن را مىبرند و چوب است ؛ و بعداً آن را مىسوزانند و ذغال است ؛ و سپس خاكستر مىشود . اين حالات مختلف دلالت بر عدم نمىكند ؛ درخت در آن زمانى كه درخت بوده ، در ظرف كون و دَهر إلى الأبد درخت است ، در ظرف ديگر چوب و ذغال و خاكستر مىشود .\r\nبنابراين أفعالى كه انسان انجام ميدهد ربط و نسبتى با موجودات خارجى دارد ؛ چون معدوم نمىشود ؛ و آن موجودات خارجيّه مرتبط با آن ، از آن فعل با خبرند ادراك و شعور دارند .\r\nبنده كه در اينجا نشسته‌ام و تكلّم ميكنم ، اين كلام يك فعل است و نسبتى دارد أوّلًا در اين زمان واقعست ؛ ثانياً در اين مكان واقعست ؛ و از نقطه نظر وضع و محاذات مواجه با آقايان هستيم ؛ وضع آقايان رو به قبله است ؛ ديوارهاى اطراف و سقف و زمين در شرائط خاصّى جلو و پشت ما را احاطه كرده است ؛ و خلاصه تمام اينها روابطى است كه بين ما و سخن ما و اين موجودات خارجى ربط ميدهد ؛ چون فعل ما صادر از ذات ماست ؛ پس همين نسبتى را كه فعل ما با اين موجودات خارجى دارد ، ذات ما هم بايد اين نسبت را داشته باشد .\r\nپس ذات ما كه وجود پيدا كرد و اين فعل از آن صادر شد ؛ ذات\r\n\r\n","description":"","footnote":"","page_name":" 227 ","page_number":229},
  {"content":"\r\n\r\nما آن نسبت را با موجودات خارجى پيدا مىكند ؛ و به تبع آن ، افعالى كه از اين ذات سر مىزند با موجودات خارجى ربط پيدا مىكنند ؛ و لازمهء ربط با موجودات خارجى نسبت است كه بين اين فعل و ذات ؛ و بين آن موجودات خارجى پيدا مىشود ؛ و نسبت دو طرف ميخواهد ، يكى اين طرف و يكى آن طرف ؛ و گرنه تحقّق نسبت محال است ؛ پس به مجرّد تحقّق ذات ؛ تمام ربط و نسبت و طرفين نسبت متحقّقند .\r\nو بعد از اين كه ثابت كرديم كه آنچه در عالم وجود موجود گردد ؛ و لباس هستى در بر كند ؛ پيوسته باقى است و داراى حيات و علم و قدرت است ؛ پس تمام موجودات و افعال آنها باقى هستند ؛ با تمام خصوصيّات با شعور و ادراك ؛ و نتيجه اينكه ما كه فعلًا در اينجا نشسته‌ايم و ما زنده هستيم ؛ تمام نسب و ارتباطاتى كه داريم آنها هم زنده هستند ؛\r\n\r\nزمان و مكان بيدارند و با فهم و شعور\r\nزمانى كه در آن قرار داريم زنده است و شعور دارد ؛ مكانى كه در آن قرار داريم زنده است و شعور دارد ؛ اين مسجد ، ديوارهاى مسجد ، سقف و فرش مسجد ، ستون‌هاى مسجد ، منبر و آجرها ، و مَلاتهاى درزِ آجرها ، گچ‌ها ، آهن‌ها ، درها همه زنده و با شعورند ؛ گرچه ما همه را ساكت و صامت مىبينيم ؛ چون راه فهم و ادراكِ ما محدود است و بيش از حيطه و حدِّ اعطاءشدهء به ما حقِّ ورود به موجودات خارجيّه را نداريم ؛ و ليكن در عالم وجود غوغائى است از سمع و بصر و فهم و شعور كه اين موجودات حائز هستند .\r\nاما در حشر همه زنده و سميع و بصير در نزد انسان جلوه دارند .\r\n\r\n","description":"","footnote":"","page_name":" 228 ","page_number":230},
  {"content":"\r\n\r\n عالم افسرده است و نام او جماد * جامد افسرده بود اى اوستاد\r\nباش تا خورشيدِ حشر آيد عيان * تا ببينى جُنبش جسم جهان\r\nچون عصاى موسى اينجا مار شد * عقل را از ساكنان إخبار شد\r\nپارهء خاك تو را چون زنده ساخت * خاك‌ها را جملگى بايد شناخت\r\nمرده زين سويند وز آن سو زنده‌اند * خامُش اينجا و آن طرف گوينده‌اند\r\nچون از آن سوشان فرستد سوى ما * آن عصا گردد سوى ما اژدها\r\nكوه‌ها هم لحن داودى شود * جوهر آهن به كف مومى بود\r\nباد حمّالِ سليمانى شود * بحر با موسى سخندانى شود\r\nماه با أحمد اشارت بين شود * نار إبراهيم را نسرين شود\r\nخاك قارون را چو مارى در كشد * استُنِ حَنّانه آيد در رَشَد\r\nسنگ أحمد را سلامى مىكند * كوه يحيى را پيامى مىكند \r\n\r\n","description":"","footnote":"","page_name":" 229 ","page_number":231},
  {"content":"\r\n\r\n جملهء ذرّاتِ عالم در نهان * با تو ميگويند روزان و شبان\r\nما سميعيم و بصيريم و خوشيم * با شما نامحرمان ما خامُشيم\r\nچون شما سوى جمادى مىرويد * محرم جانِ جمادان كى شويد ؟\r\nاز جمادى در جهانِ جان رَويد * غُل‌غلِ اجزاى عالَم بشنويد\r\nفاش تسبيحِ جمادات آيدت * وسوسهء تأويل‌ها بر بايدت\r\nچون ندارد جانِ تو قنديل‌ها * بهر بينش كرده‌اى تأويل ها « 1 » \r\nاين از نقطهء نظر برهان علمى كه بدان فقط اشاره‌اى شد ؛ و اصل اين برهان در حكمت بيان مىشود ؛ پس بنابراين ما سر و كار داريم با يك عالم از زندگى و با يك عالم از قدرت و علم ؛ و در هر ساعت و هر لحظه هر جا برويم و هر كارى بكنيم مواجه هستيم با يك دنيا از حيات و علم ؛ و يك لحظه نمىتوانيم خود را بيابيم در جائى كه آنجا فاقد شعور و علم باشد ؛ و در آن محوّطه ما از علم الهى در مظاهر آن ظهورِ مطلق بر كنار باشيم .\r\nو در آن صقع و ناحيه زندانى باشيم ما در زندان جهالت فرو رفته‌ايم\r\n\r\n\r\n","description":"","footnote":"\r\n( 1 ) « مثنوى » ملّاى رومى ، جلد سوّم ، طبع ميرخانى ، ص 227 .\r\n","page_name":" 230 ","page_number":232},
  {"content":"\r\n\r\nبه علّت عدم ادراك اين واقعيّت ؛ و گرنه آنچه ما را فرا گرفته از زمان و مكان و سائر اعراض بدون شعور و بدون قدرت و حيات نيستند .\r\n  عالِمِ الْغَيْبِ لا يَعْزُبُ عَنْهُ مِثْقالُ ذَرَّةٍ فِي السَّماواتِ وَ لا فِي الْأَرْضِ وَ لا أَصْغَرُ مِنْ ذلِكَ وَ لا أَكْبَرُ إِلَّا فِي كِتابٍ مُبِينٍ * لِيَجْزِيَ الَّذِينَ آمَنُوا وَ عَمِلُوا الصَّالِحاتِ أُولئِكَ لَهُمْ مَغْفِرَةٌ وَ رِزْقٌ كَرِيمٌ   . « 1 »\r\nدر آيه اوّل ميفرمايد : « خداوند به پنهانىها عالم است و از حيطهء علم او به قدر وزن يك ذرّه و نه كوچكتر از ذرّه و نه بزرگتر از ذرّه نه در زمين و نه در آسمان ها پنهان نميشود ؛ و بلكه همه در كتاب آشكاراى خداوند موجود است . »\r\nو در آيه دوّم ميفرمايد : « براى آنكه خداوند پاداش نيك دهد كسانى را كه ايمان آوردند و اعمال نيك انجام دادند ، كه البتّه براى انسان آمرزش خداوندى و رزق و روزى كريمانه‌اى خواهد بود . »\r\nو با دقّت در اين آيات بدست مىآيد كه خداوند كه خود را عالم الغيب معرّفى مىكند و چنين ميگويد : كه هيچ ذرّه‌اى از او پنهان نيست ؛ ميفرمايد : همهء اينها در كتاب مبين هستند ؛ يعنى در كتاب تكوين و جان و روح اين عالم ؛ پس علم خدا همان كتاب تكوين است و هر موجودى از موجودات علم حضورىِّ خداست ؛ و وجودش علم خدا است ؛ پس سراسر عالم كون و تحقّق خارج عين علم فعلىّ خداست تبارك و تعالى .\r\n\r\n\r\n","description":"","footnote":"\r\n( 1 ) قسمتى از آيه 3 و آيه 4 ، از سورهء 34 : سبأ\r\n","page_name":" 231 ","page_number":233},
  {"content":"\r\n\r\nو سپس جزاى مؤمنين و عاملين به اعمال صالحه را بر اين امر مترتّب مىكند يعنى چون خدا علم دارد و علم او كتاب تكوين است بنابراين طبق اين كتاب مبين پاداش نيكو به مؤمنان ميدهد ؛ و بنابراين به خوبى به دست مىآيد كه موجودات خارجى داراى علم و شعورند ؛ و شهادت و گواهى و ميدهند كه از روى آن خداوند مؤمنان را به اجر جزيل مغفرت و رزق كريم مأجور ميدارد ؛ و از جمله موجودات زمان و مكان است .\r\nزمان و مكان بيدارند و أعمال را در خود گرفته ثبت و ضبط ميكنند ؛ حتّى لحظات انسان را ، چشم بر هم نهادن و مژگان زدن را ، و حتّى تفكّر انسان و تعقّل او را در خود گرفته و تحمّل ميكنند ؛ و سپس ادا مىنمايند ؛ امروز ميگيرند فردا ميدهند ؛ امروز گيرنده و فردا پس دهنده هستند ؛ امروز روز لفّ است ؛ و فردا روز نشر ، اعمال يكى پس از ديگرى در اتّصال زمان پيدا مىشود و انسان روى اين خطّ تدريجى متّصل زمانى مرتّباً به جلو ميرود ، و اعمال را يكى پس از ديگرى پشت سر ميگذارد ؛ و در پندار خود چنين ترسيم مىكند كه از بين رفته است ، ليكن چنين نيست ؛ چيزى كه موجود شد معدوم نميشود .\r\nهمه به جاى خود محفوظ است ، فردا نوار را باز ميكنند چرخ زمان حقائق را ميخواند ، و مكان حقائق را بروز ميدهند ؛ و انسان خودش را با تمام اعمال و خصوصيّات و كيفيّات مشاهده مىكند .\r\nيعنى اين صحنه مسجدى كه ما در آن هستيم ، با تمام اين خصوصيّات و اين معنى گردش و گذشت كه خيال ميكنيم كه اين ساعت سپرى\r\n\r\n","description":"","footnote":"","page_name":" 232 ","page_number":234},
  {"content":"\r\n\r\nمىشود و موجوديّت ما فقط به همين لحظاتيست كه داريم ، همين مجلس را با تمام جهات ظاهريّه و باطنيّه فردا مىنگريم ، نه تنها مانند ضبط صوت‌هاى مادّى ، بلكه تمام موجودات واقع در زمان و مكان و نفس زمان و مكان خصوصيّات را با جهان تكوين خود ميگيرند و شهادت ميدهند ، از اعمال ظاهرى و از خاطرات ذهنى و از نيّات قلبى ؛ الآن در اينجا به صورت مُلكى خود ميگيرند و در آنجا به صورت ملكوتى پس ميدهند .\r\nمشاهدهء آن صورتهاى ملكوتى و آن نحوهء از شهادت‌هاى معنوى بسيار عجيب است ، و مشاهدهء آنها در اين دنيا قابل تحمّل نيست مگر براى برگزيدگان ذات حقّ تبارك و تعالى .\r\n\r\nروايات وارده در شهادت زمان و مكان\r\nمرحوم علىّ بن طاووس رضوان الله عليه كه از بزرگان علماى اسلام است و از نقطهء نظر بينش و مقام يقين و علم و تقوى ، بسيارى او را در رتبهء دوّم و تالى تِلو امام معصوم ميدانند ؛ و علّامه حلّى رحِمه الله تعالى در كتاب « اجازات بنى زُهره » او را صاحب كرامات باهره و معجزات قاهره توصيف نموده است ،\r\nو صاحب تصنيفات و تأليفات بسيار است ؛ كتابى دارد به نام « مُحاسَبةُ النّفس » دو روايت بيان مىكند ، يكى با إسناد خود به محمّد بن علىّ بن محبوب از كتابش با إسناد خود به حضرت أبى عبد الله امام جعفر صادق عليه السّلام :\r\nقَالَ : مَا مِنْ يَوْمٍ يَأْتِى عَلَى ابْنِ ءَادَمَ إلَّا قَالَ ذَلِكَ الْيَوْمُ : يَا بْنَ ءَادَمَ أَنَا يَوْمٌ جَدِيدٌ وَ أَنَا عَلَيْكَ شَهِيدٌ ، فَافْعَلْ\r\n\r\n","description":"","footnote":"","page_name":" 233 ","page_number":235},
  {"content":"\r\n\r\nبِى خَيْراً وَ اعْمَلْ فِىَّ خَيْراً أُشْهِدُ لَكَ يَوْمَ الْقِيَمَةِ فَإنَّكَ لَنْ تَرَانِى بَعْدَهَا أَبَدًا . و در نسخهء ديگر وارد است كه : فقُلْ فِىَّ خَيْراً وَ اعْمَلْ فِىَّ خَيْراً . « 1 »\r\nحضرت ميفرمايد : هيچ روزى بر بنى آدم نميگذرد مگر آنكه آن روز ميگويد : اى پسر آدم ! من روز جديدى هستم ! و من بر تو گواه و شاهد مىباشم ! نسبت به من و براى من كار خوب انجام بده ! و در من كار خوب به جاى بياور ! كه من در روز بازپسين براى تو گواهى خواهم داد ؛ و چون من امروز بروم ديگر تا ابد مرا نخواهى ديد !\r\nاز اين روايت استفاده مىشود كه روزهاى انسان پيوسته يكسان نيست ، هر روز يك موجود مشخّصى است ؛ و هرگاه انسان در آن كار خيرى انجام داد ، داد و اگر انجام نداد نداد ؛ آن روز ديگر رفته است روز بعد روز ديگرى است ؛ تشخّصات ديگرى ، و عمل ديگرى است .\r\nو دوّمى را از كتاب « مَسعدَة بن زياد ربعى » در آنچه او از حضرت صادق از پدرش حضرت باقر عليهما السّلام روايت كرده است كه فرمودند :\r\nاللّيْلُ إذَا أَقْبَلَ نَادَى مُنَادٍ بِصَوْتٍ يَسْمَعُهُ الْخَلائِقُ إلَّا الثَّقَلَيْنِ : يَا بْنَ ءَادَمَ ! إنِّى عَلَى مَا فِى شَهِيدٌ فَخُذْ مِنِّى فَإنِّى لَوْ طَلَعَتِ الشَّمْسُ لَمْ تَزْدَدْ فِىَّ حَسَنَةً وَ لَمْ تَسْتَعْتِبْ فِىَّ مِنْ سَيِّئَةٍ . وَ كَذَلِكَ يَقُولُ النَّهَارُ إذَا أَدْبَرَ اللَيْل . « 2 »\r\n\r\n\r\n","description":"","footnote":"\r\n( 1 ) « بحار الانوار » طبع حروفى ، ج 7 ، ص 325\r\n( 2 ) « بحار الانوار » طبع حروفى ج 7 ص 325\r\n","page_name":" 234 ","page_number":236},
  {"content":"\r\n\r\nچون شب داخل شود منادى از جانب حقّ متعال ندا مىكند به صدائى كه تمام مخلوقات خدا غير از جنّ و انس آن را مىشنوند : اى پسر آدم ! من كه شب هستم گواه و شاهدم بر آنچه در من هست ، از من بهرهء خود را برگير ! چون همين كه آفتاب طلوع كند ديگر حسنه و خيرى را نمىتوانى در من وارد سازى و به خيرات و حسناتت زياد كنى ! و نه مىتوانى نسبت به گناه انجام داده طلب رضا و عفو كنى !\r\nمن گذشتم و رفتم ، دوران من تا طلوع آفتاب است .\r\nو همين گفتار را روز ميگويد در وقتى كه دوران شب سپرى گردد .\r\nو در « علل الشّرائع » با إسناد خود از عبد الله بن علىّ زرّاد روايت مىكند كه :\r\nقَالَ سَأَلَ أَبُو كَهْمَسْ أَبَا عَبْدِ اللهِ عَلَيْهِ السَّلَامُ فَقَالَ : يُصَلِّى الرَّجُلُ نَوَافِلَهُ فِى مَوْضِعٍ أَوْ يُفَرِّقُهَا ؟ قَالَ : لَا بَلْ هَاهُنا وَ هَيْهُنا فَإنَّهَا تَشْهَدُ لَهُ يَوْمَ الْقِيَمَة . « 1 »\r\n« أبو كهمس از حضرت صادق عليه السّلام سؤال مىكند كه آيا انسان نوافل نمازهائى را كه به جا مىآورد ، در جاى واحد بخواند ؛ يا در مكان‌هاى جداجدا متفرّقاً بخواند ؟\r\nحضرت فرمودند : نه ، بلكه اينجا و آنجا در جاهاى جداجدا بخواند ؛ چون اين مواضع مختلف در روز قيامت براى او شهادت ميدهند .\r\n\r\n\r\n","description":"","footnote":"\r\n( 1 ) « بحار الانوار » ج 7 ، ص 318\r\n","page_name":" 235 ","page_number":237},
  {"content":"\r\n\r\nروزى در حرم مطهّر حضرت علىّ بن موسى الرّضا عليه السّلام پس از انجام زيارت و خواندن نماز زيارت در سمت پشت سر نشسته بودم و اتّفاقاً در جنب من جناب محترم حجّة الإسلام آقاى علّامه لاهيجانى انصارى دامت بركاته نشسته بودند ؛ و در آن مكان مقدّس ذكر مرحوم قاضى آقاى حاج ميرزا على آقا آن فقيه و عارف عاليقدر اسلام به ميان آمد ؛ و چون جناب ايشان خدمت آن مرحوم در نجف أشرف رفت و آمد داشتند جملاتى را نقل كردند كه بسيار شايان دقّت است : از جمله آنكه آن مرحوم ميفرمودند :\r\nدر يك مسجد هميشه نماز نخوانيد ، به مساجد ديگر نيز برويد ! و هر جا ديديد حال پيدا كرديد آنجا نماز بخوانيد ؛ و هر جا كه ديديد حال پيدا نكرديد مكان خود را تغيير دهيد ! و از اين مسجد به مسجد ديگر انتقال يابيد ! و خلاصه آنكه توقّف در يك مكان بى مورد است ؛ و بايد دائماً دنبال حال بود ؛ و از هر جا به جاى ديگر منتقل شد ؛ و هر جا حال بهتر بود آنجا را انتخاب نمود ، اگر در مسجد كوفه نشد به مسجد سهله برويد و اگر در سهله نشد به مسجد كوفه برويد ، و هكذا .\r\nو از جمله آنكه : انسان هيچ وقت نبايد مأيوس شود ؛ و از دير كرد نتيجه نبايد دست از كار سير و سلوك بردارد ؛ زيرا ممكن است كسى با ناخن زمين را به تدريج بخراشد ؛ و سپس ناگهان به اندازهء گردن شتر آب زلال و روان جارى شود .\r\nو از جمله آنكه ميفرمود : مَنْ كانَ هَمَّهُ اللهَ كَفاهُ اللهُ فِى جَمِيعِ هُمومِهِ .\r\n\r\n","description":"","footnote":"","page_name":" 236 ","page_number":238},
  {"content":"\r\n\r\n« كسى كه اهتمام او در مقصدش خدا باشد ، خداوند كفايت امر او را در جميع مقاصد و شئونش خواهد نمود » .\r\nو از جمله آنكه : روزى از ايشان پرسيدم كه در مواقع اضطرار و گرفتارى ، چه در امور دنيوى و يا در امور اخروى و در بن بست كارها به چه ذكر مشغول شوم تا گشايش يابد ؟\r\nدر جواب فرمودند : پس از پنج بار صلوات و قرائت آية الكرسى ، در دل خود بدون آوردن به زبان بسيار بگو : اللَهُمَّ اجْعَلْنِى فى دِرْعِكَ الْحَصينَةِ الَّتى تَجْعَلُ فِيها مَنْ تَشآءُ ، تا گشايش يابد . « بار پروردگار من ! مرا در حصن و پناهگاه خود و در جوشن و زرهِ محكم خود قرار بده ! در آن چنان جوشنى كه كسانى را كه بخواهى قرار ميدهى ! »\r\n\r\nنتيجهء توبه و اثر آن در شهادت اعمال\r\nبارى ، در اينجا يك مسأله مشكل مىشود ؛ و آن مسألهء توبه است ؛ اگر بنا شود هر كارى را كه انسان انجام داده و زمين و زمان آن عمل را با تمام خصوصيّات معنوى و روحى ضبط كرده باشند و تمام اينها بايد در روز قيامت منكشف شوند پس بنابراين توبه چه فائده‌اى دارد ؟ چه اثرى دارد ؟ بعد از آنكه ثابت شد كه چيزى كه موجود شود ديگر معدوم نمىشود ؛ و عمل خوب و يا بد پس از تحقّق آن نيست نمىگردد ! ؟\r\nدر « كافى » محمّد بن يعقوب كلينى با إسناد خود از مُعاوية بن وَهَب روايت مىكند كه او ميگويد :\r\nسَمِعْتُ أَبَا عَبْدِ اللهِ عَلَيْهِ السَّلَامُ يَقُولُ : إذَا تَابَ الْعَبْدُ تَوْبَةً نَصُوحاً ، أَحَبَّهُ اللهُ فَسَتَرَ عَلَيْهِ فِى الدُّنْيَا وَ الآخِرَةِ ؛ فَقُلْتُ : كَيْفَ يَسْتُرُ عَلَيْهِ ؟\r\n\r\n","description":"","footnote":"","page_name":" 237 ","page_number":239},
  {"content":"\r\n\r\nقَالَ : يُنْسِى مَلَكَيْهِ مَا كَتَبَا عَلَيْهِ مِنَ الذُّنُوبِ وَ يُوحِى إلَى جَوَارِحِهِ اكْتُمِى عَلَيْهِ ذُنُوبَهُ وَ يُوحِى إلَى بِقَاعِ الارْضِ اكْتُمِى عَلَيْهِ مَا كَانَ يَعْمَلُ عَلَيْكِ مِنَ الذُّنُوبِ ، فَيَلْقَى اللهَ حِينَ يَلْقَاهُ وَ لَيْسَ شَىْءٌ يَشْهَدُ عَلَيْهِ بِشَىْءٍ مِنَ الذُّنُوب . « 1 »\r\n« شنيدم از حضرت امام جعفر صادق عليه السّلام كه ميفرمود : چون بنده‌اى از بندگان خدا توبهء جدّى و واقعى بنمايد ، خداوند او را دوست ميدارد ؛ و در دنيا و آخرت بر روى گناه او پوششى مىكشد ، و آن گناه را در زير آن پوشش پنهان مىكند .\r\nمن عرض كردم : چگونه آن گناه را خداوند نسبت به او مستور و پوشيده ميدارد ؟\r\nحضرت فرمودند : دو فرشته‌اى را كه بر نوشتن اعمال او گماشته هستند به فراموشى مىاندازد ؛ كه آنچه را كه نوشته‌اند فراموش كنند ؛ و خداوند به اعضاء و جوارح اين گنهكار وحى مىكند كه : گناه او را پنهان كنيد ! و خداوند به محل‌هاى مختلف زمين كه بر آن‌ها گناه كرده است وحى مىكند كه آنچه را بر روى شماها انجام داده است بر او پنهان كنيد !\r\nو بنابراين چنين گنهكار تائبى ، خداوند را در مقام و موقف لقاء ، ملاقات و ديدار مىكند ؛ در حالى كه هيچ چيزى كه عليه او شهادت به گناهانش دهند وجود ندارد » .\r\n\r\n\r\n","description":"","footnote":"\r\n( 1 ) « بحار الانوار » طبع حروفى ، ج 7 ، ص 317 و 318\r\n","page_name":" 238 ","page_number":240},
  {"content":"\r\n\r\nو مفاد و محصّل كلام حضرت اينست كه : توبه يك حجاب و پوششى است كه روى عمل زشت را ميگيرد ، چون همانطور كه انسان يك عمل زشت انجام داده است و اين خود عملى بوده است ؛ تو به نيز خود يك عملى است كه در خارج متحقّق مىشود و در عالم تكوين ثابت مىماند ؛ و اثر آن از نقطهء نظر ملكوت يك روكش و حجابى است كه روى گناه مىافتد به طورى كه كسى از گناه اطّلاع پيدا نمىكند .\r\nو نيز در « كافى » با إسناد خود از حضرت صادق عليه السّلام وارد است كه فرمودند :\r\nثَلَاثَةٌ يَشْكُونَ إلَى اللهِ عَزّ وَ جَلَّ : مَسْجدٌ خَرَابٌ لَا يُصَلِّىِ فِيهِ أَهْلُهُ ، وَ عَالِمٌ بَيْنَ جُهَّالٍ ، وَ مُصْحَفٌ مُعَلَّقٌ قَدْ وَقَعَ عَلَيْهِ الْغُبَارُ لَا يُقْرَأُ فِيهِ . « 1 »\r\n« سه دسته در نزد خداوند عزّ و جلّ شكايت مىكنند : اوّل مسجد خرابى كه اهل آن مسجد در آن نماز نمىخوانند ؛ دوّم عالمى كه در ميان مردم جاهل باشد و از او بهره نمىبرند ؛ سوّم قرآنى كه آويزان شده و غبار بر روى آن فرا گرفته است ؛ و مردم آن را قرائت نمىكنند . »\r\nدر اين روايت شريفه ، علاوه بر عالِمى كه شكايت مىكند ، در رديف عالم ، مُصحف و مسجد را آورده است ؛ و معلوم است كه مراد از مصحف همين قرآن نوشته شده در روى كاغذ و تجليد شده مىباشد ، نه حقيقت قرآن كه در عوالم بالاست ؛ زيرا ميفرمايد مصحفى كه آويزان است و روى آن را غبار فرا گرفته است .\r\n\r\n\r\n","description":"","footnote":"\r\n( 1 ) « وسائل الشّيعه » طبع بهادرى ، ج 1 ، ص 304\r\n","page_name":" 239 ","page_number":241},
  {"content":"\r\n\r\nو معلوم است كه مصحف آويزان يك موجود مادّى است نه عقلانى ؛ ولى مع‌ذلك در پيشگاه خداوند شكوه دارد ؛ و همچنين مسجد كه مكانى است و زمينى است مادّى ، آن نيز در رديف عالِم در نزد خدا شكايت مىكند .\r\nمرحوم شهيد محمّد بن مكّى كه از فقهاى درجهء اوّل اسلام و از نقطهء نظر اتقان و إحكام مطالب گفتارش در ميان علماء سنديّت دارد مرسلًا از ميثم تمّار روايت مىكند .\r\n\r\nگفتگوى أمير المؤمنين عليه السلام با چاه در خارج كوفه\r\nو همچنين مؤلّف « مزار كبير » كه سيّد فَخارُ بنُ مَعْد موسوى و يا بعضى از بزرگان افاضل معاصرين او مىباشد ميگويد : براى من روايت كرد شريف أبو المكارم حمزة بن علىّ بن زهرة علوى أدام الله عزّه ، و با الفاظ خود در شهر كوفه در سنهء پانصد و هفتاد و چهار براى من املاء نمود ، از پدرش از جدّش از شيخ أبى جعفر محمّد بن بابَوَيْه رضى الله عنه از حسن بن علىّ بيهقىّ از محمّد بن يحيى صَولىّ از عَون بن محمّد كِندىّ از علىّ بن ميثم رضى الله عنه از ميثم تمّار كه او گفت :\r\nشبى از شب‌ها مولاى من أمير المؤمنين عليه السّلام مرا با خود از كوفه به خارج آن برد ؛ و بسوى صحرا ميرفتيم ؛ تا آنكه چون به مسجد جُعْفىّ رسيد ؛ رو به قبله نمود و چهار ركعت نماز گذارد ؛ و چون سلام داد و تسبيح گفت ؛ دست‌هاى خود را براى دعا گشود و چنين گفت :\r\nإلَهِى كَيْفَ أَدْعُوكَ وَ قَدْ عَصَيْتُكَ وَ كَيْفَ لَا أَدْعُوكَ وَ قَدْ\r\n\r\n","description":"","footnote":"","page_name":" 240 ","page_number":242},
  {"content":"\r\n\r\nعَرَفْتُكَ وَ حُبُّكَ فِى قَلْبى مَكينٌ . مَدَدْتُ إلَيْكَ يَدًا بِالذُّنُوبِ مَمْلوَّةً وَ عَيْنَا بِالرَّجَاءِ مَمْدُودَةً .\r\nإلَهِى أَنْتَ مَالِكَ الْعَطَايَا وَ أَنَا أَسِيرُ الْخَطَايَا وَ مِنْ كَرَمِ الْعُظَمَاءِ الرِّفْقُ بِالاسَرَآءِ ، وَ أَنَا أَسِيرٌ بجُرْمِى مُرْتَهَنٌ بِعَمَلِى . إلَهِى مَا أَضْيَقُ الطَّرِيقَ عَلَى مَنْ لَمْ تَكُنْ دَلِيلَهُ وَ أَوْحَشَ الْمَسَلَكَ عَلَى مَنْ لَمْ تَكُنْ أَنِيسَهُ . « 1 » - تا آخر دعائى كه خواندند .\r\nو سپس صداى خود را كوتاه كردند و به حال إخفات دعائى كردند ؛ و سپس سجده نمودند ؛ و چهرهء خود را به خاك مىماليدند ؛ و صد مرتبه در آن حال الْعَفْوَ الْعَفْوَ گفتند ؛ و سپس برخاستند ؛ و از مسجد جُعفى بيرون آمدند و راه صحرا را در پيش گرفتند و من به دنبالش ميرفتم .\r\nدر اين حال به جائى رسيديم كه حضرت خطّى بر روى زمين\r\n\r\n\r\n","description":"","footnote":"\r\n( 1 ) اين دعا طويل است و قريب يك صفحه از صفحات كتاب « بحار الانوار » طبع كمپانى است ، و معناى اين فقرات ذكر شده اينست . « خداى من ! چگونه ترا بخوانم در حالى كه معصيت تو را كرده‌ام ؟ و چگونه ترا نخوانم در حالى كه تو را شناخته‌ام و محبت تو در دل من جاى گرفته است ؟ من دستهاى پر از گناهان خود را بسوى تو گشوده‌ام ! و چشمان پر از اميد را بسوى تو دوخته‌ام ! پروردگار من ! تو مالك بخشش‌ها هستى ؛ و من اسير لغزش‌ها ! و از اخلاق كريمانهء بزرگانست كه با اسيران مدارا ميكنند . و من اسير جرم و جنايت خود هستم ؛ و گروگان عمل . خداى من ! چقدر تنگ است آن راهى كه تو راهبرش نباشى و چقدر ترسناك است آن طريقى كه تو در آن مونس نباشى ! »\r\n","page_name":" 241 ","page_number":243},
  {"content":"\r\n\r\nكشيدند و فرمودند : مبادا از اين خطّ تجاوز كنى !\r\nمن توقّف كردم ؛ و آن حضرت به تنهائى رهسپار شدند ؛ و آن شب شب تاريك و ظلمانى بود .\r\nمن با خود گفتم : آقاى خودت و مولاى خودت را با وجود اين دشمنان بسيارى كه دارد ، تنها به دست بلا سپردى چه عذرى در نزد خدا خواهى داشت ؟ و در نزد رسول خدا چه خواهى گفت ؟ سوگند به خدا هم اينك به دنبال او روان ميگردم و از حال او جويا ميشوم ، گرچه مستلزم مخالفت امر او شده باشد .\r\nمن به دنبال او رفتم ، تا رسيدم به جائى كه ديدم : آن حضرت تا نصفِ بدنِ خود را در چاهى سرازير كرده و مشغول گفتگو با چاه است ؛ او با چاه سخن ميگفت و چاه با آن حضرت .\r\nحضرت احساس كرد كه من آمده‌ام ؛ و ملتفت به من شد و فرمود : كيستى ؟ عرض كردم : من ميثم هستم ! فرمود : اى ميثم ! مگر من به تو امر نكردم كه از آن خطّ تجاوز ننمائى ! ؟\r\nعرض كردم : اى مولاى من ! من از گزند دشمنان بر تو هراسناك شدم ؛ و ديگر دل من تاب و توان تحمّل و شكيبائى را نياورد !\r\nفرمود : آيا از آنچه من در اينجا گفته‌ام چيزى شنيده‌اى ؟ !\r\nعرض كردم : نه ، اى مولاى من ! چيزى نشنيدم . حضرت فرمود : اى ميثم !\r\n وَ فِى الصَّدْرِ لُبَانَاتٌ * إذَا ضَاقَ لَهَا صَدْرِى\r\nنَكَتُّ الارْضَ بالْكَفِّ * وَ أَبْدَيْتُ لَهَا سِرِّى \r\n\r\n","description":"","footnote":"","page_name":" 242 ","page_number":244},
  {"content":"\r\n\r\n فَمَهْمَا تُنْبِتِ الارْض * فَذَاكَ النَّبْتُ مِنْ بَذْرِى « 1 » \r\n« در سينهء من حاجت‌ها و خواهش هائيست كه چون سينهء من به جهت آنها تنگى كند و خسته شود ؛ با دست خود زمين را مىكاوم و ميكنم و آن راز و سرّ درون خود را براى زمين ظاهر ميكنم و بازگو مىنمايم ؛\r\n« پس هر وقتى كه زمين سبز شود ، و از آن دانه برويد ، آن دانه از آن كشتِ اسرارى است كه من در زمين نموده‌ام ! »\r\nبايد دانست كه مراد از كندنِ زمين با كف دست و پنهان كردن سرّ در آن ؛ و انبات زمين از آن سرّ ؛ يا كنايه و استعاره ايست طبق محاورات عامّهء مردم از نداشتن همراز كه انسان درد دل خود را به او بگويد : و محتاج شود كه راز را بر دل خاك بسپارد ؛ و يا واقعاً ارادهء حضرت اين بوده است كه با نفس قدسيّهء خود آن اسرار را در درون خاك و روح و ملكوت زمين بسپارند ؛ تا آنكه بعداً از آن زمين اسرار نباتى چون اولياى خدا كه صاحب سرّ حضرت باشند پديدار گردد .\r\nو البتّه اين احتمال دوّم اقرب به حقيقت است زيرا حضرت\r\n\r\n\r\n","description":"","footnote":"\r\n( 1 ) اين روايت را با ذكر آن دعاى مفصّل مرحوم مجلسى در « بحار الانوار » طبع كمپانى ، ج 22 ، « كتاب المزار » ، ص 105 تا 107 ؛ و در ج 9 احوال أمير المؤمنين عليه السّلام بدون ذكر آن دعاى مفصّل در ص 472 آورده است . و نيز محدّث قمىّ در « منتهى الآمال » بدون آن دعا از شيخ شهيد در ج اوّل در احوال اصحاب أمير المؤمنين طبع رحلى علميّه اسلاميّه ، ص 157 ذكر كرده است .\r\n","page_name":" 243 ","page_number":245},
  {"content":"\r\n\r\nأمير المؤمنين عليه السّلام در شب تاريك به صحرا بيايد ، و بعد از خواندن نماز و مناجات طويله به درگاه خداوند ، ميثم را بگذارد ، و خود به تنهائى برود ، كه طبق محاورات مردم ، كنايه و استعارهء ادبى با خاك به عمل آورد ؛ اين بسيار بعيد است .\r\nو از اينجا استفاده مىشود كه زمين و خاك داراى شعور و ادراك هستند ؛ و امانت و سرّ آن حضرت را ضبط ميكنند ، و سپس در وقت رويانيدن گياه ، با آن گياه از زمين خارج مىنمايند .\r\n\r\nراز گفتن جابر بن يزيد جعفى با خاك\r\nو روايت جالبى را شيخ كشّى از جبرئيل بن أحمد از محمّد بن عيسى از إسمعيل بن مَهران از ابو جميله مفضل بن صالح از جابر بن يزيد جُعْفىّ روايت مىكند كه او گفت :\r\nحَدَّثَنِى أَبُو جَعْفَرٍ عَلَيْهِ السَّلَامُ بسَبْعِينَ أَلْفَ حَدِيثٍ لَمْ أَحَدِّثْ بِهَا أَحَدًا قَطُّ وَ لَا أُحَدِّثُ بِهَا أَحَدًا أَبَدًا .\r\nقَالَ جَابِرُ : فَقُلْتُ لِأبِى جَعْفَرٍ عَلَيْهِ السَّلَامُ : جُعِلْتُ فِدَاكَ ! إنَّكَ قَدْ حمَلْتَنِى وِقْراً عَظِيمًا بِمَا حَدَّثْتَنِى بِهِ مِنْ سِرِّكُمُ الَّذِى لَا أُحَدِّثُ بِهِ أَحَدًا ، فَرُبَّمَا جَاشَ فِى صَدْرِى حَتَّى يَأْخُذَنِى مِنْه شِبْهُ الْجُنُونِ !\r\nقَالَ : يَا جَابِرُ ! فَإذَا كَانَ ذَلِكَ فَاخْرُجْ إلَى الْجَبَّانِ ! فَاحْفِرْ حَفِيرَةً وَ دَلِّ رَأْسَكَ فِيهَا ثُمَّ قُلْ : حَدَّثَنِى مُحَمَّدُ بْنُ عَلِىُّ بِكَذَا وَ كَذَا « 1 » .\r\n\r\n\r\n","description":"","footnote":"\r\n( 1 ) اين حديث در ص 194 از « اختيار معرفة الرّجال » معروف به ( رجال كشّى ) كه به مناسبت جشن هزارهء تولّد شيخ طوسى دانشكدهء الهيّات مشهد طبع شده\r\n","page_name":" 244 ","page_number":246},
  {"content":"\r\n\r\n« جابر بن يزيد جعفى كه از خواصّ اصحاب حضرت امام محمّد باقر و امام جعفر صادق عليهما السّلام است ، ميگويد : براى من حضرت باقر عليه السّلام هفتاد هزار حديث و گفتار سرّى بيان كردند كه من تا به حال به هيچ كس نگفته‌ام و از اين به بعد نيز به احدى نخواهم گفت .\r\nميگويد : من به حضرت امام عليه السّلام عرض كردم : فدايت شوم ! شما يك بار بسيار سنگين و بزرگى را بر من حمل نموديد ، بواسطه بيان اسرار شما كه من نمىتوانم به كسى بازگو كنم ! و چه بسا حركت و خلجانى از آنها در سينه من پيدا مىشود كه شبيه حالت جنون است ، از بازگو نكردن و پنهان نمودن آنها .\r\nحضرت فرمودند : اى جابر ! چون چنين حالى براى تو پيش آيد از منزلت بسوى صحرا برو و گودالى را در زمين حفر كن و سر خود را در آن حفيره كن و سپس بگو : محمّد بن علىّ به چنين و چنان سخنانى مرا آگاه كرده است ؛ و حفيره را از آن اسرار خسته كنندهء خود آگاه كن » !\r\nاين روايت نيز مانند روايت پيشين است و بنابراين نبايد از رازگوئى با خاك و نگهدارى خاك سرّ انسان را تعجّب نمود .\r\n\r\n\r\n","description":"","footnote":"\r\nاست و در ص 128 از « أخبار معرفة الرّجال » كه همان رجال كشّى است و در بمبئى به طبع رسيده است آورده شده است ؛\r\nدر كتاب « معجم رجال الحديث » ج 4 ، ص 22 از شيخ كشّى نقل كرده‌اند ؛ و مرحوم علّامه بحر العلوم در سير و سلوكى كه منسوب به ايشانست در نسخهء خطى ص 91 با مختصر اختلافى در لفظ آورده‌اند .\r\n","page_name":" 245 ","page_number":247},
  {"content":"\r\n\r\n\r\nحجرالاسود داراى شعور و ادراك است\r\nدربارهء حجرالاسوَد كه بر ركن كعبه نصب شده و داراى شعور و ادراك است ، رواياتى به مضامين مختلف وارد شده است ؛ و ما براى نمونه چند تا از آنها را در اينجا مىآوريم .\r\n1 - در « علل الشّرائع » و « عيون أخبار الرّضا » از صدوق از پدرش از محمّد عطار از محمّد بن أحمد از موسى بن عُمر از ابن سنان از أبو سعيد قمّاط از بكير بن أعين روايت كرده است كه :\r\nقَالَ : قَالَ لِى أَبُو عَبْدِ اللهِ عَلَيْهِ السَّلَامُ : هَلْ تَدْرِى مَا كَانَ الْحَجَرُ ؟ قَالَ : قُلْتُ : لَا . قَالَ : كَانَ مَلَكاً عَظِيمًا مِنْ عُظَمَآءِ الْمَلئِكَةِ عِنْدَ اللهِ عَزّ وَ جَلَّ ، فَلَمَّا أَخَذَ اللهُ مِنَ الْمَلئِكَةِ الْمِيثَاقَ كَانَ أَوَّلَ مَنْ ءَامَنَ بهِ وَ أَقَرَّ ذَلِكَ الْمَلِكُ ؛ فَاتَّخَذَهُ اللهُ أَمِينًا عَلَى جَمِيعِ خَلْقِهِ فأَلْقَمَهُ الْمِيثَاقَ وَ أَوْدَعَهُ عِنْدَهُ . « 1 »\r\n« بُكيربن أعين ميگويد : حضرت صادق عليه السّلام از من پرسيدند : آيا ميدانى حجرالاسود چه بوده است ؟ گويد : من گفتم : نه .\r\nحضرت فرمود : فرشته‌اى بوده است از فرشتگان بزرگ در نزد خداوند عزّ و جلّ ، چون خداوند از فرشتگان عهد و ميثاق گرفت ، اوّلين كسى كه ايمان به خدا آورد و اقرار كرد اين فرشته بود ؛ بنابراين خداوند او را امين خود بر خلائقش قرار داد ؛ و ميثاق را در او وارد كرد و به عنوان امانت و وديعت نزد او سپرد » .\r\nو سپس آن حضرت داستان مفصّل آن را بيان مىكنند و در آخر روايت ميفرمايند :\r\n\r\n\r\n","description":"","footnote":"\r\n( 1 ) « : بحار الانوار » طبع كمپانى ، ج 7 ، ص 339\r\n","page_name":" 246 ","page_number":248},
  {"content":"\r\n\r\nوَ لَمْ يَكُنْ فِيهِمْ أَشَدُّ حُبًّا لِمُحَمَّدٍ وَ ءَالِ مُحَمَّدٍ مِنْهُ ، فَلِذَلِكَ اخْتَارَهُ اللهُ عَزّ وَ جَلَّ مِنْ بَيْنِهِمْ وَ أَلْقَمَهُ الْمِيثَاقَ ، فَهُوَ يَجىءُ يَوْمَ الْقِيَمَةِ وَ لَهُ لِسَانٌ نَاطِقٌ وَ عَيْنٌ نَاظِرَةٌ يَشْهَدٌ لِكُلِّ مَنْ وَافاهُ إلَى ذَلِكَ الْمَكَانِ وَ حَفِظَ الْمِيثَاقَ . « 1 »\r\n« و در ميان فرشتگان هيچ فرشته‌اى نبود كه محبّتش از آن حجر به محمّد و آل محمّد بيشتر باشد ؛ و بر اين اساس خداوند او را از ميان سائر فرشتگان اختيار كرد ؛ و ميثاق را به او داد پس حجرالاسود در روز قيامت مىآيد در حالى كه زبانى دارد گويا و چشمى بينا و گواهى ميدهد براى هر كسى كه به او در اين مكان برخورد كرده است و به نزد او آمده است و عهد و ميثاق را در نزد او استوار نموده است .\r\n\r\nشهادت حجرالاسود بر امامت حضرت سجاد عليه السلام\r\n2 - در « اختصاص مفيد » با سند متّصل خود روايت مىكند از حضرت باقر عليه السّلام كه چون حضرت سيّد الشّهداء حسين بن علىّ عليهما السّلام شهيد شدند محمّد بن حنفيّه فرستاد به دنبال حضرت سجّاد علىّ بن الحسين عليهما السّلام و با او در خلوت نشست ؛ و سپس گفت : اى برادرزادهء من ؛ ميدانى كه رسول خدا منصب امامت و وصايت را بعد از خود به علىّ بن أبى طالب عليه السّلام واگذار كرد ؛ و پس از آن به حسن بن علىّ و پس از آن به حسين عليه السّلام ؛ و پدر تو كشته شد و در امر امامت و وصايت وصيّتى ننموده است !\r\nو من عموى تو و هم شاخهء پدر تو هستم ؛ و در سنِّ من و تقدّم من ، اينكه ولادت من از علىّ بوده است ؛ و من در امر خلافت و امامت\r\n\r\n\r\n","description":"","footnote":"\r\n( 1 ) « بحار الانوار » طبع كمپانى ، ج 6 ، ص 339 آورده است .\r\n","page_name":" 247 ","page_number":249},
  {"content":"\r\n\r\nدر حالى كه تو جوان هستى سزاوارترم ؛ و بنابراين در امر امامت و وصيّت با من از در مخاصمه و منازعه وارد نشو ! و از من دورى مكن و در جانبى جداگانه مايست !\r\nحضرت سجّاد فرمودند : اى عمو از خدا بپرهيز ! و چنين ادّعائى را كه براى تو حقّ نيست مكن ؛ به درستى كه من تو را اندرز مىدهم كه از جاهلان نبوده باشى ! پدر من در امر امامت وصيّت به من كرده است قبل از اينكه عازم رهسپارى عراق گردد ؛ و در اين امر يك ساعت قبل از شهادتش نيز با من عهد بسته است ؛ و اينك سلاح رسول الله در نزد من است ! بنابراين تو متعرّض اين امر مشو كه من بر كوتاهى عمر تو و تشتّت احوال تو در صورت تعرّض نگرانم !\r\nو چون حضرت امام حسن عليه السّلام با معاويه صلح نمود ، خداوند تبارك و تعالى خوددارى كرد كه امامت و وصايت را در غير از اولاد حسين عليه السّلام قرار دهد ؛ و اگر تو ميخواهى بر اين امر واقف گردى بيا با هم به نزد حَجَرُالأسوَد برويم و شكايت و تحاكم بسوى او بريم و از او پرسش كنيم !\r\nحضرت باقر ميفرمودند : اين گفتگو بين آن دو در مكّه واقع شد . و هر دو با هم آمدند تا در مقابل حجرالاسود قرار گرفتند ؛ و در اين حال حضرت سجّاد فرمودند : اى عمو بسوى خدا تضرّع و ابتهال كن و از او بخواه كه اين سنگ را براى تو به سخن در آورد ؛ و پس از آن دربارهء ادّعائى كه ميكنى از او بپرس !\r\nمحمّد بن علىّ ( ابن حنفيّه ) شروع كرد به ابتهال و تضرّع به\r\n\r\n","description":"","footnote":"","page_name":" 248 ","page_number":250},
  {"content":"\r\n\r\nخداوند متعال در دعاى خود ؛ و از خدا خواست كه حجرالاسود را به گفتار آورد ؛ و پس از آن سنگ را مخاطب قرار داده و پرسش خود را از او كرد و سنگ جوابى نداد .\r\nحضرت سجّاد فرمودند : اى عمو ! اگر وصىّ و امام بودى ؛ اين سنگ جواب تو را ميداد !\r\nمحمّد بن حنفيّه گفت : اى برادرزادهء من ! تو پرسش كن در اين حال حضرت علىّ بن الحسين به آنچه ميخواستند دعا نمودند ، و خدا را خواندند ؛ و سپس گفتند : به حقّ آن خداوندى كه در تو ميثاق انبياء و اوصياء و ميثاقِ تمام مردم را قرار داده است ، اينكه امام و وصىّ بعد از حسين را براى ما بازگو كنى !\r\nدر اين حال حجرالاسود چنان به جُنبش در آمد كه نزديك بود از جاى خود كنده شود ؛ و سپس خداوند آن را به زبان عربى فصيح آشكار و روشن به سخن در آورد ؛ و او گفت : بار پروردگارا ! وصيّت و امامت بعد از حسين بن علىّ عليهما السّلام براى علىّ بن الحُسين بن فاطمة بِنت رسول الله است .\r\nمحمّد بن حنفيّه از اين مشاهده مراجعت كرد و مىگفت : علىّ بن الحسين عليهما السّلام . « 1 »\r\n\r\nگفتار أمير المؤمنين عليه السلام به عمر دربارهء حيات حجرالاسود\r\n3 - ابن أبى الحديد از أبو سعيد خدرىّ روايت مىكند :\r\nقَالَ : حَجَجْنَا مَعَ عُمَرَ أَوَّلَ حِجَةٍ حَجَّهَا فِى خِلَافَتِهِ فَلَمَّا دَخَلَ الْمَسْجِدَ الْحَرَامَ دَنَا مِنَ الْحَجَرِ الاسْوَدِ فَقَبَّلَهُ وَ اسْتَلَمَهُ ،\r\n\r\n\r\n","description":"","footnote":"\r\n( 1 ) « بحار الانوار » كمپانى ، ج 9 ، ص 617\r\n","page_name":" 249 ","page_number":251},
  {"content":"\r\n\r\nفَقَالَ : إنِّى لَاعْلَمُ أَنَّكَ حَجَرٌ لَا تَضُرُّ وَ لَا تَنْفَعُ وَ لَوْ لَا أَنِّى رَأَيْتُ رَسُولِ اللهِ صَلَّى اللهُ عَلَيْهِ وَ ءَالِهِ وَ سَلَّمَ قَبَّلَكَ وَ اسْتَلَمَكَ لَمَا قَبَّلْتُكَ وَ لَا اسْتَلَمْتُكَ .\r\nفَقَالَ لَهُ عَلِىٌ عَلَيْهِ السَّلَامُ : بَلَى يا أَمِيرَ الْمُؤْمِنِينَ ! إنَّهُ لَيَضُرُّ و يَنْفَعٌ ؛ وَ لَوْ عَلِمْتَ تَأْوِيلَ ذَلِكَ مِنْ كِتَابِ اللهِ لَعَلِمْتَ أَنَّ الِّذي أَقُولُ لَكَ كَمَا أَقُولُ .\r\nقَالَ اللهُ تَعَالَى :\r\nوَ إِذْ أَخَذَ رَبُّكَ مِنْ بَنِى ءَادَمَ مِنْ ظُهُورِهِمْ ذُرِّيَّتَهُمْ وَ اشْهَدَهُمْ عَلَى أَنفُسِهِمْ أَ لَسْتُ بِرَبِّكُمْ قَالُوا بَلَى .\r\nفَلَمَّا أَشْهَدَهُمْ وَ أَقَرُّوا لَهُ بِأَنَّهُ الرَّبُّ عَزّ وَ جَلَّ وَ أَنَّهُمُ الْعَبِيدُ ، كَتَبَ مِيثَاقَهُمْ فِى رَقِّ ثُمَّ أَلْقَمَهُ هَذَا الْحَجَرَ ! وَ إنَّ لَهُ لَعَيْنَيْنِ وَ لِسَاناً وَ شَفَتَيْنِ يَشْهَدُ بِالْمُوَافَاةِ ، فَهُوَ أَمِينُ اللهِ عَزّ وَ جَلَّ فِى هَذَا الْمَكَانِ فَقَالَ عُمَرُ : لَا أَبْقَانِى اللهُ بِأَرْضٍ لَسْتَ بِهَا يَا أَبَا الْحَسَنِ ! « 1 »\r\n« أبو سعيد خُدرى گويد : ما با عُمر در اوّلين حجّى كه در زمان خلافتش كرد ، حجّ كرديم ؛ چون عمر داخل مسجد الحرام شد ، به حجرالاسود نزديك شد ؛ و آن را بوسيد ؛ و به آن دست ماليد ؛ و سپس گفت : من حقّاً ميدانم كه تو يك سنگى بيش نيستى ! نه نفعى از تو ساخته است و نه ضررى ! و اگر من نمىديدم كه رسول الله تو را مىبوسد ؛ و دست به تو مىمالد ؛ هر آينه من هيچگاه تو را نمىبوسيدم ؛ و دستهاى خود را به تو نمىسودم !\r\n\r\n\r\n","description":"","footnote":"\r\n( 1 ) « بحار الانوار » طبع كمپانى ، ج 8 ، ص 298\r\n","page_name":" 250 ","page_number":252},
  {"content":"\r\n\r\n« در اين حال علىّ عليه السّلام فرمود : اى أمير المؤمنان ! اين سنگ هر آينه نفع ميدهد و ضرر مىرساند و اگر تو ميدانستى تأويل آنچه را كه من ميگويم از كتاب خدا ، هر آينه ميدانستى كه آنچه را من ميگويم ، همانطور است كه من ميگويم !\r\nخداوند تعالى ميفرمايد : و ياد بياور اى پيامبر آن زمانى كه خداوند ذرّيهء بنى آدم را از پشت‌هايشان بيرون كشيد و آنان را بر خودشان گواه گرفت كه آيا من پروردگار شما نيستم ؟\r\nهمه گفتند : آرى !\r\nو چون آنان را بر امر توحيد گواه گرفت ؛ و آنها اقرار و اعتراف كردند به آنكه خداوند پروردگار صاحب عزّت و جلالت است ؛ اين عهد و پيمان را بر روى پوست نازكى نوشت و به اين سنگ ( حجرالاسود ) خورانيد ! آگاه باش اى عُمر كه اين سنگ سياه ، دو چشم دارد و يك زبان و دو لب دارد و در روز قيامت گواهى به برخوردها و آمدن‌هاى مردم بدينجا مىكند و اين سنگ امين خداى عزّ و جلّ در اين مكان است .\r\nعُمر گفت : اى أبا الحسن ! خداوند مرا در جائى كه تو نباشى زنده نگذارد . »\r\nمجلسى رضوان الله عليه بعد از نقل اين داستان فرموده است : اين داستان را غزالى در كتاب « إحياء العلوم » آورده است و بُخارى و مُسلم در صحيحين خود آورده‌اند ولى ذيل آن را كه تنبيه أمير المؤمنين به عُمر است نياورده‌اند .\r\n\r\n","description":"","footnote":"","page_name":" 251 ","page_number":253},
  {"content":"\r\n\r\nو ابن تيميّه در « مِنهاجُ السّنّة » از جانب عُمر اعتذار جسته كه اين گفتار عمر به حجر الأسود كه تو نفعى و ضررى ندارى بر اساس حقيقت نبوده ؛ بلكه روى مصلحت و سياست بوده است ؛ چون كافران و مشركانى كه تازه وارد در دين اسلام شده بودند ؛ و به عبادت احجار و تعظيم و تكريم سنگ‌ها به اميد نفع و از ترس پيدايش ضرر خو گرفته و الفت داشتند بسيار بودند ؛ و اين كلام عمر به جهت آن بود كه آن مشركان خود را شريف و عزيز ندانند ؛ و بدين عملشان براى خود مكانى رفيع و منزلتى عالى قائل نشوند .\r\nليكن روايت ابن أبى الحديد اين اعتذار را باطل مىكند ؛ زيرا بعد از آنكه حضرت ، عمر را از سرّ بوسيدن و استلام كردن مطّلع كردند و تأكيد كردند كه اين سنگ داراى بهره و زيان است ، عمر جهت اعتذار خود را در اين كلامش بيان نكرد ؛ و نبايد بگويد : اى أبا الحسن من زنده نباشم در زمينى كه تو در آنجا نباشى ! زيرا كه ظاهر اين گفتار ، گفتار كسى است كه جاهل بوده و اعتراف به خطا كند و تتمّهء اين روايت را حذف كرده‌اند براى آنكه از اين اعتذار متمكّن باشند . « 1 »\r\n4 - محمّد بن يعقوب از علىّ بن إبراهيم از پدرش از ابن أبى عمير و محمّد بن إسمعيل از فضل بن شاذان از ابن أبى عمير ، و صفوان از معاوية بن عمّار از حضرت امام جعفر صادق عليه السّلام روايت ميكنند كه فرمود : چون به حجر الأسود نزديك شدى دو دست خود را بلند كن و حمد و ثناى خداوند را به جاى آور و بر پيامبر كه درود خدا بر او و آل او\r\n\r\n\r\n","description":"","footnote":"\r\n( 1 ) « بحار الانوار » طبع كمپانى ، ج 8 ، ص 298\r\n","page_name":" 252 ","page_number":254},
  {"content":"\r\n\r\nباد درود بفرست و از خداوند بخواه كه از تو قبول كند ، و سپس حجر الأسود را استلام كن ( دست و صورت خود را به آن بمال ) و آن را ببوس ! و اگر نتوانستى آن را ببوسى ، آن را استلام كن و با دست خود به آن بمال ؛ و اگر نتوانستى آن را با دست خود استلام كنى با دست خود به آن اشاره كن و بگو :\r\nاللَهُمَّ أَمَانَتِى أَدَّيْتُهَا وَ مِيثَاقِى تَعَاهَدْتُهُ لِتَشْهَدَ لِى بِالْمُوَافَاةِ . اللَهُمَّ تَصْدِيقًا بِكِتَابِكَ وَ عَلَى سُنَّةِ نَبِيِّكَ أَشْهَدُ أَنْ لَا إلَهَ إلَّا اللهُ وَحْدَهُ لَا شَرِيكَ لَهُ وَ أَنَّ مُحَمَّدًا عَبْدُهُ وَ رَسُولُهُ ءَامَنْتُ بِاللهِ وَ كَفَرْتُ بِالْجِبْتِ وَ الطَّاغُوتِ وَ بِاللّاتِ وَ الْعُزَّى وَ عِبَادَةِ الشَّيْطَانِ وَ عِبَادَةِ كُلِّ نِدٍّ يُدْعَى مِنْ دُونِ الله . « 1 »\r\n« بار پروردگار من ! من امانت خود را سپردم و پيمان خود را استوار ساختم به جهت آنكه براى من گواهى به وفاى عهد و ميثاق دهى ؛ بار پروردگار من من كتاب خود را تصديق نمودم ؛ و سنّت پيامبرت را پذيرا شدم .\r\nشهادت مىدهم كه خداوندى جز تو نيست ! يگانه هستى ! و انباز ندارى ! و اينكه محمّد بندهء تو و فرستادهء توست ، من به خدا ايمان آوردم ؛ و به جِبت و طاغوت كافر شدم و به لات و عُزّى و عبادت شيطان و عبادت\r\n\r\n\r\n","description":"","footnote":"\r\n( 1 ) « تهذيب الاحكام » طبع نجف ، ج 5 ، ص 102 و اين دعا را در « من لا يحضره الفقيه » نيز در ج 2 ، طبع نجف ، ص 316 ذكر كرده است و نيز در « المَحجَّة البَيضآء » ج 2 ، ص 169 و 170 آمده است .\r\n","page_name":" 253 ","page_number":255},
  {"content":"\r\n\r\nهر شريكى سواى الله كافر شدم » .\r\nو نيز از كلينى از عدّه‌اى از اصحاب از أحمد بن أبى عبد الله از أحمد بن موسى از علىّ بن جعفر از محمّد بن مسلم از حضرت امام جعفر صادق عليه السّلام وارد است كه :\r\nقَالَ : قَالَ رَسُولُ اللهِ صَلَّى اللهُ عَلَيْهِ وَ ءَالِهِ وَ سَلَّمَ : اسْتَلِمُوا الرُّكْنَ فَإنَّهُ يَمِينُ اللهِ فِى خَلْقِهِ يُصَافِحُ بِهَا خَلْقَهُ مُصَافَحَةَ الْعَبْدِ أَوِ الدَّخِيلِ ، وَ يَشْهَدُ لِمَنِ اسْتَلَمَهُ بِالْمُوافَاةِ . « 1 »\r\n« رسول خدا فرمود : ركن را كه حجر الأسود است استلام كنيد ! چون او دست خداست در بين بندگانش كه با آن با مخلوقاتش مصافحه مىكند ؛ مانند مصافحه‌اى كه با بندهء خود و يا با پناهندهء خود مىكند و آن حجر نسبت به كسانى كه او را استلام ميكنند در روز قيامت شهادت به برخورد و ملاقات و وفاى به عهد و ميثاق ميدهد . »\r\n\r\nاختلاف مساجد در فضيلت ناشى از اختلاف نور آنهاست\r\nبارى مساجد مختلف فى حدّ نفسه داراى يك درجه از اهمّيّت‌اند و اختلاف آنها از نقطه نظر شرافت عارضى است كه بدانها داده شده است شرف كعبه و مسجد الحرام به علّت انوار معنويّه بانيان آن ، حضرت إبراهيم و إسمعيل بوده كه آن زمين و آن بنا را جان داده و روح داده و فضيلت بخشيده است ؛ مسجد خَيْف و مسجد النّبىّ به واسطهء شرافت عابدين و ناسكين در آنها كه حضرت إسمعيل و إسحق و سائر انبياء و حضرت رسول الله بوده‌اند مشرّف به فضيلت و كرامت شده‌اند ؛ قبر حضرت سيّد الشّهداء و تربت آن حضرت و زمين كربلا\r\n\r\n\r\n","description":"","footnote":"\r\n( 1 ) « تهذيب » ج 5 ، ص 102\r\n","page_name":" 254 ","page_number":256},
  {"content":"\r\n\r\nبه بركت بدن مطهّر و علقهء مثاليّهء آن حضرت به آن زمين فضيلت پيدا كرده است ؛ نه آنكه زمين فى حدّ نفسه داراى شرافت بود ؛ و خدا خواست كه آن حضرت در آن زمين شريف مدفون شوند ؛ و در اثر بركت آن زمين متبرّك گردند ؛ اين مطلب خلاف واقع است .\r\n باده از ما مست شد نِى ما ازو * قالب از ما هست شد نِى ما ازو\r\nباده در جوشش گداى جوش ماست * چرخ در گردش اسير هوش ماست « 1 » \r\nدر « كافى » از ابن أبى عُمير از بعضى از اصحابش روايت مىكند كه :\r\nقَالَ : قُلْتُ لِابى عَبْدِ اللهِ عَلَيْهِ السَّلَامُ :\r\nإنِّى لَاكْرَهُ الصَّلَاةَ فِى مَسَاجِدِهِمْ . فَقَالَ : لَا تَكْرَهُ فَمَا مِنْ مَسْجِدٍ بُنِىَ إلَّا عَلَى قَبْرِ نَبِىٍّ أَوْ وَصِىِّ نَبِىٍّ قُتِلَ فَأَصَابَ تِلْكَ الْبُقْعَةَ رَشَّةٌ مِنْ دَمِهِ ، فَأَحَبَّ اللهُ تَعَالَى أَنْ يُذْكَرَ فِيهَا . فَأَدِّ فِيهَا الْفَرِيضَةَ وَ النَّوَافِلَ وَ اقْضِ فِيهَا مَا فَاتَكَ . « 2 »\r\n« ميگويد : به حضرت صادق عليه السّلام عرض كردم : براى من ناخوشايند است كه در مساجد آنها ( منظور مساجد عامّه و اهل تسنّن است ) نماز بخوانم ؛ حضرت فرمودند : ناخوشايندت نباشد ! چون هيچ مسجدى از مساجد بنا نمىشود مگر بر قبر پيامبرى و يا وصىّ پيامبرى كه كشته\r\n\r\n\r\n","description":"","footnote":"\r\n( 1 ) « مثنوى » طبع ميرخانى ، ج 1 ، ص 1\r\n( 2 ) « تهذيب الاحكام » ج 3 ، ص 258 ؛ و « سفينة البحار » ج 1 ، ص 601\r\n","page_name":" 255 ","page_number":257},
  {"content":"\r\n\r\nشده باشد ؛ و چون يك رشّه از خون او ( مقدار كم و اندك ) در آن زمين اصابت كرده باشد ، خداوند تعالى دوست دارد كه به بركت آن رشّه از خون آن پيامبر و وصىّ پيامبر مقتول در آن بُقعه نام او برده شود .\r\nنمازهاى واجب خود را در اين مسجدها بخوان و نوافل خود را بخوان و آنچه از تو فوت شده است قضا كن . « 1 »\r\nمرحوم علّامه سيّد مهدى بحر العلوم در منظومهء خود فرموده است :\r\n أكْثِرْ مِنَ الصَّلاةِ فى الْمَشَاهِد * خَيْرِ الْبِقَاعِ أفْضَلِ الْمَعابِدِ ( 1 )\r\nلِفَضْلِها اخْتيرَتْ لِمَنْ بهِنَّ حَلّ * ثُمَّ بمَنْ قدْ حَلَّها سما الْمَحَلّ ( 2 )\r\nوَ السِّرُّ فى فَضْلِ صَلَوة الْمَسْجِدِ * قَبْرُ لِمَعْصومٍ بِهِ مُسْتَشْهِدَ ( 3 )\r\nبِرَشَّةٍ مِنْ دَمِهِ مَطَهَّرَهْ * طَهَّرَهُ اللهُ لِعَبْدٍ ذَكَرَهْ ( 4 ) « 2 » \r\n1 - « در مشاهد مشّرفه قبور ائمّهء طاهرين عليهم السّلام نماز بسيار بخوان ، چون اين مشاهد بهترين بقاع روى زمين است ؛ و با فضيلت‌ترين معبدهاى\r\n\r\n\r\n","description":"","footnote":"\r\n( 1 ) در « مصباح الشّريعة » در باب چهل و سوّم كه دربارهء مَشى است . از جمله گويد : فَإنَّهُ قَدْ جاءَ فى الْخَبَرِ أنَّ الْمَواضِعَ الَّتى يُذْكَرُ اللهُ فيهَا وَ عَلَيْهَا تَشْهَدُ بِذَلِكَ عِنْدَ اللهِ يَوْمَ الْقِيَمَةِ وَ تَسْتَغْفِرُ لَهُمْ إلَى أَنْ يُدْخِلَهُمُ اللهُ الْجَنَّةَ .\r\n« در روايت چنين وارد شده است كه مكان‌هائى كه در آنها و بر روى آنها ذكر خدا برده شده است ، در روز قيامت شهادت ميدهند در پيشگاه خداوند ؛ و پيوسته براى ذاكرين در آن مكان‌ها طلب مغفرت ميكنند تا زمانى كه خداوند آنها را در بهشت داخل كند » .\r\n( 2 ) « الدّرّة النّجفيّة » طبع مطبعهء نعمان - نجف ، ص 100\r\n","page_name":" 256 ","page_number":258},
  {"content":"\r\n\r\nعبادت حضرت احديّت است .\r\n2 - بواسطهء فضيلت و شرافتى كه در اثر آن كسى كه در آنجاها حلول كرده و در آن اماكن فرو رفته و آنجا را مقبره و مضجع خود قرار داده است ، اين اماكن اختيار و انتخاب شده است ؛ و پس از مدفون شدن و داخل شدن در زمين ، آن محلّ در اثر شخص مدفون داراى ارزش شده ؛ است و علوّ مقام پيدا نموده است .\r\n3 - و سرّ و علّت فضيلت نماز خواندن در مسجد آنست كه در آنجا قبر معصومى است كه به درجهء شهادت رسيده است .\r\n4 - و از قطرات خون پاك و پاكيزهء او كه بدانجا ريخته است ، خداوند آن محلّ را براى بندهء متذكّر به ذكر خود آنجا را پاكيزه و محلّ عبادت خود قرار داده است » .\r\n\r\nنورانيت زمان و مكان تابع نورانيت اهل آنهاست\r\nبارى ، بطور كلّى شرافت امكنه و ازمنه بواسطهء شرافت حالّ در آن زمانها و مكانهاست كه گفته‌اند : شَرَفُ المَكانِ بِالْمَكينِ . و آن ارواح طيّبه اولياء خدا و پيامبران و اوصياى آنان آن محلّ را پاك و پاكيزه و منوّر مىكند و شايستهء تحمّل اعمال عبادى مردم ؛ و اين نورانيّت محلّ در اثر همان ادراك و شعور آن است ؛ چون در عوالم معنى ، علم نور است ؛ و هر چه درجهء ادراك زمان و مكان قوىتر باشد نورانيّتش بيشتر است ؛ چون مسجد الحرام ، و مسجد النّبىّ ، و مسجد قُبا ، و مسجد خَيف ، و مساجد اطراف قبور معصومين ؛ و همچنين شرافت جمعه و شب و روز آن ، و ايّام و ليالى ماه رمضان و ايّام معدودات و ايّام معلومات و عيد فطر و أضحى\r\n\r\n","description":"","footnote":"","page_name":" 257 ","page_number":259},
  {"content":"\r\n\r\nو عيد غدير و نيمهء شعبان و أمثالها همه بواسطهء شرافت آن افرادى است كه اين ايّام و ليالى بدانها منسوب است ؛ و از شرف حالّ شرافت به زمان مُحلّ و به مكان مُحلّ سرايت نموده است .\r\nبعضى از مساجد معلوم و مشهود است كه نورانى است ؛ و انسان در داخل آن احساس نشاط و سبكى و روحانيّت مىكند ؛ و اين بواسطهء خلوص نيّت سازندهء مسجد و معمار و كارگران و نماز گزاران در آنست كه وجداناً فضاى معنوى مسجد را نورانى مىكند ؛ و سقف و و ديوار و زمين را زنده و با شعور ميگرداند ؛ گرچه عامّهء مردم از اين سرّ بى خبر باشند .\r\nمرحوم آية الله جمال العارفين حاج شيخ جواد أنصارى همدانى أسكنه اللهُ بُحبوحةَ جِنانِه ميفرمودند :\r\nروزى وارد در مسجدى شدم ، ديدم پيرمردى عامّى مشغول خواندن نماز است ؛ و دو صفّ از ملائكه در پشت سر او صفّ بسته و به او اقتدا نموده‌اند ؛ و اين پيرمرد خود أبداً از اين صفوف فرشتگان اطّلاعى نداشت . من دانستم كه اين پيرمرد براى نماز خود أذان و إقامه گفته است ؛ چون در روايت داريم : كسى كه در نمازهاى واجب يوميّهء خود ، اذان و اقامه هر دو را بگويد دو صفّ از ملائكه ، و اگر يكى از آنها را بگويد يك صفّ از ملائكه به او اقتدا ميكنند كه درازاى آن فيما بين مشرق و مغرب باشد .\r\nاين از آثار قهريّهء ملكوتيّه اذان و اقامه است ؛ گرچه اذان‌گويان و اقامه‌گويان خود مطّلع نباشند ؛ همچنين از آثار قهريّهء خلوص نيّت\r\n\r\n","description":"","footnote":"","page_name":" 258 ","page_number":260},
  {"content":"\r\n\r\nو درجات قرب نماز گزاران و مناجات كنندگان پاكى محلّ و طهارت و نورانيّت مكان و زمان ميگردد ؛ كوه طور به علّت تجلّى نور حقّ در موسى كليم منوّر شد . و كوه ساعير و جَبَلِ فاران و بيت إيل و بِئر سَبع و بقيّهء محل‌هاى نورانى و معبدهاى اولياء خدا بواسطهء تجلّى نور حقّ در حضرت رسول اكرم صلّى الله عليه و آله و سلّم و در حضرت عيسى و إسحق و يعقوب و سائر انبياى گرامى مطهّر و منوّر گرديده است .\r\n\r\n","description":"","footnote":"","page_name":" 259 ","page_number":261},
  {"content":"\r\n . \r\n","description":"","footnote":"","page_name":" 260 ","page_number":262},
  {"content":"\r\n . \r\n","description":"","footnote":"","page_name":" 261 ","page_number":263},
  {"content":"\r\n . \r\n","description":"","footnote":"","page_name":" 262 ","page_number":264},
  {"content":"\r\n\r\n\r\nمجلس چهل و نهم : شهادت قرآن و اعمال در قيامت\r\nبسم الله الرّحمَن الرّحيم\r\nو الْحَمدُ للَّه ربِّ العالَمين وَ لَا حَوْلَ وَ لا قُوَّةَ إلّا باللَه العلىِّ العظيمِ و صلَّى اللهُ عَلى سيِّدِنا محمَّدٍ وَ ءَالِه الطّاهرينَ وَ لَعنةُ الله علَى أعدآئِهم أجمعينَ مِنَ الآنَ إلَى يَوم الدّين .\r\nقالَ اللهُ الحَكيمُ فى كِتابهِ الكَريمِ :\r\n بِسْمِ اللَّهِ الرَّحْمنِ الرَّحِيمِ  *   إِذا زُلْزِلَتِ الْأَرْضُ زِلْزالَها   *  وَ أَخْرَجَتِ الْأَرْضُ أَثْقالَها  *  وَ قالَ الْإِنْسانُ ما لَها  *  يَوْمَئِذٍ تُحَدِّثُ أَخْبارَها  *  بِأَنَّ رَبَّكَ أَوْحى لَها . \r\n( آيات اوّل تا پنجم ، از سورهء زلزال : نود و نهمين سوره از قرآن كريم )\r\nبه ياد بياور آن زمانى را كه زمين به لرزه و تكان درآيد ؛ و آن زلزله و تكانِ مختصّ خود را باز يابد ؛ و أثقال خود را بيرون دهد ؛ أثقال جمع ثَقَل با دو فتحه است يعنى متاع و أثاث البيت . و حاصل آنكه آنچه در شكم زمين است از آن اشيائى كه خارج از ماهيّت آنست آنها را بيرون بريزد ؛ و زمين پاك و خالص گردد .\r\n يَوْمَ تُبَدَّلُ الْأَرْضُ غَيْرَ الْأَرْضِ  . « 1 »\r\n« زمين تغيير ماهيّت دهد و به چيزى غير از زمين تبديل گردد .\r\n\r\n\r\n","description":"","footnote":"\r\n( 1 ) » . قسمتى از آيه 48 ، از سورهء 14 : إبراهيم\r\n","page_name":" 263 ","page_number":265},
  {"content":"\r\n\r\n وَ أَشْرَقَتِ الْأَرْضُ بِنُورِ رَبِّها  . « 1 »\r\n« و زمين بواسطهء دريافت نور پروردگارش متجلّى و منوّر و روشن و مُشرق شود » .\r\n وَ قالَ الْإِنْسانُ ما لَها  . انسان ميگويد : حالِ زمين چرا اين‌طور شده است ؟ چرا بدين صورت و بدين كيفيّت درآمده است ؟ اين چه سرگذشتى و داستانى است كه بر زمين آمده است ؟\r\n يَوْمَئِذٍ تُحَدِّثُ أَخْبارَها  . « در آن روز زمين از وقايع و سرگذشت‌هائى كه بر آن رفته است گفتگو مىكند ؛ » از وقايع پيامبران و امّت‌ها و كشمكش دولت‌ها و جماعت‌ها و حزب‌ها و از جريانات عمومى و خصوصى افراد سخن به ميان مىآورد\r\n\r\nكيفيت شهادت زمين از وقايع خود در قيامت\r\nاز آن هنگامى كه زمين آفريده شده است ؛ تا آن وقتى كه أثقال و أمتعه خود را خارج مىكند و زمين ديگرى مىشود ؛ نورانى و پاك ؛ در اين مدّت دراز و طولانى آنچه بر زمين از وقايع و حوادث گذشته باشد همه را بيان مىكند و حكايت مىنمايد .\r\n بِأَنَّ رَبَّكَ أَوْحى لَها  . براى اينست كه خداوند بر زمين وحى نموده و الهام كرده است ؛ و از علم خود به زمين فهمانده است ؛ آن وحيى كه پروردگار تو اى پيغمبر به زمين كرده و زمين را دانا كرده است ميتواند در آن هنگام از وقايع و حوادث گذشته حكايت كند و اسرار و پنهانىهاى درون خود را ظاهر و آشكار نمايد ؛ و مخفيّات را بروز و ظهور دهد .\r\n يَوْمَئِذٍ يَصْدُرُ النَّاسُ أَشْتاتاً لِيُرَوْا أَعْمالَهُمْ  . « 2 » آن روز روزيست\r\n\r\n\r\n","description":"","footnote":"\r\n( 1 ) صدر آيه 69 ، از سورهء 39 : الزّمر\r\n( 2 ) آيه 6 ، از سورهء 99 : الزّلزلة\r\n","page_name":" 264 ","page_number":266},
  {"content":"\r\n\r\nكه مردم از زمين صادر ميشوند و بيرون مىآيند ؛ صادرات زمين در آن روز مردمى هستند كه در طىّ هزاران سال در آن خسبيده‌اند و در درون آن لباس مرگ و عدم پوشيده‌اند .\r\n مِنْها خَلَقْناكُمْ وَ فِيها نُعِيدُكُمْ وَ مِنْها نُخْرِجُكُمْ تارَةً أُخْرى  .\r\n« 1 » « از زمين شما را آفريديم ؛ و در زمين باز ميگردانيم ؛ و از زمين براى بار ديگر بيرون مىآوريم ! »\r\nتمام افراد بشر از زمان آدم تا زمان قيام قيامت كه در زمين به تدريج وارد شده و جزء واردات زمين محسوب مىشده‌اند ؛ حالا ديگر نوبت صدور آنها رسيده ؛ و به عنوان صادرات از زمين خارج ميشوند ؛ آنها رفتند در شكم زمين و به عنوان أثقال زمين در آن بايگانى شده و منزل گزيده و اجسادشان اقامت جستند ؛ و اينك بايد به پرونده‌ها رسيدگى شود ؛ و همه از بايگانىها بيرون آيند ؛ همه بايد صادر شوند ؛ و بروند در عالم ديگر ؛ در موقف حساب و كتاب و در موقف عرض و شهادت . چرا ؟\r\n لِيُرَوْا أَعْمالَهُمْ  . براى آنكه اعمالشان به آنان نشان داده شود ؛ و بنگرند كه چه كرده‌اند .\r\nتمام مردم دسته دسته بيرون مىآيند ،  أَشْتاتاً  ؛ يعنى فرقه فرقه و دسته دسته ، مؤمنين با مؤمنين ؛ كافرين با كافرين ؛ افرادى كه داراى مكتب‌ها هستند ؛ و أحزاب دارند ، قبائل خاصّى دارند ، همه به صورت صفّ و گروههاى متشكّل و مختلف با يكديگر از زمين خارج ميشوند\r\n\r\n\r\n","description":"","footnote":"\r\n( 1 ) آيه 55 ، از سورهء 20 : طه\r\n","page_name":" 265 ","page_number":267},
  {"content":"\r\n\r\nو با همديگر اجتماعات و تشكيلاتى را ايجاد ميكنند ؛ براى آنكه اعمالشان به آنها نمايانده شود و از كردار و رفتار و پندارهاى خود مطّلع گردند .\r\n  فَمَنْ يَعْمَلْ مِثْقالَ ذَرَّةٍ خَيْراً يَرَهُ * وَ مَنْ يَعْمَلْ مِثْقالَ ذَرَّةٍ شَرًّا يَرَهُ   . « 1 »\r\n« پس هر كس به قدر سنگينى يك ذرّه كار خوبى كرده باشد آن را مىبيند و هر كس به قدر سنگينى يك ذرّه كار بدى كرده باشد آن را مىبيند » .\r\nاز اين آيات كريمه چند استفاده مىشود :\r\n\r\nدر تفسير آيه : يَوْمَئِذٍ تُحَدِّثُ أَخْبارَها\r\nيكى اينكه  يَوْمَئِذٍ تُحَدِّثُ أَخْبارَها  در آن روز زمين خودش از وقايع خودش بيان مىكند و حديث مىنمايد ؛ حَدَّثَ يُحَدِّثُ تَحْديثاً يعنى بيان كردن و داستان را ذكر نمودن و خبر دادن ؛ و معلوم است كه حديثى را كه زمين مىكند با زبان معروف و معمول نيست ؛ يك زبانى كه عبارت از قطعهء گوشتى باشد در ميان دهان ؛ و صدائى هم از زمين بيرون مىآيد مانند صداهائى باشد كه افراد بشر ميكنند ؛ زيرا اگر بگوئيم كه خداوند صوتى در زمين ايجاد مىنمايد ؛ و آن صوت بيان مىكند و از حوادث و وقايع حاصله شرح و بيان مىنمايد ؛ ديگر آن صوت صوت زمين نخواهد بود ؛ و صحيح نيست كه نسبت آن صوت به زمين داده شود و بگوئيم : زمين حديث مىكند و حكايت از اخبار و حوادث خود مىنمايد .\r\nاگر در دهان شخصى يك ضبط صوت نامرئى و كوچك بگذارند\r\n\r\n\r\n","description":"","footnote":"\r\n( 1 ) آيه 7 و 8 ، از سورهء 99 : الزّلزلة\r\n","page_name":" 266 ","page_number":268},
  {"content":"\r\n\r\nو آن ضبط و صوت بخواند و تكلّم كند ، نمىگويند : آن شخص سخن گفته است . نسبت تكلّم به انسان وقتى صادق است كه تكلّم صادر از نفس باشد و به انشاء و ارادهء انسان از نفس او برخيزد ؛ امّا اگر صدائى پهلوى انسان باشد ، صدق صداى انسان و سخن انسان را نمىكند ؛\r\nو اگر زمين خودش تكلّم كند ، سخن گفتن آن منحصر در اين صداهاى معمولى و معروف نيست . سخن گفتن هر چيز متناسب با خود آنست ؛ انسان يك قسم تكلّم مىكند ؛ هر كدام از اصناف حيوان به گونهء ديگرى ، درخت يك گونه تكلّم خاصّى دارد ؛ جمادات به گونهء ديگرى سخن دارند ؛ و بالاخصّ با توجّه به مطالبى كه در مجلس قبل ذكر شد بر اينكه موجودات حتّى جمادات داراى شعور و قدرت و حياتند ، زمين هم داراى شعور و داراى فهم است ؛ پس بنابراين حديث كردن زمين ، ارائه دادن و نشان دادن آن است .\r\nآن وقايعى را كه در خود گرفته و حفظ كرده است ، نشان ميدهد و به طريقى متناسب با وجود خودش ارائه مىكند ؛ شما ميگوئيد : گربه آمد در اطاق ؛ و با من حرف زد و غذا ميخواست .\r\nمعناى حرف زدن و سخن گفتن گربه نه اينست كه با زبان خود طبق الفاظ متداولهء معروف و مأنوس به ما بگويد : آقا من گرسنه‌ام ! و غذا ميخواهم ! تكلّم كردن مَئو كردن گربه است ؛ چون گربه صداهاى مختلف مىكند : يك صدايش براى تقاضائى است كه دارد و به شكل خاصّى است ؛ يك طرز صدايش از روى ترس است ، يك نحوهء خاصّى صدا مىكند و بچّه‌هاى خود را فرا ميخواند ؛ و يك نحوهء ديگر صداى\r\n\r\n","description":"","footnote":"","page_name":" 267 ","page_number":269},
  {"content":"\r\n\r\nديگرى است كه بچّه‌هايش را ميرانَد ؛ يك صداى خاصّى دارد چون به دشمن ميرسد ؛ و وقتى هم كه از انسان استرحام نمايد ؛ و طلب طعمه كند ، از صداى خاصّ او و از كيفيّت نگاه او مشهود است كه گرسنه است و طعام مىطلبد .\r\nبه هر حال تكلّم و تحديث زمين متناسب با خود آنست ؛ و حديث نمودن آن ارائه دادن و نشان دادن آنست ، با همان شعور و ادراكى كه داراست .\r\n\r\nمعناى وحى خدا بر زمين در اداى شهادت\r\nو ديگر آنكه ميفرمايد :  بِأَنَّ رَبَّكَ أَوْحى لَها  ، خداوند به زمين وحى كرده است ؛ وحى به معناى رسانيدن بعضى از معانى ملكوتى است از طريق باطن به عالم مُلك و ظاهر ، نسبت به هر موجودى متناسب با خودش .\r\n  وَ أَوْحى رَبُّكَ إِلَى النَّحْلِ أَنِ اتَّخِذِي مِنَ الْجِبالِ بُيُوتاً وَ مِنَ الشَّجَرِ وَ مِمَّا يَعْرِشُونَ * ثُمَّ كُلِي مِنْ كُلِّ الثَّمَراتِ فَاسْلُكِي سُبُلَ رَبِّكِ ذُلُلًا   . « 1 »\r\n« و پروردگار تو اى پيغمبر به زنبور عسل وحى فرستاد كه از كوه‌ها و از درختان و از سقف خانه‌هائى را كه بنا ميكنند ، براى خود خانه‌هائى قرار دهيد ! و سپس از تمام ثمرات و بهره‌هاى ( موجود در گلها و نباتات شيرين و خوش طعم ) بخوريد ! و راه پروردگار خود را با تسليم و انقياد و اطاعت بپيمائيد !\r\nمعناى وحيى كه خداوند به زنبور عسل مىكند ، اين نيست كه بوسيلهء جبرائيل امين بر يك يك از افراد زنبور عسل نازل شود و اين\r\n\r\n\r\n","description":"","footnote":"\r\n( 1 ) آيه 68 و صدر آيه 69 ، از سورهء 16 : النّحل\r\n","page_name":" 268 ","page_number":270},
  {"content":"\r\n\r\nطريق از مأموريّت را به قلب آنان الهام فرمايد .\r\nبلكه مراد از وحى به زنبور عسل عبارت است از آن خلقت و آفرينشى كه خداوند متعال در اين موجود قرار ميدهد ؛ و آن خاصّه‌اى كه آن را بدان مىآفريند ؛ و قواى فكريّه و سازمان فطرت و سرشت و غرائز آن را بدانها مجهّز مىنمايد ؛ كه از ميان خُلَل و فُرَج كوه‌ها و از ميان درختان و در شكاف‌ها و سوراخ‌هاى سقف خانه‌ها براى خود كَندو بسازد ؛ و منزلى بدين با شكوهى بر اساس قواعد هندسى ؛ خانه‌هاى شش ضلعى كه عالىترين و با صرفه‌ترين خانه‌هاست ، بدون كم و كاست براى خود بنا كنند .\r\nيعنى سازمان وجودى و حدود ماهُوى او را چنين قرار ميدهد كه چنان باشد ؛ و اين سازمان بر اساس خلقت پروردگار است حُدوثاً و بَقاءً . يعنى هم در اصل آفرينش و هم در افاضه خلقت و شعور و ادراك در هر آن از ناحيهء ذات اقدس حضرت رحمن دائماً به اين حيوان معصوم و ذلول و منقاد چنين وحى مىشود ؛ و پيوسته آن را بر اين فهم و شعور ، و بر اين حدود از قدرت و توانائى ، و بر اين اراده و مراد ، در انجام اين مأموريّت تأييد و تسديد و تقويت مىكند .\r\n بِأَنَّ رَبَّكَ أَوْحى لَها ،  يعنى دائماً پروردگار به زمين چنين نيروئى ميدهد كه ميتواند آن وقايعى را كه در خود گرفته و حفظ و نگهدارى نموده ، و به عنوان واردات ثبت و ضبط كرده است و در محفظهء بايگانى بدون هيچ تغييرى و تبديلى مصون و محفوظ داشته است ؛ همه را بيرون آورده و ارائه دهد ؛ و در محكمهء عدل خداوند ، چون موقع عرض\r\n\r\n","description":"","footnote":"","page_name":" 269 ","page_number":271},
  {"content":"\r\n\r\nو بازرسى رسيده ، و بايد نشان داده شود ؛ همه را در مرآى و مَسمع و مَنظر صاحبانش و افرادى را كه خدا بخواهد قرار دهد\r\n يَوْمَئِذٍ يَصْدُرُ النَّاسُ أَشْتاتاً لِيُرَوْا أَعْمالَهُمْ  مردم از زمين جرگه جرگه بيرون مىآيند تا اعمالشان بدانها نشان داده شود ؛ معلوم مىشود كه حديث كردن زمين به نشان دادن آنست ؛ يعنى اين زمين كه بيان مىكند و حكايت مىنمايد از آنچه خداوند به او وحى كرده است به اينست كه زمين نشان دهد و ارائه نمايد بطورى كه صاحبان آن آن را مشاهده كنند ؛ پس حديث كردن و سخن گفتن زمين نشان دادن آنست .\r\nبه انسان ميگويند : بيا اعمالت را بنگر ! مردم اگر عمل خوب بجاى آورده باشند آن را مىبينند و اگر عمل بد انجام داده باشند آن را مىبينند . پس آنچه از اعمالى كه از انسان سر مىزند در عالم كون و هستى ثابت است ؛ و از بين نمىرود ، و هر چه لباس وجود بپوشد طَيَران عدم بر او محال است .\r\nغاية الامر از جلوى ديدگان انسان مختفى ميگردد ؛ و سپس اطاق بايگانى زمين را باز ميكنند ؛ و واردات را تبديل به صادرات ميكنند ؛ كه پروندهء هر كس را به دست خود او ميدهند و ميگويند : بيا تماشا كن ! مِن كُلِّ خَيرَ وَ شَر .\r\nو از اين آيات قرآن به خوبى استفاده مىشود كه تمام بِقاع زمين شهادت ميدهند بر هر عملى كه در آنجا انجام گرفته ؛ و هر حادثه‌اى كه در آنجا واقع شده است ؛ هر نقطهء از زمين كه با انسان نسبتى داشته است\r\n\r\n","description":"","footnote":"","page_name":" 270 ","page_number":272},
  {"content":"\r\n\r\nگواه كردار انسان است ؛ مثلًا كوه هيماليا شهادت از عمل ما نميدهد ؛ شهادت از عمل ما همان بقاع و اماكنى ميدهند كه با ما نسبت و رابطه‌اى دارند و به عنوان ( أيْن ) ظرف مكان ما واقع شده ؛ كما اينكه ازمنهء پيشين مانند ايّام حضرت موسى و عيسى عليهم السّلام شهادت بر اعمال ما نمىدهند ؛ همين زمانى كه ما در آن هستيم و ظرف براى وجود شخص ماست گواهى بر اعمال ما ميدهند .\r\nبنابراين تمام افرادى كه در روى زمين قسمت شدند هر زمينى و هر زمانى حكايت مىكند از آن نسب و روابطى كه در خود گرفته و آنها را تحمّل نموده است .\r\nاين مطالب به عنوان فلسفهء كلّيّهء شهادت امكنه و بقاع و زمان و زمين بيان شد .\r\nامّا به عنوان جزئى : رواياتى كه در اين باره داريم كه هر جا نماز بخوانيد آن مكان گواهى ميدهد ؛ زيارت كنيد ، شهادت ميدهد ؛ حجّ نمائيد ، شهادت ميدهد ! زمين عَرَفات و مَشعر و مِنا در روز قيامت از وقوف شما و بيتوتهء شما و قربانى و رَمِى شما شهادت ميدهند ! كوه صفا و مَروه شهادت ميدهند ! مَسعَى يعنى مكانى كه در آن سعى مىكنيد ، بين صفا و مروه ؛ مطاف يعنى جائى كه گرداگرد كعبه طواف ميكنيد ؛ همه داراى روحند ؛ و داراى نورند ؛ و داراى حيات و شعورند ؛ و همه گواهان و شاهدانند ؛ اين روايات ، به اندازه‌اى بسيار است كه قابل احصاء نيست ليكن در باب واحدى جمع‌آورى نشده است بلكه در ميان ابواب فِقه و زيارات و ادعيه و قرآن پخش شده است .\r\n\r\n","description":"","footnote":"","page_name":" 271 ","page_number":273},
  {"content":"\r\n\r\nمثلًا در كتاب صلوة آن اخبارى كه راجع به بِقاعى است كه شهادت ميدهند بر نمازهائى را كه انسان انجام داده است ؛ صَلَوات مستحبّه ، نماز غفيله ، نماز ليلةالرَّغائب و سائر نمازها ، در روزه همين طور ؛ در حجّ همينطور ؛ در جهاد همينطور ؛ در مُرابَطَه همين طور ؛ در امر به معروف و نهى از منكر همينطور ؛ روايات وارده بقدرى زياد است كه انسان قدرت بر شمارش آن را ندارند .\r\nاين راجع به شهادت زمان و مكان .\r\n\r\nشهادت نمازها و روزه‌ها در روز قيامت\r\nو امّا راجع به شهادت اعمال آن هم باب مفصّلى دارد كه نمازى كه انسان خوانده و يا روزه‌اى كه گرفته و يا حجّى كه به جا آورده ؛ و يا جهاد فى سبيل الله را كه نموده است ؛ و يا هر عمل خير و هر عمل شرّى را كه كرده است ، آنها در روز قيامت شهادت بر عمل انسان ميدهند ؛ و بر اساس مقدّماتى كه در اين چند مجلس اخير بيان شد ، معناى شهادت و كيفيّت شهادت و اصل ثبوت شهادت هم روشن است و نيازى به بحث ديگر ندارد ، زيرا كه نفسِ عمل هم يكى از پديده‌هاى عالم تكوين است و بنا بر قاعدهء كلّى :\r\n وَ كُلَّ شَيْءٍ أَحْصَيْناهُ فِي إِمامٍ مُبِينٍ  « 1 » ، هر چيزى را كه انسان بتواند به آن « چيز » بگويد ، در عالم كون و كتاب مبين پروردگار محفوظ است و از جملهء آن چيزها خود عمل انسان است ؛ و همانطور كه خود وجود انسان محفوظ است ؛ اعمال انسان هم كه از عوارض او است محفوظ است .\r\nاين عوارض به تبَع صورت‌هاى مختلفى كه مادّهء انسان و بدن\r\n\r\n\r\n","description":"","footnote":"\r\n( 1 ) قسمتى از آيه 12 ، از سورهء 36 : يس\r\n","page_name":" 272 ","page_number":274},
  {"content":"\r\n\r\nانسان به خود ميگيرد از بين ميرود ولى هنگامى از بين ميرود كه صورت عوض شده است ؛ امّا در آن حالى كه از انسان سر زده است آن صورتى را كه انسان داشت ، اين عمل از لوازم آنست ؛ و قابل از بين رفتن نيست ؛ يعنى صورت انسانى انسان با قيدِ اينكه اين صورت در ديروز بوده است ، اعمال ملازم با آنست و قابل انعدام نيست .\r\nآن مادّه ، صورت ديروزى را از دست داده و صورت امروزى به خود گرفت ؛ و همانطور كه آن صورت از بين رفت ؛ اعمال موجوده و ملازمه با آن هم از بين رفت ؛ و اين صورت آمد جلو ؛ ولى بطور مطلق از بين نرفت ، در اين زمان مشهود نيست و امّا در ديروز با قيد ديروز هست و خواهد بود .\r\nآنها صادرات نفس انسان بوده و از لوازم غير منفكّه بوده ؛ و با صورتِ انسان محفوظ هستند ، حال انسان هر عملى را كه ميخواهد انجام دهد .\r\nمجلسى رضوانُ الله عليه از « معانى الاخبار » و « أمالى » صدوق و « خصال » شيخ صدوق با سند متّصل آنها از سهل بن سعد روايت مىكند كه او گفت :\r\nجَاء جَبْرَئِيلُ عليه السلام إلَى النَّبِىِّ صَلَّى اللهُ عَلَيْهِ وَ ءَالِهِ وَ سَلَّمَ فَقَالَ : يَا مُحَمَّدُ عِشْ مَا شِئْتَ فَإنَّكَ مَيِّتُ ! وَ أَحْبِبْ مَنْ شِئْتِ فَإنَّكَ مُفَارِقُهُ ! وَ اعْمَلْ مَا شِئْتَ فَإنَّكَ مَجْزِىُّ بِهِ ! وَ اعْلَمْ أَنَّ شَرَفَ الْمُؤْمِنِ قِيَامُهُ بِاللَّيْلِ ، وَ عِزَّهُ اسْتَغْناؤُهُ عَنِ\r\n\r\n","description":"","footnote":"","page_name":" 273 ","page_number":275},
  {"content":"\r\n\r\nالنَّاسِ . « 1 »\r\nجبرئيل به خدمت رسول اكرم صلّى الله عليه و آله آمد و گفت : اى محمّد هر چه ميخواهى زندگى كن كه بالاخره مرده خواهى بود ! و هر كس را كه بخواهى دوست بدار كه بالاخره از او جدا خواهى شد ! و هر كارى را كه بخواهى بكن كه بالاخره به آن پاداش خواهى شد ! و بدان كه شرف مؤمن قيام او به نماز در شب‌هاست و عزّت او در بى نياز ديدن نفسش است از مردم !\r\nبارى ، تمام اعمال را در روز قيامت در مقابل انسان مىگذارند : نماز ، روزه ، زكات ، زنا ، دروغ ، دَغَل ، غِشّ ، دزدى ، حيله ! و أمثال ذلك گرچه به قدر وزن يك ذرّه باشد . سنگينى يك ذرّه چيست ؟ ذرّه عبارت است از نقاط مادّى ريزى كه در فضا منتشر است و به چشم نمىخورد ؛ مگر در تاريكى كه از روزنه‌اى نورى داخل كنند ؛ آن ذرّاتِ شتابان در آن ستون نور ديده ميشوند و به اندازه‌اى كوچك‌اند كه ميليون‌ها از آن ذرّات يك گرم هم وزن ندارد .\r\nچه ترازوى دقيقى است كه حضرت حقّ جلّ و عزّ در آنجا قرار ميدهد و قادر است كه اعمال را گرچه به قدر وزن ذرّه باشد مشخّص كند و به انسان بنماياند ؛\r\nبعضى از ترازوهاى دنيا تا چند كيلوگرم را نمىخواند ؛ بعضى از قپانها و باسكول‌ها تا صد كيلوگرم دقّت ندارد ؛ پناه به خدا از ميزان و معيار إلهى كه يك ذرّه خير و يك ذرّه شرّ را معيّن مىكند ؛ و به انسان\r\n\r\n\r\n","description":"","footnote":"\r\n( 1 ) جلد هفدهم « بحار الانوار » طبع كمپانى ( الرّوضة ، ص 5 )\r\n","page_name":" 274 ","page_number":276},
  {"content":"\r\n\r\nنشان ميدهد .\r\nان‌شاءالله تعالى در بحث ميزان از كيفيّت و چگونگى اين ترازوى اعمال الهى در روز قيامت سخن خواهيم گفت .\r\n\r\nروايت وارده در كافى درباره تكلم قرآن در قيامت\r\nرواياتى راجع به تكلّم و شهادت قرآن كريم در روز قيامت وارد است ؛ ولى ما يك روايت را در كتاب شريف « كافى » وارد است و داراى مضمون عالى است بيان ميكنيم :\r\nمحمَّد بن يعقوب كلينىِّ از علىّ بن محمّد از علىّ بن عبّاس از حسين بن عبد الرّحمن از سُفيان حريرى از پدرش از سَعد خَفّاف از حضرت أبى جعفر امام محمّد باقر عليه السّلام روايت مىكند كه آن حضرت فرمودند :\r\nيَا سَعْدُ ! تَعَلَّمُوا الْقُرءَانَ ، فَإنَّ الْقُرءَانَ يَأْتِى يَوْمَ الْقِيَمَةِ فِى أَحْسَنِ صُورَةٍ نَظَرَ إلَيْهَا الْخَلْقُ ، وَ النَّاسُ صُفُوفٌ عِشْرُونَ وَ مِائَةُ أَلْفِ صَفِّ : ثَمَانُونَ أَلْفَ صَفِّ أُمَّةُ مُحَمَّدٍ صَلَّى اللهُ عَلَيْهِ وَ ءَالِهِ وَ سَلَّمَ وَ أَرْبَعُونَ أَلْفَ صَفِّ مِنْ سَائِرِ الامَمِ .\r\n« اى سعد قرآن را ياد بگيريد ! چون قرآن در روز قيامت در نيكوترين و زيباترين چهره‌ها مىآيد و تمام مخلوقاتِ خداوند به او نگاه ميكنند ؛ و مردم در آن روز يك صد و بيست هزار صفّ مىباشند ؛ هشتاد هزار صفّ از امّت رسول خدا : محمّد صلّى الله عليه و آله و سلّم و چهل هزار صفّ از سائر امّت‌ها . »\r\nو سپس حضرت ميفرمايد :\r\n\r\nعبور قرآن از صفوف آفريدگان در روز قيامت\r\nقرآن در صورت مردى مىآيد در برابر صف مسلمانان و سلام\r\n\r\n","description":"","footnote":"","page_name":" 275 ","page_number":277},
  {"content":"\r\n\r\nمىكند ؛ و به او نگاه ميكنند و ميگويند : لَا إلَهَ إلَّا اللهُ الْحَلِيمُ الْكَرِيمُ اين مرد از زمرهء مسلمانان است و ما او را به اوصافش و صفاتش مىشناسيم ؛ جز آنكه چون سعى و كوشش و اجتهاد او در قرآن بيش از ما بوده است ؛ بدين جهت اين درجه از بهاء و جمال نور را به دست آورده است ؛ درجه‌اى را كه ما به دست نياورده‌ايم .\r\nو پس از آن از مقابل صفّ مسلمين ميگذرد تا در مقابل صفّ شهداء قرار ميگيرد و شهداء به او نگاه ميكنند و ميگويند : لَا إلَهَ إلَّا اللهُ الرَّبُّ الرَّحِيمُ اين مرد از زمرهء شهداء است ؛ ما او را با صفاتش و با روش و منهاجش مىشناسيم مگر آنكه چون او از شهيدان درياست ؛ از اين سبب بهاء و فضلى را حائز شده است كه ما حائز نشده‌ايم .\r\nو پس از آن از مقابل صفّ شهيدان ميگذرد و در مقابل صفّ شهداء دريا قرار ميگيرد به صورت شهيدى .\r\nدر اين حال شهداء دريا به او نگاه ميكنند و تعجّب آنها زياد مىشود و ميگويند : اين مرد از شهيدان درياست و ما او را به صفت و سيره و رويّه‌اش مىشناسيم ! مگر آنكه آن جزيره‌اى كه اين مرد در آن مورد اصابت قرار گرفته و شهيد شده است ، ترسناك‌تر و وحشت‌زاتر از جزيره‌اى بوده است كه ما در آن شهيد شده‌ايم ؛ و از همين لحاظ مقدارى از بهاء و جمال و نورى را به دست آورده است كه ما به دست نياورده‌ايم .\r\nقرآن از اينجا نيز ميگذرد تا ميرسد به صفّ پيامبران و مرسلين\r\n\r\n","description":"","footnote":"","page_name":" 276 ","page_number":278},
  {"content":"\r\n\r\nبه صورت يك پيغمبر مرسل ؛ پيامبران و مرسلين به او نگاه ميكنند و ميگويند از شدّت تعجّبى كه نموده‌اند : لَا إلَهَ إلَّا اللهُ الْحَلِيمُ الْكَريمُ .\r\nاين مرد يك پيغمبر مرسل است ؛ و ما او را به صفت و سيره و روشش مىشناسيم ؛ مگر آنكه او داراى فضل و برترى بسيارى است .\r\nحضرت فرمودند : تمام پيامبران جمع ميشوند ؛ و با هم به نزد رسول الله صلّى الله عليه و آله و سلّم مىآيند ؛ و از ايشان مىپرسند ، و ميگويند : يَا مُحَمَّدُ مَن هَذَا ؟ ! « اى محمّد اين كيست ؟ ! »\r\nرسول خدا ميفرمايد : آيا شما او را نمىشناسيد ؟ !\r\nپيامبران ميگويند : نه ، ما او را نمىشناسيم ، اين مرد از زمرهء كسانى است كه خداوند به هيچوجه بر او غضب ننموده است .\r\n\r\nچهره ملكوتى قرآن در اثر عمل ننمودن به آن ، رنجور است\r\nرسول خدا صلّى الله عليه و آله و سلّم ميفرمايد : اين حجّت خداست بر بندگانش .\r\nقرآن سلام مىكند ؛ و از آنجا ميگذرد ؛ تا ميرسد به صفّ فرشتگان در صورت فرشتهء مقرّب ؛ و ملائكه به او نگاه ميكنند و شگفتشان افزوده ميگردد ؛ و چون فضل و شرف او را مينگرند قرآن براى آنان بزرگ جلوه مىكند ؛ و ميگويند : تَعَالَى رَبُّنَا وَ تَقَدَّسَ ، اين بندهء خدا از فرشتگانست و ما او را به رويّه و منهاج و صفاتش مىشناسيم جز آنكه اين نزديكترين ملائكه از نقطهء نظر درجات قرب بسوى خداوند عزّ و جلّ است ، و از همين جهت به جمال و نورى ملبّس شده است كه ما ملبّس نشده‌ايم !\r\n\r\n","description":"","footnote":"","page_name":" 277 ","page_number":279},
  {"content":"\r\n\r\nقرآن از آنجا نيز ميگذرد تا ميرسد به پيشگاه حضرت ربُّ العزّة تبارك و تعالى ؛ و خود را در زير عرش خدا به رو به زمين مىافكند .\r\nخداوند تبارك و تعالى او را ندا مىكند : اى حجّت من در روى زمين ! و اين كلام راستين و گوياى من ، سرت را بلند كن ! از من بخواه هر چه ميخواهى كه به تو داده مىشود ! و شفاعت كن كه شفاعتت مورد قبول است !\r\nقرآن سر خود را بلند مىكند ؛ و خداوند تبارك و تعالى از او مىپرسد : بندگان مرا چگونه يافتى ؟ !\r\nقرآن ميگويد : بعضى از بندگانت حقّ مرا محفوظ داشتند ؛ و مرا صيانت كردند ؛ و بر من مواظبت نمودند ؛ و به هيچ وجه در حقّ من فروگزارى ننمودند ؛ و تضييع نكردند ؛ و برخى از بندگانت حقّ مرا ضايع كردند و به حقّ من استخفاف كردند و سبك شمردند و مرا دروغ پنداشتند ! و حال آنكه من حجّت تو بر جميع بندگانت بوده‌ام !\r\nو در اين هنگام خداوند تبارك و تعالى ميفرمايد : سوگند به مقام عزّت و جلال خودم ؛ و سوگند به علوِّ مقام و مكان من ، كه من امروز بر اساس حجّيّت تو ؛ خلائق را به بهترين پاداش‌ها و نيكوترين ثواب‌ها اجر و مزد مىدهم ؛ و به سخت‌ترين عقاب‌ها و دردناك‌ترين عذاب‌ها جزا و پاداش مىدهم .\r\nحضرت فرمودند : در اين حال قرآن سر خود را در شكل و شمائل ديگرى بلند مىكند .\r\nعرض كردم : اى أبا جعفر در چه صورتى و شمائل قرآن از اين\r\n\r\n","description":"","footnote":"","page_name":" 278 ","page_number":280},
  {"content":"\r\n\r\nمقام باز مى گردد ؟ ! حضرت فرمودند : در صورت مردى رنگ پريده كه گويا از شدّت گرسنگى و تشنگى چهره‌اش متغيّر و سيمايش دگرگون شده است ، بطورى كه اهل محشر او را نمىشناسند ؛ و مىآيد در مقابل مردى از شيعيان ما كه در دنيا قرآن را مىشناخت و با آن با اهل خلاف به مجادله و مباحثه بر مىخاست ؛ و در برابر آن مرد شيعه مىايستد و به او ميگويد : آيا تو مرا نمىشناسى ! ؟\r\nآن مرد شيعه در پاسخ قرآن ميگويد : اى بندهء خدا من تو را نمىشناسم !\r\nدر اين حال قرآن به همان صورتى كه در بدء آفرينشِ آن در دنيا بوده است براى آن مرد شيعه ظاهر مىشود و به او ميگويد : آيا مرا نمىشناسى ؟ ! آن شيعه ميگويد : آرى مىشناسم .\r\nقرآن ميگويد : من آن كسى هستم كه در شبهاى تار ، براى قرائت و تلاوت من خواب را از چشم خود ربودى ! و به تدبّر و تفكّر در آيات من به بيدارى گذرانيدى ! و عيش و راحت خود را براى عمل به من تبديل به رنج و زحمت و مشقّت كردى ! و از مخالفان قرآن به انواع دشنام‌ها و آزارها كه به تو رسيد تحمّل كردى و گوش دادى ! و دربارهء گفتار در پيرامون من ، مورد حمله و هجوم سِهام افكار پليد شيطانى قرار گرفتى !\r\nآگاه باش كه هر تاجر و سودجوئى ، تجارت و سود خود را به دست آورده و بهرهء خود را يافته است ، و من امروز پشت تو هستم ؛ پشت\r\n\r\n","description":"","footnote":"","page_name":" 279 ","page_number":281},
  {"content":"\r\n\r\nو پناه تو هستم ! محلّ اعتماد و اتّكاء تو مىباشم !\r\nقرآن اين مرد شيعه را با خود بسوى حضرت ربُّ العزّة تبارك و تعالى مىبرد ؛ و ميگويد : اى پروردگار من ! اين بندهء تست ! و تو به احوال او داناترى ! او بواسطهء رعايت حقوق من خود را در مشكلات و رنج انداخت ؛ و در مواظبت من سعى بليغ داشت ؛ و بواسطهء من دشمن داشت دشمنان تو را و بواسطهء من دوست داشت دوستان تو را يعنى مرا مِعيار و مِلاك حبّ و بغض و عداوت و مودّت قرار داد .\r\n\r\nپاداش خاص عاملان به قرآن در روز قيامت\r\nخداوند تبارك و تعالى ميگويد : اين بندهء مرا در بهشت من داخل كنيد ! و به او يك حُلّه از حُلّه‌هاى بهشتى بپوشانيد ! و به تاجى رأس او را متوّج كنيد ! و سر او را زينت دهيد !\r\nو چون فرشتگان اين عطايا را به آن مرد مؤمن شيعهء عامل به قرآن ميدهند ؛ به قرآن گفته مىشود : آيا راضى شدى به اين مواهبى كه به دوستت داده شد ؟ !\r\nقرآن ميگويد : اى پروردگار من ! من اين مقدار را اندك ميدانم ؛ به اين مرد مؤمن تمام انواع و اقسام خير را برسان ! و او را به مزيد رحمت خويشتن زياده عنايت فرما !\r\nدر اين حال حضرت ربّ العزّة ميگويد : سوگند به مقام عزّت و جلال خودم ، و سوگند به بلندى مقام و منزلت خودم ، كه من امروز به اين عاملِ به قرآن و به هر كس كه در رتبه و منزله او باشد با تمام عنايات و مزاياى خير و رحمتى كه داده‌ام پنج چيز را عطا مىنمايم :\r\nآگاه باشيد كه ايشان پيوسته جوانانى مىباشند كه هيچ گاه پير\r\n\r\n","description":"","footnote":"","page_name":" 280 ","page_number":282},
  {"content":"\r\n\r\nنمىشوند .\r\nو داراى صحّت و عافيتى هستند كه هيچ گاه دستخوش مرض و كسالت نمىگردند .\r\nو پيوسته بىنيازانى مىباشند كه هيچ گاه دچار فقر و نيازمندى نمىشوند .\r\nو هميشه شادان و خوشحالانى هستند كه هيچ وقت گرفتار حزن و غصّه و اندوه نمىگردند .\r\nو همواره زندگانى مىباشند كه هيچ گاه نمىميرند .\r\nو سپس حضرت باقر عليه السّلام اين آيه را تلاوت كردند :\r\n لا يَذُوقُونَ فِيهَا الْمَوْتَ إِلَّا الْمَوْتَةَ الْأُولى  . « 1 »\r\n« اين مردمان مؤمن و عاملِ به قرآن غير از يك بار مرگ نخستين ديگر مرگى را هرگز نخواهند چشيد . »\r\nسعد خفّاف گويد : عرض كردم : اى أبا جعفر ! آيا قرآن سخن ميگويد ؟ !\r\nحضرت تبسمّى فرمودند ؛ و گفتند : خداوند ضعفاء از شيعيان ما را مورد رحمت خود قرار دهد ، ايشان اهل تسليمند . و سپس فرمودند : آرى اى سَعد ! و نماز هم سخن ميگويد و از براى آن صورتى است و خلقتى است كه امر مىكند و نهى مىكند .\r\nسَعد گويد : از اين گفتار رنگ چهرهء من دگرگون شد ؛ و عرض كردم : اين چيزى است كه من نمىتوانم آن را براى مردم بازگو\r\n\r\n\r\n","description":"","footnote":"\r\n( 1 ) قسمتى از آيه 56 ، از سورهء 44 : الدّخان\r\n","page_name":" 281 ","page_number":283},
  {"content":"\r\n\r\nكنم !\r\nحضرت فرمودند : مردم مگر غير از شيعيان ما هستند ؛ هر كس كه نماز را نشناسد حقّ ما را انكار كرده است ! و سپس فرمودند : اى سَعد ! آيا ميخواهى من كلام قرآن را به تو بشنوايانم ؟ !\r\nسَعد گويد : عرض كردم : آرى ! درود خدا بر تو باد ! حضرت فرمود :\r\n إِنَّ الصَّلاةَ تَنْهى عَنِ الْفَحْشاءِ وَ الْمُنْكَرِ وَ لَذِكْرُ اللَّهِ أَكْبَرُ  . « 1 »\r\n« حقّاً نماز انسان را از كارهاى قبيح و ناپسند نهى مىكند ؛ و هر آينه اين نماز كه ذكر خداست از هر چيز برتر و بزرگتر است . »\r\nپس نهى كلام است ؛ و فحشاء و منكر مردانى هستند ؛ و ما ذكر خدا هستيم و ما برتر و بزرگتريم ! « 2 »\r\n\r\nقرآن يگانه كتاب راستين هدايت بشر است\r\nبارى بسيارى از مردم قرآن را مهجور پنداشتند و گروهى دروغ پنداشتند ؛ و گفتند : آيه  الرِّجالُ قَوَّامُونَ عَلَى النِّساءِ  مال اين زمان نيست ؛ و اصولًا اين آيه را نبايد خواند ؛ و نبايد گفت ؛ و نبايد تفسير نمود .\r\nخيلى مسلمانها بدبخت شده‌اند ، ميدانيد يعنى چه ؟ يعنى آن‌قدر غرب زده شده‌اند كه بايد قرآنِ آنان طبق اميال و شهوات ملّت‌هاى كافر تفسير شود حتّى بعضى از متخصّصين بدون پروا ميگويند : اسلام\r\n\r\n\r\n","description":"","footnote":"\r\n( 1 ) قسمتى از آيه 45 ، از سورهء 29 : العنكبوت\r\n( 2 ) « اصول كافى » كتاب فضل القرءان ، ج 2 ، ص 596 تا 598 ؛ و « بحار الانوار » طبع حروفى ، ج 7 ، ص 319 تا 321\r\n","page_name":" 282 ","page_number":284},
  {"content":"\r\n\r\nزن و مرد را در حقوق يك نواخت قرار داده است ؛ يعنى آن‌قدر آن تمدّن غرب و آداب كفر در دل‌ها و در فكرها ريشه دوانيده ؛ و بال و پر گسترده است ؛ كه گويا خجالت مىكشند بگويند : اين كلام غلط است ، اسلام زن و مرد را مساوى قرار نداده است ؛ اسلام حقّ هر كس را طبق موازين نيازهاى سرشتى داده است ؛ و اين معنى غير از تساوى در حقوق است . زن و مرد دو درجهء مختلف دارند ؛ و در هيچ امر يكسان نيستند ؛ در قرآن مجيد داريم :\r\n وَ لَهُنَّ مِثْلُ الَّذِي عَلَيْهِنَّ بِالْمَعْرُوفِ وَ لِلرِّجالِ عَلَيْهِنَّ دَرَجَةٌ  . « 1 »\r\n« و از براى زن‌ها مانند همان حقوقى كه مردها بر آنها دارند ، نيز بر عهدهء مردان است و اين حقوق بر اساس معروف و پسنديدگى پايه گذارى شده است ؛ و ليكن براى مردان يك درجه مزيّت نسبت به زنان است . »\r\nميگويند : ما معناى اين آيه را نمىفهميم ؛ خداوند فهم را از شما بگيرد ، البتّه نمىفهميد .\r\nميگويند : حالا بحثش را نكنيد ! چرا نكنيم ؟ مگر آيه قرآن نيست ؟ مسلمانان بايد با كمال شجاعت ، قدمِ راستين در اعماق قرآن كريم گذارند ؛ بگويند ؛ بخوانند ؛ بحث كنند ؛ به دنيا معرّفى كنند ؛ در سخنرانىها ، در كنفرانس‌ها ، در مجامع بين المللى اثبات كنند كه قرآن حقوق زن را داده است  وَ لِلرِّجالِ عَلَيْهِنَّ دَرَجَةٌ  بهترين و عالىترين طرز تقسيم حقوق بر اساس مواهب استعدادى خدادادى\r\n\r\n\r\n","description":"","footnote":"\r\n( 1 ) قسمتى از آيه 228 ، از سورهء 2 : البقرة\r\n","page_name":" 283 ","page_number":285},
  {"content":"\r\n\r\nاست ؛ و حقّ هم همين است .\r\nشرق و غرب ، اين طرف و آن طرف دور مىزنند ؛ بدبخت و دست خالى هستند ؛ و بالاخره بايد بيايند در مقابل قرآن ، و زانو بزنند ؛ و براى نجات عالم بشريّت دستورات آن را يگانه شمع فروزندهء فرا راه خود بدانند .\r\nامروز مخدّره‌اى آمده منزل و از شوهرش مىگفت ، كه ما در زمان طاغوت طلاق خود را از دادگاه طاغوتى گرفتيم ؛ و چقدر بدبخت بوديم كه در آن زمان بدون رضاى شوهر و وكالت او دادگاه حكم طلاق صادر ميكرد ؛ ما تجرّى كرديم ؛ و طلاق گرفتيم ؛ و خيال ميكرديم زرنگى كرده‌ايم ؛ ولى خودمان را به چه بدبختى انداختيم .\r\nو آرزو ميكرد كاش اين كار را نميكرد ؛ و اگر نميكرد ، با شوهرش با كمال صفا زندگى مينمود .\r\nميگفت : با دست خودمان خود را در آتش افكنديم .\r\nطلاق زن به دست مرد است ؛ اين حكم قرآن است ؛ زن‌ها داراى خصائص مختصّ به خود هستند اگر از آن مختصّات انسان به آنها زيادتر بدهد تحمّل نمىآورند ؛ و وجودشان متلاشى مىشود .\r\nحضرت أمير المؤمنين عليه السّلام در حاضِرَيْن وصيّت بسيار عالى و پر محتوى براى حضرت امام حسن عليه السّلام نوشته‌اند كه در « نهج البلاغة » آمده و قريب شانزده صفحه است .\r\nأخيراً در اين چند روزه ديدم در روزنامه اطّلاعات به عنوان وصاياى\r\n\r\n","description":"","footnote":"","page_name":" 284 ","page_number":286},
  {"content":"\r\n\r\nأمير المؤمنين آن را ترجمه كرده و در چندين شماره آن را به پايان رسانيده است . مترجم گرچه اسم خود را ذكر نكرده است ولى هر كه بوده يك دزدى زيركانه كرده است ؛ اين مترجم در ترجمه تحريف به عمل آورده و نكات دقيق را انداخته است .\r\nو جمله : وَ لَا تُمَلِّكِ الْمَرْأَةَ مِنْ أَمْرهَا مَا جَاوَزَ نَفْسَهَا فَإنَّ الْمَرْأَةَ رَيْحَانَةٌ وَ لَيْسَتْ بِقَهْرَمَانَةٍ را بگونه‌اى ديگر ترجمه نموده است . در اين جمله حضرت ميخواهد بفرمايد :\r\nاى فرزندم حسن آنچه را كه بيش از ظرفيّت زن است به او تحميل مكن ! چون زن موجوديّتش توأم با لطافت است ؛ و همانطور كه بدنش نسبت به بدن مرد لطيف‌تر است اصولًا غرائز و احساساتش يك لطافت و رقّت خاصّى دارد ؛ از اين مقدار بيشتر به او تحميل مكن چون او قهرمان نيست ؛ مركز گيرودار و كشمكش و مورد حملات قهريّه نيست .\r\nآن خارهاى سخت بيابان يا آن كُنده‌هاى سخت و چوب‌هاى محكم را انسان ميتواند در دست بگيرد و با آن كارهائى انجام دهد ، و ليكن گل محمّدى و گل ياس و مريم را انسان بچيند و دست روى برگش بگذارد پژمرده مىشود .\r\nو آن‌قدر لطيف است كه أمير المؤمنين زن را بدان گل تشبيه مىكند و چقدر عالى و با منطق رسا و دقيق ميفرمايد : اگر زياده از ظرفيّت زن به او تحميل كردى او را فاسد و تباه كردى ! اگر زن را در امور اجتماعى شركت دادى ! در سياست وارد ساختى ! مورد مشورت در امور سياسى قرار دادى\r\n\r\n","description":"","footnote":"","page_name":" 285 ","page_number":287},
  {"content":"\r\n\r\nدر قضاء و حكومت او را قاضى و حاكم نمودى ! در جهاد او را واداشتى ! وجودش را ضايع كرده‌اى ! زن براى اين كارهاى سنگين نيست ؛ سازمان وجودى زن به شكلى دگر است . « 1 »\r\nدر روايت داريم : وَ لَا أَنْ تُسْتَشَارَ ؛ در امور سياسى و اجتماعى نبايد زن را مورد مشورت قرار داد .\r\nإيَّاكَ وَ مُشَاوَرَةَ النِّسَاءِ فَإنَّ رَأيَهُنَّ إلَى أَفنٍ وَ عَزْمَهُنَّ إلَى وَهَنٍ .\r\nحضرت ميفرمايد : « اى حسن ! مبادا در امور اجتماعى با زنان مشورت كنى ! چون رأى آنها پيوسته رو به ضعف ميگرايد و عزم و ارادهء آنان رو به سستى ! »\r\nو در معركهء پهلوانى و ميدان كشتى گيرى انسان بايد با پهلوان كشتى بگيرد ؛ اگر با غير پهلوان كشتى بگيرد آن بيچاره را ميكشد ؛ و وجود او را در هم مىشكند ؛ اينك دنيا نمىفهمد چه مىكند ؛ و چه بلائى در تحت عناوين جالب و چشمگير حقوق زن بر سر زنان مىآورد ؛ و چه آتش رگبار صاعقه‌هاى خانمان‌سوز را بر آنان مىبارد ؛ امروزه دنيا در جهل غوطه‌ور است ؛ در جهل مركّب غرق است . به عنوان حقوق زن قيام ميكنند و غير از آنكه حقوق حقّه و اوّليّه آنها را تباه كنند ؛ و گل\r\n\r\n\r\n","description":"","footnote":"\r\n( 1 ) ما دربارهء حقوق زن و تفسير آيه  الرِّجالُ قَوَّامُونَ عَلَى النِّساءِ  و عدم قضاء و حكومت و جهاد بر زن در اسلام ، رساله‌اى به زبان عربى مستدلّ نوشتيم به نام « رسالهء بديعه » كه به فارسى نيز ترجمه شده و در دسترس برادران فارسى زبان قرار گرفته است .\r\n","page_name":" 286 ","page_number":288},
  {"content":"\r\n\r\nوجودشان را پرپر نمايند و عمر نود سال و هشتاد سال و صد سال با عزّت و سعادت را به سى سال و بيست سال كاهش دهند ، كارى ديگر نمىكنند .\r\nو لذا مىبينيم كه در دنيا با زن بازى مىكنند ؛ زن شده بازيچهء مردها ؛ و مورد هوس آنها ؛ اسلام اين را نمىگويد ؛ ميگويد : اگر كسى يك نگاه خيانت به زنى كند مجرم است ؛ زن حقّى دارد در حدود خود ، مرد هم حقّى دارد در حدود خود .\r\nآن وقت اين آقائى كه آمده است و در روزنامه ترجمه كرده است چون ميرسد به اين سخن أمير المؤمنين عليه السّلام :\r\nوَ اكْفُفْ عَلَيْهِنَّ مِنْ أَبْصَارِهِنَّ بِحِجَابِكَ إيَّاهُنَّ ! فَإنَّ شِدَّةَ الْحِجَابِ أَبْقَى عَلَيْهِنَّ .\r\n« تا ميتوانى چشم‌هاى آنان را به قرار دادن حجاب براى آنها بپوشان ! چون شدّت حجاب عين شفقت و مهربانى نسبت به آنانست . »\r\nاين جمله را به كلّى در ترجمه ساقط كرده است ؛ اين دزدى است . « 1 »\r\nآقا ! تو ترجمه‌ات را بكن ! و كسى از تو مؤاخذه نمىكند كه چون فكلى مآب قرن هستى و اين جمله را نمىپسنديدى چرا نوشتى ؟ ! تو ترجمه‌ات را بكن و اين كلام را به مولا نسبت بده ! مال تو نيست !\r\nبارى اينها حاضر به سرقت در گفتار هستند ؛ و حاضر به ترجمهء صحيح نيستند .\r\nقرآن ميگويد : بر زن حجاب لازم است . قرآن ميگويد :  الرِّجالُ \r\n\r\n\r\n","description":"","footnote":"\r\n( 1 ) « روزنامه اطّلاعات » شمارهء 15923 ، ص 9 ، مورّخه سه شنبه 13 رمضان المبارك سنهء 1399 هجريّه قمريّه ، مطابق با 16 مرداد سنهء 1358 هجريّه شمسيّه ، در تحت عنوان وصيّت نامه مولاى متّقيان به إمام حسن عليهما السّلام\r\n","page_name":" 287 ","page_number":289},
  {"content":"\r\n\r\n قَوَّامُونَ عَلَى النِّساءِ ،   وَ لِلرِّجالِ عَلَيْهِنَّ دَرَجَةٌ  ما چرا بر قرآن پيشى گيريم ؟ و چرا كاسهء گرم‌تر از آش شويم ؟ و چرا به عنوان اسلام و به اسم اسلام مخالفت صريح با قرآن بنمائيم ؟ « 1 » .\r\nبارى ، همان طورى كه پيامبر ما مهجور بود و مظلوم بود و حقّش را ضايع كردند ؛ قرآن نيز مهجور و مظلوم است .\r\n\r\nشكايت قرآن از مردم در روز قيامت\r\nدر كتاب « وسائل الشّيعة » از حضرت رسول اكرم صلّى الله عليه و آله و سلّم روايت شده است كه : قَالَ : يَجىءُ يَوْمَ الْقِيَمَةِ ثَلَاثَةُ يَشْكُونَ : الْمُصْحَفُ وَ الْمَسْجدُ وَ العِتْرَةُ .\r\nيَقُولُ الْمُصْحَفُ : يَا رَبِّ حَرَّقُونِى وَ مَزَّقُونِى ، وَ يَقُولُ الْمَسْجِدُ : يَا رَبِّ عَطُّلُونِى وَ ضَيَّعُونِى . وَ تَقُولُ الْعِتْرَةُ يَا رَبِّ قَتُلوُنَا وَ طَرَدُونَا وَ شَرَّدُونَا ؛ فَأَجْثُو لِلرُّكْبَتَينِ فِى الْخُصُومَةِ ، فَيَقُولُ اللهَ عَزّ وَ جَلَّ لِى : أَنَا أَوْلَى بِذَلِكَ مِنْكَ . « 2 »\r\n« در روز قيامت سه گروه شكايت به پيشگاه خداوند متعال مىآورند : قرآن و مسجد و عترت .\r\nقرآن ميگويد : اى پروردگار من ! مرا سوزانيدند ؛ و پاره پاره\r\n\r\n\r\n","description":"","footnote":"\r\n( 1 ) ما در سابق الايّام رساله‌اى در إحكام و متانت و استحكام مبانى قرآن نوشته‌ايم به نام « رسالهء قرآن » ولى تا كنون به طبع نرسيده است ؛ در آن رساله به روشنى استوار بودن قوانين قرآن مورد بحث قرار گرفته است .\r\n( 2 ) « وسائل الشّيعة » طبع امير بهادر ؛ ج 1 ص 304\r\n","page_name":" 288 ","page_number":290},
  {"content":"\r\n\r\nكردند ؛ و مسجد ميگويد : اى پروردگار من مرا معطّل و بدون عمل گذاردند و حقّ مرا ضايع كردند ؛ و عترت ميگويد : بار پروردگارا ما را كشتند و دور كردند و متفرّق نموده و فرارى دادند ؛ و در مقابل پروردگار در دعواى خصومت و دادخواهى به دو زانوى خود نشانده ميشوند ؛ پس خداوند عزّ و جلّ به هر يك از آنان ميگويد : من خودم اولويّت دارم از شما دربارهء خصومت و دادخواهى نسبت به آنان . »\r\nاين روايت را در « وسائل » مرحوم شيخ حرّ عاملى از محمّد بن علىّ بن بابويه قمّى : شيخ صدوق در « خصال » با سند متّصل خود از محمّد بن عُمَر الحافظ البغدادى المعروف به جعابىّ از عبد الله بن بشير از حسن بن زبرقان مرادى از أبو بكر بن عيّاش از أجلح از أبى زبير از جابر از رسول خدا روايت كرده است . « 1 »\r\nو نيز در « وسائل » از مرحوم شيخ طوسى در مجالس با اسناد خود از زُرَيق روايت كرده است كه :\r\nقَالَ أَبُو عَبْدِ اللهِ عَلَيْهِ السَّلامُ : شَكَتِ الْمَسَاجِدُ إلَى اللهِ تَعَالَى الَّذِينَ لَا يَشْهَدُونَهَا مِنْ جَيرَانِهَا ، فَأَوْحَى اللهُ إلَيْهَا : وَ عَزَّتِى وَ جَلَالِى ! لا قَبلْتُ لَهُمْ صَلَوةً وَ لَا أُظْهِرُ لَهُمْ فِى النَّاسِ عَدَالَةً وَ لَا نَالَتهُمْ رَحْمَتِى وَ لَا جَاوَرُونِى فِى جَنَّتِى . « 2 »\r\n\r\n\r\n","description":"","footnote":"\r\n( 1 ) « خصال » صدوق طبع حروفى ، ص 174 و 175\r\n( 2 ) « وسائل » ج 1 ، ص 303\r\n","page_name":" 289 ","page_number":291},
  {"content":"\r\n\r\nزُرَيق گويد : « حضرت امام جعفر صادق عليه السّلام فرمودند : مساجد شكايت خود را به نزد حقّ تعالى مىبرند از همسايگان خود كه در آن مساجد حضور بهم نميرسانند ؛ و نمازهاى خود را در آن نمىخوانند .\r\nخداوند به مساجد وحى ميفرستد : سوگند به عزّت و جلال خودم كه من أبداً نماز آنان را قبول نمىكنم ؛ و عدالت آنها را در بين مردم ظاهر نمىسازم ؛ و رحمت من شامل حالشان نخواهد شد و هيچگاه در بهشت من با من همنشين نخواهند بود . »\r\nان‌شاءالله تعالى در مجلس آينده از معناى به صورت مؤمن در آمدنِ قرآن ، و حركت و سير آن از جلوى شهداى برّ و بحر ، و انبياء و فرشتگان به تفصيل سخن خواهيم گفت ؛ و شرح آن روايت شريف و تفسير آن گفته خواهد شد .\r\nقرآن يگانه كتاب هدايت است : و در روايت است كه : واى به حال كسانى كه قرآن را رها كرده و به دنبال علوم ديگر رفته‌اند . اگر انسان تمام علوم دنيا را داشته باشد حتّى علوم اسلامى چون فقه و اصول و منطق و فلسفه و ليكن قرآن را نداشته باشد دستش خالى است : و اگر قرآن را داشته باشد همه چيز را دارد و دستش پُر است ؛ چون قرآن كلام خدا است و كسى كه خدا را دارد همه چيز را دارد ، و كسى كه خدا را ندارد هيچ چيز ندارد .\r\nمَا ذَا وَجَد مَنْ فَقَدَكَ وَ مَا الَّذِى فَقَدَ مَنْ وَجَدَكَ ؟ لَقَدْ خَابَ مَن رَضِىَ دُونَكَ بَدَلًا ، وَ لَقَدْ خَسِرَ مَنْ بَغَى عَنْكَ مُتَحَوِّلًا . كَيْفَ يُرْجَى سِوَاكَ وَ أَنْتَ مَا قَطَعْتَ الإحْسَانَ ؟ ! وَ كَيْفَ\r\n\r\n","description":"","footnote":"","page_name":" 290 ","page_number":292},
  {"content":"\r\n\r\nيُطْلَبُ مِنْ غَيْرِكَ وَ أَنْتَ مَا بَدَّلْتَ عَادَةَ الإمْتِنَانِ ؟ ! « 1 » .\r\n« پروردگار ! كسى كه تو را گم كرده است چه چيزى را يافته است ! و كسى كه تو را يافته است چه چيزى را به دست نياورده است ؟ حقّاً زيانكار است كسى كه به غير تو راضى شده است ؛ و حقّاً تهى دست است كسى كه غير از تو را بجويد ؛ چگونه اميدى به غير از تو باشد در حالى كه احسان خود را نبريده‌اى ؟ و چگونه از غير تو درخواست شود در حالى كه تو عادت بخشش خود را تغيير نداده اى ؟ !\r\n\r\n\r\n","description":"","footnote":"\r\n( 1 ) از فقرات آخر ذيل دعاى عرفه حضرت سيّد الشّهداء عليه السّلام ، بنا به روايت سيّد بن طاوس در « اقبال .\r\n","page_name":" 291 ","page_number":293},
  {"content":"\r\n . \r\n","description":"","footnote":"","page_name":" 292 ","page_number":294},
  {"content":"\r\n . \r\n","description":"","footnote":"","page_name":" 293 ","page_number":295},
  {"content":"\r\n . \r\n","description":"","footnote":"","page_name":" 294 ","page_number":296},
  {"content":"\r\n\r\n» . \r\nمجلس پنجاهم : معناى شهادت قرآن در قيامت\r\nبسم الله الرّحمَن الرّحيم\r\nو الْحَمدُ للَّه ربِّ العالَمين وَ لَا حَوْلَ وَ لا قُوَّةَ إلّا باللَه العلىِّ العظيمِ و صلَّى اللهُ عَلى سيِّدِنا محمَّدٍ وَ ءَالِه الطّاهرينَ وَ لَعنةُ الله علَى أعدآئِهم أجمعينَ مِنَ الآنَ إلَى يَوم الدّين .\r\nقالَ اللهُ الحَكيمُ فى كِتابهِ الكَريمِ :\r\n يَوْمَ تَجِدُ كُلُّ نَفْسٍ ما عَمِلَتْ مِنْ خَيْرٍ مُحْضَراً وَ ما عَمِلَتْ مِنْ سُوءٍ تَوَدُّ لَوْ أَنَّ بَيْنَها وَ بَيْنَهُ أَمَداً بَعِيداً وَ يُحَذِّرُكُمُ اللَّهُ نَفْسَهُ وَ اللَّهُ رَؤُفٌ بِالْعِبادِ . \r\n( سىامين آيه ، از سورهء ءال عمران : سوّمين سوره از قرآن كريم )\r\nروزى ميرسد كه هر نفسى آنچه را كه انجام داده است در مقابل خود حاضر شده مىيابد ؛ و هر عمل بدى كه انجام داده است دوست دارد كه بين آن أعمال و بين او فاصله بسيار و دورى بوده باشد ؛ و خداوند شما را از خودش بر حذر ميدارد ؛ و خداوند به بندگان خود رؤوف و مهربان است . »\r\nدر اين چند مجلس اخير بحث مفصّل و طولانى شد دربارهء اينكه اعمالى را كه انسان در دنيا به جاى آورده است در قيامت همه را مىيابد و وجدان مىكند و آن اعمال گواهى ميدهند ؛ و نيز قرآن مجيد شهادت ميدهد .\r\n\r\n","description":"","footnote":"","page_name":" 295 ","page_number":297},
  {"content":"\r\n\r\n\r\nمواهب خاصه خدا نسبت به عاملين به قرآن\r\nو روايت مفصّلى را از كتاب كافى با سند متّصل خود از سعد خفّاف از حضرت امام محمّد باقر عليه السّلام راجع به شهادت و گفتگوى قرآن در محشر و عبور آن از برابر صفّ مسلمين و شهيدان برّ و بحر و انبياء و فرشتگان بيان كرديم كه هر يك از اين جماعات چون قرآن را به بهترين و نيكوترين وجهى ميديدند ، مىگفتند : ما اين مرد را مىشناسيم مگر آنكه چون جهادش عظيم‌تر و منزلت و مكانتش رفيع‌تر بوده است ، لذا در بهاء و جمال و نور از ما برتر آمده است .\r\nو بعد خودش را در تحت عرش خداوند به رو به زمين مىافكند ، و خطاب مىشود به او كه هر چه ميخواهى بخواه كه برآورده است و شفاعت كن كه مورد قبول است . و در اين حال قرآن سر خود را بلند مىكند و با سيماى مردى رنگ پريده و متغيّر اللَون در مقابل شيعيان قرار ميگيرد ؛ و بالاخره در پيشگاه پروردگار نسبت به عاملين به قرآن تقاضاى زيادتى مىنمايد و خداوند براى عاملين به قرآن پنج موهبت خاصّ عنايت ميفرمايد .\r\nو در پايان روايت ، سعد مىپرسد آيا قرآن هم تكلّم مىكند ؟ حضرت باقر عليه السّلام ميفرمايد : آرى قرآن هم تكلّم دارد ؛ و من سخن آن را به تو نشان مىدهم !  إِنَّ الصَّلاةَ تَنْهى عَنِ الْفَحْشاءِ وَ الْمُنْكَرِ وَ لَذِكْرُ اللَّهِ أَكْبَرُ ؛  نهى قرآن كلام قرآنست و فحشاء و منكر مردمانى هستند و ما ذكر الله هستيم و ما بزرگتريم .\r\nمرحوم مجلسى رضوان الله عليه بعد از بيان اين روايت بحث مفصّلى مىكند دربارهء معناى اين حديث و بعداً بيانى دارد در تجسّم\r\n\r\n","description":"","footnote":"","page_name":" 296 ","page_number":298},
  {"content":"\r\n\r\nو تكلّم قرآن ؛ و در كيفيّت حضور و شهادت و تكلّم قرآن در قيامت ميگويد : سه احتمال داده شده است :\r\nاوّل آنكه قرآن به قسمى معانى خود و واقعيّت خود را به انسان القاء مىكند كه انسان ادراك آن معانى و گفتگو را با قرآن مىكند ؛ و در سخن گفتن هيچ لزومى ندارد كه كسى با زبان گوشتى سخن گويد ؛ هر موجودى چنانچه بتواند مطالب خود را به انسان القاء كند همان كلام است .\r\n\r\nواقعيت تكلم قرآن و ساير اعمال در قيامت\r\nقرآن مجيد و نماز و زكات و روزه و حجّ و سائر اعمال كه در آخرت با انسان تكلّم ميكنند قسمى القاء معانى و حقائق خود را ميكنند كه انسان آن واقعيّت‌ها را ادراك مىكند ؛ و اينست معناى تكلّم قرآن .\r\nدوّم آنكه : قرآن در قيامت به صورت مثالى ظاهر مىشود ؛ و آن صورت ، مثالِ حقيقتِ قرآن است و آن صورت مثالى با انسان تكلّم مىكند پس سخنگو و متكلّم صورت مثالى مجسّم‌شدهء قرآن در آن عالَم است .\r\nهمچنان كه اگر انسان بخواهد در دنيا از قرآن استفاده كند و آن حقائق و معانى را در خود بگيرد ، خداوند ميتواند افرادى از روحانيون و فرشتگان را كه داراى قرآن هستند بگمارد تا قرآن را به انسان تعليم كنند .\r\nاين تكلّم قرآن است در دنيا با انسان بوسيلهء فرشتگان يا ارواح روحانيّهء ديگر و در قيامت تجسّم صورت واقعى قرآنست متناسب با\r\n\r\n","description":"","footnote":"","page_name":" 297 ","page_number":299},
  {"content":"\r\n\r\nآن عالم و سخن گفتن و گفتگو داشتن متناسب با آن عالم .\r\nسوّم : همان مطلبى است كه به بركات أئمّهء طاهرين بر من افاضه شده است و بواسطهء آن بسيارى از غوامض أخبار و مشكلات احاديث واردهء از معصومين عليهم السّلام حلّ مىشود ؛ و براى توضيح آن دو مقدّمه بيان مىكنيم و از آن دو مقدّمه نتيجه ميگيريم كه قرآن چگونه با انسان تكلّم مىكند :\r\nمقدّمه اوّل : همانطور كه انسان يك بدن مادّى دارد ، يك جَسدى دارد كه بواسطه آن حركت مىكند و قلبى دارد و بواسطهء آن خون در تمام اعضاء و شريان انسان سارى و جارى است ؛ و بدان جهت مىبيند ؛ و مىشنود ؛ و دستش حركت مىكند ؛ و اعضاء و جوارحش به وظائف طبيعى خود اشتغال مىيابند ؛ همينطور انسان داراى يك معنى و خاصّيّتى است كه اگر آن خاصّيّت زنده باشد ، ادراك و معارف او زنده است و اگر آن خاصّيّت زنده نباشد ، انسان جامد است ؛ آن خاصّيّت روح انسانست ، كه اگر به غذاهاى معنوى علم و معرفت و عبادت و توجّه و تدبّر و تفكّر تقويت پيدا كند ، انسان داراى مرتبهء يقين و داراى مرتبهء ايمان مىشود ، و براى او كشف حقائق ميگردد ، و اطّلاع بر اسرار عالم پيدا مىكند و چنين شخص مؤمنى دستش دست خدا مىشود ؛ گوشش گوش خدا مىشود ؛ چشمش چشم خدا مىشود .\r\nدر روايت داريم : اتَّقُوا فَرَاسَةَ الْمُؤْمِنِ ! فَإنَّ الْمُؤْمِنَ يَنْظُرُ بِنُورِ اللهِ .\r\n\r\n","description":"","footnote":"","page_name":" 298 ","page_number":300},
  {"content":"\r\n\r\nاز فراست و هوشيارى مؤمن غافل مباشيد ! چون مؤمن به نور الله مينگرد .\r\nمؤمن به نور خدا مىبيند ، و به نور خدا مىشنود ، و با دست خدا دادوستد مىكند ، چون هر چه داشته در راه خدا داده و از مضيق جهات و عالم شهوت بر آمده ؛ و با علم خدا علم دارد و مينگرد .\r\nاين يك حال تجرّدى است كه براى انسان بواسطهء تفكّر و تأمّل و عبادت پيدا مىشود .\r\nپس همينطور كه انسان يك قلب صنوبرى مادّى دارد و يك بدن مادّى دارد ؛ اگر قلبش از كار بيفتد بدنش مىميرد ؛ و متعفّن ميگردد ، يك قلب معنوى و يك خزينه علم دارد كه اگر خدا آن را به نور خود منوّر كند ، جانش زنده است ، و اگر منوّر نكند ، مرده است ؛ گرچه بدنش زنده باشد و حركات طبيعى او انجام گيرد .\r\nو لذا در آيه قرآن داريم :  أَمْواتٌ غَيْرُ أَحْياءٍ  . « 1 »\r\nآن كسانى كه از ايمان و توحيد خبرى ندارند و مؤمن نيستند ؛ اينها مردگانى هستند ، زنده نيستند . بلكه ادراك و شعور ندارند و نيز داريم :\r\n صُمٌّ بُكْمٌ عُمْيٌ فَهُمْ لا يَعْقِلُونَ  . « 2 »\r\n« آنان كرانى هستند ، و لالانى ، و كورانى ، پس ايشان تعقّل\r\n\r\n\r\n","description":"","footnote":"\r\n( 1 ) آيه 21 ، از سورهء 16 : النّحل ؛ و آيه اين‌طور است :  أَمْواتٌ غَيْرُ أَحْياءٍ وَ ما يَشْعُرُونَ أَيَّانَ يُبْعَثُونَ .  « اينها مردگانى هستند غير زنده ، و ادراك و شعور ندارند كه چه موقع برانگيخته ميشوند . »\r\n( 2 ) ذيل آيه 171 ، از سورهء 2 : البقرة\r\n","page_name":" 299 ","page_number":301},
  {"content":"\r\n\r\nو ادراك ندارند » .\r\nيعنى آن نطفهء انسانيّت و خليفة اللهى كه مركز ادراكات است در آنها در زير پرده رَيْن و چركِ گناه و شهوت و صفات بهيميّه و شيطانيّه مختفى شده ، و أحياناً از بين رفته است ؛ و با اينكه گوش دارند حقائق را نمىشنوند ؛ چشم دارند ، حقائق را نمىبينند ؛ زبان دارند به حقائق تكلّم نمىكنند .\r\nمقدّمه دوّم : قرآن تنها اين نقوش نيست كه انسان بر روى صفحه نوشته و در ميان جلد ، اين صفحات را قرار داده است ؛ اين قرآن كَتبى است ، حقيقت قرآن معناست و اين معنى بسيار عالى است .\r\nافرادى كه با قرآن مزاولت داشته باشند ، همانطور كه از ظاهر آن بهره‌مند ميشوند از آن حقيقت و معنى هم بهره مىبرند ؛ در قرآن مجيد داريم :\r\n بَلْ هُوَ آياتٌ بَيِّناتٌ فِي صُدُورِ الَّذِينَ أُوتُوا الْعِلْمَ  . « 1 »\r\n« قرآن آيه‌هاى روشن و واضحى است در سينه‌هاى كسانى كه به آنها علم داده شده است ؛ آن حقيقت و واقعيّتِ قرآن است » .\r\n\r\nمؤمن به هر اندازه كه به قرآن عمل كند به همان اندازه ، قرآن مىشود\r\nبنابراين دو مقدّمه ، وقتى كه مؤمن داراى مقام ايمان شد و ايمان جان او را زنده كرد و حقيقت قرآن هم عبارت از معنى و حقيقت قرآن شد ، و مؤمن به قرآن آشنا شد ؛ و واقعيّت آن در روح و نفس مؤمن پياده شد و تجلّى كرد ، نفس مؤمن قرآن ميگردد . و وجودش قرآن\r\n\r\n\r\n","description":"","footnote":"\r\n( 1 ) قسمتى از آيه 49 ، از سورهء 29 : العنكبوت\r\n","page_name":" 300 ","page_number":302},
  {"content":"\r\n\r\nمىشود ، همچنان كه در روايات داريم كه :\r\nالْمُؤْمِنُ أَعْظَمُ حُرْمَةً مِنَ الْقُرءَانِ وَ الْكَعْبَة . « احترام مؤمن از احترام قرآن و كعبه بيشتر است چرا ؟ براى اينكه اين قرآن كاغذى است كه بر روى آن نوشته شده است ، و كعبه خشت و گليست كه ساخته شده ؛ و ليكن آن حقيقت قرآن اگر در روح مؤمن تجلّى كرد اين مؤمن موجوديّتش زنده شده است به حيات قرآن و قرآن حقيقى گرديده است ؛ اگر مؤمن به درجهء معرفت پروردگار رسيد ، وجودش مطاف ميگردد ؛ يعنى كعبه مىشود .\r\nو البتّه حقيقت كعبه از اين كعبه و حقيقت قرآن از اين قرآن أشرف است .\r\nو سپس ميفرمايد : روى اين مقدّمات ، بسيارى از أخبار در اين صورت معنايش براى ما روشن مىشود .\r\nاگر كسى قرآن را در خود راه داد بطورى كه تمام جهات قرآن از ظاهر و باطن قرآن ، معانى و اخلاقيّات و عقائد و مَلَكات و معارف و توحيد قرآن در او متجلّى شد اين وجودش حقيقت قرآن ميگردد .\r\n\r\nامير المؤمنين عليه السلام يگانه وجود واقعى قرآن است\r\nوجود مقدّس أمير المؤمنين عليه السّلام قرآن است و خودش فرمود :\r\nأَنَا كَلَامُ اللهِ النَّاطِقُ . « من گفتار ناطق خدا هستم .\r\nيعنى هيچ مرتبه اى قرآن ندارد ، در هيچ يك از عوالم ، مگر آنكه آن حقيقت در اين موجوديّت تجلّى كرده است ؛ و آن حضرت حائز تمام مقامات و درجات قرآن است ؛ اينست قرآن حقيقى و حقيقت\r\n\r\n","description":"","footnote":"","page_name":" 301 ","page_number":303},
  {"content":"\r\n\r\nقرآن .\r\nآن وقت اين قرآن در روز قيامت حركت مىكند ، أمير المؤمنين عليه السّلام داراى زندگانى است و داراى حيات قرآنى است ؛ و موجوديّتش قرآن شده است ؛ و در روز قيامت از ميان صفوف مسلمين و فرشتگان و شهيدان و پيامبران عبور مىكند و همه ميگويند : ما اين مرد را مىشناسيم ولى داراى بهاء و نورى است كه ما نداريم ؛ مسلّماً اجتهاد و كوشش وى در دنيا براى پيدايش حقيقت قرآن در وجودش از ما زيادتر بوده است .\r\nهمينطور هم هست ؛ چون هر يك از مؤمنان و شهداء ميخواهند خودشان را برسانند به حقيقت قرآن ؛ مثلًا ما كه مسلمانيم ، خيلى جهد مىكنيم ، كوشش مىنمائيم كه خود را به حقيقت قرآن نزديك كنيم و هر چه نزديك مىكنيم ، باز طلب مىكنيم كه نزديكتر كنيم ، و اين اشتها و آرزو در ما هست كه ما خودمان را به مقام كامل قرآن برسانيم ، ولى چون نرسانده‌ايم يك حالت مترقّبه و منتظره و ضعفى در ما موجود است كه اگر برخورد كنيم به آن موجود حقيقى كه قرآن را به تمام معنى در صُقع موجوديّت خودش ايجاد كرده و تجلّى داده است ، از طرفى ميگوئيم : ما اين را مىشناسيم ، ما با اين آشنائى داريم ! و از طرفى ميگوئيم : اين از ما بهتر است ، حسن و جمال و بهاء و نور او افزون‌تر است ، چون اجتهادش در راه خدا زيادتر بوده است .\r\nو اين گفتار صحيح است ؛ و تمام اين گفتگوها بمنصّهء خود مىنشيند و همهء ظهور و بروز آن واقعيّتى است كه قرآن دارد .\r\n\r\n","description":"","footnote":"","page_name":" 302 ","page_number":304},
  {"content":"\r\n\r\nو همچنين در روايت است كه نماز حركت مىكند ، نماز واقعى چيست ؟ آن نمازى است كه ظاهرش و باطنش قُرْبَانُ كُلِّ تَقِىٍّ است . آن نمازيست كه در آن حال نماز گزار معراج مىكند ، آن نمازى كه در آن حال به هيچوجه نه بدن نه روح نه فكر و انديشه سراغ غير خدا نيست و همينطور كه بدن طبيعى رو به كعبه ايستاده است ؛ روح هم ميرود سراغ كعبه حبّ و در حرم الهى آن را به جاى مىآورد ؛ و اگر در خارج بخواهد چنين نمازى شكل و صورت به خود بگيرد مىشود أمير المؤمنين عليه أفضل صلَوات المُصلّين .\r\nچون او نماز است ؛ نمازش چنين تشكّلى به خود گرفته بود است يعنى حقيقت نماز در وجودش پيدا شده است .\r\nلذا رواياتى كه وارد شده است و در بسيارى از تفاسير آمده كه نَحْنُ الصَّلاة . « ما نماز هستيم . » اشاره به اين معنى است ، چون اين حقائق در عوالمى موجوديّت دارد ، و موجوديّتش در انسان كامل است .\r\nبه علّت آنكه انسان از ملائكه افضل است و هيچ موجودى جز ذات پروردگار از روح انسان اشرف نيست .\r\nبنابراين كسانى كه خود را به مرحلهء كمال برسانند و هيچ حالت منتظره و ضعفى در آنها نباشد يعنى تمام قوا و استعدادهاى خود را به مرحله فعليّت برسانند ، و فعليّت محضه گردند ؛ حقيقت ايمان حقيقت قرآن ، حقيقت زكات ، و سائر أعمال و صفات حسنه ، در وجودشان عجين شده ؛ و با اين خميره مخمّر گرديده‌اند . « 1 »\r\n\r\n\r\n","description":"","footnote":"\r\n( 1 ) مطالب مجلسى نقل به معنى شد و با توضيحى از ما بيان شد ؛ و أصل مطالب در ج 7 « بحار » طبع حروفى ، ص 321 تا 324 آمده است .\r\n","page_name":" 303 ","page_number":305},
  {"content":"\r\n\r\nو بنا بر آنچه گفته شد ، مرحوم مجلسى رحِمهُ الله روايت سعد خفّاف را اين‌گونه بيان مىكند كه : حقيقت أمير المؤمنين را كه در روز قيامت حركت مىكند انسان مىبيند كه حقيقت نماز آمده است ؛ و حقّاً حقيقت صلوة است ، حقيقت زكات است ، حقيقت صوم است ، حقيقت امر به معروف و نهى از منكر است ، يعنى تمام امر به معروف‌هائى كه در دنيا صورت ميگيرد هر كدام شبهه اى دارد ، يك رنگى دارد ؛ در هزار امر به معروفى كه تحقّق مىيابد آنكه صد در صد لِلّه و فى الله و مِنَ الله و إلَى الله باشد ؛ و هيچ شائبهء دخالت نفس نداشته باشد و انسان روحيّه‌اش ملكهء امر به معروف و نهى از منكر باشد ، اين مىشود همان مقام امام كه بالاتر از آن مقامى نميتوان تصوّر كرد . و بنابراين بسيارى از أخبار غامضه بدين بيان راه حلّ خود را پيدا ميكنند ، و حقّاً اين بيان مرحوم جَدِّ ما ، علّامه مجلسى بسيار پسنديده و شايان تقدير است .\r\nو همچنان كه ائمّه عليهم السّلام زكوةاند ، و نمازند ، و حجّ و صوم و جهادند ، و قرآنند ، رواياتى كه دلالت دارد بر آنكه دشمنان ما فحشاء و منكرند و فساد و ظلماتند به همين قياس و مقارنهء تكوينيّه با اين آيات مباركات قرآن معنايش روشن مىشود ؛ چون بالاخره فحشاء حقيقتى دارد ، و در ميان مردم پخش شده است ؛ بعضى از افراد مركز فحشاء هستند و از آنها فحشاء به خارج سرايت مىكند ؛ و به زبان قرآن آنها وَقُود آتش هستند ، يعنى آتش‌گيرانهء جهنّم هستند كه جهنّم از وجود آنها ظهور مىيابد ؛ آن مىشود مركز فحشاء و مركز منكر و محور تاريكى و ظلمت .\r\n\r\n","description":"","footnote":"","page_name":" 304 ","page_number":306},
  {"content":"\r\n\r\nو ان‌شاءالله تعالى به خواست حضرت حقّ متعال در مجالس آينده كه از موضوع صراط و ميزان دربارهء درجات قيامت بحث داريم ، روشن‌تر مىشود كه چگونه أمير المؤمنين عليه السّلام ميزان است و صراط است .\r\nالسَّلَامُ عَلَى مِيزَانِ الاعْمَالِ وَ مُقَلِّبِ الاحْوَالِ « 1 » . « سلام باد بر ترازوى أعمال و تغيير دهندهء احوال » .\r\nالسَّلَامُ عَلَى الصِّرَاطِ الْوَاضِحِ وَ النَّجْمِ اللائِحِ « 2 » . « سلام باد بر راه روشن و ستارهء فروزان .\r\nاو امام است و ما مأموم ؛ امام يعنى آن كسى كه در تمام جهات بايد نمونه و الگو و اسوه بوده باشد ، تا انسان بتواند به او اقتدا كند ، و گرنه امامِ مطلق نيست ؛ امام از جهتى و نه از جهت دگر نيست . تنها امام جماعت نيست ؛ امامِ عدل است ، امام زكات است ، امام نماز است ، امام امر به معروف و نهى از منكر است ، امام توحيد است ، امام قرآن است ؛ يعنى در تمام اين جهات امام است .\r\nو بر اين اصل أمير المؤمنين گرديده است ، و اين لقبى است كه خداوند به او عطا فرموده است .\r\n\r\nدر حقيقت معناى ولايت امير المؤمنين عليه السلام\r\nامير يعنى إمارت كننده و فرمان دهنده ، أمير المؤمنين است يعنى پيشوا و الگو و فرماندهء مؤمنان . أمير الكافرين نيست ، امير دنياپرستها\r\n\r\n\r\n","description":"","footnote":"\r\n( 1 ) جزء فقرات سلام پائين پاى حضرت أمير المؤمنين است كه اوّل آن السَّلامُ عَلَى أبى الائِمَّةِ وَ خَليلِ النُّبوَةِ مىباشد و در ضمن اوّلين زيارت از زيارات مطلقه آن حضرت ذكر شده است .\r\n( 2 ) جزء فقرات سلام پائين پاى حضرت أمير المؤمنين است كه اوّل آن السَّلامُ عَلَى أبى الائِمَّةِ وَ خَليلِ النُّبوَةِ مىباشد و در ضمن اوّلين زيارت از زيارات مطلقه آن حضرت ذكر شده است .\r\n","page_name":" 305 ","page_number":307},
  {"content":"\r\n\r\nنيست ، أمير التّجّار نيست ، أمير الزُّرّاع نيست ؛ أمير المؤمنين است .\r\nيعنى هر مؤمنى در هر زمان در هر نقطهء از جهان كه بوده باشد ، آن حضرت از نقطهء نظر ايمان و آثار و لوازم و خواصّ ايمان بر او امارت دارد ، پس او مىشود امام و امير بطور مطلق .\r\nموجودى كه به هيچوجه مِن الوجوه غير از آن حقيقت پاك و طاهر در او نيست ، و در تمام ملكات و عقائد و اخلاق و اعمال هيچ شبهه و شكّى ندارد ، و لكّه و عيبى در او نيست ، و رنگى جز رنگ خدائى نگرفته است\r\n صِبْغَةَ اللَّهِ وَ مَنْ أَحْسَنُ مِنَ اللَّهِ صِبْغَةً  . « 1 »\r\nو آيه تطهير دربارهء او نازل شده ، موجوديست طاهر و مطهّر ؛ اين مىشود امام و امير .\r\nعامّه و خاصّه از حضرت رسول الله روايت كرده‌اند كه آن حضرت فرموده است :\r\nمَا أَنْزَلَ اللهُ ءَايَةً فِيهَا  يا أَيُّهَا الَّذِينَ آمَنُوا  إلَّا وَ عَلِىٌّ رَأْسُهَا وَ أَمِيرُهَا . « 2 »\r\n« هيچ آيه اى را خداوند در قرآن كريم فرو نفرستاده است ، كه در آن خطاب به مؤمنان به لفظ  يا أَيُّهَا الَّذِينَ آمَنُوا  باشد ، مگر آنكه\r\n\r\n\r\n","description":"","footnote":"\r\n( 1 ) قسمتى از آيه 138 ، از سورهء 2 : البقرة\r\n( 2 ) « مطالب السّؤول » طبع سنگى ، ص 21 ، از « حلية الاولياء » ؛ و « حلية الاولياء » ج 1 ، ص 64 ؛ و در « ينابيع المودّة » ص 212 گويد : و عن ابن عبّاس : لَيْسَ مِنْ ءَايَةٍ فى الْقُرءَانِ  يا أَيُّهَا الَّذِينَ آمَنُوا  إلّا عَلىٌّ رَأْسُها وَ أمِيرُها وَ شَريفُها . وَ لَقَدْ عاتَبَ اللهُ أصْحابَ مُحَمَّدٍ صَلَّى اللهُ عَلَيْهِ وَ ءَالِهِ وَ سَلَّمَ فى الْقُرْءَانِ وَ ما ذَكَرَ عَليًّا إلّا بِخَيْرٍ .\r\n","page_name":" 306 ","page_number":308},
  {"content":"\r\n\r\nعلىّ بن أبى طالب رئيس و امير آن بوده است » .\r\n\r\nحقيقت مقام و منزلت حضرت امير المؤمنين عليه السلام\r\nو بر اين اساس مذكور ، معناى بسيارى از أخبارى كه در آن وارد شده است از ائمّه اطهار عليهم السّلام كه ما چنينيم و ما چنانيم ، ما شفعائيم ، ما باب نجاتيم ، ما حِطّهء بنى إسرائيليم ، ما حَبل متّصل بين آسمان و زمين هستيم و غيرها ، همه روشن و آشكارا مىشود . البتّه معنايش را به همانطور كه ما در اينجا بيان كرديم قدرى در اين دنيا ادراك مىكنيم ؛ و ليكن در آن دنيا انسان به تمام معنى الكلمه مشاهده مىكند و لمس مىنمايد ؛ و اين معانى موجوديّت خارج پيدا مىكند يعنى انسان قرآن را مىبيند كه چه عوالمى است كه مشرق و مغرب عالم را گرفته ؛ و آن حقيقت أمير المؤمنين است كه محدود به يك حدّ خاصّ و بدن خاصّى هم نيست ؛ چون قرآن كلام خداست و كلام خدا مجرّد است و حدّ ندارد ؛ و لذا انسان در آن عالم مقام أمير المؤمنين عليه السّلام را بى حدّ و بدون اندازه مينگرد .\r\nو چقدر لطيف و عالى اين مطلب را مرحوم آية الله حاج ميرزا حبيب الله خراسانى در چند بيتى بيان كرده است :\r\n مرا پيرِ طريقت جز علىّ نيست * كه هستى را حقيقت جز علىّ نيست\r\nمَبين غير از علىّ پيدا و پنهان * كه در غيب و شهادت جز علىّ نيست\r\nمجو غير از علىّ در كعبه و دير * كه هفتاد و دو ملّت جز علىّ نيست \r\n\r\n","description":"","footnote":"","page_name":" 307 ","page_number":309},
  {"content":"\r\n\r\n چه باك از آتش دوزخ كه در حشر * قسيم نار و جنّت جز علىّ نيست\r\nاگر كفر است اگر ايمان بگو فاش * كه در روز قيامت جز علىّ نيست\r\nاساس هر دو عالم بر محبّت * بود قائم محبّت جز علىّ نيست\r\nدر آن حضرت كه دم از « لى مَعَ الله » * زند أحمد معيّت جز علىّ نيست\r\nشنيدم عاشقى مستانه ميگفت * خدا را حول و قوّت جز علىّ نيست\r\nوجود جملهء أشياء از مشيّت * پديد آمد مشيّت جز علىّ نيست\r\nشهنشاهى كه بر درگه ملائك * زنندش پنج نوبت جز علىّ نيست\r\nعلىّ آدم علىّ شيث و علىّ نوح * كه در دور نبوّت جز علىّ نيست\r\nعلىّ أحمد علىّ موسى و عيسى * كه در اطوار خلقت جز علىّ نيست\r\nترا پير طريقت گو عُمَر باش * مرا پير طريقت جز علىّ نيست \r\n\r\n","description":"","footnote":"","page_name":" 308 ","page_number":310},
  {"content":"\r\n\r\n اگر گوئى علىّ عين خدا نيست * بگو نيز از خدا هرگز جُدا نيست « 1 » \r\nو چقدر عالى حقيقت ظهور و بطون عوالم را و حقيقت ولايت را كه سِرّ عالَم است در ابيات قبل از اين بيان فرموده است :\r\n ز جَم بر جامِ مى خَطّى عَيان است * جهان مردم بود مردم جهان است\r\nبجوى اين راز جانى از دَساتير * كه اين قول از حديث باستان است\r\nبگير از باستان اين راست گفتار * كه گفتِ نغز گفتِ راستان است\r\nسخن‌هاى بزرگان از پى و پيش * چو نيكو بنگرى از يك زبان است\r\nدر اين ره از روان‌ها كاروان‌هاست * كه از دنبال يكديگر روان است\r\nسخن‌ها نيز كز دل بر زبان‌هاست * به معنى چون دَرَاىِ كاروان است\r\nدو گيتى در تن و جانِ تو مُضمَر * يكى پيدا و آن ديگر نهان است\r\nاگر پاى تو در هفتم زمين است * سرت بيرون ز هفتم آسمان است \r\n\r\n\r\n","description":"","footnote":"\r\n( 1 ) « ديوان حبيب » مدائح ص 200 و 201\r\n","page_name":" 309 ","page_number":311},
  {"content":"\r\n\r\n تَنَت را ديبه اى از چرخ اطلس * كه بر دوشش حمايل كهكشان است\r\nفروزان اين گهرها از بَر و دوش * ز سرتيپى و سرهنگى نشان است\r\nنژادت از كيان آمد و ليكن * دلت را رُخ ندانم زى كيان است\r\nعِيان گردد چو در آب افتد اين مرغ * كه مرغابى بود يا ماكيان است\r\nنهان از چشم نادان رازِ گيتى * و ليكن بر دل دانا عيان است\r\nجهان انسان ، پيمبر عينِ انسان * علىّ انسانِ عينِ اين جهان است\r\nپيمبر شهرِ علم است و علىّ دَر * خوش آن سَر كو بدين در آستان است\r\nدَرى بگشوده بر دل‌هاى روشن * ولى جبريل بر در پاسبان است\r\nپيمبر سنگِ حكمت را ترازوست * علىّ نيز اين ترازو را زبان است\r\nعلىّ دان آن لسان الله ناطق * كزو شد كشف اسرار و حقائق « 1 » \r\n\r\n\r\n","description":"","footnote":"\r\n( 1 ) « ديوان حبيب » مدائح ص 199 و 200\r\n","page_name":" 310 ","page_number":312},
  {"content":"\r\n\r\nو نيز چه خوب و عالى مفخر شعراى سدهء قبل از اين در زبان عرب : شيخ كاظم ازْرى سروده است :\r\n يا بْنَ عَمِّ النَّبىِّ أنْتَ يَدُ اللهِ * الَّتى عَمَّ كُلَّ شَىْءٍ نَداها ( 1 )\r\nأنْتَ قُرءَانُهُ الْقَديمُ وَ أوْصافُكَ * ءَاياتُهُ الَّتى أوْحاها ( 2 )\r\nحَسْبُكَ اللهُ فى مَآثِرَ شَتَّى * هِىَ مِثْلُ الاعْدادِ لا تَتَناهَى ( 3 ) \r\nتا آنكه ميفرمايد :\r\n يَا عَلىُّ الْمِقْدارُ حَسْبُكَ لا * هو تِيَّةٌ لا يُحاطُ فى عُلْياها ( 4 )\r\nأىُّ قُدْسٍ إلَيْهِ طَبْعُكَ يَنْمى * وَ الْمَراقى الْمُقَدَّساتُ ارْتَقاها ( 5 )\r\nلَكَ نَفْسٌ مِنْ جَوْهَرِ الْلُطْفِ صِيغَتْ * جَعَلَ اللهُ كُلَّ نَفْسٍ فِداها ( 6 )\r\nهىَ قُطْبُ الْمُكَوَّناتِ وَ لَوْ لا * ها لَما دارَتِ الرَّحَى لَوْلاها ( 7 )\r\nلَكَ كَفٌّ مِنْ أَبْحُرِ اللهِ تَجْرى * أنْهُرُ الانْبياءِ مِنْ جَدْواها ( 8 )\r\nحُزْتَ مِلْكاً مِنَ الْمَعالى مُحيْطاً * بأقاليمَ يَسْتَحيلُ انْتِهاها ( 9 ) « 1 » \r\n\r\n\r\n","description":"","footnote":"\r\n( 1 ) « ديوان ازْرى » ص 151 شيخ كاظم ازْرى تميمى بغدادى متوفّى در غرّه ج 1 ، سنهء 1211 هجريّه قمريّه مدّاح اهل بيت عليهم السّلام و در جلالت و بلاغت شعر او قصيدهء هائيّه‌اش : لِمَنِ الشَّمسُ فى قُبابِ قُباها كافى است كه او را در رديف شعراى درجهء اوّل اهل بيت قرار دهد . و چنين حكايت شده است كه علّامه بحرا العلوم او را تعظيم و تكريم مىنمود ؛ چون با دشمنان به خوبى به مناظره مىنشست ، و از مرحوم آية الله سيّد حسن صدر روايت شده است كه او گفته است : قصيدهء هائيّه ازْرى بيش از هزار بيت بوده ، و در طومارى نوشته شده بود ؛ و موريانه مقدارى از آن را خورده و بقيّهء طومار به دست مرحوم آية الله آقا سيّد صدر الدّين عاملىّ رسيد ؛ و او اين مقدار از ابيات را كه شيخ جابر كاظمى تخميس كرده است از آن استخراج نمود ؛ و صاحب « مستدرك\r\n","page_name":" 311 ","page_number":313},
  {"content":"\r\n\r\n1 - اى پسر عموى مصطفى ! تو آن دست خدا هستى كه فيضان باران جود و بخشش آن ، تمام چيزها را فرا گرفته است .\r\n2 - تو قرآن قديم خدا هستى و اوصاف تو آياتى است از آن ، كه خدا به پيامبرش وحى كرده است .\r\n3 - براى تو خدا كافيست و بس ، در صفات حميده و خصال پسنديده اى كه چون اعداد داراى نهايت نيست .\r\n4 - اى علىّ ! قدر و مقدار تو كافى است كه از عالم لاهوت است و آن مقام و منزلت رفيع در احاطه فكر و انديشه در نمىآيد !\r\n5 - به كدام درجه از قدس و پاكى طبع تو ميل مىكند درحالىكه از درجات مقدّسه و مقامات مطهّره بالا آمده است .\r\n6 - تو داراى نفس هستى كه خميره‌اش از اصل گوهر لطف و جوهر صفا ريخته شده است ؛ خداوند هر نفسى را فداى نفس تو گرداند !\r\n7 - آن نفس قطب عالم امكان و عالم تكوين است و اگر آن نفس نبود آسياى عالم امكان به چرخش نمىافتاد و موجودى از كتم عدم به وجود نمىآمد .\r\n8 - تو صاحب دست جود و عنايت و رحمتى هستى كه از درياهاى\r\n\r\n\r\n","description":"","footnote":"\r\nالوسآئل » در كتاب « شاخه طوبى » گفته است : علّامه محقّق شيخ محمّد حسن صاحب جواهر تمنّى ميكرده است كه قصيدهء هائيّهء ازْرى در ديوان عمل او نوشته گردد و به جاى آن كتاب جواهر در نامهء عمل ازْرى نوشته شود . ( ملخّص از « الكُنى و الالقاب » طبع صيدا ، ج 2 ، ص 19 )\r\n","page_name":" 312 ","page_number":314},
  {"content":"\r\n\r\nبيكران خداوند جارى مىشود و نهرها و چشمه‌هاى پر فيضان پيامبران چون جوى كوچكى است كه از اين نهر منشعب شده و جدا گرديده است .\r\n9 - تو حيازت كردى از شرف‌ها و فضيلت‌ها و مقامات عاليه ملك و سرزمينى را كه محيط به اقليم‌هائى از شرف و كمال است كه به آخر رسيدن آن از محالات است .\r\nبارى مؤمنين و مسلمين به هر درجه كه به قرآن عمل كنند و حقّاً به آن نزديك شوند ؛ به همان درجه قرآن در روح آنان رسوخ مىكند ، و به همان درجه وجودشان از قرآن بهره‌مند ميگردد ؛ و به هر مقدار قرآن را براى منويّات دنيوى و وصول به جاه و مقام و رياست باطل و خودنمائى و مردم دارى بياموزند ؛ از حقيقت قرآن بر كنار و موجب طرد و لعن قرآن قرار ميگيرند ؛ دين مقدّس اسلام دين سُمعه و خودنمائى و ظاهر سازى و ظاهر فريبى نيست ؛ و بنابراين يگانه معجزهء باقيّهء رسول الله و كتاب هدايت بشر كه قرآن است ، اگر كسى بخواهد از آن سوء استفاده كند ، و آن را وسيله براى وصول به باطل قرار دهد ؛ قرآن از نفس او مهجور گرديده و در قيامت شهادت بر عليه او ميدهد .\r\n\r\nشهادت قرآن براى آموزندگان مختلف قرآن\r\nدر « كافى » محمّد بن يعقوب كلينى با سند متّصل خود روايت مىكند از يعقوب أحمر كه گفت : من به حضرت صادق عليه السّلام گفتم : فدايت شوم ؟ هُموم و غصّه‌ها و اشياء ديگرى بر من وارد شده است بطورى كه چيزى از مستحبّات و كارهاى خير را براى من باقى نگذاشته است ؛ مگر آنكه گروهى از آن كارهاى خير از من پريدند و سلب شدند\r\n\r\n","description":"","footnote":"","page_name":" 313 ","page_number":315},
  {"content":"\r\n\r\nتا به جائى كه مقدارى از قرائت قرآن از من سلب شده است .\r\nگويد : چون حضرت از من نام قرآن را شنيدند به هراس و فَزع افتادند و گفتند : بعضى از مردم سوره اى از قرآن را از روى بى اعتنائى دستخوش نسيان و فراموشى قرار ميدهند ؛ و آن سوره در روز قيامت به نزد آن مرد مىآيد تا آنجا كه از درجه اى از درجات بر او اشراف مىيابد و ميگويد : السَّلَامُ عَلَيْكَ .\r\nآن مرد در پاسخ ميگويد : وَ عَلَيْكَ السَّلَامُ ، تو كيستى ؟ ! آن سوره ميگويد : من فلان سوره هستم تو مرا ضايع كردى و ترك نمودى و اگر هر آينه به من تمسّك مىنمودى به اين درجه مقام تو ترفيع يافته بود .\r\nسپس حضرت با انگشت خود اشاره كردند و فرمودند :\r\nعَلَيْكُمْ بِالْقُرءانِ فَتَعَلَّمُوهُ فَإنَّ مِنَ النَّاسِ مَنْ يَتَعَلَّمُ الْقُرءانَ لِيُقَالَ : فُلَانٌ قَارِئٌ وَ مِنْهُمْ مَنْ يَتَعَلَّمُهُ فَيَطْلُبُ بِهِ الصَّوْتَ فَيُقَالُ : فُلَانٌ حَسَنُ الصَّوْتِ وَ لَيْسَ فِى ذَلِكَ خَيْرٌ ، وَ مِنْهُمْ مَنْ يَتَعَلَّمُهُ فَيَقُومُ بِهِ فِى لَيْلِهِ وَ نَهَارِهِ لَا يُبَالِى مَنْ عَلِمَ ذَلِكَ وَ مَنْ لَمْ يَعْلَمُهُ « 1 » .\r\n« بر شما باد به قرآن كه آن را بياموزيد ! چون بعضى از مردم قرآن را مىآموزند تا آنكه گفته شود : فلان كس خوانندهء خوبى است ؛ و بعضى به جهت صدا قرآن را مىآموزند تا آنكه گفته شود : فلان‌كس صدايش\r\n\r\n\r\n","description":"","footnote":"\r\n( 1 ) « اصول كافى » ج 3 ، ص 608 و 609 ؛ و در « وسائل » أمير بهادر ، ج 1 ، ص 369 آورده است .\r\n","page_name":" 314 ","page_number":316},
  {"content":"\r\n\r\nخوب است ، و در آن خيرى نيست ؛ و بعضى قرآن را مىآموزند تا آنكه به مفاد آن در شب و روز عمل كنند و قرآن را به پا دارند ؛ و در صدد آن نيستند كه كسى از تعلّم او اطّلاع پيدا كند يا نكند .\r\nو نيز در « كافى » با سند خود از حضرت امام محمّد باقر عليه السّلام روايت كرده است كه آن حضرت فرمودند : قُرّاء قرآن سه دسته هستند .\r\nمردى كه قرآن را ميخواند و آن را براى خود سرمايه تجارت قرار ميدهد ؛ و بواسطهء آن از پادشاهان و حكّام به منافع مادّى ميرسد و بر مردم سيطره و تفوّق پيدا مىكند .\r\nو مردى كه قرآن را ميخواند ؛ و حروف و كلمات و قواعد ادبى و تجويدى را ياد ميگيرد و ليكن حدود و معانى و مبانى حقيقى آن را ضايع مىنمايد ؛ و خداوند اين دو دسته را در بين قاريان قرآن زياد نگرداند .\r\nو مردى كه قرآن را ميخواند و دواى قرآن را بر روى درد قلبش مىنهد ؛ و با قرآن شب‌ها بيدار و زنده دار است ؛ و روزها روزه و با قرآن به سجودهاى خود مشغول است ؛ و به قرآن پهلو از رختخواب تهى مىكند و به عبادت اشتغال ميورزد . به بركت اين چنين قاريان قرآن خداوند عزيزِ جبّار ، بلا را از مردم ميگرداند ؛ و بواسطهء آنان خداوند دورهء حكومت را از دشمنان گرفته و به آنها محوّل مىنمايد ؛ و به جهت آنان خداوند عزّ و جلّ باران رحمت خود را از آسمان فرو ميفرستد .\r\nو سوگند به خدا كه اين چنين قاريان قرآن از كبريت احمر نادرتر\r\n\r\n","description":"","footnote":"","page_name":" 315 ","page_number":317},
  {"content":"\r\n\r\nو كمياب‌ترند . « 1 »\r\nبايد دانست كه تا سرّ انسان نسبت به قرآن پاك نشود ، يعنى تا انسان قرآن را فقط براى عمل نياموزد و براى تحقّق بخشيدن معانى آن در وجودش دست بدان نزند ، انسان از حقيقت قرآن بهره اى ندارد . و چه بسا افرادى ديده ميشوند كه به قرآن و علوم قرآنى واردند ؛ و در تفاسير مطالعه دارند ؛ ولى قلبشان سياه است ؛ علّت آنست كه قرآن را وسيلهء وصول به دنيا از جاه و مقام و منال و عزّت قرار داده‌اند ، روح قرآن از چنين افرادى بيزار است ؛ در مكتب تشيّع چنين قاريانى به ندرت يافت ميشوند ؛ چون اصول تعليمات شيعه علماء و قاريان را بر اساس تبعيّت از حقّ پرورش ميدهد ، و نسبت به ابواب ظَلَمه و حكّام جائر تردّد ندارند و براى رياست باطله عمر خود را صرف نمىكنند .\r\nدر زمان سابق كه براى تحصيل به نجف اشرف مشرّف بودم يكى از مراجع علماء روزى در مجلسى كه سخن از شيعه و طرز تفكّر شيعى به ميان آمد گفت : من در چندين سال قبل در كنگره و سمينارى كه از مذاهب اسلامى در « جامع الازهر » مصر تشكيل شد و علماء مذاهب اسلام از جميع كشورها حضور داشتند ؛ و من هم به عنوان نمايندهء علماى نجف در آنجا شركت كردم ، در ضمن بيان و معرّفى مذهب و مكتب تشيّع در خطابه اى كه در آنجا ايراد كردم روايت ذيل را كه از حضرت سجّاد عليه السّلام منقول است مفصّلًا خواندم و شرح دادم ؛ بسيار مورد\r\n\r\n\r\n","description":"","footnote":"\r\n( 1 ) « اصول كافى » ج 2 ، ص 627 ؛ و « وسائل الشّيعة » ج 1 ، ص 369\r\n","page_name":" 316 ","page_number":318},
  {"content":"\r\n\r\nتحسين و تقدير قرار گرفت ، و مورد إعجاب همگى شد كه در مكتب شيعه چنين ريزه كارىهاى دقيق و عميق براى تربيت يافتگان اين مكتب وجود دارد ؛ و تا اين حدّ براى تصفيه و تطهير آنان موشكافى و تحقيق از طرف امامانشان به عمل آمده است .\r\n\r\nروايت شگفت انگيز حضرت سجاد عليه السلام درباره شناختن مربى مردم\r\nو آن روايت اينست . در « إحتجاج » شيخ طبرسى آورده است كه :\r\nو بالإسناد المُتقدِّم ذِكرُه عنِ الرِّضا عَلَيْهِ السَّلامُ أنَّهُ قالَ :\r\nقَالَ عَلِىُّ بْنُ الْحُسَيْنِ عَلَيْهِ السَّلامُ : إذَا رَأَيْتُمُ الرَّجُلَ قَدْ حَسُنَ سَمْتُهُ وَ هَدْيُهُ وَ تَماوَتَ فى مَنْطِقِهِ وَ تَخَاضَعَ فِى حَرَكاتِهِ ، فَرُوَيْداً لَا يَغُرَّنَّكُمْ .\r\nفَمَا أَكْثَرَ مَنْ يُعْجِزُهُ تَنَاوُلُ الدُّنْيَا وَ رُكُوبُ الْحَرَامِ مِنْهَا لِضَعْفِ نِيَّتِهِ وَ مَهَانَتِهِ وَ جُبْنِ قَلْبِهِ فَنَصَبَ الدِّينَ فَخّاً لهَا فَهُوَ لَا يَزَالُ يَخْتُلُ النَّاسَ بظَاهِرِهِ فَإنْ تَمَكَّنَ مِنْ حَرَامٍ اقْتَحَمَهُ .\r\nوَ إذَا وَجَدْتُمُوهُ يَعِفُّ عَنِ الْمَالِ الْحَرَامِ ، فَرُوَيْداً لَا يَغُرَّنَّكُمْ .\r\nفَإنَّ شَهَوَاتِ الْخَلْقِ مُخْتَلِفَةٌ فَمَا أَكْثَرَ مَنْ يَنْبُو عَنِ الْمَالِ الْحَرَامِ وَ إنْ كَثُرَ وَ يَحْمِلُ نَفْسَهُ عَلَى شَوْهَاءَ قَبِيْحَةٍ فَيَأْتِى مِنْهَا مُحَرَّماً .\r\nفَإذَا وَجَدْتُمُوهُ يَعِفٌ عَنْ ذَلِكَ ، فَرُوَيْداً لَا يَغُرَّنَّكُمْ حَتَّى تَنْظُرُوا مَا عُقْدَةُ عَقْلِهِ ، فَمَا أَكْثَرَ مَنْ تَرَكَ ذَلِكَ أَجْمَعَ ثُمَّ لَا يَرْجِعُ إلَى عَقْلٍ مَتِينٍ ، فَيَكُونُ مَا يُفْسِدُهُ بِجَهْلِهِ\r\n\r\n","description":"","footnote":"","page_name":" 317 ","page_number":319},
  {"content":"\r\n\r\nأَكْثَرَ مِمَّا يُصْلِحُهُ بعَقْلِهِ .\r\nفَإذَا وَجَدْتُمْ عَقْلَهُ مَتِينًا ، فَرُويَداً لَا يَغُرَّنَّكُمْ حَتَّى تَنْظُرُوا أَ مَعَ هَوَاهُ يَكُونُ عَلَى عَقْلِهِ أَمْ يَكُونُ مَعَ عَقْلِهِ عَلَى هَوَاهُ ، وَ كَيْفَ مَحَبَّتُهُ لِلرِّيَاسَاتِ الْبَاطِلَةِ وَ زُهْدُهُ فِيهَا ، فَإنَّ فِى النَّاسِ مَنْ خَسِرَ الدُّنْيَا وَ الآخِرَةَ ؛ يَتْرُكُ الدُّنْيَا لِلدُّنْيَا وَ يَرَى أنَّ لَذَّةَ الرِّئَاسَةِ الْبَاطِلَةِ أَفْضَلُ مِنْ لَذَّةِ الامْوَالِ وَ النّعَمِ الْمُبَاحَةِ الْمُحَلَّةِ ، فَيَتْرُكُ ذَلِكَ أَجْمَعَ طَلَبًا لِلرِّيَاسَةِ حَتَّى إِذَا قِيلَ لَهُ اتَّقِ اللهَ أَخَذَتْهُ الْعِزَّةُ بِالإثْمِ فَحَسْبُهُ جَهَنَّمُ وَ لَبِئْسَ الْمِهَادُ .\r\nفَهُوَ يَخْبطُ خَبْطَ عَشْوَآءُ يَقُودُهُ أَوَّلُ بَاطِلٍ إلَى أَبْعَدِ غَايَاتِ الْخَسَارَةِ .\r\nوَ يَمَدُّهُ رَبُّهُ بَعْدَ طَلَبِهِ لِمَا لَا يَقْدِرُ عَلَيْهِ فِى طُغْيَانِهِ ؛ فَهُوَ يُحِلُّ مَا حَرَّمَ اللهُ وَ يُحَرِّمُ مَا أَحَلَّ اللهُ ، لَا يُبَالِى مَا فَاتَ مِنْ دِينِهِ إذَا سَلُمَتْ لَهُ رَيَاسَتُهُ الَّتِى قَدْ شَقِىَ مِنْ أَجْلِهَا .\r\nفَأولَئِكَ الَّذِينَ غَضِبَ اللهُ عَلَيْهِمْ وَ لَعَنَهُمْ وَ أَعَدَّ لَهُمْ عَذَابًا مُهِينًا .\r\nوَ لَكِنَّ الرَّجُلَ كُلَّ الرَّجُلِ نعم الرَّجُلُ هُوَ الَّذِى جَعَلَ هُوَاهُ تَبَعاً لِامْرِ اللهِ وَ قُوَاهُ مَبْذُولَةً فِى رِضَا اللهِ ؛ يَرَى الذُّلَّ مَعَ الْحَقِّ أَقْرَبَ إلَى عِزِّ الأبَدِ مِنَ الْعِزِّ فِى الْبَاطِلِ . وَ يَعْلَمُ أَنَّ قَلِيلَ مَا يَحْتَمِلُهُ مُنْ ضَرَّآئِهَا يُؤَدِّيهِ إلى دَوَامِ النَّعِيمِ\r\n\r\n","description":"","footnote":"","page_name":" 318 ","page_number":320},
  {"content":"\r\n\r\nفِى دَارٍ لَا تَبيدُ وَ لَا تَنْفَدُ وَ أَنَّ كَثِيرَ مَا يَلْحَقُهُ مِنْ سَرَّائِهَا إنِ اتَّبَعَ هَوَاهُ يُؤَدِّيهِ إلَى عَذَابٍ لَا انْقِطَاعَ لَهُ وَ لَا يَزُولُ .\r\nفَذَلِكُمُ الرَّجُلُ نِعْمَ الرَّجُلُ ، فَبهِ فَتَمَسَّكُوا وَ بسُنَّتِهِ فَاقْتَدُوا وَ إلَى رَبِّكُمْ بِهِ فَتَوَسَّلُوا ، فَإنَّهُ لَا تُرَّدَ لَهُ دَعْوَةُ وَ لَا يُخَيَّبُ لَهُ طَلِبَة . « 1 »\r\n\r\nاصناف مختلف مردم مدعيان تربيت و علامت شناخت ولى خدا\r\nشيخ طبرسى ( ره ) با سند خود از تفسير منسوب به امام حسن عسگرى عليه السّلام از حضرت امام رضا عليه السّلام از حضرت امام زين العابدين عليه السّلام روايت كرده كه آن حضرت فرمودند :\r\n« اگر مردى را ببينيد كه طريقه و روش او نيكوست ؛ و گفتار خود را آهسته و آرام نموده ، و سخن خود را ضعيف و ملايم نشان دهد ، و در كارها و حركاتش خود را خاضع و فروتن جلوه دهد ؛ فوراً به او گرايش پيدا نكنيد ! دست نگاه داريد ، توقّف كنيد كه شما را گول نزند ! زيرا چه بسيار كسانى هستند كه به علّت سُستى نيّت و پستى هويّت و ترسو بودن دلشان از رسيدن به دنيا و ارتكاب كارهاى حرام عاجز مانده‌اند .\r\nو بدين جهت دين را دام وصول به دنيا و وسيله صيدِ وصول به مادّيّات و شهوات قرار ميدهند ؛ مردم را به ظاهر آراسته خود مىفريبند و چنانچه به چيز حرامى دست يابند با تمام مشقّت و تكلّف خود را بدان ميرسانند و دست مىآلايند .\r\nو اگر ديدند كه آن مرد از مال حرام اجتناب ميورزد ؛ و دست بدان نمىآلايد پس باز صبر كنيد ! و در گرايش به او مبادرت نكنيد كه شما را فريب ندهد !\r\n\r\n\r\n","description":"","footnote":"\r\n( 1 ) « إحتجاج طبرسى » طبع نجف ، ج 2 ، ص 52 و 53 از تفسير منسوب به امام ؛ و « بحار الانوار » طبع حروفى ، ج 2 ، ص 84 و 85 از تفسير منسوب به امام ، شمارهء 10 ؛ و در ص 85 از « إحتجاج » بالإسنادِ إلى أبى محمَّدٍ الإمامِ ، شمارهء 11\r\n","page_name":" 319 ","page_number":321},
  {"content":"\r\n\r\nچون خواسته‌ها و تمايلات نفسانى مردم مختلف است ؛ زيرا كه چه بسيارى از مردم از به دست آوردن مال حرام گرچه فراوان باشد دورى ميكنند ؛ و ليكن ارادهء خود را از راه زنا و اعمال شنيعه باز نمىدارند ؛ و نفس خود را بر ورود بر يك زن زشت كَريه المنظَر فرود آورده و از راه حرام با او آميزش مىكنند .\r\nو اگر آن مرد را چنين يافتيد كه از اين عمل زشت هم دورى مىكند ، باز شكيبا باشيد ! و در گرايش به او شتاب نكنيد ، كه مبادا شما را گول زند ! تا خوب بنگريد كه گِرِه و بستگى عقلانى او چطور است ؟ و مركز تصميم گيرى تفكيرى او چگونه است ؟ چون بسيارى از مردم هستند كه از روى آوردن به دنيا و ارتكاب مُحرّمات و وصول به اموال حرام و اعمال آميزشى جنسى خوددارى نموده ، و عفّت به خرج ميدهند ؛ و ليكن داراى عقل متين و فكرى استوار نيستند .\r\nو بنابراين مفسدهء كارهائى را كه انجام ميدهند بيش از مصلحت آنست ، چون بر پايهء جهالتى كه دارند مفسده اى مىآفرينند بيشتر از مصلحتى كه پديدهء عقل و درايتشان است .\r\nو اگر عقل او را نيز متين و استوار يافتيد ! باز زود اقدام بر پيروى و تبعيّت نكنيد ! تا آنكه او را بنگريد كه آيا با هواى نفس خود متّحد شده و عليه عقلش قيام كرده است ؟ و يا آنكه با عقلش متّحد شده و با هم عليه هواى نفس امّاره به پا خاسته‌اند ؟ و ديگر ببينيد كه آيا نسبت به رياست‌هاى باطله دنيويّه اشتياق و رغبت دارد ؟ يا آنكه بى رغبت و ميل است ؟ چون در ميان تودهء مردم افرادى يافت ميشوند كه هم دنيا\r\n\r\n","description":"","footnote":"","page_name":" 320 ","page_number":322},
  {"content":"\r\n\r\nو هم آخرت هر دو باخته‌اند ؛ دنيا را براى وصول به دنيا ترك گفته‌اند ؛ و پنداشته‌اند كه لذّت رياست‌هاى باطل از لذّت اموال حرام و نعمت‌هاى مباح و حلال بيشتر است ؛ و بنابراين براى نيل به رياست‌هاى باطل از همه اينها گذشته‌اند .\r\nو اگر به آنها گفته شود : از خدا بپرهيز ! مقام خودخواهى و عزّت كاذب او را به گناه ميكشد پس جهنّم براى او بس است و حقّاً جايگاهى است . اين چنين فردى چون آدم يك چشمى ، پيوسته در امور بدون بصيرت و درايت است ؛ و اوّلين گامى كه به باطل بردارد ، او را به آخرين مراتب خُسران و زيان ميكشاند .\r\nو پس از آنكه نميتواند به منويّات خود برسد ، پروردگارش او را در طغيان و سركشىِ ممتدّ مىبرد ؛ و در اين صورت آنچه را كه خدا حرام كرده است حلال ميشمرد ؛ و آنچه را كه خدا حلال كرده است حرام ميشمرد ؛ و اگر رياست باطلش كه به دنبالش ميرود و براى وصول به آن خود را به مهالك انداخته و به شقاوت رسانده است سالم بماند ، باكى در از بين رفتن دينش ندارد ؛ پس اين افراد كسانى هستند كه خدا بر آنها غضب نموده ؛ و به آنان صَلاى دورباش زده ؛ و عذاب ذلّت‌آميز و تحقير انگيز برايشان مهيّا ساخته است . و ليكن مرد ، تمام مرد ، نيكو مرد آن كسيست كه هواى نفس و در خواست خود را تابع امر خدا نموده است ؛ و قواى خود را در راه رضاى خدا مبذول داشته است ؛\r\nو ذلّت را با وجود داشتن حقّ به عزّت أبديّه نزديكتر مىيابد از عزّتى كه با باطل به دست مىآيد . و به يقين ميداند كه گرفتارىهاى\r\n\r\n","description":"","footnote":"","page_name":" 321 ","page_number":323},
  {"content":"\r\n\r\nكم و ناچيز دنيا كه براى رضاى خدا آنها را تحمّل مىكند ، او را بدوام نعمت‌هاى ابديّه خداوند در بهشتى كه خرابى و فناء و نيستى ندارد خواهد رسانيد . و نيز ميداند كه اگر از هواى نفس امّارهء خود پيروى كند بسيارى خوشىهائى كه در دنيا مىبرد او را به عذاب ابديّه خداوند كه زوال و انقطاع ندارد خواهد كشانيد . پس بنابراين بدانيد كه مرد تمام عيار چنين مردى است ؛ مرد نيكو و پسنديده و استوار چنين مردى است ؛ پس حتماً به او تمسّك كنيد ! و به رويّه و منهاج و سيرهء او اقتدا نمائيد ! و بوسيلهء او بسوى پروردگارتان متوسّل شويد ! چون درخواست و دعاى او ردّ نميشود ؛ و طلب و خواهش او دچار حِرمان نمىگردد .\r\n\r\n\r\n","description":"","footnote":"","page_name":" 322 ","page_number":324}
  ]