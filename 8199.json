[
  {"content":"\r\n\r\nبسم الله الرحمن الرحيم\r\nسفرنامهء كازاما\r\n\r\n","description":"","footnote":"","page_name":" 1 ","page_number":1},
  {"content":"\r\n . \r\n","description":"","footnote":"","page_name":" 2 ","page_number":2},
  {"content":"\r\n\r\nسفرنامهء كازاما\r\nسفرنامه و خاطرات آكى ئوكازاما\r\nنخستين وزير مختار ژاپن در ايران ( 1308 تا 1311 خورشيدى )\r\nترجمهء دكتر هاشم رجب زاده\r\nانجمن آثار و مفاخر فرهنگى\r\n1380\r\n\r\n","description":"","footnote":"","page_name":" 3 ","page_number":3},
  {"content":"\r\n\r\nسلسله انتشارات انجمن آثار و مفاخر فرهنگى\r\nشماره 242\r\nكازاما ، آكيو . 1885 - Kasama , Akio\r\nسفرنامه كازاما : سفرنامه و خاطرات آكى ئو كازاما نخستين وزير مختار ژاپن در ايران ( 1308 تا 1311 خورشيدى ) / ترجمه هاشم رجب زاده . - تهران : انجمن آثار و مفاخر فرهنگى ، 1380 .\r\n226 ص . - ( انتشارات انجمن آثار و مفاخر فرهنگى ؛ 242 )\r\nISBN 964 - 6278 - 84 - 1\r\nفهرستنويسى بر اساس اطلاعات فيپا .\r\n1 . ايران - - سير و سياحت - - قرن 14 . 2 . ايران - - تاريخ - - پهلوى ، 1304 - 1320 . 3 . سفرنامه ها . الف . رجب زاده ، هاشم ، مترجم . ب . انجمن آثار و مفاخر فرهنگى . ج . عنوان . د . عنوان : سفرنامه و خاطرات آكى ئو كازاما نخستين وزير مختار ژاپن در ايران ( 1308 تا 1311 خورشيدى ) .\r\n7 س 2 ك / 1481 DSR\r\n0822042 / 955\r\n1380\r\nكتابخانه ملى ايران\r\nمحل نگهدارى : 14985 - 80 م\r\nانجمن آثار و مفاخر فرهنگى\r\nسفرنامهء كازاما\r\nسفرنامه و خاطرات آكى ئوكازاما\r\nنخستين وزير مختار ژاپن در ايران\r\nترجمهء دكتر هاشم رجب زاده\r\nامور فنى چاپ : محمد رئوف مرادى\r\nچاپ اول ، 1380 / شمارگان 1500 نسخه\r\nچاپ : مؤسسهء چاپ و انتشارات دانشگاه تهران\r\nحق چاپ براى انجمن آثار و مفاخر فرهنگى محفوظ است\r\nدفتر مركزى : تهران - خيابان ولى عصر - پل اميربهادر - خيابان سرگرد بشيرى ( بوعلى ) - شماره 100\r\nتلفن : 3 - 5374531 ، دورنويس : 5374530\r\nدفتر فروش : خيابان انقلاب بين خيابان ابوريحان و خيابان دانشگاه - ساختمان فروردين - شمارهء 1304 ،\r\nطبقه چهارم - شماره 14 ؛ تلفن : 6409101\r\nشابك : 1 - 84 - 6278 - 964\r\nISBN : 964 - 6278 - 84 - 1\r\nقيمت : 1400 تومان\r\n\r\n","description":"","footnote":"","page_name":" 4 ","page_number":4},
  {"content":"\r\n\r\n\r\nپيشگفتار انجمن\r\nبه نام خداوند جان و خرد\r\nدر زمينهء تحقيقات تاريخى از مستشرقان خارجى كتاب‌ها و مقالات فراوانى به زبان فارسى ترجمه شده و به چاپ رسيده است كه كم و بيش از كيفيّت و چگونگى تفكّر و ديدگاه‌هاى آنان نسبت به ايران و ايرانيان آگاه هستيم ، امّا پيداست پژوهش‌هاى ايران شناسان ژاپنى به علّت ناآشنا بودن ايرانيان به زبان ژاپنى دور از دسترس مانده است . شناخت ژاپنىها از ايران و ايرانى با سفر ماساهارو يوشيدا  ( Masaharo Yoshida )  به ايران آغاز مىشود كه اين خود سرآغازى است در برقرارى روابط سياسى و اقتصادى دو كشور ايران و ژاپن . زمانى كه ناصر الدين شاه از سفر دوم خود از اروپا به ايران بازمىگشت در پترزبورگ ، تاكه‌آكى انوموتو  ( Takeaki Enomoto )  سركنسول ژاپن در روسيه را به حضور پذيرفت و علاقه‌مندى خود را نسبت به برقرارى مناسبات دوستانه بين دو كشور اعلام كرد . انوموتو طى گزارشى موضوع را به اطلاع كاارو اينونه  ( Kaoru Inone )  وزير خارجه وقت ژاپن رسانيد . اينونه ، هيأتى تجارى - سياسى كه مركب از نوبوياسو فوروكاوا  ( Nobuyasu Furukawa )  فرمانده هنگ مهندسى ستاد كل ارتش ، سون‌ايچيرو يوكوياما  ( Sonichiro Yokoyama )  معاون مدير شركت بازرگانى ، اوكوراگومى\r\n\r\n","description":"","footnote":"","page_name":" 5 ","page_number":5},
  {"content":"\r\n\r\n ( Okuragumi ) \r\nنمايندهء ادارهء بازرگانى وزارت دارايى و پنج بازرگان به رياست يوشيدا در پنجم آوريل 1890 با ناو جنگى هيئى  ( Hiei )  روانهء ايران نمود .\r\nهيأت اعزامى در اواخر ماه ژوئيه از راه بوشهر به سوى تهران حركت كردند و در تهران به حضور ناصر الدين شاه رسيدند و پس از شش ماه توقّف از طريق بندر انزلى راهى استانبول شدند . از اين تاريخ به بعد باب آمد و رفت ژاپنىها به ايران باز شد و افرادى چون ياسوماسا فوكوشيما  ( Yasumasa Fukushima )  ، در سال 1896 تويوكيجى ايئناها  ( Toyokichi Ienaga )  ، در سال 1899 ماساجى اينوئه  ( Masaji Inoue )  ، در سال 1902 كوتارو ياماتوكا  ( Kotaro Yamaoka )  در سال 1909 را مىتوان نام برد كه هر كدام با ديدگاه‌هاى خاص خود وضع اجتماعى و سياسى ايران را ترسيم نموده‌اند كه حاصل مطالعات آنها در ژاپن به چاپ رسيده است . از ميان اين افراد كوتارو ياماتوكا معروف به حاجى كوتارو ، اوّلين ژاپنى است كه در دورهء ميجى  ( Meji )  اسلام را پذيرفته و در سال 1909 به زيارت حج مشرّف شده است ، وى در خاطرات خود به نكتهء مهم و اساسى دربارهء جهان اسلام اشاره كرده و مىنويسد : سياست جهان بدون در نظر گرفتن دنياى اسلام ناقص است . البتّه بيان اين عقيده در آن زمان ، نقش اسلام را در تبيين سياست جهانى نشان مىداد . امّا مىتوان به آسانى پذيرفت ژاپنىهايى كه در آن دوره به ايران مىآمدند ، به دليل ناآشنا بودن با فرهنگ و تمدّن ايران برداشت‌هاى نادرست از جامعهء ايرانى داشته باشند . از اين رو هرچه مىديدند و يا مىشنيدند براى آنان جالب ، جذّاب و شگفت‌انگيز و باورنكردنى بوده است . بىشك تفاوت دو فرهنگ با مميّزات و ويژگيهاى مخصوص به خود مىتوانست در برداشت‌هاى ژاپنىها كه به ايران سفر مىكردند مؤثّر باشد .\r\nچه هيچ‌گاه ايران در مسير راه بازرگانان ، سيّاحان و دانشجويان و سياستمداران كه به آسيا سفر مىكردند نبود ، تا شناختى از ايران كسب كرده\r\n\r\n","description":"","footnote":"","page_name":" 6 ","page_number":6},
  {"content":"\r\n\r\nباشند . اصولا ايران براى ژاپنىها دنياى ناشناخته‌اى بود . با شروع جنگ ژاپن با روسيه و انتقال اخبار جنگ و پيروزىهاى ژاپن از طريق جرايد آن دوره حسنّ احترام ايرانيان را به ژاپنىها برانگيخته بود و مىدانيم كه انعكاس همين اخبار ، در تنوير افكار عمومى و قيام مردم بر عليه حكومت مركزى و پيروزى انقلابيّون نقش مؤثّرى داشته است . در سالهاى بعد ، علاقه‌مندى دو كشور براى ايجاد روابط سياسى - تجارى ، موجب تأسيس كنسولگرى ژاپن در سال 1925 / 1304 ش . در تهران شد . در سال 1929 / 1308 ش . آكىيو كازاما به عنوان وزيرمختار ژاپن تعيين و روانه ايران گرديد . كازاما كمتر از سه سال در ايران ماند . او شيفتهء فرهنگ و تمدّن ايران شد . دربارهء تاريخ ايران به مطالعه پرداخت ، ذوق و هنر ايرانيان را ستود و به ادب فارسى دل بست . به حافظ و خيّام و فردوسى عشق ورزيد . از هر جا كه گذر كرد ديده‌ها و شنيده‌هاى خود را يادداشت نمود و به عنوان سياستمدارى كارآمد ، وضع ايران را بررسى كرد و چون به وطن خود برگشت يادداشت‌هاى خود را به صورت مدوّن تحت عنوان : « سرزمين‌هاى ايران ، عربستان و تركيه » به چاپ رسانيد . سفرنامهء كازاما جالب و خواندنى است و ما را با ديدگاه يك سياستمدار عالم و دانشمند ، نسبت به ايران آشنا مىسازد و نشان مىدهد كه كهن سرزمين ايران را از چه منظرى بررسى كرده و چگونه مسايل اجتماعى و فرهنگى را ارزيابى نموده است . آنچه مسلّم است ، كازاما به اوضاع اجتماعى و سياسى ايران و بازتاب آن نگاهى منصفانه داشته است . اين اثر را دانشمند محترم و ژاپن‌شناس زبردست آقاى دكتر هاشم رجب‌زاده ، استاد دانشگاه مطالعات خارجى اوساكا به نثرى دلنشين ، ساده ، روان و پخته به شكلى كه روح و رايحهء اثر حفظ شود به فارسى ترجمه نموده و هر جا كه نياز به توضيح بوده شرحى آورده است تا خوانندگان محترم را ابهامى در فهم مطلب نباشد .\r\nبىشك شيرينى سخن و روانى كلام و محتواى سرشار سفرنامه كه تقرير\r\n\r\n","description":"","footnote":"","page_name":" 7 ","page_number":7},
  {"content":"\r\n\r\nمردى است نكته‌پرداز ، تجربه‌آموخته و اهل قلم ، خوانندهء كتاب را در زير ستارگان پرنور و مهتاب دل‌انگيز شبانگاهى و آفتاب سوزان كوير هم‌سفر خود كرده از شهرى به شهرى و از كويى به كويى خواهد كشاند و گام‌به‌گام يادآور يادگارهاى به جا مانده از بلندقامتان عرصهء تاريخ كهن سرزمين ايران خواهد شد .\r\nبىشك ، ترجمهء سفرنامه‌ها و ساير آثار به جا مانده از محقّقان و ايران شناسان ژاپنى ، ما را با انديشه‌هاى آنان آشنا خواهد ساخت و سهم مترجم محترم در گشودن اين دريچه ستودنى و ماندنى خواهد بود .\r\nدكتر محمد رضا نصيرى قائم مقام و عضو شوراى علمى انجمن آثار و مفاخر فرهنگى\r\n\r\n","description":"","footnote":"","page_name":" 8 ","page_number":8},
  {"content":"\r\n\r\n\r\nفهرست مطالب\r\nپيشگفتار مترجم 13\r\nمقدمهء نويسنده 21\r\nبه سوى ايران 23\r\nاز باكو به انزلى 23\r\nانزلى 26\r\nقزوين 27\r\nتهران ؛ سوگ از دست دادن همكار 30\r\nساختمان تازهء سفارت ژاپن 34\r\nذوق و زيبايىشناسى ايرانى 36\r\nكوه فوجى ايران ( دماوند ) و « گينزا » ى تهران ( لاله‌زار ) 39\r\nتهران و بازار 41\r\nنوروز و عيد قربان 43\r\nآغاز مأموريت در ايران 47\r\nديدارم با رضا شاه 47\r\nتشريفات باريابى 47\r\nسيماى رضا شاه و برآمدن او به قدرت 51\r\nتقديم استوارنامه ؛ سخن گفتن شاه به تركى 54\r\nاثر نخستين ديدار 56\r\n\r\n","description":"","footnote":"","page_name":" 9 ","page_number":9},
  {"content":"\r\n\r\nسالگرد تاجگذارى 58\r\nروش سياسى رضا شاه 60\r\nسلام نوروزى و ميهمانىهاى شاه 64\r\nتخت طاووس 65\r\nگشت و گذارى در ايران 67\r\nپرواز بر فراز ايران 67\r\nاز تهران تا اصفهان 67\r\nزيارتگاه قم 69\r\nاصفهان 70\r\nمسجد شاه 72\r\nعالىقاپو ؛ سمفونى عشق شاهانه 74\r\nچهل ستون 75\r\nپل كهنهء شگفتى برانگيز 77\r\nشهر مذهبى 78\r\nكارگاه قالى ؛ سرخ گل‌هاى تنيده از دل 78\r\nبه سوى شيراز 80\r\nكشت ترياك 80\r\nبختيارىها 82\r\nجلفا ، شهر ارامنه ؛ كليساى ارامنه 83\r\nشاه عباس بزرگ 87\r\nشيراز 94\r\nسرزمين حافظ و سعدى 96\r\nپايتخت كريم خان ، بانى سلسلهء زند 101\r\nتخت جمشيد - كاخ داريوش بزرگ 102\r\nپاسارگاد - پايتخت كهن 108\r\n\r\n","description":"","footnote":"","page_name":" 10 ","page_number":10},
  {"content":"\r\n\r\nدر راه بوشهر 110\r\nاز بوشهر تا محمره ؛ شوش يا شوشتر 113\r\nشركت نفت ايران و انگليس 117\r\nديدار از ميدان‌هاى نفتى 119\r\nمايه‌ها و جلوه‌هاى فرهنگ و تمدن ايران 123\r\nفرهنگ عصر ساسانى 123\r\nمناسبات ايران و چين 123\r\nداروما ايرانى است 125\r\nسلسلهء شكوهمند 126\r\nيادگار شاه خسرو 128\r\nسنگ‌نقش طاق بستان 128\r\nحجّارى نقش رستم 130\r\nداستان عشق شاه خسرو و شاهدخت شيرين 131\r\nجامعهء ايران 141\r\nزن ايرانى 141\r\nكشف حجاب به عنوان سرآغاز آزادى زنان 144\r\nازدواج موقّت ( متعه ) 146\r\nعروسى ايرانى 147\r\nاز آبستنى تا زايمان 151\r\nقانون تازهء ازدواج در ايران 153\r\nاديان و آيين‌ها در ايران 159\r\nدين مردم ايران 159\r\nدين محمدى و مذهب شيعه 159\r\nتعزيه‌دارى محرّم 161\r\nبه راه افتادن دسته‌هاى عزادارى 161\r\n\r\n","description":"","footnote":"","page_name":" 11 ","page_number":11},
  {"content":"\r\n\r\nتعزيه ؛ نمايش مذهبى 164\r\nانديشه سياسى تشيّع 166\r\nآيين زرتشت 168\r\nدين و دولت 170\r\nمانى و دين او 174\r\nآيين‌هاى ديگر 176\r\nهنر ايران 177\r\nقالى ايران 177\r\nقشون ايران 181\r\nايران و همسايگان 187\r\nهنر ايران 189\r\nذوق هنرى 189\r\nهنر معمارى 190\r\nخط ، خوشنويسى و كتاب‌آرايى 194\r\nچينى و سفال‌سازى 195\r\nفلزكارى 197\r\nپيكرتراشى - ساخته‌هاى هنرى از چوب 198\r\nنگارگرى 199\r\nقلمدان‌سازى 200\r\nمينياتور 202\r\nنسّاجى و گلدوزى 204\r\nموسيقى و نمايش 206\r\nنمايش آئينى 207\r\nمرتع‌نشينان و عشاير 216\r\nمنابع عمده استفاده شده در ترجمه و شرح مطالب اين كتاب 221\r\n\r\n","description":"","footnote":"","page_name":" 12 ","page_number":12},
  {"content":"\r\n\r\n\r\nپيشگفتار مترجم\r\nژاپن پس از نهضت تجدّد ( 1868 م . ) ، به دنبال سه قرن انزوا ، همچنانكه به تلاش پردامنه براى ساختن خود از درون و جبران عقب‌ماندگى از كشورهاى صنعتى اروپا و آمريكا برآمد ، ناگزير ديد كه در صحنهء جهانى نيز حاضر و ناظر باشد و احوال دنيا و آنچه را كه در پيرامون عالم مىگذرد از نزديك بشناسد و بسنجد و آگاهانه به تدبير كار خود برآيد . اين همه در سوى هدف اعتلاى ژاپن و برآمدن و همسرى يافتن با قدرتهاى غربى و سرانجام برترى يافتن بر آنها بود كه ، بزرگ‌مردان و دولت‌مداران با عزم آن روزگار پيش پاى ملت خود نهاده و همهء منابع انسانى و مادى كشور را در راه آن بسيج كرده بودند . دامنهء اين تلاشها و شور و شتابى كه رهبران آن روز ژاپن در اين كار داشتند از اينجا پيداست كه كمى بيش از يك دهه از آغاز نهضت ( ميجى ) ، در سال 1880 م ( 1297 ه . ) هيأت سفارتى به رياست ماساهارو يوشيدا  Masaharu Yoshida  به دربار ناصر الدين شاه فرستادند ، و پس از آن نيز كسانى از اين سرزمين به عنوان سفير و سياح و محقق به ايران آمدند . با اين همه ، ژاپن تا بعد از جنگ جهانى اول نمايندگى ديپلماتيك در ايران نداشت .\r\nنخستين بار در مهرماه 1305 ( اكتبر 1926 ) ، ايواتارو اوچى ياما  Iwataro \r\n\r\n","description":"","footnote":"","page_name":" 13 ","page_number":13},
  {"content":"\r\n\r\n Uchiyama \r\nمأمور وزارت خارجهء ژاپن به تهران آمد ، و با اينكه دفتر سفارت در تهران داير كرد و خانهء مسكونى گرفت و يكسال تمام به عنوان وزيرمختار ژاپن با جامعهء ديپلماتهاى خارجى مقيم تهران معاشر بود ، سمت ديپلماتيك نداشت ، بلكه با عنوان دبير سفارت ژاپن ، در استانبول ، فعاليت مىكرد .\r\nاوچى ياما دفترى از خاطره‌هاى اقامت خود در تهران منتشر ساخت « 1 » . پس از او ، نارىئه گونسو  N re Gunso  ( گونسو به معنى سپاهى يا لشكرى ، سركار نارىئه ) مأمور ايران شد ، و پس از چندى ، در سال 1308 خورشيدى ( 1929 م . ) شونسكه ناروسه  Shunsuke N ruse  از وزارت خارجهء ژاپن ، كه مقام دبيرى در ردهء ديپلماتيك داشت ، به ايران آمد . مأموريت ناروسه كه براى آماده ساختن كارهاى تأسيس نمايندگى ژاپن به تهران آمده بود ، چندماهى بيشتر نپاييد ، و زندگيش به سر آمد .\r\nشادروان ئيجى اينووه  Eiji Inoue  از ژاپنيان فارسىدان و آگاه به امور ايران كه در سال 1365 ( 1986 م . ) درگذشت ، در يادداشتهايش نوشته است : « در پائيز سال 4 شووا  Showa  ( چهارمين سال سلطنت امپراتور شووا ، برابر 1929 م . ) ناروسه دبير سفارت ژاپن در تهران سخت بيمار شد . به ژاپن تلگرام فرستادند و دكتر ايشى ميتسو  Ishimitsu  همراه آساكورا  sakura  ( مأمور ادارى وزارت خارجهء ژاپن ) روانهء تهران شد . آنها در مسكو به آكىئو كازاما كه از اروپا به مأموريت وزيرمختارى ژاپن روانهء ايران بود پيوستند ، و با هم به ايران آمدند ( ئيجى اينووه : واگاكايسو ايران  Inoue Eiji , Wogo Koisu Iran  ، به كوشش و نشر ماسايوكى اينووه  Masayuki Inoue  ، توكيو ، 1986 ، ص 50 ) .\r\nچند روزى پس از رسيدن كازاما به ايران ، ناروسه از بيمارى مالاريا درگذشت .\r\n\r\n\r\n","description":"","footnote":"\r\n( 1 ) سفرنامه و خاطرات اوچىياما نخستين فرستادهء ژاپن به ايران در سدهء بيستم ، ترجمهء فارسى ، با معرفى و مقدمهء هاشم رجب‌زاده ، ماهنامهء كلك ، شمارهء 65 - مرداد 1374 - ص 305 تا 342 ) .\r\n","page_name":" 14 ","page_number":14},
  {"content":"\r\n\r\nكازاما در شرح باريابيش نزد رضا شاه نوشته است كه شاه در مرگ ناروسه به او تسليت گفت .\r\nكازاما كه نخستين وزيرمختار رسمى و معرفى شدهء ژاپن در ايران بود ، در تاريخ 10 دسامبر 1929 ( 19 آذر 1308 ) به تهران رسيد و تا 23 اكتبر 1932 ( 1 آبان 1311 ) در اينجا مقيم و مأمور بود . او مردى اهل فضل محقق ، تاريخدان ، و صاحب قلم بود كه پس از پايان مأموريتش از ايران ، خاطره‌ها و يافته‌هاى خود را در كتابى با عنوان ( ساباكو - نو - كونى : پروشيا ، عربيا ، توركو  Sb ko - no Kuni ; Perushiya , Arabiya , Toruko  ( سرزمين‌هاى بيابان ، ايران ، عربستان و تركيه ) منتشر كرد ( نشر ايوانامى شوتن  Iwanamishoten  ، توكيو 1935 ) . اين كتاب مجموعه‌اى پرمحتوا در معرفى تاريخ ، تمدن ، فرهنگ و جامعهء ايران است .\r\nدر سال 1937 كتاب ديگرى ، به نام توءزاى زاكى چو  To Zai Z ki Cho  از كازاما در توكيو منتشر شد ، و پس از آن ، در سالهاى 1939 تا 1941 ، يك دوره كتاب در سه مجلد با عنوان كاى كيو - تو  Kai Kyo - to  ( مردم مسلمان ) در تحقيق احوال اقوام مسلمان انتشار داد ( ايوانامى شوتن ، توكيو )\r\nزندگى كازاما كه كار ديوانى را با تحقيق و تأليف علمى انبار كرده بود ، در سالهاى توفانى ميان دو جنگ بزرگ دستخوش حوادث روزگار بود . او پس از مأموريت در ايران ، وزيرمختار ژاپن در ليسبون پرتقال شد و سپس در ميانهء جنگ اقيانوس آرام ( 1943 م . ) به فرماندارى نظامى - سياسى ويتنام كه به اشغال ژاپن درآمده بود ، در هانوى منصوب شد . در ماه آوريل 1945 ( بهار 1324 ) ، چندماهى پيش از پايان جنگ ، كه كازاما بر كشتى آوامارو  wamaru  روانهء ژاپن بود ، اين كشتى ژاپنى در غرب درياى چين هدف اژدرافكن امريكايى قرار گرفت و غرق شد . در اين حادثه كازاما هم جانش را از دست داد .\r\nكازاما نمونه‌اى از مردان با عزم و تدبير و پرتلاش و توان بود كه انقلاب ميجى ، يا به عبارت بهتر ، نهضت اصلاحات عصر جديد ژاپن ( انقلاب از بالا ) را طرح\r\n\r\n","description":"","footnote":"","page_name":" 15 ","page_number":15},
  {"content":"\r\n\r\nانداختند ، و با اردهء آهنين ، فداكارى و ايثار آن را پيش بردند و به انجام رساندند . اين دوره ، نيمهء دوم سدهء نوزده ، عصرى شگفتىبرانگيز در تاريخ ژاپن است . زيرا كه سرزمين آفتاب در اين روزگار ، مردانى بار آورد كه در همان جامعهء ژاپن نيز خاستگاه بسيارى سرداران و سران پرمايه و جوهر است كه به فضيلتهاى و الا ممتاز بودند .\r\nنيكبختى ژاپن اين بود كه در دوره‌اى حساس از تاريخ آسيا و جهان چنين نخبگان و برجستگانى سكان‌دار دولت بودند و توانستند ( سفينهء ژاپن ) ( به اصطلاح ژاپنىها ( نيهون مارو ) را سنجيده و با تدبير از درياى توفانى بگذرانند و به ساحل نجات و كرانهء سعادت امروزى برسانند .\r\nسفرنامه و يادداشتهاى ايران كازاما ، گوياى ذهن روشن ، فكر سليم و اطلاعات پردامنهء اوست ، و خواننده با نگاهى به اين نوشته در مىيابد كه اين دانشى مرد اديب ، ديپلمات و سياستمدار چه آگاهيهاى وسيع و ارزنده دربارهء ايران در يادداشتهايش كه حاصل كمتر از سه سال اقامت او در سرزمين ما است ، با دقت و مطالعه و حوصله گرد آورده است . شرح كازاما از تمدن ، هنر ، فرهنگ و ادب ايران سرشار از تحسين مردمى است كه اين مايه‌هاى معنوى را بار آورده‌اند . مىگويد كه ايرانيان ، مانند چينيان ، ادبيات بسيار زيبا و لطيف دارند ، و زبانى كه در بيان از معنى فرا مىرود . « ايران از عهد باستان كشورى بوده است با سيصد گونه آداب و سه هزار گونه مراسم دقيق تشريفاتى ، » و « معماران ايرانى ( عهد باستان ) علم و فن ساختمان نخوانده بودند ، اما باز معماران ژاپنى به پايهء آنها نمىرسند ، » « خط زيبا و خوشنويسى براى ايرانيان هنر است ، » و « هنر ايران با آن كه در اصل تجملى است ، گرايش بسيار به مفيد و كارآمد بودن ( در زندگى ) دارد . » « ذوق عالى و حس زيبايىشناسى از هزاران سال پيش با جان و دل مردم ايران سرشته شده است ) ؛ ايرانيان مردمى شاعرطبع و ادب‌پيشه‌اند و بيشترشان مانند حافظ ( شاعر بزرگ ايرانى ) ذوق زيبايىشناسى دارند ، اهل خرد و معرفت‌اند ، و شيوهء زندگانى را مىدانند .\r\n\r\n","description":"","footnote":"","page_name":" 16 ","page_number":16},
  {"content":"\r\n\r\nاو ايرانيان را مردمى هنرور مىشناسد : « ايرانى نبوغى كم‌نظير در پرداختن نقش و نگار دارد » و « تنها ملتى كه از سه هزار سال پيش تا به امروز صنايع و هنرهاى دستى را نگاهداشته ، فقط ايران است . » كازاما شيفتهء اصفهان و آثار تاريخى و هنرى آن است : « پرتو فرهنگ بالنده و درخشان عصر صفوى هنوز هم در اين شهر باز مانده است » و « كاشىكارى مسجدهاى اصفهان نمونهء برجستهء اين اوج شكوه و خلاقيت هنرى است . » در پيش او « چشم‌انداز بازار در ايران ، تصوير داستانهاى هزار و يك شب را دارد . »\r\nاشاره‌هاى كازاما به مناسبات تاريخى ايران و ژاپن عالمانه و درخور توجه است ، و دريغ است كه تحقيق در روشن ساختن بسيارى رويه‌ها و گوشه‌هاى رازگونهء اين روابط دورانساز چندان پيش نرفته است . در سخن از احوال سياست و حكومت در ايران ، كازاما نكته‌هايى بس دقيق و حساس را يادآور شده ، و با همهء تحسينى كه از رضا شاه و تدبيرهاى او كرده ، با لحنى انتقادى از اصلاحات آن دوره سخن گفته است : « امروزه ايران كاملا زير حكومت استبدادى لشكرى است . وجود مجلس ، نظام به ظاهر پارلمانى را نشان مىدهد اما قدرت مجلس رفته‌رفته مىكاهد و اقتدار دستگاههاى لشكرى افزوده مىشود . » « رضا شاه از پيشامد آشوب در افغانستان ( فتنهء بچه سقا ) درس عبرتى گرفت و انديشه كرد ، و از شتاب خود در تجدد كاست . » نيز ، از موقع حساس ايران ميان همسايگان نيرومند و فرصت‌طلب ، به خصوص روس و انگليس ، ياد كرده است . او اصلاحات قانونى و نيز پاره‌اى تدابير اجتماعى اين دوره را با نگاه مثبت‌ترى ديده ، و تأسيسهاى حقوقى جاافتاده در جامعهء ايرانى را ، كه در اصل از احكام و سنت اسلامى برآمده ، ستوده است . دربارهء تعزيه هم شرحى مفصل آورده و هنرمندى شبيه‌خوانهاى اين نمايش مذهبى را تحسين كرده است . خواننده با ملاحظهء اينكه كازاما با گذراندن كمتر از سه سال در ايران ، آشنايى و آگاهى چنين گسترده با اين سرزمين و تمدن و فرهنگ و ادب و تاريخ و مردم آن يافته ، حافظ و سعدى و فردوسى و نظامى را شناخته و از آثار ماندگار آنها قطعه‌هايى\r\n\r\n","description":"","footnote":"","page_name":" 17 ","page_number":17},
  {"content":"\r\n\r\nرا با حسن انتخاب نقل كرده است ، به راستى در شگفت مىشود و به گوشه‌اى از رمز و راز ترقى و تعالى تحسين‌برانگيز ژاپن در جهان امروز پى مىبرد .\r\nسالها پيش ، از دانشجويانم در بخش ايرانشناسى دانشگاه مطالعات خارجى اوساكا خواستم كه بخش‌هايى از سفرنامهء ايران كازاما را هر كدام چند صفحه‌اى ، تا آنجا كه مىتوانند به فارسى درآورند و به صورت گزارش درسى آماده كنند . گزارشها را خواندم و با تكميل مطالب جاافتاده يا افزودن معنى و معادل اصطلاحها و عبارتها كه نيافته بودند ، به آنها برگرداندم تا بيشتر در آن تحقيق كنند . پيش‌نويس حدود دوسوم كتاب به اين صورت آماده شد ، كه آن را با مرور دوباره و مطالعهء دقيق با متن ويراستم و بازنوشتم . براى قدرشناسى از اين دانشجويان كه هريك چند برگى از كتاب را نخستين بار به فارسى درآوردند ، نام آنها را در اينجا مىآورم :\r\nتومويا اوكادا ، نوبوكو اوكودا ، ناهواونودرا ، نائوكواوئه‌نو ، ماسائه‌ايچىنو ، توموكوايده‌گوچى ، ماساچيكاايكدا ، ميزوكىايواموتو ، ريسابكّو ، هيده‌آكى تاكاگى ، ماميكو تاكامى ، يوهى تاكاهاشى ، ماىتاكه‌دا ، نائورى تانى گوچى ، ساكى تانى مورا ، تتسويا تسوموتو ، شيوكو ساوا ، ايكوكو ساوادا ، هيرويوكى سايتو ، كيكو سوزوكى ، كونيكو شيمائو ، اميكو شيئوهاما ، آتسوكو فوروتا ، ناچيكو كيتاگاوا ، ريوءايچى كيتو ، تويوكو موريتا ، ترويوكى ناكاجيما ، ياسونارى ناكامورا ، ميكى ناكانو ، هيسائو ناكاياما ، تسويوشى نيشى ، ساچيكو هارادا ، كيكو هاشيموتو ، جونكو هوريگوچى ، كائورو هيروسه ، ماكى هيگو ، كنتارو ياماگيشى ، يوسكه يوشيدا .\r\nترجمهء بخش باقيمانده از متن ( حدود يك‌سوم آن ) و نيز تحقيق در مطالب دشوارياب اين كتاب با كمك همكارام خانم كومى كاواتا ، مدرس بخش ايرانشناسى دانشگاه مطالعات خارجى اوساكا ، انجام شد . خانم كاواتا با اين يارى ارزنده و دقت نظر و شوقى كه در اين كار داشته ، سپاسگزارم ساخته است . پانويس‌ها را براى آسان‌ياب شدن مطالب براى خوانندهء فارسىزبان ، به ترجمهء كتاب افزوده‌ام .\r\nنيز نهايت امتنانم را براى مهر و لطف جناب آقاى دكتر مهدى محقق و جناب\r\n\r\n","description":"","footnote":"","page_name":" 18 ","page_number":18},
  {"content":"\r\n\r\nآقاى دكتر محمد رضا نصيرى كه با وسعت نظر ، چاپ ترجمهء اين كتاب را در سلسله انتشارات ارزندهء انجمن آثار و مفاخر فرهنگى جاى دادند ، و با اشراف و عنايتشان اين كار در اندك زمانى در نهايت دقت به انجام رسيد تقديم مىدارم .\r\nهاشم رجب‌زاده خرداد 1380\r\n\r\n","description":"","footnote":"","page_name":" 19 ","page_number":19},
  {"content":"\r\n . \r\n","description":"","footnote":"","page_name":" 20 ","page_number":20},
  {"content":"\r\n\r\n\r\nمقدمهء نويسنده\r\nدر ده و چند سال گذشته كه در كشورهاى ديگر ، بيرون ژاپن ، زندگى مىكردم ، بخت اين را داشتم ، چندگاهى در خاورزمين - آسياى ميانه و غربى - كه براى مردم ژاپن ناآشنا است ، روزگار به سر برم . در اين سرزمين‌ها كه بودم ، گهگاه ديده‌ها و يافته‌هاى خود را مىنگاشتم . پس اين يادداشتها را مرتّب كردم و اين كتاب را فراهم ساختم .\r\nبه يادداشتهاى سير و سفرم در تركيه و ايران و عربستان ، كه در اينجاها بيش از هر جاى ديگر بودم ، مقاله‌هايى را كه پيشتر در نشريه‌ها منتشر ساخته بودم افزودم ، و اين كتاب را در دسترس خوانندگان نهادم .\r\nهرچند بر اين عقيده‌ام كه ژاپن امروزه ، پيشدار و پيشرو خاورزمين است ، باز اگر اين كتاب اين حقيقت را به ژاپنيها بنماياند كه ژاپن فقط جزء كوچكى از شرق دور در پهنهء گستردهء آسيا و خاورزمين است ، و در خودبينى و غرور خود اندازه نگهدارند ، ارزنده است ؛ و اگر خواننده به اين آگاهى برسد كه براى مردم خاورزمين ، كه تا همين سالها زير نظم جهانى تحميل شدهء اروپا و امريكا زندگى ذلّت‌بار داشته‌اند ، چه آينده‌اى هست ، و ژاپن چه سهم و كاركردى در اين رهگذر دارد ، اجر خود را يافته‌ام .\r\nآنچه را كه پيشتر به صورت مقاله در مجله‌هاى بونگى شونجو و كايزو منتشر شده\r\n\r\n","description":"","footnote":"","page_name":" 21 ","page_number":21},
  {"content":"\r\n\r\nبود باز ويراسته‌ام و مطالبى به آن افزوده‌ام . دوستم آقاى \" سوايچيرو ساتو \" براى تنظيم و ترتيب دست‌نوشته‌هايم ، و آقاى \" شوجى سوزوكى \" براى پاك‌نويس كردن يادداشتها و نمونه‌خوانى و غلطگيرى فرمهاى چاپى يارى و همكارى فراوان كرده‌اند . از كمك و همكارى آقاى دكتر \" ناريتومو كؤدا \" و آقاى \" شين آئوياما \" هم بايد ياد و از آنها سپاسگزارى كنم .\r\nبه تاريخ ماه 5 سال 10 شووا ( مه 1935 ) آكىيو كازاما\r\n\r\n","description":"","footnote":"","page_name":" 22 ","page_number":22},
  {"content":"\r\n\r\n\r\nبه سوى ايران\r\n\r\nاز باكو به انزلى\r\nقطار سريع السير از مبدأ مسكو كه ميان راه حدود نيم ساعت تأخير داشت ، اين تأخير را با سرعت گرفتن جبران كرد و درست در ساعت يازده و نيم شب ، آرام‌آرام وارد ايستگاه باكو شد . همسر آقاى ه . ن . كه با مأموريت شوهرش پيش از من به اين شهر آمده بود مىگفت : وارد باكو كه مىشويد ، بىآنكه علتش را بدانيد ، اشكتان سرازير مىشود ( اثر گاز چاه‌هاى نفت ) . آقاى ه . ن . و خانم كه سالهاست كه در مأموريت روسيه مىگذرانند ، دربارهء اين كشور خوب مىدانند . خيال مىكنم كه هم او اين احساس را به من القا كرد كه از اينجا كه روانه بشويم و به خاك ايران قدم بگذاريم ، به فلات شگفتىبرانگيز ايران كه تاكنون مانند آن نديده‌ايم ، چنان جايى كه در تصور هم نمىگنجد ، مىرسيم ، و چندگاهى رابطه‌مان با دنياى متمدن بريده مىشود .\r\nكنسول ايران در باكو از هرگونه پذيرايى فروگزار نكرد ، و من شبى را در مهمانخانه ساده و بىروح و رونق اين شهر به سر آوردم .\r\nباكو بزرگترين مركز استخراج نفت در جهان است . از اين جا كه سراسر آن چاه\r\n\r\n","description":"","footnote":"","page_name":" 23 ","page_number":23},
  {"content":"\r\n\r\nنفت است ، تا باتوم - در كنار درياى سياه - لولهء نفت به درازى پانصد « رى » « 1 » ( نزديك دو هزار كيلومتر ) امتداد دارد ، كه شريان تأمين معاش خانواده‌هاى بسيار در شوروى است . در هر گوشه و كنار كه بگذريم كارگاه و دكل‌هاى نفت است ، و در دريا هم تا چشم كار مىكند دكل‌هاى نفت مىبينيم . سطح دريا از تلألو نفت ( كه نشت كرده و در آب ريخته است ) مىدرخشد . در هنگامهء انقلاب بلشويكى ، انگليس براى اينكه قفقاز را مستقل بكند و اين ناحيه را زير نفوذ خود درآورد ، كوشيد ، اما به اين كار توفيق نيافت . در آن زمان ساختمان‌هايى به نام سفارت مملكت گرجستان در گوشه و كنار ( جهان ) به چشم مىخورد كه نشانه‌اى از فعاليت استقلال‌جويى اين ولايت با پشتيبانى انگليس و فرانسه و ديگر دولت‌ها بود . اين ولايت كه سرنوشتى يكسان با ارمنستان و ديگر نواحى ( پيرامون ) داشت امروزه با نام جمهورى آذربايجان ، كه كرسىنشين آن باكو است ، جزئى از اتحاد جماهير شوروى به شمار مىآيد .\r\nدر تهران آقاى ن . « 2 » ، دبير سفارتمان ، كه پيش از رسيدن من كارها را براى تأسيس سفارتخانه آماده مىكرد ، چنان سخت بيمار بود كه نمىشد دانست كه فردايش چه خواهد شد . در مسكو كه تلگراف فورى ( حاكى از اين خبر ) رسيد ، فكر كردم كه كاش مىتوانستم خود را هر چه زودتر با هواپيما به تهران برسانم . اما افسوس كه اكنون درست ميان زمستان بود و خط هوايى داير نبود . پس ناچار مىبايست در انتظار هواپيمايى كه مترجم سفارتخانه مىكوشيد تا فراهم كند ، بمانم . اين مترجم براى استقبال از من و راهنمايىام از تهران به باكو آمده بود . اما با بدى هوا ، براى رفتن به پهلوى ( انزلى ) در آن سوى درياى ( خزر ) جز نشستن به كشتى بخار كه فرداى آن روز حركت مىكرد چاره نبود . باد اوايل دسامبر كه از قفقاز مىوزيد و سوز و سرماى آن تا مغز استخوان مىرسيد ، چهرهء درياى خزر را آرام مىنواخت . ميان\r\n\r\n\r\n","description":"","footnote":"\r\n( 1 ) . واحد قديم طول چينى - ژاپنى ، برابر حدود 3927 متر .\r\n( 2 ) . كازاما در جايى ديگر از يادداشتهاى خود ، نام او را « ناروسه » نوشته است .\r\n","page_name":" 24 ","page_number":24},
  {"content":"\r\n\r\nدريا ، كشتى مسافربرى به مقصد ايران ، چنان كه گويى از پاى افتاده و از راه مانده است ، در كنار بارانداز با امواج بالا و پايين مىرفت و در انتظار ما بود .\r\nتشريفات خارج شدن از شوروى به علت بازرسى سختگيرانه مأموران مرزى بىاندازه پردردسر بود . كتاب‌هاى ژاپنى فراوان آقاى ه . مأمور جوان همراهم را يكىيكى به دقت وارسى كردند ، و اتفاقا ميان كتاب‌ها يك اسكناس پنجاه ينى ژاپنى كه دوستم آقاى ت . به او داده بود پيدا شد . همراه داشتن اسكناس تخلف از قانون گمرك ورود به شوروى شناخته مىشد ، پس كارها گره خورد و بگومگو با مأموران گمرك به درازا كشيد . سرانجام به سختى از گرفتارى ضبط شدن پول جستيم . اگرچه احساسمان چنان نبود كه گويى « بر دم ببر پا گذاريم و از دهان مار زهردار فرار كنيم » « 1 » باز به سبب جنجالى كه در آن نزديك بود كه « بچه ببر » ( يعنى پول ) را از دست بدهيم ، به خشم آمده بوديم ، و با چنين حال و وضعى به كشتى نشستيم .\r\nكشتى مسافرى درياى خزر مانند سفينه‌اى كه در قديم به بوشو « 2 » مىرفت ، كوچك است . علاوه بر اين ، باد تند از قفقاز مىوزيد و اين قايق را پيوسته در تب و تاب و تكان نگاه مىداشت . اما در اين روز باد آرام و هوا آفتابى بود ، و هرچند كه سوز سرما بفهمى نفهمى تا مغز استخوان نفوذ مىكرد ، تكان كشتى كمتر از آن بود كه بيمش را داشتم . همچنان كه در دريا پيش مىرفتيم ، جنگل دكل‌هاى نفت پشت سرمان تار و محو مىنمود ، و در دوردست خاور ، كوه‌هاى قفقاز با قله‌هاى برفى پر شكوهش پيدا بود . آن هم به زودى ناپديد شد ، و همچنان كه سايهء ساحل در افق رنگ مىباخت ، هوا رو به تاريكى مىرفت .\r\n\r\n\r\n","description":"","footnote":"\r\n( 1 ) . « بر دم ببر ( يا ، شير ) پا گذاشتن و از دهان مار زهردار جستن » مثل ژاپنى است ، كنايه براى از سر گذراندن خطرى بزرگ .\r\n( 2 ) . جايى در ايالت چيباى كنونى ، نزديك توكيو .\r\n","page_name":" 25 ","page_number":25},
  {"content":"\r\n\r\n\r\nانزلى\r\nصبح فرداى آن روز ، پس از حدود هفده ساعت كه روى كشتى بر آب مىرفتيم ، به بندر پهلوى در سوى ديگر دريا رسيديم . اين بندر پيشتر انزلى خوانده مىشد . در اينجا شركت مشترك ماهيگيرى ايران و شوروى بهترين خاويار جهان را توليد مىكنند . ( جاذبهء اين بندر چنان است كه ) شايد آدمى مىخواره ( شيفته‌ى خاويار و ودكا ) در اين كناره پا سست كند و دل ازينجا برنكند . پيش روى اين بندر محقر كه از همان دهانه‌ى طبيعى رودخانه ( كه به دريا مىريزد ) درست شده است ، چراغ دريايى ملال‌انگيزى قد برافراشته بود . از زير اين چراغ دريايى كه گذشتيم ، پرچم ژاپن كه بر بالاى موج‌شكن بلندى افراشته بود پديدار شد . اين بيرق نشانهء خوشامدگويى به وزيرمختار تازهء ژاپن بود .\r\nدر بندر انزلى مأموران ( دولت ) ايران از ما به گرمى استقبال كردند . برعكس ( هنگام خروجمان از ) شوروى ، در اينجا حتى همراهانم بىهيچ بازرسى از گمرك گذشتند . دكتر ئى . « 1 » ( پزشك سفارت ) همراهم و من كه از شوق نشستن به هواپيما گويى كه به پرواز درآمده‌ايم ، با استقبال‌كننده‌ها سلام و تعارف كوتاهى كرديم ، و همين كه دوان به فرودگاه رسيديم با شتاب به هواپيمايى كه براى بردن ما به تهران آماده شده بود نشستيم . دل و حواسمان پيش آقاى ن . دبير بيمار سفارتمان در تهران بود .\r\nهواپيما آرام بالاى اين شهر و بندر كوچك چرخى زد و به زودى به شهر رشت نزديك شد . اينجا از جنگل و بيشهء انبوهى پوشيده ، و شاليزار و مزرعه همه جا گسترده است . مازندران محل توليد برنج است ، و منظره‌اى كه از پنجرهء هواپيما به چشم مىخورد با دورنماى طبيعت در ژاپن تفاوت چندان ندارد . در سوى ديگر اين سبزدشت ( كه يك بر آن درياست ) رشته كوه‌هاى البرز به بلندى دوازده تا سيزده\r\n\r\n\r\n","description":"","footnote":"\r\n( 1 ) . نام دكتر ايشيدا ، پزشك سفارت ژاپن ، راكازاما به اختصار و با حرف اول اين نام در الفباى هجايى ژاپنى ، ئى نوشته است .\r\n","page_name":" 26 ","page_number":26},
  {"content":"\r\n\r\nهزار « شاكو » « 1 » كشيده است . گه‌گاه ميان كوه‌هاى سراسر پوشيده از برف و درّه‌هاى آن پايين ، روستاهاى كوچك ديده مىشد . به بالا كه نگاه مىكرديم ، آسمان ايران به رنگى آبىتر از آن كه وصفش را شنيده بوديم ، به چشم مىآمد ، و زير پايمان بستر برف يا ابر گسترده بود . يك ساعتى كه هواپيما در بلندى حدود 4200 تا 4500 مترى پرواز مىكرد ، جز رنگ آبى و سفيد ( آسمان و ابر و برف ) بىپايان چيزى پديدار نبود .\r\n\r\nقزوين\r\nكوه‌ها را كه پشت‌سر گذاشتيم ، قزوين در چشم‌اندازمان پيدا شد . اين شهر شهرهء تاريخى ، مكانى دلپذير است . هارون الرشيد در اينجا كاخ و سرايى داشت . « 2 » هارون خليفه كه از اواخر قرن هشتم تا اوايل قرن نهم با قدرت حكومت مىكرد به هنرپرورى نامور بود . نام اين شهر ( و نيز تبريز ) در شعر\r\n\r\n\r\n","description":"","footnote":"\r\n( 1 ) . « شاكو » واحد طول ژاپنى برابر حدود يك پا ( فوت ) انگليسى ، يا 30 / 30 سانتيمتر است .\r\nاندازهء طول و مسافت‌هايى كه به اين واحد ياد شده است ، از اين پس به معادل واحد مترى نوشته خواهد شد .\r\n( 2 ) . اشاره است به « طاق هارونى » يا مسجد كوچكى كه در زمان هارون الرشيد توسط ذكريا نامى ساخته شد . در « مينودر يا باب الجنه : تاريخ و جغرافياى قزوين » مىخوانيم : « مسجد منسوب به هارون الرشيد خليفهء عباسى . . . در سال 192 هجرى هنگامى كه رهسپار خراسان بود ( و سر راه به قزوين آمد ) مسجد جامعى به ساخت و مستغلاتى خريد و وقف بر آن بقعه نمود كه به رشيديات مشهور شد . به روايت ديگر بناى جامع را به قاضى ابو الحسن محمد بن يحيى بن ذكريا كه سمت امامت و قضاوت قزوين را داشت واگذار نمود ، ليكن پيش از اتمام آن قاضى به اتهام رفض معزول شد ، اما بسى برنيامد كه بار ديگر با همان سمت‌هاى نخستين به قزوين بازگشت و جامع را به اتمام رسانيد كه اكنون به طاق هارونى معروف است و بايد آن را نمونهء مساجد دوره‌هاى اول اسلامى دانست كه بسيار ساده و عارى از هرگونه تكلف است ؛ ديوارهاى آن با آجر بنا شده و مسقف به طاق آجريست . » ( تأليف محمد على گلريز ، دانشگاه تهران ، 1368 ، چاپ دوم ، ص . 1 : 513 و 514 . )\r\n","page_name":" 27 ","page_number":27},
  {"content":"\r\n\r\nميلتون « 1 » به نام « بهشت گمشده »  ( Paradise Lost )  آمده است :\r\n Or Bactrian Sophi from the horns Of Turkish crescent , leaves all waste beyond The realm of Aladule , in his retreat \r\n To Tauris or Casbeen . \r\nدربارهء زيارتگاهى در اينجا ، كه آن را قديمىترين عمارت مىدانند ، اين داستان نقل شده است كه ( حضرت ) عيسى خود از اورشليم ( بيت المقدس ) كه ازينجا بسيار دور است به اين شهر خاورى آمد و به انجام رسيدن بناى آن را تبريك گفت . اما بعد كه اين شهر را به دقت ديدم ، چنين نمود كه اينجا طرح و بافت اسلامى و قدمتى حدود دو هزار سال دارد ؛ پس آمدن ( حضرت ) عيسى به قزوين يكسره افسانه است . « 2 » هواپيما از بالاى اين مسجد به يك لحظه گذشت ( شهر قزوين را پشت‌سر\r\n\r\n\r\n","description":"","footnote":"\r\n( 1 ) .  John Milton  1608 تا 1674 ( شاعر انگليسى . . . بر اثر تحرير و تأليف زياد چشم‌هايش كور شد و نيمى از عمر خود را در نابينائى گذراند . در زمان نابينائى شاهكار خود را به نام « بهشت گمشده » ( 1667 ) و « بهشت بازيافته » ( 1671 ) سرود . ( معين ، اعلام )\r\n( 2 ) . اينجا ، به احتمال ، سخن از مسجد كهنه‌ى قزوين است ، كه در شرح آن در « مينودر » مىخوانيم : « تاريخ مسجد كهنه قزوين . . . كمى پيچيده و درهم به نظر مىآيد . . . به طوريكه حمد مستوفى در مقاله مربوط به شهر و موطن خويش ذكر مىكند ( اين مقاله كه آخرين فصل تاريخ گزيده را تشكيل مىدهد توسط باربيه دومينار  Barbier de Meynard  ترجمه شده و در ژورنال ازياتيك 1857 انتشار يافته است ) مسجد مزبور كار چندين دوره بوده و بزرگان مختلف هريك رواق سردرب يا شبستانى بر آن افزوده‌اند . . .\r\nدر سى مترى مسجد كوچكى كه در زمان هارون الرشيد توسط زكريا نامى ساخته شده و در نزديك مدرسه‌اى كه در قرن چهارم هجرى به وسيله ابو القاسم اسماعيل صاحب بن عباد . . . وزير سلاطين آل بويه احداث گرديده امير منصور خمارتاش بن عبد الله العمادى بر روى بنياد بنائى كه متعلق به قبل از اسلام بوده است شبستان بزرگ گنبدى را كه معرف حالت اوليه مسجد مىباشد بنا نمود . . . بعدا صحنى ساخته شد كه در گوشه جنوب شرقيش مسجد زكريا واقع بود . -\r\n","page_name":" 28 ","page_number":28},
  {"content":"\r\n\r\nگذاشت ) و از اينجا به خط مستقيم برفراز جلگه هموار بيابان‌مانندى پرواز مىكرد .\r\nقزوين كه روزگارى شاه عباس ( صفوى ) آن را پايتخت دوم خود ساخته بود امروزه جمعيتى حدود پنجاه هزار دارد . اين شهر از ديرباز گذرگاه مهمى بوده ، چون هم در راه درياى خزر ( به فلات مركز ايران ) و هم در مسير همدان ( اكباتان يا هگمتانه ، پايتخت مملكت ماد ) و سر راه سفر ( از خاور دور ) به غرب آسيا در سده دهم ميلادى ، در روزگار هان در چين « 1 » جاى داشته است . از همين رو افسانه‌هاى گوناگون درباره اين شهر بر زبان‌هاست . در قزوين انگور فراوان بار مىآيد و شهرت شراب قزوين هم اين روزها در همه جا گسترده است . « 2 » در سفر از راه زمينى بايد از دروازهء قزوين وارد تهران شد ، و در اين دروازه است كه جواز سفر و چيزهاى ديگر ( بار و اثاث ) مسافر را بازرسى مىكنند . نام قزوين براى مسافران در سرزمين ايران بسيار آشناست .\r\nچون هواپيما در ارتفاع كم پرواز مىكرد ، اينجا و آنجا اتوموبيل و كاروان شتر به چشم مىآمد كه در جاده آرام‌آرام مىخزيدند و راه مىپيمودند .\r\nهمه جا دهانهء ( چاه‌هاى ) آبراه ويژه ايران كه « قنات » نام دارد ، مثل خاكريز بالاى\r\n\r\n\r\n","description":"","footnote":"\r\n- سپس شبستانى كه بناى خمارتاش را به اين مسجد متصل مىكرد احداث گرديد . شاه طهماسب كه قزوين پايتختش بود به قدرى در مسجد مزبور بناهاى تازه احداث نمود كه پاره‌اى از مؤلفين او را يكى از بانيان مسجد تصور مىكنند . . . ايوان بزرگى كه شبستان خمارتاش را به صحن مسجد مربوط مىسازد در سال 1069 هجرى به امر شاه عباس اول احداث گرديد .\r\n( گلريز ، مينودر ، همان ، ص . 519 و 521 )\r\n( 1 ) . روزگار پادشاهى سلسله « هان » در چين ( 947 تا 951 م . ) .\r\n( 2 ) . در خاطرات گلشائيان مىخوانيم : « مرحوم داور علاقه داشت بلكه بشود شراب خوب براى صادرات در ايران تهيه شود و بدين منظور هم سهامى از شركت ميكده ( در قزوين ) خريدارى شد براى تهيه شراب باب پسند خارج ؛ و در فارس هم شركت خلر شيراز تشكيل شد و تا زمان حيات ايشان مقدارى شراب به هندوستان صادر كرديم كه بسيار مورد توجه قرار گرفت . شركت ميكده در قزوين و شركت خلر در فارس بود كه توسط بانك كشاورزى اداره مىشد . ( ص ، 1 : 289 )\r\n","page_name":" 29 ","page_number":29},
  {"content":"\r\n\r\nلانهء مورچه‌ها و به شكل « منجو » ( گونه‌اى شيرينى ژاپنى ) ديده مىشد . اين آبراه‌ها شبكه‌اى است براى رساندن آب از سرچشمهء آن تا آبادى ، كه با چاه زدن از ( دامنه ) كوه و تپه به فاصلهء هر بيست يا سى متر و كندن آبروى قنات در زيرزمين ساخته مىشود . گودى چاه‌هاى بلندتر ( مادر چاه يا نزديك آن ) به بيش از يكصد و پنجاه متر مىرسد . تهران حدود چهل قنات ، كه سرچشمهء آنها حدود بيست كيلومتر دور تر است ، دارد . طول شمارى از اين قنات‌ها به چهل تا پنجاه كيلومتر مىرسد . از هواپيما گهگاه هم ، اينجا و آنجا ، دهانه آب‌انبارها و آبنماهاى دايره‌شكل و چشم انداز زيباى باغچه و حياط خانه‌ها ديده مىشد .\r\nپس از يك ساعتى پرواز ، دورنماى تهران پيدا شد . اين دشت خاكسترى را فقط حاشيهء سبز درخت‌هاى انبوه و جويبارهاى شهر ، رنگ و روحى بخشيده است .\r\nبيشتر خانه‌ها در چارديوار گلى محصور است ، و چنين مىنمايد كه خانه‌ها هم از خشت و گل ساخته شده است .\r\nهواپيما پس از دو - سه بار بال كج كردن و چرخ زدن در فرودگاه جلال آباد ( ؟ ) « 1 » در حومهء شهر به زمين نشست . اينجا مقصد من ، تهران ، بود .\r\n\r\nتهران ؛ سوگ از دست دادن همكار\r\nتهران شهرى است كه در بستر بيابان خاكسترى لحاف سپيد برف كوهسار را به سر كشيده ، و هنوز از خواب قرون وسطايى بيدار نشده است . كارمندان سفارت و نمايندگان وزارت امور خارجهء ايران ، براى استقبالم به فرودگاه آمده بودند . نخستين كلام ، يا بهتر بگويم فرياد و ناله ، كه از دهانم بيرون آمد در پرسش از وضع بيمارى\r\n\r\n\r\n","description":"","footnote":"\r\n( 1 ) . به حروف هجايى ژاپنى خاص نگارش اسامى بيگانه « جاباد » نوشته است ، كه به احتمال بايد جلاليه ( يا قلعه مرغى ) باشد . فرودگاه مهرآباد در آن سال هنوز ساخته نشده بود . بنگريد به تأليف حسين محبوبى اردكانى ؛ تاريخ مؤسسات تمدنى جديد در ايران ، فصل حمل و نقل هوايى ( ص . 3 : 48 تا 74 ) .\r\n","page_name":" 30 ","page_number":30},
  {"content":"\r\n\r\nآقاى ن . دبير سفارتمان بود . پاسخ دادند كه حال او چندان وخيم نيست كه امروز و فردا احتمال مرگش باشد ؛ اما اميدى هم به بهبوديش ندارند . گفتند كه او چشم به راه من و طبيب فرستاده شده ( از ژاپن ) است . اين جواب را كه شنيدم ، بيدرنگ به ماشين نشستم كه مرا مثل برق و باد به هتل آستوريا « 1 » ، كه آقاى ن . آنجا در بستر افتاده بود ، رساند .\r\nدر اتاق بيمار را كه باز كردم ، ديدم كه رنگ و رويش بهتر از آن است كه فكر مىكردم ، ناخودآگاه به خود اميد دادم كه حالش خوب بشود و خطر را از سر بگذراند . او دست نحيفش را كه از ناخوشى ، باريك و بىتوان شده بود دراز كرد و با من دست داد . چون عذر خواست و گفت : « با اين حال نتوانستم به استقبال بيايم » ، حال و احساسى كه به وصف و بيان درنمىآيد در درونم لبريز شد . نخستين رويدادى كه در تهران تجربه كردم ، مرگ دوست و از دست دادنش بود ، چنين آغازى داشت . من و او از ديرباز دوستى داشتيم ، پس شگفت بود كه تا اين زمان فقط ديدارهاى گهگاه و كوتاه ميانمان پيش آمده بود . اين آخرين ملاقات‌هايمان هم كه در چهار روزهء پيش از درگذشتن پيش آمد ، كوتاه و ساده بود . هنگامى كه او در سفارت ( ژاپن ) در فرانسه مأمور بود ، در مرخصيم ( در مأموريت بخارست ) از رومانى به پاريس رفتم . براى گرفتن گواهينامه رانندگى از پليس فرانسه ، او و آقاى « الف » يارى نمودند ، و در كارهاى گوناگون ديگر راهنمايىام كردند . كمك‌هايشان اكنون برايم خاطره‌اى دل‌انگيز است .\r\nدر سال پانزده تايشوء « 2 » ( 1926 ) ( از مأموريت خارج ) به وزارت خارجه در توكيو برگشتم و دانستم كه در ادارهء امور بازرگانى اين وزارتخانه كار مىكند . يك يا دوبار با هم براى بازى گلف به كومازاوا رفتيم ، و يكى دوبار هم بريج بازى كرديم . در هردو ديدار ، او روحيهء سركشش را خوب نشان داد . اما ، همچون\r\n\r\n\r\n","description":"","footnote":"\r\n( 1 ) -  Austria \r\n( 2 ) .  Taisho  ، دوره پادشاهى امپراتور تايشوء ( از 1912 تا 1926 م . ) .\r\n","page_name":" 31 ","page_number":31},
  {"content":"\r\n\r\nمن ، در اين بازىها تردست نبود . در برابر اين سخنم ، شايد كه در گور لبخند بزند « 1 » . يادم آمد كه او چون گلف را خوب بازى نمىكرد عادت داشت كه ميله گلف را از ميان آن بگيرد و توپ را با همه نيرويش بزند . با اينكه در پاريس خودش پشت فرمان مىنشست و به راحتى ماشين مىراند ، مىگفت كه راندن در توكيو ترس‌آور است ! من كه پشت فرمان بودم ، كنارم مىنشست و از اينكه در اين شهر ماشين مىرانم تعجب مىكرد . هنگامى كه قرار شد ، من به سمت وزيرمختار ژاپن به ايران بروم ، از او كه در آن موقع در مسكو مأمور بود خواسته شد كه به عنوان مأموريت موقّت به تهران برود ، و تا وقتى كه من برسم در اينجا باشد . او به زودى رهنمودهاى گوناگون و مفصل ( دربارهء محل و مأموريت تازه‌ام ) برايم نوشت . در نامه‌اش يادآور شد كه شهر تهران حالت كلبه‌هاى ساخته شده در واحه را دارد ، اما زندگى در اينجا نسبة خوش است . او افزوده بود كه چون با بدى وضع حمل‌ونقل تهيّه ( و وارد ) كردن چيزها وقت زياد مىگيرد ، وسايلى را كه براى باز كردن سفارتخانه به آن نياز است ، تا آنجا كه مىشود ، فراهم بكنم و با خود ببرم . من برابر دستور ادارى از مسير اروپا روانهء ( ايران ) شدم ؛ و هنگامى كه از راه اقيانوس هند به پاريس رسيدم ، ديدم كه نامهء مفصلى از او برايم آمده است . او در اين نامه چيزهايى را كه بايد مىخريدم يك به يك نوشته بود ، و اين نشان مىداد كه چه اندازه تندذهن است و دقت نظر مردم بارآمده و آزموده را دارد .\r\nطرح ساختمان تازه ( سفارتمان در تهران ) را جزء به جزء كشيده و همراه نامه‌اش فرستاده بود . مثلا نوشته بود : « ديوار اين تالار سبز روشن است » ، و « براى اين اتاق فرش با زمينه لاكى انتخاب كردم . » اين چنين ، در مبله كردن ساختمان به تناسب وضع و اثاثه آن توجه دقيق كرده بود . درباره چيزهاى ديگر ، مانند ولتاژ برق ، هم\r\n\r\n\r\n","description":"","footnote":"\r\n( 1 ) . « در گور لبخند زدن » مرده . وقتى كه غيبت او را مىكنند ، اصطلاح ژاپنى است و به اين معنى كه موضوع براى مرده خنده‌دار است ، اما او را خشمگين نمىكند ؛ بر خلاف آنچه كه ايرانىها فكر مىكنند كه پشت سر مرده حرف زدن گناه است و تن او را در گور مىلرزاند .\r\n","page_name":" 32 ","page_number":32},
  {"content":"\r\n\r\nآگاهى داده بود . با اين يادآورى او ، سفارش دادن مبدّل برق براى راديو را فراموش نكردم . اينكه ذهن تند و حساس او مثل آمپرسنج دقيق و سريع كار مىكند ، در من اثر كرد .\r\nآقاى ايشيدا طبيب ( ژاپنى ) نزد بيمار ماند ، و شب و روز مراقب حال او بود . او با پزشكان آلمانى و فرانسوى دربارهء معالجه به مشاوره پرداخت ، خون بيمار را تجزيه كرد ، و هرگونه راه درمان را كه در تهران امكان آن بود آزمود . اما بيمارى خونى وى رفته‌رفته وخيم‌تر مىشد و او را به سوى مرگ مىكشاند . در چهار روز پايان كار او روزى يك يا دوبار به عيادتش مىرفتم . همهء اطبا نظر دادند كه هيچ اميدى به بهبوديش نيست . هرچند كه عقل مىگفت كه اين نظر را بايد بپذيرم ، احساسم راه نمىداد و به خشم آمدم . حال او نسبتا خوب مىنمود و بحرانى نشان نمىداد ، تا جايى كه اميد مىداد كه پيش‌بينى اطبا درست درنيايد . براى روحيه بخشيدن به او دلداريش دادم و گفتم كه آسوده‌خاطر مواظب حال خودش باشد ، و حالش كه كمى بهتر شد براى تغيير آب‌وهوا به جنوب فرانسه برود . شايد كه خودش همچنين خيالى داشت . در واپسين ديدار ، براى اينكه خسته نشود ، گفتگو را تا مىشد كوتاه كردم و بيرون آمدم . چهار ساعت پيش از درگذشتش هم ، جز اداى چند كلمه كه هذيان مىنمود ، ذهنش خوب كار مىكرد ، و به فرانسه درست از پرستار چيزى خواست . او دل‌نگران ( تكميل ) وسايل سفارتخانه بود و ازينكه نتوانسته است چندان كارى بكند پوزش خواست . پس ما از همكارانمان حرف زديم و دربارهء كارهاى آينده‌اش گفتگو كرديم ، و او پرسيد : « بعد از كفالت سفارت در تهران ، وزارت خارجه در توكيو مرا به كجا مأمور خواهد كرد ؟ » هيچ بر اين باور نبود كه مرگش نزديك است . درگذشتش مايه اندوه فراوانم شد .\r\nچنان كه پيشتر ياد كردم ، با اينكه معاشرتمان گه‌گاه و كوتاه بود ، او در ميان دوستانم جاى خاصى داشت . يارى دلسوز و كمياب بود ، از دست دادن چنين دوستى بس دلسوز ، اندوهبار است . از آن پس و در سراسر آن سه سال ( مأموريتم در\r\n\r\n","description":"","footnote":"","page_name":" 33 ","page_number":33},
  {"content":"\r\n\r\nتهران ) به ديدن نمودار سازمان نمايندگى كه او روى ميز گذاشته بود ، و با اين احساس كه ردپاى كاشف بزرگى را كه به جايى دور افتاده كه كسى آنجا پا نگذاشته بود رسيده و خود اولين قربانى اين راه شده است دنبال مىكنم ، بارها سيماى او را به ياد مىآوردم .\r\n\r\nساختمان تازهء سفارت ژاپن\r\nجاى تازه انتخاب شده براى محل نمايندگى و اقامتگاه رسمى ( وزيرمختار ژاپن ) خانهء بسيار بزرگى بود نزديك خيابان پهلوى ( وليعصر ) و درست در همسايگى كاخ سلطنتى . اين كاخ درواقع اقامتگاه شاه بود و نيز محل وزارت دربار . اين خانهء بزرگ ( در اجارهء سفارت ژاپن ) ملك دكتر مصدق ، از بستگان خاندان حكومتى سابق ( قاجار ) و وزير پيشين امور خارجه ، بود « 1 » . بعدها چندين بار با وى ديدار كردم ، و او را مردى شريف ، نجيب ، و صاحب اعتبار يافتم . او كه از دانشگاهى در سويس با ارائه رساله‌اى درباره « حقوق وراثت در اسلام » درجه علمى ( دكترا ) گرفته بود ، در امور مربوط به شرع بهترين راهبر و راهنمايم شد . وى در دستگاه حكومت سابق لقب [ مصدق 
  ] السلطنه داشت . [ لقب مضاف به 
  ] « سلطنه » كه به معنى قدرت يا حكومت است ، بالاترين لقب و عنوان احترامى است . در ايران تا دورهء حكومت سابق\r\n\r\n\r\n","description":"","footnote":"\r\n( 1 ) . در « خاطرات جليل بزرگمهر از دكتر محمد مصدّق » مىخوانيم : « در جنوب ديوار شمالى متصل به خانهء 109 خيابان كاخ ( فلسطين ) مقر نخست‌وزيرى ، باغى بود با ساختمان دو طبقه قديمىساز با سالن‌هاى وسيع ، پله‌هاى بلند ، ديوارهاى گچبرى و سقفى با پنجره‌هاى بلند در وسط باغ ، با درخت‌هاى كهن سر به فلك كشيدهء سايه‌انداز و فرحناك ، كه به باغ اصل 4 معروف شده بود . وجه تسميه . . . اين نام آن بود كه اداره اصل 4 ( ترومن ) اين محل را براى دفاتر خود در اجاره داشت و كمى قبل از كودتا ( مرداد 1332 ) آنجا را تخليه كرده و رفته بود و اين اسم بر روى باغ به صورت موصوف باقى مانده بود . اين عمارت از دههء اول 1300 سالها در اجارهء سفارت ژاپن بود كه به نام « باغ سفارت ژاپن » هم در نشانىهاى اماكن به كار مىرفت . » ( نشر تهران ، 1373 خ . ، ص . 119 )\r\n","page_name":" 34 ","page_number":34},
  {"content":"\r\n\r\n( قاجار ) شاهان اعطاى القاب مىكردند . اين القاب درست برابر است با « چوكوگو » كه در قديم در كشور ما به راهبان عاليرتبه بودايى و ديگران مىدادند . القاب ( در ايران ) معمولا از كلمه‌هايى مضاف به « دوله » ، « ملك » يا « ممالك » ساخته مىشد . نمونه اين لقب‌ها « مجير الدوله » ( يا بنياد كشور ) « 1 » ، اسد الله ( يا ، شير كشور ) ، برهان الدوله ( حجّت كشور ) ، ذكاء الملك ( لقب آقاى فروغى نخست‌وزير كنونى ، و به معنى فروغ « 2 » كشور ) و غيره است . در دورهء حكومت كنونى القاب منسوخ شد ، اما هنوز گاهى القاب را به جاى كنيه به كار مىبرند ، و اين مايهء تعجب است .\r\nآن خانه ( اجاره‌اى محل نمايندگى ژاپن ) ، ساختمانى مجلل بود كه جلو و پشت آن آب‌نماى بزرگ و باغچهء پردرخت داشت . تركيب اين خانه به شيوهء اصيل ايرانى بود ، اگرچه تا به اينجا عادت گرفتنم راحت نبود ، ساختى با سليقه داشت . اما پاره‌اى چيزها مايهء ناخوشنودى بود ؛ مانند اينكه به رسم خانه ايرانى ، بيرونى و اندرونى داشت ، و اين تفكيك ناراحت مىكرد ، دستگاه گرم‌كننده آن ناقص و بدساخت بود ، و آب حمام يعنى آبى كه توى وان مىآمد گل‌آلود بود . براى آشاميدن ، از آب قناتى كه از پاى كوه مىآمد و مظهر آن اقامتگاه وزيرمختار انگليس بود ، مىخريديم . پس ، از خطر ميكرب بيمارىزا ( با نوشيدن آب آلوده ) مصون مانديم . اما چون يخ را از يخچال طبيعى در كوه مىآوردند ، من هيچگاه از آن نخوردم « 3 » . گويا ده‌ها سال پيش به دنبال مهمانى در اقامتگاه نمايندگى انگليس ،\r\n\r\n\r\n","description":"","footnote":"\r\n( 1 ) . مجير به معنى پناه‌دهنده يا فريادرس است ( معين : فرهنگ فارسى ) . نيز بنگريد به پانوشتهء زير .\r\n( 2 ) . يك معنى ذكاء آفتاب يا خورشيد ، است . اعتماد السلطنه در خاطراتش نوشته است : « ( جمعه 27 ذى القعده 1311 ه . ق . ) چون براى محمد على خان ( يكى از دستياران او ) لقب مجير الدوله گرفته بودم نمىشد كه ميرزا فروغى ( محمد حسين فروغى ، ذكاء الملك اول ) بىبهره باشد .\r\nبه اصرار زياد لقب ذكاء الملكى كه معنى آفتاب مملكت است ( از ناصر الدين شاه ) براى او گرفتم . » ( روزنامهء خاطرات ، به كوشش استاد ايرج افشار ، تهران ، 1350 ، ص . 953 . )\r\n( 3 ) . يوشيدا ماساهارو ، رئيس نخستين هيأت سفارت ژاپن به دربار ناصر الدين شاه ، هم از يخ\r\n","page_name":" 35 ","page_number":35},
  {"content":"\r\n\r\nوزيرمختار و همه كارمندهاى آن نمايندگى و با گرفته بودند . سبب اين پيشامد آن بود كه چون آب سودا كه براى ( آميختن با ) ويسكى سرد كرده بودند تمام شد ، سر پيشخدمت سفارت ، با اينكه پيشاپيش منع شده بود ، تكه‌هاى يخ را در ليوان مشروب انداخته و به همه داده بود .\r\n\r\nذوق و زيبايىشناسى ايرانى\r\nبه نوكرهاى ايرانى نمىشود اطمينان كرد . آنها هميشه و فراوان دروغ مىگويند ، و كوتاهى و ناكامى خود را در كار به خوبى مىپوشانند . گاهى در همان حال كه ابياتى از شعر قديم ( براى ارباب ) مىخوانند و سر فرود مىآورند ، در دل نفرين و ناسزا مىگويند .\r\nبه تناسب اينكه نوكر براى چه كار باشد ، به يكى از پنج يا شش نام خوانده مىشود . « فرّاش » خدمتگار عادى است ، و به معنى كسى كه فرش پهن مىكند . خانه ايرانى ديوار و نمايش از خشت يا سنگ ( و آجر ) است ، و وقتى كه كف آن را با قالى زيبا بپوشانند خانهء واقعى مىشود . از اين نام ( « فرّاش » ) برمىآيد كه خانه ايرانى بىفرش نمىشود . ميان نوكر ( و خدمتگار ) ها تقسيم كار گوناگونى هست ، مثلا « غلام » ، يا پادو ، « پيشخدمت » يا نوكر اندرون و داخل خانه ، « مهتر » يا تيماردار\r\n\r\n\r\n","description":"","footnote":"\r\n- كوهستان ياد كرده و در وصف خود از تهران نوشته است : « هنگام تابستان ، كسانى كارشان فروش قالب‌ها و تكه‌هاى يخ بود . اين يخ را از كوهستان ، از نزديك قلهء دماوند ، بار الاغ مىكردند و مىآوردند » ( ص . 173 ) . اين يخ طبيعى كوهستان جز يخى است كه با آب انداختن در يخچال‌ها در شهر يا پيرامون آن در زمستان مىساختند و براى تابستان نگاه مىداشتند . سيف الدوله در وصف تهران گفته است : « در كوهستانش معدن يخ هست » ( ص . 22 ) . به نوشتهء شادروان شهرى : « يخ ديگرى ( جز يخ يخچالى ) نيز بود كه به خانه‌هاى اعيان و اشراف مىرفت و به فالوده‌فروشان داده مىشد كه از توچال ( محلى سرد در كوه‌هاى شمالى تهران كه يخ طبيعى از آن به دست مىآيد ) و كوهستان‌ها و آبگيرهاى شمالى تهران مىآمد ، يعنى همان يخ بلورىاى كه يخ‌فروشان آن را مبناى تبليغ يخ خود قرار مىدادند » ( تاريخ اجتماعى تهران . . . ، ص . 5 : 35 ) .\r\n","page_name":" 36 ","page_number":36},
  {"content":"\r\n\r\nاسب ، و « باجى » كه به زن رختشوى مىگويند ، و غير اينها . سرنوكرى كه داشتيم خانه را هيچ خوب تميز نمىكرد ، اما ذوق و سليقه‌اى بسيار ستودنى داشت ؛ و در آراستن ميز براى مهمانى ، با تركيب گلبرگ‌ها و برگ‌ها و جوانه‌ها ، تند و استادانه ، طرح و نمايى عالى مىساخت .\r\nاين ذوق و حسّ زيبايىشناسى از هزاران سال پيش با جان و دل مردم ايران سرشته شده است . نمود آن را در طرح قالىها و ديگر ساخته‌هاى اين سرزمين مىيابيم ، كه نمونه‌هايى از آن از سده‌هاى ميانه در مينياتور و ديگر آثار هنرى باز مانده است .\r\nپس از آن ( و به جاى نوكر ايرانى مسلمان ) سر پيشخدمت ارمنى استخدام كردم ، و از او خواستم كه در همين كار ( گل آراستن روى ميز ) طبع‌آزمايى بكند . اما ، با همهء تلاشم ، سرانجام دريافتم كه ذوق و مهارتش هيچ به پاى ايرانى « 1 » ( مسلمان ) نمىرسد . خوب احساس كردم كه اگرچه آنها از چند هزار سال پيش در سرزمينى مشترك زندگى مىكرده‌اند ، براى تفاوت جوهر و خصوصيات قومىشان اين تلاشم به جايى نمىرسد .\r\nپس از اينكه با ايرانىها معاشرت يافتم و به دقايق زندگى خانوادگىشان آگاه شدم ، در بسيارى چيزها خصوصيات مشترك آسيايى در آنها ديدم ؛ چندان كه گاه فراموش مىكردم كه در جايى آن همه دور از ژاپن هستم . به خصوص ، خوب نمايان بود كه بيان افكار و احساس نه فقط با زبان و سخن بلكه با هنر خط و خوشنويسى هم انجام مىشود . چنان كه در ژاپن قديم ، در اداره‌ها و جاهاى ديگر كسانى هستند كه كارشان فقط خوشنويسى است و از اين راه درآمد زياد دارند . در دربار كنونى هم كاتبان و خوشنويسان چيره‌دست هستند . فرمان انتصاب به مقام‌ها ، همچنين\r\n\r\n\r\n","description":"","footnote":"\r\n( 1 ) . ژاپنىها از هنگامى كه پايشان به ايران باز شد بر اثر القاى ديگران و پيشداورىهاى متأثّر از منابع آموزشى خود ، حساب ارامنه و پيروان ساير اديان را از ايرانيان مسلمان جدا مىكرده‌اند ، و هنوز كم‌وبيش بر اين تصور و تبعيض‌اند .\r\n","page_name":" 37 ","page_number":37},
  {"content":"\r\n\r\nفرامين اعطاى نشان ، به خط بسيار زيبا كه نقش آن پندارى كه ابر و دود سبكبال پيچانى است ، نوشته مىشود .\r\nرفتار روزانه مردم هم نمادى از شيوه و منش آسيايى است ، چنان كه نشستن بر زمين درست به عادت ژاپنىها مانند است . اين تشابه به ويژه در وقت نماز و عبادت و در حاضر شدن پيش بزرگان پيداست . ظرافت اطوار زنان يكسره آسيايى مىنمايد . در هر كشور كه زنان بنده و در پرده مانده ، و به زندگى ( درون چهار ديوار خانه و جدا از دنياى بيرون ناگزير بوده‌اند ، اين حالت و منش زنان ( در بيان و سخن ) برجا است . نمونهء آن ، شيوهء مرسوم در چين و كشورهاى مانند آن است ، كه گفتار زنان با رعايت ادب و به كار گرفتن واژه‌ها و صفت‌هاى احترامى بسيار است . افعالى همچون « رفتن » و « آمدن » و مانند اينها به تناسب درجه ادب و احترام ، لفظهاى فراوان دارد ، مانند « خدمت رسيدن » ، « شرفياب شدن » ، « تشريف آوردن » و از اين قبيل . اصطلاحى كه آن را كم‌نظير ( و توجه‌برانگيز ) يافتم ، « روى خشت رفتن » « 1 » است ، كه معنى « زادن » دارد . نيز متوجه شدم كه بارها مرا « جنابعالى » مىخوانند .\r\nاين كلمه كه مرادف لفظ مركب ( چينى - ژاپنى ) « كاكوگه » به معنى پاى ايوان يا آستانه‌ى سراى است ، همان معنى پيشگاه و آستان را دارد ، و خطاب مؤدّبانه‌تر « شما » است . هنگامى كه در خانه كسى ، چيزى متعلق به او را ستايش مىكنيد ، بيدرنگ مىگويد : تعلق به خودتان دارد ، قابلى ندارد ، يا « پيشكش ! » با اين پاسخ ، صاحبخانه مىگويد كه هر آنچه را كه در ميان است پيشكش مىكند ؛ و گاهى مىگويد كه خانه را با اثاثش تقديم مىكند . اين تعارف‌ها ندرتا به حقيقت و پيشكش واقعى مىانجامد ، بنا به رسم ، سخنى از روى ادب و تعارف است . اين عادت از عرب‌ها به مردم اسپانيا منتقل شد ، و امروزه اسپانيايىها هم تعارف به خرج مىدهند و مىگويند : « مال شما ! » اما هنگامى كه از روى تحسين به مردى بگوييد :\r\n\r\n\r\n","description":"","footnote":"\r\n( 1 ) در متن اصلى ، اين عبارت به لاتينى ، و به اشتباه  « ruhe sang rafftan »  نوشته شده است .\r\n","page_name":" 38 ","page_number":38},
  {"content":"\r\n\r\n« چه خانم قشنگى داريد ! » ، نه در ايران و نه در اسپانيا ، با اين تعارف ( « متعلق به خودتان است » ) پاسخ نمىدهند !\r\n\r\nكوه فوجى ايران ( دماوند ) و « گينزا » ى تهران ( لاله‌زار )\r\nمىگويند كه از اصفهان كه ( به جنوب ) روانه شوند ، ديگر از شمال ايران بيرون آمده‌اند . تهران كنونى البته هيچ حال‌وهواى خالص ايرانى ندارد ، اما همچون پايتخت‌هاى ديگر هم نيست ، و شهرى درهم و ناموزون است . خانه‌هاى بزرگ اين شهر ديوارهاى گلى همانند خانه‌هاى قديم ژاپن دارد و ميان باغچه حوضى هست كه آبش از سرچشمه كوه مىآيد و فوارهء آن ميان حوض به آسمان مىجهد .\r\nدرخت‌هاى بيد ، زردآلو ، سيب و ديگر نباتات در هر فصل منظرى دل‌انگيز از انبوه سبزه و گل پيش چشم مىگسترد . عامهء مردم ، آبى را كه از برف كوه مىآيد مىنوشند . اين آب در جوىهاى خيابان‌هاى شهر سرازير مىشود ، و از آن براى پخت‌وپز و نيز براى رخت‌شويى استفاده مىكنند .\r\nدر احكام اسلامى ، نوشيدن آب جارى جايز و آشاميدن آب راكد منع شده است . اين دستور از عقايد زرتشتى آمده است . مردم ، آب روان را بسيار قدر مىدانند و بها مىدهند . در كشورهاى كم‌آب ، آب آشاميدنى گرانبهاترين ثروت است . مردم كارگر ، آب جوى را با كف دست برمىدارند و با آن رو مىشويند ، يا آن را در حلق مىگردانند و دهان را پاك مىكنند . در تابستان براى گريز از گرماى آفتاب ، كه پندارى سنگ را مىگدازد ، آنها در سايه درختان پاى جوى ، سنگ را بالش سر مىكنند و دراز مىكشند ، زيرا كه هوا در كنار آب كمى خنك‌تر است .\r\nشهر تهران ، با نما و بناهاى محقّر خود به ريگزارى مىماند كه كلبه‌هايى در آن رديف شده باشد . كوه ( و قلّهء ) دماوند اگرچه يگانه جاذبهء اين شهر نيست ، بهترين چيز آن است و از سر تهران هم زياد است . اين كوه كه نام « فوجى ايران » - كه نمىدانيم چه كسى اول بار آن را به اين نام خواند - برايش بىمسمّى نيست ، با ارتفاع\r\n\r\n","description":"","footnote":"","page_name":" 39 ","page_number":39},
  {"content":"\r\n\r\nحدود 5600 متر ، در هالهء غبار و پوشيده از برف سفيد درخشان ، نيمرخ خود را بر زمينه آسمان آبى ايران به روشنى نشان مىدهد . ما بارها به كنار رودخانه يا آبگيرهاى دامنهء اين كوه كه شاهان قديم در آنجا قصرهايى ساخته‌اند به گردش مىرفتيم . دماوند چنان زيباست كه پندارى اصطلاح ( ژاپنى ) « هاچىمن‌رىروء » ( « برازنده و چشم‌نواز از هر سو كه بنگرى » ) در وصف آن ساخته شده است .\r\nدر تهران سه مهمانخانه به اسلوب خارجى هست ، و هر سه محقر است . يكى از آنها هتل آستوريا است كه ، چنانچه ياد شد ، آقاى ناروسه دبير سفارتمان در آنجا - بسترى بود و - درگذشت . اما تابستان‌ها در حياط اين مهمانخانه‌ها ميز مىچينند و اروپايىها آهنگ‌هاى جاز مىنوازند ، و خارجىها و ايرانىها تا ديروقت شب ، بىتوجه به گذشتن ساعات ، سرخوش و شادمانه مىرقصند . ايرانيان پس از شام بيشتر شطرنج‌بازى مىكنند . ( در تاريخ شطرنج ) اين نظريه هست كه اين بازى در ايران پيدا آمد و از اينجا به سراسر جهان گسترده شد . امروزه هم در زبان‌هاى آلمانى و روسى شطرنج را  Schach  مىگويند و شكست يا باخت را  Matt  . البته اين واژه‌ها فارسى است ، و به ترتيب به معنى پادشاه و از پا در آمدن ( باختن ) يا درگذشتن « 1 » ؛ يعنى كه چون پادشاه مىافتد ، بازى تمام مىشود . نظريه استوارى هم هست كه برابر آن  « Checkmate »  « 2 » در زبان انگليسى هم تحريفى است از اين دو واژهء فارسى ( « شطرنج » و « مات » ) . اما اين نظريه هم هست كه شطرنج در اصل از هند آمده است .\r\nضمنا ، شيوه شطرنج باختن در همه جاى جهان يكى است ؛ اما گويا فقط در ژاپن است كه مهره برده شده را كنار نمىگذارند ، يعنى مهره‌اى را كه از حريف گرفته‌اند باز در سوى خود در بازى مىآورند .\r\nبيشتر مهمانخانه‌هاى نزديك خيابان لاله‌زار ، يا « گينزا » ى تهران ، است . اينجا با\r\n\r\n\r\n","description":"","footnote":"\r\n( 1 ) . فرهنگ فارسى معين معنى مات را « سرگردان ، سرگشته ، حيران » نوشته است . كازاما به ظاهر كلمه « موت » به معنى مردن و در گذشتن را به جاى « مات » فارسى گرفته است .\r\n( 2 ) . به معنى « كيش و مات » .\r\n","page_name":" 40 ","page_number":40},
  {"content":"\r\n\r\nآنكه آن را « گينزا » ناميدم ، خيابانى است به بلندى فقط 3 يا 4 چوء « 1 » ( سيصد - چهارصد متر ) ، كه در هر دو سويش دكان‌هاى كوتاه رديف شده است ؛ و البته نمىتواند با « گينزا » ى ما ژاپنىها كه انبوه تابلوهاى نئون در سراسر آن مىدرخشد ، سر رقابت داشته باشد . اما منظر مردم و حيوان‌هايى كه در اينجا مىگذرند ، از چشم‌انداز نوگرا و بىلطف و صفاى گينزا چشم‌نوازتر است . در يك طرف تركمانى الاغى را كشان‌كشان مىبرد ، و در سوى ديگر زنان پوشيده در چادر سياه و سوار شتر يا درازگوش آرام‌آرام مىگذرند . اصطبل شترها و خرها در كاروانسراى نزديك اينجاست . قفقازيان با هيأت عجيب ، و در حالى كه ريش‌سفيدشان آويزان است و روى بالاپوش بلندشان كه تا زانوها مىرسد كمربند بسته و تفنگ و قطار فشنگ به دوش آويخته و كلاه سياه‌پوست بره بخارا گذاشته‌اند ، در اينجا مىروند ، به وضعى كه پندارى هر كدامشان مباشر و اسلحه‌دارباشى قورخانه‌اى است . در كنارى ديگر هم مردى با سرووضع مغولى ، كه از هر زاويه كه نگاهش كنند رزمنده‌اى از لشكر مهاجم تيمور به نظر مىآيد ، روان است ، و زنى پوشيده در لباس آخرين مد طرح « ليودولاپه » « 2 » همراه دارد . قطار شترها را ( در خم كوى و گذر ) پيچاپيچ مىبرند ، و طنين زنگ‌هاى اين كاروان ، لطف روزگار قرون وسطى را به يادمان مىآورد . در سويى هم ، از پى اين قطار شتر ، يك سوارى رولزرويس گردو خاك قرن بيستم را به هوا برمىدارد و تند مىگذرد .\r\n\r\nتهران و بازار\r\nبيشتر مردان شهرى ، كلاه پهلوى كه حكومت تازه در جاى نخستين تدبير نظارت معنوى مقرّر داشته و به رنگ سياه يكدست و از گونه تركى لبه‌دار است ، به سر\r\n\r\n\r\n","description":"","footnote":"\r\n( 1 ) . چوء ، مقياس طول ژاپنى ، برابر حدود 109 متر است .\r\n( 2 ) .  Lieu de la paix  يا  Lieu de la pays  . در اصل به حروف هجائى ژاپنى نوشته است ، و « ريو - دو - راپه » خوانده مىشود .\r\n","page_name":" 41 ","page_number":41},
  {"content":"\r\n\r\nمىگذراند . زن‌ها همه به يكسان ، چادر سياه مىپوشند . گه‌گاه ، ميان اين جمعيت زن و مرد ، ملاها كه دستار سبز بر سر دارند ، مىگذرند . مردمى كه آنها را « سيد » مىنامند از نسل خاندان ( حضرت ) محمداند ( ص ) ، و امروزه هم بيشتر آنها دستار مىبندند .\r\nزنان پوشيده در چادر سياه كه وقت روز در كوى و گذر مىروند و چشمشان از روزن چادر مىدرخشد ، جوراب‌هاى رنگارنگ به پا دارند .\r\nچون يكراست به خط مستقيم از شمال به جنوب « 1 » از « گينزا » ى تهران ( يا لاله‌زار ) پايين بياييد ، به « ميدان توپخانه » « 2 » مىرسيد . در اينجا ساختمان شهردارى ، پستخانه ، بانك ( بازرگانى ، شاهى سابق ) و اداره‌هاى ديگر هست . در جنوب اين ميدان دروازهء ناصريه است كه به بازار مىرود ، و در شمال آن دروازه دولت كه رو به قصر ( قاجار ) باز مىشود . پيرامون تهران هم چندين دروازهء بزرگ هست ، همه زيبا و مزيّن به كاشىهاى رنگارنگ هستند . تهران به اين دروازه‌هايش مىبالد . در اين دروازه‌ها يك‌يك رهگذران و مسافران را با ديدن گذرنامه يا جواز سفر شناسايى مىكنند .\r\nميدان توپخانه در مركز تهران است ، و يادگارهاى تاريخى مانند ، توپ غنيمت گرفته شده ( در جنگ ) و ديگر چيزها در ميان آن به نمايش درآمده است .\r\nخيابان لاله‌زار ، بازار و ميدان توپخانه ، تازگىها تغيير وضع يافته است ، و شهر دارد چهرهء اروپايى پيدا مىكند . در مركز بازار ، بنا به رسم ، مسجد كهنه ( جامع ) ساخته شده و ساختمان‌هاى با بام گنبدى آن را احاطه كرده است . زير اين بام‌ها گذرهاى پرپيچ‌وخم ( راسته‌هاى بازار ) به هر طرف امتداد دارد و حجره و دكان‌هاى كوچك مانند دندانه‌هاى شانه ( كنار هم ) رديف شده است . در بعضى جاهاى بازار چهار سوق‌هايى با آب‌نمايى در ميان آن و روزنه‌اى در سقف كه كار نورگير را مىكند ، هست . دكان‌هاى بازار ، از هرگونه ، با همهء كوچكى خود ، با كالاى فراوان انباشته است . اين شايد عادت بازمانده از قديم باشد كه به علت دشوارى و دردسر حمل و\r\n\r\n\r\n","description":"","footnote":"\r\n( 1 ) . در اصل « از شرق به غرب » نوشته است .\r\n( 2 ) . در اصل « توپ ميدان » نوشته است .\r\n","page_name":" 42 ","page_number":42},
  {"content":"\r\n\r\nنقل كالا ، ما يحتاج نيم سال را انبار مىكردند . دكان‌هايى چايخانه مانند هم ، هست كه در اينجا اهل بازار چاىنوشان سرگرم دادوستد مىشوند . حتى شعبهء بانك هم در اين بازار پرگردوخاك داير است .\r\nدر ميان انبوه جمعيت ، الاغى كه تره‌بار و ميوه بارش كرده‌اند و شترى كه بارى همچون كوه بر پشت دارد ، و گذرندگان ديگر پيچ‌درپيچ و قيقاج راه خود را باز مىكنند و مىروند . فقط اينجا و در اين بازار است كه حال و هواى خالص ايرانى و نگارهء زندگى اصيل ايرانيان آسيايى بازمانده است . اين چشم‌انداز درست تصوير داستان‌هاى هزار و يك شب را دارد . حجره‌دار و صاحب دكان ، روى فرش جلوى پيشخوان نشسته است و با چهره و رفتارى بىخيال و آسانگير ، قليان مىكشد يا چاى مىنوشد . به مشترىاى كه خريد نكند ، هر اندازه هم‌جنس‌ها را ديده و زيرو رو كرده باشد ، روى ترش نمىكند ؛ با ادب خداحافظ مىگويد و او را بدرقه مىكند .\r\nچون قيمت‌ها را بيش از اندازه گران مىگويند ، ( خارجىها ) در آغاز بىهمراهى دوست و آشناى ايرانى و بىاحتياط بايسته ، نمىتوانند از او خريد بكنند . اما بازارىها عادت دارند كه به اين خودى ( همراه يا راهنماى خارجى ) هم ، بىپروا ، قيمت بالا و بىمعنى بگويند .\r\nگداها و آنهايى كه خود را ديلماج نشان مىدهند و نيز كسانى ديگر هنگامى كه خارجى ببينند ، جرأت مىگيرند و دور او جمع مىشوند . اين ديلماج‌ها معمولا به فرانسه يا روسى حرف مىزنند و از هر دو طرف ، مشترى و دكاندار ، اجرت مىگيرند .\r\n\r\nنوروز و عيد قربان\r\nشلوغى و جنب‌وجوش روزهاى عيد و جشن و نمايش خيابانى ( ما ژاپنىها ) را معمولا در اين « گينزاى ايران » تا نزديك ميدان توپخانه مىكشاند . به ويژه هنگام نوروز ايرانى ، در موسم اعتدال بهارى ، و در عيد قربان ، همهء مردم شهر لباس\r\n\r\n","description":"","footnote":"","page_name":" 43 ","page_number":43},
  {"content":"\r\n\r\nمهمانى نو و آراسته مىپوشند و از پير و جوان و زن و مرد ( به عيدديدنى و گردش ) بيرون مىروند . عيد قربان كه آن را در تركيه « قربان بايرام » و در ناحيهء شمال افريقا « عيد الكبير » مىخوانند ، بزرگترين جشن قربانى كردن در دين اسلام است . در اين روز در اين ميدان شهر ، و به اشاره و حكم شاه ، شتر قربانى را نحر مىكنند . توانگران از مردم شهر هم در خانه‌شان ( گوسفند ) قربانى مىكنند ، در قديم خود شاه در اين ميدان حاضر مىشد و فرمان قربانى كردن ( شتر ) را مىداد ؛ اما امروزه چنين نيست . « 1 » شتر بخت برگشته‌اى را كه براى قربانى شدن نامزد شده است با بدرقهء آهنگى كه دستهء موزيك نظامى سلطنتى مىنوازد در شهر مىگردانند تا به ميدان برسند . در اينجا شتر را از ارابه ( ! ) پايين مىآورند « 2 » ، و با پيشدارى اسبى آراسته به زين و برگ طلا و نقره‌كوب و مرصع ، از ميان رديف روحانيان و وجوه و اقشار ديوانيان مىگذرانند و به قربانگاه مىرسانند . در قديم نحر كردن شتر ، امتيازى بود كه\r\n\r\n\r\n","description":"","footnote":"\r\n( 1 ) . از رسم‌هاى بازمانده در دورهء قاجار قربانى كردن شترى در دربار در روز عيد قربان بود .\r\nمهديقلى هدايت ، در اين باره نوشته است : « عيد قربان هم براى اهل شهر تفريح بود . از طرف شاه غير از صدها گوسفند كه تقسيم مىشد . . . شترى را تزيين كرده با دم و دستگاه و كوس و كبركه ، موزيك و عملجات مخصوص به ميدان نگارستان مىآوردند و نحر مىكردند و هر قطعهء آن مخصوص صنفى بود . مباشرين خلعت و انعام داشتند . » ( خاطرات و خطرات ، ص . 90 ) .\r\nبنجامين هم در وصف عمارت و باغ نگارستان از قربانى كردن شتر در روز عيد قربان در اين باغ ياد كرده است ( ص . 128 و 129 ) . اورسل نيز در سفرنامهء خود شرحى بالابلند دربارهء اين مراسم دارد ( ص . 193 تا 196 ) . نيز براى اين موضوع بنگريد به شرح شادروان جعفر شهرى در : تاريخ اجتماعى . . . ، ج . 5 ، ص . 9 تا 12 ؛ و راوندى ، تاريخ اجتماعى ايران ، ج . 2 ، ص . 62 و ج . 6 ، ص .\r\n72 - 570 .\r\n( 2 ) . ارنست اورسل ، سياح فرانسوى ، كه در سال 1882 از ايران و پايتخت و دربار ناصر الدين شاه ديدن كرده و در مراسم قربانى كردن شتر در عيد اضحى حاضر بوده شرح مفصلى دربارهء اين مراسم آورده و نوشته است كه شتر قربانى را پياده و در ميان گروهى سرباز آراسته به ميدان مىآوردند . بنگريد به سفرنامه او ، صفحه‌هاى 194 تا 196 .\r\n","page_name":" 44 ","page_number":44},
  {"content":"\r\n\r\nبه فرمان شاه به يكى از شاهزادگان داده مىشد « 1 » . ( شاهزاده ) مأمور نحر كردن شتر در اين مراسم ، شال كشميرى بلوطى رنگى را كه شاه به او خلعت داده بود روى پيراهن ابريشم سبز خود مىپوشيد . در پى او نمايندگان گروه‌ها و اصناف گوناگون كه پارچه سفيدى دور گردن انداخته و مأموريت دريافت سهمى از گوشت قربانى را داشتند ، مىآمدند .\r\nكشتن شتر قربانى ، همانند شيوهء مرسوم در گاوبازى اسپانيا ، با فرو كردن ماهرانهء يك ضربهء خنجر ( به حلق حيوان ) است . از آنجا كه شتر فرمانبردارتر از گاو است ، گويا به ندرت كسى ( در مراسم قربانى كردن شتر ) كشته شده باشد . اما از يكى - دو سانحه كه در اين مراسم پيش آمده است سخن مىگويند . از پيش مقرر است كه هر تكه از شتر قربانى ، مانند سر ، پا ، تنه و ديگر اندام و اجزاى آن ، به كى و كدام صنف مىرسد . چون پارهء حلقوم حيوان به شاه تقديم و به انجام رسيدن مراسم قربانى گزارش مىشد ، انبوه مردم قربانى را در ميان مىگرفتند و انگشت خود را به خون آن رنگين مىكردند و به پيشانى خود مىماليدند و با اين كار تيمن و تبرك مىجستند .\r\nدر اين سالها قربانى كردن شتر متروك شده است ، و به جاى آن مردم گوسفند مىكشند . فقط يك بار پيش آمد كه در طبقهء اول ساختمان شهردارى ناله غم‌انگيز گوسفند ( مذبوح ) را از فاصله‌اى شنيدم .\r\n\r\n\r\n","description":"","footnote":"\r\n( 1 ) . اورسل كه در سال 1882 م . ( 1299 ه . ) مراسم قربانى كردن شتر را در باغ نگارستان ديده ، نوشته است كه نحر شتر با فرو كردن نيزه به زير گلوى حيوان و به دست يكى از شاهزادگان كه براى اين كار آماده شده بود انجام مىشد . ( همانجا )\r\n","page_name":" 45 ","page_number":45},
  {"content":"\r\n . \r\n","description":"","footnote":"","page_name":" 46 ","page_number":46},
  {"content":"\r\n\r\n\r\nآغاز مأموريت در ايران\r\n\r\nديدارم با رضا شاه تشريفات باريابى\r\nايران كشور گل و شعر و ترانه است ؛ سرزمينى است كه زنانش چشمانى همچون ستارگان درخشان دارند .\r\nاز فراموش‌نشدنىترين تجربه‌هايم در سالهاى زندگى در خارج از ژاپن ، ديدار و گفت‌وگو با رضا شاه در كاخ گلستان است . او همچون اژدهايى كه ( در افسانه‌هاى چين و ژاپن ) بر بال ابرها و سفينهء باد در آسمان‌ها اوج مىگيرد ، بر شاهباز اقبال نشسته و بخت يار و قهرمان شده بود .\r\nتهران ، پايتخت ايران ، در جلگه‌اى به بلندى چهار هزار پا افتاده ، و هوايش هميشه خشك و آفتابى است . تقديم استوارنامه‌ام در يك روز ، استثنئا ابرى ، در ماه دسامبر سال 1929 ( دى ماه 1308 ) انجام گرفت . كوه دماوند ، كه ما ژاپنىها آن را « فوجى ايران » مىناميم ، با بر و دوش پوشيده از برف به روشنى پيدا بود .\r\nكمى پس از ساعت 10 صبح آن روز ، اتومبيل ( دربار ) جلوى ساختمان سفارت\r\n\r\n","description":"","footnote":"","page_name":" 47 ","page_number":47},
  {"content":"\r\n\r\nپادشاهى ژاپن ايستاد . اين ماشين ، سوارى لينكلن « 1 » نيلىرنگى بود . رئيس تشريفات دربار و من سوار آن و روانهء [ كاخ 
  ] ، حدود پانصد مترى سفارت ، شديم . « 2 » در دو سوى مسير ما ، خانه‌هاى يك طبقهء كوتاه و بدنما رديف بود . مردم زيادى براى ديدن نخستين وزيرمختار ژاپن ، كنار اين مسير ايستاده بودند . زن‌ها چادر سياه به سر داشتند ، و بسيارى از آنها فقط چشم‌هايشان از ميان حجاب پيدا بود . اين چشم‌ها درخشان و گيرا مىنمود . به ديدن اين چشم‌ها با خود گفتم كه صاحبان آن بايد در قامت و سيما هم زيبا باشند .\r\nگلستان كه نام كاخ شاهى است ، در فارسى به معنى ( باغ ) گل سرخ است .\r\nهمانكه وارد شديم ، دستهء موزيك نظامى كه در محوطهء كاخ به صف ايستاده بودند شروع به نواختن كيمىگايو ، سرود ملى ژاپن ، كردند . اينك در ايران ، سرزمينى اين همه دور از ژاپن ، آهنگ سرود ملى ميهنم را كه ايرانيان مىنواختند ، مىشنيدم ؛ سرودى كه عظمت و سعادت پايندهء خاندان امپراتورى ژاپن را آرزو مىكند . « 3 »\r\n\r\n\r\n","description":"","footnote":"\r\n( 1 ) .  Lincoln \r\n( 2 ) . اگر تقديم استوارنامه در كاخ گلستان بوده است ، اينجا بيش از پانصد متر با محل سفارت ژاپن ، كه پيشتر وصف آن شد ، فاصله دارد .\r\n( 3 ) . سرود ملى ژاپن كه با عبارت « كيمىگايو » ، اشاره به امپراتور ژاپن ، آغاز و به همين نام خوانده مىشود ، مىگويد :\r\n« ده هزار سال - يا ، هزار سال ، هشت هزار سال - به شادى پادشاهى كن ! « خدايگانا ! تخت و بختت پاينده باد ؛ تا آنگاه كه سنگريزه‌ها ، « در گذر زمان ، خاره‌سنگ‌هاى سخت و ستبر شوند ، « و خزه‌ها قامتشان را بپوشانند ! »\r\nژاپنىها در روزگار قديم بر اين باور بودند كه پاره‌سنگ‌ها رشد مىكنند . اين سروده از معروفترين ترانه‌هاى قديم ژاپن است ، كه در مجموعهء شعرى كوكين‌شو ، كه در سال 905 ميلادى فراهم شد ، آمده است . دانسته نيست كه اين ترانه در قديم چگونه خوانده مىشد . در سال 1880 ، سال سيزدهم پادشاهى امپراتور ميجى ، كه ژاپنىها به فكر داشتن سرود ملى افتادند ، اين -\r\n","page_name":" 48 ","page_number":48},
  {"content":"\r\n\r\nنوازندگى دستهء موزيك ايران احساس هيجانى به من داد ، و عزمم را براى ايفاى وظيفهء خطيرى كه در اينجا داشتم راسخ‌تر كرد .\r\nباز ، شنيدن اين آهنگ ياد خوشى را در دلم بيدار كرد ، و با آن آرامشى برايم دست داد . ديگران در اينجا چيزى دربارهء اين پيشامد نمىدانستند . آن را به ياد آوردم و احساس خوشى كردم . داستان اين بود كه دو - سه روز پيشتر رئيس كل تشريفات دربار براى ترتيب كارهاى باريابى امروز به ديدنم آمده و گفته بود : « اين نخستين بار است كه قرار است سرود ملى ژاپن در اينجا نواخته شود ، و اين سرود را نمىشناسيم . اگر شما نت آن را داريد ، لطفا در اختيارمان بگذاريد تا دستهء موزيك ما هرچه زودتر شروع به تمرين آن كند . اما اگر در روز باريابى متوجه شديد كه سرود را درست نمىنوازند ، لطفا معذورمان بداريد ! » اولين بار بود كه نمايندهء ديپلماتيك ( وزيرمختار ) ژاپن به ايران مىآمد ، پس محتمل بود كه چنين چيزى پيش بيايد .\r\nبه همين ملاحظه بود كه ( هنگام روانه شدنم به ايران ) دفترچهء نت سرود ملى را كه\r\n\r\n\r\n","description":"","footnote":"\r\n- ترانه را مناسب يافتند . تا آن هنگام « كيمى » ( به معنى « تو » ) در آغاز اين شعر خطاب عام بود ، و مراد از آن محبوب يا هر كس ديگر كه اين شعر براى او خوانده مىشد ؛ اما در تداول كنونى خطاب به امپراتور است .\r\nموسيقى براى اين شعر هم ، از ميان چند آهنگ انتخاب شد . آهنگى را كه هيرومورى هاياشى ، موسيقىدان دربارى ، ساخته بود ، مناسب يافتند ؛ و فرانز اكرت  Franz Eckert  موسيقىدان آلمانى كه در آن سالها در توكيو موسيقى غربى تدريس مىكرد ، آهنگ ساختهء هاياشى را براى سازهاى غربى تنظيم كرد ، اين ترانه ( شعر و آهنگ آن ) در سال 1890 رسما سرود ملى ژاپن شناخته شد . كيمىگايو از سال 1893 به شاگردان مدارس ياد داده مىشد و در جشن‌ها و مناسبت‌هاى ملى خوانده مىشد . در سالهاى نيمهء دوم سدهء بيستم كه زدودن آثار و حال و هواى سالهاى پيش از جنگ جهانى ، خواست آزادمنشان و صلح‌دوستان بوده ، خواندن اين سرود و نيز برافراشتن پرچم « هينو مارو » ( دايرهء سرخ بر زمينهء سپيد ) در مناسبت‌ها و به‌ويژه در مراسم صبحگاهى و جشن‌هاى مدارس ژاپن با اعتراض روبرو بوده ، و اين موضوع همچنان مورد بحث است . دولت ژاپن در تابستان سال 1999 طرح قانونى را آماده كرد كه اين سرود و پرچم را سرود و پرچم ملى ژاپن مىشناسد بىآنكه كسى را وادار به اداى احترام به آن كند .\r\n","page_name":" 49 ","page_number":49},
  {"content":"\r\n\r\nداشتم در چمدانم گذاشتم و همراه آوردم . پس اين نت را داشتم ، و به امانت به رئيس كل تشريفات دادم . دستهء موزيك نظامى با تمرين و تكرار پىگير در اين دو - سه روزه توانسته بودند سرود ملى ژاپن را بسيار خوب ، هرچند كه به شيوهء موسيقى ايرانى ، بنوازند . اين بود آنچه كه در آن ساعت با خوشى از آن ياد آوردم .\r\nبه محوطه كاخ گلستان كه وارد شدم ، حوض بزرگى ديدم كه آب پاك و زلال از آن سرريز و گرداگردش پر از گل و درخت بود ، و به عيان مىديدم كه چرا اينجا را كاخ گلستان نام داده‌اند . در آن ميانه زمستان كه اين باغ چنين پرگل بود ، در تابستان بايد چه زيبا و دل‌انگيز باشد . اكنون موسم شكوفايى و شادابى گل‌ها گذشته ، اما بوى خوش گل ، هنوز در فضا مانده بود . عمارت كاخ مشرف به آبنماى باغ بود ، و ديوار آن با كاشى نقش‌دار گوياى تاريخ قديم و جديد زينت داشت . طرح و نقش اين كاشىها ، بر زمينه لاجوردى و زرد ، بسيار زيبا مىنمود .\r\nبه دنبال راهنمايم از پله‌هاى جلوى كاخ بالا رفتم ، و اندكى آنجا آسودم . ديرى نكشيد كه [ پيشخدمت 
  ] ايرانى آمد و گفت كه شاه آمادهء پذيرفتنم است . ديدارم با شاه در تالار بزرگ كاخ بود . ديوارها و سقف آن آيينه‌كارى زيبايى داشت . اينجا عمارت برليان خوانده مىشد . « 1 » در تشعشع خيره‌كننده ( ديوارها و سقف آيينه‌كارى شده ) ، قاليى بسيار بزرگ زيبايى از طرح گل و اسليمى زرد و آبى ، بر كف تالار\r\n\r\n\r\n","description":"","footnote":"\r\n( 1 ) . كاخ گلستان « مجموعه كاخ‌ها و بناهايى است كه در داخل ارگ تهران ساخته شده است .\r\nقديمىترين اين بناها عمارت تخت مرمر است . در 1221 ه . ق . ، در دوران سلطنت فتحعلى شاه قاجار ، تخت مرمر بزرگى ساخته شد كه اكنون در وسط ايوان اصلى كاخ قرار دارد . نام اصلى تخت مرمر ، تخت سليمانى است . . . . در 1268 ه . ق . ( سال پنجم سلطنت ناصر الدين شاه ) قسمت شرقى باغ سلطنتى را توسعه دادند ، و در اطراف اين باغ كه به نام گلستان خوانده مىشد ، كاخ‌هايى بنا نهادند كه ساختمان آنها 5 سال طول كشيد . اين كاخ‌ها مشتمل است بر تالار موزه ؛ تالار آينه ؛ تالار عاج ؛ تالار برليان ؛ شمس العماره ؛ و كاخ ابيض . » ( مصاحب ، دائرة المعارف فارسى ، ذيل « كاخ گلستان » )\r\n","page_name":" 50 ","page_number":50},
  {"content":"\r\n\r\nمىدرخشيد . اين قالى بزرگ ، سرتاسر كف تالار را كه حدود يكصد تاتامى « 1 » مىشد ، پوشانده بود .\r\nرضا شاه در ميانه تالار و نزديك در ورودى ايستاده بود . او مردى بلندقامت ، به بالاى حدود شش پا ، و خوش‌اندام مىنمود ، و وقار شاهانه داشت . او آن روز لباس رسمى با روبان آبى پوشيده و بالاترين نشان‌هاى ايران را به سينه زده بود . كنار رضا شاه تيمورتاش ، وزير دربار و گردانندهء واقعى دستگاه حكومت در آن روزها ، و فرزين « 2 » وزير خارجه ، كه بعد وزيرمختار ايران در آلمان شد ، ايستاده و به من چشم دوخته بودند . [ هيأت حاكم 
  ] كشور شاهنشاهى اكنون درست جلوى رويم بودند .\r\n\r\nسيماى رضا شاه و برآمدن او به قدرت\r\nرضا شاه پهلوى كه « شاهنشاه » خوانده مىشد ، 56 يا 57 سال داشت ، و با تن قوى و ورزيده‌اش ، همچون مجسمه‌اى از برنز نشان مىداد . پوستش گندمگون مىنمود .\r\nبينى بزرگ ، سبيل انبوه ، و چشمانى درخشان و نافذ ، همچون چشم‌هاى شاهين داشت . او در نگاه نخستين همچون شاه گنجفه به نظرم آمد ، و نيز مانند ژنرال كوروكى « 3 » فرمانده ژاپنى و فاتح جنگ روس و ژاپن . نيز ، تصوير ارميا در كتاب ارمياى\r\n\r\n\r\n","description":"","footnote":"\r\n( 1 ) . قطعه كف‌پوش حصيرى بافته شده از ساقه برنج ، و نيز واحد ژاپنى براى اندازه گرفتن وسعت اتاق ، برابر حدود 20 / 1 متر مربع .\r\n( 2 ) . محمد عليخان فرزين ، سابقا معروف به كلوپ ( چون مدتى در كلوپ فرنگىها سمت مديرى داشت ) . . . در سال 1308 وزير امور خارجه شد و بعد چندى ، رئيس دربار سلطنتى بود و مدتى هم رياست بانك ملى را داشت . ( مهدى بامداد ؛ شرح حال رجال ايران ، 1363 ، ص .\r\n3 : 45 )\r\n( 3 ) . كوروكى تامه‌سادا ( متولد 1844 م . ) سردار ژاپنى كه هنگام جنگ چين و ژاپن ( 95 - 1894 ) فرماندهى لشكر كوماموتو ( ايالت هيگو ) را داشت ، و در محاصره وىهاىوى پشتيبانى داد . در نبرد منچورى در جنگ روس و ژاپن ( 1905 - 1904 ) فرمانده سپاه يكم بود .\r\n","page_name":" 51 ","page_number":51},
  {"content":"\r\n\r\nنبى در تورات « 1 » از خاطرم گذشت . قامت و اندام او به خوبى گوياى حال و كارش بود .\r\nاو در خانواده‌اى سپاهى زاده شده و در بيست‌ويك سالگى به نيروى قزاق پيوسته بود . فوج‌هاى قزاق ايران به وسيله نيروى قزاق روسيه تعليم مىديد .\r\nسربازان ايرانى تن‌آسا و خودسر بودند ، پى دستور فرمانده‌شان نمىرفتند ، و ورد زبانشان « فردا » بود . آنها هر كار را به فردا مىانداختند . فقط رضا خان بود كه « فردا » نمىگفت ، و بيدرنگ دنبال امر فرمانده‌اش مىرفت و كار را به انجام مىرساند . او در آن سالها خود را در جاى افسرى شايسته اعتماد ، ممتاز ساخت ؛ و افسر انگليسى كه با قشون ايران سروكار داشت مىگفت : « رضا خان مردترين و هوشمندترين سرباز ايرانى است كه ديده‌ام . هميشه ساكت است و چندان سخن نمىگويد ، اما چون امر خطيرى پيش آيد پرسش‌هاى اساسى را تند و پىدرپى مطرح مىكند ، و در زودفهمى و تصميم‌گيرى بىنظير است . » رضا خان فرماندهى قواى ايران را يافت ، وزير جنگ شد ، و در مدت دو سال تحول كلى ، در قشون ايجاد كرد ، و در سال 1923 ( 1302 خورشيدى ) رياست وزرايى يافت . او سپس به حكومت موقت رسيد ، و در ماه دسامبر 1925 ( آذر 1304 ) مجلس مؤسسان كه براى اين كار تشكيل شده بود پادشاهى را به او تفويض كرد ، و اعليحضرت رضا شاه پهلوى ناميده شد .\r\n« پهلوى » نام زبان كهن ايرانى است كه حدود سه هزار سال پيش ، در عصر درخشان فرهنگ ايران ، رواج داشت . اين زبان از سانسكريت جدا شده بود ، و خط\r\n\r\n\r\n","description":"","footnote":"\r\n( 1 ) . كتاب ارمياى نبى : « كتابى از عهد قديم ، شرح حال ارميا ( عبرى - بزرگ‌داشتهء يهود ) ، رونقش در 600 ق . م . ، يكى از پيغمبران بزرگ بنى اسرائيل است كه در زمان يوشيا و جانشينانش مردم را در اورشليم موعظه مىكرد . جز پيشگويى دربارهء شكستى كه به سياست خارجى يهودا وارد مىشود پيشگويى ديگرى نكرد ، و اصرار داشت كه مردم از مقاومت بيهوده در برابر بابل دست بردارند و به اصلاح امور داخلى و بهبود دينى خود بپردازند . براى همين نصايح ، او را به زندان انداختند . پس از سقوط اورشليم آزاد شد ( 586 ق . م . ) . اشاراتى به مسيح منتظر در اين كتاب ديده مىشود . . . در جاهاى ديگر كتاب مقدس نيز اشاراتى به ارميا هست . » ( مصاحب ، دائرة المعارف فارسى ) .\r\n","page_name":" 52 ","page_number":52},
  {"content":"\r\n\r\nآن را هم پهلوى مىگويند . رضا شاه ، « پهلوى » را نام خانواده خود و سلسله پادشاهى تازه اختيار كرد . « 1 » رضا شاه كه پيشتر سرباز ساده‌اى بود اكنون « شاه ايران » شده ، بر جاى شاهنشاهانى همچون كورش و داريوش و شاه عباس نشسته ، و گويى ناپلئون اين عصر است . چنين نيست كه شاه به تنهايى بار اميد فراوان ملت ايران را به دوش بكشد ؛ بلكه با بودن اين پادشاه ، مردم ايران در آيندهء كشورشان كه سخت گرفتار خمودگى بود نور اميد مىبينند .\r\nايران كشورى است بس كهنسال ، كه چون از عهد كورش و داريوش پيشتر بنگريم گردونهء تاريخ در پردهء غبار و مه اساطير و افسانه‌ها ناپديد مىنمايد . اسكندر تخت جمشيد را ويران ساخت . بناى تخت جمشيد قديم‌تر از پارتنون « 2 » يونان بود . ايران در پنج سده پيش از ميلاد مسيح ، كشورى پهناور بود و از رود گنگ تا رود نيل\r\n\r\n\r\n","description":"","footnote":"\r\n( 1 ) . بلوشر سفير آلمان در ايران در دوره رضا شاه ، درباره نام پهلوى نوشته است : « كمتر كسى مىدانست كه پهلوى به چه معنى است . شاه جديد هم تصور روشنى از آن نداشت . شاه هنگامى كه در ضمن مسافرت خود لحظه‌اى چند با پرفسور هرتسفلد  Ernest Emil Hertsfeld )  ، باستان‌شناس آلمانى ، 1948 - 1789 ) در چادر مخصوص تنها ماند از وى پرسيد : « اين كلمهء پهلوى يعنى چه ؟ شما حتما مىدانيد ! » مرد دانشمند توضيح تاريخى دقيقى را به اطلاع رسانيد :\r\n« در وهلهء اول ، پهلوى نام زبان قرون وسطايى ( ميانه ) است كه قبل از پديد آمدن فارسى درى به آن سخن مىگفته‌اند . سپس اين كلمه به سكنه خراسان اطلاق مىشده ، و سرانجام در اثر انتقال معنى معادل پهلوانى به كار رفته است . »\r\n« از اين پرسش و پاسخ برمىآيد كه اختيار كلمهء پهلوى به هيچ‌وجه نشان‌دهندهء نظر و تمايل حكومت جديد نبوده است ، و داورى دربارهء آن بايد منحصرا برحسب اعمال و اقداماتش باشد .\r\nاما آنچه روشن است ، رضا شاه اين نام را به توصيهء مشاورانش ، كه معنى آن را هم مىدانستند ، انتخاب كرده بود . » ( ويپرت بلوشر ؛ سفرنامه ، ترجمه كيكاووس جهاندارى ، تهران ، 1363 ، ص .\r\n215 )\r\n( 2 ) . «  Partenon  - جايگاه دختر باكره ؛ معبد آتنه ( الههء حكمت ) كه در عصر بريكلس ميان سالهاى 447 و 432 ق . م . بر آكروپوليس آتن ساخته شد ، و شاهكار معمارى يونانى است . . . » ( مصاحب ، دائرة المعارف فارسى ) .\r\n","page_name":" 53 ","page_number":53},
  {"content":"\r\n\r\nگسترش داشت . زبان و تمدن ايران بر اروپا نفوذ داشت . پيش از آنكه آتن ( و تمدن يونان ) به عرصه درآيد ، تمدن ايران بالنده بود . زودتر از آنكه فروغ مدنيت رومى بر تاريخ جهان بتابد ، ايران تمدنى متعالى داشت . ايران اكنون باز كشورى با استقلال و بزرگ است . رضا شاه كه يك‌تنه و بىهيچ وسيله در ايران ، كه مساحتى حدود سه برابر فرانسه دارد و كشورى بسيار پهناور است ، سلسله پهلوى را بنياد كرد ، به راستى ناپلئون عصر جديد بود . او با جوهر و همّت خود ، ميهنش را از ضعف و زبونى رها ساخت . به اين ملاحظه ، در ميان خودكامگانى كه امروز در جهان فرمان مىرانند ، همچون موسولينى در ايتاليا و هيتلر در آلمان ، شايد كه كسى لايق باز كردن بند كفش رضا شاه هم نباشد . « 1 »\r\n\r\nتقديم استوارنامه ، سخن گفتن شاه به تركى\r\nاينك در برابر رضا شاه ، اين فرمانرواى هوشمند و توانا ، ايستاده بودم . بيدرنگ اعتبارنامه‌ام را بيرون آوردم و به رئيس كل تشريفات دادم ، و او آن را به رضا شاه تقديم كرد . سخنم را ( هنگام تقديم اعتبارنامه ) كه از روى نوشته خواندم ، با تحسين تمدن و فرهنگ ديرسال ايران آغاز كردم . گفتم كه بسى مفتخرم كه در مقام نخستين وزيرمختار ژاپن ، كه نيز مملكتى آسيايى است ، به ايران آمده‌ام ، به كشورى كه اكنون آن اعليحضرت ، آن را دليرانه و استوار به سوى ترقى ، رهبرى مىكند .\r\nرئيس كل تشريفات سخنم را براى رضا شاه به فارسى ترجمه كرد . شاه به برگ\r\n\r\n\r\n","description":"","footnote":"\r\n( 1 ) . دربارهء اعتقاد رضا شاه به اين شيوهء حكومت ، سفير آلمان نوشته است : « ( در باريابى خداحافظى ، 27 فوريه 1935 ) شاه رشته صحبت را به دست گرفت ، و به نحوى كه گويى از بديهيات سخن مىگويد چنين آغاز مطلب كرد : حكومت مبتنى بر قدرت در اين زمان تنها نوع ممكن حكومت شمرده مىشود . در غير اين صورت ، ملت‌ها به دام كمونيزم مىافتند . » ( بلوشر ، پيشين ، ص . 321 )\r\n","page_name":" 54 ","page_number":54},
  {"content":"\r\n\r\nكوچكى كه رئيس كل تشريفات به او نمود نگاهى انداخت ، و در پاسخ رسمى به سخنم ابراز تشكر كرد . رئيس كل تشريفات اين بيانات را برايم به فرانسه بازگفت .\r\nچكيده پاسخ رضا شاه چنين بود : « كشور پادشاهى ژاپن عظمت و الا و فرهنگ درخشان دارد ، و به پيشرفت‌هاى شگفتىانگيز نائل آمده است . بسيار خوشحالم كه شما ( شكوه ) ايران باستان و احياى آن را در عصر حاضر ستوديد . »\r\nدر اين هنگام رضا شاه دست خود را دراز كرد و با من دست داد . دست او زمخت و گرم بود ، و دست كوچكم را همه در خود گرفت . در اينجا تقديم رسمى اعتبارنامه‌ام پايان يافت . آنگاه به صورت تشريفاتى يك‌يك اعضاى سفارت ژاپن را كه در كنارى ايستاده بودند به شاه معرفى كردم .\r\nرضا شاه گفت : « پيشرفت‌هاى گرانسنگ ژاپن نوين را مىستايم ، و ژاپن را پيشدار سزاوار تحسين كشورهاى شرقى و آسيايى مىدانم . ژاپن و ايران از نظر جغرافيايى از هم دورند ، اما دل‌هاى مردم آنها بسيار به هم نزديك است . ما براى پيشرفت آسيا در هر زمينه ، آمادهء تعاون و تلاشيم . چون اين دو كشور با هم رابطهء معنوى دارند ، بايد از هر كشور ثالثى به هم نزديك‌تر بشوند . اين نه فقط به خاطر مناسبات ايران و ژاپن ، كه براى صلح پايدار در مشرق زمين است . مايهء خوشوقتى فراوان است كه دو كشور ما به افتتاح مناسبات و مبادلهء سفير توفيق يافته‌اند . »\r\nپس از چند گفت و شنود ، رضا شاه به جاى فارسى به تركى روان آغاز به سخن كرد و خطاب به من گفت : « گويا شما پيش از اين در ( مأموريت ) تركيه بوديد . بياييد به تركى صحبت كنيم ! » در سيماى شاه كه تاكنون ، آهنين و بىحركت ، همچون مجسمه‌اى مفرغى نشان مىداد ، چنان كه گويى باد بهارى وزيده باشد نرم‌رفتارى و حال و هواى دوستانه پيدا شد . رضا شاه ، در مازندران زاده شد . در اين ايالت ، روستاهايى هست كه اهالى آن ترك زبانند . من تركى خوب نمىدانستم ، اما ته ذهنم را كاويدم و كوشيدم تا چند كلمه‌اى به تركى بگويم ؛ و بىواسطه‌اى پاسخ سخنان شاه را دادم . براى نخستين بار سايه لبخندى بر چهره خشك او نمايان شد .\r\n\r\n","description":"","footnote":"","page_name":" 55 ","page_number":55},
  {"content":"\r\n\r\nرضا شاه بر خلاف ظاهر پرهيبتش صدايى نرم و نازك داشت . اگر چشم‌ها را بسته و فقط صداى سخنش را شنيده بودم ، گمان مىكردم كه زن جوانى ، هيجده - نوزده ساله ، حرف مىزند . شنيده‌ام كه بيسمارك « 1 » و ولينگتون « 2 » هم صداى نازكى داشته‌اند .\r\nهيچ تصوّر نمىكردم كه اعليحضرت رضا شاه كه پيشتر سردار لشكرى بامهابت « 3 » بود و ( سران و سربازان ) قواى سه‌گانه را تشويق يا توبيخ مىكرد ، صدايى چنين نرم و نازك داشته باشد .\r\n\r\nاثر نخستين ديدار\r\nايرانيان ، مانند چينيان ، ادبيات بسيار زيبا و لطيف دارند ، و نيز زبانى كه در بيان از معنى فرا مىرود . ايرانىها ، چند دقيقه‌اى كه با هم به صحبت مىنشينند ، خوشتر دارند كه از ابيات شاعران و امثال رايج در سخن خود بياورند . بسيارند خدمتگارها هم كه به زبان ادبى يا لفظ قلم حرف مىزنند . با اينهمه ، رضا شاه بىمكث و آسان و روان سخن مىگفت . رفتار و گفتارش طبيعى و بىتكلّف بود . به سابقه سه سال\r\n\r\n\r\n","description":"","footnote":"\r\n( 1 ) . اوتو فورست فون بيسمارك  Oto Furst fon Bismark  معروف به « صدر اعظم آهنين » ( 98 - 1815 ) . سياستمدار آلمانى ، موجد امپراتورى آلمان ، نخست‌وزير پروس ( 90 - 1862 ) صدراعظم ( 90 - 1871 ) . در نتيجه سياست اقتصادى جديد بيسمارك ، تجارت و صنعت مستعمرات آلمان توسعه يافت . . . بيسمارك كه وحدت آلمان را با جنگ تأمين كرده بود كوشيد كه آن را با صلح استوار سازد . . . آلمان را در 1879 با اتريش و در 1882 با ايتاليا متحد ساخت . . . » ( مصاحب . دائرة المعارف ) .\r\n( 2 ) . آرتور ولزلى دوك دو ولينگتون  Arthur Wellesley duc de Wellington  سردار و سياستمدار انگليسى ( 1852 - 1769 ) در سالهاى 1809 تا 1813 فرماندهى جنگ معروف به شبه‌جزيره را داشت و فرانسويان را بيرون راند . در نبرد واترلو  Waterloo  ( 1815 ) ناپلئون اول را شكست داد ، و در 30 - 1828 به نخست‌وزيرى رسيد . در سال 1842 مقام فرماندهى كل سپاه براى تمام عمر يافت . » ( مصاحب ، دائرة المعارف ) .\r\n( 3 ) . كازاما در اينجا اصطلاح ژاپنى « اونىشوگون » ، به معنى سالار ديو ، را آورده ، كه مراد از آن امير يا فرمانرواى ترس‌انگيز و باهيبت است .\r\n","page_name":" 56 ","page_number":56},
  {"content":"\r\n\r\nاقامت و تجربه‌ام در ايران ، مىتوانم بگويم كه اين خصوصيت برجسته را فقط در اعليحضرت ( رضا شاه ) مىشد يافت . آقاى ن . كه به نمايندگى ژاپن در ايران مأمور بود ، پنج روز پس از رسيدنم به ايران در اينجا درگذشته بود . اعليحضرت مرگ او را تسليت گفت و كمى در اين باره گفت‌وگو شد . سپس دست بزرگش را دراز كرد و با من دست داد ، و به آرامى تالار را ترك گفت . قامت او از پشت‌سر متناسب و ورزيده ، شكوهمند و باوقار مىنمود . كفش‌هاى او . . . بيصدا از روى قالى نرم و نفيس گذشت و از نظر ناپديد شد . نخستين باريابيم نزد رضا شاه فقط حدود سى دقيقه طول كشيد ، اما اين ديدار اثر بسيار عميقى در من گذاشته است .\r\nپس از آن در مقرّ وليعهد ، در همان كاخ گلستان ، دفتر سلام و عرض احترام را امضا كردم . نسبت به ساير اعضاى خاندان سلطنت نيز به همين شيوه ، احترام به جا آوردم .\r\nچون ايران از عهد باستان كشورى بوده است با سيصد گونه آداب و سه هزار گونه « 1 » مراسم دقيق تشريفاتى ، پادشاه آن عنوان افتخارى بلندى دارد كه‌هوشوجى نيوءدوء كامپاكو دايجو دايجين « 2 » هم تاب ايستادن در برابر آن ندارد . در متن ميثاق مودّت ميان ايران و آلمان ، امضا شده در سال 1873 ، از قيصر آلمان « به نام خداوند رحمان ، امپراتور آلمان » ياد شده ، كه عنوانى است بسيار ساده ؛ اما شاه ايران « اعليحضرت خورشيد لوا ، قدسى و قدّوسى القاب ، سلطان مالك الرقاب ، شاهنشاه ايران » « 3 » خوانده شده است . اسناد ديگر نيز كه با دولت‌هاى خارجى امضا\r\n\r\n\r\n","description":"","footnote":"\r\n( 1 ) . سيصدوسه هزار اصطلاح ژاپنى براى نمودن اغراق‌گونه كثرت است . در فارسى ، « يكصد جور » و « هزار گونه » مىگوييم .\r\n( 2 ) . مقامى در دستگاه حكومت ژاپن پيش از دوره تجدّد ( يا « نهضت بازگشت قدرت به امپراتور ميجى » ، سال 1968 ) كه ، مانند صدراعظم تام الاختيار ، همه‌كارهء مملكت بود . كازاما با اين تشبيه شايد كه به زبان ديپلماسى از انحصار قدرت در دست رضا شاه انتقاد كرده است .\r\n( 3 ) . اين عبارت به ترجمه از متن ژاپنى آورده شد ، چون مترجم به متن اصلى عهدنامهء ياد شده دسترسى ندارد .\r\n","page_name":" 57 ","page_number":57},
  {"content":"\r\n\r\nشده است ، عناوين بالابلند براى شاه ايران دارد . « 1 » در ميثاق قديمى ديگرى ( در آيين باريابى سفير ) نوشته است كه سفير خارجى هنگام باريافتن نزد شاه ايران بايد چندين بار به احترام و تواضع تعظيم كند . پادشاه ايران شأن و شكوه شاهنشاه روى زمين را به خود مىگرفت . اين سخن گرگور « 2 » طبيعى مىنمايد كه تصوير آيينى بهشت كه از دين موسى به مسيحيت انتقال يافت ، و صحنه‌اى را نشان مىدهد كه بسيارى از قديسان آمادهء خدمت در پيشگاه خداوند تبارك و تعالى ديده مىشوند ، در عهد عتيق از نمونهء واقعى دربار ايران الگو گرفته شد است .\r\n\r\nسالگرد تاجگذارى\r\nبار دومى كه ديدار شاه ايران برايم دست داد ، در مناسبت جشن نوروز ايرانى بود ، ( به احتمال ، سلام نوروز 1309 ) ، و ديگر ( بار سوم ) در سالگرد تاجگذارى شاه . « 3 » من هم در اين فرصت بار يافتم . رضا شاه در اين ملاقات به من گفت : « من روح و انديشه ژاپن « 4 » را عميقا ارج مىنهم . تصور نمىكنم كه تمدن مادى باختر زمين امروز به آن گرانسنگىاى باشد كه غربىها به آن مىنازند . بيشتر ملت‌هاى مشرق‌زمين بدبخت مانده و در سلطهء نظم جهانى ساختهء امريكا و انگليس و فرانسه و ديگرانند . فكر\r\n\r\n\r\n","description":"","footnote":"\r\n( 1 ) . در اين باره شاردن هم شرحى آورده است . بنگريد به سفرنامه او ، ترجمه اقبال يغمايى ، تهران ، 1374 ، ص . 8 - 1306 .\r\n( 2 ) . گرگور يا گرگوريوس ، نام چند تن از قديسان مسيحى و ارباب كليسا ، از آن ميان : گرگوريس كبير يا قدّيس گرگوريوس اول ( 604 - 540 ) ، پاپ ( 604 - 590 ) و يكى از برجسته‌ترين شخصيت‌ها در تاريخ كليسا ؛ و گرگوريوس منوّر ، قديس ( 377 يا 332 - 257 ) ، روحانى مسيحى ، معروف به رسول ارمنستان ، كه اولين كشور مسيحى را در ارمنستان پديد آورد و مؤسس كليساى ارمنى است . براى شرح بيشتر بنگريد به : مصاحب ، دائرة المعارف فارسى .\r\n( 3 ) . تاجگذارى رضا شاه در 4 ارديبهشت 1305 بود . روز سلام عيد شاه را بعدا به سالگرد تولد رضا شاه ( 24 اسفند ) تغيير دادند .\r\n( 4 ) . كازاما اصطلاح ژاپنى « نيهون سىشى » ، به معنى روح و جوهر ژاپن ، را به كار برده است .\r\n","page_name":" 58 ","page_number":58},
  {"content":"\r\n\r\nنمىكنم كه سبب آن ( تمدن و پيشرفت ) ، عظمت غرب باشد . يگانه علت تصادفى اين وضع ، توجه خاطر غربىها به علوم است . غربيان تا همين تازگىها در كار رخنه و دخالت در ايران بودند . اگر تمدن مادى مايهء برترى است ، در ايران هم خيابان‌هاى ساخته شده و چراغ برق ، شبكهء تلگراف و تلفن ، و حمل‌ونقل هوايى دارد . « 1 » به من گفته‌اند كه به اروپا بروم ، و به غربىها رهنمود بدهم . « 2 » تا چند سال ديگر كارى\r\n\r\n\r\n","description":"","footnote":"\r\n( 1 ) . زمينهء اين گفتگو يادآور سخنان مبادله شده در ديدار سفير آلمان با رضا شاه است . بلوشر نوشته است : « ( هنگام باريابى براى دادن استوارنامه ، روز 1 نوامبر 1931 ) گفتم كه در سال 17 - 1916 به عنوان منشى سفارت در كرمانشاه فعاليت داشته‌ام . وى ( شاه ) گفت كه اين سالها اندوه بارترين فصول تاريخ ايران در دورهء جديد بوده است . در آن هنگام ايران ضعيف بود ؛ ولى حالا بر اين ضعف و سستى غلبه كرده است . من نيز يادآور شدم كه به زحمت توانستم ايران را بازشناسم .\r\nاز جاده‌هاى جديدى كه در اين فاصله احداث شده بود ، از آمدوشد اتومبيل‌ها و ساختمان‌هاى جديد ايران تمجيد كردم . » ( سفرنامهء بلوشر ، ص . 172 ) مهديقلى هدايت در « خاطرات و خطرات » ( ص . 139 ) نوشته است : « سفير آلمان پس از 27 روز معطلى بار مىيابد . شاه قدرى از تغييرات در ايران صحبت مىفرمايند . سفير هم از وسعت خيابان‌ها و عمارات جديد تمجيد مىكند . »\r\n( 2 ) . شايد اين نظر درست باشد كه اين گونه هواها را ، بيشتر ، اطرافيان مسندنشينان در سرشان مىانداختند . در خاطرات منتشر شده از احمد متين دفترى ، نخست‌وزير رضا شاه ، مىخوانيم :\r\n« شاه گاهى با اسفنديارى ( حاج محتشم السلطنه ) سربه‌سر مىگذاشت ، و به او « حاج عمو » خطاب مىكرد ، و اسفنديارى نيز گاهى براى خود شيرينى خود را به تخرخر مىزد ، و جملاتى از زبان جارى مىساخت كه موجب خندهء شاه شود ؛ ولى هميشه در اين كار توفيق نداشت ، و گاهى از طرف شاه به او تشر زده مىشد . به خاطر دارم در يكى از مراسم ، اسفنديارى طبق معمول به دعاگويى و ثنا گفتن پرداخت و دو بار پشت‌سرهم شاه را « قبلهء عالم » خطاب كرد . شاه سخت به او پرخاش كرد كه اين كلمات چيست ؛ قبلهء عالم مال دورهء شاه وزوزه بود ؛ من كه ناصر الدين شاه نيستم از اين اراجيف خوشحال بشوم ! ولى باز اسفنديارى قافيه را نباخت . در جواب شاه اظهار نمود : اعليحضرت قبلهء عالم هستند ؛ چه خوششان بيايد و چه بدشان بيايد ، چاكر « قبلهء عالم » را به كار خواهم برد . شاه با تمسخرى گفت : حاجى برو ؛ خيلى خرفت شدى ! » ( خاطرات يك نخست‌وزير ، به كوشش باقر عاقلى ، تهران ، 1370 ، ص . 138 ) مقايسه شود با تندگويى -\r\n","page_name":" 59 ","page_number":59},
  {"content":"\r\n\r\nخواهم كرد كه اروپاييان به اين كشور بيايند تا پيشرفت‌هاى آن را ببينند . » در سخن رضا شاه ، به رغم صداى نرم و نازك وى ، اين اميد و دليرى پيدا بود كه مصمم است كه هدف والاى ( اعتلاى ) ايران را تحقق بخشد ؛ و لحنش گوياى اين اعتقاد راسخ بود كه آسيايىها نبايد تمدن غرب را چشم‌بسته بستايند .\r\n\r\nروش سياسى رضا شاه\r\nتوفيق چشمگير رضا شاه در كار قشون ، و طرح شگرف او در سالهاى گذشته ( براى عروج از سربازى ساده به پادشاهى ) را همگان خوب مىدانند ؛ و نياز به شرح آن در اين دفتر نمىبيند . كوتاه آنكه ، پس از برنشستن رضا شاه ، راهزنان قلع‌وقمع شدند ، قشونى به طرز نوين و نيرومند سازمان داده شد ، حق قضاوت كنسول‌ها از ميان برداشته شد ، كار عدليه سامان گرفت ، و وضع ادارهء امور عمومى و ماليهء مملكت بهبود يافت . رضا شاه مهندسان و كارشناسانى در امر راه‌آهن و صنايع ماهيگيرى از ژاپن دعوت كرد ؛ و در قضيه منچورى با ژاپن همدلى نشان داد . « 1 » اين پادشاه براى\r\n\r\n\r\n","description":"","footnote":"\r\n- حاج محتشم السلطنه با رضا شاه پس از حملهء متفقين به ايران ، به شرحى كه گلشائيان در خاطراتش ( ص . 604 ) ياد كرده است .\r\n( 1 ) . اشاره است به سلسله وقايعى كه ، بر اثر فشار نظاميان به دولت ، به تهاجم ژاپن به چين انجاميد ؛ و نخستين رويدادهاى آن در ماه‌هاى ژوئن و ژوئيه 1929 بود . در سال 1929 كه ورشكستگى پىدرپى بانك‌ها ، به دنبال بحران جهانى اقتصادى اواخر دهه 1920 ، دولت واكاتسوكى را به زير آورد ، ژنرال كى ايچىتاناكا ( 1929 - 1863 ) روى كار آمد . در ماه ژوئن 1929 ، در ميان ناآرامىهاى داخلى ، كشته شدن امير چينى به نام چانگ‌تسولين ، كه با نزديك ديدن وحدت چين به همت چانكايشك كمتر زير بار خواست‌هاى ژاپن مىرفت ، و پيدا بود كه در قتلش دست افسران ژاپنى در منچورى در كار است ، موجب رويارويى نخست‌وزير با فرماندهى ستاد ارتش شد . سرانجام هم تاناكا ناگزير به استعفا و يوكوهاماگوچى جانشينش شد ( ژوئيه 1929 ) . در شب 18 سپتامبر 1931 انفجار بمب كوچكى در قطار راه‌آهن منچورى متعلق به ژاپن ، بهانه به افسران قواى كوانتونگ ( نيروى ژاپنى مستقر در جنوب منچورى ) داد تا طرح -\r\n","page_name":" 60 ","page_number":60},
  {"content":"\r\n\r\nژاپن پيشرفته احساس تحسين و احترام مىكند ، و به راه‌ها ، و تدابير گوناگون مىكوشد تا از آن هرچه بيشتر بياموزد .\r\nرضا شاه در جاى پادشاهى خودكامه ، مناسب حال كشور شاهنشاهى ايران است ، و روش سياسى متينى دارد . پيداست كه سياستش بر پايه صلح است ؛ اما بيانش دليرانه و و الا همچون فنر پولادين است . شمشيرش در برابر دولت‌هاى قوى از چرخش نمىايستد ( - موضع محكمى در برابر آنها دارد ) . چند سال پيش امتياز خط تلگراف و نشر اسكناس از انگليس‌ها باز گرفته شد . سال پيش مسأله الغاى امتياز شركت نفت انگليسى در ايران به جامعه ملل كشيد . بنش « 1 » وزير خارجه چكواسلواكى ميان ايران و انگليس ميانجى شد ، و انگليس ناگزير ديد كه چندى روى سازش نشان بدهد . « 2 »\r\n\r\n\r\n","description":"","footnote":"\r\n- خود را براى تصرف منچورى ، و سپس ديگر نواحى چين ، به اجرا درآوردند . همان شب مناطق حساس موكدن ، و فرداى آن نيز ، اين شهر و شهر چانگ - چو ، و روز سوم كيرين را تصرف كردند . سپس با رسيدن نيروى كمكى از كره به سراسر منچورى تاختند ، و دولت ژاپن را در برابر كار انجام شده گذاشتند . تا ژانويه 1932 سراسر منچورى اشغال شد ، و برخوردهايى با قواى چينى در نواحى ديگر روى داد . قواى ژاپنى با روى كار آوردن حكومت دست‌نشانده‌اى در منچورى ، و اعلام استقلال آن از چين در 18 فوريه 1932 ، كار را يكسره كرد ، و در ماه مارس اينسال پويى آخرين بازماندهء امپراتوران منچو را به نام رئيس حكومت تازه منچو - كئو برنشاند .\r\n( 1 ) . ادوارد بنش  Beness  ( 1948 - 1887 ) سياستمدار چك . . . ، وزير خارجه ( 35 - 1918 ) ، نخست‌وزير ( 22 - 1912 ) ، رئيس‌جمهور ( 38 - 1935 و 48 - 1945 ) ، و رهبر حزب ناسيونال سوسياليست ( آزاديخواه ) چكواسلواكى بود . اتحاد فرانسه و چكواسلواكى و اتفاق صغير تا حد زيادى نتيجه مساعى او بود . پس از پيمان مونيخ تبعيد شد . در جنگ جهانى دوم رئيس دولت موقت چكواسلواكى ( در لندن ) بود . بعد از آزاد شدن چكواسلواكى ، بار ديگر به رياست جمهور برگزيده شد . پس از كودتاى كمونيستى 1948 كناره‌گيرى كرد . ( مصاحب ، دائرة المعارف فارسى ) .\r\n( 2 ) . در اين باره بنگريد به شرح مصطفى فاتح در كتاب او : پنجاه سال نفت ايران ( 1358 - چاپ دوم - ص . 92 - 290 ) ، و مقاله ممتع مرحوم جواد شيخ الاسلامى ؛ قضيه تمديد امتياز نفت جنوب ( در : آينده ، سال چهاردهم 2 - 1 ، فروردين - ارديبهشت 1367 ) . دربارهء قرارداد 1933 ، در -\r\n","page_name":" 61 ","page_number":61},
  {"content":"\r\n\r\nقضيه تازه در سياست خارجى ايران مسأله بحرين ، جزيرهء واقع در خليج‌فارس و نزديك عربستان ، است . اينجا معدن نفت و مرواريد ، و قطعه خاكى زرخيز و سرشار از منابع طبيعى است . انگليس‌ها شيخ اين جزيره را دست‌نشانده و آلت مطامع و مقاصد خود ساختند . انگليس به منابع غنى اين جزيره چشم دارد ، اما رضا شاه در برابر او ايستاده است و مىگويد كه اينجا به ايران تعلق دارد . « 1 » او جلوى امپراتورى\r\n\r\n\r\n","description":"","footnote":"\r\n- خاطرات گلشائيان مىخوانيم : « در سال 1311 كمپانى نفت خبر داد كه سهم دولت از نفت در 1310 ، 200 هزار ليره شده است ، در صورتى كه در سنوات قبل 700 - 800 [ هزار 
  ] تا يك ميليون ليره بود . تيمورتاش به لندن رفت با رؤساى كمپانى مذاكره كرد ؛ نتيجه‌اى به دست نيامد .\r\nدر مراجعت ، چند روزى به مسكو رفت تا شايد با اين عمل دولت انگليس را مرعوب كند كه در مذاكرات نفت مؤثر باشد . . . پس از مراجعت تيمورتاش ، لرد كدمن رئيس كل كمپانى نفت به تهران آمد . . . چند روز بعد ، در ششم آذر ، شاه در هيأت وزرا حاضر شد . تيمورتاش دوسيه نفت را همراه داشت . شاه متغيرانه پرسيد دوسيه نفت چه شد ؟ تيمورتاش گفت : حاضر است . زمستان بود ، بخارى مىسوخت . رضا شاه پرونده نفت را گرفت و انداخت توى بخارى و دستور داد از اينجا نمىرويد تا امتياز نفت را كه به اسم دارسى بود لغو كنيد ، و خود از جلسه خارج شد .\r\nبه دستور شاه ، دولت امتياز را لغو كرد . . . قرارداد تازه‌اى با كمپانى براى مدت شصت سال توسط مرحوم تقىزاده وزير دارائى منعقد [ شد 
  ] و از مجلس گذشت . » ( ص . 243 و 244 )\r\nشيخ الاسلامى نوشته است : « . . . در آن تاريخ كه قرارداد جديد نفت ( معروف به قرارداد 1933 ) ميان دولت ايران و شركت نفت ايران و انگليس امضا شد ، امريكا و شوروى هيچكدام عضو جامعه ملل نبودند و قدرت يا ميل مداخله در امور اين منطقه ( خاورميانه ) را نيز نداشتند . آلمان و ژاپن خود را از عرصه فعاليت‌هاى اين سازمان كنار كشيده بودند ( هر دوى آنها در سال 1933 از جامعه ملل بيرون رفتند ) ، و بقيه كشورها نيز ، عملا از تصميمات يكى از دو قدرت بزرگ آن زمان ( انگلستان و فرانسه ) تبعيت مىكردند .\r\n« تا آنجا كه اسناد و مدارك اين دوره . . . نشان مىدهد ، انگليس‌ها ، رضا شاه را در مقابل گزينشى بسيار سخت و كمرشكن قرار دادند :\r\n1 ) تمديد امتياز نفت و نگاهداشتن ايالت خوزستان ( شق بد ) .\r\n2 ) از دست دادن ايالت خوزستان با تمام منابع نفتش ( شق بدتر ) ؛ و او راه اول را براى حفظ خوزستان انتخاب كرد . »\r\n( 1 ) . مهديقلى هدايت در « خاطرات و خطرات » ( ص . 382 ) در وقايع سالهاى 1306 و پس از آن -\r\n","page_name":" 62 ","page_number":62},
  {"content":"\r\n\r\nفخيمه بريتانيا درآمد ، و پرواز هواپيماهاى انگليسى را از فراز ايران منع كرد .\r\nامپراتورى بريتانيا در برابر اين اقدام شاه پولادين نتوانست كارى بكند . تا اين تاريخ هواپيماهاى انگليسى ميان لندن و بغداد ، كلكته و بوشهر پرواز مرتب داشتند . اما اكنون نمىتوانند در فضاى ايران پرواز كنند ، و بايد از مسير كنارهء [ شبه جزيره 
  ] عربستان بگذرند و به جزيره بحرين برسند . « 1 » با اينكه امروزه در هر وزارتخانه دولت ايران ، مستشاران يا مهندسان يا معلمان اروپايى و امريكايى هستند ، كسى از انگليس‌ها استخدام نمىشود .\r\n\r\n\r\n","description":"","footnote":"\r\n- نوشته است : « صحبت بحرين : براى اينكه به كلى در فراموشى نرود و در تحت عنوان مرور زمان درنيايد ، مذاكراتى در حقوق ايران به بحرين به عمل آمد كه در حكومت حسنعلى ميرزا بحرين جزو فارس اداره مىشده است . انگليس شروع به مداخله مىكند ؛ بين حسنعلى ميرزا و كاپتين پروس قرارى داده مىشود كه تا ايران وسايل ايجاد امنيت در خليج ندارد ، امنيت با انگليس باشد . امر قاچاق هم در خليج مهم است ؛ دولت سفارش [ ساخت 
  ] شش كشتى مسلح در ايتاليا داد - اسفند 1307 . راپرت نظميه بنادر ، 1307 : اهالى بنادر كه به ضرور مىخواهند به بحرين بروند بايد به توسط بستگان خود از حكومت محل جواز تحصيل كنند ، و اگر پاس انگليسى نداشته باشند از پياده شدن آنها ممانعت [ مىشود 
  ] ، و پرتست در اين باب مستمر است . »\r\n( 1 ) . كلارمونت اسكرين  Claremont Skrine  كه در سال 1928 كنسول انگليس در زابل ( سيستان ) بوده ، در خاطراتش نوشته است :\r\n« در اين سال حق محاكمات كنسولى خارجيان در ايران . . . رسما لغو شده بود . . . اين اقدام و يك سلسه اصلاحات ديگر روح ملى جديدى به مردم ايران دميده بود و حلقه‌هاى ارتباط منافع انگليس در خاورميانه به ايران را كه ده‌ها سال وجود داشت يكى پس از ديگرى مىگسست :\r\nتحويل بانك انگليسى به نام بانك شاهنشاهى ايران به دولت اين كشور . . . ، تغيير شكل اداره خط زمينى موسسه تلگراف هند و اروپايى به صورت يكى از تأسيسات ايرانى ، انتقال خطوط هوايى امپراتورى هند از ايران به قسمت غربى خليج‌فارس ، . . . به تضعيف نفوذ و اعتبار انگليس در ايران كمك فراوانى كرد . » ( جنگ جهانى در ايران : خاطرات سركلارمونت اسكرين ، ترجمه غلامحسين صالحيار ، تهران ، 1363 ، ص . 154 )\r\n","page_name":" 63 ","page_number":63},
  {"content":"\r\n\r\n\r\nسلام نوروزى و ميهمانىهاى شاه\r\nتقويم ايران بر پايه سال خورشيدى « 1 » است ، و سال ، هماهنگ با طبيعت ، با بهار آغاز مىشود و با زمستان پايان مىگيرد . در اين‌گاه شمارى ، آشفتگى و اشتباه در فصل‌ها ، كه در ديگر كشورها پيدا مىآيد ، هرگز روى نمىدهد . سال تازهء ايرانى در ماه مارس ( فرنگى ) شروع مىشود ، هنگامى كه مرغان به نغمه‌سرايى مىنشينند و گل‌هاى بسيار ، از هرگونه ، مىشكفد .\r\nدر نوروز ، در شامگاه 21 مارس ( 1 فروردين ) شاه ايران ، همه وزراى مختار خارجى ( مقيم تهران ) را به مهمانى مجلّلى در كاخ دعوت مىكرد . در آغاز سال نو ايرانى ، كه « نوروز » خوانده مىشود ، در شهرها و هم در روستاها قاطبهء مردم رخت نو مىپوشند و شادمانى مىكنند . در بامداد نوروز ، شاه ، با دعوت از همه دولتمردان و اميران و مقام‌هاى داخلى و خارجى به كاخ ، مراسم سلام برگزار مىكند . رسم سلام نوروزى از روزگار باستان در ايران بازمانده است . شاه با هريك از صاحب منصبان و اعيان دست مىدهد ، و به دست خود به هر كدام آنها سكهء طلاى تازه ضرب شده عيدى مىدهد . من هم سكهء طلائى كه چهرهء رضا شاه بر آن نقش شده بود ، گرفتم . در يكى از سلام‌هاى نوروزى ، خانم هارت « 2 » ، همسر وزيرمختار تازهء امريكا ، كه شوهرش در سفر بود و نمىتوانست به مراسم سلام بيايد ، از من خواست كه يكى از اين سكه‌هاى تازه ضرب شده براى او بگيرم . من از اين كار خجالت مىكشيدم ، اما با شرمندگى بسيار از افسر مأمور تشريفات اين خواهش را كردم . او خنده‌اى سرداد ، و يك سكه هم براى خانم هارت به من داد .\r\nبر روى هم ، چهار بار در مهمانى شام مجلل در كاخ دعوت و حضور داشتم . شاه هميشه فقط ميان تالار مىايستاد ( و ميان مدعوّين گردش نمىكرد ) . ملكه يا ديگر\r\n\r\n\r\n","description":"","footnote":"\r\n( 1 ) . كازاما ، به سهو ، « قمرى » نوشته كه ، به قرينه عبارت پسين ، « خورشيدى » درست است ، و اصلاح شد .\r\n( 2 ) -  Heart \r\n","page_name":" 64 ","page_number":64},
  {"content":"\r\n\r\nخانم‌هاى ايرانى در اين مهمانىها نبودند . ( سر ميز شام ) كنار رضا شاه همسر وزيرمختار شوروى و زن سفير تركيه و بعد همسران وزراى مختار انگليس و بلژيك مىنشستند . جاى من در امتداد رديفى بود كه شاه مىنشست .\r\nشام اصلى در اين مهمانىها خوراك فرنگى بود ؛ اما گاهى پلوهاى شيرين يا چلو ايرانى هم مىدادند . پلوى شيرين مانند « گوموگو » يا دمپختك ژاپنى است ، و در آن گوشت مىريزند و آن را « شيرين پلو » مىخوانند . شاه ايران اين غذا را با ميل و رغبت مىخورد . در يكى از اين مهمانىها ، همسر سررابرت كليف « 1 » ، كه آن زمان جانشين وزير انگليس بود و حالا وزيرمختار مقيم توكيو است ، كنار چپ شاه نشسته بود . شام اصلى تمام شد ، در دور آخر ، ميوه آوردند . شاه به بشقاب نگاه كرد ، و مردد بود كه از كدام ميوه بردارد . خانم كليف گلابى را نشان داد و گفت : « اين چطور است ؟ » و با لبخندى آن را ( براى شاه ) برداشت . اين صحنه شوق‌انگيز هنوز به روشنى در يادم است .\r\n\r\nتخت طاووس\r\nدر آن مهمانى مجلل ، پس از خوردن شام ، شاه پيش افتاد و ما را به تالار بزرگى كه با نفايس بسيار آراسته بود ( عمارت موزه يا تخت طاووس در كاخ گلستان ) برد . « تخت طاووس » مشهور در جهان در آنجا بود . حدود دويست سال پيش نادر شاه ، پادشاه ايران ، به هند لشكر كشيد و تخت طاووس را به غنيمت گرفت .\r\nاين تخت ( حدود ) 6 پا طول و 4 پا عرض داشت ، و به اندازهء تخت‌خوابى مىنمود . پايين آن آراسته به الماس و مرواريد ، لبه‌هاى آن مزين به مرواريد ، و از بالا به سوى پايين نقش طاووسى است كه پرهايش را باز كرده ، و مرصّع به ياقوت كبود است . بر لبه‌هاى بالا ، ياقوت و زمرد نشانده‌اند ، و در آن ميان الماسى مىدرخشد كه\r\n\r\n\r\n","description":"","footnote":"\r\n( 1 ) -  Sir Robert Cliff \r\n","page_name":" 65 ","page_number":65},
  {"content":"\r\n\r\nاز ممتازترين قطعه‌ها در جهان است و 90 قيراط وزن دارد . اين قطعه الماس گوهرى درخشان و نفيس ، شگفتىانگيز ، و بس پرجلوه بود . اما كرزن تحقيق كرده و نوشته است كه ساختن تخت طاووس اصلى را امير تيمور ( كشورگشاى ) بزرگ آغاز كرد ، و شاه جهان « 1 » پادشاه سلسله مغولى هند به انجام رساند ؛ اما آن را به غارت بردند ، و آن تخت از ميان رفته است . تخت طاووس كنونى را از نو ، در دورهء فتحعلى شاه و به نام زن محبوبى از كنيزكان او طاووس نام ، ساختند . شاه ايران به من گفت كه اين موضوع حقيقت دارد .\r\nهر بار كه به ياد ايران مىافتم ، زود تخت طاووس ، و شاه ايران كه كنار آن ايستاده بود و قامت بلندش همچون مجسمه‌اى مفرغى مىنمود ، به خاطرم مىآيد .\r\n\r\n\r\n","description":"","footnote":"\r\n( 1 ) . شاه جهان ( 1666 - 1592 ) ، پادشاه ( 58 - 1628 ) معروف سلسله تيموريان هند ، پسر سوم جهانگير ، نامش خرّم بود . پس از فتوحاتش در دكن ( 1616 ) . جهانگير او را لقب « شاه جهان » داد . . . شاه جهان به آبادانى و جلال و شكوه علاقه‌اى تمام داشت . علاوه بر تاج محل ، در پيرى ، شهر جهان آباد را نزديك دهلى ساخت ، و در تعبيه و تهيهء تخت طاووس 7 سال اوقات مصروف داشت . ( مصاحب ، دائرة المعارف )\r\n","page_name":" 66 ","page_number":66},
  {"content":"\r\n\r\n\r\nگشت و گذارى در ايران\r\n\r\nپرواز بر فراز ايران از تهران تا اصفهان\r\nبراى پرواز سراسرى بالاى فلات ايران و ديدن منظرهء هوايى اين پهنه ، در هواپيمايى به مقصد بوشهر نشستم و خود را به دست سرنوشت سپردم .\r\nفرودگاه شركت يونكرز در جنوب تهران است « 1 » . ساعت 5 صبح ( كه به فرودگاه رسيدم ) هوا هنوز گرگ‌وميش بود و سايه‌اى از بالاى سپيد برف‌پوش « فوجى\r\n\r\n\r\n","description":"","footnote":"\r\n( 1 ) . فرودگاه قلعه‌مرغى . محبوبى اردكانى نوشته است : « در همين سال ( 1304 ) كمپانى هواپيمايى يونكرس آلمان كه در ايران شبكه‌اى داير كرده بود ، بر طبق قراردادى متعهد شد كه با هر طياره‌اى تا 75 كيلوگرم محمولات پستى و ماهى يكنفر مجانى در هر يك از خطوط بپذيرد . در 1308 به موجب تصويب مجلس سرويس پستى هوايى پهلوى ( انزلى ) ، كرمانشاه ( باختران ) ، بوشهر ، مشهد منحصرا به كمپانى يونكرس واگذار شد . ( تاريخ مؤسسات تمدنى . . . ، ج 2 ص . 51 و 55 ) .\r\n","page_name":" 67 ","page_number":67},
  {"content":"\r\n\r\nايران » يا دماوند از ميان پردهء مه ديده مىشد . قامت بلند و لاغر آقاى \" م \" كه راهنما و نيز مترجم ما بود در سايه روشن دمدمهء بامداد شبح‌مانند به چشم مىآمد .\r\nبه احتمال براى سردى هوا ، موتور هواپيما آسان روشن نمىشد . خلبان آلمانى بارها استارت زد ، اما پره‌هاى موتور تكان نخورد . كم‌وبيش چهل دقيقه طول كشيد تا موتور هواپيما به كار افتاد ، و در همهء اين مدت لرزان از سرما ، شاهد تلاش خلبان بودم . هواپيما به پرواز درآمد ، و به سوى قم كه نخستين مقصد ما بود پركشيد . پس از نيم ساعتى كه هواپيما نزديك درياچهء نمك پرواز مىكرد « 1 » ، چشم‌انداز شهر قم در پايين نمايان شد . قم ، پس از مشهد ، دومين شهر زيارتى ايران است . مرقد مشهور ( حضرت ) معصومه ( ع ) ، خواهر كوچكتر امام رضا ( ع ) - كه نام اصلىاش امام على بن موسى الرضا و مرقد و زيارتگاهش در مشهد است - در اينجا است . ( در جوار و پيرامون حرم ) مزار مقدّسان خاندان ولايت و مقبرهء اعضاى خاندان سلطنت قاجار و اشراف و اعيان آن عصر است . گنبد طلاى حرم چشم را خيره مىكند ، و كاشىهاى آبى رنگ ، بناى آن بر زمينهء لاجوردى آسمان مىدرخشد . زائران براى درك فيض در اين مكان مقدس همواره به مقصد قم روانند ، و مسافران مشهد هم سر راهشان اين حرم را زيارت مىكنند . فاصلهء اينجا از تهران يكصدوپنجاه كيلومتر بيشتر نيست . ايرانيان اين مسافت را چهل فرسخ مىگويند « 2 » . درازى فرسخ به تناسب وضع زمين و چگونگى راه تفاوت مىكند ، چون اين فاصله‌اى است كه قاطرى با بار مىتواند در يك ساعت بپيمايد .\r\n\r\n\r\n","description":"","footnote":"\r\n( 1 ) . عين السلطنه ، قهرمان ميرزا سالور ، هم در خاطراتش نوشته است : « ( از قم به علىآباد ، در مسير تهران ) از راه كنار دريا رفتيم . » ( روزنامهء خاطرات ، تهران ، 1377 ، ص . 1463 )\r\n( 2 ) . فرسخ : الف - « نزد مسلمانان مساوى 12000 ذراع ( رك : دخويه : سلسلهء جغرافيين عرب ، 4 : 315 ؛ فرسخ ، يادداشتهاى قزوينى ، 6 : 105 ) و آن معادل سه ميل يا دوازده هزار گز بود ( رسالهء مقداديه . فرهنگ ايران زمين ، 10 : 1 - ع ص . 432 ) . ب - نزد اعراب معادل 5919 متر بود ( علم الفلك عند العرب ، 265 : يادداشتهاى قزوينى ، 6 : 105 ) ( معين ) . امروزه فرسخ را برابر 6 كيلومتر مىشمارند ، و به اين حساب چهل فرسخ 240 كيلومتر است .\r\n","page_name":" 68 ","page_number":68},
  {"content":"\r\n\r\nنزديك قم ، زمين يكسره هموار است ، و هواپيما در ارتفاع بسيار كم پرواز مىكرد .\r\nدر جاهايى از اين مسير مىتوان حركت قطارهاى شتر را به وضوح ديد .\r\nساختمان‌هاى بزرگ ( كه اينجا و آنجا ميان بيابان ديده مىشود ) بيشتر كاروانسراهاى سر راه است . اين كاروانسراها ، بناهايى است بىاثاثه كه مسافران و نيز دام و اسب و شتر در آن منزل مىكنند . از قم كه گذشتيم ، در هفتاد يا هشتاد كيلومتر به سوى جنوب ، زمين به رنگ سرخ تند به چشم آمد . علت علمى و زمين‌شناسى اين رنگ خاك را وجود بعضى سنگ‌هاى كانى مىدانند ؛ اما مسلمان‌ها بر اين باورند كه زمين از خون شهيدان رنگين شده است !\r\n\r\nزيارتگاه قم\r\nزيارت در قم چنين است كه زائران در حرم آئينه‌كارى شده و باشكوه « 1 » ، پاره‌سنگ « 2 » كوچكى را كه با خود از خانه همراه آورده‌اند به زمين مىگذارند و پيشانى را در سجود بر آن مىنهند و نماز مىخوانند . « 3 » اين پاره‌سنگ ، نمادسرايى است كه چون زائر از دنيا درگذرد و به جنّت آخرت برود ، در آنجا به او مىدهند . سالها بعد كه با اتومبيل از شهر قم گذشتم ، ديدم كه نزديك ورودى حرم ، پاره‌هاى كوچك سنگ ( - مهر ) انباشته‌اند . « 4 » اما در اين روز از هواپيما و از بالا اين نمادهاى خانهء آخرت را نمىشد ديد . هواپيما به يك لحظه از بالاى حرم گذشت .\r\nپس از پرواز از فراز بيابان داراى خاك سرخ‌رنگ و با خاكريزهاى بىشمار قنات\r\n\r\n\r\n","description":"","footnote":"\r\n( 1 ) . كازاما « مسجد پرتلألو و مجلّل » نوشته است .\r\n( 2 ) . منظور « مهر » است .\r\n( 3 ) . پيداست كه نويسنده تمايز زيارت را با اداى فريضه نشناخته است .\r\n( 4 ) . هانرى رنه‌دالمانى در شرح سفرش به قم نوشته است : « به كنار رودخانه رفتيم و به تماشاى دكانهايى پرداختيم كه در آنها مهر و تسبيح گلى مىفروختند . . . چون ما از دست زدن به اين اشياء كه براى عبادت به كار مىروند ممنوع بوديم ، بختيارىها را وادار كرديم كه مقدارى از آنها براى ما خريدارى نمايند . » ( سفرنامه ، ص . 5 - 849 )\r\n","page_name":" 69 ","page_number":69},
  {"content":"\r\n\r\nكه اينجا و آنجا با زنجيره‌اى از چاه‌ها به هم وصل شده و دهانهء اينها به بالاى لانهء مورچه مانند بود ، هواپيما از غرب شهر كاشان رد شد . شهر كاشان براى قالىهاى دستباف و كاشىهاى ممتازش مشهور است . در ميان اين ساخته‌هاى سفالى ، ظروف بسيار مىبينيم كه طرح آن از چين گرفته شده است ، و در نظر اول ساخت چين مىنمايد . ايرانيان اين ظرف‌ها را « بدل چينى » ( يا ، چينى بدل ) مىگويند .\r\nنزديك به همه ساخته‌هاى سفالى ديگر با نقش و نماى چينى كه در خانه‌هاى ايرانى هست ، بدل چينى است .\r\nاز كاشان تا اصفهان در جاهايى از بالاى ستيغ تند كوه‌ها گذشتيم . گاه اينجا و آنجا در ميان تپه و ماهور ، دهكده‌هاى محقّر به چشم مىخورد . هرچند كه اين بلندىها را كوه مىنامند ، اما بيشتر اينها ، ارتفاعات برهنه است ، كه بر آن از هواپيما هيچ گياه و سبزه نمىتوان ديد . « 1 » هر بار در پروازمان از فراز كوه ، هواپيما در چاه هوايى مىافتاد ، و به ناگاه اختيار هدايت آن از دست خلبان به در مىرفت . ديرى نگذشت كه هواپيما به آرامى به بالاى اصفهان رسيد .\r\nدر فرودگاه ، آقاى بهرامى استاندار اصفهان ، چند تن از بازرگانان كه با آنها آشنايى داشتم ، و شمارى از اعيان و معتبران كه آن بازرگانان ، آنها را معرفى كردند به پيشبازم آمده بودند . هركس تعارف و اصرار مىكرد كه در خانهء او منزل كنم .\r\nاما چون اين شهر مهمانخانه‌اى دارد به نام « هتل امريكا » كه با همهء سادگيش براى ماندن خوب است ، با تشكر از مهربانى آشنايان از ( راننده ) ماشين خواستم كه به آنجا برود .\r\n\r\nاصفهان\r\nميان ايرانيان ، سخنى بر زبان‌ها است كه مىگويد « اصفهان نصف جهان است » . پرتو\r\n\r\n\r\n","description":"","footnote":"\r\n( 1 ) . كوه در تصور ژاپنىها جايى پردرخت و سبزه است .\r\n","page_name":" 70 ","page_number":70},
  {"content":"\r\n\r\nفرهنگ بالنده و درخشان عصر طلايى صفوى هنوز هم در اينجا بازمانده است . اين شهر بر كنار شمالى زاينده رود افتاده ، و با سيصد هزار نفر جمعيت ، شهرى بزرگ است . پايتخت كنونى ايران ، تهران ، نه بافت آسيايى و نه تركيب اروپايى دارد ، و چندان چيزى ( از خلاقيت هنر و معمارى ) در آن نيست . همانطور كه « گينزا » ى « 1 » نوسازى شده نه حال و هواى ژاپنى ، كه رنگ و روى امريكايى دارد ، نماد و نمود تهران هم سه‌چهارمش روسى است . اما اصفهان ايران ، اصيل است . هيچ ديداركنندهء اين شهر بر حال آن افسوس نمىخورد و نمىگويد كه كاش براى نو ساختن و درآوردن اين شهر به سيماى امروزى تدبيرى مىشد . شاردن « 2 » سياح سدهء هفده ميلادى كه سفرنامهء ايران او معروف است در وصف اصفهان آن روزگار نوشته است كه اين شهر يك ميليون سكنه ، يكصدوشصت مسجد بزرگ ، چهل‌وهشت مدرسه ، يكهزار و هشتصد كاروانسرا و دويست‌وهفتادوسه حمام دارد . « 3 » مىتوان از اين عظمت و تأسيسات دريافت كه در آن زمان ورساى « 4 » در باختر زمين و اصفهان در خاورزمين را جهانيان در يك پايه مىستودند . در مركز اين شهر خيابان چهارباغ ، با پهناى حدود چهل‌وپنج متر است كه رديف درختان چنار در دو سوى آن نزديك چهارهزار متر امتداد دارد . « 5 » در جويبار ميان اين خيابان آب زلال با زمزمهء دل‌انگيز جارى است .\r\nمركز اصفهان ميدان شاه ( نقش جهان ) است . اين ميدان پانصد متر درازا و صد و\r\n\r\n\r\n","description":"","footnote":"\r\n( 1 ) . خيابانى معروف در مركز بازرگانى توكيو .\r\n( 2 ) -  Chardin \r\n( 3 ) . شادروان محمد على جمالزاده وصف شاردن را از اصفهان در كتاب خود هزار بيشه ( تهران ، 1326 ، ص . 66 تا 73 ) نقل كرده است .\r\n( 4 ) .  s  ث  Versaill  ، قصر معروف پادشاهان فرانسه .\r\n( 5 ) . كازاما طول چهارباغ را ده « رى » ( واحد مسافت ژاپنى ) ، نزديك به 40 كيلومتر ، ياد كرده كه پيداست اشتباه است . شاردن طول اين خيابان را 3200 و عرض آن را 110 قدم نوشته ، و كمپفر ، سياح اروپايى ديگر ، اين طول و عرض را به ترتيب 4310 و 63 قدم ذكر كرده است . بنگريد به نوشتهء جمالزاده ، كتاب ياد شده ، ص . 67 .\r\n","page_name":" 71 ","page_number":71},
  {"content":"\r\n\r\nشصت متر پهنا دارد « 1 » ، و در چهاربرش مسجدها و ايوان كاخ سر به آسمان برداشته است . اين ميدان در قديم ، عرصهء چوگان‌بازى بود . دروازهء مرمرين ( بازمانده ) نشانهء اين ( كاربرد ميدان در جاى زمين چوگان‌بازى ) است . امروزه پهنهء زمين‌هاى چوگان بازى ، كه دويست‌وهفتاد در يكصد و هشتاد متر است ، به نيم وسعت اين ميدان هم نمىرسد . در اين ميدان كه بايستيم ، به يقين سيماى شاه عباس بزرگ كه در اواخر سدهء شانزده - سوارانى همچون مهره‌هاى شطرنج همراه خود مىآورد و سراسر روز در اينجا به ديدن چوگان‌بازى خوش مىگذراند ، به روشنى پيش چشم خيالمان مىآيد .\r\nآثار گوناگون معمارى در اصفهان ، در نيمهء دوم سدهء هيجده ميلادى ( سدهء 12 ه . ) با هجوم افغان‌ها سخت آسيب ديد ، يا يكسره ويران شد ؛ اما هنوز عمارت‌هاى بسيار كه عظمت قديم را مىنمايد بازمانده است . از شكوهمندترين اين بناها مسجد شاه ، عالىقاپو و چهل‌ستون است .\r\n\r\nمسجد شاه\r\nمسجد شاه مشرف به ميدان ( نقش جهان ) نمونه‌اى زيبا و باشكوه از آثار معمارى و بناهاى ايرانى است . در ديدارم از مسجد شاه ، به لطف مخصوص و سفارش آقاى بهرامى ، استاندار اصفهان ، متولى اين مسجد راهنمايم شد . چندى بعد كه آقاى بهرامى وزير شده بود ( در تهران ) از او شنيدم كه من نخستين وزيرمختار غيرمسلمان بودم كه به درون اين مسجد قدم گذاشته . هرچند كه خودم را مانند ايرانىها آسيايى مىدانستم و بىترديد و تأملى پا به صحن مسجد گذاشتم ، در ورودم و در زير نگاه تند و تعصب‌آميز قاريان و نمازگزاران كه در كنار در و در دالان ورودى نشسته بودند ،\r\n\r\n\r\n","description":"","footnote":"\r\n( 1 ) . دالمانى نوشته است كه طول ميدان شاه تقريبا 386 متر و عرض آن 140 متر است ( ص 926 ) . جمالزاده به نقل از يك معمار نامى فرنگى ، طول و عرض اين ميدان را به ترتيب 510 و 165 متر ياد كرده است . ( همان كتاب ، ص . 72 )\r\n","page_name":" 72 ","page_number":72},
  {"content":"\r\n\r\nعرق سردى بر پشتم نشست .\r\nبر كاشىهاى سبز و آبى و زرد كار شده بر بالاى سر در ورودى مقرنس‌كارى اين مسجد ، آيه‌هايى از قرآن به خط خوش تزئينى نقش شده است . بر دو منار باريك و بلند ضلع جنوبى مسجد ، نگاره‌هايى به شكل مارپيچ دور ستون‌ها پيچيده كه ويژگى نوشتارى دارد . از دروازه و دالان ورودى كه داخل مىشويم ، ديدن طاق‌هاى قوسى كه در فاصلهء هر ده قدم با عظمت و گيرايى به هم مىپيوندد ، چشم‌نواز و دل‌انگيز است . بالاى پايه‌ها و در گريو گنبد شبستان مسجد ، نورگيرهايى با طرح كندويى و با تركيب كاشىهاى مينايى درخشان تعبيه شده ، و در حاشيهء پايين دور گنبد عباراتى از كتاب مقدس ( - قرآن مجيد ) نقش شده است . ( پس از گذشتن از ورودى مسجد و زير سر در مقرنس‌كارى ) به ايوانى مىرسيم كه در آن آب خنك از سنگ آب مسجد لبريز است . از اين‌جا كه پيشتر برويم به صحن مسجد درمىآييم .\r\nكف صحن از مرمر فرش شده و حوض بزرگى براى وضو گرفتن در ميان آن است و گرداگرد صحن طاقگان دو طبقه‌اى با ايوان كوچكى در هر طاقنما . پشت اين ايوان‌ها حجره‌هاى طلاب و مدرّسان علوم دينى است « 1 » . اين طاق و ايوان‌ها آرايشى ندارد جز آنكه آيه‌هاى كتاب مقدس به خط كوفى با ميناكارى سپيد بر كاشىهاى آبىرنگ همچون سربندى بر پيشانى ديوار امتداد پيدا مىكند . در دو سوى صحن مسجد و نيز در جبههء جلوى آن ، ايوان‌هاى بلند با طاق‌هاى كاشىكارى شده است . طاق جلو ( ايوان شمالى ) دنبالهء ( سردر مقرنس‌كارى و ) ورودى مسجد است .\r\nسقف شبستان اصلى گنبدىشكل است ، و بام كروى و بلند آن ، كه از همه جاى اصفهان ديده مىشود ، نما و پوشش بيرونى اين گنبد شبستان است ( گنبد دوپوش ) .\r\nگنبد بيرونى به طرزى هنرمندانه با كاشىهايى با زمينهء آبى آسمانى و نقش اسليمى به رنگ‌هاى آبى تند و سبز پوشيده شده است . در شبستان بزرگ مسجد جاى\r\n\r\n\r\n","description":"","footnote":"\r\n( 1 ) . وصف طاق‌نماهاى دو طبقه و حجره‌هاى طلاب و مدرسان با تركيب مدرسهء شاه سلطان حسين ( چهارباغ ) تطبيق مىكند .\r\n","page_name":" 73 ","page_number":73},
  {"content":"\r\n\r\nمحراب - گودىاى در ديوارى كه سوى كعبه است ، كه مسلمانان به هنگام نماز خواندن رو به آن سو مىايستند - ديده مىشود . محراب در هر مسجد هست ، و در مسجد شاه براى رو به قبله در آمدن شبستان اصلى ، محور بنا را به طرز و طرحى استادانه به سوى جنوب غرب برگردانده‌اند .\r\nدر اين بنا هم ، مانند همهء آثار كهن ، كاشىها جابه‌جا افتاده و ريخته ، يا كه اثر تعمير و بازسازى خوب پيداست ؛ اما اين از جلوهء چشم‌گير و دل‌انگيز اين عمارت تاريخى هيچ نمىكاهد . كاشىكارى اين مسجد با طرح و ميناى خيره‌كننده و زيبا و هماهنگى رنگ‌هاى آبى و سبز تيره و روشن ، و طرح و ترتيب نقش نوشته‌ها در پيشانى بنا و ميان نقش‌هاى ديوارها و منارها ، بر رويهم تركيب و تلفيقى هنرمندانه و منسجم دارد ، و نمونه‌اى برجسته از اوج و شكوه خلاقيّت هنرى است .\r\n\r\nعالىقاپو ؛ سمفونى عشق شاهانه\r\nدر غرب ميدان شاه ، عمارت عالىقاپو است . جلوى اين ساختمان به شكل طاق و ايوانى بزرگ است با ستون‌هاى چوبى ، مانند غرفهء بالاى تماشاخانه‌ها ( در اروپا ) ، كه به ميدان در پايين نگاه مىكند . شاه عباس بزرگ بارها به اين ايوان به ديدن چوگان بازى ، اسب‌دوانى ، جنگ حيوان‌ها و ديگر بازىها و مسابقه‌ها مىآمد ، و در موسم نوروز در اينجا به پذيرش سلام بلندپايگان و وزيران مىنشست . رسم سلام شاه هنوز در دربار ايران مانده است ، و شايد كه او هم ( چنان كه امروز ) در سلام نوروز در اينجا سكهء طلاى تازه ضرب شده به باريافتگان عيدى مىداد .\r\nعالى قاپو امروزه محل ادارهء مركزى شهربانى ( اصفهان ) است . نام عالىقاپو كه تركى است و مترادف « باب عالى » ، شايد كه از همتاى اين عمارت در پايتخت عثمانى - كه حرم و اندرونى سلطان است - گرفته شده باشد ، چرا كه كاشىها ( و نقاشىهاى ديوارى ) اين ساختمان تصاويرى از مجالس و اسباب عيش و بزم دارد .\r\nبالاترين طبقهء اين بنا ، تالار اجراى موسيقى است ، و ديوار اينجا سراسر خانه‌بندى\r\n\r\n","description":"","footnote":"","page_name":" 74 ","page_number":74},
  {"content":"\r\n\r\nشده و محتمل است كه تركيب و اندازهء هر يك از اين طاقچه‌ها و خانه‌هاى ديوار با محاسبه و به ملاحظهء طنين و انعكاس آواى موسيقى طراحى و ساخته شده باشد .\r\nدر اين تالار هم اكنون ، پندارى كه آواى محو و ملايم موسيقى و همنوازى سمفونى عشق شاهانه ، همچون صداى گردابى از دور ، پيوسته به گوش مىآيد .\r\n\r\nچهل ستون\r\nگويا عالى قاپو در قديم ، دروازهء اصلى كاخ شاهى بوده است . اين كاخ ، به نام چهل ستون ، شهرت جهانى دارد . اينجا ايوان عظيم دايگوكودن در راكويو « 1 » و نيز هيان جينگو ( زيارتگاه شينتوئى هيان ، در كيوتو ) را به يادم آورد . بام اين كاخ بر تيرهاى ستبر تراشيده شده از چنار تناور كه بيست ستون چوبى حايل آن است ، استوار شده است . پايهء ستون‌هاى كاخ در قديم با مرمر سفيد پوشيده و بالايش آيينه‌كارى شده بود ، چنان كه در تالار برليان كاخ سلطنتى كنونى ( گلستان ) مىبينيم . تالارى كه به اين ايوان باز مىشود تالار تاج [ گذارى 
  ] نام داشت ، و در اينجا تخت سلطنتى بر پايه‌اى بلند استوار بود . در جنوب آن ، اتاقى است كه تالار انتظار مباشران دربار و مأموران بلندپايهء حكومت بود . اين اتاق ميانى ، درى بسيار بزرگ دارد و بر هر ديوار دو سويش سه پرده نقاشى بزرگ رنگ و روغن در همان نخستين نگاه جلب نظر مىكند .\r\nاين پرده‌ها ، يكى پذيرايى شاه طهماسب از محمد خان ازبك و يكى مجلس بزم پادشاه صفوى براى همايون شاه ( هندى ) را نشان مىدهد . دستار بزرگ و سبيل بلند\r\n\r\n\r\n","description":"","footnote":"\r\n( 1 ) . دايگوكودن يكى از معابد سلطنتى ژاپن در كيوتو ( راكويو ، نام قديم كيوتو ) است . اينجا براى آرامش يافتن روان كومه‌ئى ، امپراتور قديم ژاپن ، و به يادگار يكهزاروصدمين سال بنياد شدن كيوتو به فرمان امپراتور كامّو ( پنجاهمين امپراتور ژاپن كه در سالهاى 782 تا 805 م . بر تخت بود ) ، در سال 1895 ساخته شد . اين زيارتگاه داراى ايوان‌هاى بزرگ شرقى و غربى ، تالار بزرگ يا دايگوكودن ، دو برج به نام بياكّو و سوريو و ئوتمّون ( دروازهء اصلى ) و يك دروازه نماى شينتوئى ( تورىئى ) است . اين بناى باشكوه به الگوى كاخ پادشاهى ژاپن كه در سال 794 م .\r\nبنياد شد ، ساخته شده است .\r\n","page_name":" 75 ","page_number":75},
  {"content":"\r\n\r\nشاه و نقش و تركيب دست‌هاى دختر رقاصهء آن روزگار چشمگير و زنده مىنمايد .\r\nپرده‌اى هم از صحنهء جنگ چالدوران ، كه در آن رئيس « جان نثاران » شكست خورد و اسير شد ، حال و هوايى با روح و تكان‌دهنده دارد . « 1 »\r\nنام « چهل ستون » را در مجموعه كاخ‌هاى تخت جمشيد هم مىبينيم . شمارهء چهل ( در ايران ) ، مانند هشتاد يا هشتصد در ژاپن قديم ، به معنى « بسيار » و « بىشمار » است ، و عدد واقعى ستون‌ها را نمىرساند . به روايت مورّخان ، كاخ اصلى ( نخستين ) شاهان صفوى در آتش سوخت و يكسره از ميان رفت ، و كاخ كنونى را شاه سلطان حسين صفوى در آغاز سدهء هيجده ميلادى ( دوازده هجرى ) از نو ساخت .\r\nروزى كه از چهل ستون ديدن مىكردم . در اينجا مراسم سربازگيرى بود .\r\nچهارصد - پانصد مرد جوان سال در صف ايستاده بودند و به نوبت به پرسش‌هاى كارمند سجّل احوال و مأمور نظام وظيفه پاسخ مىدادند . شايد كه چهارصد سال پيش از اين در همين حياط و عمارت بسيارى از دولت‌مردان و سرداران به استقبال\r\n\r\n\r\n","description":"","footnote":"\r\n( 1 ) . دربارهء نقاشىهاى تالار چهل ستون ، بسيارى از مسافران خارجى و ايرانى وصفى نوشته‌اند ، و در اين ميان شرح گرزن از گوياترين آنها است : « بر ديوار روبروى در ورود ، تصوير شاه اسماعيل در جنگ با جان‌نثارهاى سلطان سليم ( عثمانى ) است ، كه شاه دلاور با ضربتى رئيس جان‌نثاران را دو شقه مىكند . . . در پهلوى آن تصوير شاه طهماسب هنگام پذيرايى از همايون شاه پناهندهء هندى است ، و آن در سال 1543 است كه دو شهريار در شاه‌نشين چهارزانو جلوس نموده و پيرامون ايشان نغمه‌گران و نوازندگان سرگرم ترنّم‌اند و قراول و قوش‌بازان همايونى با پرندگانى كه بر مچ دارند فرا ايستاده‌اند . . . تصوير سومى بر ديوار غربى ، صحنه‌اى است كه بيشتر دور از رسم و آيين مىنمايد . چهرهء مركزى آن ، شاه عباس كبير با عبد المحمد خان ازبك . . . و همچنين ملازم‌هاى دربارى است . . . در ديوار مجاور سه صحنهء ديگر ديده مىشود . در يكى از آنها شاه اسماعيل با لشكريان خود در گيرودار نبردى با دشمنان ازبك و تاتار است . در پردهء دومى شاه عباس اول مشغول پذيرايى از خلف سلطان سفير مغول كبير ( هند ) است و باز نغمه‌گران . . . .\r\nتصوير سومى نبرد بين نادر شاه و محمد شاه را ( كه بر فيل سفيد سوار است ) نشان مىدهد . . . .\r\nرنگ و تذهيب اين تصويرها بسيار تازه و زنده مىنمايد . . . . ( ص . 2 : 44 و 45 )\r\n","page_name":" 76 ","page_number":76},
  {"content":"\r\n\r\nو احترام شاه عباس كبير زانو زده‌اند . ( گنبد و كاشىكارى ) مساجد كوچك آن پيرامون بر زمينهء شفق سرخ غروب به چشم مىآمد .\r\nدر غرب اينجا ، در اواسط خيابان چهارباغ ، مدرسهء عالى دينى به همين نام هست . « 1 » تركيب آب زلال ، گياه و گل‌ها در كنار مرمر و كاشىهاى اين ساختمان همچون طرح و تركيب نقش و رنگ مينياتور زيبا . گيراست .\r\n\r\nپل كهنهء شگفتىبرانگيز\r\nاز عجايب اصفهان ، جز اين عمارت‌ها ، پل اللّه‌وردى خان است . درازاى اين پل سيصدوپنجاه متر و پهناى سنگ‌فرش شدهء آن بيست‌وهشت متر است . اين پل سه طبقه است ، و هر طبقه راهى براى گذر دارد . مقابل دهنهء پل دروازهء بزرگى مانند سردر مسجد سر به آسمان كشيده است . از خيابان چهارباغ كه يكراست به سوى زاينده‌رود برويم ، به اين دروازه مىرسيم . در طول اين پل كه مىگذريم ، در هر دو سو ، گذر سرپوشيده مىبينيم كه چشمه‌هايى بالايى پل است ، با پايه‌هايى كه به طاق‌هاى ضربى و قوسى مىرسد ، كه از يك‌سو به گذر ميان پل مىنگرد و از سوى ديگر مشرف به رودخانه است . در مسير اين پل به شاه‌نشين‌هايى مىرسيم كه با پرده‌هاى نقاشى ديوارى زينت يافته است « 2 » . پلگانى به طبقهء بالاى پل مىرود ،\r\n\r\n\r\n","description":"","footnote":"\r\n( 1 ) . نويسندهء سفرنامه ، با حروف هجائى ژاپنى ، « دانشگاه حسين » نوشته ، كه بايد مدرسهء چهارباغ ، از آثار روزگار شاه سلطان حسين صفوى ، يا مدرسهء شاه سلطان حسين مراد باشد .\r\n( 2 ) . در اينجا وصف پل اللّه‌وردى خان و آب‌بند خواجو درهم شده است . شرح دقيق اين دو پل را در تأليف هانرى استيرلن مىخوانيم : « پل اللّه‌وردى خان يا سىوسه پل كه به وسيلهء شاه عباس اول ساخته شد 295 متر طول دارد و كف آن به عرض 75 / 13 متر به سه بخش تقسيم شده است : گذرگاه مركزى مخصوص وسايل نقليه است و دو گذرگاه جانبى كه زير طاق‌نماها قرار دارد ويژهء پياده‌روها است . . . پل آب‌بند خواجو را شاه عباس دوم ساخته است . اين سازه ، روى پايه‌اى سنگى ساخته شده كه به كمك آن مىتوان . . . رودخانه را با دريچه‌هايى كنترل كرد . با اين -\r\n","page_name":" 77 ","page_number":77},
  {"content":"\r\n\r\nو طبقهء زير - كه به سطح آب بسيار نزديك است - در سراسر طول پل امتداد دارد .\r\nشمار طاق‌ها سىوپنج است . معمارى مىگفت كه ايراد كرده بودند كه اين پل براى آبراهى مانند زاينده‌رود كه گاه طغيان مىكند و سيلاب گران در آن روان مىشود ، فراتر از نياز و بىتناسب است .\r\n\r\nشهر مذهبى\r\nجز اين پل ( ها ) ، مسجد [ شيخ 
  ] لطف الله ، كه بنايى كوچك و زيبا و مشهور است ، مدرسه عالى شاه سلطان حسين ( چهارباغ ) ، منارجنبان ، مسجد جمعه كه روى نيايشگاهى بنا شده است كه يكهزار و پانصد سال پيش زرتشتيان ساخته بودند ، و بناهاى ديگر در اصفهان هست . اگرچه بسيارى از اينها سخت آسيب ديده و تقريبا ويرانه است ، باز اين خرابه‌ها از خزهء فرهنگ قديم پوشيده شده ( و زيبا و جذّاب ) است . اصفهان درواقع « كيوتو » ايران است ، و امروزه هم اين شهر پانصدوبيست مسجد دارد . اينجا در همان حال كه شهر مسجدها ( و بناهاى تاريخى ) است ، شهر ترياك و شهر قالى هم هست .\r\n\r\nكارگاه قالى ؛ سرخ‌گل‌هاى تنيده از دل\r\nدر فرصتى كه از گشت و تماشاى اصفهان فراغت داشتم ، براى نخستين‌بار از يك كارگاه مشهور قاليبافى ديدن كردم . اين بافته‌ها از روزگار باستان محصول ويژهء ايران بوده ، و در گنجينهء شوءسوءئين « 1 » در ژاپن قالى و بافته‌هاى عالى ديگر كه روح و\r\n\r\n\r\n","description":"","footnote":"\r\n- وسيله ، ذخيرهء آب شهر و باغ‌هاى آن تأمين مىشده است . طاقگان دو طبقه با كاشىهاى رنگى تزئين شده است . شاه‌نشين‌هايى به شكل نيم‌هشت ضلعى در سازهء مركزى و دو بخش انتهايى پل ساخته شده است . » ( اصفهان : تصوير بهشت ، ترجمهء جمشيد ارجمند ، تهران 1377 ، شرح تصاوير ص . 73 )\r\n( 1 ) . در شوءسوءئين ، بناى خزانه‌اى كه امروزه بخشى از نيايشگاه بودائى توءداىجى ، درنارا ، -\r\n","page_name":" 78 ","page_number":78},
  {"content":"\r\n\r\nرايحهء ايرانى دارد بسيار است . در عصر حاضر ، قالى ظريف و ريزبافت هنرى ( كار ايوان ) كه رنگ طبيعى گياهى دارد و با دست بافته شده ، قطعهء كوچكش هم هزارين « 1 » قيمت دارد . و در شمار چيزهاى تجملى است كه مردم ما هنوز قوهء خريدش را ندارند .\r\nقالى نيمه‌بافته روى دار قالى هم ديدم . چهارپنج دختر كوچك نازنين و ديگر بچه‌هاى معصوم به راهنمايى سركارگر كارگاه سرگرم بافتن بودند . در ميان آنها دختركى بسيار زيبا بود كه دو چشم گيرايش همچون ستاره‌اى از روزن چادر كه قامتش را مىپوشاند ، مىدرخشيد . دست‌هايش تند و بىوقفه كار مىكرد ، و برايم چنين نمود كه با هر حركت انگشت تارهاى دلش را يك‌يك بر پود قالى گره مىزند .\r\nآيا او دلى رنج‌ديده يا پراندوه عشق داشت ؛ كلافى از نخ سرخ را ، كه پندارى از خونش رنگ شده بود ، بر تارهاى قالى مىبافت . از سر انگشتان نازكش گل شكوفه مىكرد ، و گل و بوتهء نقش اسليمى بر باغ قالى مىنشاند ، و هر لبخندش مرغى مىشد و بر شاخسارى از اين باغ به نغمه‌سرايى مىنشست . تن لطيفش همه روح و رنگ مىشد و بر متن قالى مىدويد و ابر رنگارنگ مىشد و ( بر پردهء اين آسمان ) به پرواز درمىآمد . قالى و قاليچه‌اى كه به سالى و چندين ماه آن را با تار دل و پود جان مىبافند و مىگسترند ، كالاى تجارى نيست ، جان و حيات است و هنر با روح است . ساختن قالى ، بافتن با نخ و پشم نيست ، تنيدن از دل و بافتن از جان است .\r\nامروزه هنرهاى دستى ايران مىرود كه پايهء والاى روزگار قديم را بازيابد . اما جان\r\n\r\n\r\n","description":"","footnote":"\r\n- است ، چيزهايى نگاهدارى مىشود كه از امپراتور شوءمو ( كه در سالهاى 724 تا 748 م .\r\nبر تخت بود ) بازمانده است . در دورهء اين امپراتور ، فرهنگ « نارا » ( دوره‌اى در تاريخ ژاپن ، ميان سالهاى 710 تا 781 م . ) در اوج شكوفايى بود . در ميان ذخاير اين گنجينه ظرف‌هاى طلا و نقره ، لاك‌كارى ، بلور و شيشه ، پارچه‌هاى نفيس ، فرش‌ها و سازهاى موسيقى يافت مىشود كه بسيارى از آن از چين و هند و ايران آمده است .\r\n( 1 ) . هزارين ، در آن سال‌ها ، حدود سه ربع قرن پيش ، قوهء خريد بالا داشت ، و امروزه بر اثر تورم و افت ارزش پول برابر كمتر از ده دلار امريكا است .\r\n","page_name":" 79 ","page_number":79},
  {"content":"\r\n\r\nو روح خردسالان و دختركان بافنده به پاى اين تعالى و تجديد حيات مىرود .\r\nمحصول اين استثمار ( نوباوگان بيگناه ) كه نمونهء آن را در اصفهان ديدم و اشك باريدم ، تالارهاى پذيرايى را در اروپا و امريكا رنگ و رونق مىدهد تا ميزبان به اين زيبايى و جلال ببالد .\r\n\r\nبه سوى شيراز\r\nراه از اصفهان به شيراز بيشتر بيابان برهنه و باير است ، اما در اين ميان پاليزهايى از زمين پرريگ مىبينيم كه در آن خربزه بار مىآورند . به شيراز كه نزديك مىشويم كوهسارى با ستيغ‌هاى تند و پرشيب هست ، و قلهء برافراشته در سوى راست كوه « چرم سفيد » « 1 » حدود 4200 متر بلندى دارد . هواپيما از كنارهء غربى اين كوه گذشت .\r\nدر سوى شرق اين كوه شهر يزد افتاده كه از قديم ابريشم‌خيز بوده است . در سفرنامهء ماركوپولو از بافته‌هاى ابريشم يزدى ياد آمده است . در كشتزارهاى ميان اصفهان و شيراز در تابستان هم ترياك مرغوب توليد مىكنند . چون هواپيما در ارتفاع كم پرواز مىكرد ، مزرعه‌هاى خشخاش با رنگ سرخ روشن شقايق سوزان ( - گل خشخاش ) در ميان تلألو سپيد برگ‌ها در آفتاب ، هرچند كمى محو ، ديده مىشد .\r\n\r\nكشت ترياك\r\nترياك منبع درآمد عمده براى ايران است . چون ايران به موافقتنامهء منع ( كشت ) ترياك نپيوسته است ، اين ماده را آزاد و آشكارا از ايران صادر مىكنند . اما آنهايى كه اين ترياك را وارد ( كشور ديگر ) ، حمل و خريد و فروش مىكنند ، معمولا از اتباع ممالك عضو اين قرار دادند ؛ پس نمىتوانند بيش از حد معين دادوستد ترياك بكنند . از آنجا كه اين وضع زيان‌هاى گوناگون دارد ، جامعهء ملل نگران و در تلاش\r\n\r\n\r\n","description":"","footnote":"\r\n( 1 ) . نام چنين كوهى در فارس در كوهنامهء ايران يافت نشد . به احتمال ، كوه آق‌داغ ( نام تركى ، به معنى كوه سفيد ) ميان سميرم و اقليد و نزديك دنا ( به بلندى 4409 متر ) مراد است .\r\n","page_name":" 80 ","page_number":80},
  {"content":"\r\n\r\nاست كه اگر بتواند كاشت و برداشت و تجارت ترياك را يكسره براندازد . دولت ايران ( در پاسخ ) مىگويد كه اگر محصول جايگزينى براى ترياك با درآمدى برابر آن باشد ، از منع كشت ترياك دريغ نخواهد كرد . « 1 » اما اين به هيچ روى امكان‌پذير نيست ، و هر چه هم كه كارشناسان جامعه ملل فكر و تحقيق بكنند باز نخواهند توانست حاصل زرعى به گرانى ترياك بيابند .\r\nايرانىها با اينكه خشخاش مىكارند ، خود به اندازهء چينىها ( كه از مقصدهاى صدور اين ماده است ) ترياك مصرف نمىكنند . مىگويند كه بوى خوش ترياك ايران در جهان همتا ندارد ، و در چين هم تا ترياك ايران را با محصول محلى نياميزند ، كيف و لذّتى چنان كه بايد از مصرف آن نمىبرند . در عربستان و مصر جز ترياك ، مادهء مخدر قوى و تندى را به نام حشيش كه از شاهدانهء هندى به دست مىآيد مصرف\r\n\r\n\r\n","description":"","footnote":"\r\n( 1 ) . مهديقلى هدايت در خاطرات و خطرات زير عنوان « غوغاى ترياك » نوشته است : « منع مخدرات مدتى است در جامعه ( ملل ) مورد بحث است و از بين مخدرات منع زراعت ترياك .\r\nكميسيونى به رياست دلانو امريكايى قبلا به ايران فرستاده شده بود ، راپرتى تقديم جامعه كرده بود . فروغى كه در اروپا بود به نمايندگى اول معرفى شد كه از منافع ايران دفاع كند . علاء و مكرماك كه از اعوان ميليسپو مانده بود نيز مأمور شدند . اصولا با مدلول راپرت موافقت نمودند ( و ) اظهار داشتند كه زراعت ترياك ، يكى از منابع مهم اقتصادى كشور است و تبديل آن به زراعت ديگر فرصت مىخواهد و آزادى كامل در تعرفهء گمرك و مهلت و فرصت كه غالبا فراموشى مىآورد چنان كه آورد . اين عنوان جامعه هم موضوعى بود براى صحبت و برگزار كردن اوقات مثل بسيار از عناوين ديگر . . . اكشتراند رئيس شعبهء مخدرات جامعه كه در اواخر سنهء 1310 به تهران آمد منافع ترياك و اشكال تدارك نازل منزله‌اى براى آن را تصديق كرد . قرار شد به تدريج اين زراعت به زراعت ديگر تبديل شود و از صدور قاچاق جلوگيرى ، چه صدور دو هزار صندوق قاچاق از براى نام ايران خوب نيست . دولت به جاى آنكه در اكثر صدور حدّ بگذارد مقدار اقل صدور را با متصديان 5500 صندوق قرارداد كرده است و بر هر صندوق صد ليرهء ماليات بسته كه در صورت صحت عمل سالى 550 هزار ليره درآمد مىتواند داشته باشد .\r\nكار صحيح آن است كه ژاپن كرده است . در سفارت خود در چين مأمور مخصوصى دارد كه مراقب معاملات ترياك است و مانع صدور به ژاپن . ترياكى كه به چين مىرود به توسّط عمّال نظامى به خرده‌فروش داده مىشود و از عايدات آن مخارج اردوها پرداخته . » ( ص 138 )\r\n","page_name":" 81 ","page_number":81},
  {"content":"\r\n\r\nمىكنند . سه ماده ، عرق و ترياك و حشيش ، را ممتازترين چيزهاى مست و تخديركننده مىشناسند .\r\nداستانى در ايران هست كه مىگويد كه سه مرد كه هر كدام آنها يكى از اين سه ماده را مصرف كرده بود ، نيمه‌شب ، پشت دروازهء شهرى رسيدند . آن مرد كه مست مى بود ، چون دروازه را بسته يافت به فرياد بلند گفت : « زود دروازه را بشكنيم ! من آن را با شمشير از هم مىدرم . » مردى كه از ترياك نشئه بود گفت : « نه ، تا آفتاب درآيد ، در اينجا صبر مىكنيم ، بىدردسرتر است كه صبح كه دروازه را بازكردند توى شهر برويم » . مرد سوم كه حشيش كشيده و در عالم هپروت سير مىكرد ، آهسته و نجوا مانند گفت : « هيچ‌كدام از اين دو راه خوب نيست . اگر در سوراخ كليد دقيق بشويم و هيكل خودمان را خوب باريك بكنيم ، مىتوانيم از اين سوراخ بگذريم و وارد شهر بشويم . »\r\nاين داستان ، كه در ايران همچون مثل رايج است ، نشان مىدهد كه اندازه و طبيعت اين سه گونه مستى و بيخودى تا چه پايه با هم تفاوت دارد .\r\n\r\nبختيارىها\r\nچند سال بعد كه باز به اصفهان رفتم ، به مركز بختيارىها در غرب اينجا دعوت داشتم . چندى در اين ناحيهء كوهستانى ماندم . بختيارىها در تاريخ ايران مهمترين قوم‌اند . اينان به اصطلاح آريايى خالص هستند . خودشان مىگويند كه بازماندگان قوم باكترياى « 1 » باستانند . سلسله‌هاى حكومتى كه يكى پس از ديگرى ( بر ايران ) فرمان راندند ، همه به ناگزير با اين مردم كنار آمدند ، بدينسان كه از اينان وزير و ديوان سالار مىگرفتند و پسرى از رؤساى اين قوم را در جاى گروگان در قصر پادشاه نگاه مىداشتند . در سالى كه من به ايران رفتم ، رئيس بختيارىها ، سردار اسعد ، وزير\r\n\r\n\r\n","description":"","footnote":"\r\n( 1 ) . دربارهء باكتريا يا باكتريانا در مبحث « مرتع‌نشينان و عشاير » شرحى افزوده شده است .\r\n","page_name":" 82 ","page_number":82},
  {"content":"\r\n\r\nجنگ بود . اما پس از بازگشتم از اين كشور تغييرهايى روى داد ، و شنيدم كه او زندانى شد و در محبس درگذشت . از هواپيما ديدم كه منطقهء بختيارى در دل كوهستان و ميان دره‌هاى پرپهنه است . تاريخ‌دانان مىگويند كه آريايىها پانصد سال پيش از ميلاد به اين منطقه آمدند . پس هواپيمايى كه بر آن نشسته بودم همان راهى را مىپيمود كه اين مردم در روزگار باستان آن را ( به سوى اقامتگاه تازه‌شان ) دنبال كردند .\r\nبختيارىها در سواركارى و شكار بسيار ماهرند . سرزمين آنها شكار ، مانند شغال ، ميش و بز كوهى ، گورخر ، گراز ، آهو و حيوان‌هاى ديگر ، فراوان دارد . فكر مىكنم كه بسيارى از حيوان‌ها كه براى ما كمياب است اينجا فراوان يافت مىشود . بختيارىها سوار بر اسب به چابكى بر لب پرتگاه تند مىتاختند و در نشانه زدن با تفنگ يك‌بار هم خطا نمىكردند . مهارت آنها تحسين برانگيز بود . بسيارى از پسران خانهايشان براى تحصيل به انگليس يا فرانسه رفته و پس از بازگشتن به ميهن خود در كوهستان زندگى آرامى دارند و به كار و درسشان مىرسند . اين قوم مردمى دلير و بىرنگ و ريا هستند . همواره براى دوستان ، حامى و هوادار قابل اعتماد ، و براى دشمنان ترس برانگيز بوده‌اند .\r\nبختيارىها در نامگذارى فرزندانشان به آنها از نام‌هايى كه نزد ديگر ايرانىها رايج است نمىدهند . معمولا مسلمان‌ها فرزندشان را به اسم يكى از افراد خاندان ( حضرت ) محمد يا ديگر مقدّسان مىنامند ، مانند حسين ، حسن و على . اما براى نوزادان بختيارى نام‌هايى مىگذارند كه به معنى شير يا ببر يا ميش كوهى و مانند اينهاست ؛ يعنى كه فرزند را به اسم حيوانى ( نيرومند ) يا قهرمانان نامگذارى مىكنند . اين رسم را از باكترياى باستان به ميراث دارند .\r\n\r\nجلفا ، شهر ارامنه ؛ كليساى ارامنه\r\nدر حومهء اصفهان يك شهر ارمنىنشين است كه جلفا نام دارد . اينجا يكى از\r\n\r\n","description":"","footnote":"","page_name":" 83 ","page_number":83},
  {"content":"\r\n\r\nنشانه‌هاى بازمانده از تدابير بزرگ شاه عباس كبير است . اين پادشاه پنج هزار خانوار ارمنى پيرو آيين مسيح را از شهر جلفا در شمال ايران و در مرز قفقاز و روسيه بر كنارهء ارس ، به اصفهان كوچاند و در حومهء اينجا براى آنها شهركى ارمنىنشين ساخت . او با اين غيرمسلمان‌ها همچون برده رفتار نكرد ، و اجازه داد كه به كار و حرفهء خودشان بپردازند و آداب و فرهنگ خود را نگاه دارند . پس اينجا شهرى بسيار بارونق شد ، و همهء اروپايىها كه در آن روزگار راهشان به حوالى اصفهان مىافتاد ، به اين شهر هم مىآمدند . امروزه جلفا بر كنار زنده رود است . خانه‌ها با ترتيب و پاكيزه ساخته شده و يك كليساى ارمنى در مركز اين شهر است . هنگامى كه من به اينجا رفتم ، از روى اتفاق چهارصد - پانصد كس گرد آمده بودند و آيين نماز و دعا داشتند . اكنون جز اين كليسا دوازده - سيزده كليسا در شهر هست .\r\nدر اين سالها هيأت كليسايى امريكايى مسيحيت را ميان ارامنه تبليغ كرد ، و در آموختن انگليسى به آنها كوشيد . پس بسيارى از جوان‌هاى ارمنى كه در جلفا بار آمده‌اند انگليسى مىدانند .\r\nاصول آيين ارمنى ، همان است كه عيسى مردم را به آن هدايت كرد ، و مانند معتقدات كلدانى و آشورى ، پيش از آنكه مسيحيت به مذاهب كهن و نو منشعب شود در وجود آمد . پس از آن بود كه شاخه‌هاى ارتدكس و كاتوليك در مسيحيت پيدا شد . پس آيين ارامنه به مسيحيت نخستين نزديك‌تر و اعتقادى قديم‌تر در اين دين است .\r\nنخستين وزيرمختار ايران كه به ژاپن آمد آوانس خان مساعد ( السلطنه ) « 1 » بود . در\r\n\r\n\r\n","description":"","footnote":"\r\n( 1 ) . اوانس خان مساعد السلطنه ، مانند ميرزا محمد حسين خان فروغى ( ذكاء الملك اول ) در جوانى از اجزاى دستگاه اعتماد السلطنه وزير انطباعات ناصرى بوده و در تحقيق و تحرير و ترجمه‌هايى كه براى شاه انجام مىشده دست داشته است . اعتماد السلطنه چندبار از او ياد كرده است : « دوشنبه 6 ذيقعده 1305 : ( دربستك ) عصر كه شاه . . . از دم چادر من عبور كردند ، ايستادند -\r\n","page_name":" 84 ","page_number":84},
  {"content":"\r\n\r\nسال 1930 كه او به كشورش برمىگشت ، ميان راه در هاربين « 1 » درگذشت . مراسم ترحيمش در تهران در يك كليساى ارمنى برگزار شد . من به اين مجلس رفتم . اين مراسم كه در هواى باز انجام مىگرفت ، ساده اما شكوهمند بود ، و به ديدن آن متأثر شدم . ارامنه ، همچون يهوديان ، اكنون كشورى براى خود ندارند . در قفقاز ، در جمهورىهاى شوروى ، ناحيه‌اى به نام ارمنستان هست ؛ اما اين فقط اسم و ظاهر\r\n\r\n\r\n","description":"","footnote":"\r\n- چند دقيقه صحبت كردند . كتاب ترجمهء ميرزا آوانس خان را تقديم كردم . »\r\n« دوشنبه 13 ذيقعده 1305 : . . . صبح اوانس خان را كه صد تومان برايش انعام گرفتم طرف شهر فرستادم . »\r\n« پنج‌شنبه 23 رجب 1308 : . . . از جيب مبارك روزنامهء نمرهء هفتم قانون كه از لندن براى من آورده بودند و ديروز به جهت شاه فرستاده بودم بيرون آوردند . اول از من سؤال فرمودند كه اين روزنامه به چه واسطه به تو رسيده . عرض كردم آوانس خان مترجم به توسط برادر خود براى من فرستاده . . . »\r\nاز آثار ماندنى آوانس خان ترجمه‌اى است كه از سفرنامه و خاطرات بنجامين نخستين وزيرمختار امريكا در ايران كرده است مرحوم عباس اقبال آشتيانى در مقالهء خود ، « نخستين روابط سياسى بين ايران و امريكا » ، در مجله يادگار ( شمارهء 6 بهمن 1323 ) نوشته است :\r\n« كتاب ايران و ايرانيان » تأليف بنجامين نخستين وزيرمختار امريكا را در ايران ، در سالهاى آخرى سلطنت ناصر الدين شاه مرحوم اوانس خان مساعد السلطنه ( 1281 - 1350 ) از انگليسى به فارسى ترجمه نموده و ترجمهء او را مرحوم ميرزا محمد حسين ذكاء الملك فروغى ( متوفى سال 1325 قمرى ) به انشاى روان و درست فارسى درآورده و يك نسخهء ناتمام از آن در تصرف نگارنده‌ى اين سطور يعنى مدير مجله‌ى يادگار هست . . . »\r\nاوانس خان بعدها وارد خدمات سياسى شد . « در سال 1912 در موقعى كه اوانس خان مساعد السلطنه وزيرمختار دولت ايران در برلين بود او ( ميرزا جواد خان ) به درجهء « آتاشه » سفارت مفتخر گرديد . » ( از تأليف علوى ، ابو الحسن ، رجال عصر مشروطيت ، به كوشش حبيب يغمايى ، تجديد چاپ ايرج افشار ، تهران ، 1363 ، در شرح ذيل : قاضى ميرزا جواد خان ) .\r\nمساعد السلطنه سپس وزيرمختار ايران در انگلستان و در ژاپن شد . دورهء وزيرمختارى او را در لندن از شهريور 1306 تا شهريور 1308 نوشته‌اند ( سياستگزاران و رجال سياسى در روابط خارجى ايران ، دفتر مطالعات سياسى و بين المللى وزارت امور خارجه ، تهران 1363 ، ص . 22 ) .\r\n( 1 ) . هاربين يا خاربين ، در چين « پين‌كيانگ » ، شهرى در مركز منچورى .\r\n","page_name":" 85 ","page_number":85},
  {"content":"\r\n\r\nاست . در تركيه ( عثمانى قديم ) گاهى ارامنه كشتار شده‌اند ، اما در ايران با آنها نسبة گرمى و خوشرفتارى شده است . به خصوص شاه عباس بزرگ با غيرمسلمان‌ها به مهر و مدارا رفتار مىكرد .\r\nتيمورتاش وزير مقتدر دربار ، زن دومش اهل روسيه و ارمنى بود ، و از طريق او با مساعد السلطنه خويشاوندى داشت ( و نفوذ خود را براى او به كار انداخت ) . چنين بود كه نخستين وزيرمختار ايران كه به ژاپن آمد ارمنى بود . يك ديپلمات جوان روس در نهان ( از اين انتصاب ) خشمگين بود . مساعد السلطنه در انگليس درس خوانده و اديب نامورى بود ، و كليّات شكسپير « 1 » را به زبان ارمنى ترجمه كرد . وى زبان‌هاى انگليسى ، فرانسه ، و آلمانى مىدانست . چون در آن سالها ديپلمات آشنا به زبان انگليسى كم بود ، او را به سمت نخستين وزيرمختار ( در توكيو ) انتخاب كردند . « 2 »\r\nبيچاره ارمنيان كشورى از خود ندارند . نژاد ارمنى ، مانند قفقازيان ، مردمى وجيه‌اند ، و به خصوص چشمان بسيار زيبا دارند . چشم زن ايرانى همچون چشمهء شفاف است ، و چشم زن ارمنى مانند الماس سياه . اما زن ارمنى در مقايسه با زنان شرقى ، گيراييش چندان نمىپايد ، و در 24 يا 25 سالگى چاق مىشود و زيبايىاش كم‌كم از دست مىرود . با اينهمه ، در روزگار باستان در اندرون اشراف ايرانى زنان ارمنى زياد بودند . يك دلدار خسرو پرويز كه نامش در داستان‌هاى ايران بسيار آمده است ، شيرين بود كه بعد همسر اين پادشاه شد . اين محبوبهء خسرو ، ارمنى بود .\r\nچنان كه پيشتر ياد شد ، در اوايل سدهء 18 « 3 » شاه عباس بزرگ قدرت سلسلهء\r\n\r\n\r\n","description":"","footnote":"\r\n( 1 ) . ويليام شكسپير  Shakespeare , William  ، شاعر و نمايشنامه‌نويس نامى انگليسى ( 1564 تا 1616 م . )\r\n( 2 ) . سفارت ايران در توكيو در اول تيرماه 1309 به وزيرمختارى آوانس خان مساعد السلطنه تأسيس شد ، و او تا مرداد 1310 وزيرمختار بود . ( سياست‌گزاران و رجال سياسى در روابط خارجى ايران ، پيشين ، ص . 41 ) .\r\n( 3 ) . شاه عباس اول صفوى كه شاه عباس بزرگ خوانده مىشود ( متولد 978 ه . / 1571 م . و در -\r\n","page_name":" 86 ","page_number":86},
  {"content":"\r\n\r\nصفوى را استوار كرد . هنگامى كه روزگار اين سلسله سرمىآمد ، ايران دوبار دستخوش هجوم و غارت افغان‌ها شد ، و در اين ميان ارامنه سخت آسيب ديدند .\r\nدر جنگ سال 1722 م . ارمنيان از عربستان يارى خواستند ، اما به علت اختلاف دينى حمايتى نشد و شهر ارمنىنشين ويران گشت .\r\nپس از سقوط صفويان ، افغان‌ها دوبار شرايط بسيار سخت بر ارامنه تحميل كردند . يك‌بار قرار دادند كه اينان 000 / 140 تومان و 50 دوشيزه زيباروى ( به محمود افغان ) بدهند تا در امان باشند . ارمنيان پذيرفتند ، و از خطر قتل‌عام شدن نجات يافتند . ارمنيان مردمى بسيار باهوش‌اند ، و حساس‌تر و كارآمدتر از ايرانيان ( مسلمان ) مىنمايند ، اما طرف اعتماد واقع نمىشوند . در كنفرانس صلح ، پس از جنگ جهانى اول در پاريس ، براى شناسايى كشور ارمن تلاشى شد .\r\nمساعد السلطنه هم كه بعد وزيرمختار ايران در ژاپن شد به عنوان يكى از نمايندگان تام الاختيار ارامنه و نامزد وزارت امور خارجه دولت مستقل ارمنستان ( به اين كنفرانس آمده ) بود . به اين سابقه ، شمارى از وزيرمختارهاى جوان نمىپسنديدند كه او نمايندهء سياسى ايران در ژاپن بشود . وى به احتمال آخرين ارمنى بود كه وزيرمختار ايران در خارج شد .\r\n\r\nشاه عباس بزرگ\r\nبلندآوازه‌ترين نام در ايران معاصر ، از آن شاه عباس كبير است .\r\nدر سدهء شانزدهء ميلادى ( دهم هجرى ) در اروپا و هم در آسيا پادشاهان عظيم الشأن بودند ، و هر يك از آنان كارى دوران‌ساز كرد . در غرب شارل پنجم « 1 » و اليزابت\r\n\r\n\r\n","description":"","footnote":"\r\n- گذشتهء 1038 ه . / 1629 م . ) از سال 996 ه . چهل سال پادشاه ايران بود كه اواخر سدهء شانزده تا اوايل سدهء هفده ميلادى مىشود ، نه سدهء هيجده .\r\n( 1 ) . شارل پنجم  Charles V  معروف به شارل خردمند  ( Charles le Mauvais )  ( متولد 1337 -\r\n","page_name":" 87 ","page_number":87},
  {"content":"\r\n\r\n( اوّل ) « 1 » ، و در شرق سلطان سليمان بزرگ « 2 » و اكبر پادشاه « 3 » از سلسلهء مغولى هند بودند . در همين عصر در ايران شاه عباس بزرگ پديدار شد . قرن شانزده در ژاپن همزمان بود با اواخر دورهء تاريخى موروماچى و عصر ازوچى موموياما تا عصر كيچوء ، كه در آن تمدن ادو پديد آمد . « 4 » در اواخر قرن ( شانزده ) تا آغاز قرن بعدى در\r\n\r\n\r\n","description":"","footnote":"\r\n- و در گذشتهء 1380 م . ) در سال 1356 پس از اسارت ژان دوم ، نايب السلطنهء فرانسه گرديد . در سال 1360 قرارداد برتينيى  Bretigny  را با انگلستان منعقد ساخت . در سال 1364 م .\r\nبه پادشاهى رسيد و صلح را بر شارل بدكردار  ( Ch . le Mauvais )  تحميل نمود و قلمرو سلطنت را از چنگ چريك‌هاى خارجى غارتگر آزاد كرد و تا سال 1375 همه ولاياتى را كه به دست انگلستان افتاده بود از تصرف آن خارج ساخت . شارل پنجم بانى اصلاحات مفيدى در شؤون مالى و توسعهء امتيازات دانشگاه گرديد . ( معين ، اعلام )\r\n( 1 ) . اليزابت اول  Elizabeth I  ( متولد 1533 و در گذشتهء 1603 م . ) ملكهء انگلستان ( 1558 تا 1603 م . ) از آيين پروتستان حمايت كرد . حامى ادبيات ، هنرها و تجارت بود . ( معين ، اعلام )\r\n( 2 ) . سليمان اوّل ( جلوس 926 ه . / 1520 م . ، فوت 974 ه . / 1566 م . ) فرزند سلطان سليم اول ، تركان او را قانونى و فرنگيان وى را عظيم  ( Magnefique )  لقب داده‌اند . وى فتوحات سليم را تحت الشعاع عمليات درخشان خود قرار داد . . . لقب « كبير » كه به او داده‌اند فقط به مناسبت هوش و كفايت و فتوحات درخشان او نيست ، بلكه بيشتر براى جدّ و جهديست كه در حفظ مقام خود به خرج داده . . . ممالك عثمانى در عهد سلطان سليمان از بوداپست و ساحل دانوب تا شلالهء آسيوان در مصر ، و از ساحل فرات تا باب جبل الطارق وسعت داشت ، و دورهء سلطنت او دورهء منتهاى عظمت عثمانى است . ( معين ، اعلام )\r\n( 3 ) . اكبر پادشاه ( متولد 949 ه . / 1542 م . ، و در گذشتهء 1014 ه . / 1605 م . ) پادشاه هندوستان از سلسلهء تيموريان هند . وى مملكت خود را به يارى وزير خويش ابو الفضل منظم كرد و توسعه بخشيد ، و جلوس او مبدأ « تاريخ اكبرى » به شمار مىرود . ( معين ، اعلام )\r\n( 4 ) . دورهء تاريخى موروماچى در ژاپن ( سالهاى 1392 تا 1573 م . ) كه به دو دورهء متقدم و متأخر ( پيش و پس از سال 1477 ) تقسيم مىشود ، كه با استقرار قدرت « يوشىمىسو » و پايان يافتن رقابت دربارهاى جنوبى و شمالى به سود دربار شمالى ، آغاز شد . در اواخر اين دوره ، با درگيرىها ميان سرداران قدرت‌طلب ، كشور دستخوش جنگ‌هاى داخلى بود . آمدن اروپاييان به ژاپن ( نخستين‌بار پرتقالىها در سال 1543 ) در همين دوران سرگرفت . پس از آن ( ميان -\r\n","page_name":" 88 ","page_number":88},
  {"content":"\r\n\r\nايران عظيم‌ترين شاه اين عصر سلطنت داشت . اين دوره درست مصادف است با سالهايى كه كاموپاكوى ميمون ( همان هيده‌يوشى تويوتومى ) « 1 » اين لقب را يافت ، تا آغاز عصر « كان - ئه‌ى » در حكومت يه ميتسو « 2 » شوگون ( - سپهسالار حاكم ) سوم خاندان توكوگاوا ، كه از سر غرور گفت : « من مادرزاد شوگون بوده‌ام » .\r\nسر آنتونى شرلى « 3 » انگليسى در آن سالها نوشت كه شاه عباس بزرگ با سيماى خوش‌منظر بىهمتا و قامت موزون مردانه‌اش در گذشته و حال بيمانند بود ؛ و علاوه بر اينها ، جاذبه و دليرنمايى ابروانش ، رخ گندمگون آفتاب‌ديده و گيرا ، خرد آميخته با دليرى و حلم و مهر ، سخاوت در منش و رفتار ، عدالتخواهى بىنظير ، و بسيارى فضايل و سجاياى ديگرش ، او را ممتاز مىساخت . او از شاه عباس بزرگ بالاترين ستايشى را كه مىتوان دربارهء كسى در تصور آورد ، كرده است .\r\nاين پادشاه بزرگ ، در كودكىاش مىبايست از پل پرخطر سرنوشت بگذرد . يك بار كه اسبش تير خورد و از پا درافتاد ، و خود او هم از مرگى كه تا يك قدمىاش آمده بود نجات يافت ، يگانه‌بارى نبود كه در كشمكش‌هاى داخلى نزديك بود كه قربانى رقابت و درگيرى ميان دسته‌هاى اعيان و سرداران و مدعيان شود . غرب مملكت دستخوش تجاوز تركان بود ، و در شرق ازبك‌ها منتظر فرصت بودند ( تا بتازند ) ، و شاه عباس يك‌بار ناچار شد كه با واگذاردن تبريز و گرجستان و جاهاى ديگر به عثمانى ، به صلحى موقّت دست يابد . سواى اين ( تركتازىهاى دشمنان ) اين\r\n\r\n\r\n","description":"","footnote":"\r\n- سالهاى 1573 تا 1600 م . ) سرداران معروف سه‌گانه ( اودانوبوناگا - 1534 تا 1582 - ، تويوتومى هيده‌يوشى - 1536 تا 1598 - و توكوگاوا يه‌ياسو - 1542 تا 1616 - ) عروج كردند ، و مبارزه‌جويىهايى آنان و بارآمد آن دوره‌اى متمادى از صلح و ثبات سياسى در ژاپن در پى آورد ( دورهء ادو ، سالهاى 1600 تا 1867 ) كه تا شروع عصر تجدد ژاپن دنباله يافت . براى شرح بيشتر بنگريد به تأليف هاشم رجب‌زاده ، تاريخ ژاپن ، تهران ، 1365 ، صفحه‌هاى 104 تا 138 .\r\n( 1 ) . نوبوناگا ، بركشندهء هيده‌يوشى ، در سالهايى كه اين رزمنده ملازم او بود ، و از راه مهر و با توجه به روحيه و رفتار وى ، به او سارو ( به معنى ميمون ) لقب داده بود .\r\n( 2 ) . فرمانروا در سالهاى 1623 تا 1651 م .\r\n( 3 ) -  Sir Anthony Sherley \r\n","page_name":" 89 ","page_number":89},
  {"content":"\r\n\r\nپادشاه چهار سال پس از برنشستنش ، به سفارش منجمان كه احوال ستارگان را مساعد به حال پادشاه نمىديدند . تخت و تاج را يك چند به مردى مسيحى و يوسف‌نام وانهاد . اين يوسف در چهارمين روز جلوسش كشته شد ، و بدينسان قضاى الهى از سر پادشاه گذشت . « 1 » پس ، شاه عباس بزرگ در روزى كه احوال ستارگان سعد مىنمود باز بر تخت جلوس كرد و سالهاى بسيار كارهاى بزرگ به انجام رساند ، و آثار عالى از خود بر جاى گذاشت . اين هنگام سال قوئى ئيل ( سال گوسفند ) بود ، و در باختر با نحس كيوان تقارن مىيافت « 2 » پيشگويى مىكردند كه در اين سال كسى كه به خواست الهى پنج روز بر جهان فرمانروائى مىكند ، كشته خواهد شد .\r\n\r\n\r\n","description":"","footnote":"\r\n( 1 ) . ملّا جلال الدين منجّم مؤلف تاريخ عباسى يا روزنامهء ملا جلال ( تهران ، 1366 ، ص . 122 ) در شرح وقايع سال يكهزارويك هجرى موافق لوى ئيل نوشته است : « . . . و ستاره‌اى در اين ايام پديد آمد كه منتج تغيير و تبديل پادشاه عصر بود . مقارن اين حال يوسفى تركش‌دوز و برادرش در الحاد تصانيف داشتند ، آوردند . راى اين پير غلام جلال منجم در علاج آن ستاره بر اين قرار گرفت كه شخصى را پادشاه مىبايد كرد ، و چون چند روزى پادشاه باشد او را بايد كشت تا اثر آن ستاره ظاهر شده باشد و كار خود را كرده باشد . بنائا عليه ، يوسفى را در پنجشنبه هفتم ذيقعده پادشاه ساخته و كلب آستان على ( عنوانى كه شاه عباس براى خود اختيار كرده بود ( را از پادشاهى معزول گردانيدند ؛ و ركن الدين مسعود بدين مضمون قطعه‌اى گفته :\r\n شها توئى كه در اسلام تيغ خونخوارت * هزار ملحد چون يوسفى مسلمان كرد\r\nجهانيان همه رفتند پيش او به سجود * دمى كه حكم تواش پادشاه ايران كرد\r\nنكرد سجدهء آدم به حكم حق شيطان * ولى به حكم تو آدم سجود شيطان كرد \r\nو در يكشنبه دهم همين ماه يوسفى تركش‌دوز را به طالعى كه مقتضى بود به قتل آورديم ، و شاه دين‌پناه به طالع مسعود به تخت نشست ، و منبعد هرچه تفحص و تجسس اين ستاره كردند ، به نظر نيامد . »\r\n( 2 ) . قدما زحل يا كيوان را هفتمين سياره و نحس اكبر مىدانستند ( معين ، اعلام )\r\nرودكى در قطعه‌اى با مطلع\r\n « مرا بسود و فروريخت هرچه دندان بود » \r\n، در شكايت از پيرى گفته است :\r\n نه نحس كيوان بود و نه روزگار دراز * چه بود منت بگويم ، قضاى يزدان بود \r\n","page_name":" 90 ","page_number":90},
  {"content":"\r\n\r\nسياح و بازرگان انگليسى آنتونى شرلى با برادر كوچكش سر رابرت شرلى « 1 » و بيست‌وشش همراه ديگر ، به ايران آمد و به منصب رايزنى شاه اعتبار يافت و سرانجام هم به عنوان سفير ايران به كشورهاى اروپايى روانه داشته شد . در استوارنامهء او كه امروز به جاى مانده ، ( از سوى شاه عباس ) چنين نوشته شده است :\r\n« انگليسى عيسوى كه مصاحب و مباشر من بود ، و نماينده‌ام ، كه بالاترين اعتبار را يافته است . » « 2 »\r\nاين پادشاه كريم و رحم‌دل ، تجار مسيحى را به گرمى پذيرا شد ، حقوق گمرگى را منسوخ كرد ، و از مأموران ولايات و متشرعين خواست كه با خارجىها به مهر و مدارا برخورد و رفتار كنند . در ميان آسيايىها كه با بيگانگان بىمهرند ، ايرانيان با كمترين تبعيض قومى و دينى رفتار مىكنند ، و فضيلت و منش كريمانه نشان مىدهند .\r\nمىگويند كه اين طبيعت در آنها از تعليم و هدايت شاه عباس بزرگ برآمده است .\r\n\r\n\r\n","description":"","footnote":"\r\n( 1 ) . رابرت شرلى  Sir Robert Sherley  ( متولد 1581 و در گذشتهء 1628 م . ) همراه برادرش آنتونى به ايران آمد و در جنگ ضدّ تركان لياقت به خرج داد . با دخترى ايرانى ( چركسى ) ازدواج كرد و از طرف شاه عباس براى اتحاد اروپا ضدّ تركان به سفارت فرستاده شد . زيگموند دوم پادشاه لهستان ، امپراتور رودلف دوم ، و پاپ‌پل پنجم مقدم او را گرامى داشتند . وى سپس به انگلستان رفت ( 1611 م . ) و از هر سو مورد سوءظن واقع گرديد . رابرت مجددا به ايران بازگشت و بار ديگر از طرف شاه عباس مأمور شد تجارت ابريشم ايرانى را در ممالك اروپا ترويج كند و پس از 5 سال ( 1617 م . ) از اسپانيا اخراج شد و پس از مخالفت‌هاى كمپانى هند شرقى در انگلستان هم مورد بىلطفى قرار گرفت و مجددا به ايران آمد و در اين كشور در حالى كه مورد عدم التفات بود درگذشت . ( معين ، اعلام )\r\n( 2 ) . شاه عباس در اعتبارنامهء سر آنتونى شرلى كه او را به دربارهاى اروپا فرستاد نوشت : « . . . بدانيد كه واسطهء دوستى ما و شما اين مرد ( آنتونى شرلى ) بوده است . . . راه دوستى را او نشان داد . . . در ايران او را چون برادر عزيز مىداشتيم . با او در يك ظرف غذا مىخورديم ، و از يك جام شراب مىنوشيديم . پس چون اين مرد نزد شما رسد بايد او را نمايندهء شخصى ما بدانيد و آنچه مىگويد و مىخواهد انجام دهيد . . . » ( نوائى ، ايران و جهان از مغول تا قاجاريه ، ص 215 ، به نقل از نصر الله فلسفى ، سياست خارجى ايران ، ص . 31 و 32 ) .\r\n","page_name":" 91 ","page_number":91},
  {"content":"\r\n\r\nكرامت ايرانيان در امر حكمرانى پديدار است . كورش كبير « اسرائيليان » را كه نبوكد نصر ( - بخت نصر ) در بابل اسير كرده بود آزاد ساخت ، و نيز به آنها هزينهء راه و معاش داد و دستور داد تا زيارتگاه اورشليم را بازسازند و همهء ظروف و اسباب مقدس طلا و نقره را كه بخت نصر از اورشليم به غارت برده بود به آنان بازگردانند .\r\nاين رفتار نقطهء مقابل منش اقوام سامى باستان است ، كه ديگران را ميان خود راه نمىدادند .\r\nشاه عباس بزرگ در مدت پانزده سال اسلحه فراهم آورد ، صنعت را ترقى داد ، قدرت ملى را فزونى بخشيد ، و آنگاه به جنگ عثمانى در غرب برخاست و تبريز و ديگر جاها را كه پيشتر تسليم كرده بود پس گرفت . مورخان نوشته‌اند كه در آن هنگام شمار رزمندگان ترك بيش از يكصد هزار بود ، و ايرانيان حدود شصت هزار سرباز يا كمتر داشتند ، اما قشون ترك در اسلحه و روحيه بسيار پايين‌تر از ايرانىها بود .\r\nمىگويند كه به ويژه توپچيان مؤثرترين كار و سهم را در جنگ داشتند ، و نيز شيوه و شگرد جنگى شاه عباس بزرگ چنان هوشمندانه و كارساز بود كه امروزه هم افسران ستاد آن را مىستايند . نوشته‌اند كه چون او بغداد و موصل را پس گرفت و كربلا و ديگر اماكن متبرك شيعه را باز به خاك ايران پيوست ، ملت ايران سراپا شوروشادى شد .\r\nدر اين هنگام ترك‌ها پذيرفتند كه همهء غنايم جنگى پيشين را از دست بگذارند ، و شاه عباس قرار داد كه در برابر اين كار ، هر سال دويست بار ابريشم به سلطان ( عثمانى ) بدهد . سپس ديگر بار با ترك‌ها جنگيد ، و در پيمانى كه در پى آن بسته شد اين دويست بار ابريشم به يكصد بار كاهش يافت . مواد ديگر اين پيمان هم به سود ايران بود . در اين ميان بغداد و جاهاى ديگر به مدت چند ماه در محاصره بود ، و در تاريخ آمده است كه شاه عباس خود سربازان زبده همراه برداشت و رفت و اين شهرها را آزاد كرد .\r\nشاه عباس بزرگ نه فقط در امور رزمى ، كه در مملكتدارى نيز سرآمد و ممتاز بود .\r\nپيداست كه ترقى معمارى و هنرها و صنايع دستى در اصفهان به مايهء حمايت و\r\n\r\n","description":"","footnote":"","page_name":" 92 ","page_number":92},
  {"content":"\r\n\r\nتشويق او بوده ، و مىگويند كه همه كاروانسراها و پل‌ها را در سراسر ايران اين پادشاه ساخته است . بزرگراهى كه در طول كنارهء درياى خزر در شمال ايران از شرق به غرب كشيده است در عصر اين پادشاه ساخته شد ، و امروزه هم به جادهء سنگفرش مشهور است . پادشاه ايران كه شكسپير « 1 » در داستانش « دوازده شب » از وسعت نظر و شيوهء تساهلش ياد و تحسين كرده همان شاه عباس كبير است ، و چون نيز نوشته است كه او هميشه سلحشوران انگليسى را به گرمى پذيرا مىشد ، دور نيست كه در آن روزگار نام و آوازهء اين پادشاه در انگليس بر زبان‌ها بوده است .\r\nبسيارى از مسافران اروپايى كه عظمت اصفهان و عماراتش را به چشم ديدند ، وصف آن را براى آيندگان گذاشتند . اين نشان و نتيجهء خوشرفتارى اين پادشاه با مسيحيان و رفتار بر كنار از تبعيض و تعصب دينى تنگ‌نظرانهء اوست .\r\nپيشتر ياد شد كه شاه عباس محلهء جلفا را در اصفهان براى ارامنه ساخت . از سويى هم مسلمانان را به سفر زيارتى تشويق مىكرد . گفته‌اند كه او خود ، از سر شوق ، مسافتى بيش از پانصد فرسنگ را پاى پياده پيمود و از اصفهان به زيارت بارگاه امام رضا ( ع ) در مشهد رفت . نيز ( در مقام خدمتگزارى اين درگاه ) در ايوان حرم بيش از يكهزار شمع سوخته را ( كه زائران افروخته بودند ) به دست خود برچيد . مىگويند كه شاه عباس بارگاه نجف در سرزمين عربستان را هم زيارت كرد ، و آستان حضرت على ، شخصيت مقدس اسلام و نيز جدّ خاندانش ، را روبيد .\r\nسفرهاى او از اين سر تا آن سر ايران از سر شوق ايمان بود ، اما شايد كه تسهيل رفت و آمد و تماس و ارتباط با آحاد ملت ( در نواحى گوناگون ) و نيز ترقى دادن اقتصاد كشور را هم منظور داشت . اين انديشه و تدبير به يقين شايستهء تحسين است .\r\nاما اين شاه بزرگ باتدبير با خويشان خود به بيرحمى بسيار رفتار كرد ، و اين واقعيت را تاريخ در سينه دارد . نيز نوشته‌اند كه او براى راضى كردن نفس جاه‌طلب\r\n\r\n\r\n","description":"","footnote":"\r\n( 1 ) -  Shakespeare , William \r\n","page_name":" 93 ","page_number":93},
  {"content":"\r\n\r\nخود ضيافت‌هاى بسيار مجلل مىداد . از چهار پسرش ، بزرگترين آنها كشته شد ، دومى از بيمارى مرد ، و دو پسر ديگر را ( به فرمان پدر ) چشم كندند . پس ، وارثى براى تخت‌وتاج نماند ، و شاه عباس در پيرى ، دستخوش رنج و درد و اندوه شد و در شصت سالگىاش « 1 » در كاخ شاهى در مازندران درگذشت .\r\nاين ( چنين رفتار با خويشان نزديك ) فقط خصلت شاه عباس نبود . در اين كشور كه دربار هميشه مركز توطئه بوده است ، تاريخ حكايات مكرر دارد كه چون شاهزاده‌اى باليده و رشيد و قوى شده ، ملازمان شرير او را از راه به در برده و خواسته‌اند كه به اين واسطه بر تخت‌وتاج دست يابند . رفتار شاه عباس را محض سنگدلى نمىتوان شمرد . به هر تقدير ، به اين مايه كه چهل‌وپنج سال فرمانروايى شكوهمندش فرهنگ ايران را تعالى داد و جلوتر از عصر و زمان مىرفت و ايران را به راه رونق برد ، شاه عباس پادشاه خردمند و نيكى است كه ايران مىتواند به او ببالد . يكى از مورخان گفته است كه چنين شخصيتى نمىبايست فقط به انگيزهء طبيعت بىرحم و روح سركش خود چنان فاجعهء خونين خانوادگى را در يادها نهاده باشد ( و كشتن نزديكانش علتى ديگر داشته است ) . شاردن ، سياح معروف كه در آن روزگار در ايران سفر كرد گفته است كه با درگذشت اين پادشاه بزرگ ، دورهء ترقى و رونق ايران نيز سرآمد .\r\n\r\nشيراز\r\n500 كيلومتر كه از اصفهان به سوى جنوب برويم ، به شيراز ، پايتخت سلسلهء زند ، مىرسيم . اصفهان و شيراز را يك « شاهراه » به هم مىپيوندد ، كه از سده‌هاى ميانه وجود داشته است . هم اتومبيل‌هاى عصر ماشين و هم شترهاى كاروان ، راهى را كه كار عظيم شاه عباس است مىپيمايند و پيش مىروند . هواپيمايى كه بر آن نشسته\r\n\r\n\r\n","description":"","footnote":"\r\n( 1 ) . كازاما هفتاد نوشته است اما شاه عباس به حساب تاريخ قمرى شصت سال عمر كرد . ( 978 تا 1038 ه . / 1571 تا 1629 م . )\r\n","page_name":" 94 ","page_number":94},
  {"content":"\r\n\r\nبودم فاصلهء اصفهان تا شيراز را دو ساعت و نيمه رفت ، و نزديك ظهر به شيراز رسيد . پيش از رسيدن به شيراز ، از پنجرهء هواپيما درياچهء آب شور « 1 » همچون لكه‌اى سياه به چشم آمد . هواپيما كه به زمين نزديك شد ، دانستم كه اينجا آب شور است .\r\nهواپيما ، بالاى اين آب دو سه بار چرخ زد ، و در فرودگاه پايين آمد .\r\nسرلشكر ( حبيب الله ) شيبانى استاندار و حاكم نظامى فارس « 2 » و بهبهانى ، بازرگان ، به پيشبازم به فرودگاه آمده بودند . آنها با مهر بسيار خوشامد گفتند ، و هركدام خواهش كردند كه مهمان آنها باشم ( و پيششان منزل كنم ) .\r\nدر ايران چون سفر دور و گذراندن شب در جاى ديگر ( جز خانهء خود ) با كمبود مهمانخانه و تأسيسات عمومى راحت نيست ، معمول است كه مسافر در خانهء آشنايى بماند . در اينجا بايد يادآور بشوم كه ورود بيگانه به اندرون ممنوع است ( و ميهمان در بيرونى خانه مىماند ) .\r\nايالت فارس هميشه دستخوش شورش و سركشى ايل قشقايى بود . پس سرلشكر شيبانى مأموريت ويژه يافت و حاكم نظامى ( فارس ) شد . و در اندك زمانى قشقايىها را سركوب كرد . او امير لشكرى با فرهنگ و تحصيلكردهء فرانسه بود ، سابقهء وزارت داشت ، و از نظاميان كاردان و صاحب اعتبار بود . اما بر اثر دسيسه و اتهام رقباى خود هدف سوءظن و دچار غضب رضا شاه شد و به بند افتاد ، و گويا در\r\n\r\n\r\n","description":"","footnote":"\r\n( 1 ) . كازاما « درياچه شور » نوشته است ، اما درياچه‌اى به اين نام نزديك شيراز نيست ، مگر اينكه يكى از درياچه‌هاى نزديك شيراز ، مانند مهارلو ، مراد باشد . اما رود شور « روديست در فارس كه از كوه‌هاى داراب سرچشمه مىگيرد و شعب كوچك متعدد دارد ، و در بعض نقاط در شن‌زارها فرورود و از نقطهء ديگر مجددا بيرون آيد و سرانجام در شمال قشم تشكيل مصبّى دهد و به خليج فارس ريزد » ( معين ، اعلام )\r\n( 2 ) . گلشائيان نوشته است كه در زمان حكومت رضا شاه « چهار استاندار داشتيم : استاندار خراسان ، استاندار فارس ، استاندار كرمان ، استاندار آذربايجان . شهرهاى بزرگ مثل اصفهان - اهواز - رشت - سارى - كرمانشاهان - همدان - سنندج - فرماندار كل داشت ، بقيهء شهرهاى كشور فرماندار . » ( خاطرات ، ص . 47 - 546 )\r\n","page_name":" 95 ","page_number":95},
  {"content":"\r\n\r\nزندان ديوانه شد .\r\nمن به لطف سرلشكر ( شيبانى ) مهمان ستاد ( لشكر فارس ) شدم . و با اتومبيل نظامى در شيراز گردش كردم .\r\n\r\nسرزمين حافظ و سعدى\r\nشيراز ، كرسىنشين ايالت فارس ، خاستگاه قوم ايرانى و منشاء نام اين كشور است .\r\nزرتشتيان را نيز « پارسى » مىخوانند ، كه همان نام اين ايالت است . نام « پرشيا »  ( Persia )  را ( كه در زبان‌هاى اروپايى مصطلح است ) يونانيان به اين سرزمين دادند ، همچنانكه نام « ژاپن » را براى كشور ما « 1 » . هم اكنون هم مردم ايران زبان خود را « فارسى » مىنامند ، اما كشور خود را « ايران » مىخوانند . فارس بزرگترين ايالت ايران است .\r\nمردم فارس به ( مايه و ميراث ) ادب و فرهنگ خود مىبالند ، زيرا كه در اين ايالت بود كه دو نام بزرگ در تاريخ ادب ايران درخشيد ، كه همانا سعدى و حافظاند . اين هر دو شاعرانى بسيار بزرگ‌اند .\r\nنخست به زيارت خاك حافظ رفتم . از نام « حافظ » برمىآيد كه او قرآن را از برداشت . مزار او در حومهء شيراز است ، و از قرارگاه لشكر فارس چندان دور نيست .\r\nامروزه ، گرداگرد اين گور حفاظى از شبكهء آهنين دارد . چون او شعرهايى در ستايش شراب گفته ، در جايى كه نوشيدن آن در دين اسلام منع شده است ، گويا هنوز هم گه‌گاه ، قشريان متعصب به لعن و نفرين او و بىحرمتى به مزارش برمىآيند .\r\nحافظ اكنون شاعرى ( با شهرت ) جهانى است ، همچون عمر خيام ، كه امروزه مردم ژاپن او را مىشناسند و مىدانند كه در وصف مى و معشوق زيبا سروده و آن را\r\n\r\n\r\n","description":"","footnote":"\r\n( 1 ) . ژاپنىها كشور خود را « نيهون » يا « نيپّون » ، سرزمين برآمدن آفتاب ، مىخوانند . « ژاپن » نامى است كه نخستين سيّاحان اروپايى ، مانند ماركوپولو ، با مقلوب كردن لفظ « نيپّون » نگاشتند ، و نزد اروپائيان و سپس ديگران رايج شد .\r\n","page_name":" 96 ","page_number":96},
  {"content":"\r\n\r\nستوده است . حافظ فقط يك‌بار به ( قصد ديار ديگر به ) هند سفر كرد ، و گويا جز شيراز در خاك ديگرى پا نگذاشت . هنگامى هم كه روانهء هند شد ، از ناخوشى دريا رنجه گشت و بارها كوشيد تا از ميان راه بازگردد . چون اين شاعر درگذشت از انبوه ايرانيان كه سرخوش از نوا و نغمهء سروده‌هاى زيبايش بودند كسانى هم به اعتراض برخاستند كه او مرتد است و نبايد بر جنازه‌اش نماز خواند . مىگويند كه براى طى كردن قال و مقال ، غزل‌هايش را بر تكه‌هاى كاغذ نوشتند و در كوزه‌اى ريختند ، و كودكى دست به ميان كوزه برد و كاغذى بيرون آورد ، بر آن نوشته بود :\r\n قدم دريغ مدار از جنازهء حافظ * كه گرچه غرق گناه است ، مىرود به بهشت \r\nپس قشريان لب فروبستند ، و پيكر او با آيينى شايسته و باشكوه به خاك سپرده شد .\r\nدر شيراز ، شهرى كه حافظ در آن زيست و سرود ، باغ‌هايى پوشيده از رديف درختان ( سرو و ) بلوط با جويبارهاى آب زلال در همه جا مىديدم . هنوز هم اين شهر چنين سرسبز است و باصفا . در شهرهاى ديگر ، ناظران مسلمان همه جا هستند و مردم را به رعايت اوامر و نواهى دين محمدى مىخوانند . اما فقط در شيراز است كه تساهل و مدارا مىبينيم . احساس مىكنم كه اين به مايهء غناى انسانگرائىاى است كه بارآمد عشق به زيبايىهاى طبيعت است ، و فكر مىكنم كه شعر حافظ است كه اين روحيه را در مردم شيراز پرورده است . به راستى كه شيراز كان حسن و معدن مى انگور است كه حافظ آنها را دوست مىداشت . اما ، از بخت بد ، من كافر ( - نامسلمان ) نتوانستم زيبا رويان مسلمان اينجا را ببينم و از شراب انگور آن چندان به چشم ، چون اين شراب برايم بيش از اندازه شيرين بود .\r\n« شرى » « 1 » ، شرابى محصول اسپانيا ، به اسپانيولى  \" Jeros \"  ( مقلوب شيراز ) خوانده\r\n\r\n\r\n","description":"","footnote":"\r\n( 1 ) .  Sherry  ، شراب قوى شيرين يا تلخ اسپانيايى .\r\n","page_name":" 97 ","page_number":97},
  {"content":"\r\n\r\nمىشود ، زيرا كه « مور » ها « 1 » از عربستان كه روزگارى اسپانيا را در تصرف داشتند ، اين شراب و خاستگاه آن را در اسپانيا « شيراز » نام نهادند .\r\nداستان يورش تيمورلنگ به فارس با قضيهء ميان حافظ و تيمور در تاريخ حكايت شده است . تيمور در سال 1386 م . ( 788 ه . ) از شمال به شيراز تاخت ، و بر خطهء فارس چيره شد . لشكر تيمور بس نيرومند و مقاومت‌ناپذير بود ، پس دروازه‌هاى شيراز به زودى به رويش گشوده گشت . تيمور كه شيفتهء شعر بود ، پيش از هر كار ، كسى را سراغ حافظ فرستاد تا ازو دربارهء اين سخن معروفش بپرسد :\r\n اگر آن ترك شيرازى به دست آرد دل ما را * به خال هندويش بخشم سمرقند و بخارا را « 2 » \r\nامير تيمور به حافظ پيغام داد : « چگونه سمرقند و بخارا را چنين ارزان مىبخشى ؛ براى آباد ساختن شهرم ، سمرقند ، كشورها ويران كردم و شهرها گشودم و نيم جهان را به ضرب شمشيرم گرفتم . تو شاعرى حقير و ناتوانى . پس چگونه است كه در برابر مهر و لطف زيبارويى سمرقند ، پايتخت بزرگ من ، و بخارا را مىبخشى ! » تيمور نامه‌اى چنين سرزنش‌آميز به حافظ فرستاد .\r\nحافظ به اردوى امير تيمور رفت ، زانوى احترام به زمين زد ، و پاسخ داد : « شاها ! اگر چنان گشاده‌دستى و بخشندگى نمىكردم ، امروز چنين قلندر و تنگدست نبودم . »\r\n\r\n\r\n","description":"","footnote":"\r\n( 1 ) . « مور » يا « مورها » ( در لاتينى : ماورى ) ، اصطلاحى با معناى تا حدى مبهم ، كه اروپاييان تا قرن 19 م . ساكنان نواحى مختلف و مخصوصا مردم بنادر شمال غربى افريقا را به آن مىخواندند .\r\nاين كلمه محتملا منشاء فنيقى دارد . اصطلاح مور كه توسط روميان به صورت كلى براى بربرها به كار مىرفت ، به شكل « مورو » به اسپانيا راه يافت ، و مردم آنجا در سراسر فرمانروايى مسلمانان بر اسپانيا همهء عرب‌ها و بربرهاى مسلمان شدهء فاتح اسپانيا را به همين نام مىخواندند . هنگام پيروزى مجدد مسيحيان بر مسلمانان در اسپانيا ، مسلمانانى كه در اين ناحيه تا سال اخراج ايشان در 1610 م . باقى ماندند ، به نام موريسكوها خوانده مىشدند .\r\n( 2 ) . اين را نيز گفته است كه :\r\n به شعر حافظ شيراز مىرقصند مىنازند * سيه چشمان كشميرى و تركان سمرقندى \r\n","page_name":" 98 ","page_number":98},
  {"content":"\r\n\r\nتيمور از اين پاسخ به وجد آمد ، و مقدم حافظ را گرامى داشت .\r\nدر باغ آرامگاه حافظ ، چندين گور هست كه خفتگان در آن در تاريخ صاحب نام‌اند .\r\nدر يك سوى صحن اين مزار باغى است با عمارتى دروازه‌مانند كه دو ستون در ميان دارد . در كنار راست باغ ، گل‌هاى بهارى كه نامش را نمىدانم شكفته بود .\r\nبرگرد آرامگاه حافظ اين شعر او نقش شده است :\r\n بر سر تربت من با مى و مطرب بنشين * تا به بويت ز لحد رقص‌كنان برخيزم « 1 » \r\n* * * سعدى را در شاعرى ، از حافظ هم بزرگ‌تر و پرآوازه‌تر مىدانند . او در جاى سخنورى انديشمند شهره بود . در سرايندگى ، حافظ و فردوسى از او برتر بودند .\r\n« گلستان » « 2 » مشهورترين اثر ، و شاهكار اوست ، و در آن - مانند ويلهلم مايستر اثر گوته « 3 » - يافته‌هاى سفرها و تجربه‌هاى خود را به ( نثر و ) شعر خوش‌آهنگ نوشته است . در ايران كسى هم كه از ادبيات هيچ نمىفهمد ، شعر سعدى را مىداند و مىخواند . قطعه‌هايى از آثار او در همه كتاب‌هاى درسى فارسى هست .\r\nشعر سعدى ، كه از رسم و راه زندگى مىگويد ، روح و منش واقعى مردم ايران را خوب نشان مىدهد . امروزه هم مضامين كتابش كه « گلستان » نام دارد ، براى دريافتن فكر و دل ايرانيان راه‌گشا است . از اين نمونه است سخنى در آغاز گلستان كه مىگويد : « دروغ مصلحت‌آميز به از راست فتنه‌انگيز . » در قطعهء ديگرى مىگويد :\r\n\r\n\r\n","description":"","footnote":"\r\n( 1 ) . از غزلى با مطلع زير :\r\n مژدهء وصل تو كو كز سر جان برخيزم * طاير قدسم و از دام جهان برخيزم \r\n( 2 ) . در متن ژاپنى « بوستان » نوشته ، اما پيداست كه « گلستان » مراد است .\r\n( 3 ) .  Johann - Wolfgang Goethe  ( 1749 تا 1832 ) ، شاعر ، داستان‌نويس و متفكر آلمانى . . . به ترغيب شيلر ، گوته اثر جاودان خود به نام سالهاى شاگردى استاد ويلهلم را تمام كرد . . در سال 1819 كتاب معروف خود « ديوان شرقى » را تمام كرد . او در اين كتاب از حافظ الهام گرفته است ( - مصاحب )\r\n","page_name":" 99 ","page_number":99},
  {"content":"\r\n\r\n« يكى از پادشاهان پيشين در رعايت مملكت سستى كردى و لشكر به سختى داشتى ؛ لاجرم دشمنى صعب روى نهاد ، همه پشت بدادند :\r\n چو دارند گنج از سپاهى دريغ * دريغ آيدش دست بردن به تيغ « 1 » \r\nنيز مىگويد :\r\n صياد نه هربار شگالى ببرد * افتد كه يكى روز پلنگش بخورد « 2 » \r\nايرانيان مردمى شاعرطبع و ادب‌پيشه‌اند ، و بيشترشان مانند حافظ ذوق و زيبايىشناسى دارند ، و اهل خرد و معرفت‌اند ؛ و شيوهء زندگانى را مىدانند . ايرانى ، اگر باغبان و مسلمانى و پيشخدمت هم باشد ، به هنگام حرف زدن حتما شعر در ميان سخن مىآورد ، يا هنگامى كه براى خطا و اشتباهى سرزنش شود ، با خواندن شعرى مناسب عذر گناه را مىخواهد . ايران كشور امروزى ( نوپا ) نيست ؛ سرزمين شعر و ترانه و موسيقى است . در ژاپن قديم ، ميناموتو - نو - سان - ئى يوريماسا « 3 »\r\n\r\n\r\n","description":"","footnote":"\r\n( 1 ) . حكايتى از باب اول گلستان .\r\n( 2 ) . در حكايتى از باب سوم گلستان .\r\n( 3 ) . ميناموتو - نو - يورىماسا ( 1106 تا 1180 م . ) شاعر و نيز رزمنده‌اى نامور بود . داستانى مىگويد كه او در سال 1153 م . هيولائى به نام نوئه را ( كه سر ميمون ، تن ببر ، و دم افعى داشت ، و غريوكشان بر بالاى قصر امپراتور پرواز مىكرد ) به پيكانى كشت ، و مقام يافت . در جنگ‌هاى هوءگن در سال 1156 و در سال 1178 او به مقام دربارى سان - ئى رسيد ؛ و چون در اين هنگام سر تراشيد ( و در زى راهبان درآمد ) به مناسبت او راگن سان - ئى نيوءدوء خواندند ، كه بيشتر به اين نام شناخته است . اما از سال 1180 ستمگرى خاندان حاكم تايرا او را بر آن داشت كه اينان را براندازد ، و در اين راه يارى راهبان نارا و شمارى از رزمندگان نامى را دريافت . كى يومورى ، سپهسالار حاكم ، به اين توطئه پى برد و پسرش را به سركوبى اينان فرستاد . در جنگى خونين كه پيش آمد ، دو پسر يورى ماسا كشته شدند ، و خود او كه زخم پيكان خورده بود و شكست را محتوم مىديد به معبدى رفت و به رسم سلحشوران با دريدن شكم ( هاراكيرى ) خود را كشت . -\r\n","page_name":" 100 ","page_number":100},
  {"content":"\r\n\r\nگفت : « چوبدستى بردارم و زندگى بكنم . » و در جايگاه « سان - ئى » گوشهء عزلت گرفت . مردم ايران داستان‌هايى از اين‌گونه بسيار دارند . هنگامى كه در ايران بودم يك ايرانى كه حق يا مجراى آب او به دستور مأمور دولت قطع شده بود ، در جاى آخرين چاره ، به شخص شاه متوسل شد ، و با قطعه‌اى شعر از اين خلاف قانون شكايت برد . در اين كشور كم‌باران ، آب اهميت و ارزش بسيار دارد . گاهى آب خانهء كسى را برمىگردانند تا به باغ پادشاه آب برسانند . پس در اين آب و خاك شعر ساختن كارسازتر از كشتزار درست كردن است .\r\nدر آن تابستان هوا زودتر گرم كرد ، پس اينجا و آنجا صداى شكايت دربارهء آب و حق آب برخاست . از بخت نيك ، در خانهء تابستانى ما شاخ و برگ بيد ( مجنون ) آويخته و بر آب لب حوض افتاده بود ، حال آنكه ( حوض و آبنماى ) خانه‌هاى ديگر خشك بود . اما در شيراز ، و هم اصفهان ، آب فراوان است . پس مىتوان گفت كه اينجا از نعمت آب ، آبادان و شهر شد .\r\n\r\nپايتخت كريم خان ، بانى سلسلهء زند\r\nدر روزگار كريم خان ، سردودمان شاهان زند ، شيراز پايتخت شد . عمر اين دودمان كوتاه بود ، و در فاصلهء كشته شدن نادر شاه - كه اغلب او را با ناپلئون ( امپراتور معروف فرانسه ) مقايسه مىكنند - و برآمدن سلطنت قاجاريان ، چندى حكومت داشت . كريم خان خود را پادشاه نمىخواند و وارث تاج و تخت نمىدانست ؛ و فقط ( با عنوان « وكيل الرعايا » ) فرمانروايى مىكرد . اما تاريخ‌نگاران اين دودمان را « زنديه » مىنامند . كريم خان از سربازى ساده آغاز كرد و بر سراسر ايران حكومت يافت . او دل‌رحم و عادل و لطيف‌طبع بود . مىگويند كه اين پادشاه هميشه\r\n\r\n\r\n","description":"","footnote":"\r\n- ( از : فرهنگ تاريخى - جغرافيائى ژاپن با مشخصات زير :\r\n Papinot , E . ; Historical and Geographical Dictioary of Japan , Tokyo , Tuttle , \r\n. 1972\r\n","page_name":" 101 ","page_number":101},
  {"content":"\r\n\r\nخوشبختى مردم را آرزو داشت ؛ و هنگامى كه از شهر آواى موسيقى شنيده نمىشد ، مىپرسيد كه مردم چرا و از چه روى غمگين‌اند ، و نوازندگان را فرا مىخواند تا بنوازند . تاريخ‌نويسان آن عصر گفته‌اند كه شيراز در روزگار كريم خان به راستى بهشت روى زمين بود مردم در صلح‌آميزترين زمانه زندگى مىكردند . سند اين سخن هم پرده‌هاى نقاشى است كه در آن زيبارويانى كه بر چهرهء همچون قرص ماه ابروانى كشيده و پيوسته دارند ، مى نوشان از كوتاهى شب دلتنگ‌اند .\r\nگفتند كه شيراز امروز بيشتر حاصل همان آثار آبادانىهاى دورهء كريم خان است .\r\nاين پادشاه به ساختن بندر بوشهر هم همّت گماشت ، تجارت با هند و اروپا را تشويق كرد ، بندر بصره را ( كه اكنون شهرى از عراق است ) گشود و راهى به بغداد ساخت . با مساعى او حمل‌ونقل زمينى به بندرهاى خليج‌فارس هم رونق گرفت .\r\n\r\nتخت جمشيد - كاخ داريوش بزرگ\r\nدر انتظار پرواز هواپيما ( و بازگشتن به تهران ) ، به عنوان مهمان امير لشكر شيبانى ، سه روز در اقامتگاه رسمى استاندار و حاكم نظامى فارس در شيراز ماندم ، و در اين فرصت از ويرانه‌هاى تخت جمشيد كه شهرت جهانى دارد ديدن كردم . اينجا بازماندهء كاخ داريوش بزرگ شاهنشاه ( هخامنشى ) است . هنگامى كه لشكر ايران از اسكندر شكست خورد ، اين كاخ به دست سپاه يونانى ويران شد ، و هنوز به همان حال مانده است .\r\nبه تازگى دكتر هرتسفلد « 1 » ، باستان‌شناس آلمانى به حفارى در اين كاخ و پيرامون\r\n\r\n\r\n","description":"","footnote":"\r\n( 1 ) .  ; Hertzfeld , Ernest  « متشرق ايران شناس آلمانى ( 1879 تا 1947 م . ) ؛ در معرفت خطوط و السنهء قديم و احاطه بر تاريخ ايران باستان ، عراق و اسلام از اعجوبه‌هاى زمان بود ، و در حدود 190 كتاب و رساله و مقاله مربوط به تاريخ و السنه و اديان ايران ، كلده ، عيلام قديم و اسلام نوشت . نام او پيوسته با تخت جمشيد همراه است زيرا كتيبه‌هاى آن را خوانده . او كتاب مهمى -\r\n","page_name":" 102 ","page_number":102},
  {"content":"\r\n\r\nآن پرداخت ، و به كشف‌هاى تازه رسيد . هم او به دستور شاه كوشش مىكند كه در اين محل كاخ را به صورت آن روزگار بازسازى كند .\r\nتخت جمشيد كاخ بهارهء داريوش بزرگ بود ، و در فاصلهء 156 كيلومترى شرق اينجا ، كاخى كه پاسارگاد خوانده مىشود ( اقامتگاه ديگر پادشاه هخامنشى ) .\r\nفرنگيان اينجا را « پرسه‌پوليس » « 1 » مىخوانند ، كه كلمه يونانى و به معنى « شهر پارس » است . مورّخ يونانى در آن روزگار ، اين نام را نهاد . ايرانيان آن را « تخت‌جمشيد » مىنامند . تخت‌جمشيد ، ايوان بزرگ اين كاخ است كه تختگاه شاه جمشيد بود . از اين « تخت » در شعر عمر خيام هم ياد آمده است « 2 » . داريوش بزرگ شاهنشاه هخامنشى ( 521 تا 485 ق . م . ) در اين كاخ ضيافت‌هايى مىداد كه سراسر شب برگزار بود . نقش‌هاى برجستهء گوناگون و پاره‌اى سنگ‌نبشته‌ها كه در اين ويرانه‌ها مانده ، گوياى عظمت دودمان هخامنشى است .\r\nاين كاخ رو به جلگهء مرودشت دارد ، جايى كه براى تختگاه شاهنشاه غرب آسيا ، داريوش بزرگ ، مناسب بود . پشت تخت جمشيد كوه است ، و در هر سويش ايوان‌هايى استوار بر ستون‌هايى كه بر روى سنگ‌هاى آهكى بر پايه‌هايى به بلندى 12 متر بنا شده است . درازاى اين كاخ 500 و پهنايش 300 متر است . پلكانى كه از دو سو ، راست و چپ ، به ميان كاخ مىرسد سنگ‌فرش است ، و از آنجا كه پله‌ها كوتاه است ، شايد با گردونه و ارابه هم بتوان از آن بالا رفت . نماى سرستون‌ها گاو بالدار را نشان مىدهد كه شگفتىبرانگيز است . بالاى اين تنديس‌ها به سه زبان\r\n\r\n\r\n","description":"","footnote":"\r\n- دربارهء صنعت ايران قديم منتشر ساخت كه به نام « ايران و مشرق قديم » معروف است ، و كتاب ديگرى دربارهء « زرتشت و دنياى عهد او » دارد . كشف كتيبهء پهلوى فيروزآباد و يافتن كتيبه‌هايى در سر مشهد نزديك كازرون از كارهاى مهم اوست . » ( معين ، اعلام )\r\n( 1 ) -  Persepolis \r\n( 2 ) . اشاره است به اين رباعى :\r\n آن قصر كه جمشيد در او جام گرفت * آهو بچه كرد و روبه آرام گرفت\r\nبهرام كه گور مىگرفتى همه عمر * ديدى كه چگونه گور بهرام گرفت \r\n","page_name":" 103 ","page_number":103},
  {"content":"\r\n\r\nچنين نوشته است : « من خشايارشا ، شاه شاهان ، شاهنشاه كشورى كه مردمان گوناگون با زبان‌هاى متعدد در آن زندگى مىكنند ، خشايارشا ، شاه بزرگ ، شاه شاهان ، پسر داريوش شاه هخامنشى . »\r\nهمهء سنگ نبشته‌ها به سه زبان فارسى ، آشورى و بابلى نگاشته شده است تا نموده شود كه در كشورهايى كه او بر آن فرمانروا بود ، دست كم سه قوم زندگى مىكنند كه هر يك به زبانى ديگر مىخوانند و مىنويسند .\r\nبر كتيبهء ديگر نوشته است : « من اين دروازه و ايوان را ساختم ، و همهء كشورها را زير چشم دارم . »\r\nصفهء بزرگ تخت جمشيد كه آن را ايوان اصلى اين مجموعه كاخ‌ها مىدانند ، بر يك تخته‌سنگ بزرگ بنياد شده و بر ورودى و دروازهء آن سنگ‌نقش برجسته مانده است - با چنان وضوحى كه پندارى آن را همين ديروز تراشيده باشند . اينجا و آن‌جا با نقش‌هاى ظريف و زيبا آراسته ، و در اين نقش‌ها اثر نگارگرى آشور و مصر پيداست . نقشى كه نمايندگان و شاهان كشورهاى تابع ( امپراتورى هخامنشى ) را نشان مىدهد كه در چپ و راست در برابر شاه شاهان به خدمت ايستاده‌اند ؛ و صحنه‌اى كه پيكرهء شاهنشاه ( هخامنشى ) است كه ملازمان چتر بالاى سرش گرفته‌اند و آرام‌آرام ( با جلال شاهانه ) قدم برمىدارد ؛ و نمائى كه در آن دسته‌اى از سپاه ، تير و كمان و نيزه در دست ، با شكوه رژه مىروند . اين صحنه‌ها به آنچه كه تاريخ از احوال آن روزگار وصف كرده ، مانند است . در ميان اين سنگ‌نقش‌ها ، پركارتر از همه نقشى است كه در سه رديف بر ديواره و كنار صفه كنده‌اند . در صحنهء چپ آن ، صف سپاهيان ارابه و اسب مىكشند و همراه مىبرند ، و دسته‌اى رزمنده كه شايد پاسداران شاهىاند ، باجلال و وقار به نواى موسيقى پيش مىروند . در نماى راست ، بيشهء صنوبرى است ، و آنسوتر دسته‌اى فرستادگان و نمايندگان اقوام گوناگون ( شاهنشاهى هخامنشى ) از محصول‌ها و طرايف سرزمين‌هاى خودشان آورده‌اند تا پيشكش كنند . از آنجا كه از اين سنگ‌نقش‌ها هيچ احساس رزم و ستيز برنمىآيد ،\r\n\r\n","description":"","footnote":"","page_name":" 104 ","page_number":104},
  {"content":"\r\n\r\nبس ظريف و دلنشين مىنمايد . اما دريغ است كه در گذر اين همه سال اين نقش‌ها و كتيبه‌ها رفته‌رفته شكسته و ساييده و ناقص شده و به صورت اصل آن نمانده است .\r\nاز اين پلگان بزرگ صفهء تخت جمشيد كه بالا مىرويم ، به كاخ ( صدستون ) خشايارشا در مىآييم . اينجا در اصل 72 ستون داشته ، اما اكنون فقط 10 ستون آن بر جا مانده است . وسعت اين كاخ و ايوان حدود 50 در 50 متر است « 1 » .\r\nچنان كه پيشتر ياد شد ، دكتر هرتسفلد ( باستان‌شناس آلمانى ) كار حفارى باستان شناسانه را در اينجا دنبال مىكند ، و در اين ميان ( از سوى شاه ) به او حكم شده است كه طرح بازسازى اين ايوان ( كاخ صدستون خشايارشا ) را آماده سازد . پس از صدور اين حكم ، بسيارى باستان‌شناسان و پژوهندگان و كارگران در كار آمده‌اند تا امر را به انجام رسانند .\r\nدر جاهايى از اين ايوان ، سنگ‌نقش برجستهء گل داودى مىبينيم ، و به اين قرينه شمارى از دانشمندان ايرانى احتمال داده‌اند كه شايد خاندان سلطنتى ژاپن « 2 » و خاندان شاهنشاهى ايران با هم پيوندى داشته‌اند . دو شاهزادهء ايرانى در روزگار باستان به دنبال جنگ ، و از چنگ دشمن ، گريختند و به خاور دور تاختند . پس\r\n\r\n\r\n","description":"","footnote":"\r\n( 1 ) . نويسنده 150 « شاكو » مربع ( هر « شاكو » ، واحد طول ژاپنى - 30 / 30 سانتيمتر ) نوشته كه كمتر از 17 متر مربع است ، و شايد كه 150 * 150 شاكو ( حدود 50 * 50 متر ) به واقع نزديك‌تر باشد .\r\n( 2 ) . نشان خاندان سلطنتى ژاپن گل داودى است .\r\nمهديقلى هدايت در شرح ديدار خود از تخت جمشيد نوشته است : « در حوالى صفه ، رديف‌هاى گل پنج برگ نقش است . به مناسبت حكايتى كه در ژاپن شنيده بودم ( - سفرنامه ، ص . 102 ) و علامت دولتى ( ژاپن ) كه گل داودى است - به اختلاف درجه شانزده پر تا پنج پر - يكى از نقش‌ها را كه جدا شده بود به ژاندارم‌ها سپردم كه به شيراز بياورند . در راه از دست رفت يا براى خودشان برداشتند » . ( خاطرات و خطرات ، ص . 247 ) براى شرح اهميت گل داودى براى ژاپنىها بنگريد به : سفرنامهء يوشيدا ماساهارو ، ترجمهء هاشم رجب‌زاده ، نشر آستان قدس ، پانوشتهء ص 162 ( ص 361 و 362 ) .\r\n","page_name":" 105 ","page_number":105},
  {"content":"\r\n\r\nكسانى گمان دارند كه ( با آمدن آنان ) خون ايرانى در رگ ژاپنى آمده است . اما شمار گلبرگ داودى در سنگ‌نقش‌هاى تخت‌جمشيد كمتر از شانزده است .\r\nكاخ داريوش بزرگ ( آپادانه ) از اين ايوان ( صدستون ) كوچكتر ، اما از نظر معمارى چشمگيرتر است . در پشت اين ايوان تالار كاخ صدستون جاى دارد ، و در شمال سقفى كه بر يكصد ستون تناور استوار بود دروازهء بزرگى بازمانده است . نقش برجستهء سنگى آن داريوش بزرگ را نشان مىدهد كه بر تخت نشسته است و صد ملازم به صف ايستاده و آمادهء خدمت‌اند ، و شانزده كرور خدايان و فرشتگان از بالا بر شاه درود مىفرستند .\r\nتاريخ‌شناسان گفته‌اند كه جشن بازگشت پيروزمندانهء اسكندر ( كشورگشاى ) بزرگ ، در اين تالار باريابى داريوش بزرگ ( كاخ آپادانه ) برگزار شد ، و چون پس از اين جشن كشورگشاى بزرگ به خواست محبوبه‌اش داد تا اين كاخ و ايوان را آتش زدند و سوختند ، هنوز از اينجا خاكستر چوب صنوبر زياد درمىآيد .\r\nآرامگاه داريوش بزرگ و شاهان ديگر كه در مسافتى در سوى باختر اين كاخ‌ها ، در بالاى صخره‌اى ، كنده شده ، بازمانده است . اينجا از دور هم ، از ميان كوه‌هاى سر به آسمان كشيده ، پيدا و نمايان است ، اما بخش‌هايى از بنا و ريزه‌كارىهاى اين آرامگاه ، مانند دروازهء آن ، بيشترش ويران شده است .\r\nدر آغاز سخن از آثار داريوش بزرگ ، شرحى دربارهء كتيبه بيستون ياد مىكنم .\r\nسر راه همدان به كرمانشاه ، در جايى كه سلسله كوه‌هاى پرصخره و ستيغ و سر به فلك كشيده كم‌كم كوتاه مىشود و به جلگه دامن مىگسترد ، قله‌اى مىبينيم كه بلندى آن حدود 1200 متر مىنمايد . اينجا از روزگار باستان محل تقاطع گذرگاه‌ها بوده و در دل زمين آن - در قنات - آب زلالى جارى است كه مسافران با آن گلويى تر مىكنند - و امروزه در ( رادياتور ) ماشين سوارى هم مىريزند . به يقين همين آب است كه از سه هزار سال پيش تاكنون مسافران و سپاهيان و كاروانيان بىشمار كه رنگ چشم و مو و پوست متفاوت داشته ( و از نژادهاى گوناگون بوده ) اند ،\r\n\r\n","description":"","footnote":"","page_name":" 106 ","page_number":106},
  {"content":"\r\n\r\nتشنگىشان را به آن فرونشانده‌اند . اسكندر ( جهانگشاى ) بزرگ ، و چنگيز و تيمور نيز ، همه بايد از اين آب نوشيده باشند . همين جاست كه سنگ‌نقش و كتيبه‌اى معروف كه « بيستون » يا « بهستون » خوانده مىشود ، هست : سنگ‌نبشته‌اى كه داريوش ( اول ) پادشاه بزرگ هخامنشى براى جاودانه به ياد ماندن كارهاى بزرگش داد ، تا بر بالاى پرتگاه و بر پيشانى كوه حجارى كنند . نوشتهء اين كتيبه از خط و زبان هخامنشيان در آن روزگار گواهى درست مىدهد ، و نيز نمايش نيم‌رخ داريوش با موى انبوه چهره‌نماى بىمانندى است از سيماى اين پادشاه .\r\nحدود يك سده پس از ميلاد بود كه اروپاييان رفته‌رفته دربارهء اين نيم‌رخ كه در قرن ششم پيش از ميلاد بر سنگ نقش شده بود آگاهى يافتند ، اما از آن پس هم به مدت نزديك هزاروهشتصد سال چون نمىدانستند كه اين نقش چهرهء داريوش را نشان مىدهد ، دربارهء آن فرضيه‌هاى گوناگون ساختند ، چنان كه مىگفتند كه اين چهره‌اى از حواريون دوازده‌گانهء ( عيسى مسيح ) يا نيم‌رخ ملكه‌اى افسانه‌اى است ، و تصورهايى مانند اين . سنگ‌نبشتهء بيستون هم ، چنان كه كتيبهء تخت‌جمشيد ، به سه زبان نگاشته شده است . و سرانجام در عصر جديد با كشف خطوط و حروف آن ، توانستند آن را بخوانند . از آنجا كه اين سنگ‌نبشته بر پيشانى كوه و بالاى پرتگاه است ، تصوير و رونوشت برداشتن از آن هم ( با وسايل آن روز ) سخت بود .\r\nانديشمندى و بينش داريوش كه در بيش از دو هزار و چهارصد سال پيش داد تا اين كتيبه را در سنگ درآورند و كار عظيم نقش‌پردازان و كوه‌تراشانى كه در انجام خواستهء داريوش اين اثر را پديد آوردند ، شگفتىبرانگيز است . فكر مىكنم كه چون اين سنگ‌نبشته در جايى است كه دست مردم به آسانى به آن نمىرسد ، تاكنون دستخوش ويرانگرى نشده و بازمانده است . اين نقش ، پيكرهء داريوش را نشان مىدهد كه پاى چپ را بر پشت گئوماتاى جادو گذاشته ، و اين ديو جادو به پشت به زمين افتاده و به نشانهء درخواست ترحم شاه بازو را بلند كرده است . جلويش گمان مىكنم كه كسى دست‌بسته از سپاه دشمن است . هر نام و عنوانش در كتيبه\r\n\r\n","description":"","footnote":"","page_name":" 107 ","page_number":107},
  {"content":"\r\n\r\nگراور شده است . بالاى سر داريوش « اهورامزدا » ( فروهر ) روان است ، و پادشاه به ستايش و احترام او دست راست را بلند كرده است .\r\nكتيبهء بيستون ، همچون سنگ‌نبشته‌ها در تخت جمشيد ، به سه زبان فارسى ( باستان ) ، شوشى ( ايلامى ) و بابلى ( آشورى ) نگاشته شده است . داريوش در اين كتيبه نخست از نسب و جايگاه خود مىگويد ، « بعد شرح واقعهء بردياى دروغى و شورش‌هايى كه در به دو سلطنت او روى داده و لشكركشىهايى كه براى رفع شورش‌ها نموده . . . و در خاتمه مىگويد كه شورش‌ها از جهت دروغگويى اشخاصى بود ، چه هريك در ايالتى خود را از دودمان شاهى خوانده مردم را فريب دادند . . . عبارت يكى از بندهاى آخر كتيبه اين است :\r\n« اى آنكه پس از اين شاه خواهى بود ، با تمام قوا از دروغ بپرهيز . اگر فكر كنى چه كنم تا مملكتم سالم بماند دروغگو را به بازپرسى درآر . . . دروغگو ، و آن را كه بيداد كند دوست مباش . از آنها با شمشير بازخواست نما » .\r\nدر پايان كتيبه دعا مىكند دربارهء كسانى كه اين آثار را حفظ كنند و مضمون آن را به مردم بگويند . « 1 »\r\nنيز ، به ويرانگر آن نفرين مىكند : « آنكه اين سنگ‌نبشته را ببيند ، اگر به آن آسيب برساند اهورامزدا زود او را بكشد و خاندانش را براندازد ؛ اهورامزدا همهء آثار او را نابود سازد » .\r\n\r\nپاسارگاد - پايتخت كهن\r\nپاسارگاد « 2 » ، پايتخت هخامنشى ، در بالارود همان آبى كه تخت‌جمشيد بر كنار آن\r\n\r\n\r\n","description":"","footnote":"\r\n( 1 ) . اين چند سطر ، در محتواى كتيبهء داريوش در بيستون ، از شرح حسن پيرنيا ( مشير الدوله ) ، كه قريب به مضمون سخن كازاما ، اما گوياتر ، است ، نقل شد ( ايران قديم ، تهران 1373 ، چاپ دوم ( چاپ اول : 1308 ) ، ص . 130 )\r\n( 2 ) . پارسه‌گد  Parsa - gad  [ - پاسارگاد - پارساگد - پارسه‌گرد - پازارگاد ، شهر يا اردوى\r\n","page_name":" 108 ","page_number":108},
  {"content":"\r\n\r\nاست ساخته شد ، و پايتخت بزرگ كشور « پرشيس » ، طرزى كه يونانىها نام پارس يا ايران را مىخواندند ، بود .\r\nدر حدود سال سيصدوسى پيش از ميلاد اينجا به دست سپاه عظيم مقدونى كه اسكندر همراه آورد ، ويران شد ، همچنانكه شوش و تخت جمشيد . ويرانهء بازمانده از پاسارگاد اكنون نزديك كردشول ، ده كوچكى بر كنار راه شيراز به اصفهان ، افتاده ، و از هواپيما به خوبى پيداست . در پرواز ميان اصفهان و بوشهر ، هواپيما معمولا از فراز اين ويرانه‌ها مىگذرد . بالاى تپه‌اى نه‌چندان بلند تيغه‌ايست كه آن را « تخت سليمان » مىگويند . اندازهء آن حدود 90 متر مربع و از سنگ بزرگ سفيد تراشيده شده است . بر اين تخته‌سنگ نقش كورش كبير به صورت برجسته كنده و نوشته شده است : « من هخامنشىام ، كورش ، شاه شاهان . » اما چون گذرندگانى كه در اين دو هزار سال ازينجا ديدن كرده‌اند به اين نقش و كتيبه دست زده‌اند ، بيشتر آن ساييده شده و اكنون فقط نيمرخ چپ كورش و بخشى از تنش كه بال دارد و جامهء حاشيه‌دارش اندكى پيداست . اين سنگ‌نقش از نمونهء آشور است ، و سه تاج به الگوى مصر در آن تصوير شده است . از آثار باستانى معروفتر از اين ، آرامگاه كورش است . ستون‌هاى گردى كه پيرامون اين آرامگاه استوار شده بود ، اكنون از ميان رفته و فقط پايه‌هاى آن مانده است . اين آرامگاه روى هفت چينهء بزرگ سنگ سفيد آهكى بنياد شده است ، و فكر مىكنم كه نماى يونانى دارد . ورودى اين آرامگاه باريك است ، و درون آن - كه از دوده سياه شده - تهى است ، و بر ديوارهايش حروف عربى كه بعدها نقش كرده‌اند ديده مىشود . اينجا آرامگاه كورش كبير است كه دوهزاروچهارصد سال پيش امپراتورى عظيم هخامنشى را بنيان نهاد .\r\nهنگامى كه اسكندر ( جهانگشاى ) بزرگ ، تخت جمشيد را ويران ساخت ، يكصد و بيست هزار پول طلا و گنج و جواهر بىشمار به دست آورد ، چندانكه به گفتهء\r\n\r\n\r\n","description":"","footnote":"\r\n- پارسيان 
  ] نام قديم شهر مرغاب در فارس . ( معين ، اعلام )\r\n","page_name":" 109 ","page_number":109},
  {"content":"\r\n\r\nپلوتارك « 1 » براى بردن آن به ده هزار ارابه و پنج هزار شتر نياز بود ، و بيرون آمدن اين همه ثروت وضع دادوستد ( - تعادل عرضه و تقاضا ) در دنياى آن روز را پريشان كرد .\r\n* * * سه روز در شيراز ميهمان ( حبيب الله ) شيبانى استاندار و حاكم نظامى فارس بودم .\r\nاز اينجا ، بار ديگر به هواپيما نشستم و به بوشهر رفتم ، هنگام وداع با ميزبانم ، استاندار جام كوچكى ، از كارهاى قلمزنى ، به يادگار به من داد . اين جام سفيدروى بيش از 50 سال قدمت نداشت . اما شعرى از حافظ بر آن نقش شده بود . اين غزل مىگويد :\r\n آن كس كه به دست جام دارد * سلطانى جم مدام دارد\r\nآبى كه خضر حيات ازو يافت * در ميكده جو كه جام دارد\r\nسررشتهء جان به جام بگذار * كاين رشته ازو نظام دارد\r\nما و مى و زاهدان و تقوى * تا يار سر كدام دارد\r\nبيرون ز لب تو ساقيا نيست * در دور كسى كه كام دارد\r\nنرگس همه شيوه‌هاى مستى * از چشم خوشت به وام دارد\r\nذكر رخ و زلف تو دلم را * وردى است كه صبح و شام دارد \r\n\r\nدر راه بوشهر\r\nميان شيراز و بوشهر پر از كوه و تپه بود ، و سفر با هواپيما خطرناك مىنمود .\r\nهواپيمايى كه سوار بودم بر فراز صخره و ستيغ كوه‌ها بالا و پايين مىرفت . از اين كوه‌ها سيم تلگراف مىگذشت . با ديدن اين سيم احساسى جز تحسين در دل نمىديدم ، و مىانديشيدم كه 60 سال پيش از اين كه انگليسىها اين خط را\r\n\r\n\r\n","description":"","footnote":"\r\n( 1 ) . پلوتارفس  Plutarxos  ( معرب آن فلوطرفس ) مورخ يونانى ( حدود 50 تا 125 م . ) . از آثار او شرح احوال رجال است كه بيشتر يونانى و رومى بوده‌اند و برخى ايرانى ( تميتوكلس ، آژزيلاس ، اسكندر ، اردشير ) ( از معين ، اعلام )\r\n","page_name":" 110 ","page_number":110},
  {"content":"\r\n\r\nكشيدند ، چه دليرى و حسّ پيش‌بينىاى داشتند . نمىتوان تصور كرد كه براى چيره شدن بر طبيعت قهار و آزار درندگان و خشونت مردمان ، چه جان‌ها در اين راه قربانى شد . در شيراز از استاندار شنيدم كه ( در جريان كشيدن سيم تلگراف ) در كمركش كوهى سخت‌گذر ميان كازرون و بوشهر ، در سال 1867 ( 84 - 1283 ه . ) يك امير لشكر از حملهء شير درنده جان به در برد . بهايى كه امپرياليسم ( براى غلبهء خود ) پرداخت از تاوانى كه در انقلاب پرولتاريا داد كمتر نبود . هواپيما پس از پشت سرگذاشتن گذرگاه بلند كوهستانى ، به سوى ساحل بوشهر پايين رفت .\r\nامتياز خط تلگراف هند و اروپا ، كه براى تسهيل كار دولت انگليس ( در ادارهء مستعمراتش ) بود ، در سال 1932 از سوى دولت ايران بازخريد شد . « 1 »\r\n\r\n\r\n","description":"","footnote":"\r\n( 1 ) . گلشائيان در خاطرات خود ، واگذارى خط تلگرافى به ايران را در شمار رويدادهاى سال 1308 خورشيدى ( 1930 م . ) ياد كرده است : « از وقايع مهم ديگر اين كه تلگراف مخصوصا در جنوب كشور - دست « ايندواروپ » بود . در 11 اسفند 1308 به دستور دولت تلگرافخانه مزبور با تمام وسائل به ايران واگذار شد ، و يك قسمت ديگر از استعمار انگليس هم كه در دوره قاجاريه از بين رفت » ( ص 225 و 226 ) در سابقه اين خط تلگرافى ، در شرح محبوبى اردكانى مىخوانيم :\r\n« انگليس‌ها در دسامبر 1862 برابر جمادى الثانى 1279 قراردادى با دولت ايران منعقد ساختند كه دولت ايران پذيرفت كه بلا تأخير يك خط تلگرافى به تهران و از تهران به بوشهر دائر نمايد ، و انگليسىها مجاز باشند كه هر وقت لازم مىدانند و به هر نحو كه صلاح مىدانند توسط صاحب منصبان تلگرافخانهء ايرانى با اين سيم مخابره نمايند . . . اين خط ظرف دو سال دائر و از آن بهره‌بردارى شد . باز در دسامبر 1863 ، برابر رجب 1281 ، قرارداد ديگرى براى تكميل فصل چهارم اين قرارداد ( نظارت صاحب‌منصبان انگليسى ) با دولت ايران بستند . بعدا در 3 رجب 1282 ( 23 نوامبر 1865 ) قرارداد تازه‌اى براى كشيدن سيم دومى كه مختص مخابرات اروپا باشد منعقد شد ، كه در حقيقت سومين قرارداد تلگرافى ايران و انگليس است . انگليس‌ها مجددا در سال 1284 قراردادى با ايران منعقد ساختند كه دولت انگليس با اجازهء ايران خط تلگرافى از گوادر تا نقطه‌اى بين جاسك و بندرعباس احداث نمايد . اين قرارداد بيست‌ساله ، چندبار تمديد شد تا ژانويه 1925 ( رجب 1343 ) .\r\n« در 28 شوال 1288 هم قرارداد ديگرى بين ايران و انگليس منعقد شد كه سيم سومى بين -\r\n","page_name":" 111 ","page_number":111},
  {"content":"\r\n\r\nبزرگراهى در ايران درياى خزر را به خليج فارس مىپيوندد . راه ( زمينى ) 1580 كيلومترى شيراز به بوشهر از گذرگاهى كه از آن ياد شد مىگذرد . مسير سفر در تابستان از راهى كه در زمستان مىروند فرق دارد . در ميان آمدن اتومبيل ، در سفر از فلات ايران و در اين راه‌هاى سخت‌گذر كه 4000 سال تاريخ دارد و در قديم آن را بر پشت شتر مىپيموده و هنوز مىپيمايند ، انقلابى فرامىآورد .\r\nنزديك دو ساعت پس از برخاستن هواپيما از شيراز ، به بوشهر رسيديم . بوشهر مهمترين بندر خليج فارس است ، اما چندان مجهز نيست . در سالهاى جنگ ( جهانى اول ) در اروپا ، انگلستان با صرفه هزينهء زياد تجهيزات اين بندر را بهبود داد تا آمادهء پياده شدن قواى نظامى انگليس ( به هنگام نياز ) باشد . دولت انگليس براى اين كارها ( كه به ملاحظهء منافع خودش بوده ) بر سر ايران منّت گذاشته است و انتظار قدرشناسى دارد . با اين همه ، سفاين امروزى تا 7 يا 8 كيلومترى خشكى نمىتوانند پيشتر بيايند ، و امروزه امكانات اين بندر جوابگوى نياز نيروى دريايى نيست . جز اينجا ، بندرعباس هم پهلوگاه مهمى است . اما پس از ساخته شدن بندر خرمشهر ، كه در منتهااليه مسير خط آهن سراسرى ايران است ، اين بندر ، ديگر آن درجه اهميت پيشين را ندارد .\r\nدر ورودم به بوشهر ، استاندار ، و خانوادهء بهبهانى كه تاجر معتبر اينجا است ، براى خوشامدگويى آمده بودند . در توقفم در بوشهر مهمان خانوادهء بهبهانى بودم و در منزلى كه پسرش برايم آماده كرده بود ماندم .\r\nشيوهء پذيرايى و مهمان‌نوازى در ايران بسيار دلنشين است . خوب مىتوانم حسّ كنم كه در مشرق‌زمين هستم . خانوادهء بهبهانى مردمى ديندارند ، و پدر خانواده\r\n\r\n\r\n","description":"","footnote":"\r\n- تهران و بوشهر احداث شود . اين قرارداد هم چند بار تمديد شد و اعتبار آن تا ژانويه 1945 ( محرم 1364 / دى 1323 ) ادامه يافت . موافقتنامه‌هاى ديگرى نيز ميان ايران و انگليس براى تكميل و توسعهء خطوط تلگراف منعقد شد كه اعتبار بيشتر آنها تا سال 1945 تمديد شد . » ( تاريخ مؤسسات تمدنى . . . ص 198 تا 214 ) .\r\n","page_name":" 112 ","page_number":112},
  {"content":"\r\n\r\nبه زيارت مكه رفته و « حاجى » شده است . كسى كه به حج رفته است طرف اعتماد فراوان مردم و بازرگانان و مورد احترام همگان مىشود . تجارت ايران با ژاپن از طريق هندوستان يا مستقيم ( از راه بنادر ايران ) انجام مىگيرد .\r\nمنزلى كه در آنجا ماندم مبلمان اروپايى داشت ، اما در اين خانه حمام نبود . پس از بيرون آمدن از تهران 6 روز بود كه نتوانسته بودم حمام بكنم ، و اميد داشتم كه اينجا به گرمابه بروم . اتاق‌هاى اين خانه را از نظر گذراندم ؛ اندرونى و بيرونى جدا بود ، چنان كه در همه خانه‌هاى ايران ، و حمام هم در اندرونى . درخواستم را ( براى دسترسى به حمام ) به استاندار گفتم ، اما او فقط گفت كه كوشش خود را خواهد كرد ، و ( در ورودم ) نخست نتوانستم حمام بكنم .\r\nدر نظافت اسلامى ، دست و رو شستن مهم است . پس مهماندارانم براى دست و رو شستن به من آب مىدهند . اما اين پاسگوى انتظارم نيست . دسترس نداشتن به حمام در سفر در ايران ناراحت‌كننده‌ترين چيز است .\r\nانگليسىها و امريكاييان در حومهء شهرها عمارت كنسولگرى ، بانك ، تلگرافخانه و اقامتگاه براى رؤساى اين تأسيسات ساخته‌اند ، و در ولايات كه هتل بسيار كم است ( مهمانان و مسافرانشان ) در اينجا مىمانند . افسر انگليسى راهنمايىام كرد كه به اين اقامتگاه بروم ؛ اما من مىخواستم با زندگى ايرانيان آشنا بشوم ، و در خانهء ايرانى مهمان شدم .\r\nبوشهر بندر مهم ايران است ، اما جاى سفر كردن نيست ، و 7 ماه در سال - از بهار تا پائيز - بسيار بسيار گرم است و بدترين هوا را در ايران دارد . اما انگليس ، روسيه و فرانسه در اينجا سركنسولگرى دارند ، و نمايندگى مقيم بريتانيا هم در بوشهر است .\r\n\r\nاز بوشهر تا محمره ؛ شوش يا شوشتر\r\nبا كشتى كوچك متعلق به شركت انگليسى ، از بوشهر به محمره رفتم . گذشتن بر دريا از اين عرض خليج فارس ( شمال شرق به شمال غرب آن ) يك شب كشيد . پس از\r\n\r\n","description":"","footnote":"","page_name":" 113 ","page_number":113},
  {"content":"\r\n\r\nآن در ساحل درياى كويت ، در كنارهء عربستان ( در جنوب ) خليج فارس لنگر انداختيم . كويت يك شهر عربى نشان مىدهد . شيخ كويت كه حاكم سياسى و شرعى اينجاست ، قدرتى همچون پادشاه داشت . او باوقار و جلال در دهانهء بازار مىنشست و به دست خود از تجار ، ماليات مىگرفت . رسم روزگار داستان‌هاى هزار و يكشب هنوز مانده است .\r\nدر مدت توقف كشتى در بندر كويت ، آقاى  \" B \"  مأمور سياسى انگليس مقيم اينجا مرا به شام دعوت كرد ، اما متأسفانه نتوانستم پيش او بروم ، زيرا كه فقط دو ساعت در اين بندر مانديم . نايب شركت كشتيرانى هم كه به كشتى آمد بر اين نظر بود كه فرصت پياده شدن از كشتى نداريم . به همين علت ، به ديدن شيخ كويت هم توفيق نيافتم . انتظار داشتم كه با ديدار كردن از شيخ ( و زندگى افسانه‌اىاش ) خودم هم چهره‌اى داستانى بشوم . چون شنيده بودم كه گه‌گاه در بازار اينجا صندوق‌هاى زيب و زيوردار مىفروشند ، مىخواستم براى تحفهء بىمانند اين سفر يكى از آن بخرم . اما اين نيت هم تحقق نيافت .\r\nرسيدن به محمره از ساحل كويت حدود 4 ساعت مىكشد . نزديك اينجا بندر جديد هرمز است . اين بندر منتهااليه جنوبى خط راه‌آهن سرتاسرى ايران است .\r\nاكنون راه‌آهن در جنوب تا شهر اهواز رسيده و هر روز قطار در آمدوشد است .\r\nشوشتر در شمال اهواز پايتخت شاپور يكم ، شاهنشاه ساسانى ، بود . شوشتر از روزگاران قديم گذرگاه مهمى بود . راه تهران ( به خليج فارس ) هم به اصفهان مىرسد ، و از اصفهان كه به جنوب مىروند از اينجا مىگذرند . پس اينجا منزلگاه و كاروانسرا بود . امروزه هم در راهمان به محمره از شوشتر مىگذريم . اين شهر كهنه بر كنار رودخانهء كارون است . سربازان رومى كه در جنگ با ايران اسير شدند ، پل درازى بر اين رودخانه بستند ، و سدّى كه شاپور ، پادشاه ساسانى ، بر كنار شوشتر ساخت ، از يكهزار و هفتصد سال پيش حافظ و حايل اين شهر در برابر طغيان كارون\r\n\r\n","description":"","footnote":"","page_name":" 114 ","page_number":114},
  {"content":"\r\n\r\nاست . والرين « 1 » ، امپراتور روم كه اسير پادشاه ايران شد ، هفت سال در اينجا گذراند .\r\nشهر ( كهن ) شوش كه آثار باستانى آن معروف است ، در غرب شوشتر جاى دارد ، و نزديك اين شهر جاى افسانه‌اى هم هست . مىگويند كه دانيال « 2 » پيامبر را اينجا به مكمن شير انداختند و او سراسر شب را در اين غار گذراند ، اما به لطف رحمت حق ، آسيبى نديد .\r\nاسكندر چون اين شهر را به دست گرفت ، اينجا را پايگاه ساخت ، و بزرگترين و باشكوه‌ترين عروسى دنيا را در اينجا برگزار كرد . اين جشن به معنى آن بود كه كشور بزرگ پيروز با كشور بزرگ شكست خورده يكى مىشود و شرق و غرب به هم مىپيوندد . سور و سرور اين عروسى پنج شبانه روز دنباله داشت . اسكندر كه در اين هنگام سىوسه سال داشت . خود دختر زيبايى را - شاهزاده خانم ايرانى ، به نام ركسانا - به همسرى اختيار كرد . او براى سران و سرداران لشكرش هم ، به توصيهء فرزانگان و بزرگان قوم خود ، از دختران اشراف ايرانى عروس انتخاب كرد ، و به مناسبت اين پيوندها براى اهل لشكر مهمانى داد . گويا در اين جشن و ضيافت براى همهء مهمان‌ها - كه حدود نه هزار تن بودند - جام طلاى درخشنده آماده ساختند . اين جشن و ضيافت كه پنج شبانه‌روز كشيد ، زيباترين ، بزرگترين و پرشكوه‌ترين عروسى دنيا بود . جشنى مجلل‌تر از اين چشم آدمى نديده است . ( در\r\n\r\n\r\n","description":"","footnote":"\r\n( 1 ) . والرين ، امپراتور روم از 235 تا 260 م . . . . كوشيد تا از دست‌اندازى ايرانيان به شام و ارمنستان ممانعت كند ، و با آنكه در آغاز ، پيروزىهايى به دست آورد سرانجام مغلوب و اسير شاپور اول شد ( 260 م . ) و در اسارت درگذشت ( ظاهرا 269 م . ) . ( معين ، اعلام )\r\n( 2 ) . مقبرهء معروف به دانيال نبى در شوش ( خوزستان ) واقع است . دانيال يكى از چهار پيغمبر بزرگ بنى اسرائيل ( قرن هفتم قبل از ميلاد ) . . . يكى از اسرائيليان جوان بود كه آنان را به اسارت به بابل بردند . او به سبب هوش و ذكاوت خود نزد نبوكد نصر ( بخت نصر ) و جانشينش اويل مردخ تقرّب يافت . روحانيون از توجه پادشاه نسبت به او خشمگين شدند ، و او را به گودالى كه شيران در آن بودند افكندند ، ولى روز بعد او را سالم يافتند . در روايات اسلامى دانيال مخترع « رمل » به شمار مىرود .\r\n","page_name":" 115 ","page_number":115},
  {"content":"\r\n\r\nتالارى با ) ستون‌هاى طلا ، نقره و جواهرنشان ، كه سقف هم طلاپوش است ، دختران زيباروى در لباس فاخر عروسى بر صندلى نقره نشسته و چشم به راه دامادند . پردهء نقاشى موجود در قصر فرنشينا ، در رم ، اين صحنه را زنده نگهداشته است . 9000 ميهمان اين مجلس عروسى همه جام‌هاى طلاشان را برمىدارند ، و به نشانهء سپاس از آسمان مىنوشند و شادى مىكنند . در ميان اين ضيافت ، آواى سازها مانند طبل و شيپور با هلهلهء شادى مردم مىآميزد و طنين آن آسمان و زمين را هم مىلرزاند .\r\nدولت ايران ، آقاى گدار « 1 » ، باستان‌شناس فرانسوى ، و همسرش را ، كه از دوستانم هستند ( براى كشفيات باستان‌شناسانه ) مأمور شوش كرد ، و دانشمندان فرانسوى ديگر هم با آنها در حفارى و تحقيق همكارى داشتند . در شوش بود كه ستون كتيبهء شاه همورابى « 2 » حاوى قوانين همورابى ، كه مشهور و قديم‌ترين قانون دنيا است ، به دست آمد .\r\nاز بوشهر تا محمره با كشتى حدود چهارده - پانزده ساعت مىكشد . آبادان ( نزديك اينجا ) كنار پالايشگاه نفت شركت انگليس و ايران است . اين پالايشگاه كاركنان انگليسى زياد دارد . چون معرفى و دعوتنامهء مدير اين شركت در تهران را داشتم ، آنها ( مديران پالايشگاه ) خواستند كه مهمانشان باشم .\r\n\r\n\r\n","description":"","footnote":"\r\n( 1 ) .  Godard , Andre  ( 1881 تا 1965 ) ، معمار و باستان‌شناس فرانسوى . . . در بغداد ، مصر ، سوريه ، افغانستان و هند فعاليت كرد ، اما كارهاى مهم او در ايران صورت گرفت . در 36 - 1308 ه . ش . مديريت امور باستان‌شناسى را بر عهده داشت و به ترميم آثار تاريخى و تنظيم موزهء ايران باستان و فهرست كردن گنجينه‌هاى هنرى مشغول بود . كتابى در مفرغهاى لرستان ( 1931 ) منتشر كرد . اثر ديگرش كتاب هنر ايران ( 1962 ) است . ( مصاحب )\r\n( 2 ) . حمورابى - هامورابى : ششمين پادشاه ، سلسلهء اول بابل ( جلوس 1955 ، فوت 1913 ق . م . ) ستونى از وى در شوش به دست آمده كه اكنون در موزهء لوور ( پاريس ) است ، و قوانين حمورابى بر آن كنده شده ، و آن قديميترين قانون مدوّن جهان است . ( معين ، اعلام )\r\n","page_name":" 116 ","page_number":116},
  {"content":"\r\n\r\n\r\nشركت نفت ايران و انگليس\r\nبه تازگى ، شركت نفت انگليسى نظر دنيا را تا اندازه‌اى به خود گرفت : زيرا كه ايران امتياز نفت را يكجانبه باطل كرد و انگلستان عقد دوبارهء قرارداد را از ايران خواستار شد « 1 » . جهانيان به ياد دارند كه در سالهاى جنگ ( جهانى اول ) اين شركت در خليج فارس و اقيانوس هند به كشتىهاى انگليسى كمك رساند . دنيا هنوز به موقع اقتصادى و سياسى اين شركت توجه دارد .\r\nمديران شركت نفت در تهران دوست صميمىام بودند ، پس ( به معرفى آنها ) از پالايشگاه نفت در آبادان و ميدان‌هاى نفتى ميان كوه‌ها - و در فاصلهء 400 تا 500 كيلومترى آبادان - ديدن كردم . از آبادان به اهواز در امتداد رود كارون و در مسير لولهء نفت با هواپيماى آن شركت رفتم . در روزگار قديم ، لشكر اسكندر از اهواز گذشت .\r\nدر اين صبح از اثر باد سخت ديروز ، هوا هنوز خاك‌آلود و تيره بود و هواپيما نزديك زمين پرواز مىكرد . از آنجا با اتومبيل به ميدان نفتى نفتون و هفتگل رفتيم . من نخستين سفير خارجى بودم كه ازينجا ديدن مىكردم ، و تنها سفيرى كه تاكنون به اينجا آمده بود . سال پس از آن ، شاه براى ديدن به اين ناحيه سفر كرد . مسير و نقاط ديدار او با برنامهء سفر من يكى بود .\r\nاين سرزمين از روزگار باستان نفت‌خيز بوده ، و قفقاز از زمان زرتشت به شهر آتش شهرت داشته است . از كوه‌هاى زاگرس تا غرب فلات ايران كان نفت است ، و زمين‌شناسان در پى كشف ذخاير نفتى فراوان زيرزمينى به ناحيهء شمال قفقاز و غرب عراق ( بين النهرين ) و مصر توجه داشته‌اند . در سال 1901 ويليام دارسى « 2 » از حكومت ايران امتياز اكتشاف و استخراج نفت در ايران را جز در پنج ايالت شمالى ( آذربايجان ، گيلان ، مازندران ، استرآباد و خراسان ) گرفت . منطقهء اين امتياز مساحتى دو برابر خاك ژاپن دارد . در برابر ، صاحب امتياز متعهد شد كه بيست هزار ليره حق\r\n\r\n\r\n","description":"","footnote":"\r\n( 1 ) . دربارهء الغاى قرارداد دارسى و عقد قرارداد تازه ، در حاشيهء مبحث « روش سياسى رضا شاه » ، شرحى به نقل از مآخذ ياد شده است .\r\n( 2 ) -  William Knox dArcy \r\n","page_name":" 117 ","page_number":117},
  {"content":"\r\n\r\nامتياز و بيست هزار ليره سهام ( در شركت اكتشاف و استخراج نفت ) و 16 درصد سود سالانه را به دولت ايران بدهد . او چنين امتياز مهم جهانى را در واقع به رايگان به دست آورد . دولت انگليس مالك نيمى از سهام اين شركت شد ، و شركت نفت بىپرداخت ماليات ( به دولت ايران ) از انگلستان ماشين و لوازم و آذوقه وارد كرد .\r\nجوان‌هاى بسيار پس از فارغ التحصيل شدن از ( دانشگاه‌هاى معروفى همچون ) كمبريج و اوكسفورد به ايران رفتند و عمر را در كار نفت نهادند .\r\nدارسى تحمل رنج و صبر فراوان كرد تا بريتانيا به چنين نعمتى رسيد . در آغاز كه او در قصر شيرين ، نزديك مرز عثمانى آن روز ، شروع به حفارى براى يافتن نفت كرد ، در بردن ماشين‌آلات و نگاه داشتن كارشناسان و پرداخت مزد كارگران سختىهاى فراوان ديد ، و سيصد هزار دلار هزينه كرد . اما به نفت دست نيافت ، و مردم دنيا به انگليس‌ها خنديدند . دولت ايران و طوايف بختيارى هم دشوارىهاى گوناگون براى او بار آوردند . اما دارسى سرانجام بر همه موانع پيروز آمد ، و به كان سرشار نفت دست يافت ؛ پس كارش بالا گرفت و در سال 1909 شركت حاليهء نفت انگليس بنياد شد « 1 » . سرمايهء اوليه آن دو ميليون ليره بود ، اما اكنون فقط سهم سرمايه‌گذارى\r\n\r\n\r\n","description":"","footnote":"\r\n( 1 ) . در خاطرات و خطرات مهديقلى هدايت شرحى كوتاه و گويا دربارهء آغاز كار نفت و موفقيت دارسى مىخوانيم :\r\n« بخار نفت از ديرباز در باكو و اردبيل تراوشى كرد ، چنان كه در آن حدود شعلهء آتش مستمر بود و آتش‌پرستى از آنجا پيدا شد . در شوشتر نفت سيال از زمين مىجوشيد . در كركوك شعلهء كبودرنگ در اثر انفجار نفت دائم بود . تكميل مكانيك و افزار وسيله به دست داد كه نفت را از اعماق زمين بيرون بكشند . از اكناف كره چشم به روى نفت باز است و دست‌ها دراز . ايران هم بايد چشم بمالد كه اين يگانه سرمايهء طبيعى را به رايگان از دست ندهد . . .\r\n« در سنهء 1279 ( 1901 ) دارسىنامى به خيال افتاد در قصر شيرين مته به زمين نهد . قراردادى با دولت بست شصت‌ساله ، كه از منافع حاصله 200 هزار سهم به دولت بدهد و صد 16 از لبّ عايدات و 20 هزار ليره نقد .\r\n« در قصر شيرين به نتيجه نرسيدند . با شركت نفت بر ما شريك شد . مته را در مسجد سليمان -\r\n","page_name":" 118 ","page_number":118},
  {"content":"\r\n\r\nدولت انگليس بيش از 5 ميليون است ، و خط لولهء نفتى بسيار طولانى و تأسيسات و تصفيه‌خانهء گسترده دارد . با اينكه از حجم كار پالايشگاه آبادان كاسته شده است ، باز هشت هزار كارگر دارد .\r\nهنگامى كه از محل تاريخى نخستين چاهى كه به نفت رسيد ديدن مىكردم اين احساس را داشتم كه ، بر خلاف آنچه كه عموما تصور مىشود ، گمان نمىرود كه كار بر انگليس‌ها برگشته و بريتانيا رو به زوال باشد .\r\n\r\nديدار از ميدان‌هاى نفتى\r\nدر بهار سال 1931 ( 1310 خورشيدى ) با پيش آمدن كساد اقتصادى در جهان ، نفت اين معادن هم به اندازه استخراج نمىشد ، و سالانه فقط شش يا هفت ميليون تن برداشت مىكردند ، و از پنجاه چاه نفت فقط از دوازده‌تاى آن بهره‌بردارى مىشد ، حال آنكه پيشتر فقط از چاه شماره يك  \" B \"  هر سال بيش از يك ميليون تن نفت استخراج مىشد . ناحيهء نفت‌خيز در خوزستان و لرستان است كه اهالى عرب زبان و هم فارسىزبان دارد . بزرگترين آثار هنرى معمارى از روزگار رونق و درخشش فرهنگ ساسانى در اين نواحى بازمانده است . عيلام و شوش و ديگر جاها كه در تاريخ فرهنگ بابل شهرت دارد ، در كنار راست‌دره و بستر رود كرخه افتاده است ، و كان‌هاى نفت در ميان اين منطقه است . در اين سالها باستان‌شناسان فرانسوى در اينجا به كاوش و تحقيق سرگرمند . بيشتر مردم عرب‌زبان كه در اين اراضى پهناور\r\n\r\n\r\n","description":"","footnote":"\r\n- به كار انداختند . در عين يأس به رگى برخورده چشم‌ها كه از سنگينى خرج بيهوده سياهى مىرفت به روى شاهد مقصود روشن شد . در 1287 ( 1909 ) كمپانى موفق شد مؤسسه را تكميل نمايد .\r\n« به مرور دولت انگليس از اسهام كمپانى خريدارى نموده اينك سهم شير مىبرد ، و در حفظ آن تپش قلب دارد . در جنگ بين الملل اول كلين از افسران آلمان موفق شد خسارتى به مجراى نفتى كه به دريا مىرود وارد بياورد ، نه آنقدر كه خسارت مؤثر به كشتىرانى انگليس وارد بشود . » ( ص . 396 )\r\n","page_name":" 119 ","page_number":119},
  {"content":"\r\n\r\nزندگى مىكنند چادرنشين‌اند و به دنبال آب و علف ( براى دام و احشام خود ) همواره كوچ مىكنند . در اين ايام آنها به موهبت كان نفت معاش بخور و نميرى دارند . به‌خصوص در اين اطراف عرب‌زبان‌ها و فارسىزبان‌ها هر دو مسلمان شيعه هستند ، و با هم به مؤانست به‌سر مىبرند . نزديك به همهء راننده‌هاى ماشين در اين ناحيه عرب هستند .\r\nاز مناطق نفتى مورد بهره‌بردارى شركت نفت انگليس و ايران ، من فقط از حوزهء نفتى مسجد سليمان ديدن كردم . نام اينجا به معنى نيايشگاه سليمان نبى است ، چون به گفتهء مردم ، محل بناى نيمه ويرانهء معبد مانندى را كه در اينجا هست در عهد عتيق ، ( حضرت ) سليمان ساخته است . بوميانى كه در اين حوالى زندگى مىكنند قدمت و تاريخ آثار باستانى را به سادگى پيش خود مسلّم داشته و در باور نهاده‌اند .\r\nمثلا مىگويند كه حضرت سليمان آثار باستانى كهنه‌تر را ساخت و شاه عباس بزرگ آثار باستانى تازه‌تر را بنا كرد .\r\nپيش از جلوس پادشاه كنونى ، اين نواحى زير قدرت ستمكارانهء شيخ خزعل ، شيخ محمّره ، بود - كه حالا هشتاد سال دارد . چون او ملكيت زمينى را كه كان نفت زير آن است داشت از انگليس مبلغ كلانى حق امتياز گرفت ، و با اين سرمايه و ثروت در مقابل قشون حكومت رضا شاه درآمد . حكومت بريتانيا هم به او لقب « سر » « 1 » داد تا او را در جانب خود نگهدارد و بر آن است كه ، اگر بتواند ، از عربستان ( - خوزستان ) كشور به ظاهر مستقلى درست كند و آن را در اختيار خود بگيرد . اما شيخ خزعل هم باهوش بود ، و به آسانى فريفته نشد و ماهرانه با انگليس كجدارومريز مىكرد ، تا سرانجام كه در برابر رضا شاه به مقاومت برخاست . اما عاقبت نتوانست پيش ببرد ، و همه چيز را از دست داد و حالا گيج و سردرگم است . اما با اينكه ( دولت ايران ) او را در چنگ اختيار خود گرفت ، با او به ملاطفت رفتار شد . با اين تدبير ، حاكميت\r\n\r\n\r\n","description":"","footnote":"\r\n( 1 ) -  Sir \r\n","page_name":" 120 ","page_number":120},
  {"content":"\r\n\r\n( رضا ) شاه در اين نواحى به طور كامل مستقر شد .\r\nداستانى از روزگار جوانى شيخ خزعل حكايت مىكنند . مىگويند كه خزعل به دختر زيبايى چشم‌داشت كه نوكرش دلبستهء او بود . هرچند كه اين رقيب را مانع رسيدن به آرزوى دل خود مىديد ، راضى نمىشد كه او را بكشد ، چون سالها وفادارانه به وى خدمت كرده بود . اما با طمع و وسوسهء نفس خودش هم نمىتوانست برآيد . سرانجام نقشه‌اى كشيد ، و يك روز صندوق نفيس و پرزيب و زيورى براى آن نوكر فرستاد و پيغام داد كه « مدت‌هاست كه در فكر بودم كه چيزى را كه تو هميشه بيش از هرچيز آرزويش را داشتى برايت بفرستم . امروز يقين است كه به خواهش دلت مىرسى . » آن مرد كه به خانه برگشت و صندوق را گشود ، سر دختر دلدارش را در آن ديد . طبيعت خونخوار عرب‌هاى اين حوالى در داستان‌هاى هزار و يكشب حكايت شده است .\r\nديدار از مناطق نفتى را كه به انجام رساندم ( و روانهء بازگشتن بودم ) ، هواپيمايى كه از اهواز بر آن نشستم دوباره از صحرا عبور كرد و در محمره بر كنار خليج‌فارس فرود آمد . هنوز هم رئيس قوم و قبيله در اينجا چنان زندگى مىكند كه گويى از ميان برگ‌هاى كتاب هزار و يكشب بيرون آمده و جان گرفته است . سفينه‌اى را كه به بصره مىرفت ، ملّاحانى به چهرهء ترسيم شده براى سندباد بحرى مىراندند . بر اين كشتى ننشستم ، و كنارهء شط العرب را از ميان دشتى كه همچون كوير است با اتومبيل پيمودم . در كرانهء ديگر شط العرب ، بصره ، يگانه بندرگاه كشور پادشاهى عراق واقع است . هواپيماهايى كه ميان اروپا و ( غرب ) آسيا تردد دارند ، همه پس از فرود آمدن در بغداد در بصره مىنشينند .\r\nشبى را در اتاقك تنگ ترن راه‌آهن عراق كه از مبدأ بصره روانه شد به‌سر رساندم و صبح روز بعد در بغداد از قطار پياده شدم . اين خط آهن در بخشى از بزرگراهى كشيده است كه در روزگار قديم قيصر براى تسلط بر جهان كوشيد تا از آن طريق سه « ب » ، برلين و بيزانس و بغداد ، را به هم بپيوندد . اما ، در اين بامداد ورودم پندارى كه\r\n\r\n","description":"","footnote":"","page_name":" 121 ","page_number":121},
  {"content":"\r\n\r\nهم سعادت ايام گذشته از ياد رفته است و هم دليرى قيصر « 1 » . بغداد ، اين پايتخت چركين ، هنوز در خواب غنوده و آرام بود .\r\n\r\n\r\n","description":"","footnote":"\r\n( 1 ) . اين تعبير ، يادآور اين سخن حافظ است :\r\n شهر ياران بود و خاك مهربانان اين ديار * مهربانى كى سرآمد ، شهرياران را چه شد \r\n","page_name":" 122 ","page_number":122},
  {"content":"\r\n\r\n\r\nمايه‌ها و جلوه‌هاى فرهنگ و تمدن ايران\r\n\r\nفرهنگ عصر ساسانى\r\nفرهنگ ايران كهن در دورهء پادشاهى خاندان ساسانى درخششى چشمگير يافت .\r\nخاندان ساسانى از حدود سال 200 تا حدود سال 650 م . كه هجوم اعراب امپراتورى ايران را از ميان برداشت ، پادشاهى داشت . « 1 » در اين چهار قرن فرهنگ بزرگ و شكوهمند ايران بالنده شد ، و همچون ستاره‌اى دنباله‌دار فروغى خيره كننده داشت . نام شاهان اين خاندان ، مانند شاپور بزرگ ، نوشيروان و ديگران در داستانها ، شعرها و نمايشنامه‌ها نه فقط در ايران كه در اروپا هم بسيار آمده است .\r\n\r\nمناسبات ايران و چين\r\nدر روزگار پادشاهى ساسانيان ، ايران را در چين براى نخستين‌بار « پو - سه » خواندند .\r\nدر روزگار باستان ، امپراتور سلسله كان چين به نام بوته‌ى كه مىخواست بر\r\n\r\n\r\n","description":"","footnote":"\r\n( 1 ) . شاهنشاهان ساسانى از سال 224 تا 652 ميلادى در ايران سلطنت كردند ، و كانون آنها ايالت فارس بود .\r\n","page_name":" 123 ","page_number":123},
  {"content":"\r\n\r\nفرمانروايان كيودوء غلبه كند ، سفيرى را به نام چوءكن به دوردست ، به كشور داىگه شى ( ايران ) فرستاد ، زيرا كه گمان مىكرد كه قلمرو كيودوء در ميان خاك كان و سرزمين داىگه‌شى است . چوءگن در سال 136 پيش از ميلاد از آن سرزمين كه آنجا را سرزمين باختر ( آسيا ) مىگفتند ، بازگشت . با تحقيق‌هاى تازه روشن شده كه داىگه‌شى همان قوم ايرانى بوده است .\r\nپس از آن پارتها در ايران پادشاهى داشتند . \" پارت \" در تلفظ چينى آن به معنى شاه است . خاندان اشكانى امپراتورى پارت را بنياد كرد ، و تاريخدانان آنها را اشك يا اشكانيان خوانده‌اند . « 1 » در فاصله برافتادن خاندان شين ( 317 - 265 م . ) از حكومت تا برنشستن خاندان سونگ ( 479 - 420 م . ) در ميانهء سدهء پنجم ميلادى ، به مدت حدود 200 سال مناسبات ميان ايران و چين معلق ماند ، زيرا كه حكومت چين در دورهء پادشاهى خاندان تونگ‌شين ( سالهاى 317 تا 420 ميلادى ) ، درگير جنگ خاندانهاى حاكم شمال و جنوب ، فرصت پرداختن به مناسبات با غرب ( آسيا ) را نداشت .\r\nدر مقاله‌اى نوشته شده است كه سفيرى از سرزمين ايران يك قلاده فيل براى پيشكش به امپراتور چين همراه مىبرد ، و مردم ختن راه را بر او بستند . اما او سرانجام به چين رسيد . در همان مأخذ مىخوانيم كه ميان چين و ايران در فاصلهء حدود 60 سال ، ده بار سفير مبادله شد . هم شهر سلوكيه « 2 » در شرق يونان قديم و هم شهر تيسفون « 3 » در ايران آباد شده بود ، و هر دوصد هزار خانه داشت و طلا و نقره در آنجا بسيار بود . نيز در اين نوشته آمده كه محصول ايران طلا ، نقره ، مرجان ، كهربا ، مرواريد ، ظروف شيشه‌اى و بلور ، انواع فلزها ، جيوه ، بافته‌هاى گلدوزى شده ،\r\n\r\n\r\n","description":"","footnote":"\r\n( 1 ) . ارشك  Arssak  ، سرسلسله و مؤسس خاندان اشكانى ( 250 - 248 ق . م . ) . اشكانيان قريب پانصد سال ، از 250 ق . م . تا 226 م . در ايران سلطنت داشته‌اند . ( معين ، اعلام ) .\r\n( 2 ) .  Seleucia  : نام چند شهر باستانى ، از قبيل سلوكيهء دجله در نزديكى بغداد . ( صدرى ) .\r\n( 3 ) .  Ctesiphon  : پايتخت زمستانى اشكانيان و پايتخت ساسانيان . بر كنار رود دجله ( همانجا ) .\r\n","page_name":" 124 ","page_number":124},
  {"content":"\r\n\r\nپارچهء نخى ، قالى ، صندوق و رختدان و چيزهاى گوناگون است . اينجا هواى گرم دارد ، و مردم در خانه‌ها آب‌انبار دارند ؛ زمين پرسنگ و ريگزار زياد است ، و از چاه با كندن قنات آب مىگيرند و آبيارى مىكنند . هم در اين سرزمين روييدنيها و پرنده‌ها و جانداران از هرگونه فراوانند ، و هميشه زيستگاه چارپايان چون اسب و خر و شتر بوده است ؛ و از حيوانهاى كمياب ، جز فيل و شير ، پرنده‌اى مانند شترمرغ كه تخم‌هاى درشتى مىگذارد بسيار دارد . اثر ياد شده دربارهء اين طرفه‌ها و شگفتىهاى ايران شرحى شوق‌آميز داده است . نيز در اين منبع چينى از بزرگان حكومتى ايران ياد آمده و نام آنها با آواخوانى خط چينى نوشته شده است . از رسم عجيب همسرى ميان برادر و خواهر هم ، و آيين زرتشت و رسم بيرون گذاشتن جنازه مردگان ( كه خوراك پرندگان شود ) ، و كسانى كه نعش مردگان را به « دخمه » حمل مىكردند - كه از طبقهء خاصى بودند ، گفته شده است .\r\n\r\nداروما « 1 » ايرانى است\r\nاز آن پس ، از ميان دورهء حكومت خاندان‌هاى شمالى و جنوبى چين ( سده‌هاى\r\n\r\n\r\n","description":"","footnote":"\r\n( 1 ) . داروما ( در سانسكريت  ( Bodhidharma  : گفته‌اند كه شاهزاده‌اى از باختر آسيا بود كه در سدهء ششم ميلادى راه و رسم بودايى گرفت و مكتب ذن يا عرفان بودايى را به چين آورد . دربارهء او داستانها و افسانه‌هايى بر زبانها است ، و از آن ميان اين كه سالها در كوهستانى دوردست بر تخته سنگى چهارزانو به تفكر و تربيت نفس نشست ، و در نتيجهء اين رياضت سخت پاهايش از كار افتاد . از اين روست كه پيكره‌هايى كه از او مىسازند وى را نشسته نشان مىدهد ، با خرقه‌اى كه سر و شانه‌هايش را پوشانده و فقط چهرهء او پيداست . داستانى ديگر مىگويد كه داروما در هند سالهاى بسيار را يكسره در ذكر و نيايش گذراند و چشم بر هم ننهاد . اما شبى پلكهاى او سنگين شد و به هم آمد و بىاختيار در خوابى سنگين افتاد . در بامداد كه بيدار شد ، از تن‌آسايى خود و ناآرامى پلكها چنان به خشم آمد كه پلك چشمانش را كند و به زمين انداخت . اما هماندم آن پلكها به بوته‌اى بدل شد كه برگهاى آن را ، همان چاى ، چون دم كرد و نوشيد ، شب‌بيداريها را از آن پس تاب آورد .\r\n","page_name":" 125 ","page_number":125},
  {"content":"\r\n\r\nپنجم و ششم ) تا دوره سوئى ( خاندانى كه در سالهاى 590 تا 620 ميلادى بر چين حكومت راند ) روابط سياسى ايران و چين با يكديگر ادامه داشت و نام سفيرانى كه آمدوشد كردند در مآخذ چينى و فارسى آمده است . دانشمندان مىگويند كه قوانين دورهء تانگ ( يا ، توء ) ( 620 تا 907 ميلادى ) چين از ايران و روم اثر پذيرفته است . مقررات و نظامات دورهء حكومت نارا - هيان « 1 » در ژاپن به نوبهء خود به الگوى قوانين چين دورهء تانگ يا توء پرداخته شد ، و از اين رو تأثير ايران ساسانى در فرهنگ قديم ژاپن كم نيست .\r\nبسيارى از راهبان كه دين بودا را به چين آوردند ، و اين آيين از آنجا به ژاپن رسيد ، ايرانى بودند . قوم داىگه‌شى ( كه در منابع چينى از آن ياد شده است ) همان ايرانيانند . در آسياى ميانه ، نوشته‌هاى قديم بودايى به زبان تخارا كه زبان قوم ايرانى است به‌دست آمده است . كاهنان چينى و از آن ميان هوءگن سانزو و گن‌جوء سانزو به سرزمين قوم داىگه‌شى ( ايرانيان ) رفتند . داروما ، بانى فرقه و مكتب ذن بودايى ، ايرانى و از مردم جنوب ( غرب آسيا ) بود .\r\n\r\nسلسلهء شكوهمند\r\nدربار ساسانى پرشكوهترين دستگاه پادشاهى در همهء جهان است . پيشتر ياد شد كه ، دربار ايران در نهاد دستگاه سلطنت و نقاشى بهشت در كليساى رم اثر نهاد .\r\nبسيارى از آيين‌هاى دربارى روم از رسم و راه پادشاهى ايران الگو گرفته بود . نقش برجستهء چهره‌ها و پيكره‌ها ، سلاح ، و گلدوزى و بافته‌هاى آن روزگار در موزه‌هاى اروپا امروز چشم‌ها را به خود مىگيرد .\r\nدر اين پرده‌هاى نقاشى تخت و كرسى جواهرنشان در بالاى اتاق نموده شده است . اشراف به آسانى نمىتوانستند نزديك تخت بروند ، جز آنكه آنها را فرا\r\n\r\n\r\n","description":"","footnote":"\r\n( 1 ) . اوايل سدهء هشتم تا ميانهء سدهء نهم ، سالهاى 710 تا 784 ميلادى دورهء تاريخى نارا ، و سالهاى 794 تا 858 دوره هيان در تاريخ ژاپن شناخته مىشود .\r\n","page_name":" 126 ","page_number":126},
  {"content":"\r\n\r\nبخوانند . در كنار راست تخت جواهرنشان افراد خاندان پادشاهى به انتظار ايستاده‌اند ، و پشت سر آنها واليان و اميران اطراف و نواحى . پس پشت آنها ، نوازندگان و خوانندگان و رقاصگان در سه رديف جاى دارند ، و در كنار راست تخت مرصّع ، جانداران و نگهبانان ايستاده‌اند . اگر ملازم و پرده‌دار به كسى اجازه باريابى نزد شاه مىداد ، او پارچه‌اى به روى دهان مىبست تا مبادا پيشگاه پادشاه آلوده شود ، و پشت پرده زانو مىزد تا فراخوانده شود .\r\nزنان در آن روزگار همچون امروز در حرمسرا سر نمىكردند و پايگاه و الا داشتند .\r\nامّا مىگويند كه پادشاهى با فرّ و فرزانه چونان خسرو پرويز 12000 زن زيبا در كاخش داشت ، و با اين همه به شيرين عشق مىورزيد . اما از همان عصر هخامنشيان ، همسر نخستين ( و برتر ) پادشاه هميشه يكى بود از اشراف‌زادگان ، و همسران ديگر مقامى پايين‌تر داشتند .\r\nدر دربار ساسانيان ، بازدار پايگاهى بلند داشت . نيز در كتابى قديم نوشته است كه چوگان‌بازى در ايران پديد آمد . خسرو پرويز پادشاه ساسانى اين بازى را دوست داشت و هميشه با شيرين و زيبارويان ديگر به اين بازى سرگرم بود . نظامى در شعر خود چوگان‌بازى شاه را چنين وصف كرده است :\r\n- چون خسرو به ميدان چوگان‌بازى رسيد\r\nزيبارويان شادمانه بر اسب نشستند .\r\nبا آغاز بازى ( و آمدن مهرويان به ميدان ) ، ماه پديد آمد ،\r\nو آفتاب چهره نمود .\r\nيك بار ماه گوى مىگرفت و ديگر بار خورشيد . « 1 »\r\n\r\n\r\n","description":"","footnote":"\r\n( 1 ) . برگرفته از بهره زير از سرودهء نظامى است :\r\n چو شير ماده آن هفتاد دختر * سوى شيرين شدند آشوب در سر\r\nبه چوگان خود چنان چالاك بودند * كه گوى از خسرو گردون ربودند \r\n","page_name":" 127 ","page_number":127},
  {"content":"\r\n\r\nآيين دربارى ديگر اين بود كه در مدت شكار ( جرگه ) ، موسيقى يكسره مىنواخت . تا همين سالهاى نزديك به ما اين رسم در پايتخت ايران بازمانده بود كه برآمدن و فروشدن آفتاب با نواختن موسيقى نموده مىشد . « 1 »\r\n\r\nيادگار شاه خسرو\r\n\r\nسنگ‌نقش طاق بستان\r\nاز شاه خسرو [ پرويز 
  ] ويرانه‌اى كه مشهورترين يادگار سلسلهء ساسانى است بازمانده است . هنوز هم در قصر شيرين ، نزديك مرز عراق ، ويرانهء كاخ تابستانى آن روزگار و ديوار قلعهء آن كه بلنديش تقريبا شش و نيم متر است ، برجاى است . در تاريخ آمده كه اينجا بوستان و بيشه‌اى بسيار دلكش است ، و حيوان‌ها و پرنده‌هاى كمياب فراوان دارد .\r\nنزديك كرمانشاه ، يادگار تاريخى طاق بستان است و من هم دوبار در راه بازگشتن از بغداد به ديدن آن رفتم . اين اثر تاريخى چنين پديد آمده است : آب چشمه‌اى كه از زير كوه خاره برمىجوشد به سنگ و صخره خورده و آبگيرى پديد آمده است ، و بر پرتگاه بالاى آن ، بر خاره‌سنگى به بلندى نه متر و پهناى حدود شش متر ، نقشى كنده شده كه يادگار شاه خسرو است . اين سنگ‌نماى قوسى دارد و بر ديوارهء طاق\r\n\r\n\r\n","description":"","footnote":"\r\n خدنگ تركش اندر سرو بستند * چو سروى بر خدنگ زين نشستند\r\nهمه برقع فرو هشتند بر ماه * روان گشتند سوى خدمت شاه\r\nروان شد هر مهى چون آفتابى * پديد آمد ز هر كبكى عقابى\r\nز يك سو ، ماه بود و اخترانش * ز ديگر سو ، شه و فرمانبرانش\r\nگهى خورشيد بردى گوى و گه ماه * گهى شيرين گرو دادى و گه شاه \r\n( خسرو و شيرين ، ميان بيت‌هاى 887 و 901 ) .\r\n( 1 ) . بايد اشاره به رسم « نوبت زدن بر در سراى پادشاه » باشد ، كه در روزگار قاجاريان به نقاره زدن بر سر در ارك خلاصه شده بود .\r\n","page_name":" 128 ","page_number":128},
  {"content":"\r\n\r\nهم نقش الههء پيروزى سبك يونانى است كه بال دارد ، و هر دو جانب غار هم كنده‌كارى و آرايش شده است . اين بنا از درون از بالا و پايين به دو طاق جدا شده ، و طاق بالا شاه خسرو را نشان داده است . در اين نقش خسرو كه زره پوشيده ، از دو ملازم حلقهء زينتىاى شبيه تاجى را كه به طلا و نقره و جواهر و گلها و مانند آن آراسته است مىگيرد ؛ و در پايين شاه خسرو نيزه بلندى در دست و سپرى در دست ديگر دارد و بر اسب نشسته است . « 1 » نقش‌ها همه بر روى خاره‌سنگ كنده شده است . بر\r\n\r\n\r\n","description":"","footnote":"\r\n( 1 ) . در فرهنگ فارسى معين ، بخش اعلام ، شرح زير را دربارهء طاق بستان مىيابيم : « . . . قديم‌ترين حجارى تاجگذارى اردشير دوم ساسانى را نشان مىدهد كه موبد موبدان ( يا اهورامزدا ) حلقهء سلطنت را به او اهدا مىكند . در كنار موبد موبدان ميترا ( مهر ) ايستاده است ( بعضى تصوير اخير را از آن زرتشت دانسته‌اند ) . دو طاق ( دو غار ) درينجا هست . طاق كوچك 12 پا عمق ، 19 پا عرض و 17 پا ارتفاع دارد ، و در آن نقش شاپور دوم و شاپور سوم ( كه در سمت راست پدر خود شاپور دوم ايستاده ) ديده مىشود . كتيبه‌هاى طرفين به زبان پهلوى است و شاهنشاه مذكور را معرفى مىكند . طاق بزرگ 29 پا عمق و 24 پا عرض و 50 پا ارتفاع دارد . اين طاق داراى سه ديوار است : 1 - ديوار روبرو . . . در بالا تاجگذارى خسرو پرويز را نشان مىدهد . در سمت چپ شاهنشاه موبد موبدان ( يا اهورا مزدا ) و در طرف راست آناهيتا يا ناهيد - كه سبويى در دست دارد - ( و به قولى شيرين ) قرار دارند ، و آن دو تاجهايى به شاهنشاه اهداء مىكنند . در پايين پيكر خسرو پرويز را نشان مىدهد در حالى كه مسلح و سوار بر اسب خود - شبديز - است 2 - ديوار سمت چپ خسرو پرويز را در حال شكار گراز و پس از پايان شكار نشان مىدهد . . . 3 - ديوار سمت راست ، خسرو پرويز را قبل از شكار گوزن ، در حال شكار ، و پس از پايان شكار نشان مىدهد . »\r\nشادروان مهرداد بهار نوشته است : « گمان نگارنده بر اين است كه بيستون كوه مقدسى است كه با چشمهء عظيم و باغ‌هاى بىكرانى كه داشته است و هنوز هم سخت اعجاب‌انگيز و عظيم به نظر مىآيد ، يكى از اين بغستان‌ها يا باغ‌هاى مقدس يا بهشت زمينى بوده است كه نام كوه مؤيد نظر ما است . طاق بستان نيز محتملا با اين سنت باغ‌هاى مقدس بايد مربوط بوده باشد ، و واژهء بستان آن هم محتملا همان بغستان است و با واژهء بستان مربوط نيست . اينجا هم كوهى ، چشمه‌اى و باغستانى عظيم بوده است كه هنوز هم برجستگى ناشى از ديوار فروريختهء آن ظاهر است . بنا به تورات ، سفر آفرينش ، بر شرق دجله ، باغ مقدس زمينى بوده است كه آن را بهشت -\r\n","page_name":" 129 ","page_number":129},
  {"content":"\r\n\r\nدو ديوار اين غار دو نقش برجسته است كه يكى منظره شكار گوزن و ديگرى صحنهء شكار گراز را نشان مىدهد . در نماى شكار گوزن مىبينيم كه فيل شكار را به ميان حصار مىراند . در اين منظره نوازندگان هم ( كه در هر پرده هستند ) همراهى دارند .\r\nدر پردهء شكار گراز ، شاه به گرازى كه فيل به شكارگاهى مىراند تير مىاندازد ، و نوازندگان هم با شاه بر ارابه نشسته‌اند . اين حجارى بسيار اعجاب‌برانگيز است ، و جز ارزش هنرى آن مىتوان رسوم معمول در آن روزگار و چيزهاى ديگر را از آن شناخت ، زيرا كه نقش و نگار زربفت ويژهء ساسانى بر جامهء شاه بسيار خوب حكاكى شده و نيز ريزه‌كاريهاى ديگر در آن نموده شده است .\r\n\r\nحجّارى نقش رستم\r\nنقش رستم از همهء يادگارىهايى كه هنر روزگار ساسانى را نشان مىدهد مشهورتر است ، « 1 » و آن بر بالاى پرتگاهى نزديك تخت جمشيد است . ديرزمانى بر اين باور بودند كه اين حكاكى از دورهء پادشاهى پارتىها است و جلالت رستم ، پهلوان اساطيرى ايران ، را نشان مىدهد . امّا معلوم شد كه اين نظر اشتباه است و تازگيها آن را\r\n\r\n\r\n","description":"","footnote":"\r\n- عدن مىخواندند . از وجود درخت و جانور در آن باخبريم . حضرت آدم ( ص ) هم نخست در آنجا بود .\r\nبعدها با رشد يكتاپرستى ، انسان با بهشت و وجود آن در آسمان آشنا شد . اغلب باغ‌هاى مقدس كه خانهء ايزدان به شمار مىآمد ، مفهوم مقدس خويش را از دست داد . در ايران اين باغ‌ها به شكارگاه‌ها و محل تفريح شكار شاهان هخامنشى تا ساسانى درآمد . نقش برجسته خسرو پرويز در طاق بستان نمونه‌اى از اين تحول است . . .\r\nدر اين باره بحث بسيار مىتوان كرد كه از حد يك يادداشت بيرون است . فقط مىتوان گفت كه نقش بسيارى از قالىهاى ما ، نقش و نمونهء اين باغ‌هاى مقدس ، يا شكارگاه‌هاى سلطنتى بعدى است . » ( مقالهء تخت جمشيد : باغى مقدس با درختان سنگى » . پانوشت 61 در : از اسطوره تا تاريخ ، ص 194 ) .\r\n( 1 ) . « نقش رستم : بزرگترين حجارى دورهء ساسانيان در نزديكى دارابگرد قرار دارد . . . شامل تصوير مجلس پيروزى شاپور اول بر والرين امپراتور روم شرقى است » . ( معين ، اعلام )\r\n","page_name":" 130 ","page_number":130},
  {"content":"\r\n\r\nنمودار پيروزى نظامى ساسانى شناخته‌اند . آثار بازمانده در اينجا بر رويهم هفت حجارى است و چهارمين آن ، صحنه‌اى است يادگار پيروزى بر والرين ، امپراتور روم كه هفت سال در شوش اسير جنگى و بازداشت بود ، بزرگترين پيروزى لشكرى دورهء ساسانى را نشان مىدهد . درازى اين سنگ‌نقش حدود 10 متر و بلندى آن 80 / 4 متر است ، و بر آن پيكرهء شاهپور اول ساسانى كه با شكوه شاهانه بر اسب مىنشيند و امپراتور تسليم و اسير شدهء روم در پاى شاه زانو زده ، و صحنه‌هايى مانند اين ، نموده شده است . حجارى ديگر منظره بر اسب نشستن و نيز به تخت برشدن شاه اردشير بنيادگزار سلسله ساسانى ، و صحنه‌هايى از اين‌گونه است .\r\n\r\nداستان عشق شاه خسرو و شاهدخت شيرين\r\nسرگذشت خسرو براى داستان عشق او با دلدارش شيرين ، شاهزاده خانم مسيحى ، مشهور است . تاريخدان‌ها بر اين گمانند كه شيرين از خاندانى ارمن بوده است .\r\nبن‌مايهء اين داستان اين است كه خسرو با عشقى بىاندازه كه به شيرين داشت ، بر اختلاف دينى و اعتراض مخالفان چشم پوشيد و او را به ناگزير به همسرى خود و در مقام بانوى اول درآورد ، و نيز با مسيحيان گرمى و خوشرفتارى نشان داد ، و بسيارى كليساها و نيايشگاه‌هاى مسيحى ساخت ، و به ويژه با عيسويان نسطورى ( فرقهء مسيحىاى كه به چين راه يافت ) دوستى كرد ، بيشتر از اين رو كه شيرين از او دل برده بود .\r\nاز قديم تا به امروز بسيارى از شاعران پارسىگوى اين داستان عشقى را به نظم درآورده‌اند . فردوسى هم در شاهنامه اين داستان را بازگفته ، و چنان كه انتظار مىرود اثر فردوسى در ميان سروده‌هاى ديگر ممتاز است . « 1 »\r\nنخستين‌بار كه خسرو شيرين را ديد در عهد پادشاهى پدرش هرمز بود ؛ و\r\n\r\n\r\n","description":"","footnote":"\r\n( 1 ) . شايد كه كازاما در تأثير نام بلند فردوسى و شاهنامه چنين نظرى داده است . با اين همه ، او در بهره‌يى كه در پى خواهد آمد داستان دلدادگى شيرين و فرهاد را از روايت نظامى آورده است .\r\n","page_name":" 131 ","page_number":131},
  {"content":"\r\n\r\nهنگامى كه شاه هرمز بهرام ، سپهسالار دشمن ، را درهم مىشكست ، خسرو وليعهد او با لشكر شاه خدمات بزرگى در سركوب خيانتكاران كرد ، و پس از اندك‌زمانى هم به جانشينى پدر بر تخت نشست . از سويى نيز هنگام اين لشكركشى شيرين اشك‌ريزان براى خسرو دلتنگى مىنمود . داستان چنين آغاز مىشود . مىگويند كه بهرام چون شكست خورد به چين آن روزگار گريخت ، و به اميرى در آن سرزمين پناه برد . « 1 »\r\nجشن هزارهء فردوسى شاعر ايرانى در سال 1934 ( 1313 خورشيدى ) در ايران برگزار شد و چهل و دو تن از خاورشناسان كشورهاى ديگر در تهران جمع آمدند و مراسمى بسيار شكوهمند برپا داشتند .\r\nيك‌بار كه شاه خسرو با اميران و شهزادگان عرب كه براى آوردن خراج به دربار ايران آمده بودند به شكار مىرفت ، از روى اتفاق از نزديك سراى شيرين گذشت . « 2 » شيرين چون از آمدن او شنيد جامه‌اى سوزن‌دوزى شده و جواهرنشان دربر كرد ، تاجى بر سر نهاد و بيرون آمد . « 3 » او خسرو را كه ديد ، دلتنگى خود و دريغ بر روزگار\r\n\r\n\r\n","description":"","footnote":"\r\n( 1 ) . براى « داستان خسرو پرويز و شيرين » بنگريد به شاهنامه ، جلد نهم ، بيت 3417 ( ص 2868 ) و پس از آن ، و نيز بخش پيش‌تر آن .\r\n( 2 ) .\r\n بدانگه كه شد بر جهان شهريار * ز شيرين جدا بود يك روزگار\r\nبه گرد جهان بر بىآرام بود * كه كارش همه رزم بهرام بود\r\nچنان شد كه يكروز پرويز شاه * همى آرزو كرد نخجيرگاه\r\nبياراست بر سان شاهنشهان * كه بودند ازو پيشتر در جهان\r\nهمى راند با تاج و با گوشوار * بزر بافته جامهء شهريار \r\n( شاهنامه ، بيت‌هاى 3435 تا 3460 )\r\n( 3 ) .\r\n چو بشنيد شيرين كه آمد سپاه * به پيش سپاه آن جهاندار شاه\r\nيكى زرد پيراهن مشكبوى * بپوشيد و گلنار گون كرد روى\r\nيكى از برش سرخ ديباى روم * همه پيكرش گوهر و زرش بوم\r\nبه سر بر نهاد افسر خسروى * نگارش همه گوهر پهلوى\r\nز ايوان خرم بيامد به بام * به روز جوانى نبد شادكام \r\n-\r\n","page_name":" 132 ","page_number":132},
  {"content":"\r\n\r\nخوش گذشته را بازگفت . شاه خسرو كه سخن او را شنيد ، در دل پشيمان شد كه براى رفتن به جنگ و پرداختن به كارهاى كشور او را تنها گذاشته بود ، و گفت تا شكار را زود به پايان برند ، به كاخ برگشت و آماده استقبال كردن از شيرين شد . « 1 » درباريان و پيرامونيان با اين عشق و تمنّاى شاه سرسختانه مخالفت كردند ، « 2 » اما شور و شوق شاه سرانجام بر همهء دشواريها چيره شد و شيرين به فرخندگى با خسرو عروسى كرد . « 3 » در اين وقت شاه خسرو همسر نخستين و شهبانوى اول را داشت ، كه نامش مريم بود . اما اين شهربانو پس از همسرى خسرو و شيرين درگذشت « 4 » ، و\r\n\r\n\r\n","description":"","footnote":"\r\n-\r\n همى بود تا خسرو آنجا رسيد * سرشكش از مژگان به رخ برچكيد\r\nچو روى وراديد بر پاى خاست * به پرويز بنمود بالاى راست\r\nزبان كرد گويا به شيرين سخن * همى گفت از آن روزگار كهن \r\n( همان ، بيت‌هاى 3462 تا 3469 )\r\n( 1 ) .\r\n فرستاد بالاى زرين ستام * ز روى چهل خادم نيك‌نام\r\nكه او را به مشكوى زرين برند * سوى خانه گوهرآگين برند \r\n( همان ، بيت‌هاى 3477 تا 3479 )\r\n( 2 ) .\r\n چو آگاهى آمد ز خسرو به راه * به نزد بزرگان و نزد سپاه\r\nكه شيرين به مشكوى خسرو شدست * كهن بوده كار چنين نوشدست\r\nهمه شهر از آن كار غمگين شدند * پرانديشه و درد و نفرين شدند \r\n( همان ، بيت‌هاى 3489 تا 3491 )\r\n( 3 ) .\r\n همه مهتران خواندند آفرين * كه بىتاج و تختت مبادا زمين\r\nبهى زان فزايد كه تو به كنى * مه آن شد به گيتى كه تو مه كنى . . \r\n( همان ، بيت‌هاى 3531 تا 3532 )\r\n( 4 ) . در روايت فردوسى آمده است كه شيرين ، مريم ، نخستين شهبانوى خسرو ، را به زهر كشت :\r\n ز مريم همى بود شيرين به درد * هميشه زرشكش دو رخساره زرد\r\nبه فرجام ، شيرين ورا زهر داد * شد آن دختر خوب قيصر نژاد\r\nازان كار آگه نبود هيچ‌كس * كه او داشت آن راز تنها و بس\r\nچو سالى برآمد كه مريم بمرد * شبستان زرين به شيرين سپرد \r\n( همان ، بيت‌هاى 3536 تا 3539 )\r\n","page_name":" 133 ","page_number":133},
  {"content":"\r\n\r\nچنين بود كه شيرين شهبانوى اول شد .\r\nفردوسى از داستان غم‌انگيز شيرين و فرهاد ، كه دلدادهء ديرين شيرين بود ، نگفته است . اما 200 سال پس از او شاعرى پديد آمد كه نظامى نام داشت ، و او را بزرگترين گويندهء مثنوى عاشقانهء فارسى مىدانند . برايم جالب بود كه در داستان شيرين كه نظامى روايت كرده است ، شاه خسرو جاى رقيب عشقى را دارد . برابر اين داستان ، فرهاد در روزگار خود پيكرتراشى چيره‌دست بود . خسرو كه قصهء دلدادگى او را شنيد ، در دل حسد برد ؛ اما با روى خوش فرهاد را پيش خود خواند و گفت كه بسيار افسوس دارد كه چنين ميان دو دلداده جدايى بيندازد ، و اگر فرهاد بتواند بيستون را بتراشد و شاهكار فناناپذير خود را بيافريند ، او از روى ميل و رضا شيرين را پيش وى روانه خواهد كرد . پس فرهاد با همهء جان و دل و توان خود به تيشه‌زنى و كوه‌كنى پرداخت ، و به اين انگيزه و شوق شاهكار ماندگار خود را آفريد ، كه هنوز هم در جاى اثرى جاودانى در حجارى در ايران به چشم مىآيد . اما شاه كه مىديد كه فرهاد دارد كار را به پايان مىبرد ، نگران از دست دادن شيرين شد . پس به چاره برآمد كه ، به راهى ، از پاىبند شدن به پيمان جلو گيرد ، و درباريان را به رايزنى گرد آورد .\r\nبه پيشنهاد چاره‌انديشان ، برآن شد كه از فرهاد بخواهد كه به كارى كه انجامش عمرى مىخواهد بپردازد . چون به ياد آورد كه پيشترها شيرين گفته بود كه مىخواهد تا جويى از شير به قصرش روان شود ، خسرو از فرهاد خواست تا كوه بيستون را بشكافد و در آن جويبارى برآورد تا از آن راه شير تازه از چراگاه به قصر شيرين روان شود . فرهاد از شاه پيمان خواست كه در برابر اين كار خواهد گذاشت تا شيرين به همسرى او درآيد . « 1 » شاه كه يقين داشت كه فرهاد اين كار دشوار را به همه\r\n\r\n\r\n","description":"","footnote":"\r\n( 1 ) . در روايت نظامى ، فرهاد نخست جوى شير را در دل سنگ مىتراشد و آنگاه خسرو از او بريدن راهى را در ميان كوه مىخواهد . فرهاد ،\r\n به يك ماه از ميان سنگ خارا * چو دريا كرد جويى آشكارا . . . \r\n-\r\n","page_name":" 134 ","page_number":134},
  {"content":"\r\n\r\nعمر هم به سر نخواهد رساند ، بىتأمل و سخنى اين شرط را پذيرفت . پيكرتراش هنرمند هميشه ، و در وقت خواب هم ، صورت شيرين را در دل و پيش چشم داشت ، و در ميان كوه و دور از مردم گرم كار خود بود . به سخن نظامى :\r\n چو شد پرداخته فرهاد را چنگ * ز صورتكارى ديوار آن سنگ\r\nنياسودى ز وقت صبح تا شام * بريدى كوه بر ياد دلارام . . .\r\nمرا در عاشقى كارى است مشكل * كه دل بر سنگ بستم ، سنگ بر دل . . .\r\nبه شب تا روز گوهر بار بودى * به روزش سنگ سفتن كار بودى . . .\r\nچو در بيدارى و خواب اين چنينم * پناهى به ز تو خود را نبينم . . .\r\nمنم خاكى چو باد از جاى رفته * نشاط از دست و زور از پاى رفته « 1 » \r\nدر حجارى ديوار آن طاق يا غار ، صورت و اندام شيرين كه با نديمه‌اش همراه است « 2 » و چهرهء دليرانهء شاه كه بر اسب خود نشسته و لباس رزم در بردارد ، نقش است . در پايين اين دهانه و ديوار غار ، جايى چنان كه محل تلاقى دو رودخانه باشد ، بر خاره سنگ كوه كنده شده است . اين پيكره‌ها و تراش كوه ، چنان كه پيشتر ياد شد ، اكنون هم طاق بستان نام دارد . پيكره‌هاى تراشيده بر سنگ و بازمانده نزديك كرمانشاه را ساختهء فرهاد كوه‌كن مىدانند . « 3 » اين كارگران تراشيدن راهى در خاره كوه\r\n\r\n\r\n","description":"","footnote":"\r\n- شيرين به شنيدن اين مژده به ديدن فرهاد رفت ، و با عذرخواهى گوشوار گرانبهايش را به او داد ، و فرهاد آن را در پاى دلدار افكند و راه صحرا گرفت . خسرو از عشق فرهاد آگاهى يافت ، او را خواست ، و به راهنمايى خردمندان درگاه ، چون به زر با او برنيامد ، به سنگش آزمود :\r\n كه ما را هست كوهى بر گذرگاه * كه مشكل مىتوان كردن به دو راه\r\nميان كوه راهى كند بايد * چنانك آمد شد ما را بشايد . . . \r\n( همان ، بيت‌هاى 1506 تا 1701 )\r\n( 1 ) . همان ، ميان بيت‌هاى 1718 و 1772 .\r\n( 2 ) . دربارهء نقش‌هاى طاق بستان بنگريد به شرحى كه پيشتر در حاشيه ياد شد .\r\n( 3 ) . فرهاد نخست سيماى شيرين را بر سنگ نقش داد و پس از آن شاه و شبديز ( اسب او ) را ؛ پس\r\n","page_name":" 135 ","page_number":135},
  {"content":"\r\n\r\nكه شاه خسرو يقين داشت كه فرهاد تا پايان عمر هم به سر نخواهد رساند ، با شور و نيروى فرهاد نزديك به انجام رسيد . پس خسرو نگران و سراسيمه شد و به حيله برآمد ، و پيرزنى افسونكار را سراغ فرهاد تيشه‌زن فرستاد تا به او بگويد كه شيرين مرده است . فرهاد به شنيدن اين سخن ، رو به آسمان كرد و نام شيرين را به فرياد گفت و تيشه و اسكنه را از دست رها كرد و خود را به پرتگاه افكند . شيرين چون از اين داستان شنيد مدتها از گريه بازنمىايستاد .\r\nاين يك بهره از روايت نظامى در منظومهء او ( خسرو و شيرين ) است . اين بهره با رويدادى غم‌انگيز به سر مىرسد . اما شاه خسرو هم سرنوشتى غمبار دارد . خسرو از شهبانوى نخستين خود مريم پسرى به نام شيرويه داشت . اما چون اين فرزند بيكاره و تن‌آسا بود ، شاه او را در بند نهاد و بر آن شد تا وى را از جانشينى خود بر كنار كند . اما پس از چندى وزيران اين پسر را وسوسه كردند ، و او در برابر خسرو پدر خود سر برداشت . از مردانى كه به او يارى دادند نياى مادريش بود . سرانجام ، او شاه خسرو را شكست داد و وى را در بند كشيد . شيرين چنان به شاه خسرو دلبسته بود كه در غم و گرفتارى او انباز شد و در كنارش ماند . شبى كه خسرو در كنار شيرين به خواب شيرين رفته بود ،\r\n فرود آمد ز روزن ديو چهرى * نبوده در سرشتش هيچ مهرى\r\nچنان زد بر جگرگاهش سر تيغ * كه خون برجست ازو چون آتش از ميغ \r\n( همان ، بيت‌هاى 3137 و 3140 )\r\n\r\n\r\n","description":"","footnote":"\r\n- شيرين به ديدن فرهاد به كوه بيستون رفت و او از ديدن دلدار نيرويى تازه گرفت :\r\n درآمد زور دستش را شكوهى * به هر زخمى ز پاى افكند كوهى \r\n( همان ، بيت 1815 )\r\nهنگام بازگشتن شيرين ، فرهاد چون ديد كه اسب را توان بردن آن گنج گهربار نيست :\r\n به گردن اسب را با شهسوارش * ز جا برداشت ، و اسان كرد كارش\r\nبه قصرش برد زان سان نافه پرورد * كه مويى بر تن شيرين نيازرد\r\nنهادش بر بساط نوبتى گاه * به نوبتگاه خويش آمد دگر راه \r\n( همان ، 1807 تا 1809 )\r\n","page_name":" 136 ","page_number":136},
  {"content":"\r\n\r\nشيرويه پدر را به دست مزدورى كشت و خود بر تخت نشست . آنگاه ، پس از دو ماهى ، شيرين را نزد خود خواند :\r\n دل شيرويه را شيرين ببايست * ولى اظهار اين معنى نشايست\r\nنهانى كس فرستادش كه خوش باش * يكى هفته در اين غم باركش باش\r\nچو شيرين اين حكايتها نيوشيد * چو سركه تند شد چون شيره جوشيد \r\n( همان ، بيت‌هاى 3166 تا 3171 )\r\nاما شيرين « فريبش داد تا باشد شكيبش » ، و پاسخ داد كه اگر همه رايزنان و بزرگان درگاه گرد آيند ، به آنجا خواهد رفت . اين بود كه شيرويه فرزانگان پير را فرا خواند و با آنها شيرين را خوشآمد گفت . شيرين چون به نزد آنان رسيد ، نقاب از چهره برداشت و با آوايى رسا گفت :\r\n سه ديگر چنين است رويم كه هست * يكى گر دروغست بنماى دست\r\nمرا از هنر موى بد در نهان * كه آن را نديدى كس اندر جهان\r\nنمودم همه پيشت اين جادويى * نه از تنبل و مكر [ و 
  ] از بدخويى « 1 » \r\n( شاهنامه ، بيت‌هاى 9 : 535 تا 537 )\r\n\r\n\r\n","description":"","footnote":"\r\n( 1 ) . اين بهره را كازاما به ترجمهء لفظ به لفظ از شاهنامه آورده است . سخنان سرزنش‌بار شيرين در اين ديدار كه در روايت شاهنامه آمده از زيباترين و دل‌انگيزترين وصف‌هاى والايى زنان است .\r\nشيرين مايه‌هاى اين والايى را چنين برمىشمارد :\r\n به سه چير باشد زنان را بهى * كه باشند زيباى تخت مهى\r\nيكى آنكه با شرم و با خواسته‌ست * كه جفتش به دو خانه آراسته‌ست\r\nدگر آن‌كه فرخ پسر زايد اوى * ز شوى خجسته بيفزايد اوى\r\nسوم آنكه بالا و رويش بود * به پوشيدگى نيز مويش بود\r\nبدان‌گه كه من جفت خسرو شدم * به پيوستگى در جهان نو شدم\r\nچو بىكام و بىدل بيامد ز روم * نشستش نبود اندرين مرز و بوم\r\nاز آن پس بدان كامگارى رسيد * كه كس در جهان آن نديد و شنيد\r\nوزو نيز فرزندم آمد چهار * بديشان چنان شاد بد شهريار \r\n( شاهنامه ، بيت‌هاى 9 : 524 تا 531 )\r\n","page_name":" 137 ","page_number":137},
  {"content":"\r\n\r\nشيرويه مجذوب آن روى چون گل آسمانى شد و بىدرنگ آرزو كرد كه او شهبانويش شود :\r\n چو شيروى رخسار شيرين بديد * روان نهانش ز تن بر پريد\r\nورا گفت جز تو نبايد كسم * چو تو جفت يابم ز ايران بَسَم \r\n( همان ، بيت‌هاى 540 و 541 )\r\nشيرين گفت كه اگر همه سيم و زر و گنجينه‌ات را به من بسپارى ، به خواهشت تن خواهم داد . شيرويه پذيرفت ، و شيرين همه آن خزانه را نثار و نياز كرد ، و به خانه آمد و همهء بندگان را آزاد ساخت . « 1 » سپس اين آرزو را پيش نهاد كه گور شاه خسرو را باز كنند تا او يك بار ديگر صورت محبوب از دست رفته‌اش را ببيند . شيرويه اين خواهش او را هم برآورد .\r\nپس شيرين همچنان كه گريه را فروخورده و غم گران را در دل انباشته بود به آرامگاه خسرو رفت و از زهرى كه همراه داشت خورد و در كنار دلدار درگذشته‌اش جان سپرد . « 2 »\r\n\r\n\r\n","description":"","footnote":"\r\n( 1 ) .\r\n به دو گفت شيرين كه هر خواسته * كه بودم بدين كشور آراسته\r\nاز اين پس سپارى يكايك به من * همه پيش اين نامدار انجمن . . .\r\nبكرد آنچه فرمود ، شيروى زود * زن از آرزوها چو پاسخ شنود . . .\r\nبه خانه شد و بنده آزاد كرد * بدان خواسته بنده را شاد كرد\r\nدگر هرچه بودش به درويش داد * بدان كو ورا خويش بد بيش داد\r\nببخشيد چندى به آتشكده * چه برجاى نوروز و جشن سده\r\nدگر بر كنامى كه ويران بدى * رباطى كه آرام شيران بدى\r\nبه مزد جهاندار خسرو بداد * به نيكى روان ورا كرد شاد \r\n( همان ، بيت‌هاى 545 تا 554 )\r\n( 2 ) .\r\n فرستاد شيرين به شيروى كس * كه اكنون يكى آرزو ماند و بس\r\nگشايم در دخمهء شاه باز * به ديدار او آمدستم نياز\r\nچنين گفت شيروى كين هم رواست * بديدار آن مهتر او پادشاست \r\n-\r\n","page_name":" 138 ","page_number":138},
  {"content":"\r\n\r\nداستان عشق خسرو و شيرين كه فردوسى روايت كرده است با آنچه كه تاريخدانان نوشته‌اند كم‌وبيش همخوانى دارد . چنان كه پيشتر ياد شد ، قصر شيرين بر كنار مرز امروزى پادشاهى عراق و نزديك خانقين جاى دارد ، و مىگويند كه اين قصر دروازه بزرگى داشت كه شعرى سرودهء شاه خسرو بر آن كنده‌كارى شده بود .\r\nاين شعر مىگويد :\r\n دلم را مىبرى انديشه‌اى نيست * ببر ، كز بيدلى به پيشه‌اى نيست\r\nبدان چشم سيه كاهو شكارست * كز آهوى تو چشمم را غبارست\r\nمرا فرخ بود روى تو ديدن * مبارك باشد آوازت شنيدن « 1 » \r\nگمان مىرفت كه اين در و دروازهء بلند زير خاك مانده باشد ، و همهء باستانشناسان مىپنداشتند كه با كاوش و حفارى بيشتر مىتوانند اين در را بازيابند . مردم اينجا نقش برجستهء طاق بستان را شاهكار پيكرتراشى [ فرهاد 
  ] كه شاه خسرو را تصوير كرده است مىدانند . چنان كه پيشتر گفته شد ، اينجا هنوز يكى از بقاياى باستانى است كه مسافرانى كه از اين گوشهء ايران مىگذرند حتما از آن ديدن مىكنند .\r\n\r\n\r\n","description":"","footnote":"\r\n-\r\n نگهبان در دخمه را باز كرد * زن پارسا مويه آغاز كرد\r\nبشد چهربرچهر خسرو نهاد * گذشته سخن‌ها همه كرد ياد\r\nهمانگاه زهر هلاهل بخورد * ز شيرين روانش برآورد گرد \r\n( همان ، بيت‌هاى 580 تا 585 )\r\n( 1 ) . در وصف شاهنامه از « ساختن خسرو ايوان مدائن را » ، اين سخن يافته نشد ، و اين چند بيت ( شماره‌هاى 2870 ، 2874 و 2878 ) از سروده نظامى ( « غزل گفتن باربد از زبان خسرو » ) كه قريب به مضمون نوشته كازاما است ، آورده شد .\r\n","page_name":" 139 ","page_number":139},
  {"content":"\r\n . \r\n","description":"","footnote":"","page_name":" 140 ","page_number":140},
  {"content":"\r\n\r\n\r\nجامعهء ايران\r\n\r\nزن ايرانى\r\nپايهء زنان ايران امروزه از مرتبه‌اى كه در قرون وسطى ، در دوران اوج شكوفايى اسلام ، داشتند چندان فراتر نرفته است . براى زن در برابر مرد تقريبا هيچ حقى شناخته نمىشود ، و قانون هم زنان را در رديف ملك و مال به شمار مىآورد .\r\nزنان ايرانى كه در شهر مىروند مانند پرنده‌اى به چشم مىآيند . دختر كه دم بخت شد ، ديگر اجازه ندارد كه با روى باز از خانه بيرون برود . سراپايش را در چادر ، پوششى همچون « كاتسوكى » ژاپن « 1 » ، پنهان مىكند ، و در وضعى كه فقط چشمهايش از روزن چادر ديده مىشود ، راه مىرود . زن رختشو كه در خانه‌ها كار مىكند و زنان خدمتگار هم وقتى مرد ( نامحرم ) نزديك مىآيد حتما چادر سر مىكنند و رو مىگيرند . گاه مىبينيم كه گروهى از زنها كه در كوى و بازار مىروند همه چادر سياه پوشيده و روبنده و پيچه يا نقاب سياهى ، كه مانند لبهء كلاه آفتاب‌گردان تنيس است ؛\r\n\r\n\r\n","description":"","footnote":"\r\n( 1 ) . روسرى بلند روى كلاه زنان اشراف قديم ، و نوعى كيمونو كه از روى سر مىپوشيدند .\r\n","page_name":" 141 ","page_number":141},
  {"content":"\r\n\r\nبه صورت زده‌اند و فقط چشمهايشان پيداست . ديدن آنان هربار دسته‌اى پرنده را به يادم مىآورد .\r\nبيننده براى دانستن و شناختن اندازهء زيبايى زن هيچ ره‌يافتى جز چشمان او كه پيداست ندارد . ( افسون ) چشمهاى قاب گرفته در سياهى چادر اين زنان زيبا همچون دم زدن در پاى چاه عميق است ( كه انسان را وسوسه مىكند كه در آن بيفتد ) . همهء احساسها و تمايلات درونى براى اظهار و بيان راهى جز گذر از اين دو چشم ندارد ، و اين است كه جادو و دلربايى اين چشمان بس افزون مىشود .\r\nچشمانى كه همچون بلور سياه بر چهرهء سپيد مىدرخشد به راستى زيبا است . اما معمولا بينىها بىتناسب و بزرگ است ، و حتى گاه منظر عجيب دارد . اين هم از ناسازى آفرينش بشر است .\r\nسلوك با زنان بر پايهء سنن دين محمدى است . اما برابر برداشت صحيح و دقيق از كتاب مقدس اسلام مىبايست حقوق بشرى بيشترى به زنان داده مىشد . با اين همه ، برابر نظام و احكام ساختهء جامعهء مردسالار ، زنان امروزه همان وضع رقت‌بار گذشته را دارند و در واقع نمىتوانند از حال و روزى كه به احوال بردگان مانند است بگريزند . به تازگى اين وضع را حتى در چند كشور اسلامى تغيير داده و احوال زنان را بهبود بخشيده‌اند . اين جريان سال‌به‌سال و رفته‌رفته پيشرفت دارد . پادشاه كنونى ايران هم تدابيرى براى آزاد شدن تدريجى زنان ( از قيود جامعهء مردسالار ) در كار مىآورد . در افغانستان ، كشور همسايهء ايران ، اتخاذ معيارهاى اروپايى ( در وضع زنان ) از سوى امان الله خان پادشاه افغان در برابر مخالفت روحانيان و جبهه‌گيرى محافظه‌كاران با شكست روبرو شد . پس در ايران در اين كار با تأمل و تدبير بيشتر پيش مىروند و از شتاب ناسنجيده در اخذ و اقتباس سياست نوآورى پرهيز مىكنند . امروزه زنان هميشه مجبور به چادر پوشيدن نيستند ، اما هنوز بيشتر مردم رسم حجاب را رعايت مىكنند .\r\nعادت بر اين است كه خانم‌ها از خانه بيرون نروند ، و تركيب خانه‌ها و وضع\r\n\r\n","description":"","footnote":"","page_name":" 142 ","page_number":142},
  {"content":"\r\n\r\nاتاقها مناسب اين رسم است . رفت‌وآمد ميان اندرونى يا حرمخانه و بيرونى يا اتاق مرد و مهمانان آزاد نيست ، و مهمان‌ها جز خويشاوندان نزديك و آشنايان خاص اجازه ندارند كه قدم به اندرونى خانه بگذارند . اما احوال اجتماعى كم‌كم دگرگون مىشود ، و شمارى از خانم‌هاى تحصيل‌كردهء خارج و همسران ديپلمات‌ها يا بازرگانان خارجى با لباس اروپايى در انظار ظاهر مىشوند و آزادانه به شيوهء اروپايى پذيرايى مىكنند .\r\nمواردى هست كه مردى دو زن قانونى دارد ، يكى ايرانى و ديگرى اروپايى . زن اروپايى براى همراهى در بيرون و معاشرت است ، هرچند كه او را كدبانو و خانه‌دار معرفى مىكنند . اما به زن ايرانى رخصت و فرصت كار و معاشرت در بيرون را نمىدهند ، و زندگى او در خانه خلاصه مىشود . تيمورتاش وزير مقتدر سابق دربار ، كه به تازگى در زندان درگذشت . نمونهء رجال به واقع مستبد بود . زن دومش از ارامنهء روس بود زن بيرون و اهل مجلس و مهمانى و معاشرت با ديپلماتهاى خارجى .\r\nايران متجدّد همانند ژاپن و چين ، امروز مسير تازه‌اى را دنبال مىكند ، چنان كه در ورزش يا فرهنگ و هنر از باختر زمين تاثير مىپذيرد . مىشود گفت كه تقريبا همهء دخترهاى خانواده‌هاى بالاتر از متوسط ايران ، هميشه با جامهء اروپايى مىگردند .\r\nجوانان بيشمارى را مىبينيم كه تا شب دير به پايكوبى سرگرمند . در جامعهء قديم ايران ميان جوامع ارمنى و روسى اصل بالاتر از طبقهء متوسط زندگى و معاشرت نزديك به شيوهء غربى بود . اما به تازگى ميان ايرانيان خالص ( مسلمان ) رسم و راه اروپايى رونق گرفته است .\r\nشاه ايران در صحبت دوستانه ( غيررسمى ) به من گفت كه علت پيشرفت ژاپن اين است كه چيزهاى خوبى را كه دارد از دست نمىدهد و چيزهاى خوبى را هم كه در اروپا و امريكا مىيابد يكسره مىپذيرد ، و ايرانيان هم بايد از ژاپن سرمشق بگيرند ، و او مردم را در اين سو رهبرى كرده است .\r\nشمار و وضع دخترها كه به مدرسه مىروند كم‌وبيش به همان نسبت دخترهاى\r\n\r\n","description":"","footnote":"","page_name":" 143 ","page_number":143},
  {"content":"\r\n\r\nدانش‌آموز ژاپنى 15 يا 16 سال پيش است ، اما بعضى از آنها بسى زيباتر از دخترهاى امروز ژاپنى هستند . در سالهاى اخير درس گرفتن در مكتب‌خانه را به آموزش نوين در مدرسه تغيير و ترقى داده‌اند ، هرچند كه پيشتر هم در مدارس كاتوليكى فرانسوى ، شاگردان را خوب تعليم مىدادند و بسيارى از دخترهاى ايرانى در اين مدرسه‌ها درس خوانده‌اند . يك چندگاه بر اثر اختلاف دينى ، كار بر مدارس خارجى سخت شد ، اما پادشاه كنونى به اين شرط كه هيچ تعليم دينى در برنامهء اين مدارس نباشد اجازه داد كه به فعاليت ادامه بدهند . اما دختران جوان ايرانى نسبت به دين بىتفاوت نشان مىدهند . با اين همه درست نيست كه بر اين زمينه چنين پنداريد كه زنان ايرانى همه خام و نادان و كم‌فهمند . ميان خدمتگارها هم زنان بسيارى پيدا مىشوند كه هوشمندانه سخن مىگويند و با شعور و دانايى كار و رفتار مىكنند . مىگويند كه آقايى خدمتگارش را كه بيرون مىكرد به او ( معادل ) 10 ين ( واحد پول ژاپن ، كه آن روزها مبلغ قابل توجهى بود ) پول داد . آن خدمتگار بيدرنگ اين پول را جلوى سگ كه نزديك بود انداخت و گفت : « در سايه لطف تو توانستم سالها به آقا خدمت بكنم . پس اين پيشكش تو ! » آن آقا تعجب كرد و از خدمتگار پرسيد : « چرا پول را هدر مىدهى ؟ » و او به آرامى پاسخ داد :\r\n« در خانه‌تان چنان در مصرف آب خسّت داشتيد كه هميشه ملامتم مىكرديد كه در آب اسراف مىكنم . من هم بعد از هر غذا همه ظرفها را ( به جاى شستن با آب ) مىدادم تا سگ بليسد . »\r\nچنان كه پيشتر يادآور شدم ، در ايران معمول است كه به علت كم‌آبى در مصرف آب صرفه‌جويى بسيار مىكنند .\r\nدر تاريخ و ادب ايران قديم نام زنان بسيارى با ستايش و آفرين آمده و مانده است .\r\n\r\nكشف حجاب به عنوان سرآغاز آزادى زنان\r\nايرانيها و نيز خارجىها مىپندارند كه با كشف حجاب جريان آزادى زن شروع شد ؛ اما زنها خود دوست ندارند كه چادر برداشته شود . آنها خود را در چادر مىپوشانند\r\n\r\n","description":"","footnote":"","page_name":" 144 ","page_number":144},
  {"content":"\r\n\r\nو ( ناشناس ) در شهر گردش مىكنند ، فيلم مىبينند ، چاى مىنوشند و به رستوران مىروند . چادر در واقع مأمنى است كه به آنان آزادى رفتار مىدهد . به تازگى ( خانم‌ها ) دست در دست مردان در شهر گردش مىكنند . اگر احيانا شوهر يا خويشاوند از كنار اين خانم بگذرد او را نمىشناسد و نمىداند كه همان زن يا آشناى اوست ، چرا كه مرد ، خدا نيست ( و علم غيب ندارد ) . چادر آزادى رفتار زنها را تضمين مىكند و گاهى هم گناه و نابكارى آنها را پنهان مىدارد . « 1 »\r\nيك خانم خارجى ، همسر مستشار سفارت فرانسه در تهران ، بارها كه از خانه بيرون مىرفت چادر مىپوشيد ، و در حجاب زن ايرانى در شهر گردش مىكرد . هر بار تجربه مىكرد كه مردم او را صدا مىكنند و مخاطب مىسازند . مىگفت كه فهميده كه چرا زن ايرانى به چادر دلبسته است ؛ كسى نمىتواند بگويد كه چادر مانع پيشرفت است يا به عكس مايه ترقى است .\r\nامروزه در ايران ، مرد هنوز مجاز است كه چند زن داشته باشد . شرط ياد شده در قرآن ( مجيد ) اين است كه مرد بايد با زنهاى متعدد خود به انصاف و مساوات سلوك كند . اما بسا كه مرد نمىتواند يك زن را هم خوب راه ببرد ، و بسيار سخت است كه چند زن را با نصفت و درست اداره كند . از اين روست كه امروزه مردانى كه چند همسر دارند كم شده‌اند . اخيرا در سال 1932 ( 1311 ) قانون ازدواج اصلاح شد ، و اصل براى مردان تك همسرى شد . اگر مردى وضع خاص داشته باشد ، با گرفتن تصديقنامه و مجوز استثنا مىتواند زن دوم بگيرد . اما براى اين كار اذن و\r\n\r\n\r\n","description":"","footnote":"\r\n( 1 ) . اين نظر شبيه است به آنچه كه در خاطرات مرحوم گلشائيان مىخوانيم : « خانمهاى اعيان به چادر سياه يا روبنده و يا پيچه كه از موى حيوانات تهيه شده بود ملبّس بودند و ساير خانمها با چادر نماز سياه يا رنگ ديگر . عده‌اى از اين چادرچاقچور و پيچه و روبنددارها هزار عشوه‌گرى مىكردند ؛ و عده‌اى ظاهرا چادر به سر داشتند ، تمام صورتشان باز بود و فقط چادر را براى سرقت محرمانه از دكانها يا براى مخفى كردن لباس و صورت از دوستان خود مورد استفاده قرار مىدادند . » ( ص . 1 : 296 )\r\n","page_name":" 145 ","page_number":145},
  {"content":"\r\n\r\nرضاى زن اول لازم است . حداقل سن ازدواج پيش از اين 10 يا 12 سال بود ، اما چنان كه در هند ، حداقل سن ازدواج براى دختران به 15 و براى پسران به 17 سال افزايش پيدا كرد . « 1 »\r\n\r\nازدواج موقّت ( متعه )\r\nپيشترها مرد آزادانه مىتوانست زن را طلاق بدهد . در اين كار فقط اداى نقد و مالى ( تعهد شده ) كه \" مهريه \" نام دارد ، لازم بود . پس زنانى كه در 10 سالگى عروس و در 11 سالگى مطلّقه مىشدند زياد بودند . اين زنان بيشتر مردمى بىكس و بىحامى و خويشاوند بودند ، و ( پس از رها و رانده شدن از سوى شوهر ) راهى جز افلاس و آوارگى نداشتند . شهرهاى قديم دروازه داشت ، و كنار دروازه بناى قلعه‌مانندى همچون \" يوكاكو \" ژاپن بود . اينجا مكانى اسرارآميز مىنمود ، و در آن كسانى ، مانند اين خودفروشان كم‌سال زياد بودند . البته در دورهء پادشاه كنونى وضع رفته‌رفته بهبود پيدا مىكند ، اما نتوانسته‌اند ( اين پديده و فساد را ) ريشه‌كن كنند .\r\nدر نظام زناشويى ايرانيان ، تأسيسى كه نزد مسلمانهاى سنى شناخته نمىشود هست . در اين نظام ، مرد مىتواند زن موقّت ( افزون بر زنان دايمى ) بگيرد . اين زن را « صيغه » مىنامند . اين رابطهء زناشويى را « صيغات » مىگويند « 2 » . مثلا مأمور دولت كه بايد زن و بچه‌اش را در تهران بگذارد و تنها به شيراز برود در طول اقامتش در شيراز مىتواند زن موقت يا غيردائم بگيرد . اصل اين است كه اين زن به ازدواج مدت‌دار راضى مىشود و در اعانه‌اى ( مهر ) كه در آخر مدت مىتواند بگيرد توافق مىكند ، و صيغهء عقد به طور رسمى و شرعى به وسيلهء آخوند جارى مىشود . اين ازدواج را به عربى \" متعه \" مىگويند . وضع زن موقت و رفتار با او جز در مدت‌دار بودن ازدواج ،\r\n\r\n\r\n","description":"","footnote":"\r\n( 1 ) . ماده 1061 قانون مدنى كه در دوره نهم مجلس ( 1313 ) تصويب و به اجرا گذاشته شد ، سن ازدواج دختر را 15 سال تمام مقرر داشت .\r\n( 2 ) . « صيغات » جمع عربى صيغه است ، نه به معنى نظام يا تأسيس ازدواج مدّت‌دار .\r\n","page_name":" 146 ","page_number":146},
  {"content":"\r\n\r\nتفاوتى با زن رسمى ( دائم ) ندارد . گاهى زن صيغه نيز همراه شوهر به محل كار و مأموريت متعدد او مىرود . ايرانيان به اين نظام مباهات نمىكنند و اين صرفا رهيافتى براى دلبستگى عاطفى انسان است و نظام بخشيدن به آن . مردم اروپا و امريكا پاكى اخلاق را به لفظ ، تحسين مىكنند ، اما پنهانى به گناه و بىعفتى مىپردازند . پس اين نظام شرعى و قانونى عالى است . بچهء حرامزاده ميان مسلمانان سراغ نمىشود . كودكان بيگناه در پناه قانونند . بدرفتارى با طفل نامشروع از فكر مسيحيت آمده است . تمدن اروپا با تأكيدى كه بر پاكيزگى و دوام و ناگسستنى بودن پيوند زناشويى دارد زندگى در سايهء تاريك ( ادامهء زندگى زناشويى ناخواستنى و داشتن رابطهء نامشروع ) را رواج داده است . طبع ايرانى اين را نمىپسندد .\r\nاخيرا قانون اصلاح شد ، و طلاق معلق به مشاوره و دادرسى است . مرد نمىتواند به دلخواه زن را طلاق بدهد . شايد كه نظام زن اضافى ( متعه ) هم از ميان برود .\r\n\r\nعروسى ايرانى\r\nهمانند هر كشور ديگر جهان ، در ايران هم عروسى در هر ناحيه آداب ديگر دارد .\r\nالبته مشركان ( - غيرمسلمانان ) نمىتوانند در مراسم ( عقد ) و عروسى مسلمانها حضور پيدا كنند ، و فقط پس از برگزار شدن آيين عقد مىتوانند از دور شاهد مهمانى عروسى باشند . در اينجا به تجربهء شخصى و با برگرفتن وصفى كه در كتاب نوردن « 1 » آمده است ، آداب و رسوم عروسى در ناحيهء بوشهر را كه يكى از معمرين ايرانى روايت كرده است مرور مىكنم و به معرفى اين آيين ناديده مىپردازم .\r\nدر ناحيهء بوشهر پسر كه چهارده سالش شد ، ديگر وقت زن گرفتنش است . چون اينجا ناحيهء جنوبى است ، گرمسير است و پسر زود رسيده و بالغ مىشود . او در اين\r\n\r\n\r\n","description":"","footnote":"\r\n( 1 ) .  Herman Norden  . سفرنامه ايران او با مشخصات زير به فارسى ترجمه شده است :\r\nنوردن ، هرمان : زير آسمان ايران ، ترجمه سيمين سميعى ، دانشگاه تهران ، 1356 .\r\n","page_name":" 147 ","page_number":147},
  {"content":"\r\n\r\nسن و سال به ملاحظه تناسب وضع و موقع خودش ( تا حد امكان ) دخترى از خانواده‌اى پولدار را در نظر مىگيرد . اگر پدر و مادرش انتخاب او را بپسندند ، براى گفت‌وگو پيش پدر و مادر دختر مىروند ، و پس از آنكه اينها روى موافق نشان دادند اين پسر - همان نوجوان چهارده يا پانزده ساله - پايش به خانهء دختر باز مىشود و مرتب به آنجا مىرود ، و خودش را آماده خدمت به پدرزن نشان مىدهد و هدايايى براى آنها مىبرد . پس از چندى او براى نامزدش رخت و لباس مرسوم ، انگشتر و يك جفت كفش هديه مىفرستد . اين هديهء عقد است ، و پسر و دختر از اين روز با هم رسما نامزد مىشوند ، و اين رابطه را در ايران چنين مىگويند كه پسر \" الف \" دختر \" ب \" را متعلق به خودش مىشناسد ، و به اصطلاح مرد او مىشود . اين بيان به راستى مناسب وضع است ، و شوق و شور و نيز ملاحظه و احتياط را مىرساند .\r\nپس ، ساعت مىبينند و وقت مساعدى را انتخاب مىكنند ، و با گفتگو و تبادل نظر با دوستان و خويشاوندان قرار و ترتيب مراسم عروسى داده مىشود . در اين هنگام پسر به خانهء دختر شيربها و شيرينى مىفرستد . اين بازماندهء رسم قديم عروسى دادوستد گونه است .\r\nمراسم ازدواج ، در وصف درست و دقيق آن ، شامل مجلس عقد و جشن عروسى است . مراسم عقد در خانهء دختر برگزار مىشود ، و آخوند محل و دوستان داماد ( جز خانوادهء عروس ) هم به خانه پدر عروس دعوت مىشوند . آخوند ، دو دستيار معتمدش را به خانهء دختر مىفرستد و اعلام قبلى عقد را مىكند . اين فرستاده‌ها كه به اندرونى خانهء پدر عروس مىرسند ، دختر كه آماده و سرتاپايش پوشيده و به سرنوشت خود رضا داده ، در ميان انبوه زنان خويش و آشنا نشسته است . در اينجا آن دو فرستادهء عاقد ، از دختر مىپرسند كه آيا در دلش با اين ازدواج راضى است . اين پرسش را چهاربار تكرار مىكنند ، زيرا كه اين امرى مهم و مربوط به يك عمر است و بايستهء دقت و اطمينان . فرستاده‌ها پس از آن كه از دختر \" بله \"\r\n\r\n","description":"","footnote":"","page_name":" 148 ","page_number":148},
  {"content":"\r\n\r\nگرفتند ، نزد آخوند مىروند و او را آگاه مىكنند . آنگاه سرانجام خود عاقد مىآيد و خطبهء عقد را جارى مىكند ، و تيمنا آيه‌اى از قرآن را بلند مىخواند ، و بالأخره در لحظه‌اى كه لفظ « بله » از دهان دختر بيرون مىآيد ، خانه پر از صداى كف زدن و هلهلهء شادى مىشود . به زودى مهمانها با اشتهاى تمام به خوردن انواع شيرينى و نوشيدن شربت سرگرم مىشوند ، و قليان مىكشند ، و پس از اين سور و سرور مباركباد مىگويند و به خانه‌هايشان بازمىگردند . دادن پاداش يا حق القدم عاقد با داماد است ، و با پرداخت آن و زير نظر آخوند عقدنامه مهر و امضا مىشود و آن را به دست داماد مىدهند . اين حق القدم معمولا چهار قران ( برابر هشتاد سن ) « 1 » است .\r\nاين مراسم كه به انجام رسيد ، پسر و دختر هنوز همخانه نمىشوند و شروع به زندگى مشترك نمىكنند . داماد زود به زود به خانهء دختر سر مىزند ، اما در اين اوقات دختر در گوشه‌اى از خانه از نظر پنهان مىشود و خودش را نشان نمىدهد .\r\nسرانجام ، و پس از گذشتن بيش از ده ماه از عقدكنان ، جشن عروسى اصلى و نهايى برگزار مىشود . مقارن اين جشن ، داماد دو دست رخت ممتاز و يك قواره پارچهء خوش‌نقش و نگار و چند بشقاب و سينى پر از شيرينى براى عروس پيشكش مىفرستد ؛ و از نو در شب پيش از جشن عروسى يك كاسه حنا - كه ايرانىها مو را با آن رنگ مىكنند - و چند خوانچه شيرينى هديه مىفرستد . فرستاده‌اى از سوى داماد كه يك دسته ساز و نقاره‌چى ، طبّال و آوازخوان همراه اوست اين هديه را مىآورد چون داماد مسلمان است ، ( خوانچه‌كشان ) البته با فرستادن صلوات و گفتن « اللّهمّ صلّ على محمّد و آل محمّد » به صداى بلند ، به خانه عروس مىروند . در اين شب ( پيش از عروسى ) ، عروس و داماد مويشان را حنا مىبندند . حنا رنگ سرخى است كه براى رنگ كردن مو به شيوهء آيينى و مرسوم به كار مىرود . در عربستان يا ايران ، در هر جا مردانى كه مو و محاسنشان را سرخ حنايى كرده‌اند ديده مىشوند .\r\n\r\n\r\n","description":"","footnote":"\r\n( 1 ) . سن ، واحد قديم پول ژاپن . هر يكصد سن ، يك ين بود .\r\n","page_name":" 149 ","page_number":149},
  {"content":"\r\n\r\nنيز ، با رسيدن روز عروسى ، عروس و داماد صبح زود ، و جداگانه ، به حمام مىروند ، و آخرين چرك دورهء تجرّد را از تن پاك مىكنند . اگر در شهر و آبادى آنها حمام نباشد ، در خانهء خود آب گرم فراهم مىسازند و با آن شستشو مىكنند . ظهر كه مىرسد ، داماد بر اسب مىنشيند و همراه چند دوست خود به چشمه مىرود و باز با آب‌تنى در آن چرك از تن مىزدايد ، و در لباس دامادى به خانه برمىگردد و در حجله مىنشيند . در سراسر اين مدت آواى هلهله و صداى تير تفنگ شنيده مىشود . اين مانند ترقه انداختن در جشن‌هاى چينيان است . در خانهء داماد به زودى خوردن شام را به پايان مىرسانند . مهمانها داماد را در حجله مىنشانند ، و چراغ و فانوس برمىدارند و براى آوردن عروس مىروند . عروس را بر اسب مىنشانند ، و او در ميان زنها كه دوره‌اش كرده‌اند روانهء خانهء داماد مىشود . در اين ميان كسانى هم ( از خانوادهء عروس ) اشك مىريزند .\r\nداماد به جلوى در به پيشباز قافلهء عروس مىرود ، و او را در پياده شدن از اسب كمك مىكند . عروس و داماد در ميان اين جمع وارد خانه مىشوند ، و آنگاه خويشاوندان پسر عروس و داماد را به حجله مىبرند . در آنجا آنها را دست‌به‌دست مىدهند ، و مردى ( از بزرگان خانواده ) ، در گوش آنها دعاى خير مىخواند و ( آن‌ها را تنها مىگذارند ) . سپس عروس و داماد پاى يكديگر را با گلاب مىشويند . در اين حالت شصت ( پا ) بايد بسته ( و پنجهء پا به هم چسبيده ) باشد . « 1 »\r\nاين از رسوم شب زفاف است . اين كار ساده به نظر مىآيد ، اما در واقع مهارت بسيار مىخواهد . اگر بنا به اتفاق شصت يكىشان باز بشود ، آن را بس بدشگون\r\n\r\n\r\n","description":"","footnote":"\r\n( 1 ) . در شرحى دربارهء شب زفاف مىخوانيم : « عروس و داماد را پيش از هدايت به حجله دست‌به دست مىدهند ، و هر يك مىكوشد كه در آن هنگام زودتر شصت پاى خود را روى پاى ديگرى بگذارد تا هميشه بر وى مسلّط گردد . بعد عروس و داماد نقل و شيرينى در دهان هم مىگذارند و اندكى بعد به « حجله » مىروند . » ( \" آداب و رسوم و اعتقادات عامه \" ، در : ايرانشهر ، فصل 7 ، تهران ، 1342 ، ص . 1 : 181 )\r\n","page_name":" 150 ","page_number":150},
  {"content":"\r\n\r\nمىدانند و ناخوشايند مىدارند . در اين ميان داماد در ظرفى كه پيش رويشان است سكهء طلا مىاندازد ( - رونما ) كه هديه به عروس است كه روى خود را باز كند و رخسارش را نخستين‌بار به او نشان بدهد . در اينجا خويشان و آشنايان كه همراه عروس و داماد به اتاق آنها آمده بودند همه بيرون مىروند و عروس را در اتاق با داماد تنها مىگذارند . اين اتاق را \" حجله \" مىگويند ، و آن را با پرده‌هاى خوشرنگ و زيبا و نيز با آويختن شمشير و سپر ، آرايش شايسته مىدهند . اين اتاق ، براى تازه عروس براى هميشه جايى مأنوس و در ياد ماندنى مىشود ، و در اوايل زندگى تازه اتاق خواب عروس و داماد است .\r\nمراسم شب عروسى بدينسان پايان مىگيرد ، اما جشن و سرور چند روز ادامه پيدا مىكند . همهء دوستان و بستگان را دعوت مىكنند ، و با اجراى موسيقى و برپاداشتن نمايش ، مىكوشند تا جشن آغاز زندگى نوعروس و تازه‌داماد هرچه باشكوه‌تر و مطلوب‌تر برگزار شود . با همهء تفاوتى كه در مقياس و مراسم سور و سرور هست ، جشن عروسى در سراسر جهان ، مانند طبيعت و منش آدميان ، يكسان است .\r\n\r\nاز آبستنى تا زايمان\r\nزن كه علايم آبستنى در خود يافت ، كم‌كم پرهيز غذايى در پيش مىگيرد . فكر بهداشت تا آنجا رشد كرده است كه زن باردار هرگز خوراك ثقيل يا ديرهضم نمىخورد . در ژاپن اين‌گونه پرهيز را « ايواتااوبى » مىگويند . در ماه هفتم باردارى ، ماما به بازار مىرود و براى رختخواب زن باردار روكش و ملحفه و چيزهاى لازم مىخرد ، و نيز پيراهن باردارى به تناسب وضع و استطاعت او آماده مىكند .\r\nچون وضع حمل را نزديك ببينند ، پى ماما مىفرستند ، و او براى كمك به زائو حاضر مىشود . وقتى كه او بند ناف بچه را مىبرد بايد به اندازهء دو بند انگشت « 1 »\r\n\r\n\r\n","description":"","footnote":"\r\n( 1 ) . در متن ، دو « سون » نوشته است . « سون » مقياس قديمى در ژاپن براى طول ، برابر 193 / 1 اينچ است .\r\n","page_name":" 151 ","page_number":151},
  {"content":"\r\n\r\nباقى بگذارد . پس دارويى از تركيب كره و ادويه به جاى بريده شده مىمالد و زخم را مىبندد . نوزاد را در پارچهء سفيد مىپيچند و در رختخواب كوچك مىگذارد .\r\nمعمولا اين ، رختخواب را روى تنورى كه براى نان پختن به كار مىبرند مىگذارند ، و پايين رختخواب برنج ( براى صدقه دادن ) مىگذارند ، و هفت روز پس از زايمان ( \" گوچىيا \" در ژاپنى ) اين برنج را به فقير مىدهند . پس از قيچى شدن ناف به ماما پاداش مىدهند . فقط در تابستان بىدرنگ پس از وضع حمل نوزاد را حمام مىكنند ، اما در فصل زمستان اولين حمام در روز هفتم تولّد است . پس نوزاد را در گهواره مىگذارند و دور او را با پارچه يا پوشاك پر مىكنند تا بچه حركت نكند . وقتى كه زائو از خونريزى بازايستاد به زودى از آب گرم استفاده مىكند .\r\nنام‌گذارى نوزاد هم جزو آيين تولد يا ( به ژاپنى ) \" گوچىيا \" است . در اين وقت است كه حق الزحمهء مرسوم را به ماما مىپردازند . وقتى كه نوزاد شروع به راه رفتن مىكند ، حلقه‌اى را كه زنگهاى كوچك دارد به پاى كودك نوپا مىبندند تا با گام برداشتن صداى دلنواز بدهد . اگر پستان مادر خشك باشد ، دايه مىگيرند تا طفل را شير بدهد . براى انتخاب زن شيرده پيش از هرچيز از نسب و تبارش تحقيق مىكنند ، و يك بار كه دايه آوردند ، كمتر پيش مىآيد كه تغييرش دهند . نيز ، سواى حقوق معين پاداش هم به مادر رضاعى طفل مىدهند .\r\nتن نوزاد را با دارويى از تركيب چند ادويه ( و روغن ) نرم مىكنند تا گرما و تابش خورشيد به پوست آسيب نرساند . براى پيشگيرى از بيمارىها ، به خوراك طفل هم ادويه‌هايى مىزنند . اگر نوزاد بيمار بشود ، ماما پرهيز غذايى مىدهد ( به ژاپنى \" دوكوداچى \" ) ، و پدر و مادر پيش همسايه‌ها و خويشان و حتى بستگان دور مىروند و از آنها نظر مىخواهند و شربت و داروى گوناگون به بچه مىخورانند . در اين معالجه بيشتر از قنداق ( شربت قند ) يا ترياك استفاده مىكنند . شمارى از گياهان دارويى ايران از ديرباز معروف بوده و به شرق و غرب ( چين و اروپا ) رفته است .\r\nبچه كه هشت ساله شد ، او را به مكتب مىگذارند . در اينجا نخست قرآن و شعر\r\n\r\n","description":"","footnote":"","page_name":" 152 ","page_number":152},
  {"content":"\r\n\r\nحافظ ، بزرگترين غزلسراى ايران ، يا شاهنامه - شعر تاريخى سرودهء فردوسى ، بزرگترين حماسه‌سراى ايران - مىخواند . البته كه طفل شعر اصلى را مىخواند ( نه بازنوشتهء ساده‌شدهء آن را ) ، و - چنان كه شاگرد مكتبىهاى قديم ژاپن - اگر معنى شعر را هم نفهمد آن را از بر مىكند . اين روزها در بسيارى نواحى ايران مدارس نوين بنياد شده و آموزش عادى و مدرسه‌اى رايج است ، اما هنوز هم بچه‌ها اين شعرهاى دشوار را به تكرار مىخوانند ، و شايد كه در دل آن را مىفهمند .\r\n\r\nقانون تازهء ازدواج در ايران\r\nقانون مدنى ايران پيوسته در حال انطباق يافتن با احوال و اقتضاى زمان و درآمدن به شيوهء امروزين بوده و اين يكى از كارهاى برجستهء پادشاه كنونى است . وضع و اجراى مقررات مربوط به ثبت احوال از نمونهء پيشرفتها در اين زمينه است . در اصل ، در نظام اجتماعى قديم در ايران ، جز در خانواده‌هاى اعيان و اشراف و بلندپايگان ثبت تولد و ازدواج و طلاق و وصايا و امور مربوط به وراثت معمول نبود ، و كسى خواهان دانستن سن حقيقى ( خود و ديگران ) نمىشد . اگر هم ضرورتى براى شناختن جزئيات احوال شخصيه پيش مىآمد ، مىبايست به حاكم شرع و دفاتر عاقدان و محرّران « 1 » مراجعه كنند و از گذشته و حال خود خبر يابند . گاه پيش مىآمد كه ( در ثبت وقايع ) مادرى چهل و چهار ساله و پسرش پنجاه ساله درآيند . در همه جاى جهان ، بنا به رسم ، در اعلام سن حقيقى خانم‌ها سخت نمىگرفته‌اند . امروزه هم قانون ايران درين باره جانب زنان را دارد .\r\nقانون تازهء ازدواج و طلاق كه براى نخستين‌بار ثبت اين وقايع را مقرر مىساخت ، در سال 1932 م . ( 1311 خورشيدى ) وضع و به موقع اجرا گذاشته شد . برابر اين مقررات ، هر مرد كه اقدام به ازدواج و طلاق بىثبت آن در دفاتر\r\n\r\n\r\n","description":"","footnote":"\r\n( 1 ) . نويسنده « مسجد » نوشته است .\r\n","page_name":" 153 ","page_number":153},
  {"content":"\r\n\r\nرسمى كند به يك تا شش ماه حبس تأديبى محكوم مىشود . دولت براى ثبت ازدواج و طلاق هزينهء ثبت دريافت نخواهد كرد .\r\nچنان كه پيشتر ياد شد ، براى ازدواج حداقل سن مقرر شده است . « 1 » كسى كه با دخترى كه هنوز به سن قانونى نرسيده است مزاوجت كند به يك الى سه سال حبس تأديبى محكوم مىشود و بر حسب مورد ممكن است علاوه بر مجازات حبس ، به جزاى نقدى از دويست تا دو هزار تومان ( هر تومان تقريبا برابر يك دلار امريكا است ) محكوم شود .\r\nقانون مدنى مىگويد ( ماده 1119 ) كه « طرفين عقد ازدواج مىتوانند هر شرطى كه مخالف با مقتضاى عقد مزبور نباشد در ضمن عقد ازدواج يا عقد لازم ديگر بنمايند ، مثل اين كه شرط شود هرگاه [ شوهر 
  ] زن ديگر بگيرد يا در مدت معينى غايب شود يا ترك انفاق نمايد يا بر عليه زن سوء قصد كند يا سوء رفتارى نمايد كه زندگانى آنها با يكديگر غيرقابل تحمل شود ، زن وكيل و وكيل در توكيل باشد كه پس از اثبات تحقق شرط در محكمه و صدور حكم نهايى خود را ( به طلاق بائن ) مطلّقه سازد . » پيداست كه چنين مقررات پيشرفته‌اى در تاريخ حقوق ( خانواده ) مهم و دورانساز است .\r\nوحدت زوجه اصل شناخته شده است ، و قانون مقرر مىدارد كه مرد مكلف است كه در موقع ازدواج به زن يا عاقد صريحا اطلاع دهد كه زن ديگر دارد يا نه ، و اين امر در قبالهء ازدواج قيد مىشود . كسى كه اين الزام قانونى را رعايت نكند ، و مردى كه هنگام ازدواج بر خلاف واقع خود را بىزن قلمداد نمايد و از اين حيث زن\r\n\r\n\r\n","description":"","footnote":"\r\n( 1 ) . ماده 1041 قانون مدنى ( از كتاب دوم آن ، مصوب 1313 خورشيدى ) : « نكاح اناث قبل از رسيدن به سن 15 سال تمام و نكاح ذكور قبل از رسيدن به سن 18 سال تمام ممنوع است .\r\nمعذالك در مواردى كه مصالحى اقتضا كند با پيشنهاد مدعى العموم و تصويب محكمه ممكن است استثنائا معافيت از شرط سن اعطا شود ولى در هر حال اين معافيت نمىتواند به اناثى داده شود كه كمتر از 13 سال تمام و به ذكورى شامل گردد كه كمتر از 15 سال تمام دارند . »\r\n","page_name":" 154 ","page_number":154},
  {"content":"\r\n\r\nرا فريب دهد ، مجرم است و به حبس تأديبى از شش ماه تا دو سال محكوم خواهد شد . بدين‌سان ، از فحواى قانون برمىآيد كه ازدواج مرد متأهل با زن ديگر ، در اصل ، اشكال قانونى ندارد ، و فقط نبايد حقيقت را پنهان سازد . اما مقرراتى هم براى نزديك شدن به اصل وحدت زوجه پيش‌بينى شده است . چنان كه پيشتر ياد شد ، در واقع با اجراى اين مقررات اصل تك‌همسرى به تحقق نزديك شده است .\r\nنيز ، موادى از قانون ( مدنى ) اجبار زوج به دادن نفقه به زوجه « 1 » و امكان واگذارى حق انتخاب مسكن به زن « 2 » را مقرر داشته است .\r\nديگر اين كه اختيار تعيين مسكن با شوهر است ، اما ( برابر ماده 1115 قانون مدنى ) « اگر بودن زن با شوهر در يك منزل متضمن خوف ضرر بدنى يا مالى يا شرافتى براى زن باشد ، زن مىتواند مسكن علاحده اختيار كند و در صورت ثبوت مظنهء مزبور محكمه حكم بازگشت به منزل شوهر نخواهد داد و مادام كه زن در بازگشتن به منزل مزبور معذور است ، نفقه بر عهدهء شوهر خواهد بود » .\r\nاصل ديگر ( تصريح شده در قانون ) اين است كه « زن مستقلا مىتواند در دارايى خود ، هر تصرفى را كه مىخواهد بكند . » ( ماده 1118 قانون مدنى ) . در مورد حق نگهدارى اطفال نيز « براى نگاهدارى طفل ، مادر تا دو سال از تاريخ ولادت او اولويت خواهد داشت . پس از انقضا اين مدت حضانت با پدر است مگر نسبت به اطفال اناث كه تا سال هفتم حضانت آنها با مادر خواهد بود » . ( ماده 1169 ) . « اگر مادر در مدتى كه حضانت طفل با اوست مبتلا به جنون شود يا به ديگرى شوهر كند ( يا از حضانت امتناع نمايد ) ، حق حضانت با پدر خواهد بود » . ( ماده 1170 )\r\n( برابر قانون ) ، « نكاح مسلمه با غيرمسلم جايز نيست » و « ازدواج زن ايرانى با\r\n\r\n\r\n","description":"","footnote":"\r\n( 1 ) . « در عقد دائم ، نفقهء زن به عهدهء شوهر است » . ( ماده 1106 قانون مدنى ) . نيز بنگريد به مواد 1107 تا 1113 اين قانون .\r\n( 2 ) . « زن بايد در منزلى كه شوهر تعيين مىكند سكنى نمايد مگر آن كه اختيار منزل به زن داده شده باشد . ( ماده 1114 ) .\r\n","page_name":" 155 ","page_number":155},
  {"content":"\r\n\r\nتبعهء خارجه در مواردى هم كه مانع قانونى ندارد موكول به اجازهء مخصوص از طرف دولت است ، » « 1 » و دولت بايد در هر نقطه مرجعى براى دادن اين اجازه معيّن كند . هر خارجى كه بىاخذ اين اجازه زن ايرانى را به زوجيت درآورد به حبس تأديبى از يك سال تا سه سال محكوم خواهد شد .\r\nعلاوه بر مقررات ياد شده دربارهء نكاح ( در قانون مدنى ) ، مقررات تفصيلى دربارهء شرايط نكاح پيش‌بينى و وضع شده است . در اين مقررات به مطالبى جالب نظر برمىخوريم . چون در ايران سجل احوال و ثبت رسمى احوال شخصى معمول نبوده ، تشخيص هويت دشواريهاى گوناگون دارد ؛ و براى اين كار طرف عقد سواى مدرك احراز هويت يا شناسنامه ، بايد شاهد داشته باشد . در عقدنامه‌اى كه طرفين امضا مىكنند ، افراد بيسواد ( كه خط و امضا ندارند ) مىتوانند اثر انگشت بگذارند ، و در اين صورت سردفتر اسناد رسمى تصديق‌نامه‌اى در احراز اين كه اثر انگشت از خود طرف عقد است تنظيم مىكند . نيز در قانون مقرر شده است كه هرگاه يكى از متعاقدين يا هر دو لال يا نابينا يا ناشنوا باشد ، علاوه بر شاهد براى احراز و اثبات هويت ، حضور مترجم يا كسى كه با دست و اشاره و طرز ديگر بتواند مطلب را به او يا آنها تفهيم كند ، ضرورى است ، و اين امر هم در سند ثبت ازدواج ، و هم در عقدنامه قيد و توسط سردفتر اسناد رسمى تصديق مىشود . نيز يادآور مىشود كه در سند ثبت ازدواج ، جز تاريخ عقد و نام و نام خانوادهء زوجين و مشخصات ديگر ، دائم يا منقطع بودن عقد ، و در صورت اخير مدت نكاح هم معين و قيد مىشود . از اين مقررات برمىآيد كه قانون تازهء ازدواج نيز نكاح منقطع را مىشناسد . در ثبت طلاق نيز نوع طلاق ، يعنى بائن يا رجعى بودن آن ، قيد مىشود ؛ و در طلاق رجعى نوشته مىشود كه اين چندمين نوبت طلاق است . اين مقررات خاص شرع اسلام ، و وضع اين ماده به ملاحظهء رسم عجيب و غريبى است كه برابر آن سابقا زن\r\n\r\n\r\n","description":"","footnote":"\r\n( 1 ) . به ترتيب ، مواد 1059 و 1060 قانون مدنى .\r\n","page_name":" 156 ","page_number":156},
  {"content":"\r\n\r\nمطلّقه‌اى كه مىخواست باز با مردى كه ( سه‌بار ) او را طلاق داده بود ازدواج كند ، مادام كه با مرد ديگرى ازدواج نكرده يا رابطه‌اى شبيه ازدواج برقرار نساخته بود ، عقد مجددشان جايز نبود .\r\nقانون تازهء ازدواج به وصفى كه ياد شد در پاره‌اى موارد موافق رسوم و موازين شرعى نيست و انقلاب بزرگى در امر نكاح به شمار است . اما پيداست كه مقررات تازهء هنوز در مرحلهء انتقالى است ، و شايد كه ( نظام حقوقى ) ايران هر سال بايد اصلاح و ترميم و تعديلى در مقررات ايجاد كند تا تجديد و تطبيق قانون مدنى با مقتضيات دنياى امروز تحقق يابد .\r\n\r\n","description":"","footnote":"","page_name":" 157 ","page_number":157},
  {"content":"\r\n . \r\n","description":"","footnote":"","page_name":" 158 ","page_number":158},
  {"content":"\r\n\r\n\r\nاديان و آيين‌ها در ايران\r\n\r\nدين مردم ايران دين محمدى و مذهب شيعه\r\nجمعيت ايران حدود 10 ميليون نفر است ، كه نزديك 5 / 7 ميليون تن آنها مسلمان شيعه‌اند . ديگر از مذاهب اسلامى ، سنى است . حدود 800 هزار نفر از اهالى كردستان و آذربايجان اين مذهب را دارند . جز اينها ، گروه اقليّت پارسيان هم هستند كه زردشتىاند ، و نيز ارامنه و آسوريان كه مسيحىاند ، و بنى اسرائيل كه يهودىاند و زندگى درهم دارند .\r\nدر سخن از اسلام بايد گفت كه حتى در كشورمان ( ژاپن ) هم شمارى از مسلمانان هستند ، و به خصوص در منچورى و چين و كشورهاى جنوبى آسيا و هند و ممالك افريقا ، كه اين سرزمين‌ها بر روى هم بيش از يكصد ميليون مسلمان دارد . جاى دريغ است كه با آن كه واردكنندگان ساخته‌هاى كشورمان بيشتر مسلمانها هستند ، مردم ژاپن دربارهء اسلام چندان نمىدانند .\r\n\r\n","description":"","footnote":"","page_name":" 159 ","page_number":159},
  {"content":"\r\n\r\nامروزه تفاوت و اختلاف ميان دو مذهب بزرگ اسلام ، شيعه و سنى ، همچون گذشته خطير نيست ، اما بيشتر مردم تركيه ( عثمانى سابق ) و تاتار و عربستان كه سنىاند در قديم با ايرانيان كه مذهب شيعه دارند مخالفت داشتند و بر سر مذهب ميانشان جنگ بود . ويرانهء اين جنگها جاىجاى در سراسر اين سرزمينها بازمانده است .\r\nپس از آنكه ( حضرت ) محمد در عربستان ظهور كرد و به نيروى شمشير و قرآن بر آسياى غربى غلبه يافت ، اولاد و بازماندگانش به عنوان خليفه ( يعنى جانشين پيغمبر ) در جاى رهبر سياسى و هم پيشواى دينى حكومت يافتند . على ( ع ) داماد ( حضرت ) محمد و همسر دختر او ( حضرت ) فاطمه ( و نيز پسر عموى پيامبر اسلام ) خليفهء دوم بود « 1 » و از همسر خود و دختر پيامبر دو پسر به نامهاى حسن ( ع ) و حسين ( ع ) پيدا كرد . بعد از مرگ حضرت على ، ( امام ) حسن به جانشينى او برداشته شد .\r\nشيعيان ، ( حضرت ) على و اولادش را دوازده « امام » مىخوانند ، و در جاى قديس و معصوم پرستش و پيروى مىكنند . از سوى ديگر ، سنى مذهبان فقط چهار خليفهء پس از ( حضرت ) محمد را مىپذيرند ، و امامان را به جانشينى پيامبر نمىشناسند . روزگارى نبردى ميان آباديها و نواحى عربستان درگرفت و امام حسين فرزند حضرت على « 2 » كه خلافت را حق خود مىدانست از رقيبش يزيد ، و لشكر او ، شكست يافت . اين رويداد را فاجعهء كربلا مىخوانند . از همين‌جا بود كه در اسلام انشعاب پيدا آمد ، و به دو مذهب جدا شد . هم اكنون نيز ويرانه‌هاى كربلا و نجف نزديك بغداد برجا است . مذهب شيعه ازينجا برآمد كه مردم ( حضرت ) حسين را كه با [ لشكريان 
  ] خليفهء سنى در كربلا جنگيد و كشه شد ، شهيد شمردند و فداكاريش را گرامى و مقدس داشتند .\r\n\r\n\r\n","description":"","footnote":"\r\n( 1 ) . على عليه السلام ، پس از ابو بكر ، عمر و عثمان چهارمين كس بود كه پس از مرگ پيامبر بر مسند خلافت نشست ، با اين كه به عقيدهء شيعيان جانشين بر حق پيامبر اسلام بود .\r\n( 2 ) . در اصل « على و فرزندش حسين » نوشته است .\r\n","page_name":" 160 ","page_number":160},
  {"content":"\r\n\r\n\r\nتعزيه‌دارى محرّم\r\n\r\nبه راه افتادن دسته‌هاى عزادارى\r\nهنوز هم تقويم معمول در ايران ماهى به نام محرم دارد كه از روز يكم تا دهم آن مراسم باشكوهى برگزار مىشود . عزادارى كه براى على ( ع ) و امام حسين ( ع ) در آخرين روز اين دهه برپا مىشود از همهء آيين‌هاى دنيا ترس‌برانگيزتر است ، زيرا كه در اين عزادارى مردم براى اينكه درد و رنجى را كه شهيدان كشيدند خود تجربه كنند و پيوسته ياد و جايگاه والايشان را نگاه دارند ، تن خود را با آلات برنده زخم مىزنند و خون خود را مىريزند . « 1 »\r\nامروزه هم گاه براى نامسلمانان و بيگانگان ديده شدن در شهر در ماه محرم خطرناك است . « 2 » گاه مىبينيم كه مردم بيرق سرخ برداشته‌اند ، و همچنان كه فرياد مىزنند \" على ، حسين \" و بر سينه مىكوبند و بازوهايشان را با كارد و قمه زخم مىكنند و از تنشان خون مىريزد ، در شهر راه‌پيمايى مىكنند . در ايران اثر زخمى كه در عزادارى محرم به خود زده‌اند بسا كه حتى بر ( پشت ) گردن خانمهاى متجدد با موى كوتاه و لباس غربى به روشنى مانده و پيداست . « 3 »\r\nوقتى كه به آبادى بختيارىنشين ، حدود 500 كيلومترى جنوب تهران ، براى شكار رفته بودم ، از روى اتفاق به راه‌پيمايى محرم برخوردم . اما زود رفع نگرانيم\r\n\r\n\r\n","description":"","footnote":"\r\n( 1 ) . اشاره است به قمه‌زنى .\r\n( 2 ) . در خاطرات گلشائيان مىخوانيم : « ( در سفر ، از راه پرخطر ) خسته و كوفته ترسان و لرزان به زنجان رسيديم . نصف شب بود . در همان مسافرخانه كه در موقع رفتن خوابيده بوديم يك اتاق گرفتيم . . . به راننده هم گفتيم كه صبح زود ما را بيدار نكند . و ديرتر حركت كنيم . چون به كلى فرسوده شده بوديم . مع الوصف اول آفتاب راننده درب اتاق را زد و گفت پيشخدمت او را بيدار كرده و گفته امروز عاشورا است و تا آفتاب بزند دستهء قمه‌زن راه مىافتد و تو ارمنى هستى اگر تو را ببينند خواهند كشت . » ( ص 1 : 234 ) .\r\n( 3 ) . پيداست كه نويسنده اثر حجامت را به جاى زخم قمه گرفته است .\r\n","page_name":" 161 ","page_number":161},
  {"content":"\r\n\r\nشد ، چون راهپيمايىاى كه ديدم از آن كه وصفش را شنيده بودم آرامتر بود . حس كردم كه مراسم محرم اين آبادى فقط گونه‌اى آيين شكرگزارى براى نعمت و بركت خداوند ، مانند جشن خرمن ، است .\r\nاما در واقع همهء مراسم يادبود فاجعه [ عاشورا 
  ] چنين نيست . وضع اين مراسم به تناسب محل و موقع تفاوت دارد . يكى از معروفترين آيين‌هاى عزادارى محرم كه شاهد بودم ، دسته‌هايى از سينه‌زنان است كه راهپيمايى مىكنند ، و طبل‌نوازى در جلو آهنگ حركت و سينه زدن آنها را منظم مىكند . هر دسته يك طبل‌نواز دارد ، و عزاداران به آهنگ آن طبل خود را با زنجير مىزنند ؛ ضرب آهنگ طبل كه تند مىشود ، آنها هم تندتر زنجير مىزنند . به دنبال دسته‌هاى زنجيرزن ، اسبى كه با زره باشكوه و آراسته ، و گاه با سپر و كلاه‌خود سوراخ شده با تير ، زينت شده است ، مىآيد . به دنبال آن بازيگر اصلى مراسم آن روز ، مردى كه به هيأت ( امام ) حسين درآمده است و مردانى كه خود را شبيه برادرش عباس و يارانش درآورده‌اند ، سوار بر اسبهاى زيبا و آراسته به ساز و برگ روانند . هم ( امام ) حسين و هم ( حضرت ) عباس زره ايرانى مرصّع و شكوهمندى دربر دارند كه آن را بيشتر از خانواده‌هاى بزرگ و قديمى يا عتيقه‌فروشان معروف مىگيرند . همهء اهل بيت و خويشان ( امام ) حسين لباس سبز پوشيده‌اند . حتما در ميان اين جمع نوجوانى هست از همه برازنده‌تر كه گيرايى بيمانند دارد . او شبيه قاسم ، پسر عمّ ( امام ) حسين ، است .\r\nروايت كرده‌اند كه او در جنگى كه در روز عروسىاش درگرفت ، كشته شد . پس در آن راهپيمايى رختخواب داماديش را كه از سوى عروسش فرستاده شده ، و اثاث مجللى را كه زيورها و منسوجهاى زيبا گرداگر آن آويخته است و چراغ ايرانى در ميان آن گذاشته‌اند تا جلوهء بيشتر يابد ( همان حجله ) ، مىبرند . پس از اين شبيه‌ها و حجله ، مردان تنومند كه از كمر به بالا تقريبا برهنه‌اند مىآيند ، و همچنان كه با دست و بازو بر سينه و شانهء خود مىزنند راه مىپيمايند . گاهى سردستهء عزاداران مىايستد و به دسته فرمان مىدهد كه درجا بزنند . همه ، به فرياد ، « على » و « حسين »\r\n\r\n","description":"","footnote":"","page_name":" 162 ","page_number":162},
  {"content":"\r\n\r\nمىگويند ، و دسته باز به راه مىافتد و رفته‌رفته قدمهايشان تند مىشود ، و هربار در پيش رفتن و ايستادن باهم دم مىگيرند ؛ و چكاچك شمشيرها كه به هم مىزنند طنين ترس‌آور دارد .\r\nدر دههء عزادارى محرم ، روز دهم است كه نمايش مىدهند و شبيه مىگردانند ، اما راهپيمايى ( و سينه و زنجيرزنى ) تقريبا هر روز برگزار مىشود ، و سرانجام شامگاه روز دهم « 1 » براى شيعيان علوى به خصوص شبى پرقدر است . در اين شب ، دسته‌هاى عزادار چيزهايى را كه شبيه پيكر حسين و تابوت عباس ساخته‌اند بر دوش مىبرند . بينندگان همه اشك مىريزند ، و ماتم زده‌اند . گاهى از كنار اين نعشها دست يا پاى شبيه را مىتوان ديد ، اما البته سر مردى كه شبيه نعش شده با دقت پوشانده شده است و ديده نمىشود . دو كبوتر با زنجير به نعش ( امام ) حسين بسته شده است كه آن را پاسدارى مىكنند ، و بال اين كبوترها هم به خون آغشته است .\r\nدخترى جوان كه گويا دختر ( امام ) حسين است بر كجاوه نشسته و بر سر و مويش خس و خاك ريخته است . همچنانكه دستهء شبيه ( شهدا و كاروان اسرا ) پيش مىرود ، مردمى كه به نظاره ايستاده‌اند دستها را به سوى جنازه‌ها باز مىكنند و مىگريند . يك شبيه كه به جاى شمر بازى مىكند با چند جلّاد سرخ‌پوش پيرامون و محافظ اسيرانند . آنها به هيأت ملاهاى اريخا « 2 » ، چنان كه در تصوير پيداست ، در سازى كه به شاكوهاچى ( نىلبك ژاپنى ) مانند است مىدمند و پيش مىروند . آواى اين سازهاى عزا ، با صدا و همهمهء شهر درهم مىشود و جهان علوى را تكان مىدهد .\r\nسر اسب ( حامل شبيه نعش شهدا ) را با پر طاووس زينت داده‌اند . سردار لشكر\r\n\r\n\r\n","description":"","footnote":"\r\n( 1 ) . در متن اصلى ، « هشتم » نوشته است .\r\n( 2 ) . اريها يا اريحه ، كه  Jericho  هم خوانده مىشود ؛ شهر قديم فلسطين ، واقع در 23 كيلومترى بيت المقدس » ( معين بخش اعلام ) اكنون جايى است در اردن و آنجا آثار تاريخى هست يادگار پنج هزار سال پيش از ميلاد .\r\n","page_name":" 163 ","page_number":163},
  {"content":"\r\n\r\nيزيد كه بر ( امام ) حسين پيروز شد ، مرد بدعهد اهل كوفه ، عبد الرحمن بن زياد ، سراپا سرخ پوشيده است . ابن زياد حتى چترش هم سرخ است . عمر بن سعد و لشكريانش هم جامهء سرخ دربر دارند . ( در ميان آنها ) فقط دو طفل‌اند كه سبز پوشيده و آنها را با طناب سرخ بسته‌اند و مىبرند . « 1 » اين نشان مىدهد كه در آن وقت فرزندان ياران ( امام ) حسين آزار مىديدند و آنان را به اسيرى مىبردند . اين طفلان كه شيون‌كنان مىروند قاپوق « 2 » بر دوش دارند . اين قاپوق سه‌گوشه و از چوب درست شده است . در پايان اين كاروان دستهء بنى اميّه مىرود ، و در آن ميان « فرنگى » يعنى مردى پيرو آيين مسيح هست . برابر داستانهاى شيعى ، يكى از فرنگيان مسيحى با ( امام ) حسين همدلى داشت و سرانجام هم به لشكر حسين پيوست و در ميان ياران و در سوى او جنگيد . اين پيرو دين عيسى كلاهى همچون كلاه‌خود بر سر دارد ، لباس ( رزم ) همسان ديگران پوشيده ، عينك بر چشم و دستكش بر دست دارد و بر اسب نشسته است . در كنار و همپاى كاروان اسيران ، رزمندگان بدوى مىروند .\r\nبدينسان و در ميان انبوه مردم ، دستهء عزاداران و شبيه نشاندهندگان محرم راه مىپيمايند .\r\n\r\nتعزيه ؛ نمايش مذهبى\r\nبيشتر نمايش‌هاى مذهبى در ايران از تعزيه‌دارى يا سوگوارى شيعى ( براى اهل بيت پيامبر ) منشأ گرفته ، و از اين رو « تعزيه » خوانده شده است .\r\nبرابر افسانه‌هاى ايرانيان ، اخلاف امام حسين ، كه از مردم عربستان بود ، از ساسانيان كه خاندان پادشاهى ايران پيش از اسلام است نسب دارند . اين شبيه به\r\n\r\n\r\n","description":"","footnote":"\r\n( 1 ) . اشاره است به دو طفلان مسلم .\r\n( 2 ) . به ژاپنى « كوبيكاسه » ؛ چارچوبى كه چند سوراخ داشت و سر و دستهاى گناهكاران را در آن سوراخ‌ها نگاه مىداشتند .\r\n","page_name":" 164 ","page_number":164},
  {"content":"\r\n\r\nافسانهء ديگرى است كه مىگويد كه پدر اسكندر كبير از تبار هخامنشيان بوده است .\r\nمىگويند كه امام حسين ، نوه ( دخترى ) حضرت محمد ، دختر يزدگرد را به همسرى گرفت ، و او را « شهربانو » ، به معنى شاه‌بانو خواند . يزدگرد ( سوم ) آخرين پادشاه ساسانى است كه در آن عصر ( در سدهء هفتم ميلادى ) همهء كشور ايران را براى سه نسل يكپارچه كرد و زير فرمان آورد . يك مجلس تعزيه ، عروسى حسين بن على ( ع ) را با او نشان مىدهد . شهربانو بعد از امام حسين رنج ديد و درگذشت . حسين بن على ( ع ) در زنده بودنش با اين شاه‌بانو به مهر و ملاطفت رفتار مىكرد . ( پس از رسيدن خاندان اسير شدهء يزدگرد به عربستان ) عمر ، خليفه ، مىخواست دختر يزدگرد را به جاى برده بفروشد .\r\nدر اين تعزيه ، كلام و بيان بازيگران مانند گفتار « جورورى » ، نمايش عروسكى ژاپن ، به سبك قديم است . هنگامى كه شهربانو را سر برهنه در بازار ( برده فروشان ) مىگردانند و آزار مىدهند ، روح على ( ع ) به سيماى مردى حكيم ظاهر مىشود .\r\nاين پرده‌اى از نمايش اين داستان خيالى است :\r\nحضرت على فرياد مىكند :\r\n\" بس كن اى مرد جبون نابكار ! \"\r\n\" اين زنان عشوه‌گرى نمىدانند \" .\r\n\" آنان را در كوى و بازار سربرهنه مگردان ! \"\r\nپس از اين هشدار و نهيب اين زن را به حسين ( ع ) « 1 » كه شاه نجيب و بزرگوار است مىدهند .\r\nدر اين تعزيه ، در صحنه‌اى كه عمر شهربانو را آزار مىكند نمايش به اوج مىرسد . ايرانيان به ديدن اين صحنه اشك مىريزند و زمانهء حضرت على و امام حسين ( ع ) را به ياد مىآورند .\r\n\r\n\r\n","description":"","footnote":"\r\n( 1 ) . در متن ، \" حسين \" نوشته است كه بايد اشتباه باشد .\r\n","page_name":" 165 ","page_number":165},
  {"content":"\r\n\r\n\r\nانديشه سياسى تشيّع\r\nبر خلاف گرايش عمومى ميان اعراب ( سنى ) ، اهل مذهب شيعه سلطنت ( موروثى ) را نظام الهى مىدانند . امتزاج خون اخلاف محمد ( ص ) با خاندان ساسانى از راه وصلت امام حسين با شاهدخت ايرانى ، مايه و پايه‌اى براى پرستش خاندان على ( ع ) در ميان ايرانيان است . برابر اعتقاد شيعيان ، امام حكيم و قديس است و معصوم ، از انس است نه جن ، و واسطه است ميان خدا و انسان .\r\nيك اصل اعتقادى شيعه ، اين است كه امام دوازدهم همچون انسان معمولى از دنيا نرفت ، بلكه در سال 873 ميلادى ( 260 ه . ) در شهر جابلقا به صورتى معجزنما در پردهء غيب رفت . مهدى موعود در روز دادرسى جهانى و در مسجد گوهرشاد مشهد ظهور خواهد كرد تا حساب عالميان را برسد و جهان را از ستمگاران پاك كند .\r\nاين اصل اعتقادى شيعيان همانند عقيده به ميروكو بوساتسو ( منجى موعود ) در آيين بودا است .\r\nپيشتر ياد شد كه شيعيان سواى زيارت كربلا ، رفتن به مشهد را هم وسيلهء تبرك و تقرّب مىدانند . كسانى كه مشهد را زيارت كرده‌اند ، مشهدى خوانده مىشوند ؛ و آنهائى كه به كربلا رفته‌اند عنوان كربلائى مىگيرند ؛ و به مكه و زيارت حج‌رفته‌ها را هم حاجى مىگويند .\r\nهنوز در شهر كربلا چيزى كه به غيرمسلمانها نمىفروشند هست ، و آن مهر است مكعب‌شكل و از تربت پاك كربلا .\r\nنيز در اين شهر چيزى به شكل پنجهء دست از مس يا برنج مىفروشند . ما غير مسلمانها نمىتوانيم آن را بخريم . با اين وسيله است كه مسلمانان ( شيعه ) چون با شنيدن و يادآوردن مصائب شهيدان كربلا به هيجان مىآيند ، بر سر و سينهء خود مىزنند و اين نماد پنج انگشت ( حضرت ) فاطمه است ، كه او نمونهء والاى زن در تاريخ و سنت اسلامى است .\r\nدر كار تفسير قرآن مجيد ، هم سنيّان سخت گيرند و مقيّد به نصّ كتاب و فهم و\r\n\r\n","description":"","footnote":"","page_name":" 166 ","page_number":166},
  {"content":"\r\n\r\nبرداشتى كه مؤسسان چهارگانه چهار شاخهء تسنّن از آن داشته‌اند ؛ و هيچ تفسير و تغييرى را در اين سنت روا نمىدارند . اما « مجتهد » شيعه شرح و تعبيرى را كه در اصل از امامان شيعه بازمانده است مايه و بنياد استنباط مىشناسد ، و بر پايهء آن مىتواند به فكر خود تفسير و تبيين تازه بكند . از اين روست كه گفته‌اند ملت شيعه ميدان پيشرفت و تحول دارد .\r\nنمونه‌اى از تأثير اين تفاوت را در نقش قالى مىبينيم ، كه چون سنّيان درآوردن نقش صورت را به دليل حرام بودن بت‌پرستى يكسره منع مىكنند ، مردم روستاهاى سنىنشين منحصرا نقش‌هاى هندسى يا طرح اسليمى يا نگارهء گل و گياه به كار مىگيرند ، و بسا كه از نمودن طرح حيوان در نقش قالى پرهيز دارند . اما شيعيان در قالىهايشان صورت شاهان ، سيماى پهلوانان يا طرح شير يا گل و پرنده را آزادانه مىآورند . البته نقش قالى با شيوهء بافت آن هم بستگى دارد ؛ اما بر روى هم چگونگى نقش قالى نمودار ناحيهء بافت آن است ، به طورى كه با يك نظر مىتوان قالى ايرانى را از قالىهاى ديگر تشخيص داد . در آباديهاى سنىنشين ، مانند دهات تركمن ، نقش‌ها تقريبا همه از خطهاى راست و كمانى ساخته و تركيب شده است ، و از موجودهاى زنده نشان ندارد .\r\nيك پديدهء مشترك دنياى اسلام پايين بودن جايگاه زنان است . در اين باره در مبحث \" زن ايرانى \" به تفصيل شرح داده‌ام ، و نيز دربارهء ازدواج موقت يا همسر \" صيغه \" گرفتن كه خاص شيعه است نوشته‌ام .\r\nپيروان آيين محمدى هرگز گوشت خوك نمىخورند . پيداست كه خوردن آن به حكم قرآن منع شده است . حتى در چين هم مردم \" سى شين \" « 1 » گوشت گوسفند مىخورند ، و در آش‌خانه‌ها يا مسافرخانه‌هاى اسلامى ، اعلان نوشته و زده‌اند كه گوشت خوك نمىدهند .\r\n\r\n\r\n","description":"","footnote":"\r\n( 1 ) . در قديم ، مسلمانان را در چين به اين نام مىخواندند . ( البته \" سى شين \" قرائت ژاپنى اين لفظ چينى است ) .\r\n","page_name":" 167 ","page_number":167},
  {"content":"\r\n\r\nهمهء مسلمانان سگ را ناپاك مىدانند ، اما ، در مقابل ، گربهء ايرانى را همه‌جا مىنوازند . روايت كرده‌اند كه هنگامى كه ( حضرت ) محمد روانهء يكى از غزوات بود ، براى اين كه گربه‌اى را كه بر آستين جامهء رزم وى خوابيده بود بيدار نكند اين آستين را بريد و برجاى گذاشت . مسلمانان خوراك صدف دريايى را هم نمىخورند . در بحرين در خليج فارس كه مركز صيد مرواريد است ، زنان صياد پس از آن كه صدف را بر رسيدند و اگر مرواريد داشت برگرفتند گوشت صدف را به دريا مىاندازند . آداب و رسوم غسل و وضو و نماز و روزه و \" رمضان \" و \" بايرام \" « 1 » در ميان ايرانيان چنان است كه نزد ديگر مسلمانان ، هرچند كه اين آداب در هر مذهب و جماعت مسلمان تفاوتهايى دارد .\r\n\r\nآيين زرتشت\r\nشمارى از ايرانيان پيرو آيين زرتشت‌اند . اين يكى از كهن‌ترين اديان جهان است ، و از ميان آيين‌هاى هم روزگار خود مانند ژوپيتر « 2 » و آشور « 3 » يگانه دينى است كه هنوز پيروانى دارد .\r\nخاستگاه آيين زرتشت روشن نيست ، اما به نظر مىآيد كه آورندهء اين آيين در سدهء ششم پيش از ميلاد مىزيست و زادگاهش در آذربايجان ، در شمال ايران ، بود .\r\nدر ايران ، داريوش بزرگ نخستين پادشاه بود كه آيين زرتشتى داشت . كتاب مقدس اين آيين اوستا نام دارد . \" اوستا \" به معنى آتش است ، و همانند ودا « 4 » ، كتاب مقدس\r\n\r\n\r\n","description":"","footnote":"\r\n( 1 ) . كلمه تركى و به معنى عيد كه بيشتر به اعياد مذهبى اطلاق مىشود .\r\n( 2 ) . برابر افسانه‌هاى روم قديم ، وى خداى خدايان ، معادل زئوس ( يونانى ) . . . بود . ( معين ، اعلام ) .\r\n( 3 ) . رب النوع مورد پرستش مردم كشور آشور . نام اين سرزمين ، در بخش وسطاى رود دجله و كوهستانهاى مجاور ، مأخوذ از نام اين رب النوع بود ( معين ، اعلام ) .\r\n( 4 ) . ودا ، نام كتاب مقدس هندوان كه آيين هندويى مبتنى بر آن است . \" وداها \" سروده‌هايى هستند به زبان كهن سانسكريت و زمان تصنيف آنها را 1000 تا 2000 سال قبل از ميلاد مىدانند . ( معين ، اعلام )\r\n","page_name":" 168 ","page_number":168},
  {"content":"\r\n\r\nبرهمايى « 1 » ، در روزگارى كه تمدن ايران و هند فصل مشترك داشت ، از سوى خداى آريايى نازل شد .\r\nزرتشت پيامبر برابر نظريهء استوار تاريخ‌دانان امروز انسانى حقيقى بود كه كتاب مقدس اوستا و آيين يكتاپرستى را فراآورد . خداى اين آيين \" اهورامزدا \" است ، به معنى دارندهء والاترين خرد . اهورا به زبان سانسكريت اسورا است ، و با آوانگارى چينى - ژاپنى كه مىنويسيم آشورا خوانده مىشود . مزدا به معنى روشنايى خرد است ، و از همين رو گونه‌اى چراغ ساخت ژاپن را مزدا نام دادند « 2 » . در روزگاران بعد اين آيين از اصل و مفهوم حقيقى خود دور شد و به صورت پرستش شرك‌آميز عناصر طبيعى درآمد ، و سواى اهورامزدا ، به پرستيدن خدايان يا ربّ النوع‌هايى مانند ميترا و آناهيتا پرداختند .\r\nبنياد اعتقاد زرتشتى بر سه اصل زير است : اول - از كارها و پيشه‌ها ، فقط كشاورزى ارزنده و ارجمند است . دوم - همهء كيهان صحنهء نبرد ميان نيكى و بدى است . سوم - طبيعت ، مركّب از هوا و آب و آتش و خاك ، پاك است . پس نبايد آن را آلود . زرتشتيان آتش را همواره همچون عنصر مقدسى گرامى مىدارند . در آيين زرتشت نمىتوان آتش شمع را كشت و به هيزمى كه مىسوزد آب ريخت . نيز ، چون كشيدن سيگار و هرگونه دخان ناسپاسى و بىحرمتى به آتش است ، جايز نيست .\r\nهنگامى كه روحانى زرتشتى بخواهد به محراب آتشگاه نزديك شود ، دهانش را مىپوشاند ( تا آتش را آلوده نسازد ) . كارى هم كه موجب آلودن آب جارى شود گناه\r\n\r\n\r\n","description":"","footnote":"\r\n( 1 ) . برهما ، دين قديم هندوان . پيروان آن به سه خدا يا رب النوع معتقدند : برهما ( خداى بزرگ ) ، و يشنو ( محافظ ) ، و شيوا ( مخرّب ) . ( همانجا )\r\n( 2 ) . نام يك اتوموبيل معروف ساخت ژاپن ، مزدا ، هم از اهورامزدا گرفته شده است ، هرچند كه در ژاپنى و به خط مفهوم نگار چينى - ژاپنى آن را با دو نشانهء نگارشى ( به صورت آوانگارى ) مىنويسد كه « كاجستان » معنى مىدهد ، اما مىگويند كه اين از نام بلند خداى آريايى گرفته شده است ، و به كاركنان مزدا هم دربارهء ريشه اين نام آموزش مىدهند .\r\n","page_name":" 169 ","page_number":169},
  {"content":"\r\n\r\nاست . مرده را به خاك نمىسپارند ، و كالبد مرده را براى آن كه فاسد نشود در بلندى برج بزرگى مىگذارند تا حيوان و پرنده آن را بخورد . در ايران هنوز هم در گوشه و كنار برج خاموشى هست كه آن را \" دخمه \" مىنامند و جسد مردگان زرتشتى را آنجا مىگذارند . زرتشتيان بر اين باورند كه اگر پرنده ( مرده‌خوار ) نخست به چشم جسد نوك بزند ، آن مرده رستگار و آمرزيده است و به بهشت مىرود .\r\nزرتشت نخستين پيامبر است كه عقيده فناناپذير بودن روح را فراآورد ، و يهوديت اين اعتقاد را از آيين زرتشت گرفت . بدينسان ، يكى از اصول عقايد مسيحيت ( كه به نوبهء خود عقيده به بقاى روح را از دين يهود گرفت ) از آيين زرتشت مايه گرفته است .\r\nپيروان آيين زرتشت بعدها از مسلمانان آزار ديدند و گريختند و به هند هجرت كردند ، و جماعت آنها در اين سرزمين \" پارسى \" خوانده شدند . امروزه اولاد آنان در مسير معكوس ، از هند به ايران كه وطن اصلىشان است ، برمىگردند . در ايران زرتشتيان را گبر مىخوانند و آنها را حقير مىشمارند ، اما آزار گران نديده‌اند و حقوق سياسى دارند ، و از حوزهء انتخابى خاص خود نماينده به مجلس مىفرستند .\r\n\" پارسى \" به معنى اهل پارس يا فارس ، همان  Persia  يا ايران ، است . از اين نام برمىآيد كه سرزمين ايران خاستگاه زرتشت بوده است .\r\n\r\nدين و دولت\r\nپادشاه كنونى ايران بر اين خواست و اراده است كه در ايران ، مانند تركيه ، تفكيك دين از دولت را تحقق بخشد و روحانيون را از سياست دور بكند . اما امروزه هم آخوندها در روستا مكتب دارند و آموزش مقدماتى ( به اطفال ) مىدهند . بر سنگفرش مسجد مىنشينند و به بچه‌ها قرآن خواندن و شيوهء كتابت مىآموزند .\r\nچنان كه پيشتر ياد شد ، پس از نهضت ( تجدّد ) در افغانستان ، كشور دوست و همسايهء ايران ، شيوه‌هاى افراطى اروپايى كه امان الله ( خان ) پادشاه افغانستان فراآورده بود\r\n\r\n","description":"","footnote":"","page_name":" 170 ","page_number":170},
  {"content":"\r\n\r\nبا مخالفت روحانيون روبرو شد . سرانجام هم او را سرنگون ساختند و نظامات تازهء او را برانداختند . « 1 » رضا شاه از اين پيشامد درس عبرتى گرفت و انديشه كرد ، و از شتاب خود در تجدد كاست . قدرت روحانيان از نظر اجتماعى و نيز سياسى بسيار زياد است . مجتهدهاى مقيم كربلا و نجف هم ، كه در بيرون مرزهاى ايران است ، چون اينجا اماكن مقدس شيعه است قدرت رهبرى دينى دارند ؛ چنان كه در لازم بودن حجاب براى خانم‌ها و در امور ديگر رأى مىدهند . پس چون هنوز هم روحانيان متعصّب لباس اروپايى را قطعا رد مىكنند ، اين رسوم خاص ايران ( چادر و حجاب ) به آسانى منسوخ نخواهد شد . ( قدرت و جايگاه روحانيان از اين نمونه پيداست كه ) در مراسم گشايش دورهء تازهء مجلس ، در دست راست جايگاه نخست وزيران پيشين ، اميران ارتش و ديگر مقامها به صف ايستاده‌اند ، و در سوى ديگر و روبروى آنها در دست چپ جايگاه چهره‌هاى مهم طبقهء روحانى در لباس خاص خود نشسته‌اند و همه منتظر آمدن شاه هستند . اين صحنه براى نمودن وضع ايران امروز بس گويا است .\r\n\r\n\r\n","description":"","footnote":"\r\n( 1 ) . در خاطرات و خطرات مهديقلى هدايت ، مخبر السلطنه ، در اين باره مىخوانيم : « پادشاه افغانستان ، امان الله خان به تقليد كمال پاشا دست به تجدد اروپايى زده است آن هم آنچه به سليقهء اراذل و دوره‌گردان بلوار پسنديده است و به مراحل دور از امورى كه مايهء ترقى قوم است .\r\nبراى خودنمايى كه منم كه كلاه خود را عوض كرده‌ام ، در اروپا چرخى زده حال از راه ايران به وطن خود مراجعت مىكند ، و هرجا كتابچه‌اى شامل نقشى چند از دو سه عمارت كوتاه و بلند به اين و آن مىدهد : « اين منم طاووس عليين شده . 19 خرداد 1307 وارد ايران شد . . . » ( ص 379 ) .\r\n« در مراجعت ( او به افغانستان ) مردم بر سر تغيير كفش و كلاه و كج كردن راه به دو شوريدند .\r\nمردى معروف به بچه سقا از كدورت عامه استفاده كرده بر كابل مسلط شد . امان الله خان به قندهار رفت ، تجهيز كرد ، مغلوب شد ، رو به هند آورد و در ايتاليا سكنى گزيد . عنايت الله خان برادرش سه روزى به جاى او نشست و برخاست به تهران آمد . محمد نادر خان به بچه سقا فائق آمد ، طولى نكشيد درگذشت . محمد ظاهر خان پادشاه شد . . . شنيده‌ام تمدن را در افغانستان ، پس از امتحان ، اينك به معنى گرفته‌اند . » ( همانجا ، پانوشت ) .\r\n","page_name":" 171 ","page_number":171},
  {"content":"\r\n\r\nاز تسلط و نفوذ روحانيان بر فكر و دل مردم كم‌كم كاسته مىشود ، اما ( معاصران هنوز ) به ياد دارند كه پيش از برنشستن پادشاه كنونى ، اهل منبر با شور و حرارت تبليغ مىكردند و مردم را برمىانگيختند ، و در نتيجه روابط خارجى و امور ديگر ايران سخت آسيب ديد . در تاريخ معاصر ايران كار يك سرمايه‌دار خارجى كه امتياز انحصار تنباكو را به چنگ آورده بود به علت تبليغ و مخالفت روحانيان به شكست انجاميد .\r\nايرانيها از زن و مرد استعمال دخانيات را دوست دارند ، اما روحانيان تنباكو را تحريم كردند . « 1 » نمونهء ديگر اين كه در زمانهاى قديم يك كارخانهء قند بلژيكى اصل با مخالفت روبرو شد و چنين تبليغ كردند كه آن كارخانه خرده استخوان سگ را در قند مىآميزد ، و كارخانه سرانجام ناچار به تعطيل شد . « 2 » مسلمانان سگ را نجس مىدانند .\r\n\r\n\r\n","description":"","footnote":"\r\n( 1 ) . اشاره است به قضيهء رژى . رژى عنوان اداره و شركت انحصارى موسوم به « شركت شاهنشاهى تنباكوى ايران »  Imperial Tabacco Corporation of Iran  است كه امتياز آن در رجب 1307 ( 8 مارس 1890 ) در صدارت ميرزا على اصغر خان امين السلطان . . . و براى مدت پنجاه سال به يكى از اتباع انگليسى موسوم به ماژور تالبوت  Talbot  و شركاى او . . . واگذار شد .\r\nشروع مقدمات اجراى اين امتياز با مخالفت علما و تجار و بعضى رجال ايران مواجه و حكم تحريم دخانيات صادر شد ، و عاقبت اين قرارداد در 26 ژانويه 1892 ( 25 جمادى الثانى 1309 ) رسما لغو شد . غرامت هنگفتى هم ( با استقراض از خارج ) به كمپانى پرداختند . » ( نقل كوتاه شده از : مصاحب ، ذيل \" رژى \" )\r\n( 2 ) . مرحوم حسين محبوبى اردكانى به نقل از افضل الملك نگارندهء تاريخ افضل نوشته است :\r\n« حماقت كمپانى و مدير بلژيكى كارخانهء قندسازى ايران ( در كهريزك ) اين است كه در دو فرسخى تهران كارخانه ساخته قندش را به تهران مىآورند نه مثل قند روسيه وجه گمرك دارد و نه سى منزل و بيست منزل به مكارى كرايه مىداد . . . با اين حالت او هم قند خود را مثل قند روسيه به قيمت يكمن پنجهزار به فروش مىرساند . . . .\r\n« بارى اين كارخانه قندسازى كه من شرح وقايعش را در ضمن سنهء هزار و سيصد و پانزده نگاشتم افتضاح و عدم پيشرفت كارش در سنهء هزار و سيصد و هفده معلوم شد و ضرر كرد و كارخانه‌اش خوابيد و اختلاف و ناحق گويى كمپانى بلژيكى به ( زارعان ) ايران كه مستأجر و چغندر كار او بودند معلوم شد . . . به دولت عارض شدند . طرفين به محاكمه جناب ناصر الملك -\r\n","page_name":" 172 ","page_number":172},
  {"content":"\r\n\r\nمسلمانها دست‌كم سه‌بار در روز نماز مىخوانند . در راه سفرم به اصفهان مىديدم كه در كشتزار يا بر كنار رودخانه همين كه وقت نماز مىشد همه دست از كار مىكشيدند ، ( به نماز برمىخاستند ) و به سجده مىافتادند و به سوى قبله نماز مىگزاردند . نوكرها هم در اين وقت توى اتاق مىآمدند و چند دقيقه به نماز مىايستادند . نيز ، به دليل اين اعتقاد ، بسيارى از مردم از نوشيدن مسكرات خوددارى مىكنند . ايران خاستگاه شراب انگور است ، و شراب شيراز از نظر تاريخى شهرت دارد . اما امروزه كيفيت آن به‌طور قابل ملاحظه‌اى تنزل كرده است .\r\nايرانيان قديم شراب خوشگوار اينجا را به چين و اروپاى غربى صادر مىكردند ، اما حالا به علت منع دين محمدى شراب نوشيدن در اين جا تقريبا متروك است . اين هم طنز تاريخ است .\r\nدر ايران اين افسانه هست كه جمشيد ، شاه اساطيرى ، خوشه انگورى را از روى اتفاق چندى نگاهداشته بود تا فاسد شود . شاه‌بانوى او آب اين ميوهء تخمير شده را نوشيد ، چون از بيمارى سخت رنج مىبرد و خواست تا خود را از رنج زندگى برهاند . با چشيدن اين شراب ، آن را بسيار خوشگوار يافت ، و به زودى به حالى ميان خواب و بيدارى افتاد و بيمارى و دردش چنان كه گويى آن را از ياد برده باشد از ميان رفت . شراب ايران ازينجا پيدا شد . اما چون ، اسلام شراب را منع و تحريم كرده است ، امروزه به ظاهر از اين محصول عالى پرهيز مىشود ، اما در واقع مردم شراب شيراز را دوست دارند و مىنوشند .\r\n\r\n\r\n","description":"","footnote":"\r\n- راضى شدند . . . از ايشان شنيدم كه اظهار عجز مىكرد و مىگفت اگر بگويم حق به جانب ايرانى است سفير دولت خارجه از ايران مىرنجد . اگر بىانصافى كنم و بگويم حق به جانب مدير بلژيك است اين ايرانيان با ديدن ضرر به محضر علماء اسلام حاضر شده متحصن و ملتجى مىشوند . . .\r\n« به هر صورت مبارزه با شركت و كارخانه و محصول آن شروع شد و شايع كردند كه « . . چون قند كهريزك به وسيلهء استخوان مرده سفيد مىگردد مصرف آن بر مسلمانان حرام است » ، و مراد از استخوان مرده زغال حيوانى است . » ( تاريخ مؤسسات تمدنى جديد در ايران ، ص . 3 : 344 و 345 ) .\r\n","page_name":" 173 ","page_number":173},
  {"content":"\r\n\r\n\r\nمانى و دين او\r\nآيين عمده‌اى را كه پس از تعاليم زرتشت در ايران ظهور كرد ، دين مانى دانسته‌اند .\r\nاين آيين را ( در زبانهاى ديگر ) به چند نام مىخوانند . « 1 » كسانى مىگويند كه رسم « فوتومانى » در عصر خدايان ( اساطيرى ) در ژاپن ، از اين آيين و نام آن برآمده است . « 2 »\r\nمانى پيامبر ( تولد : 215 ، مرگ 276 م . ) در سدهء سوم ميلادى مىزيست ، و در اوايل روزگار پادشاهى شاپور اول ساسانى ( كه در سال 242 يا 243 برنشست ) نام و آوازه يافت و در دربار نفوذ پيدا كرد ، اما پس از چندى شاپور با او بىمهر شد و او را راند ، و مانى به هند و تبت و چين رفت و آيين خود را در اين سرزمين‌ها تبليغ كرد .\r\nمانى در سال 272 ميلادى ( پس از درگذشتن شاپور ) به ايران بازگشت ( و هرمزد جانشين شاپور وى را گرامى داشت ) . از آن پس ، مانى آيين خود را بيشتر ميان مسيحيان بين النهرين تبليغ و ترويج مىكرد ، و اصول و تعاليم مانوى كه او بنياد نهاده بود به زودى پيروان بسيار يافت .\r\nآيين مانوى تلفيقى از عقايد زرتشتى و عيسوى « 3 » ( و بودايى و يونانى ) است ، و اصول عقايد آن همانا تركيب عالم از دو عنصر و سفارش به پرهيز از لذات دنيوى است . مانى با اين انديشه كه جهان درگير مبارزهء نيكى و بدى است كه به پيروزى نهايى نيكى مىانجامد ، ميانه‌اى نداشت ؛ و بر آن بود كه بنياد عالم بر خوبى و بدى هر دو است و عالم از دو عنصر روشنى و تاريكى پيدا آمده ، اما آرزو و اميد اين\r\n\r\n\r\n","description":"","footnote":"\r\n( 1 ) .  Manes / Manichaeus / Manichaeism / Manichaen \r\n( 2 ) .  Futom ni  ، گونه‌اى راه پيشگويى در ژاپن باستان ، با در آتش نهادن تيغهء استخوان كتف گوزن نرى كه پيشتر خط و نشانهايى بر آن ترسيم شده بود . به تناسب نما و نگارهء تركيدن اين استخوان در آتش ، خوب يا بد برآمدن فال دانسته مىشد ( فرهنگ تاريخى - جغرافيايى ژاپن ، با مشخصات زير :\r\n Papinot , E . ; Historical Geographical Dictionary of Japan . Tokyo Tuttle . 1972 \r\n( 3 ) . مهديقلى هدايت نوشته است : « منع مانى از شراب گواهى است كه عيسى شراب نمىخورده است . » ( خاطرات و خطرات ، ص . 479 )\r\n","page_name":" 174 ","page_number":174},
  {"content":"\r\n\r\nاست كه سرانجام روشنى از تاريكى جدا شود و جهان روى آرامش ببيند . مانى ( چون وظيفهء انسان را تهذيب نفس مىدانست تا تاريكى را از خود دور سازد ، پس ) لذات دنيا مانند ازدواج را براى معتقدان نمىپذيرفت ، و گفت كه تكثير مردم منشأ بدى است .\r\n( پس از شاپور ، هرمز پادشاه شد و او پس از چند ماهى درگذشت و برادرش ) بهرام اول ( 274 تا 277 م . ) با مانى سخت دشمن بود و سرانجام مانى را به اتهام الحاد از ميان برداشت . پوست تن او را كندند و با كاه انباشتند و بر دروازهء زندان شهر گندىشاپور ( شهرى كه شاه شاپور نزديك كازرون در ايران بنياد كرد ، و امروزه ديگر برجاى نيست ) به نمايش گذاشتند . هنوز هم در آن سرزمين جايى كه « دروازهء مانى » خوانده مىشود مانده است .\r\nاين شيوهء اعدام ( كشتن و كاه در پوست كردن و به دار آويختن ) را گويا دربارهء والرين امپراتور ( روم ) هم كه اسير لشكر ايران شده بود به كار بردند . روايتى افسانه‌اى مىگويد كه پوست او را ( جدا كردند و ) نگاه داشتند .\r\nآيين مانى با كشته شدن بنيادگر آن از ميان نرفت ، و در گذر چندين قرن در عالم پراكنده شد و تا بابل و روم و فرنگ هم گسترش يافت . از سوى شرق نيز در سمرقند و آسياى ميانه ، چين و تبت منتشر شد . در اسناد يافته شده در حفارى خاك ايالت شينچو در چين شواهدى هست در اثبات منتشر شدن اين آيين در اينجا . اوگوستن مقدس « 1 » پيش از پذيرفتن دين مسيح چند سالى پيرو آيين مانى بود . مسيحيت و\r\n\r\n\r\n","description":"","footnote":"\r\n( 1 ) .  Saint Augustin  ، « كشيش هيپون  Hippone  ( نزديك شهر  Bone  ) پسر سنت مونيك  Saint Monique  كه در سالهاى 350 تا 430 م . مىزيست . پس از جوانىاى پرحادثه ، بر اثر موعظهء سنت آمبروآز  Saint Ambroise  هدايت شد و از مشهورترين آباء كليساى لاتينى گرديد .\r\nآثار عمدهء او عبارتند از : شهر خدا  ( La Cite de Dieu )  و اعترافات  ( Les Confessions )  . وى حكيم الهى ، فيلسوف ، و عالم اخلاقى بود ، و مىكوشيد كه نحلهء افلاطونى را با معتقدات مسيحى و عقل را با ايمان موافق سازد » ( معين ، فرهنگ فارسى ) .\r\n","page_name":" 175 ","page_number":175},
  {"content":"\r\n\r\nاسلام از مانويت اثر پذيرفت ، اما امروزه خود اين آيين ديگر پيروانى ندارد .\r\n\r\nآيين‌هاى ديگر\r\nمدارا و تساهل با پيروان آيين يهود و دين مسيح در اين نواحى ( ايران و پيرامون آن ) مرسوم است . يهودى در ايران به خصوص در ميان عتيقه‌فروشان بسيار است .\r\nكلدانيان يا ارامنهء مسيحى هم هستند . كسانى از اينان دنباله‌رو مذاهب كاتوليك رومى ، و شمارى از آنها پيرو مسيحيت يونانى ( ارتدوكس ) و عده‌اى اهل ديگر مذاهب عيسوى مطلوب خود هستند . اين مطالب را كه خواننده مىداند باز براى تأكيد ياد كردم . بيرون از اين دين‌ها ، فرقه‌هاى بهايى است . اين آيين را در ميانهء سدهء نوزده ، فرزند خانوادهء بازرگانى از شيراز به نام بهاء بنياد كرد . او هنگامى كه فقط بيست و پنج سال داشت مدعى شد كه از سوى خداوند به او وحى شده است ، و خود را پيامبر خواند و در همه زندگيش دچار آزار و محنت بود . اين آيين نوساخته امروز در دنيا منتشر شده و بهائيت تبليغ گسترده مىشود و همه جا پيروانى يافته است ؛ اما در خاستگاهش ، ايران ، چندان شكوفا نيست ، و گمان دارم كه گروندگانش پنهانى به آيين و آداب خود رفتار مىكنند . اما در واقع مؤسسه‌هاى آموزشى ، مانند مدرسهء متوسط ، كه معمرين بهايى بنياد كرده‌اند ، هست . پيداست كه بهائيت آئينى شكوفا نيست ، اما نفوذ بسيار دارد .\r\n\r\n","description":"","footnote":"","page_name":" 176 ","page_number":176},
  {"content":"\r\n\r\n\r\nهنر ايران\r\n\r\nقالى ايران\r\nقالى ايرانى از قديم‌ترين صنايع و هنرهاى اين سرزمين است و ديرينهء آن به روزگار كهن مىرسد . به گفتهء محققان ، شيوهء بافت و رنگ‌آميزى و ديگر ويژگيهاى قالى ايرانى از پنج هزار سال پيش تا امروز چندان دگرگون نشده است . اما از آنجا كه فرش امروزه در تأثير تعاليم دين محمدى واقع شده ، طرح و نقشهء آن تغيير يافته است . با اين همه ، چنان كه در مبحث معرفى تعاليم اسلام ياد كردم ، بايد ميان دوگونه طرح ( به تناسب تأثير عقيدتى در آن ) تفاوت بگذاريم : يكى طرحى كه خاص نواحى و بافتدگان شيعه است ، كه نقش‌هايى مانند حيوان و درختان ، گل و گياه طرز چينى ، نقش اسليمى ، نقش پيچان و گرداب‌نما ، و خطهاى درهم و متقاطع دارد ؛ و ديگر نقش‌هاى هندسى مرسوم سنيان ، با پيوند و تركيب زاويه و خط و مكعب و هشت‌گوشه و نماهاى هندسى ديگر . قالى بافتهء تركمان‌ها كه در اروپا و امريكا خواهان بسيار دارد نمودار گونهء دوم است .\r\nمشهورترين نقش قديم ايرانى در قالى « درخت زندگى » و « فردوس » است . برابر\r\n\r\n","description":"","footnote":"","page_name":" 177 ","page_number":177},
  {"content":"\r\n\r\nيك نظريهء افسانه‌مانند ، اين طرح يادگار روزگار ساسانيان است و آوازهء آن در همان ايام به غرب اروپا هم رسيده بود . گفته‌اند كه هنگامى كه سعد ( وقّاص ) عرب از بغداد آمد و پايتخت شاه خسرو را گرفت ، از غنايمى كه به چنگ آورد فرشى بود ابريشمين و به طول بيش از شصت متر با طرحى از نمونهء ساسانى ، كه جويبار روانى را نشان مىداد . در اين قالى ، زمين با زمينهء زربفت ، برگها با ابريشم و گلهاى گوناگون با جواهر نشانده بر زر و سيم نموده شده بود . نيز چند قالى كهن با يك نمونه نقش و طرح كه تا به امروز بازمانده به تحقيق رسيده كه به سفارش يا براى شاه عباس بافته شده بوده است . از روزگار قديم ساختن طرايف براى پادشاه يا صدر اعظم با طرح و نقش خاص به يك نمونه منحصر مىشد ، و ساختن مشابه و نظاير آن هرگز مجاز نبود . امروزه هم در ميان قاليهايى كه آن را شاهكار و عتيقهء چشم‌گير مىگويند ، تقريبا نمىتوان دو قطعهء همانند پيدا كرد . از اين رو در اين روزگار اين نمونه‌ها از پايهء صنايع دستى فراتر رفته و در زمرهء آثار نفيس هنرى به شمار است . در مقايسهء آثار هنرى مىبينيم كه چون هنرمندان آن روزگار جديّت ، دقت و ظرافت در كار داشتند ، قالى بافتهء آنها از آثار ممتاز هنرى است .\r\nدر قالى نقش بهشت شاه عباسى ، كه از ابريشم بافته شده است ، جويى پهن و پرآب ( در ميان سبزه و گل ) روان است و جويبارى آن را قطع مىكند ، و بدينسان اين نقش به چهار بخش جدا مىشود . در ميان‌نما ، سرايى كوچك ديده مىشود . در چشمه‌سار چهار پرنده كه نمايى آميخته از لك‌لك و طاووس دارند آب‌تنى مىكنند ، و در ميان درختان سرو و صنوبر درختان ميوه اينجا و آنجا شكوفه كرده است . پرندگان افسانه‌اى به هم نوك مىسايند . گلهاى لاله ، كه در حاشيه كار شده ، به جويبار سايه انداخته است ؛ و نيز درختان در بيشهء انبوه « 1 » و در گوشه و كنار سبزه‌زار و كوى و گذرهاى پهن و باريك ميان آن ، نقشهء قالى را پر مىكند .\r\n\r\n\r\n","description":"","footnote":"\r\n( 1 ) . در ژاپنى « شين زان » ، به معنى كوهسار پردرخت ترسناك ؛ بيشهء انبوه كوهستانى كه كسى پرواى رفتن به آنجا را ندارد .\r\n","page_name":" 178 ","page_number":178},
  {"content":"\r\n\r\nيك قالى قديم ايرانى كه انگلستان به داشتن آن در گنجينهء ملى خود مىبالد ، در موزهء ويكتوريا و آلبرت « 1 » ، شاهكارى است كه از يكى از اماكن مهم ايالت آذربايجان نزديك درياى خزر ، از مقبرهء ( شيخ صفى ) در اردبيل ، آمده است . اين قالى در عصر شاه طهماسب ( اول ) صفوى ( حدود سال 1540 م . / 947 ه . ) بافته شده ، و خوب پيداست كه نقش و نگار ابرى خاورى « 2 » اين قالى از چين اثر پذيرفته است ، و مىگويند كه نمونهء عالىترين فن بافت و طرح قالى ايرانى است .\r\nاز ويژگيهاى قالى ايران اين است كه نما و نقشهء آن به تناسب روستا يا قوميت بافنده‌اش فرق دارد . كسى كه تا اندازه‌اى با اين نقش‌ها آشنا باشد ، مىتواند به ديدن قالى به يك نظر دريابد كه محصول كجا است . نقش و نگار گل‌ها و پرندگان ظريف و زيبا در بافته‌هاى كرمان ، يا رنگ‌آميزى شاد و دل‌انگيز قالى تركمان و ويژگيهايى از اين دست نمودار جاى بافت قالى است . در هر كدام از نواحى ايران ، رنگ زمينهء قالى اصالت خود را دارد ، و تقليد از جاى ديگر نيست . از كردستان در غرب تا خراسان در شرق ايران ، بافتهء هرجا ويژگى و امتياز خود را نشان مىدهد . قالى ايرانى چون سراسر دست‌بافت است ، در هر خط و نقشه و طرح آن و در عناصر و موادش كمى ناهموارى يا يكدست نبودن پيداست . قالى اثرى نيست كه آن را با گونيا و خط كش بسنجند . در توضيح و توجيه اين ناهموارى و كاستى مىگويند كه اين حاصل طبيعى خطاى باصره است ، و نيز اجتناب دانسته و فهميده از تقليد و شبيه‌سازى در رنگ و طرح آن . هم براى دور كردن چشم بد ، اندكى نقص و ناسازى در كار مىگذارند . باز ، اجزاء نقشهء قالى ، حيوان‌ها و درخت و گل و گياه آن ، هر يك حالت نمادين و معنى خود را دارد .\r\nقالى ايران به اندازه‌هاى گوناگون بافته مىشود ، و نام آن به تناسب كاربردش فرق مىكند . قالى معمولى را « فرش » مىگويند . فرش ديگر « نمد » است كه زيراندازى\r\n\r\n\r\n","description":"","footnote":"\r\n( 1 ) .  Victoria Albert \r\n( 2 ) . در اصطلاح چينى - ژاپنى به معنى ابر مبارك يا ابر خجسته است .\r\n","page_name":" 179 ","page_number":179},
  {"content":"\r\n\r\nاست به پهناى يك نازبالش كوچك ، كه آن را هنگام نماز خواندن بر زمين مىگسترند و در سجده ، پيشانى را به آن مىرسانيد . « ساروق » و گليم در اندازهء كمى از نمد بزرگتر است ، و آن را به انگليسى  rag  مىگويند . روش بافتن قاليها يكسان است . نخ را مىريسند ( پود ) ، و به دار مىكشند ؛ و چون نقش قالى قرينه است بافتن آن را از ميان شروع مىكنند و به طرف كنار قالى يا دار مىروند . « 1 » رنگ قالى گياهى و طبيعى است و ( پشم را ) با رنگ نباتى با دست رنگ مىكنند ، پس آفتاب هم كه بخورد رنگ نمىبازد و باد و باران هم رنگ آن را نمىبرد ، و با گذشت ساليان پيوسته بر جلاى آن افزوده و گرانبهاتر مىشود . چنين است كه ارزش قالى خوب با كهنگىاش نسبت مستقيم دارد . پس از پيدا شدن رنگهاى صنعتى ، به كار رفتن آن ( در رنگ‌آميزى پشم ) يك چند شهرت و ارزش قالى ايران را تنزل داد . اما پس از برنشستن پادشاه كنونى در بازرسى كيفيت قالى سختگيرى شد ، و اگر رنگ صنعتى در آن به كار رفته باشد از صدورش جلوگيرى مىكند . سازنده‌ها هم مىكوشند تا در قالى به روش قديم از رنگ گياهى استفاده كنند .\r\nقالى را بيشتر در كارگاههاى كوچك خانگى مىبافند . براى بافتن هر قالى چهار يا پنج كودك و نوجوان را پاى دار قالى به كار وا مىدارند . يك سربافنده كنار آنها مىنشيند و راهنمايىشان مىكند . دقت مىشود كه هر بند انگشت از كار دست‌كم چهل و چهار يا چهل و پنج گره داشته باشد . اين است كه به سر رساندن كار بافتن يك قالى ده ذرعى بيش از يك سال مىكشد . پس مىتوان دريافت كه چرا قالى اين اندازه گران است .\r\nاين روزها بازآفرينى مشابه شاهكارهاى قديم قالى كم‌كم به توفيق مىانجامد . از سويى هم بهره‌كشى ( از نيروى كار خردسالان ) با دستمزد بسيار نازل ده تا پنجاه\r\n\r\n\r\n","description":"","footnote":"\r\n( 1 ) . شرح كازاما در اين موضوع ، تخصصى نيست و مبهم است . اينجا به احتمال ، منظور اين است كه دو بافنده از ميان به زدن گره قالى شروع مىكنند و هر كدام به يك كنار پيش مىرود .\r\n","page_name":" 180 ","page_number":180},
  {"content":"\r\n\r\n\" سن \" « 1 » در روز ، قابل تأمل است . اما از آنجا كه سطح زندگى عامه پايين است ، هنوز مردم به اين گونه مسائل اجتماعى توجه ندارند ، خاصه كه در ايلات قاليبافى كار جنبىشان است و براى روستانشينان وسيله كسب درآمد اضافى ناچيز و كمك به معاش فقيرانهء آنها . امروزه در شهرهاى بزرگ مانند اصفهان و كرمان بيش از پيش در كارگاههاى وسيع و به روش جديد قالى مىبافند ، و ديگر قالىها همچنان كه در قديم محصول فرعى مردم روستانشين است . به تازگى آلمانىها و ديگران دستگاههاى ماشينى براى بافتن فرش شبيه قالى ايرانى ساخته‌اند . اما تفاوت اين فرش‌هاى ماشينى با قالى دستباف ايرانى مانند اختلاف آهنگ نواخته شده با پيانو و پيانولا « 2 » است ، و به راستى به هيچ روى با هم قابل مقايسه نيست .\r\n\r\nقشون ايران\r\nنيروى لشكرى ايران برابر اصلاحات نظام سربازگيرى كه از دورهء وزارت جنگ رضا شاه بر پايهء استوار بنياد شد ، بر اساس خدمت وظيفهء عمومى كه با وضع قانون نظام اجبارى در سال 1925 برقرار شد ، تشكيل يافت . « 3 » ايجاد اين ارتش و تسليحات طرز جديد در اين كشور ، البته كارى بزرگ و بىسابقه بود و نيز كمال مطلوب ، و نتايج چشمگير از آن انتظار مىرود . اما اين قانون هنوز به طور كامل به اجرا در نيامده است ، چون در ولايات ايل‌ها و مردم چادرنشين و اهل كوچ هستند و نسبت به احضار مردان جوان به خدمت نظام در سراسر كشور نگرانى و بىقرارى نشان\r\n\r\n\r\n","description":"","footnote":"\r\n( 1 ) . \" سن \" واحد قديم پول ژاپن : پول سياه . هر يكصد سن معادل يك \" ين \" بود .\r\n( 2 ) .  Pianola  مانند پيانوى الكترونيكى امروز ، نوعى پيانوى خودكار بود كه در سالهاى دههء 1920 رواج داشت ، اما با رونق گرفتن گرامافون و صفحهء موسيقى ، بازار آن از گرمى افتاد .\r\n( 3 ) . « قانون نظام اجبارى ( وظيفه ) در 16 خرداد سال 1304 تصويب شده و مقدمات اجراى آن تا اواخر سال 1306 به تأخير افتاده بود » ( گلشائيان ، ص 1 : 189 ) .\r\n","page_name":" 181 ","page_number":181},
  {"content":"\r\n\r\nداده‌اند . به تازگى هم قانون ثبت احوال اعلام شد « 1 » ، اما مدتها خواهد كشيد كه اين قانون ( و خدمت وظيفه ) به طور سراسرى و يكسان در كشور اجرا بشود . قانون نظام وظيفه مردانى را كه به بيست و يك سالگى رسيده‌اند به خدمت سربازى فرا مىخواند ، كه دورهء زير پرچم آن دو سال و دورهء ذخيره و احتياط هفده سال است .\r\nاستثناى معافيت از خدمت و تعويق در آن هم پيش‌بينى شده است ، و از اين نمونه است ، تعويق يا تأخير در خدمت جوانهايى كه سرگرم تحصيل‌اند .\r\nامروزه ايران كاملا زير حكومت استبدادى لشكرى است ، حال آن كه وجود مجلس ، نمود نظام ( به ظاهر ) پارلمانى است . اما قدرت \" مجلس \" رفته‌رفته مىكاهد و به اقتدار دستگاههاى لشكرى افزوده مىشود . دربارهء همهء امور نظامى و افراد قشون ، پادشاه رأسا تصميم مىگيرد ، و هم او فرماندهء كل قوا است . شاه خودش نظامى است و رياست واقعى ستاد ارتش را هم دارد . در نتيجهء اين وضع ، نظاميان در جامعه امتياز و موقع برتر دارند ؛ چنان كه قانون ماليات بر درآمد كه به تازگى و براى نخستين‌بار در ايران وضع شد ، انواع مالياتها را با ضريب تصاعدى پيش‌بينى كرده است ، اما نظاميان از همهء اين ماليات‌ها معاف شناخته مىشوند . نيز فرماندهان لشكرى كه از وابستگان و معتمدان پادشاهند مقامهاى مهم مملكت را از هرگونه احراز مىكنند ، و امروزه بر سياست داخلى و امور كشورى ايران هم تا اندازه‌اى حكومت دارند .\r\nاكنون قشون ايران حفظ امنيت داخلى را به زحمت تأمين مىكند . اما در بيابانها و كوهستانهاى نواحى مرزى نزديك به سه ميليون چادرنشين هستند و خانها و رؤساى اين قبايل از گذشته ، همچون فرمانده نظامى و فرمانرواى محلى ايالتى در چين ، مردان رزمندهء خود را داشتند و مطيع فرمان حكومت مركزى نبوده و زير بار باج و خراج ( ماليات ) نمىرفته‌اند ، و در جاى حكمران مستقل در ناحيه و شهر\r\n\r\n\r\n","description":"","footnote":"\r\n( 1 ) . قانون سجل احوال در 14 خرداد 1304 تصويب شد ( هدايت ، خاطرات و خطرات ، ص 370 ) .\r\n","page_name":" 182 ","page_number":182},
  {"content":"\r\n\r\nحوزهء اقتدار خود مسلط و صاحب نفوذ بوده‌اند . اما پس از حكومت يافتن سلسلهء تازه ( پهلوى ) ، خانهاى قبايل به تدريج در حيطهء قدرت سياسى مركز درمىآيند و در نتيجه ، پيوسته ناراضى و شاكى بوده‌اند و با اين سلسله دشمنى مىورزند . در اين وضع ، جلو گرفتن از سركشى و قيام آنها براى قشون ايران كار بسيار دشوارى است ، به خصوص كه افراد اين قبايل بيش از سربازان قواى دولتى - كه بيشتر از اهالى آباديها و شهرها هستند - با وضع و موقع محل و كوره راهها و كوهستانها آشنايى دارند و ( در عمليات حمله و گريز ) به آسانى پديد مىآيند و باز پنهان مىشوند ، و همه مردانى ورزيده و خوش‌بنيه‌اند و در تيراندازى چابك‌دست . پس براى قواى دولتى حريفى بسيار سرسخت‌اند . با اين همه ، از آغاز حكومت يافتن پادشاه كنونى ، داشتن اسلحه به تدريج سخت قدغن شد ، و در نتيجه قبايل هم رفته‌رفته مضيقهء اسلحه و مهمات پيدا كردند ، و انجام وظيفه و پيشرفت كار قواى دولتى آسانتر شده است .\r\nپس از برنشستن پهلوى ، قشون‌كشى و عمليات عمدهء نظامى حدود پنج‌بار بوده ، همه براى سركوبى قبايل محلى ، و هربار تقريبا با موفقيت به انجام رسيده است . « 1 » در پى هر يك از اين درگيريها ، اسلحهء قبايل مصادره شد تا بار ديگر به مقاومت برنخيزند ، و در عين حال در پاره‌اى موارد تدبير متفرق ساختن قبيله‌هاى سرسخت و نافرمان با كوچاندن آنها به جاهاى گوناگون براى جلوگيرى از تجمع دوباره‌شان به كار گرفته شد . براى نمونه ، در سال 1930 طوايف لر را كه در لرستان متمركز بودند به مركز ايران كوچ دادند و هزاران تن از آنها را پراكنده ساختند . اين طوايف لر ، شر و لجوج بودند و ساليان دراز با كارهاى خود حكومت مركزى را به تنگ آورده بودند . نيز ، رؤساى قبايل و طوايفى كه سركوب مىشدند در جاى\r\n\r\n\r\n","description":"","footnote":"\r\n( 1 ) . به احتمال ، اشاره است به طغيان اسماعيل آقا سميتقو در آذربايجان ، شورش شيخ خزعل در خوزستان ، شورش تركمن‌ها در تركمن صحرا و خلع سلاح آنها ، غائله جنوب توسط انگليسىها و قيام عشاير جنوب . ( ه . ر . )\r\n","page_name":" 183 ","page_number":183},
  {"content":"\r\n\r\nگروگان در تهران توقيف و زير نظر بودند . بعضى از سران قبايل درجه يك ايران هم اعدام شدند ، چنان كه در ماه هفت سال 1931 م . دربارهء كسى مانند سميتقو كه رئيس بزرگ طوايف و سواران كرد نزديك شمال قفقاز بود ، اين تدبير در كار آمد « 1 » ، هرچند كه اين كارها بر نفرت قبايل ( از دولت ) مىافزود .\r\nكشيده شدن راههاى شوسه و راه‌آهن كه جابه‌جا شدن قواى نظامى را آسان و سريع‌تر كرده ، به نيروهاى دولتى قدرت مقابلهء بيشتر داده است . يكى از اين راهها ، جاده‌اى است ميان دزفول و خرم‌آباد كه ساختمان آن به تازگى به انجام رسيد . اين جاده از ميان لرستان مىگذرد و مىتواند نفربرها و وسايل نقليهء نظامى را به سهولت و سرعت جابجا بكند . خط آهن ميان دزفول و بندر شاهپور ( كه پيشتر خورموسى نام داشت ) « 2 » هم ، كه بخشى است از راه‌آهن سراسرى شمال به جنوب ايران ، كشيده شده ، پس سركوب كردن ايلات جنوب آسانتر شده است . اما ايلات در نواحى كوهستانى زندگى مىكنند و اين نواحى مسّاحى و نقشه‌بردارى نشده است و نقشهء\r\n\r\n\r\n","description":"","footnote":"\r\n( 1 ) . مهديقلى هدايت در خاطرات و خطرات نوشته است : « در بهار 1301 دست به خلع اسلحه ايلات گذارده‌اند . مقدم دفع شر اسماعيل آقاى شكاك است . نظاميان موفق شدند چهريق را از تصرف اسماعيل آقا درآورند . خودش به خاك تركيه فرار كرد . 20 اسد 1301 . » ( ص . 351 ) ( سال 1302 ) « تعقيب اسماعيل آقاى سميتقو كه كانون فساد اكراد است ادامه دارد و خلع اسلحه از اصول مهمهء برنامه است ، چه در شمال چه در جنوب . » ( ص . 361 ) « ( اسفند 1307 ) ايلات نزديكتر به مركز : بختيارى ، قشقائى و شاهسون ، تا درجه‌اى تحت تمكين درآمده‌اند . عربستان هم پس از كوتاه شدن دست خزعل كه در تحت حمايت پادشاه انگليس در تهران است تابع وزارت داخله است . تصفيهء بلوچستان در جريان است . دوست محمد خان كه سركشى مىكرد و به تهران آمده تحت نظر بود موفق به فرار شد در ثانى به بند افتاد و از بند حيات جست ( 26 دى .\r\n1307 ) . . . در اين اوقات اسمعيل آقا هم كه فتنهء آذربايجان بود و به تركيه فرار كرده بود تأمين خواسته برگشته به تير غيب مقتول شد . » ( ص . 385 )\r\n( 2 ) . « بندر شاهپور ، در خليج فارس . در شهريور 1314 به موجب تصويبنامه هيئت وزيران نام خورموسى به بندر شاهپور بدل گرديد و ابتداى راه‌آهن سراسرى ايران در جنوب و از بزرگترين بنادر خليج فارس است . . . » ( معين ، اعلام )\r\n","page_name":" 184 ","page_number":184},
  {"content":"\r\n\r\nدقيق آن در دست نيست . نفربرها و ناقل‌هاى نظامى نمىتوانند از بيشتر اين كوهستانها بگذرند ، و ارتش منظم در عمليات خود در اينجا با دشواريهاى گوناگون روبه‌رو است ، زيرا كه افراد آن با اين نواحى سخت‌گذر آشنايى و عادت ندارند . پس سركوبى قبايل شورشى كارى دشوار است . از اين رو تربيت قواى نظامى و آموزش عمليات كوهستانى و تعليم سوار نظام اهميت نخستين دارد .\r\nتعليم افراد در سربازخانه‌ها و آموزش نظرى افسران با جديّت و حرارت دنبال شده ، اما آموزش عملياتى پيشرفت چندانى نداشته و قشون به مانور نظامى در مقياس وسيع نپرداخته است . با نبودن رسته‌هاى تخصصى مهندسى و فنى در قشون ، كه لشكر را پشتيبانى كند ، سركوب كردن قاطع ايلات نافرمان ، كارى بسيار دشوار است . قبايل ( شورشى ) جاده‌هاى كشيده شده را به زودى تخريب و راه انتقال نيرو و اسلحه را قطع مىكنند . ضروريت شتاب در سازمان دادن مهندسى ارتش و كارآ كردن آن احساس مىشود . نيز ، تشكيلات پزشكى و بيمارستان نظامى و گروه‌هاى امدادى بسيار نارسا ، و تجهيزات رستهء موتورى قشون خيلى ناقص است .\r\nهربار در عملياتى كه پيش مىآيد ماشين نفربر و ديگر وسايل حمل‌ونقل موتورى را از مردم مىگيرند ، و كار را موقة چاره مىكنند . علت فراوان پيش آمدن اختلال حمل‌ونقل بار و مهمات در لرستان همين است .\r\nدر سال 1932 ( 1311 خ . ) شمار افراد زير پرچم ارتش ، نزديك سى و هشت هزار بود . پادگانها و لشكرهاى عمده در سه شهر تهران ، تبريز و مشهد مستقر است ، و آنكه در تهران است مهمتر از همه وزير اداره و فرمان مستقيم وزارت جنگ است .\r\nدر لرستان پنج لشكر و تيپ صحرايى مستقر شده و مركز آن در خرم‌آباد است .\r\nارتش ايران حدود سى هواپيماى نظامى دارد كه ، تا آنجا كه مىدانيم ، در اين ميان فقط ده هواپيما براى عمليات نظامى كارآيى دارد . « 1 » همهء اين هواپيماها روسى است .\r\n\r\n\r\n","description":"","footnote":"\r\n( 1 ) . در تأليف شادروان حسين محبوبى اردكانى مىخوانيم : « در سال 1301 فرمان تشكيل دفتر -\r\n","page_name":" 185 ","page_number":185},
  {"content":"\r\n\r\nتا دو سه سال پيش شركت هواپيمايى يونكرس آلمان ، امتياز انحصارى هواپيمايى كشورى ايران را داشت ، و نيز متعهد شده بود كه مدرسهء هواپيمايى در تهران تأسيس بكند . اما شركت مركزى يونكرس در آلمان ورشكست شد و اين مدرسه با اجراى طرح ديگرى بيناد گرفت .\r\nدولت در حراست محله‌ها و خيابانها كوشش دارد ، سربازانى را كه دورهء آموزش خدمت زير پرچم را گذرانده‌اند به پاسدارى مكانهاى عمومى و كوى و خيابان بگمارد . با اين همه ، از بنادر جنوب تا مركز ايران مسافتى بسيار دور است ، و بار و اثاثى كه در اين راه طولانى حمل مىكنند گاه به ناگزير دزديده يا گم مىشود .\r\nبودجهء قشون هرچه باشد و به هر كيفيت بسته به رأى پادشاه است ، مجلس چاره‌اى جز تصويب بودجهء پيشنهاد شده براى نظام ندارد . حق امتياز و درآمد ايران از نفت كه شركت انگليسى مىپردازد و در لندن نگهدارى مىشود اكنون به معادل چند ده ميليون ين ( ژاپن ) مىرسد ، اما با اين كه به ظاهر گفته مىشود اين دارايى پشتوانهء پول ايران - كه به ذخاير طلا تكيه دارد - مىباشد ، چنين پيداست كه مقامهاى نظامى همچنان آزادانه اين ذخيره را به مصارف كار خود مىرسانند . براى نمونه ، در ماه مارس سال 1930 ( اسفند 1308 - فروردين 1309 ) مهمات جنگى به ارزش يك ميليون ليرهء انگليس از كارخانهء اسلحه‌سازى براون اشكودا ، چكواسلواكى ، خريدند . اين وسايل شامل تفنگ و دارو و گلوله و مهمات جنگى\r\n\r\n\r\n","description":"","footnote":"\r\n- هواپيمايى در اركان حرب كل قشون ( ستاد ارتش ) . . . صادر شد . پس از آن يك فروند هواپيما از نوع يونكرس كه ساخت آلمان بود خريدارى شد . در خرداد 1303 نيز فرمان تشكيل هواپيمايى نظامى صادر شد . . . در سال 1305 ايران هفت فروند هواپيما از فرانسه و پنج فروند از روسيه خريدارى كرد . . . ولى از اين دوازده هواپيما فقط دو هواپيما يكى از فرانسه و يكى از روسيه سالم به تهران رسيد . . . در مهرماه 1310 براى اولين‌بار آموزشگاه خلبانى ايران در مهرآباد و آموزشگاه فنى هواپيمايى در دوشان تپه تأسيس گرديد . . . در سال 1312 با رسيدن هواپيماهايى كه به انگلستان سفارش داده شده بود ، اولين هنگ منظم نيروى هوايى با سه گردان پروازى و يك قسمت فنى در قلعه‌مرغى تشكيل شد . » ( تاريخ مؤسسات تمدنى . . . ، ج 3 ، ص . 49 تا 58 )\r\n","page_name":" 186 ","page_number":186},
  {"content":"\r\n\r\nديگر بود . با اين تفنگ‌ها ، پياده نظام را مجهز مىكنند . براى تهيهء مسلسل‌هاى تازه و تكميل ساختمان پادگانها و استحكامات كوهستانى هم هزينه مىشود ، و اين همه از محل ذخيرهء ارزى ياد شده است .\r\nدر تهران قورخانه وسيع و فعال هست ، و باز در جايى قريب 40 كيلومترى جنوب شرق اينجا يك كارخانهء ساخت تفنگ سبك و مواد منفجره بنياد كرده‌اند .\r\nاين تأسيسات مهمات‌سازى همه نسبة وسيع است و با كمك كارشناسان آلمانى مىگردد .\r\n\r\nايران و همسايگان\r\nاگر از نظر نظامى به روابط خارجى بينديشيم ، ميان كشورهاى نزديك و پيرامون ايران اتحاد شوروى مهمترين آنهاست . اما از ديد همه‌سويه كه بنگريم و بسنجيم قوهء نظامى ايران به هيچ روى قابل مقايسه ( با همسايگان قوى آن ) نيست . سران سياسى و نظامى ايران تقريبا همه‌شان در روسيه تحصيل كرده‌اند ، و با اين كه از حكومت شوروى دلخوش نيستند از آن ملاحظه دارند . البته در سراسر ايران ، و به خصوص در پايتخت ، نفوذ روسيه به طور محسوس قوى است . گاهى از مرز قفقاز خبر مىرسد كه سربازان شوروى از مرز تجاوز كرده‌اند . در ماه آوريل 1929 ( بهار 1308 ) به هنگام انقلاب افغانستان هم روزنامه‌هاى شوروى جنجال به راه انداختند كه قواى ايران به مرز افغانستان تعدى كرده و غرب اين سرزمين را اشغال كرده است . وقتى هم كه ايران درگير قيام عشاير فارس بود ، تفسيرهاى غيردوستانه از سوى مسكو منتشر شد . از نظرگاه نظامى ، ميانهء دو كشور به هيچ روى آرام نيست .\r\nاين واقعيت كه انگليس در جنوب ايران منافع عمده دارد چشمگير است ، و به خصوص چون عراق و هند با ايران همسايه‌اند بريتانيا به وضع نظامى ايران بسيار حساس است . اين شايعه كه آشوب و شورشها در ايالت فارس و جاهاى ديگر به تحريك انگليسىها است هميشه هست ، و بىپايه و مايه هم نيست . به ملاحظه و\r\n\r\n","description":"","footnote":"","page_name":" 187 ","page_number":187},
  {"content":"\r\n\r\nمصلحت نظامى ، ايران اكنون تمايل دارد كه نفوذ انگليس را ريشه كن بكند ؛ و با اين كه از هر كشور خارجى اهل فن استخدام مىكند ، كارشناس انگليسى ( در برنامه‌هاى عمرانى ) هيچ ندارد . به تازگى برابر موافقنامهء انگليس و عراق قرار شده است كه بريتانيا پايگاه هوايى خود را در خاك عراق نگهدارد . ايران اين قرارومدار را با سردى ( و ناخوشنودى ) مىنگرد . نيز ايرانيان لزوما با جنبش استقلال‌طلبى هند همدردى دارند .\r\nدر ماه ژوئن 1931 ( تابستان 1310 ) كه مسأله مرزى ميان ايران و تركيه - كه كشدار شده بود - سرانجام داشت به توافق مىانجاميد ، « 1 » به ناگاه قيام كردهاى تركيه پيش آمد . چون خط مرزى اين دو كشور از ميان كوه آرارات مىگذرد ، براى دنبال و سركوب كردن كردهاى شورشى لازم آمد كه قواى تركيه وارد خاك ايران بشوند .\r\nتركيه با توجه به نارسايى قوه نظامى ايران ، پيشنهاد كرد كه در اين كار به اتفاق وارد عمل بشوند ، و چون ايران با اين خواست مخالفت نشان داد به يكباره مناسبات دو كشور بسيار متشنج شد . دو دولت هيأتهايى براى مذاكره تشكيل دادند تا موضوع را بررسى و مسأله را حل بكنند . به هرروى ، ايران در روابط مرزى با تركيه و شوروى از نظر نظامى وضع دشوار دارد ، و درگير مسائلى است كه برآمدن با آن تدبير و تلاش فراوان مىخواهد .\r\n\r\n\r\n","description":"","footnote":"\r\n( 1 ) . مرحوم مهديقلى هدايت در اين باره نوشته است : « اختلافى در حدود آذربايجان با تركيه از سابق در بين است . در شهريور 1306 امين‌باشى محمد شكر بيك در سرحد مورد حمله واقع شده عساكرى مقتول و اموالى منهوب مىگردد . مأمورين سرحدى ايران از او پذيرايى مىكنند .\r\nشبهه در تبعيّت مرتكبين مىشود و در آنكارا شكرآبى حاصل . فروغى از جامعه ( ملل ) مأمور آنكارا شد و سوء تفاهم مرتفع . » ( خاطرات و خطرات ، ص . 381 )\r\n« فروغى كه از جامعهء ملل مأمور آنكارا شده بود عكس شاه را حامل بود . در دىماه 1310 خدمات خود را در تسويهء قضاياى سرحدى انجام داده مراجعت نمود . توفيق پاشا وزير خارجه تركيه در معيّت او به تهران آمد و عكس غازى ( مصطفى كمال ) را براى پهلوى آورد . در عمارت سردار اسعد از او پذيرايى شد . » ( همانجا ، ص . 392 )\r\n","page_name":" 188 ","page_number":188},
  {"content":"\r\n\r\nروابط ايران با افغانها ، با اين‌كه اين دو ملت تقريبا از يك نژادند ، خوب نيست و ايران احساس خوشايند نسبت به افغان ندارد . ايران با نهضت تجددگرايى افغانستان به ابتكار امان الله خان ، جانبدارى نشان داد ؛ اما با پيشامد انقلاب در افغانستان و قيام و شورش عشاير در ايران ، با مرزهايى كه بوميان آسان مىتوانند از آن آمد و شد كنند ، ميان دو كشور تيرگى افتاد . در جريان آشوب در افغانستان يك‌باره شايع شد كه سربازان ايرانى از مرز گذشته و هرات را گرفته‌اند ، و بيم درگيرى نظامى مىرفت . اما با آرام شدن اوضاع در افغانستان ، روابط دو كشور به حال عادى برگشت . در اصل ، افغانستان از نظر نظامى از ايران ملاحظه دارد و با اين مملكت همسايه كه هم قوه و هماوردش نيست مسأله و معما زياد دارد ، و با بيم و احتياط به او مىنگرد .\r\n\r\nهنر ايران\r\n\r\nذوق هنرى\r\nبا ديدن بقاياى تخت جمشيد و شوش اين حقيقت را آشكار مىيابيم كه فرهنگ ايران ، در سه هزار سال پيش به اوج رسيده بود . اما هنر ايران با آن كه در اصل تجملى و زينت‌ساز است ، گرايش بسيار به مفيد و كارآمد بودن ( در زندگى ) دارد . از اصول ثابت آن زيبايىشناسى و گرايش به توازن و تعادل است ، كه اين جوهر طبيعى ايران است . برابر گفتهء كارشناسان ، ديدگاهى كه ايران از آن به طبيعت مىنگرد پيكره سازانه و سه‌بعدى نيست . اين نگرش يكسره نقاش‌وار و در سطح است . ايرانى نبوغى كم‌نظير در پرداختن نقش و نگار دارد . چنين است كه در زمينهء صنايع دستى اين نبوغ را در مواد و مصالح در دسترس به كار گرفته ، و با دلبستگى به نقش و حس دقيق رنگ‌شناسى چيزهاى سودمندى را كه مناسب زمانه و اقليم اوست از كار درآورده و به كمال رسانده است .\r\n\r\n","description":"","footnote":"","page_name":" 189 ","page_number":189},
  {"content":"\r\n\r\nدر ايران امروز حتى خدمتگاران از زن و مرد حس و غريزهء زيبايىشناسى فراوان دارند ، و در آراستن ميز و خط يادگارى نوشتن ( بر در و ديوار و درخت ) و مانند آن ، ناسازى و ناهماهنگى در كارشان نيست .\r\nاز روزگار باستان ، از سه هزار پيش تا به امروز ، ايرانى ملتى واحد بوده ، و كشورى كه صنايع و هنرهاى دستى را تا به روزگار ما نگهداشته ، فقط ايران است . در حوزه‌هاى تمدنى مانند مصر يا آشور يا يونان ، هيچ‌جا هنر قومى و ملى تا امروز زنده و برجاى نمانده است ، دربارهء فرهنگ مردم ساراسن « 1 » هم حال چنين است . هنر و صنايع دستى ايران امروز تنزل كرده ، گرچه برابر نظريه‌اى اين هم يكى از دوره‌هاى انتقالى است كه در تاريخ بارها تجربه شده است . اما اين ملّت اينك به تلاشى دوباره برخاسته است تا گذشتهء پرافتخار را زنده كند و تند به اعتلاى پيشين برسد .\r\nمورخان هنرى ، بيزانس را خاستگاه عمدهء هنر باخترزمين شناخته‌اند ، و نيز تأييد مىكنند كه هنرهاى زيباى اين خاستگاه از راه روم شرقى با هنر ايران ساسانى پيوندهاى نزديك داشته است . بدينسان ساسانيان سهم درخشانى در رساندن ذوق و زيبايىشناسى شرقى به مغرب‌زمين و گرفتن مايه‌هاى هنر و ذوق باخترى و آميختن آن با مايه‌هاى خاورى داشته‌اند .\r\n\r\nهنر معمارى\r\nدر بناهاى ايرانى ، از قديم ، تا جاى ممكن از مصالح نزديك و در دسترس استفاده\r\n\r\n\r\n","description":"","footnote":"\r\n( 1 ) . بسيارى از شرق‌پژوهان و سفرنامه‌نويسان قديم ، و از آن ميان پلانوكارپينى  Plano Carpini  ، روبروك  Rubruk  ، و ماركوپولو  Marco Polo  ، مسلمانان را به طور كلى ( مردم ) ساراسن  ( Saracens )  خوانده‌اند . در دايرة المعارف مصاحب هم مىخوانيم كه اين نام را « يونانيان و روميان متأخر به مردم چادرنشين بيابان سوريه و عربستان ، كه مزاحم مرزهاى امپراتورى روم در جانب سوريه بودند ، اطلاق مىكردند ؛ و سپس به عربها ، و توسّعا - خاصه در موارد مربوط به جنگهاى صليبى - به مسلمانان به طور كلى اطلاق مىشد . . . »\r\n","page_name":" 190 ","page_number":190},
  {"content":"\r\n\r\nمىشده است . امروزه هم در جنوب ، براى خانه‌سازى ، سنگ مانند مرمر ، به كار مىبرند ، و در شمال ساختمانهاى چوبى با بام سفالين زياد است . شيوهء رنگ كردن ستون‌ها ، پيشانى ديوار و زير بام و جاهاى ديگر ، گذاشتن بادگيرهاى تهويه و خنك كننده براى تابستان ، و ديگر ويژگيهاى معمارى هم چشمگير است . اسلوب ساخت پنجره‌هاى سراها و بناها ، كه مانند درهاى كشويى كاغذپوش ژاپنى از كف و سراسرى باز مىشود ، و چنان تعبيه شده كه از ميان اتاق و به راحتى از منظر حوض و باغچه و چشم‌انداز طبيعى بيرون لذت ببريم ، از ويژگيهاى معمارى ايران است .\r\nحتى در خانه‌هاى روستايى هم پنجره‌هاى بزرگ امكان مىدهد كه منظرهء بيرون را برابر چشم داشته باشند .\r\nدر تهران ، پايتخت ايران ، هم چوب و هم سنگ براى ساختمان‌سازى كم است .\r\nپس از آجر ، كه خشت پخته است ، و با كشيدن ديوارهاى گلى به سبك قديم ژاپن كه از آميختهء گل و كاه ( كاهگل ) درست مىشود ، خانه مىسازند . فقط در ساختن خانه‌هاى اعيان و مكانهاى مهم آجر و انواع سنگ به كار مىبرند . در همه حال ، طرح و تركيب‌هاى تزئينى در بناها . آن را شكوهمند جلوه مىدهد . به خصوص تركيب گنبد و طاقهاى قوسى زيباترين نما را مىسازد . شيوهء معمارى اين طاقهاى قوسى و اجزاى ديگر بنا ، ميراث بيش از سه هزار سال تاريخ هنر ساختمان است . در جايى كه بام سنگين است ، با ستونهاى چوبى شمع مىزنند تا از فشار به پايه و ديوارها كاسته شود ؛ اما اين تركيب به هيچ روى ناهماهنگى ايجاد نمىكند .\r\nدر ييلاق شميران ، نزديك تهران ، خانهء ييلاقى ميان دره و نزديك رودخانه زياد ساخته‌اند ، و ما هر تابستان يكى از آنها را اجاره مىكرديم . اين خانه‌ها خشت و گلى است ؛ اما وقتى كه قالى در آن مىگسترديم و اثاثه را مىچيديم ، خانه از هنگامى كه خالى بود بسى زيباتر مىنمود و تقريبا نمىشد آن را از خانهء خالى كه ديده بوديم باز شناخت . سفيران خارجى و مردم توانگر و اعيان ايران همگى فصل تابستان را در شميران مىگذرانند . نزديك اقامتگاه ييلاقىام خانهء مجلل باغ فردوس بود . اينجا\r\n\r\n","description":"","footnote":"","page_name":" 191 ","page_number":191},
  {"content":"\r\n\r\nخانهء ييلاقى يكى از ديوانسالاران قديم بود ، اما او به گناهى گرفتار شد و دولت اين خانه را مصادره كرد . باغ فردوس حالا به ويرانى افتاده ، اما ساختمانى از آن به سبك رنسانس نمونهء اروپايى است به كيفيتى كه هيچ ناسازى و ناهماهنگى در آن نمىبينيم ، و به خصوص آرايش داخلى و كاشيكارى ديوار « 1 » و زيرطاقىها و تركيب ايوان با بناهاى اروپا و امريكا همسرى دارد . معمار ايرانى كه اين بنا را طرح افكند از معمارى اروپا الگو گرفته ، اما طرح غربى هيچ او را مقيد نساخته و نقشه را چنان از كار درآورده است كه اگر معماران ساختمانهاى دولتى امروزى ما اين بنا را ببينند مىخواهند از خجالت بميرند . اتصال ديوار به سقف با انحنا و گرفتن زاويه با گچ‌برى ( به شيوهء مقرنس‌كارى ) انجام مىشود كه شيوهء ساراسن « 2 » است ، با خانه‌بندى موزون منظم مانند لانهء زنبور عسل كه گاه با رنگ‌آميزى و طلاكارى زينت مىيابد .\r\nالبته شيوهء ساراسن را ايرانيان به اعراب آموختند ، و اين شيوه در ايران ديرزمانى پيش از كاربرد آن در پارتنون « 3 » يونان و كولوسوم « 4 » در رم بارآمد ، و به اصطلاح ستونك پاطاق « 5 » ساراسن ابداع شد . ناگفته پيداست كه در بناهاى ساخته شده از آجر ، طاق قوسى و ستونك پاطاق بيشتر كاربرد دارد ، و مسلم است كه ايران هم از معمارى\r\n\r\n\r\n","description":"","footnote":"\r\n( 1 ) . در متن با حروف هجايى آوانگار ژاپنى ( كاتاكانا )  Faience  ( فايانس ) نوشته كه به معنى ظروف و زينت‌هاى ساخته شده از سفال لعاب داده يا بدل چينى ( سفالينهء لعابدار ) است .\r\n( 2 ) .  Saracen  ، به معنى مسلمان . به ظاهر ، شيوهء ايرانى و اسلامى مراد است .\r\n( 3 ) . «  Parthenon  نام پرستشگاه بزرگ الههء \" پالاس آتنا \" كه در سدهء پنجم ق . م . به معمارى ايكتينوس در آتن برپا شد ، و از عاليترين ساختمانهاى دوران كلاسيك يونان شناخته شده است . » ( پرويز مرزبان و حبيب معروف ، فرهنگ مصور هنرهاى تجسّمى )\r\n( 4 ) .  Colosseum  ( به فرانسه  Kolize  ) نام آمفى تأتر عظيم روم كه در 72 - 80 پ . م . نزديك انتهاى جنوب شرقى فوروم ساخته شد . بيضى شكل و چهار طبقه بود و جاى حدود 50000 تماشاچى داشت . ميدان وسطش جاى نمايشهاى گلادياتورها بود . قسمت اعظم آن به جا مانده است ، و از پرهيبت‌ترين آثار قديمى روم است . ( مصاحب ، دائرة المعارف )\r\n( 5 ) . ستونك پاطاق يا چانه - اندكى پيشگردگى در زير طاق كه به صورتهاى مختلف قطار ، مقرنس يا ستون‌نما تزئين مىيابد . ( مصاحب ، دايرة المعارف )\r\n","page_name":" 192 ","page_number":192},
  {"content":"\r\n\r\nسومريان و تمدن بين النهرين سهمى داشت . اما شگفتىبرانگيز است كه در اين مرحله ( از تاريخ معمارى ) فن طاق قوسى و آجربندى كردن از پايين و به سقف رساندن ( شيوهء طاق گنبدى ) هنوز شناخته نبود و اين تركيب پيچيده را بىداشتن وسايل دقيق طراحى و اندازه‌گيرى و فقط با اسباب و ابزارى كه تقريبا به تراز و گونيا محدود بود از كار درآوردند . معماران ايرانى علم هنر ساختمان را نخوانده بودند ، اما باز معمار ژاپنى به پايهء آنها نمىرسد .\r\nدر كاخ كنونى گلستان سقف و ديوار با قطعه‌هاى كوچك آيينه تزئين شده است ، به شيوه‌اى كه آن را آيينه‌كارى مىخوانند و در واقع خاتم‌كارى با آيينه است . اينجا را تالار برليان نام داده‌اند ، زيرا كه آيينه‌كارى ديوار ، آن چنان است كه ميليونها قطعه الماس تراش دادهء پرتلألو بر ديوارها نشانده باشند . خانه‌هاى اشراف و اعيان ايران هم‌چنين طرح و تزئينى دارد . چيزى كه در كاخ گلستان برايم چشمگير نمود كاشىهاى كارشده بر پيشانى ديوارها است . اين كاشىهاى زيبا و درخشان هم چنان كه سفالينه‌هاى لعابدار قديم از ويژگىهاى روبناى ساختمان‌ها در ايران است .\r\nدر حمام ساختمان سفارت و اقامتگا نيز ازين كاشىها كار شده بود . يك تكه از اين سفالينه‌هاى لعابدار قديم چندين هزار تومان ارزش دارد . اما ( تازه ساختهء آن چندان قيمتى نيست زيرا كه ) فن ساخت آن امروزه بسيار تنزل كرده است . سر در كاخ و زير طاق‌ها و دروازه‌ها را همه از اين كاشىهاى زيبا كار مىكنند . مىگويند كه فن و هنر كاشىسازى را در روزگار قديم ، مانى از چين آورد . در تاريخ جديد ، شاه عباس اول ، هنرمندان چينى را به اصفهان و كاشان دعوت كرد . ( پيش از آن ) در ميانهء سدهء سيزده ميلادى ( هفتم هجرى ) ، هولاگو خان برادر قوبيلاى قاآن و سرسلسلهء ايلخانان ايران « 1 » صنعتگران چينى را به اين سرزمين آورد . اين سفال لعابدار كه از تركيب ( هنر محلى با ) فن و صنعت چين پديد آمده است امروزه هم كاشى يعنى ساختهء كاشان خوانده مىشود .\r\n\r\n\r\n","description":"","footnote":"\r\n( 1 ) . مونگكه قاآن ، قوبيلاى قاآن و هولاگو خان به ترتيب پسران اول ، دوم ، و چهارم تولوى خان پسر چنگيز خان بودند .\r\n","page_name":" 193 ","page_number":193},
  {"content":"\r\n\r\n\r\nخط ، خوشنويسى و كتاب‌آرايى\r\nزيبايى زيب و زينت‌هاى ايرانى پس از غلبهء دين محمدى به راه‌هاى گوناگون جلوه يافت . دقت رياضى عرب با خلاقيت ايرانى درهم آميخت و در صنايع دستى نمود پيدا كرد . همچنان كه در چين و ژاپن ، در ايران هم خط و خوشنويسى را هنر مىشناسند . اما در اينجا اثر قلم را حتى در ساختمان‌ها يا در ظروف چينى و سفالى يا در منسوجات در كار مىآورند . شكسته‌نويسى با حروف عربى در فارسى اثر زيبايى مىسازد . هنوز هم در رى ، نزديك تهران ، سفال لعابدار كهنه از دل خاك بيرون مىآيد . نقش‌نوشتهء روى اين سفالها به خط كوفى است ، و كمى جديدتر آن به خط عربى . پس پيداست كه خطنگارى روى سفال و بدل چينى در هزار و پانصد سال پيش در روزگار ساسانيان فن و هنرى بسيار پيشرفته بود .\r\nبه تشخيص اهل خبره ، از ويرانه‌هاى كاخهاى قديم سفالهاى گوناگون بيرون آمده و اين سفالها در هرجا از گونهء ديگر است . ازينجا پيداست كه هنرمندان آن روزگار همه در پى خلاقيت و ابداع شيوهء خود بودند ، نه در كار تقليد محض .\r\nبه روشنى مىبينيم كه خط زيبا و خوشنويسى براى ايرانيان هنر است ، چنان كه كتابهاى خطى كهنه يا مجموعه‌هاى خوشنوسى و مرصع را در گنجينهء اثاث خانه نگاه مىدارند . كسانى ( از سودجويان ) فقط تصاويرى را كه براى آراستن كتاب در ميان برگهاى آن است جدا مىكنند و در خارج ( يا به بيگانگان ) مىفروشند . چنين است كه كتابهايى كه هنرمندان برجستهء قديم نوشته و ساخته‌اند . رفته‌رفته ناياب شده است ، و امروزه اين گونه آثار را به سختى و با صرف پول هنگفت مىتوان به دست آورد .\r\nهمچنان كه در خاور دور ، در ايران آثار خوشنويسى قديم هم هست كه قطعه‌هاى آن ، هرچند كه پاره يا ناقص باشد ، بسيار پربها است . امروزه هم هنرمندان خطاط و خوشنويسانى كه در خدمت دولت‌اند حقوق زياد مىگيرند ؛ اما شمار آنان رفته‌رفته مىكاهد و از ماشين تحرير هم زياد استفاده مىشود . خوشنويسى هم خود\r\n\r\n","description":"","footnote":"","page_name":" 194 ","page_number":194},
  {"content":"\r\n\r\nانواع گوناگون دارد ، چنان كه نستعليق يا شكسته ، كه مشابه است با \" كايشو \" يا \" گيوشو \" در خوشنويسى ژاپن .\r\nهمانند خط ، تجليد و كتاب‌آرايى هم از هنرهاى زيباى رايج و مشهور است .\r\nچرم كشيده شده روى جلد يك كتاب كهنه را كه نقش و نگار ظريف و پركار دارد ، در جهان چرم و كار روسيه مىشناختند ، اما معلوم شد كه به راستى ساختهء ايران است .\r\nنه فقط در جلد كتاب ، كه در نقاشى و پرده‌سازى هم هنرورزى و نقش‌سازى روى پوست هنوز استادانه و دل‌انگيز است . در اين نقش‌ها و پرده‌دوزيها ، با به هم پيوستن پوستها از رنگهاى گوناگون اثرى چشم‌نواز پديد مىآيد . جز تكه‌دوزى پوست ، هنر آراستن و جلوه دادن پوست يا جلد چرمين با طلا و نقره ( تذهيب ) هست ، كه كارى بسيار پرزحمت و وقت‌گير است . در گونه‌اى ديگر از تجلّد هنرى و كتاب‌آرايى هم از رنگ استفاده مىكنند و به جلد نقش برجسته مانند سايه روشن مىدهند . نيز نقش‌هايى مانند \" ناشى جى \" « 1 » ژاپن هم هست . گاه بر قاب آيينهء كهنه هم ، چنان كه در كتاب‌آرايى و روى جلد كتاب ، كار مىشود و قاب چرمى را نقش و نگار مىدهند .\r\nخوشنويسى متن و نقاشى صحنه‌هايى از داستانها و جلدآرايى شاهنامه ، سرودهء فردوسى ، نمونهء اعلاى هنر كتاب‌آرايى است كه بازمانده است . به دست آوردن و داشتن فقط بخشى از يك كتاب كهنهء نفيس مىتواند آدم را گنجينه‌دار ( و توانگر ) كند .\r\n\r\nچينى و سفال‌سازى\r\nبا آمدن اسلام ، كشيدن نقش موجودات زنده منع شد زيرا كه در احكام اسلامى اين گونه نقش‌پردازى حكم بت‌سازى را دارد . نيز عقايد اسلامى ميدان را براى شعر و هنر محدود كرد ، چون از مى و مستى نهى شد . اما در روزگار صفويان شاه عباس\r\n\r\n\r\n","description":"","footnote":"\r\n( 1 ) . گونه‌اى نقش‌سازى روى لاك و ظرفهاى لاكى ژاپنى با طلا و نقره به نگارهء گلابى ، و نيز طرح گلابىمانند در پارچه و منسوج ديگر .\r\n","page_name":" 195 ","page_number":195},
  {"content":"\r\n\r\nبزرگ بيش از شاهان ديگر جانب هنر را گرفت و منع و نهى دينى چندان سخت نبود و هنر ايران احيا شد .\r\nبه همت شاه اسماعيل بنيانگذار سلسلهء صفوى ، ( به يك حكم و ) در يك روز تقريبا مردم سراسر ايران به شيعه تغيير مذهب دادند . پادشاه ( ساسانى ) خسرو پرويز و پس از او شاه عباس كبير حاميان بزرگ هنر بودند . در عهد ساسانيان خسرو پرويز صنعتگران و هنرمندان را از چين فراخواند ، و ظروف همانند طرح و كار چين زياد ساختند . اما رفته‌رفته ظروفى كه نمودار ذوق و زيبايىشناسى ايرانى است در اينجا درست كردند . نمونهء آثار برتر ساخته شده از چينى در دورهء جديدتر [ كوزه 
  ] قليان و چيزهايى مانند آن است . چينىهاى ساخت ايران در مقايسه با ساخته‌هاى چين هم به راستى لطيف و ظريف است . اما ساخته‌هاى تقليدى سالهاى اخير در خور توجه و شايان ذكر نيست .\r\nزيارتگاهها و آرامگاههاى شاهان و مساجد كه در سراسر كشور فراوان است با كاشى و سفالهايى كه لعاب روزگار خود را دارد زينت شده است . رنگ مشخص عصر صفوى آبى تند ويژهء ايران يا به اصطلاح نيلى ( به رنگ سنگ لاجورد ) است كه در مساجد بزرگ اصفهان و بناهاى مانند آن در گوشه و كنار ايران مىبينيم . اين بناها و زينت‌ها آثار هنر قديم ايران را به امروزيان رسانده است . اما اكنون ديگر نمىتوانند نظير اين آثار را بسازند .\r\nساختن نقش و نماهاى عالى با سفال لعابدار هم در آن روزگار به اوج رسيد . اما اين هم از شيوهء نگارگرى چين اثر فراوان پذيرفت ( چنان كه شيوهء ترسيم ابر خجسته و نقش‌هاى مانند آن يكسره سبك چينى دارد ) ، يا كه در تأثير شيوهء نگارگرى هند شد . اما نقش و نماها بيشتر نماد والايى است از قهرمانان باستانى ايران كه داستان آنها در شاهنامهء فردوسى آمده است . در اين ميان صحنهء ناساز كشتن ديو سفيد هم كه به دست رستم از پا درمىآيد هست . اگر پىجوى همانندى براى نابودسازى\r\n\r\n","description":"","footnote":"","page_name":" 196 ","page_number":196},
  {"content":"\r\n\r\nديو سفيد در داستانهاى ژاپنى باشيم ، آن را با افسانهء شوتن دوءجى « 1 » مشابه مىيابيم ، كه قهرمان آن مانند رستم پهلوان باستانى ايران است كه در همهء داستانها ( در شاهنامه ) پديد مىآيد .\r\n\r\nفلزكارى\r\nصنعت و هنر فلزكارى از پيش از روزگار صفويان پيشرفت بسيار كرد . سلاح‌هايى مانند زره ، كلاه‌خود ، شمشير و ديگر ابزار از نخستين نمونه‌هاى اين ساخته‌هاى هنرى است . در ميان ساخته‌هاى فلزى و آثار هنر فلزكارى چيزهاى سودمند مانند كوزه و گلدان و تشت و ديگر اقلام اثاثه خانه با ساخت ممتاز و طرح و نقش‌هاى گوناگون ديده مىشود . اين هنر نيز پس از برآمدن صفويان به اوج رسيد . امروز هم در يك راستهء بازار اصفهان صنعتكاران نقش‌پرداز روى طلا و نقره و مس و برنج و ديگر فلزها ، كارگاه و مغازه دارند . در ساخته‌هاى هنرى مسين ، شهر دمشق هنوز معروف است . اما روزگارى بود كه ساخته‌هاى شهرهاى ايران دست‌كمى از كارهاى دمشقى نداشت . از نمونهء اين ساخته‌ها دستهء شمشير كهنه و طرائف ديگر است ، با چنان زيبايى و ظرافتى كه در نظر اول آن را با گلدوزى زيباى ابريشم اشتباه مىكنند .\r\nنيز هنوز مىتوان اينجا و آنجا خاتم‌كارى ظريف و كلاه‌خود و سپر زينت يافته با نقش‌هاى دقيق هنرى ديد .\r\nساخته‌هاى زينتى فلزى كه با قلمزنى در سينى برنجى نقش‌هاى ظريف و زيبا درآورده‌اند ، و نيز ظروف نقره كه روى آن با مته نقش داده‌اند ، هنوز هم چندان گران نيست . هنر ترصيع فلز ، كه مانند زربفت و با خطهاى طلا و نقره و مس بر زمينه فلز ديگر نقش و نگار مىاندازند ، نيز از طريق اعراب به اروپا برده شد .\r\nاز صنايع دستى فلزكارى كه همه‌جا مىشود يافت سرقليان است . دربارهء كوزه\r\n\r\n\r\n","description":"","footnote":"\r\n( 1 ) . دزد يا عيّارى در ژاپن قديم كه به هيأت ديوى مىآمد و چيزهاى پربها را مىربود .\r\n","page_name":" 197 ","page_number":197},
  {"content":"\r\n\r\nقليان پيشتر ياد شد . سرقليان كه جاى ( آتش و ) تنباكو است ، كم‌وبيش به اندازهء فنجان چاىخورى ژاپنى است كه روى آن قلمزنى يا ميناكارى كرده يا جواهر نشانده‌اند . روى شمارى ازين سرقليانها صحنهء شكار يا رقص يا نقش اسليمى با قلم يا مينا ساخته يا زمرد و فيروزه نشانده‌اند ، كه كارى بسيار زيبا و ظريف مىنمايد . بدل اين سرقليانهاى قديمى امروزه ساخته مىشود . اما هنوز مىتوان در عتيقه‌فروشىها سرقليانهاى اصيل قديمى پيدا كرد . فيروزه كه محصول ويژهء ايران است براى زيب و زينت‌هاى گوناگون به كار مىآيد . گاهى اين سنگ را خرد مىكنند ( چنان كه در ساختن زيورآلات با طرح موزاييك ) ، آن را حتّى در ساختن مينياتور به كار برده‌اند .\r\nخود در عتيقه‌فروشىها سه چهار شاهكار هنرى سرقليان پيدا كردم و گرفتم ، كه هميشه به جاى زيرسيگارى به كار مىبردم .\r\nهنوز آثار صنايع دستى مىسازند ، اما جنبهء هنرى آن كمتر به پايهء ساخته‌هاى قديم مىرسد . از روى اتفاق چراغ پايه برنجى كهنه كه زير و بالاى ستون پايه‌اش پيكره‌سازى شده بود پيدا كردم ، و بسيار خوشحال شدم . هرچند كه اين چندان عتيقه نبود . به موزه‌هاى اروپا كه برويم مىتوانيم آثار نفيس صنايع دستى ( ايران ) را ببينيم . در اين ميان ساخته‌هاى نقره يا مس با طرح و نقش عالى ، مانند مجموعه يا سينى بزرگ غذا ، يا چيزهاى تزئينى و مجسمه‌هاى هنرى هست .\r\nفن پرداخت فلزات چندان رشد نكرده ، اما هنر ميناكارى و كاربرد مينا در صنايع دستى از سيصد سال پيش همچنان مانده است . روى مس يا برنج ميناكارى - بيشتر به رنگ آبى تيره و لاجوردى - مىكنند ، كه گاه با طلا و نقره‌كارى آميخته است .\r\nميناى هفت‌رنگ هم زياد است ؛ اما امروزه ميناى هفت‌رنگ كار اصيل و قديم كم پيدا مىشود .\r\n\r\nپيكرتراشى - ساخته‌هاى هنرى از چوب\r\nنمونه‌هاى عالى پيكرتراشى بقاياى باستانى نقش برجستهء منقور بر ديوارهء كوهها ،\r\n\r\n","description":"","footnote":"","page_name":" 198 ","page_number":198},
  {"content":"\r\n\r\nساخته‌هايى است كه در تخت جمشيد مىبينيم . جز اينها ، آثارى همچون تكه سفالهاى با نقش برجستهء لعابدار كه از كاخ شوش به دست آمده ( گواه تاريخ اين هنر است ) . پيكرتراشى از كهن‌ترين هنرهاى ايران بوده ، اما به احتمال بر اثر منع تصويرنگارى و پيكرسازى در اسلام ، مرمرتراشى در روزگاران بعد چندان پيشرفت نكرده است . فقط كنده‌كارى روى چوب ترقى چشم‌گير كرده است ، و به خصوص در ساخته‌هاى خاتم‌كارى آثار نفيس و زيبا بسيار است . اما صندوق‌هاى چوبى ، يا جعبه‌هاى ساخته از چوب در ايران امروزه در دنيا در نازل‌ترين سطح است . با اين همه ، روى اين صندوق‌هاى خش ( رختدان يا يخدان ) نقش و نگار گيرايى مىدهند كه نمودار ذوق ايرانى است . گونه‌اى كار موزاييك با چوب هست كه آن را در شيراز \" خاتم‌كارى \" مىنامند . در اين صنعت دستى ، با كنار هم نهادن قطعه چوبهاى بسيار كوچك و ظريف و چيدن سى و پنج تا چهل تكه چوب در سطحى به اندازهء 6 * 9 ميليمتر ( با نقش‌هاى هندسى ) طرح موزاييك زيبايى پديد مىآورند . در خاتم‌كارى روى يك تار قديمى ، در سطح 3 ميليمتر مربع 438 تكه ريز خاتم كار شده و نقش هندسى بسيار دقيقى ساخته است . لطف و ظرافت اين كارهاى ذوقى ، چين و شكن موج زر و سيم را بر درياى آرام گرفته در مهتاب بهارى به ياد مىآورد .\r\nنقاشى و صورت‌نگارى هم به علت [ نهى آن در 
  ] احكام اسلامى چندان پيشرفت نكرد . اما در اين دوره ، نگارگرى در هند بيش از ايران ترقى يافت . در ايران از روزگار شاه عباس بزرگ نگارگران با اين كه در شمار اندك بودند ، با كشيدن تصاويرى به سبك نقاشى خاور دور كه تفاوت دور و نزديك « 1 » در آن نموده نمىشد ، يا سايه روشن نداشت - نقاشى را پويا نگه داشتند ؛ و در دورهء متأخر در نقاشى رنگ و روغن\r\n\r\n\r\n","description":"","footnote":"\r\n( 1 ) .  Perspective \r\n","page_name":" 199 ","page_number":199},
  {"content":"\r\n\r\nبه شيوهء اروپا طبع آزمودند . اين هنر ، چنان كه ازين پس ياد خواهم كرد ، در ايران ترقى چشمگيرى يافت .\r\n\r\nقلمدان‌سازى\r\nاز هنرهايى كه با نقاشى رابطهء نزديك دارد ، قلمدان‌سازى است . براى نوشتن به فارسى ، قلم نى و مركّب به كار مىبرند . در قديم ، ديوانيان و همهء اهل داد و ستد هميشه قلمدان همراه داشتند . در « صحيفهء حزقيال نبى ، « 1 » از اجزاى عهد عتيق ( تورات ) » مىيابيم كه دست‌كم از سه هزار سال پيش از قلمدان استفاده مىشده است . از قديم در خاورزمين ، مردم مىبايست هميشه قلم و مركّب و كاغذ و مهر همراه داشته باشند . امروزه هم در ايران ( براى تسجيل اسناد و نامه‌ها ) هميشه مهر با خود دارند . مركب را در دوات فلزى راست گوشهء كوچك كه سرپوش دارد مىريزند ، و آن را با قلم در جعبه‌اى همچون تيردان باريك و دراز ( - قلمدان ) مىگذارند . اين جعبه گاهى فلزى است ، اما بيشتر از چوب يا كاغذ فشرده است كه رويش را لاك مىگيرند و به نقش و نگار ظريف مىآرايند . روى قلمدانهاى عتيقه ، در ميان نقش گل و بوته ، يك شعر يا عبارت مناسب هم نوشته است ، و نيز تاريخ و جاى ساخت و ترقيم و تذهيب آن « 2 » . روى قلمدانهاى نفيس قديم كه شاهكار هنرى است ، هر هنرمند ( جعبه‌ساز و لاك‌كار و نقاش و مذهّب ) يك‌يك نام ، امضا و تاريخ كار خود را نگاشته‌اند تا همين چندى پيش ، مردم قلمدان به بند كمر يا پر شالشان\r\n\r\n\r\n","description":"","footnote":"\r\n( 1 ) .  Ezakiel / Ezechiel  ، پسر بوزى كاهن ، يكى از چهار پيامبر بزرگ عبرانى ( سدهء ششم ق . م . ) .\r\nوى در يهوديه متولد شد . در سال 598 ق . م . بخت نصر او را اسير كرد و به بابل برد . ( معين ، فرهنگ فارسى )\r\n( 2 ) . از شعرهايى كه روى قلمدان مىنوشتند ، اين چهار مصراع بود :\r\n اين قلمدان را دوات از لعل و مرجان لايق است * ليقه از گيسوى يار و زلف جانان لايق است\r\nآب حيوانش مداد و شاخهء طوبى قلم * بهر عشق نوخطان و جيب جانان لايق است \r\n( كتيرائى ، ص 310 )\r\n","page_name":" 200 ","page_number":200},
  {"content":"\r\n\r\nداشتند . « 1 »\r\nبيشتر قلمدانهايى كه يافتم و گرد آوردم به بلندى حدود 30 سانتيمتر و پهناى دو تا چهار سانتيمتر است ، و هر دو سر آن انحنا دارد و مانند سر ترن متروى فرانسه گرد است و دو سويش هم در بالا كمى انحنا دارد . جعبهء تويى آن مانند كشويى از يك سر قلمدان بيرون مىآيد ، و جاى دوات چينى در سر آن است .\r\nمىگويند كه خوشنويسان درجه يك هم خطهايى بر قلمدان نوشته بودند . نقش زيبا و استادانهء روى قلمدانها بيشتر پرده‌هاى عشقى يا صحنه‌هاى شكار شاهانه يا داستان سلحشوران و قهرمانان يا گل و پرنده است . اين تصويرها ( به خلاف پرده‌هاى نقاشى ) به واقعيت نزديك است ، و طبيعى و گيرا مىنمايد . آيينه « 2 » و جعبه\r\n\r\n\r\n","description":"","footnote":"\r\n( 1 ) . ژاپنيهاى صاحب قلم هم قلمدان داشتند ، كه فوده تسوتسو  ( Fude Tsutsu )  ناميده مىشد ، و آن را ميان بند كمر يا در آستين گشاد كيمونوى خود همراه مىبردند . بلندى آن به اندازهء قلمدانهاى ايرانى بود اما تركيب چپق‌مانندى داشت ، با جا مركب يا دواتى نصب شده در يك بر آن كه سرپوش داشت و باز و بسته مىشد . در جوف دستهء نىمانند آن ( پايين دوات ) هم قلم موى ريزى براى نوشتن سادهء خط ژاپنى جا مىدادند . اين قلمدانها را بيشتر از برنج يا تركيب فلزى ديگر ، و با رويهء ساده يا با طرح و نقش و نگار ظريف و زيبا و هنرمندانه ، و گاه ميناكارى شده ، مىساختند .\r\nقلمدانهاى ايران بيشتر از كاغذ فشرده ساخته مىشد ، و روى آن را با لاك مىپوشاندند و نقاشى و گاه تذهيب مىكردند . زيبايى اين قلمدانها براى هنرشناسان چشمگير بود . بنجامين نخستين سفير امريكا در ايران شرحى چند صفحه‌اى در وصف اين قلمدانها نوشته است ( ايران و ايرانيان ، صص 83 - 379 ) .\r\n( 2 ) . كنار قاب آيينه ، كه از چرم مىساختند ، اين شعر را مىنوشتند :\r\n صورت خود چو بنگرى ، ناز تو بيشتر شود * كاش نمىگذاشتند آينه روبروى تو \r\nبر قاب آيينهء منبّت‌كارى شده مىنوشتند\r\n در آينه چون يار عزيزم نگران شد * رخسارهء زيبايش در آيينه عيان شد\r\nزان صورت زيبا كه در آيينه عيان گشت * انگشت تحسّر همگى را به دهان شد\r\nگفتند ندانيم كه اين صورت زيبا * از چيست كه او از نظر خلق نهان شد \r\n( كتيرائى ، ص 11 - 310 )\r\n","page_name":" 201 ","page_number":201},
  {"content":"\r\n\r\nهم با زيب و نقاشى ساخته مىشود . « 1 » جعبه‌اى را كه گويا جاى ابزار و اسباب جرّاحى بوده است يافتم و گرفتم . نقش روى آن مانند كار روى قلمدان است ، اما نوشته‌اش هيچ تعريف ندارد . با اين كه به نظر كار ايران مىآيد ، و روى اسباب جراحى نقش و نگار داده‌اند ، كلبتين آن ( براى دندان كشيدن ) ، يا اسباب فلزى ديگرش ، با ابزار ( دقيق ) پزشكى نوين مقايسه شدنى نيست .\r\n\r\nمينياتور\r\nمينياتور بر تارك هنرهاى ايران مىدرخشد . مينياتور شيوه‌اى يكسره خاورى در نقاشى است ، و هرچند كه از نظرگاه نگارگرى غربى نه فقط فاقد بعدنمايى « 2 » كه داراى كمبودهاى ديگر است ، ارزش هنرى بس و الا دارد .\r\nدر مينياتور هم ، چنان كه در پرده‌هاى طومارمانند نقاشى قديم ژاپن ، گاهى تصويرها چنان ريز و دقيق است كه ديدن آن به ذرّه‌بين نياز دارد . بسيار مىشود كه در نقاشىاى به قطع حدود بيست در هفت يا هشت سانتيمتر ، 50 و حتى 100 كس نموده شده‌اند و با چنان جزءپردازى كه خال صورت آنها هم پيداست . در مينياتورهايى كه صحنه‌هاى نبرد و مانند آن ( شكار و . . . ) را نشان مىدهد ، هر يك از چهره‌ها به حالت و رفتار ديگر تصوير شده است . موزه‌ها يا مجموعه‌داران مشهور اروپا و امريكا به داشتن اين نقاشىهاى نفيس و كمياب مىبالند . اما شمار مينياتورهايى كه امروزه در ايران مانده اندك است . در كتابهاى كهنهء فارسى ، كه پيشتر وصف آن را گفتم . هنوز شمارى مينياتور كه تاكنون از ميان كتاب بيرون نكشيده و\r\n\r\n\r\n","description":"","footnote":"\r\n( 1 ) . جعبهء جواهرى كار ايران را ، نسبتا قديمى و پرنقش و نگار ، عتيقه‌فروشى ژاپنى آورده بود تا شعر رويش را بخوانم . اين دو بيت بود :\r\n در درج در ، عتيق لبت عقد جان نهاد * خالت ز عنبر آمد و مهرى بر آن نهاد\r\nقفلى ز لعل بر در آن درج زد لبت * از بس نفيس يافت ، به جاى نهان نهاد \r\n( 2 ) .  Perspective \r\n","page_name":" 202 ","page_number":202},
  {"content":"\r\n\r\nنفروخته‌اند مانده است . من هم حدود ده قطعه از اين مينياتورها را به‌دست آوردم .\r\nبراى داشتن يكى از اين مينياتورها ، كتابى كهنه را يك جا خريدم . كار اصيل قديم در ميان اينها دو - سه قطعه بود ، و ماندهء آن آسيب ديده و معيوب يا مرمّت شده يا ساختگى و كار جديدتر است . اين كيفيت به يك نگاه فهميده مىشود ، و در مىيابيم كه هنر صورتگرى تا چه پايه افول كرده است .\r\nمىگويند كه قديم‌ترين مينياتور از دورهء عبّاسيان در بغداد مانده و متعلق به حدود سال يكهزار و دويست ميلادى ( حدود 600 هجرى ) ، و تأثير نقاشى بيزانس ( رومى ) در آن پيداست . هولاگو خان ( نوادهء چنگيز و ) برادر كهتر منگوقاآن در ميانهء سدهء سيزده ميلادى ( هفتم هجرى ) به بغداد تاخت و آثار هنر عرب را از ميان برد .\r\nاما آمدن او ( و مغولان ) ، برعكس ، در هنر ايران اثر مثبت داشت و مينياتور ايرانى رفته‌رفته پديد آمد و بالنده شد . شروع اين تكوين در تركستان « 1 » بود ، و شيوهء نقاشىاى كه در اينجا برآمد و از صورتگرى چينى مايه گرفته بود و ارزش هنرى و الا و گرانسنگ داشت به سراسر ايران گسترش يافت . چهره‌هاى نقش‌شده در مينياتورهاى آن دوره ، بيشتر لباس فاتحان مغول دربر دارند و سيماى چينى ، و صورت خندان ساده و معصومانه‌اى كه به رخسار كودكان مانند است در آن زياد ديده مىشود . اسبها هم ريزنقش و از گونهء مغولى ترسيم شده‌اند . در سدهء چهارده ( هشتم هجرى ) كه تيمور لنگ ايران را گرفت ، اين هنر به اوج رسيد و استادانى نامور يافت . شيوهء اين نقاشى و تركيب رنگها در آن چنان است كه چشم را زود به خود مىگيرد ، و پيداست كه هنرمند رمز اصلى گيرايى هنرهاى زيبا و تزئينى را يافته است . نيز ، در بسيارى از مينياتورها ، كنار هر تصوير ، شعرى مناسب آن نوشته است .\r\nپرده‌سازان مينياتور اغلب در ادب هم دست داشتند . شعر نگاشته بر كنار يا ميان مينياتور و نيز زمينه و موضوع نقاشى ، زيبايى طبيعت را كه در نقش و نما هم\r\n\r\n\r\n","description":"","footnote":"\r\n( 1 ) . مكتب سمرقند در عهد تيموريان ، كه در روزگار جانشينان تيمور به هرات رفت .\r\n","page_name":" 203 ","page_number":203},
  {"content":"\r\n\r\nپيداست - بهتر وصف مىكند .\r\nاز محبوب‌ترين موضوع‌هاى نقاشى ايرانى ، داستانهاى عاشقانه مانند خسرو و شيرين ، ليلى و مجنون ، يا صحنه‌هاى تاخت‌وتاز مغولان است . لباس ، جواهر ، ساز و برگ و سلاح ، و حتى خال رخسار هر يك از چهره‌هاى مينياتور با دقت و جزءپردازى نشان داده شده است . از چهره‌هاى رايج در مينياتور ، شاهزاده خانم هندى است كه « هندو » خوانده مىشود . « 1 » تخته‌سنگها در ( دشت و جويبار ) پردهء مينياتور ، با قلم‌موى چينى به روشنى نشان داده شده است . مينياتور نمونه‌اى از هنر راستين است كه نقش آن بر دل و جان مىنشيند ، چنان كه در آثار ستايش‌برانگيز مكتب رضا عباسى در سدهء هفده ميلادى ( يازده هجرى ) . اما نقاشيهاى بدلى امروز كه فقط تقليدى است و نمونهء بىذوقى ، گرم و گيرا نيست . روشن‌بينان ايران بر اين انحطاط دريغ مىآورند ، و در تلاش‌اند تا اين هنر را باز به پايه‌اى كه در روزگار كهن داشت برسانند .\r\n\r\nنسّاجى و گلدوزى\r\nپيشتر ، شرحى در وصف قالى ايران ياد شد .\r\nمنسوجات ايران هم در بافت و گلدوزى و رنگرزى و كيفيت‌هاى گوناگون فنّى و ذوقى ، روزگارى ؛ اوج رسيد . اين آثار هنرى بر بافته‌هاى چين در دوره‌هاى توء و سوء « 2 » و پس از آن اثر نهاد .\r\n\" نقش \" هنرى بازمانده كه از آن ياد شد ، ابريشم گلدوزىشده‌اى است به درازاى كمى بيش از شش متر و پهناى حدود چهل و پنج سانتيمتر . اين قطعه كه به فرشى\r\n\r\n\r\n","description":"","footnote":"\r\n( 1 ) . هندو بايد كنايه از سيماى زيباروى شرقى باشد ، چنان كه اصطلاح « هفت هندو » هم كنايه از هفت كوكب ، هفت سياره يا هفت ستاره ( هفت اجرام ) است .\r\n( 2 ) .  To  يا  So , To - shin  يا  Sang  ، دو دوره از تاريخ چين ، در حكومت خاندانهايى به همين نامها ( سده‌هاى چهارم و پنجم ميلادى ) .\r\n","page_name":" 204 ","page_number":204},
  {"content":"\r\n\r\nباريك مانندست از بافته‌هاى زيبا است كه زنان ايران قديم گونه‌اى پاى جامه از آن مىساختند .\r\nمنسوج محكم اگر چند صد سال هم بر آن گذشته و غبار و ته‌رنگى همچون خاكستر بر آن پديد آمده و رنگهاى گوناگون در آن به توازن و هماهنگى رسيده باشد ، همچون سبزه‌زارى پوشيده از گلهاى پاييزى دل‌انگيز است . اما امروزه ديگر جامهء سوزن‌دوزىشده نمىپوشند ، و فن سوزن‌دوزى هم كم‌كم رو به انحطاط رفته است . در قديم خانمهاى خانه كه از اندرون بيرون نمىرفتند با كاربردن و ابداع فن‌هاى بسيار به گلدوزى سرگرم مىشدند . نيز ، از كار سخت و هنرمندانهء خانمها كه فن آن در روزگار ما تقريبا از ميان رفته گلدوزىاى است با نخ ابريشم سفيد روى جا نماز يا تن‌پوشى كه بيرون خانه در بر مىكردند . امروزه نمونه‌هايى از آن مانده ، كه به گلدوزى و سوزن‌دوزى كرمانى و كشميرى معروف است . اين فن را بيشتر روى ماهوت از پشم و ابريشم كار مىكنند ، و ازين ساخته شال ( و سفره ) يا پرده مىسازند .\r\nنقش اين شال و سوزن‌دوزيها مانند نگاره \" برگ‌ريزان \" در اصطلاح راهبان بودايى يا همان ترنج در سنّت هنرى ايران است كه نمونه‌اى است از سرو ، كه نشان \" جاودانگى \" است . زمينهء اين بافته‌ها سرخ يا سفيد است ، با طرحهايى به رنگهاى ملايم و نقش و نگار دوخته شده بر حاشيهء آن . بر روى هم ، نقش و نماى اين كارها اثر چشم‌انداز دشت بهارى پرگلى را دارد كه دسته‌اى منظم از پرندگان بالاى آن در پروازند . ساخت هنرى اين منسوج و پارچه‌هاى گلدوزى و سوزن‌دوزى شده رفته رفته كمتر مىشود ، به‌ويژه كه تازگيها مواد صنعتى در تركيب رنگها به كار مىبرند ، كه در برابر آفتاب يا الكل ناپايدار است .\r\nروزگارى بود كه گلدوزى و سوزن‌دوزى نفيس ايران كه نخ طلا و نقره در آن كار شده بود بر آثار اروپاى قرون وسطى برترى داشت . امروزه كار گلدوزى كه روح و رايحهء هنرى آن غنى باشد بسى كمياب شده ، چندان كه در گنجينهء سلطنتى ( ايران ) هم جز اندكى ازين نمونه‌ها نمانده است . در اين ساخته‌ها نقشهاى زيبا و ظريف\r\n\r\n","description":"","footnote":"","page_name":" 205 ","page_number":205},
  {"content":"\r\n\r\nهنرى - بيشتر بر زمينهء مخمل سرخ يا سياه - آفريده ، يا روى منسوج ابريشم آبى يا ارغوانى با طلا و نقره عباراتى از قرآن مجيد يا قطعه شعرى فارسى يا طرح گل و بوته نشانده‌اند . در خانواده‌هاى معروف و قديمى ايران نمونه‌هايى از آثار اصيل و ديرسال اين هنر هنوز مانده ، كه همانندش نزد عتيقه‌فروشان هم كمتر ديده شده است .\r\n\r\nموسيقى و نمايش\r\nاسناد كهن ايرانى از قدمت تاريخ موسيقى و نمايش در ايران مىگويد برابر نظريه مستقر تاريخ‌دانان ، موسيقى ايران باستان از راه خاور چين به ژاپن آمد و در گاگاكو ، « 1 » موسيقى دربارى ژاپن ، اثر نهاد . اين كه نام پاره‌اى دستگاههاى گاگاكو ( از\r\n\r\n\r\n","description":"","footnote":"\r\n( 1 ) . گاگاكو ، كه بيشتر موسيقى دربارى خوانده مىشود ، در جهان موسيقى بىنظير است ، چرا كه در سايهء مراقبت و حمايت دربار ژاپن به مدت سيزده سده تغييرناپذير مانده و به اين اعتبار كهن‌ترين موسيقى دنيا است . حقيقتى بس مهمتر اين است كه گاگاكو نه فقط موسيقى كهن ژاپن را حفظ كرده ، كه ميراث موسيقى چين ، كره ، شمال آسيا ، هند و ماوراء النهر را نيز به يادگار نگهداشته است . گاگاكو هنگامى بنياد گرفت كه شاهزاده شوتوكو ، چهرهء تاريخى محبوب ژاپن و بانى و حامى بسيارى از جلوه‌هاى ميراث فرهنگى و تمدنى اين سرزمين ، در سدهء هفتم ميلادى شمار بسيارى از موسيقىدانان چين و كره را به ژاپن آورد . قطعه‌ها و نغمه‌هاى گاگاكو از جاهاى گوناگون جهان آمده است ، و آهنگسازان بزرگ ژاپن نيز ساخته‌هايى الهام گرفته از مايه‌هاى محلى بر آن افزوده‌اند . سازهايى كه در گاگاكو نواخته مىشود ، نيز به قدمت اين موسيقى است . سه گونه ساز بادى ، و از سازهاى زهى چنگ شش تار ژاپنى ( واگون ) ، سنتور سيزده تار ژاپنى ( كوتو ) ، و بربط چهار تار به نام بيوا در اين موسيقى نواخته مىشود . بيوا يا بربط از ايران آمده و نام آن هم مقلوب نام ايرانى اين ساز است . از سازهاى ضربى اين موسيقى كوكّو است كه با دو ضرب يا چوب نواخته مىشود و ضرباهنگ آن ديگر سازها را همنوايى مىدهد . اين موسيقى كه در سنت دربارى ژاپن آئينى مقدس شناخته مىشد ، تا ميانهء سدهء سيزده از حوزهء دربار بيرون نرفته و آواى آن به گوش مردم نرسيده بود . ( برگرفته از شرح آمده در منبع زير :  Mock Joya ; Things Japanese , Tokyo , 1958 , p . 497 . \r\n","page_name":" 206 ","page_number":206},
  {"content":"\r\n\r\nآسياى ) خاورى است ، يا نام آهنگى از آن ، مانند كاىكوتسؤ ( - اويغور ) از سرزمين‌هاى غرب ( آسيا ) گرفته شده ، به خوبى گوياى اين واقعيت است .\r\nموسيقى ايرانى با آن كه از موسيقى عرب شد اثر پذيرفت ، اما نغمه‌ها و دستگاههاى خاص ايرانى كه احساسهاى لطيف را ، مانند اندوه فراق ، مىرساند ، در آن بازمانده است . از آنجا كه موسيقى قديم يونان نيز چنين حال و هوايى دارد ، شايد كه اين مايه از راه سرزمينهاى تابع يونان قديم در آسياى صغير به ايران آمده باشد . الهه ونوس را در يونان قديم و هم در ايران باستان مىپرستيدند ، و دور نيست كه موسيقى در نيايش براى اين الهه در اين هر دو سرزمين يكى بوده است . به هر روى ، جاى ترديد نيست كه شاميسن و نيز شاكوهاچى « 1 » هيچ‌يك از ايران نيامد . اما سازهاى موسيقى معمول در مصر و در آشور از راه ايران به خاور دور راه يافت .\r\n\r\nنمايش آئينى\r\n( در اساطير ) صحنهء غم و فراق آدونيس و ونوس « 2 » را سرچشمهء رود آدونيس در\r\n\r\n\r\n","description":"","footnote":"\r\n( 1 ) . شاميسن ساز زهى بسيار رايجى است در ژاپن كه در بيشتر مجالس بزم و داستانگويى مىنوازند . گويا اين ساز در نيمهء سدهء شانزده ميلادى ، به احتمال از سيام يا نواحى نزديك آن ، به ژاپن آمد . شاميسن سه گونهء ضخيم ، ميانه و باريك دارد ، همه با سه تار ، كه با قاشقك پهنى بر آن مىنوازند . شاكوهاچى گونه‌اى ساز بادى است براى همنوازى با ديگر سازها ، كه از خيزران ضخيم ساخته مىشود .\r\n( 2 ) . آدونيس  Adonis  ، در دين يونان ، معشوق آفروديته  Aphrodite  يا ونوس  Venus  . پس از مرگش به اصرار آفروديته ، خدايان موافقت كردند كه سالى شش ماه زنده شود . ازين جهت ، هر سال در جشن آدونيا در نيمهء تابستان ، مرگ و تجديد حياتش را كه نشانهء مرگ و تجديد حيات سالانهء طبيعت است ، جشن مىگرفتند .\r\nونوس ، در اساطير رومى ، الههء رويش ، عشق و زيبايى است . بعدها ( قرن 3 ق . م . ) او را با آفروديته در دين يونان يكى شمردند . در دوران امپراتورى روم ، ونوس را به عناوين مختلف پرستش مىكردند : ونوس زاينده ، ونوس مادر آينياس ، ونوس بارور ( بخشندهء طالع نيك ) ، ونوس پيروزگر : بخشندهء پيروزى ، ونوس گردانندهء دل : حامى عفّت زنانه . ( مصاحب ، دائرة المعارف )\r\n","page_name":" 207 ","page_number":207},
  {"content":"\r\n\r\nكوههاى سرزمين سوريه ، كه آنجا را چشمهء عكا « 1 » ناميده‌اند مىشناسند . امروزه اين رود را نهر ابراهيم مىخوانيم . دامنهء اين كوه خاك سرخ است ، و منشأ اين سرخى را خون آدونيس ، كه به زخم دندانهاى گراز بر خاك ريخت ، مىدانند . معبد آدونيس هم در اينجا بود ، تا كه چون امپراتور كنستانتين « 2 » به مسيحيت بازگشت معبد و بتخانه را كه پرستشگاه خدايان الحادى قديم بود ويران كرد . در اين دور و بر درخت سرو فراوان است ، « 3 » درخت مقدسى كه به سوى ونوس ، الهه عشق و زيبايى ، سر بر مىكشيد . شايد كه ستونهاى كاخ مجلل سليمان هم از تنهء اين درخت ساخته شد . ستونهاى ايوان [ مداين 
  ] كه از يكهزار و چهارصد سال پيش تا به امروز در\r\n\r\n\r\n","description":"","footnote":"\r\n( 1 ) . عكا  Akka  ( يونانى : پتولمائيس : فرانسه : سن‌ژان داكر  Saint - Jean d'Acre  ) شهر و دريا بندر ، بر پيشانى شمالى كوه كرمل ، و بر خليج عكا ( بين عكا و حيفا ) . در 638 م . به تصرف مسلمانان درآمد ، و چندبار دست‌به‌دست ميان مسلمانان و مسيحيان گشت . در 690 ه . ق . .\r\n( 1291 م . ) سلطان ملك اشرف آن را فتح كرد و به استيلاى مسيحيان بر فلسطين پايان داد . در 1517 عثمانى آن را تصرف كرد . در 48 - 1918 در دست بريتانيا بود . ( كوتاه شده از : مصاحب ، دائرة المعارف )\r\n( 2 ) . بايد كنستانتينوس دوم  Constantinus II  ، 61 - 317 ، امپراتور روم ، مراد باشد ، چون كنستانتينوس اول ( امپراتور 6 - 305 ) و كنستانتينوس سوم ( امپراتور 421 ) هر كدام يكى دو سال امپراتور بودند . پس از مرگ قسطنطين اول كه امپراتورى او ميان پسرانش تقسيم شد ( 337 ) ، حكومت آسياى صغير ، سوريه و مصر به كنستانتينوس و حكومت ساير نواحى به برادرانش كنستانتينوس اول و قسطنطين دوم واگذار شد . پيروزى در جنگ با ايران بر اعتبار كنستانتينوس افزود . قسطنطين در 340 و كنستانتينوس در 350 كشته شدند ، و كنستانتينوس يگانه امپراتور شد . بعد از آن در مغرب اختيارات فراوانى به يوليانوس داد . بعد از شروع مجدد جنگ با ايران به يوليانوس فرمان داد به مشرق بيايد . اما سربازان يوليانوس شوريدند ، و او را در مغرب امپراتور اعلام كردند ( 360 ) . كنستانتينوس در ضمن جنگ با ايران در كيليكا كشته شد و قبل از مرگ يوليانوس را به‌عنوان جانشين خود معين كرد . كنستانتينوس سخت طرفدار آريانيسم بود ، و با قديس آتاناسيوس كشمكش داشت . ( مصاحب ، دائرة المعارف )\r\n( 3 ) . سرو در سرزمين سوريه ( و بخشى از آن ، لبنان امروزه ) بومى و قديم است ، و يكى از گونه‌هاى سرو ، سرو لبنان  ( Cedrus Libani )  نام دارد . ( - مصاحب ، ذيل « سرو » )\r\n","page_name":" 208 ","page_number":208},
  {"content":"\r\n\r\nويرانه‌هاى تيسفون برجاى مانده است هم از اين درخت است . سرو در ايران هم زياد است ، و در روزگار باستان به نشانهء نيايش به همتاى ونوس ( يا ، ناهيد ) نشانده مىشد .\r\nتعزيه در ايران در جاى بخشى از آيين عزادارى محرم شيعيان پديد آمده و ساخته شده است . آواى موسيقايى آن مانند صداى كودكان تند و تيز و روشن است ، و تا اندازه‌اى شبيه آواز صحنهء نمايش چين ، كه دنبالهء كليد سياه ( در موسيقى و نت‌هاى آن ) است . مايهء آوازهاى امروزين هم كه ايرانيان در كوى و گذر مىخوانند همچون تعزيه‌خوانى به گوش مىآيد .\r\nتعزيه را ، چنان كه پيشتر ياد شد ، نامسلمانها پوشيده و پنهان ( - از پشت پرده ) هم اجازه ديدن ندارند ، اما در قديم از جايگاه سلطنتى و از طاقنماهاى بالا ، آن را مىديدند . اين نمايش در تماشاخانهء سلطنتى در ارك شاهى اجرا مىشد . اين عمارت تقريبا مانند ميدان نمايش رزمى روم ساخته شده و با اثاثه و زينت‌هاى نفيس ايرانى آراسته شده بود . در ميان اين بنا ، صحنهء دايره شكلى از مرمر بود . « 1 »\r\nبنجامين نخستين وزيرمختار امريكا در ايران نوشته است كه به لطف يكى از\r\n\r\n\r\n","description":"","footnote":"\r\n( 1 ) . وصف تكيهء دولت است . مهديقلى هدايت دربارهء آن نوشته است : « در دههء عاشورا در تكيهء دولت عزادارى مفصل مىشد ، وزراء و امراء تأسى مىكردند ، و از براى مردم هم فال بود و هم تماشا . مقدمهء روضه‌خوانى مىشد ، سپس شبيه درمىآوردند . دستهء تعزيه‌خوان معلم در آواز و نقش خود تربيت شده بودند ؛ مشهور آنها ملا حسين امام‌خوان ، جهانگير مسلم‌خوان بودند ، و جمعى پسربچه‌هاى خوش‌آواز . در لباس و ملزومات تجمل بسيار مىشد . شبها تكيه چراغان بود . انعامها و خلعت‌ها مرحمت مىگرديد . دور تكيه بيست طاقنما است : مرتبهء تحتانى را وزراء و امراء مىبستند ، مرتبهء وسط و فوقانى در پس زنبورى مخصوص حرم بود . در يكى از حجرات شاه جلوس مىكرد . . . در تزئين رقابت مىكردند . . . از شب‌هاى آخر شبى ناصر الدين شاه گردش مىكردند . صاحبان طاقنما پيش‌كشيها تقدم مىكردند . يكى از طاقنماها كه متعلق به پدرم بود ده روزه هشتصد الى هزار تومان خرج برمىداشت . تكيهء اطراف سكو از زنها پر مىشد ، قريب به شش هزار نفر . مردها راه نمىيافتند . . . ( خاطرات و خطرات ، ص 87 و 88 )\r\n","page_name":" 209 ","page_number":209},
  {"content":"\r\n\r\nاعيان دولت توانست ، اين تعزيه را از نزديك ببيند . در كتاب خاطرات او مىخوانيم : « 1 »\r\n« ظهير الدوله - داماد شاه - مرا به اين مجلس عظيم و تماشاى غريب دعوت نمود . . . براى من . . . يقين حاصل شده است كه وقتى شخصى تعزيهء ايران را ديده باشد ، مىتواند بازيهاى تأتر يونان قديم را به تصور در بياورد . . . مرا به روز پنجم تعزيه دعوت كرده بودند . تا قريب ظهر به تكيه ( دولت ) رسيديم . . . در طاقنماى ظهير الدوله وارد شدم . . .\r\n« من با خيالات اهل مملكت مطابقت و گذشت نموده ، كلاه ايرانى از ماهوت شبيه پوست بر سر داشتم . به اين واسطه من در جلوى طاقنما نشسته بودم و مىتوانستم بدون هيچ مانعى ببينم تا ديده شوم ، و حال آن كه وقتى اهل خارجه به تكيه مىآيند ، در جلوى آنها يك پردهء زنبورى كشيده مىشود ؛ و چاره‌اى جز اين نيست ، مگر اين كه مذهب خود را مستور دارند ، چنان كه من داشتم .\r\n« در مركز تكيه ، سكوى مدورى هست كه از زمين به قدر سه پا ارتفاع دارد و دو پله در آن به كار مىخورد . در يك طرف بنا ، وصل به ديوار ، منبرى هست از مرمر سفيد . . . اما به زودى ديدم كه ، در مقابل تماشاى جمعيت ، تفاصيل معمارى عظمتى ندارد . تمام دايرهء تكيه . . . سرتاسر پر بود از هزارها زن ، تخمينا چهار هزار زن . همهء اين نسوان در روى زمين چهارزانو نشسته بودند . . . با چادر و روبند . . . زنها روبند را به واسطهء قلابه ، در عقب سر مىبندند ، و نسوان متمول قلابهاى طلاى مكلّل به الماس دارند . . . خيلى تماشا داشت كه چهارهزارى سر سفيد و چادر ديده مىشد ، بدون اين كه صورت يك زن ديده شود ؛ . . . در كجا ممكن است كه چهار هزار زن ( نفس‌ها را در سينه حبس كنند و به صحنه چشم بدوزند ) ( عبارت ميان ابرو افزودهء كازاما است ) .\r\n\r\n\r\n","description":"","footnote":"\r\n( 1 ) . اين بخش از ترجمهء فارسى سفرنامهء بنجامين با مشخصات زير ، نقل شد . تا به اصل نزديك‌تر باشد : ايران و ايرانيان : خاطرات و سفرنامهء ساموئل گرين ويلر بنجامين ، نخستين سفير امريكا در ايران - سالهاى 1883 - 1885 ميلادى - به كوشش رحيم رضازاده ملك ، تهران ، 1363 .\r\n","page_name":" 210 ","page_number":210},
  {"content":"\r\n\r\n« ميان اين جمعيت . . . پيرمردى بود كه مشك آبى و كاسه‌اى در دست داشت ، و محض ثواب به مردم آب مىداد . . . چنان كه در اسپانيا ، در محل جنگ گاوميش ، بعضى دستفروشها بعضى چيز مىفروشند ، در اينجا هم شربت و چاى و قليان مىفروشند . و نسوان هم ، مانند مردان ، قليان مىكشند . . .\r\n« گاه‌گاهى ، شخصى متعصّبى مىگفت : يا على يا حسين ! \" فورا مردم ديگر با او همراهى كرده ، همان كلمات را تكرار مىكردند . . . گاه‌گاهى ، ملاهاى پير يا جوان ، به نوبه ، به روى منبر بالا رفته روضه مىخواندند . . . چنان كه در وقت نماز عيسويان مكرر مردم آمين مىگويند ، در اينجا هم وقتى كلمهء مؤثرى گفته مىشد از هر طرف مىگفتند : \" يا حسين ! \" ، يا شخصى به سينهء برهنهء خود مىزد . . .\r\n« قريب دويست نفر . . . خدام درب خانه شاه فراشباشى شاه . . . از جلو آنها افتاده . . . آهسته حركت مىكردند . . . لباس سياه عزادارى پوشيده ، يقهء خود را باز كرده بودند ، و چون راه مىرفتند ، از روى ترتيب با دست راست به سينهء خود مىزدند . . .\r\nمطالعه‌كنندگان بايد در نظر داشته باشند كه در وقت كشيده شدن حضرت عيسى به روى خاج ( هم ) بعضى با دست به سينهء خود مىزدند . از قرون بسيار بعيده ، در مشرق‌زمين اين رسم براى اظهار حزن معمول بوده است . اين دسته ، مانند جميع دستجات ديگر كه بعد آمدند ، اندك زمانى روبه‌روى طاقنماى شاه ايستاده تعظيم كردند . . . دستهء آخر از تكيه خارج شد . صداى موزيك عسكريه مسموع گرديد ، و مقام حزن‌انگيزى مىزدند . اين دستهء موزيك يكى از دستجات خاص اعليحضرت شاه بود . بعد از اين دسته شش دستهء ديگر آمدند . . . چون دستهء آخر از تكيه خارج و صداى موزيك قطع گرديد ، در نزديك همان در ، دستهء ديگرى جمع شد و مرتب گرديد . در جلو آنها اطفال زياد به لباس سبز ملبّس شده مىآمدند . از پهلوى آنها چند نفر مردمان جنگى زره پوشيده ، كلاه خود ازمنهء ماضيه را بر سر نهاده ، ايستاده بودند .\r\n« دفعة در ميان آن سكوت كليّه ، صداى طفلى مانند صداى مرغ در سكوت شب\r\n\r\n","description":"","footnote":"","page_name":" 211 ","page_number":211},
  {"content":"\r\n\r\nمسموع گرديد ؛ و صدا اول پست بود ، و كم‌كم بلند شده آواز آن به طورى مؤثر گرديد كه روح شخص مىلرزيد . . . اين آواز حزن‌انگيز اعلانى بود كه مردم مهيا شوند و تعزيهء شهادت امام حسين و نوادهء پيغمبر را تماشا كنند . به تدريج اشخاص ديگر با آن آواز همراهى كردند ، و كم‌كم چنان آواز با عظمتى در اين تكيه شنيده مىشد كه شخص گمان مىكرد كه اين آوازه‌خوانها آواز مرگ خود را مىخوانند . اين دسته ، در حالت خواندن ، كم‌كم داخل تكيه گرديدند ، و به طور آهسته پيش آمده از روى سكو بالا رفتند ، و در آنجا به دو قسمت منقسم شدند و در جلو اعليحضرت شاه تعظيم نمودند . بر روى سكو هيچ قسم اسباب و تزيينات تأترى نبود ؛ بعضى صندليهاى طلا ( و مرصّع ) از خزانهء سلطنتى در آورده ، يك نيمكت و چند تختخواب . . . در آنجا قرار داده‌اند . » « 1 »\r\n« اين اثاثه را براى نشان دادن وضع آن زمان كناره‌هاى رود فرات آورده بودند ، كه تناسبى نداشت .\r\n« منظرهء اين شبيه‌خوانى تا اندازهء بسيار به تأتر چينى مانند بود . پس از آن تعزيهء امام حسين آغاز شد . شبيه‌ها برابر معمول لباسى را كه به جامهء مرسوم اعراب آن زمان مانندست ، مىپوشند . بعد از امام حسين و عباس و شمر ، شبيه زينب - خواهر امام حسين - اهميت داشت . ( مانند اونّاگاتا در نمايش ژاپنى ) « 2 » ، مردى صداى خود\r\n\r\n\r\n","description":"","footnote":"\r\n( 1 ) . بنجامين ، ص . 438 تا 448 . ( از ترجمهء شرح بنجامين ، همان عبارت‌ها كه كازاما نقل كرده است آورده شد )\r\nيادآور مىشود كه خاطرات بنجامين را مرحوم آوانس خان مساعد السلطنه ( 1281 - 1350 ه . ) ( كه كازاما در بخش ديگر ازين كتاب خود وصف تحسين‌آميزى از او آورده ) از انگليسى به فارسى ترجمه كرده ، و ترجمهء او را مرحوم ميرزا محمد حسين ذكاء الملك فروغى ( متوفى سال 1325 ه . ق . ) به انشاى روان و درست فارسى درآورده است . ( بنگريد به ص . 31 يادداشت مقدمهء كتاب چاپ شده ، به نقل از مرحوم عباس اقبال آشتيانى در مقالهء نخستين روابط سياسى بين ايران و امريكا » در : ماهنامهء يادگار ، شماره 6 ، سال اول - بهمن 1323 - ) .\r\n( 2 ) . در نمايش « كابوكى » ژاپن ، مرد به جاى زن بازى مىكند . اين بازى را « اونّاگاتا » ( مرد در شبيه\r\n","page_name":" 212 ","page_number":212},
  {"content":"\r\n\r\nرا تغيير داده ، به صورت زن تكلّم مىنمود . شبيه نسوان ، مردها يا پسرها بودند . » « 1 »\r\nدر شبيه‌خوانى ، بازيگر زن نداشتند . به تازگى در نمايش‌ها و تماشاخانه‌هاى جديد ايران ، تأترهاى اروپايى و نمايشنامه‌هاى ديگر اجرا مىشود و زنان ايرانى هم به جاى آدمهاى نمايش بازى مىكنند . اما آنها معمولا هنرپيشهء حرفه‌اى نيستند ، و مانند بازيگران نمايشهاى مدرسه ، هنرپيشهء غيرحرفه‌اىاند . . . با اين همه ، مواردى هم كه زنان ارمنى يا مانند آنها به صحنه مىآيند زياد است .\r\n\" ( در وقت شروع شدن تعزيه ، زينب . . . بر زمين نشسته گريه و زارى مىكند و ) ، اطفال مختلف خانواده ( ها ) كه در اردو بودند ، اغلب به روى زمين گرد آمده‌اند ، » و مراثى و شعرهاى تعزيه را دسته‌جمعى مىخوانند .\r\n« شخص ناظمى ، مراقب ترتيب و نظم تعزيه مىباشد ، و با كمال بىاعتنايى بر روى سكو راه رفته ، به بعضى تعزيه‌خوانها دستور العمل مىدهد و بچه‌ها را . . . به تحت نظم در مىآورد . نيز ، در سر موقع دستور العمل مىدهد كه موزيك بزنند يا آن را موقوف كنند . امّا ، خيلى عجيب است كه بعد از اندك زمانى ، تعزيه به‌طورى دقّت مرا جذب نمود كه اين ناظم ديگر به نظر من نيامده ، مثل اين بود . . . كه فراموش كردم در اينجا هيچ اسباب و اوضاع تأتر حاضر نيست ، و وقايع در نظر من به طورى مجسّم شد كه گمان مىكردم به رأى العين وقايع . . . كنار فرات را مىبينم . اين امر مرا مقرر ساخت كه در قديم يونانيها ، و بعدها شكسپير ، حق داشتند كه چندان عظمى به تزئينات و اسباب تأترى نمىگذاردند . . .\r\n« موزيك اين تعزيه عبارت است از يك دسته كه در پشت تكيه ايستاده بودند . از خوشبختى ، جاى آنها دور بود ، زيرا كه اسباب آنها عبارت بود از چند نقاره و كرناهاى دراز ، و صداهاى آنها به قدرى خشن و حزن‌انگيز بود كه مرده را بيدار مىكرد . . . اين كرناها از عهد جمشيد و ازمنهء قبل از تاريخ باقى مانده است . . . در\r\n\r\n\r\n","description":"","footnote":"\r\n- زن ) مىگويند . ( اين عبارت را كازاما به شرح بنجامين افزوده است . ) .\r\n( 1 ) . بنجامين ، همانجا ، ص . 449 .\r\n","page_name":" 213 ","page_number":213},
  {"content":"\r\n\r\nابتداى هر مجلسى ، رئيس تكيه اشاره مىكرد به نقاره‌چيها . . . ، و فورا صداى كرناها مسموع و براى مردم حالت قشعريره دست مىداد . در آخر هر مجلسى ، باز همان ، موزيك . . . مؤمنين را به هيجان درمىآورد . . . .\r\n« در اين روز مخصوص ، مجلس اول تعزيه شروع شد به مكالمهء زينب با حسين .\r\nآنها با يكديگر صحبت داشته ، بر سرنوشت حزن‌انگيز خود مىگريستند ، و يكديگر را - در تحمل سختى - به قوت قلب نصيحت مىكردند . چون مجلس تمام شد ، زينب بر خاك افتاده خاك زمين را بر سر خود ريخت . . .\r\n« مجلسى كه بعد از آن درآورده شد ، از جهت تجسّم حالت حزن و اندوه ، نهايت ممتاز بود . على اكبر - پسر امام حسين - از روى رشادت مصمّم شد كه به سمت رودخانه رفته جنگ كند ، و آبى به دست آورده به تشنگان اردوى خود بدهد . . .\r\nآوازى كه در وقت مفارقت مىخواند ، حزن‌انگيز بود . . . كلمات او مانند صداى شيپور و صوت صافى به دورترين گوشه‌هاى تكيه مىرسيد ؛ و در جواب آن ، صداى گريهء چندين هزار جمعيت مسموع مىگرديد . . . صداى گريه و ناله - و گاهگاهى صداى فرياد - از هر طرف مسموع مىشد . مردمان قوى القلب هم گريه مىكردند .\r\nدر خود طاقنماى من همه گريستند جز من ؛ و بايد اقرار كنم كه حالت من هم از اين اوضاع رقّت‌انگيز منقلب گرديده بود .\r\n« بعضى اهل خارجه گفته‌اند : « اغلب آنهايى كه گريه و زارى مىكنند ، دروغى است و محض متابعت رسم . . . ، چنان كه در تشييع جنازهء مشرق‌زمين پول مىدهند كه گريه كنند . » ولى من قول آنها را تصديق نمىكنم . . . وضع تعزيه به طورى است كه فى الحقيقه مىتواند اسباب انقلاب حالت شود . . . همان‌طورى كه عذاب حضرت عيسى در دل هر عيسوى متدينى نقش بسته ، ابدا محو نخواهد شد ، همان‌طور عذاب اطفال على در دل هر مسلمان متديّنى مرتسم است .\r\n« بعد از آن اسب عربى سفيدى از اصطبل مباركه ، با زين و لگام مزيّن ، به ميان تكيه مىآورند ، و على اكبر . . . روانه مىشود . فورا ، از اطراف دسته‌اى از دشمن سواره\r\n\r\n","description":"","footnote":"","page_name":" 214 ","page_number":214},
  {"content":"\r\n\r\nو پياده - كه اعراب مسلح صحراگرد هستند - با كمال اشتداد على اكبر را تعاقب مىكنند . وقتى اين تعاقب و اسبدوانى در ميان تكيه شروع مىشود ، دل شخص مىلرزد ( خطر اين بود كه اسبها زنها را پايمال كنند . ) ولى احدى از جاى خود حركت نكرد . اسبها خوب تعليم يافته بودند ، و هيچ قضيه‌يى روى نداد . . .\r\n« من كه بهترين بازيگرهاى اين عصر را ديده‌ام ، مىتوانم اظهار كنم كه مكالمهء ( عباس و شمر ) به قدرى خوب بود كه ، در هر تأترى ، چنين بازى خوب مىتوانست اسباب افتخار شود . . . .\r\n« طرفين ، جنگ را قرار به روز ديگر دادند ، و همه در اردو خوابيدند . . . .\r\nامام حسين و خانوادهء او از حالت منتظره و تزلزل خسته شده ، به خواب سنگينى فرو رفتند . ولى . . . على و فاطمه - والدين آنها - نتوانستند در قبور خود آرام بمانند ، از دست آنها برنمىآمد كه رفع بلا و سرنوشت اطفال خود را بنمايند . . .\r\n« مجلس آخر عبارت است از ابتداى جنگ . . . ( شمر شمشير مشعشع خود را كشيد كه سر عباس را ببرد ) . . . در اين وقت ، اعليحضرت شاه از جاى خود برخاستند ، و تماشا دفعة به اتمام رسيد . . . ( جمعيت با ازدحام زيادى به سمت درها روانه شدند . ) اما بعضى زنها براى اين كه در شب جاى خوبى براى تماشا داشته باشند ، نمىخواستند از جاى خود حركت كنند . . .\r\n« در فاصلهء ده روزى كه در تكيه تعزيه درآورده مىشود ، هر روز دو دفعه در مىآورند ، يكى بعدازظهر و ديگرى در شب . » « 1 »\r\nمن ، از بخت بد ، نتوانستم در اقامتم در ايران اين تعزيه را ، كه حال و هواى هزار و يكشب دارد ، ببينم . امروز تكيهء دولت ديگر وجود ندارد ، و نشنيدم كه شاه ( كنونى ) به ديدن اين تعزيه رفته باشد . اما عقيده دارم كه ايرانيها ، كه از قديم ذوق فراوان در شعر و هنرهاى ديگر داشته‌اند ، به يقين به جايى خواهند رسيد كه اين نمايش را ،\r\n\r\n\r\n","description":"","footnote":"\r\n( 1 ) . بنجامين ، همان كتاب ، ص 449 تا 455 .\r\n","page_name":" 215 ","page_number":215},
  {"content":"\r\n\r\nچنان كه تعزيهء مسيح در اوبرامرگو « 1 » ، در جهان نامور كنند .\r\n\r\nمرتع‌نشينان و عشاير\r\nچنان كه مىدانيم ، در ايران زندگى چادرنشينى هنوز مانده است . مردم اصلى ايران از روزگار باستان كشاورز بودند ، و زندگى ساكن ( در روستاها و آباديها ) داشتند . اينان از سه - چهار هزار سال پيش داراى فرهنگى متعالى بودند ، و كوچ‌نشينى نمىكردند .\r\nاما در اين سرزمين امروزه هم چادرنشينان بسيار زندگى مىكنند كه زبان و نيز اصل نژاديشان با ايرانىنژادان يكى نيست . ازين ميان‌اند كردها ، « 2 » تركمانان ، تيموريان ( مغولان ؟ ) ، بلوچها ، تركان ، و عربها . رسم و راه زندگى چادرنشينان كم‌وبيش يكسان است . آنها در چادرهاى سياه كه از پشم بافته شده است زندگى مىكنند . در بهار در ( دامنهء ) كوه گله مىچرانند ، و در پاييز به دشت باز مىگردند . مردان يا زنان ، عشاير با ديگران ( از غير خود ) ازدواج نمىكنند . من از يك طايفهء بختيارى ديدن كردم . گفتند كه مردم اين عشيره هنوز در رگهاشان خون \" باكتريان \" دارند ، و خالص‌ترين مردم آريايىاند . « 3 »\r\n\r\n\r\n","description":"","footnote":"\r\n( 1 ) .  Oberammergau  جايى در جنوب آلمان ، كه در آنجا از سال 1634 هر ده سال يك‌بار تعزيه مسيح اجرا مىشود .\r\n( 2 ) . كردان را نويسنده به سهو ، و به ظاهر به قرينه مرتع‌دارى شمارى از آنها ، در اين ميان برشمرده است . طوايف كرد از اقوام آريايى و تيره‌اى از نژاد قديم ايرانىاند .\r\n( 3 ) . \" باكتريا \" يا \" باكتريانا \" ، نام قديمى سرزمين ميان رشته‌كوههاى هندوكش و آمودريا ، كه مركز آن باكتريا ( بلخ كنونى ) بود . در كتيبه‌هاى ايرانى نام آن به صورت \" باخترى \" آمده است . . . باكتريا و نواحى مجاور آن زير فرمان سلاطين كوچكى بود كه ويشتاسب ، حامى زرتشت ، يكى از ايشان بود . پس از آن احتمالا به تصرف مادها درآمد ، و سپس جزء امپراتورى هخامنشيان شد . اسكندر مقدونى باكتريا را به سهولت فتح كرد ، و پس از آن به سلاطين سلوكى آسيا منتقل شد ، و فرهنگ و زبان يونانى در آنجا رواج يافت . در حدود 255 ق . م . ديودونوس حاكم باكتريا استقلال خود را اعلام كرد و سغديانه را متصرف شد . . . ولى در نيمه اول قرن اول ق . م . تمام شرق ايران و غرب -\r\n","page_name":" 216 ","page_number":216},
  {"content":"\r\n\r\nنژاد آرين كه تا كنون دربارهء آن نظريه‌پردازى كرده‌اند ، امروزه وجه علمى ندارد .\r\nآرين « 1 » ( يا ، آريايى ) در معنى واقعى ، از شرقىترين شاخه‌هاى نژاد به اصطلاح هند و ژرمنى است . اين نژاد در روزگار پيش از تاريخ به ايرانى و هند و آريايى تقسيم شده است . اينان را آرين مىگويند . چنين است كه در علم امروز نظريهء \" زبان آريايى \" وجود دارد ، و همان زبان ايرانى كهن كه با سانسكريت پيوند دارد ( بخش زبانهاى هند و ايرانى ) قديم‌ترين زبان آريايى شناخته مىشود ، و اصل زبانهاى اروپايى امروز . اگر اكنون آلمان نازى مىگويد كه كشور آلمان متعلق به قوم ژرمن است ، اين را مىشود فهميد . اما اينكه بگويند كه يهوديها را بايد راند تا آلمان كشور آريايى خالص بشود ، سخنى بسيار عجيب است . اين فكر كه مردمى كه سربلند و چشمان آبى و موى بور دارند آريايى هستند نادرست است ، زيرا كه مردم ايران از قوم آريايىاند ، و ايرانيها به نژاد آريايى نزديك‌تر از هر قوم ديگرند ، و مردم آلمان بسيار دور تر .\r\nنزديك به همهء كوچ‌نشينان مسلمان هستند . اينان در دشت زندگى آزاد دارند ، و\r\n\r\n\r\n","description":"","footnote":"\r\n- هند در تصرف امپراتورى هند و سكائى بود ، كه شاهان آن در سكه‌ها خود را كوشان مىناميدند . . . در قرن پنجم هفتاليان از شرق به باكتريا تاختند و آن را متصرف شدند و پس از ايشان تركان . . . با برافتادن دولت ساسانى ، علاوه بر ايران ، تمام باكتريا تا رود سيحون مسخر گرديد . ( مصاحب ، دائرة المعارف فارسى ) .\r\n( 1 ) . « آريا : 1 - طايفه‌اى از هندو اروپائيان كه در عهدى بسيار كهن با هم مىزيستند ، و بعدها به دو بخش بزرگ تقسيم شدند ، گروهى به هند و گروه ديگر به ايران آمدند و خود را آريا يا \" آيريا \" مىنامند ( يعنى دوست ، يا باوفا ) ، و همين نام را به نجد ايران دادند ، و كلمه ، « ايران » از نام آنان مشتق است . اين مردم در ازمنهء بعد به چند شعبه تقسيم شدند و هر كدام به طرفى رفتند . 2 - بعض دانشمندان آلمانى « آريا » را به همهء هندو اروپائيان اطلاق كرده‌اند . كليهء مردمان مذكور را به هشت شعبه تقسيم كرده‌اند : يكى از شعب آنان شعبهء « آريائى » ( اخص ) يا « هندو ايرانى » است كه خود به سه قسمت شده‌اند : قسمتى به هند رفته‌اند و قسمتى به سرزمين وسيعى كه امروزه نجد ايران است آمده و خود را « ايريان » مىنامند ، و اسم خود را به اين نجد دادند . قسمت ديگر در ازمنهء بعد از آسياى وسطى به طرف اروپا رفته در نواحى مختلف منتشر گرديدند . » ( معين ، بخش اعلام ) .\r\n","page_name":" 217 ","page_number":217},
  {"content":"\r\n\r\nچنان كه عشاير در افسانه‌هاى ژرمن ، همه بزرگتر از خود را حرمت مىگذارند و از رئيس ايل اطاعت مىكنند . جز اين ملاحظه و فرمانبردارى ، از زندگى آزاد ( و بىقيد و بند ) برخوردارند . با اين همه ، در ميان عشيره و طايفه حسد و رقابت ، جنگ ، و درگيرى شديد هست . آزادى زنان ايل هم معمولا بيش از جماعات ديگر مسلمان ( آبادىنشين ) است . اين مردم زندگى تقريبا طبيعى و سالم دارند ، و سطح اخلاقيات هم ميانشان بسيار بالا است .\r\nما براى كوه‌پيمايى به نواحى ( رود ) لار ( يا نواحى لاريجان ) مىرفتيم . اينجا نزديك كوهپايهء فوجى ايران ( - دماوند ) است . ايلياتىها در تابستان براى چراندن گوسفندهاشان به اينجا مىآيند ، و در زمستان كه سرما و برف آغاز مىشود به مراتع شرق و جنوب تهران برمىگردند . اين كوچ‌نشين‌ها مقررات شديد ميان خود دارند ، و به قولشان سخت پاىبندند .\r\nدر زندگى كوچ‌نشينى هر طايفه و عشيره حق ديگران را به اندازه رعايت مىكند ، و هر سال دقيقا از همان مسير و به همان‌جا كه هميشه مىرفتند مىروند و چادر مىزنند . طوايف بر سر جاى چادر و مرتع هرگز با هم درگير نمىشوند . هر شب گوسفندهاشان را ( كه از چرا برگشته‌اند ) مىشمارند ، و سر هر ماه مأمورى كه محصل ماليات است مىآيد و براى هر يك گوسفند چهار شاهى ( حق علف‌چر ) مىگيرد .\r\nدر اين نواحى ، كه براى گردش و كوه‌پيمايى مىرفتيم ، مىتوانستيم از رود لار قزل آلاى خالدار بگيريم . در مدت گردش‌هاى تابستانىمان هربار ماهى مىگرفتيم و هميشه قزل‌آلاى تازه و خوشمزه مىخورديم .\r\nهر عشيره فرشهايى كه نشان خاصى دارد مىبافد ، و با يك نگاه به فرش يا قالى مىتوان گفت كه آن را كدام عشيره درست كرده و بافندهء آن اهل كدام مذهب اسلامى ( شيعه يا سنى ) است . در نواحى كم‌باران در هواى باز هم فرش مىبافند .\r\nنشانى ( از نام و نقش ، يا علامت سازنده ) كه عشاير بر فرشهاى خود مىبافند ، از\r\n\r\n","description":"","footnote":"","page_name":" 218 ","page_number":218},
  {"content":"\r\n\r\nنياگانشان بازمانده است ؛ همچنانكه ما ژاپنىها نشان و علائم خانوادگى داريم . « 1 » آنها هرگز اجازه نمىدهند كه ديگران اين نشان را به كار ببرند يا تقليد كنند .\r\nاروپايىها فرشهاى تركمان را كه زمينه‌اش به رنگهاى سرخ و شاه‌بلوطى است ، و نقش و نگار چهارگوشهء ترنج‌مانند دارد ، مىپسندند .\r\nتركمان‌ها بخشى در ايران و بخشى نيز در شوروى زندگى مىكنند . اين طوايف از نژاد مغول‌اند ، و قيافه‌شان هم به ما ژاپنىها مانند است . ايرانىها تا حدّ شگفتىانگيزى چاى دوست دارند ، اما طايفه‌هاى تركمان ، همچنانكه ژاپنىها ، چاى سبز - آن هم بىشكر يا قند - مىنوشند . اين عشيره در افغانستان نخستين خريدار چاى سبز ما ژاپنىها هستند .\r\n\r\n\r\n","description":"","footnote":"\r\n( 1 ) . نشان خانواده را كه از قديم در ژاپن معمول بوده است ، و امروزه هم خانواده‌هاى اصيل و معتبر دارند ، « مون » مىنامند ، و نمودار امتياز و افتخارى مىدانند كه يكى از نياگان آنها به آن نايل شده و در نتيجه توانسته است اين نشان را به كار ببرد ، و براى آيندگان خود بگذارد . اين امتياز را نخست طبقهء سامورايى ، يا رزمندگان ، يافت ؛ سپس ديگران . امروز هم خانواده‌ها آن را نگاه داشته‌اند ، و بزرگسالان خانواده معمولا بالاى آستين ( نزديك به شانه ) يا پايين پشت يقهء كيمونوى تشريفاتى ( سياه يا رنگ تيرهء ديگر ) خود مىدوزند . طرح اين نشانهاى خانواده بسيار متنوع ، و بيشتر دايره يا چهارگوشه و از نگارهء گل به خصوص گل گيلاس - يا نشانه و نمادهاى سعد ديگر - مانند درنا ، پروانه ، بادبزن تاشو در حالت بازشده - گرفته شده است .\r\n","page_name":" 219 ","page_number":219},
  {"content":"\r\n . \r\n","description":"","footnote":"","page_name":" 220 ","page_number":220},
  {"content":"\r\n\r\n\r\nمنابع عمده استفاده شده در ترجمه و شرح مطالب اين كتاب\r\n- اورسل ، ارنست ؛ سفرنامهء اورسل ( 1882 م . ) ، ترجمه على اصغر سعيدى ، تهران ، 1353 .\r\n- بلوشر ، ويپرت ؛ سفرنامهء بلوشر ، ترجمه كيكاووس جهاندارى ، تهران ، 1363 .\r\n- بنجامين ، ساموئل گرين ويلر ؛ خاطرات و سفرنامهء بنجامين ، ترجمه آوانس خان مساعد السلطنه ، به كوشش رحيم رضازاده ملك ، تهران ، 1363 .\r\n- بهار ، مهرداد ؛ از اسطوره تا تاريخ ( مجموعه مقاله‌ها ) ، تهران ، 1377 .\r\n- دالمانى ، هانرى رنه ؛ سفرنامه : از خراسان تا بختيارى ، ترجمه فره‌وشى مترجم همايون ، تهران ، 1335 .\r\n- سيف الدوله ، سلطان محمد ؛ سفرنامهء سيف الدوله معروف به سفرنامهء مكه ( از 1279 ه . ق . ) . به كوشش على اكبر خداپرست ، تهران ، 1364 .\r\n- شهرى ( شعرىباف ) ، جعفر ؛ تاريخ اجتماعى تهران در قرن سيزده : زندگى و كسب و كار ( در 5 جلد ) ، تهران ، 1367 .\r\n- صدرى افشار ، غلامحسين و ديگران ؛ فرهنگ مترجم ، تهران ، 1363 .\r\n\r\n","description":"","footnote":"","page_name":" 221 ","page_number":221},
  {"content":"\r\n\r\n- فردوسى ، ابو القاسم ؛ شاهنامه ، به كوشش سعيد نفيسى ، بروخيم ، تهران ، 1314 .\r\n- فوروكاوا ، سن‌يا ؛ پروشياكى كو ( سفرنامهء ايران ) ( به ژاپنى ) ، توكيو ، 1890 م .\r\n- كتيرايى ، محمود ؛ از خشت تا خشت ، دانشگاه تهران ، 1348 .\r\n- گرزن ، جرج ن . ؛ ايران و قضيه ايران ، ترجمه غلامعلى وحيد مازندرانى ، تهران ، 1373 ( چاپ چهارم ؛ اول : 1349 ) .\r\n- گلشائيان ، عباسقلى ؛ گذشته‌ها و انديشه‌هاى زندگى يا خاطرات من ، تهران ، 1377 .\r\n- محبوبى اردكانى ، حسين ؛ تاريخ مؤسسات تمدنى جديد در ايران ( در سه جلد ) ، دانشگاه تهران ، 68 - 1354 .\r\n- مرزبان ، پرويز و معروف ، حبيب ؛ فرهنگ مصوّر هنرهاى تجسّمى ، تهران ، 1372 .\r\n- مصاحب ، غلامحسين ؛ دائرة المعارف فارسى ، تهران ، 1345 ، 1356 ، و 1370 .\r\n- معين ، محمد ؛ فرهنگ فارسى ، تهران ، 1363 ( چاپ ششم ) .\r\n- نوائى ، عبد الحسين ؛ ايران و جهان از مغول تا قاجاريه ، تهران ، 1366 .\r\n- هدايت ، مهديقلى ( مخبر السلطنه ) ؛ خاطرات و خطرات : توشه‌اى از تاريخ شش پادشاه و گوشه‌اى از دورهء زندگى من ، تهران ، 1344 ( چاپ دوم ) .\r\n- يوشيدا ، ماساهارو ؛ سفرنامه يوشيدا ماساهارو ، نخستين فرستاده ژاپن به ايران دورهء قاجار : 98 - 1297 ه . ق . ، ترجمه هاشم رجب‌زاده با همكارى ى . نىئىيا ، آستان قدس رضوى ، 1373 .\r\n\r\n","description":"","footnote":"","page_name":" 222 ","page_number":222},
  {"content":"\r\n\r\n\r\nفهرست اعلام اشخاص\r\nئ ئيجى اينووه ، 14\r\nآ آئوياما ، 22\r\nآتاناسيوس ، 208\r\nآتنه ، 52\r\nآدم ، 129\r\nآدونيا ، 207\r\nآدونيس ، 207\r\nآساكورا ، 14\r\nاسورا - اهورا\r\nآشتيانى اقبال ، 84 ، 212\r\nآفروديته ، 207\r\nآل بويه ، 28\r\nآناهيتا ، 169\r\nآنتونى ، 91\r\nآوانس خان مساعد ( السلطنه ) ، 84 ، 86 ، 87 ، 212\r\nآينياس ، 207\r\nالف ابو الفضل ، 88\r\nابو بكر ، 160\r\nاردشير ، 131\r\nاردشير دوم ساسانى ، 129\r\nارمياى نبى ، 51\r\nازوچى موموياما ، 88\r\nاستيرلن ، 77\r\nاسفنديارى ( حاج محتشم السلطنه ) ، 58\r\n\r\n","description":"","footnote":"","page_name":" 223 ","page_number":223},
  {"content":"\r\n\r\nاسكرين ، 62\r\nاسكندر ، 52 ، 102 ، 106 ، 107 ، 109 ، 110 ، 115 ، 117 ، 165 ، 216\r\nاسماعيل آقا سميتقو ، 183 ، 184\r\nاشك ، 80 ، 124 ، 132 ، 150 ، 163 ، 165\r\nاعتماد السلطنه ، 35 ، 84\r\nافشار ، 35 ، 84\r\nاكبر پادشاه ، 88\r\nاكرت ، 47\r\nاكشتراند ، 81\r\nاليزابت ، 87\r\nامان الله خان ، 142 ، 170 ، 171 ، 189\r\nامير تيمور ، 65 ، 98\r\nامين السلطان ، 172\r\nامين‌باشى محمد شكربيك ، 188\r\nاوئه‌نو ، 18\r\nاوچى ياما ، 13 ، 14\r\nاودا نوبوناگا ، 88\r\nاورسل ، 44 ، 45\r\nاوگوستن ، 175\r\nاويل مردخ ، 115\r\nاهورامزدا ، 108 ، 129 ، 169\r\nايچىنو ، 18\r\nايده‌گوچى ، 18\r\nايشيدا ، 26 ، 33\r\nايشى ميتسو ، 14\r\nايكدا ، 18\r\nايواموتو ، 18\r\nب باربد ، 139\r\nبامداد ( مهدى ) ، 51\r\nباربيه دومينار ، 28\r\nبچه سقا ، 17 ، 171\r\nبراون اشكودا ، 186\r\nبرهما ، 169\r\nبريكلس ، 52\r\nبزرگمهر ، 34\r\nبكّو ، 18\r\nبلوشر ، 52 ، 53 ، 58\r\nبنجامين ، 84 ، 210 ، 212 ، 213 ، 215\r\nبنش ، 60\r\nبنى اسرائيل ، 51 ، 115 ، 159\r\nبوته‌ى ، 123\r\nبودا ، 166\r\nبونگى شونجو ، 21\r\nبهاء ، 176\r\nبهبهانى ، 95 ، 112\r\nبهرام ، 103 ، 132 ، 175\r\n\r\n","description":"","footnote":"","page_name":" 224 ","page_number":224},
  {"content":"\r\n\r\nبهرامى ، 70 ، 72\r\nبيسمارك ، 55\r\nپ پاپ پل پنجم ، 91\r\nپهلوى ، 188\r\nپيرنيا ( مشير الدوله ) ، 108\r\nت تاكامى ، 18\r\nتاكاهاشى ، 18\r\nتاكه‌دا ، 18\r\nتالبوت ، 172\r\nتاناكا ، 59\r\nتانگ ، 126\r\nتانى گوچى ، 18\r\nتانى مورا ، 18\r\nتايرا ، 100\r\nتايشوء ، 31\r\nتسوموتو ، 18\r\nتقىزاده ، 60\r\nتورات ، 129\r\nتوفيق پاشا ، 188\r\nتوكوگاوا يه ياسو ، 88 ، 89\r\nتولوى خان ، 193\r\nتومويا اوكادا ، 18\r\nتونگ شين ، 124\r\nتويوتومى هيده‌يوشى ، 88\r\nتوء ، 15 ، 78 ، 126 ، 204\r\nتيمور ، 41 ، 98 ، 107 ، 203\r\nتيمورتاش ، 50 ، 60 ، 86 ، 143\r\nج جلال منجم ، 90\r\nجمالزاده ، محمد على ، 71\r\nجمشيد ، 103 ، 173\r\nجهاندارى ، 52\r\nجهانگير ، 65\r\nجهانگير مسلم خوان ، 209\r\nچ چانكايشك ، 59\r\nچانگ تسو - لين ، 59\r\nچنگيز خان ، 107 ، 193\r\nچوءگن ، 124\r\nح حافظ ، 8 ، 16 ، 17 ، 43 ، 96 ، 97 ، 98 ، 99 ، 100 ، 110 ، 114 ، 122 ، 153\r\nحسن ، 18 ، 83 ، 97 ، 108 ، 160\r\nحسنعلى ميرزا ، 61\r\n\r\n","description":"","footnote":"","page_name":" 225 ","page_number":225},
  {"content":"\r\n\r\nحسين ( امام ) ، 35 ، 73 ، 76 - 78 ، 83 ، 84 ، 160 - 166 ، 211 ، 212 ، 214 ، 215\r\nحمورابى - هامورابى ، 116\r\nخ خرّم ، 65\r\nخزعل ، 184\r\nخسرو پرويز ، 9 ، 86 ، 127 ، 128 ، 129 ، 131 - 134 ، 136 ، 137 ، 138 ، 139 ، 178 ، 196\r\nخسرو و شيرين ، 204\r\nخشايارشا ، 104 ، 105\r\nخلف سلطان ، 76\r\nخمارتاش ، 28\r\nد دارسى ، 60 ، 117 ، 118\r\nداروما ، 9 ، 125 ، 126\r\nداريوش ، 8 ، 52 ، 102 - 104 ، 106 - 108 ، 168\r\nدالمانى ، 69 ، 72\r\nدانيال ، 115\r\nداور ، 29\r\nداىگه‌شى ، 124 ، 126\r\nدخويه ، 68\r\nدلانو ، 81\r\nدوست محمد خان ، 184\r\nديودونوس ، 216\r\nذ ذكاء الملك فروغى ، 35 ، 84 ، 212\r\nر راوندى ، 44\r\nرجب‌زاده ، 88 ، 105\r\nرستم ، 130\r\nرضا ( امام ) ، 68 ، 93\r\nرضا شاه ، 7 ، 8 ، 15 ، 17 ، 46 ، 50 - 64 ، 95 ، 117 ، 120 ، 121 ، 171 ، 181\r\nركسانا ، 115\r\nركن الدين مسعود ، 90\r\nروبروك ، 190\r\nرودلف دوم ، 91\r\nز زرتشت ، 10 ، 102 ، 129 ، 117 ، 125 ، 168 ، 169 ، 170 ، 174 ، 216\r\nزكريا ، 28\r\nزنديه ، 94 ، 101\r\nزيگموند دوم ، 91\r\n\r\n","description":"","footnote":"","page_name":" 226 ","page_number":226},
  {"content":"\r\n\r\nزينب ، 212 ، 213 ، 214\r\nژ ژوپيتر ، 168\r\nس ساتو ، 22\r\nساراسن ، 190 ، 192\r\nساوا ، 18\r\nساوادا ، 18\r\nسايتو ، 18\r\nسردار اسعد ، 82\r\nسعد ( وقّاص ) ، 178\r\nسعدى ، 8 ، 17 ، 96 ، 99 ، 148\r\nسلطان حسين صفوى ( شاه ) ، 76 ، 77\r\nسلطان سليم عثمانى ، 76\r\nسلطان سليمان بزرگ ، 88\r\nسليمان ( حضرت ) ، 120 ، 208\r\nسميتقو - اسماعيل آقا\r\nسميعى ، 147\r\nسنت آمبروآز ، 175\r\nسنت مونيك ، 175\r\nسوئى ، 126\r\nسوزوكى ، 18 ، 22\r\nسونگ ، 124\r\nسوء ، 204\r\nسيف الدوله ، 35\r\nش شاپور اول ، 114 ، 115 ، 123 ، 129 ، 130 ، 174 ، 175\r\nشاپور دوم ، 129\r\nشاپور سوم ، 129\r\nشاردن ، 57 ، 71 ، 94\r\nشارل پنجم ، 87\r\nشاكوهاچى ، 207\r\nشاه اسماعيل ، 76 ، 196\r\nشاه جهان ، 65\r\nشاه طهماسب ، 28 ، 75 ، 76 ، 179\r\nشاه عباس ، 8 ، 28 ، 29 ، 52 ، 72 ، 74 ، 76 ، 86 ، 77 ، 87 - 89 ، 91 ، 92 ، 120 ، 178 ، 193 195 ، 196 ، 199\r\nشاه عباس دوم ، 28 ، 76 ، 77\r\nشبديز ، 129\r\nشرلى ، 89 ، 91\r\nشكسپير ، 86 ، 93 ، 213\r\nشمر ، 163 ، 215\r\nشوتوكو ، 206\r\nشووا ، 14\r\nشوءمو ، 78\r\nشهربانو ، 133 ، 165\r\n\r\n","description":"","footnote":"","page_name":" 227 ","page_number":227},
  {"content":"\r\n\r\nشهرى ، 35 ، 44\r\nشيئوهاما ، 18\r\nشيبانى ، 95 ، 96 ، 102 ، 110\r\nشيخ الاسلامى ، 60\r\nشيخ خزعل ، 120 ، 121 ، 183\r\nشيرويه ، 136 ، 137 ، 138\r\nشيرين ، 64 ، 86 ، 97 ، 118 ، 127 ، 129 ، 131 - 139\r\nشيلر ، 99\r\nشيمائو ، 18\r\nص صاحب بن عباد ، 28\r\nصالحيار ، 62\r\nع عاقلى ، 58\r\nعباس ، 92 ، 162 ، 163 ، 212 ، 215\r\nعبد الرحمن بن زياد ، 164\r\nعبد المحمد خان ازبك ، 76\r\nعثمان ، 160\r\nعلاء ، 81\r\nعلوى ، 84\r\nعلى ( امام ) ، 27 ، 83 ، 90 ، 93 ، 160 ، 161 ، 165 ، 166 ، 211 ، 214\r\nعلى بن موسى الرضا ، 68\r\nعمر ( خليفه ) ، 160 ، 165\r\nعمر بن سعد ، 164\r\nعمر خيام ، 96 ، 103\r\nعنايت الله خان ، 171\r\nعيسى ، 28 ، 214\r\nعين السلطنه ، 68\r\nف فاطمه ، 160 ، 166 ، 215\r\nفتحعلى شاه ، 49 ، 65\r\nفردوسى ، 17 ، 99 ، 131 ، 132 ، 133 ، 134 ، 139 ، 153 ، 195 ، 196\r\nفرزين ، 50\r\nفروغى ، 35 ، 81 ، 84 ، 123 ، 188\r\nفرهاد ، 131 ، 134 ، 135 ، 136 ، 139\r\nفلسفى ، 91\r\nفوروتا ، 18\r\nق قاسم ، 162\r\nقاضى ابو الحسن محمد بن يحيى بن ذكريا ، 27\r\nقاضى ميرزا جواد خان ، 84\r\nقزوينى ، 68\r\nقوبيلاى قاآن ، 193\r\n\r\n","description":"","footnote":"","page_name":" 228 ","page_number":228},
  {"content":"\r\n\r\nقيصر ، 56 ، 121 ، 122 ، 133\r\nك كارپينى ، 190\r\nكازاما ، 6 ، 14 - 18 ، 22 ، 24 ، 26 ، 40 ، 55 - 57 ، 63 ، 71 ، 94 ، 95 ، 108 ، 131 ، 137 ، 139 ، 180 ، 210 ، 212\r\nكامّو ، 75\r\nكاموپاكوى ميمون ، 89\r\nكان ، 117 ، 120 ، 123 ، 124\r\nكاواتا ، 18\r\nكايزو ، 21\r\nكدمن ، 60\r\nكرزن ، 65\r\nكريم خان ، 8 ، 101 ، 102\r\nكلوپ ، 50\r\nكليف ، 64\r\nكلين ، 118\r\nكمال پاشا ، 171\r\nكمپفر ، 71\r\nكنستانتين ، 208\r\nكورش كبير ، 52 ، 92 ، 109\r\nكوروكى تامه‌سادا ، 50\r\nكومه‌ئى ، 75\r\nكيتاگاوا ، 18\r\nكيتو ، 18\r\nكيچوء ، 88\r\nكيودوء ، 124\r\nكىيومورى ، 100\r\nگ گئوماتاى جادو ، 107\r\nگدار ، 116\r\nگرگوريس كبير ، 57\r\nگلريز ، 27 ، 28\r\nگلشائيان ، 29 ، 58 ، 60 ، 95 ، 111 ، 145 ، 161 ، 181\r\nگن‌جوء سانزو ، 126\r\nگن‌سان - ئىنيوءدوء ، 100\r\nگوته ، 99\r\nل ليلى و مجنون ، 204\r\nم ماركوپولو ، 80 ، 96 ، 190\r\nمانى ، 174 ، 175 ، 193\r\nمتين دفترى ، 58\r\nمجير الدوله ، 35\r\nمحبوبى اردكانى ، 67 ، 111 ، 172\r\nمحمد ( ص ) ، 27 ، 34 ، 42 ، 50 ، 83 ،\r\n\r\n","description":"","footnote":"","page_name":" 229 ","page_number":229},
  {"content":"\r\n\r\n149 ، 160 ، 166 ، 168\r\nمحمد خان ازبك ، 75\r\nمحمد شاه ، 76\r\nمحمد ظاهر خان ، 171\r\nمحمد على خان ، 35\r\nمحمد نادر خان ، 171\r\nمحمّره ، 9 ، 113 ، 114 ، 116 ، 120 ، 121\r\nمدرسهء شاه سلطان ، 73\r\nمريم ، 133 ، 136\r\nمستوفى ، 28\r\nمسلم ، 120 ، 192\r\nمسيح ، 51 ، 52 ، 84 ، 107 ، 164 ، 175 ، 176 ، 216\r\nمصاحب ، 49 ، 51 ، 52 ، 55 ، 57 ، 60 ، 65 ، 91 ، 99 ، 116 ، 172 ، 190 ، 192 ، 207 ، 208 ، 216\r\nمصدق ، 34\r\nمصطفى كمال ، 188\r\nمعصومه ، 68\r\nمعين ، 217\r\nمغول كبير ( هند ) ، 76\r\nمكرماك ، 81\r\nملّا جلال الدين ، 90\r\nملا حسين امام خوان ، 209\r\nملك اشرف ، 208\r\nمنچو ، 59\r\nمور ، 98\r\nموروماچى ، 88\r\nموريتا ، 18\r\nموسولينى ، 53\r\nموسى ، 57 ، 184\r\nموكؤدا ، 22\r\nمونگكه قاآن ، 193\r\nمهدى ، 19 ، 50 ، 166\r\nمهرداد بهار ، 129\r\nميترا ( مهر ) ، 129 ، 169\r\nميتسو ، 89\r\nميجى ، 47\r\nميرزا جواد خان ، 84\r\nميلتون ، 28\r\nميليسپو ، 81\r\nميناموتو - نو - سان - ئى يوريماسا ، 100\r\nن ناپلئون ، 52 ، 53 ، 55 ، 101\r\nنادر شاه ، 64 ، 76 ، 101\r\nناروسه ، 14 ، 15 ، 24 ، 40\r\nنارىئه گونسو ، 14\r\nناصر الدين شاه ، 13 ، 35 ، 44 ، 49 ، 58 ، 84 ، 209\r\n\r\n","description":"","footnote":"","page_name":" 230 ","page_number":230},
  {"content":"\r\n\r\nناصر الملك ، 172\r\nناكاجيما ، 18\r\nناكامورا ، 18\r\nناكاياما ، 18\r\nناهيد ، 209\r\nنبوكد نصر ( - بخت نصر ) ، 92 ، 115\r\nنظامى ، 15 ، 17 ، 44 ، 47 ، 49 ، 81 ، 95 ، 96 ، 102 ، 110 ، 112 ، 127 ، 131 ، 134 - 136 ، 139 ، 182 - 189\r\nنوائى ، 91\r\nنوبوكو اوكودا ، 18\r\nنوبوناگا ، 89\r\nنوردن ، 147\r\nنوشيروان ، 123\r\nنيشى ، 18\r\nو واكاتسوكى ، 59\r\nوالرين ، 115 ، 130 ، 131 ، 175\r\nودا ، 168\r\nوشيوا ، 169\r\nولينگتون ، 56\r\nونودرا ، 18\r\nونوس ، 207 ، 208 ، 209\r\nويشتاسب ، 216\r\nويشنو ، 169\r\nويلهلم مايستر ، 99\r\nه ها ، 98\r\nهارادا ، 18\r\nهارت ، 64\r\nهارون الرشيد ، 27 ، 28\r\nهاشيموتو ، 18\r\nهاما گوچى ، 60\r\nهان ، 29\r\nهاياشى ، 47\r\nهدايت ، 44 ، 59 ، 62 ، 70 ، 81 ، 84 ، 91 ، 105 ، 118 ، 150 ، 171 ، 174 ، 175 ، 182 ، 184 ، 188 ، 209\r\nهرتسفلد ، 53 ، 102 ، 105\r\nهرمان ، 147\r\nهرمز ، 114 ، 131 ، 175\r\nهرمز بهرام ، 132\r\nهرمزد ، 174\r\nهمايون شاه ، 75 ، 76\r\nهوريگوچى ، 18\r\nهولاگوخان ، 193\r\nهوءگن سانزو ، 126\r\nهيتلر ، 54\r\n\r\n","description":"","footnote":"","page_name":" 231 ","page_number":231},
  {"content":"\r\n\r\nهيده يوشى تويوتومى ، 89\r\nهيروسه ، 18\r\nهيگو ، 18\r\nى ياما گيشى ، 18\r\nيزدگرد ، 165\r\nيزيد ، 160 ، 164\r\nيغمايى ، 58 ، 84\r\nيورى ماسا ، 100\r\nيوسف ، 90\r\nيوسفى تركش دوز ، 90\r\nيوبشكه يوشيدا ، 18\r\nيوشيدا ماساهارو ، 13 ، 18 ، 35 ، 105\r\nيوشى مى سو ، 88\r\nيوليانوس ، 208\r\nيونكرز ، 67\r\nيونكرس ، 67 ، 186\r\nيهودا ، 52\r\nيى ، 60\r\n\r\n","description":"","footnote":"","page_name":" 232 ","page_number":232},
  {"content":"\r\n\r\n\r\nفهرست اعلام جاها\r\nآ آبادان ، 101 ، 116 ، 117 ، 119\r\nآب‌بند خواجو ، 77\r\nآپادانه ، 106\r\nآتن ، 53\r\nآذربايجان ، 24 ، 95 ، 118 ، 159 ، 168 ، 179 ، 183 ، 184 ، 188\r\nآرارات ، 188\r\nآسيا ، 16 ، 21 ، 29 ، 37 ، 38 ، 43 ، 54 ، 55 ، 60 ، 71 ، 72 ، 87 ، 91 ، 103 ، 121 ، 124 - 126 ، 159 ، 206 ، 207 ، 216 ، 217\r\nآسياى صغير ، 207 ، 208\r\nآسياى غربى ، 21 ، 160\r\nآسياى ميانه ، 21 ، 126 ، 175\r\nآشور ، 84 ، 104 ، 108 ، 109 ، 168 ، 169 ، 190 ، 207\r\nآق داغ ، 80\r\nآكروپوليس ، 53\r\nآلمان ، 51 ، 53 ، 54 ، 57 ، 58 ، 61 ، 67 ، 118 ، 185 ، 186 ، 216 ، 217\r\nآمودريا ، 216\r\nآنكارا ، 188\r\nالف اردبيل ، 118\r\nاردن ، 163\r\nارس ، 84 ، 144 ، 153\r\nارمنستان ، 24 ، 58 ، 85 ، 87 ، 115\r\nاروپا ، 13 ، 14 ، 21 ، 32 ، 40 ، 42 ، 54 ، 59 ، 60 ، 63 ، 71 ، 74 ، 80 ،\r\n\r\n","description":"","footnote":"","page_name":" 233 ","page_number":233},
  {"content":"\r\n\r\n81 ، 84 ، 87 ، 88 ، 91 ، 93 ، 96 ، 98 ، 102 ، 107 ، 111 - 113 ، 121 ، 123 ، 126 ، 142 ، 143 ، 147 ، 152 ، 170 ، 171 ، 177 ، 178 ، 192 ، 197 ، 198 ، 200 ، 202 ، 205 ، 213 ، 217 ، 219\r\nاريخا ، 163\r\nاسپانيا ، 38 ، 39 ، 45 ، 91 ، 98 ، 211\r\nاستانبول ، 14\r\nاسترآباد ، 118\r\nاصفهان ، 8 ، 17 ، 39 ، 67 ، 70 - 74 ، 77 ، 78 ، 80 ، 82 - 84 ، 93 - 95 ، 101 ، 109 ، 114 ، 173 ، 181 ، 193 ، 196 ، 197\r\nافريقا ، 44 ، 98 ، 159\r\nافغان ، افغانستان ، 17 ، 72 ، 87 ، 116 ، 142 ، 170 ، 171 ، 187 ، 189 ، 219\r\nاقيانوس آرام ، 15\r\nاقيانوس هند ، 32 ، 117\r\nاكباتان ، 29\r\nالبرز ، 26\r\nامريكا ، 15 ، 21 ، 58 ، 60 ، 62 ، 63 ، 71 ، 80 ، 81 ، 84 ، 113 ، 143 ، 147 ، 154 ، 177 ، 192 ، 201 ، 202 ، 209 ، 210 ، 212\r\nانزلى ، 7 ، 23 ، 24 ، 26 ، 67\r\nانگليس ، 9 ، 17 ، 24 ، 35 ، 58 ، 60 - 62 ، 64 ، 83 ، 84 ، 86 ، 87 ، 93 ، 111 ، 112 ، 114 ، 116 ، 117 ، 118 ، 120 ، 179 ، 184 ، 185 ، 186 ، 187 ، 188\r\nاوبرامرگو ، 216\r\nاورشليم ، 28 ، 52 ، 92\r\nاوساكا ، 18\r\nاوكسفورد ، 118\r\nاهواز ، 95 ، 114 ، 117 ، 121\r\nايتاليا ، 54 ، 62 ، 171\r\nايران ، 6 - 10 ، 13 - 18 ، 21 ، 23 ، 25 - 27 ، 29 ، 30 ، 32 ، 34 ، 35 ، 37 ، 39 ، 40 ، 43 ، 44 ، 46 - 49 ، 51 - 55 ، 57 - 66 ، 67 ، 68 ، 71 ، 74 ، 76 ، 78 - 82 ، 84 ، 86 - 96 ، 99 - 102 ، 106 ، 108 ، 109 ، 111 - 118 ، 120 ، 123 - 130 ، 132 ، 134 ، 138 ، 139 ، 141 - 145 ، 147 - 149 ، 152 ، 153 ، 156 ، 157 ، 159 ، 161 ، 164 ، 165 ، 168 ، 169 - 177 ، 179 - 210 ، 212 ، 213 ، 215 - 219\r\nايوان ( صدستون ) ، 106\r\n\r\n","description":"","footnote":"","page_name":" 234 ","page_number":234},
  {"content":"\r\n\r\nايوان مدائن ، 139\r\nب بابل ، 51\r\nبابل ، 51 ، 92 ، 115 ، 116 ، 119 ، 175 ، 200\r\nباتوم ، 24\r\nباغ فردوس ، 191 ، 192\r\nباغ نگارستان ، 44 ، 45\r\nباكتريا ( بلخ كنونى ) ، 216\r\nباكو ، 7 ، 15 ، 23 ، 24 ، 118\r\nبحرين ، 61 ، 62 ، 168\r\nبخارا ، 41 ، 98\r\nبخارست ، 31\r\nبرلين ، 84 ، 122\r\nبريتانيا ، 62 ، 113 ، 118 - 120 ، 187 ، 188 ، 208\r\nبصره ، 102 ، 121\r\nبغداد ، 62 ، 92 ، 102 ، 116 ، 121 ، 122 ، 124 ، 128 ، 160 ، 178 ، 203\r\nبلژيك ، 172\r\nبلوچستان ، 184\r\nبندر انزلى ( بندر پهلوى ) ، 26\r\nبندر شاهپور ، 184\r\nبندر عباس ، 111 ، 112\r\nبوشو ، 25\r\nبوشهر ، 9 ، 63 ، 67 ، 102 ، 109 - 114 ، 116 ، 147\r\nبهستون ، 107\r\nبيت المقدس ، 28 ، 163\r\nبيزانس ، 122 ، 190 ، 203\r\nبيستون ، 106 - 108 ، 129 ، 134 ، 135\r\nبين النهرين ، 117 ، 174 ، 193\r\nپ پارتنون ، 52 ، 192\r\nپارس ، 103 ، 109 ، 170\r\nپاريس ، 31 ، 32 ، 87\r\nپاسارگاد ، 103 ، 108 ، 109\r\nپتولمائيس ، 208\r\nپرتقال ، 15\r\nپرسه‌پوليس ، 103\r\nپرشيا ، 96\r\nپرشيس ، 109\r\nپروس ، 62\r\nپل خواجو ، 77\r\nپل اللّه‌وردى خان ، 77\r\nپو - سه ، 123\r\nپين‌كيانگ ، 85\r\n\r\n","description":"","footnote":"","page_name":" 235 ","page_number":235},
  {"content":"\r\n\r\nت تاج‌محل ، 66\r\nتالار آينه ، 50\r\nتالار برليان ، 50 ، 75 ، 193\r\nتالار عاج ، 50\r\nتالار موزه ، 50\r\nتبت ، 174 ، 175\r\nتبريز ، 27 ، 89 ، 92 ، 185\r\nتخارا ، 126\r\nتخت جمشيد ، 8 ، 53 ، 76 ، 102 ، 103 ، 110 ، 129 ، 130 ، 189 ، 199\r\nتخت سليمان ، 109\r\nتخت طاووس ، 8 ، 65 ، 66\r\nتركمن‌صحرا ، 183\r\nتركيه ، 15 ، 21 ، 44 ، 55 ، 65 ، 86 ، 160 ، 170 ، 184 ، 188\r\nتكيهء دولت ، 209\r\nتوپخانه ، 42\r\nتوچال ، 35\r\nتوكيو ، 14 ، 15 ، 25 ، 31 - 33 ، 65 ، 71 ، 86\r\nتوءداى جى ، 78\r\nتهران ، 7 ، 8 ، 14 ، 15 ، 24 ، 26 ، 27 ، 29 - 35 ، 39 - 42 ، 46 ، 50 ، 53 ، 58 ، 59 ، 61 ، 63 ، 64 ، 67 ، 68 ، 71 ، 72 ، 77 ، 81 ، 84 ، 85 ، 88 ، 90 ، 102 ، 108 ، 111 ، 113 ، 114 ، 116 ، 117 ، 132 ، 145 - 147 ، 150 ، 161 ، 171 ، 172 ، 184 - 188 ، 191 ، 194 ، 210 ، 218 ، 221\r\nتيسفون ، 124 ، 209\r\nج جابلقا ، 166\r\nجاسك ، 111\r\nجلال‌آباد ، 30\r\nجلاليه ، 30\r\nجلفا ، 8 ، 83 ، 84 ، 93\r\nجهان‌آباد ، 66\r\nچ چالدوران ، 76\r\nچانگ - چو ، 60\r\nچرم سفيد ، 80\r\nچكواسلواكى ، 61 ، 186\r\nچهارباغ ، 71 ، 73 ، 78\r\nچهارباغ ( مدرسه ) ، 77\r\nچهريق ، 184\r\nچهل‌ستون ، 8 ، 72 ، 75 ، 76\r\nچيباى ، 25\r\nچين ، 9 ، 15 ، 29 ، 38 ، 46 ، 51 ، 60 ،\r\n\r\n","description":"","footnote":"","page_name":" 236 ","page_number":236},
  {"content":"\r\n\r\n70 ، 78 ، 81 ، 85 ، 123 - 126 ، 131 ، 132 ، 143 ، 152 ، 159 ، 167 ، 173 - 175 ، 179 ، 182 ، 193 ، 194 ، 196 ، 199 ، 204 ، 206 ، 209\r\nح حيفا ، 208\r\nخ خاربين ، 85\r\nخاور دور ، 29 ، 106 ، 194 ، 199 ، 207\r\nخاورزمين ، 21 ، 71\r\nخاور ميانه ، 60\r\nختن ، 13 ، 14 ، 17 ، 35 ، 40 ، 47 ، 66 ، 71 ، 79 ، 84 ، 98 ، 101 ، 102 ، 124 ، 128 ، 133 ، 142 ، 150 ، 153 ، 183 ، 189 ، 191 ، 196 ، 198\r\nخراسان ، 27 ، 53 ، 95 ، 118 ، 179\r\nخرم‌آباد ، 184 ، 185\r\nخرمشهر ، 112\r\nخليج‌فارس ، 62 ، 63 ، 95 ، 102 ، 112 ، 114 ، 117 ، 121 ، 168 ، 184\r\nخورموسى ، 184\r\nخوزستان ، 61 ، 115 ، 119 ، 183\r\nد داراب ، 95\r\nدايگوكودن ، 75\r\nداىگه‌شى ، 124 ، 126\r\nداىگه‌شى ايران ، 124\r\nدجله ، 124\r\nدرنارا ، 78\r\nدروازه دولت ، 42\r\nدروازهء مانى ، 175\r\nدروازهء ناصريه ، 42\r\nدرياچهء آب‌شور ، 95\r\nدرياچهء نمك ، 68\r\nدرياى چين ، 15\r\nدرياى خزر ، 24 ، 25 ، 29 ، 93 ، 112 ، 179\r\nدرياى سياه ، 24\r\nدزفول ، 184\r\nدكن ، 66\r\nدماوند ، 7 ، 35 ، 39 ، 40 ، 46 ، 68 ، 218\r\nدنا ، 80\r\nدوشان تپه ، 185\r\nر راكويو ، 75\r\nرشت ، 95\r\nرشيديات ، 27\r\n\r\n","description":"","footnote":"","page_name":" 237 ","page_number":237},
  {"content":"\r\n\r\nرم ، 7 ، 18 ، 19 ، 28 ، 32 ، 46 ، 50 ، 59 ، 72 ، 82 ، 101 ، 104 ، 105 ، 111 ، 113 ، 116 ، 126 ، 176 ، 192 ، 204 ، 209 ، 215\r\nرود آدونيس ، 207\r\nرودخانهء كارون ، 114 ، 117\r\nرود دجله ، 168\r\nرود سيحون ، 216\r\nرود شور ، 95\r\nرود كرخه ، 119\r\nرود گنگ ، 52\r\nرود لار ، 218\r\nرود نيل ، 53\r\nروس ، 51 ، 86 ، 143\r\nروسيه ، 23 ، 52 ، 84 ، 86 ، 113 ، 172 ، 185 ، 187 ، 195\r\nروم ، 115 ، 126 ، 130 ، 131 ، 132 ، 137 ، 175 ، 190 ، 192 ، 207 ، 208 ، 209\r\nرومانى ، 31\r\nروم شرقى ، 130\r\nرى ، 194\r\nز زابل ، 62\r\nزاگرس ، 117\r\nزاينده‌رود ، 71 ، 77 ، 78\r\nزنجان ، 161\r\nژ ژاپن ، 6 ، 7 ، 13 - 18 ، 21 ، 26 ، 31 ، 32 ، 34 ، 35 ، 37 ، 39 ، 40 ، 46 - 51 ، 54 ، 55 ، 57 ، 58 ، 60 ، 61 ، 75 - 78 ، 81 ، 84 ، 86 - 88 ، 96 ، 97 ، 100 ، 105 ، 113 ، 118 ، 126 ، 141 ، 143 ، 144 ، 146 ، 149 ، 151 ، 153 ، 159 ، 165 ، 169 ، 174 ، 181 ، 186 ، 191 ، 194 ، 195 ، 197 ، 202 ، 206 ، 207 ، 212\r\nس سارى ، 95\r\nسر مشهد ، 102\r\nسغديانه ، 216\r\nسلوكيه ، 124\r\nسمرقند ، 98 ، 175 ، 203\r\nسن ژان داكر ، 208\r\nسنندج ، 95\r\nسوريه ، 116 ، 190 ، 208\r\nسويس ، 34\r\nسيام ، 207\r\n\r\n","description":"","footnote":"","page_name":" 238 ","page_number":238},
  {"content":"\r\n\r\nسى و سه پل ، 77\r\nش شام ، 115\r\nشط العرب ، 121\r\nشمس العماره ، 50\r\nشميران ، 191\r\nشوروى ، 24 - 26 ، 61 ، 65 ، 85 ، 187 ، 188 ، 219\r\nشوش ، 9 ، 109 ، 114 - 116 ، 119 ، 131 ، 189 ، 199\r\nشوشتر ، 9 ، 114 ، 115 ، 118\r\nشوءسوءئين ، 78\r\nشيراز ، 8 ، 29 ، 80 ، 94 - 98 ، 101 ، 102 ، 105 ، 109 - 112 ، 146 ، 173 ، 176 ، 199\r\nشيرين ، 134\r\nشينچو ، 175\r\nص صد ستون ( كاخ ) 105 ، 106\r\nط طاق بستان ، 9 ، 128 ، 129 ، 135 ، 139\r\nع عالى قاپو ، 8 ، 72 ، 74 ، 75\r\nعراق ، 102 ، 121 ، 128 ، 139 ، 187 ، 188\r\nعراق ( بين النهرين ) ، 117\r\nعربستان ، 15 ، 21 ، 62 ، 63 ، 81 ، 87 ، 93 ، 98 ، 114 ، 149 ، 160 ، 164 ، 165 ، 184 ، 190\r\nعربستان ( - خوزستان ) ، 120\r\nعكا ، 208\r\nعلىآباد ، 68\r\nعمارت ، 188\r\nعمارت موزه ، 65\r\nعيلام ، 102 ، 119\r\nف فارس ، 29 ، 62 ، 63 ، 80 ، 95 ، 96 ، 98 ، 102 ، 109 ، 110 ، 112 ، 114 ، 117 ، 123 ، 168 ، 170 ، 184 ، 187\r\nفرانسه ، 24 ، 31 ، 33 ، 43 ، 54 ، 55 ، 58 ، 60 ، 71 ، 83 ، 86 ، 87 ، 95 ، 101 ، 113 ، 145 ، 185 ، 192 ، 201 ، 208\r\nفرنشينا ، 116\r\nفرنگ ، 175\r\n\r\n","description":"","footnote":"","page_name":" 239 ","page_number":239},
  {"content":"\r\n\r\nفلسطين ، 163\r\nفوجى ، 218\r\nفوجى ايران ، 39 ، 46 ، 68\r\nفيروزآباد ، 102\r\nق قزوين ، 7 ، 27 ، 28 ، 29\r\nقشم ، 95\r\nقصر شيرين ، 118 ، 128 ، 134 ، 139\r\nقصر ( قاجار ) ، 42\r\nقفقاز ، 24 ، 25 ، 41 ، 84 ، 85 ، 86 ، 117 ، 184 ، 187\r\nقلعه‌مرغى ، 67 ، 185\r\nقم ، 68 ، 69\r\nقندهار ، 171\r\nك كابل ، 171\r\nكاخ آپادانه ، 106\r\nكاخ ابيض ، 50\r\nكازرون ، 102 ، 111 ، 175\r\nكاشان ، 70 ، 193\r\nكتيبه بيستون ، 106\r\nكربلا ، 92 ، 160 ، 166 ، 171\r\nكردستان ، 159 ، 179\r\nكردشول ، 109\r\nكركوك ، 118\r\nكرمان ، 95 ، 179 ، 181\r\nكرمانشاه ، 59 ، 67 ، 106 ، 128 ، 135\r\nكرمانشاهان ، 95\r\nكرمل ، 208\r\nكره ، 206\r\nكلده ، 102\r\nكلكته ، 62\r\nكليساى ارامنه ، 8 ، 83\r\nكمبريج ، 118\r\nكولوسوم ، 192\r\nكومازاوا ، 31\r\nكوماموتو ، 51\r\nكويت ، 114\r\nكيرين ، 60\r\nكيليكا ، 208\r\nكيوتو ، 75 ، 78\r\nكيودوء ، 124\r\nگ گرجستان ، 24 ، 89\r\nگلستان ( كاخ ) ، 46 ، 47 ، 50 ، 56 ، 75 ، 99 ، 100 ، 193\r\n\r\n","description":"","footnote":"","page_name":" 240 ","page_number":240},
  {"content":"\r\n\r\nگندى شاپور ، 175\r\nگيلان ، 118\r\nگينزا ، 7 ، 39 ، 41 ، 42 ، 43 ، 71\r\nگينزاى تهران ، 40\r\nل لاريجان ، 218\r\nلاله‌زار ، 7 ، 39 ، 40 ، 42\r\nلبنان ، 208\r\nلرستان ، 116 ، 119 ، 183 ، 184 ، 185\r\nلندن ، 61 ، 63 ، 84 ، 186\r\nلهستان ، 91\r\nليسبون ، 15\r\nم مازندران ، 26 ، 55 ، 94 ، 118\r\nماوراء النهر ، 206\r\nمحمره ، 9 ، 114 ، 116 ، 120 ، 121\r\nمدرسهء شاه سلطان ، 77\r\nمرغاب ، 109\r\nمرودشت ، 103\r\nمسجد جمعه ، 78\r\nمسجد سليمان ، 118 ، 120\r\nمسجد شاه ، 8 ، 72 ، 74\r\nمسجد [ شيخ 
  ] لطف الله ، 78\r\nمسجد گوهرشاد مشهد ، 166\r\nمسكو ، 14 ، 23 ، 24 ، 32 ، 60 ، 187\r\nمشهد ، 67 ، 68 ، 93 ، 166 ، 185\r\nمصر ، 66 ، 81 ، 82 ، 104 ، 109 ، 116 ، 117 ، 144 ، 172 ، 190 ، 200 ، 207 ، 208\r\nمعبد آدونيس ، 208\r\nمقبرهء شيخ صفى ، 179\r\nمكه ، 166\r\nمنارجنبان ، 78\r\nمنچورى ، 51 ، 60 ، 85 ، 159\r\nموزهء لوور ، 116\r\nموزهء ويكتوريا و آلبرت ، 179\r\nموصل ، 92\r\nمونيخ ، 61\r\nمهرآباد ، 185\r\nميدان توپخانه ، 43\r\nميدان شاه ( نقش‌جهان ) ، 71 ، 72\r\nميدان نگارستان ، 44\r\nن نارا ، 100\r\nنجف ، 93 ، 160 ، 171\r\nنفتون ، 117\r\nنقش رستم ، 9 ، 130\r\nنهر ابراهيم ، 208\r\nنيپّون ، 96\r\n\r\n","description":"","footnote":"","page_name":" 241 ","page_number":241},
  {"content":"\r\n\r\nنيهون ، 96\r\nو واترلو ، 56\r\nورساى ، 71\r\nويتنام ، 15\r\nه هاربين ، 85\r\nهتل آستوريا ، 40\r\nهتل امريكا ، 70\r\nهرات ، 189\r\nهرمز ، 114 ، 131 ، 132 ، 174 ، 175\r\nهفتگل ، 117\r\nهمدان ( هگمتانه ) ، 29 ، 95 ، 106\r\nهند ، هندوستان ، 29 ، 32 ، 40 ، 63 ، 65 ، 66 ، 78 ، 88 ، 91 ، 97 ، 102 ، 111 ، 113 ، 116 ، 117 ، 125 ، 146 ، 159 ، 169 - 171 ، 174 ، 187 ، 188 ، 196 ، 199 ، 206 ، 216 ، 217\r\nهندوكش ، 216\r\nهيان جينگو ، 75\r\nهيگو ، 51\r\nى يونان ، 53 ، 54 ، 124 ، 190 ، 192 ، 207 ، 210\r\n\r\n","description":"","footnote":"","page_name":" 242 ","page_number":242},
  {"content":"\r\n\r\nآكى ئو كازاما ، نويسندهء كتاب\r\n\r\n","description":"","footnote":"","page_name":" 243 ","page_number":243},
  {"content":"\r\n\r\nراه از انزلى به قزوين ؛ سفيدرود\r\n\r\n","description":"","footnote":"","page_name":" 244 ","page_number":244},
  {"content":"\r\n\r\nدروازه قزوين ، تهران\r\n\r\n","description":"","footnote":"","page_name":" 245 ","page_number":245},
  {"content":"\r\n\r\nساختمان سفارت ژاپن ، تهران\r\n\r\n","description":"","footnote":"","page_name":" 246 ","page_number":246},
  {"content":"\r\n\r\nسفر به حومه تهران . از راست : همسر سفير لهستان ، كلايو وزيرمختار\r\n\r\n","description":"","footnote":"","page_name":" 247 ","page_number":247},
  {"content":"\r\n\r\nميدان ( حسن‌آباد ) ، تهران\r\n\r\n","description":"","footnote":"","page_name":" 248 ","page_number":248},
  {"content":"\r\n\r\nكارت دعوت به مراسم افتتاح مجلس\r\n\r\n","description":"","footnote":"","page_name":" 249 ","page_number":249},
  {"content":"\r\n\r\nصورت‌غذا در مهمانى شام رضا شاه ( سالروز تاجگذارى )\r\n\r\n","description":"","footnote":"","page_name":" 250 ","page_number":250},
  {"content":"\r\n\r\nدسته راه‌پيمائى عزادارى محرّم\r\n\r\n","description":"","footnote":"","page_name":" 251 ","page_number":251},
  {"content":"\r\n\r\nدختران قاليباف كرد\r\n\r\n","description":"","footnote":"","page_name":" 252 ","page_number":252},
  {"content":"\r\n\r\nعمارت عالى باغ فردوس در شميران\r\n\r\n","description":"","footnote":"","page_name":" 253 ","page_number":253},
  {"content":"\r\n\r\nنامهء دعوت به شام جشن تاجگذارى\r\n\r\n","description":"","footnote":"","page_name":" 254 ","page_number":254},
  {"content":"\r\n . \r\n","description":"","footnote":"","page_name":" 255 ","page_number":255},
  {"content":"\r\n . \r\n\r\n","description":"","footnote":"","page_name":" 256 ","page_number":256}
  ]