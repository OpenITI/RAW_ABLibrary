[
  {"content":"\r\n\r\nبسم الله الرحمن الرحيم\r\n\r\n","description":"","footnote":"","page_name":" شناسنامهء كتاب 1 ","page_number":1},
  {"content":"\r\n\r\nسرشناسه : تشنر ، فرانتس گوسناو ، 1888 - 1967 م .\r\nعنوان وپديدآور : دانش جغرافيايى مسلمانان : تاريخچهء آراء ، مكاتب ، آثار و نقشه هاى جغرافيايى در تمدن اسلامى / تأليف فرانتس تشنر ، مقبول احمد ؛ ترجمه محمد حسن گنجى ، عبدالحسين آذرنگ .\r\nمشخصات نشر : تهران : نشر كتاب مرجع ، 1387 .\r\nمشخصات ظاهرى : 106 ص : مصور .\r\nفروست : فرهنگ و تمدن جهان اسلام ؛ 5 .\r\nشابك : 5 - 5 - 90173 - 600 - 978 .\r\nوضعيت فهرست نويسى : فيپا .\r\nيادداشت : در چاپ قبلى مقبول احمد نويسنده اول ذكر شده است .\r\nموضوع : جغرافياى اسلامى .\r\nموضوع : جغرافيا - تاريخ .\r\nموضوع : نقشه كشى - - كشورهاى اسلامى .\r\nشناسه افزوده : نقشه كشى - - كشورهاى اسلامى .\r\nشناسه افزوده : مقبول احمد هندى ، 1270 ق .\r\nشناسه افزوده : گنجى ، محمدحسن ، 1291 ، مترجم .\r\nشناسه افزوده : آذرنگ ، عبدالحسين ، 1325 ، مترجم .\r\nرده بندى كنگره : 1387 2 ت 67 م / 93 G\r\nرده بندى ديويى : 917671 / 910 .\r\nشماره كتابشناسى ملى : 133992\r\n\r\n","description":"","footnote":"","page_name":" شناسنامهء كتاب 2 ","page_number":2},
  {"content":"\r\n\r\nدانش جغرافيايى مسلمانان\r\nتاريخچهء آراء مكاتب ، آثار و نقشه هاى جغرافيايى در تمدن اسلامى\r\nنشر كتاب مرجع\r\nتهران 1387\r\n\r\n","description":"","footnote":"","page_name":" شناسنامهء كتاب 3 ","page_number":3},
  {"content":"\r\n\r\nفرهنگ وتمدن جهان اسلام 5\r\n\r\n","description":"","footnote":"","page_name":" شناسنامهء كتاب 4 ","page_number":4},
  {"content":"\r\n\r\nدانش جغرافيايى مسلمان\r\nتاريخچه آراء مكاتب ، آثار ونقشه هاى جغرافيايى در تمدن اسلامى\r\nفرانتس تشنر / مقبول احمد\r\nترجمهء\r\nمحمدحسن گنجى / عبدالحسين آذرنگ\r\nنشر كتاب مرجع\r\nتهران 1387\r\n\r\n","description":"","footnote":"","page_name":" شناسنامهء كتاب 5 ","page_number":5},
  {"content":"\r\n\r\nنشر كتاب مرجع\r\nوابسته به مؤسسهء فرهنگى هنرى كتاب مرجع\r\nدانش جغرافيايى مسلمانان\r\nتاريخچه آرا ، مكاتب ، آثار و نقشه هاى جغرافيايى در تمدن اسلامى\r\nفرانتس تشنر ، مقبول احمد\r\nترجمهء محمد حسن گنجى ، عبدالحسين آذرنگ\r\nچاپ اول 1387\r\n3000 نسخه\r\nشابك 5 - 5 - 90173 - 600 - 978\r\nحقوق چاپ و نشر محفوظ است\r\nاين كتاب با استفاده از تسهيلات حمايتى معاونت فرهنگى وزارت فرهنگ و ارشاد اسلامى منتشر شده است .\r\nدفتر مركزى و فروشگاه كتاب مرجع : خيابان فلسطين ، بالاتر از ميدان فلسطين ، نبش كوچه نوبخت ، شماره 128 .\r\nتلفن ودورنگار 88961303 - 88963768\r\nواحد پخش : خيابان ولى عصر ، بالاتر از چهار راه زرتشت ، خيابان شهيد حميد صدر ، شماره 1 / 27 .\r\nتلفن و دورنگار 88802001 - 88920402\r\nwww . ketabmarja . org\r\n12000 ريال\r\n\r\n","description":"","footnote":"","page_name":" شناسنامهء كتاب 6 ","page_number":6},
  {"content":"\r\n . \r\n","description":"","footnote":"","page_name":" شناسنامهء كتاب 7 ","page_number":7},
  {"content":"\r\n . \r\n","description":"","footnote":"","page_name":" شناسنامهء كتاب 8 ","page_number":8},
  {"content":"\r\n\r\n\r\nبخش اول جغرافيا ترجمهء دكتر محمد حسن گنجى\r\n\r\n1 . اصطلاح جغرافيا و استنباط مسلمانان از آن\r\nاصطلاح جغرافيا ( يا جغرافيا ، جاوغرافيا ، و جز آن ) عنوان آثار مرينوس صورى « 1 » ( حدود 70 - 132 م ) و بطلميوس قلوذى ( كلوديوس پتالميوس ، « 2 » ؛ حدود 90 - 168 م ) در زبان عربى به « صورة الارض » ترجمه شده و عنوان برخى آثار جغرافيدانان مسلمان قرار گرفته است . مسعودى ( متوفى 345 ) اين اصطلاح را به معنى « قطع الارض » ( « در نورديدن زمين » ) دانسته است . به هر حال ، اين اصطلاح اول بار در رسائل اخوان الصفا به معناى « نقشهء جهان و اقاليم » به كار رفته است . مسلمانان ، جغرافيا را به منزلهء علمى كه همچون امروز ، داراى تعريفى روشن و حدود و چارچوب و محتوايى مشخص باشد ، نمىشناختند . متون جغرافيايى مسلمانان در ميان علوم متعدد پراكنده بود و رساله‌هاى مستقلى كه دربارهء جنبه‌هاى مختلف جغرافيا نوشته مىشد ، عناوينى مانند « كتاب البلدان » ، « صورة الارض » ، « المسالك و الممالك » ، « علم الطرق » و امثال آن داشت .\r\n\r\n\r\n","description":"","footnote":"\r\n( 1 ) .  Marinos of Tyre \r\n( 2 ) .  Claudius Ptolemy \r\n","page_name":" 1 ","page_number":9},
  {"content":"\r\n\r\nاز نظر بيرونى ، « المسالك » علمى بود كه با تعيين موقع جغرافيايى جاها سروكار داشت . مقدسى در كتاب احسن التقاسيم فى معرفة الاقاليم خود به بيشتر جنبه‌هاى جغرافيا نزديك شده است . استعمال امروزى اصطلاح « جغرافيا » در زبان عربى امر نسبتا تازه‌اى است .\r\n\r\n2 . دوره‌هاى پيش از اسلام و اوايل اسلام\r\nپيش از اسلام ، دانش جغرافيا نزد اعراب به پاره‌اى تصورات سنتى و قديمى جغرافيايى يا نام امكنه در عربستان و سرزمينهاى مجاور محدود بود . بسيارى از اين تصورات بايد در زمانهاى قديم از بابل سرچشمه گرفته يا بر سنن يهودى و عيسوى و منابع بومى عربى مبتنى بوده باشد .\r\nمفاهيم يا اطلاعات جغرافيايى كه در شعر جاهليّت بر جاى مانده ، منعكس كنندهء سطح ادراك اعراب پيش از اسلام از پديده‌هاى جغرافيايى و نيز حدود معلومات آنهاست .\r\nپس از ظهور اسلام ، توسعهء سياسى مسلمانان در افريقا و آسيا فرصتى به آنها داد تا اطلاعاتى جمع‌آورى كرده و تجارب و مشاهدات خود را از سرزمينهاى كه زير سلطهء آنها قرار داشت ، يا در همسايگى امپراتورى مسلمين واقع بود ، ثبت كنند . اين گونه اطلاعات چه به قصد لشكركشيهاى نظامى ، و چه براى مقاصد ديگر جمع‌آورى شده باشد ، به احتمال زياد ، در نوشته‌هاى وصف الارضى اوايل دورهء عباسيان مورد استفاده قرار گرفته است .\r\n\r\n3 . انتقال دانش جغرافيايى هند و ايران و يونان\r\nدر آغاز حكومت عباسيان و استقرار بغداد به عنوان پايتخت امپراتورى بود كه مسلمانان رفته‌رفته با جغرافياى علمى به معناى واقعى\r\n\r\n","description":"","footnote":"","page_name":" 2 ","page_number":10},
  {"content":"\r\n\r\nآشنا شدند . فتح ايران ، مصر ، و سند به مسلمانان اين فرصت را داد كه از موفقيتهاى علمى و فرهنگى مردمان اين سه مهد تمدن اطلاعات دست اولى كسب كنند ، يا به مراكز علمى ، آزمايشگاهها ، و رصدخانه‌هاى آنها به سهولت دسترسى بيابند . ولى جريان كسب و جذب دانش بيگانه تا زمان خلافت ابو جعفر منصور ( 136 - 158 ) بنيانگذار بغداد ، آغاز نگرديد . او به ترجمهء آثار علمى به زبان عربى علاقهء بسيار داشت ، و اين حركت قريب دويست سال در عالم اسلام فعّالانه ادامه يافت . برمكيان وزير برعكس ، در تشويق فعاليتهاى علمى در دربار خلفا سهم بزرگى داشتند . مترجمان ، اغلب خود علماى مبرّزى بودند كه مساعى آنان زبان عربى را با معلومات جغرافيايى ، نجومى ، و فلسفى هند و ايران و يونان غنا بخشيد .\r\n\r\nنفوذ هند\r\nدانش جغرافيا و نجوم هنديان از طريق اولين ترجمهء كتاب سانسكريت سوريا سيدهانتا « 1 » ( نه برهماسپهوتا - سيدانتا « 2 » كه بعضى محققان تصور كرده‌اند ) به زبان عربى در زمان خلافت منصور صورت پذيرفت . در اين اثر پاره‌اى تأثيرات كهن يونانى به چشم مىخورد ، « 3 » ولى همين كه به عربى ترجمه شد ، به منبع اصلى دانش مسلمانان دربارهء نجوم و جغرافياى هندى تبديل شد و مبناى آثار بسيارى قرار گرفت كه در اين دوره به وجود آمد ، مانند كتاب الزيج ابراهيم بن حبيب فزارى ( نوشته\r\n\r\n\r\n","description":"","footnote":"\r\n( 1 ) .  Surya - siddhenta \r\n( 2 ) .  Brahma - Sphutasiddanta \r\n( 3 ) .\r\n A . B . Keith , History of Sanskrit literature , 517 - 521 \r\n","page_name":" 3 ","page_number":11},
  {"content":"\r\n\r\nشده بعد از 170 ) ، السند هند الصغير ، تأليف محمد بن موسى خوارزمى ( متوفى بعد از 232 ) ، السند الهند ، نوشتهء حبش بن عبد الله مروزى بغدادى ( نيمهء دوم قرن سوم ) و امثال آنها .\r\nاز جملهء آثار ديگر سانسكريت كه در اين دوره به زبان عربى ترجمه شد ، آريابهاتيا « 1 » ( عربى : ارجبهد ) تأليف آريابهاتا « 2 » از اهالى كوسوماپورا « 3 » ( متولد 476 م ) است كه كتابش را در 499 م نوشت . بعد از آن خنداخاديا كه « 4 » ، اثر برهماگوپتا « 5 » فرزند جشنو « 6 » از اهالى بهيله‌ماله « 7 » ( نزديك ملتان ) كه در 598 م به دنيا آمد و در 655 م اين اثر را به رشتهء تحرير در آورد . اثر او را رساله‌اى عملى بود كه مبانى محاسبات نجومى را به گونه‌اى آسان فراهم مىساخت . اما اين رساله بر اثر از دست رفته‌اى از آريابهاتا مبتنى بود كه به نوبهء خود با سوريا سيدهانتا مطابقت داشت . كتابهاى سانسكريتى كه به عربى ترجمه مىشد بيشتر به دورهء گوپتا « 8 » متعلق بود .\r\nتأثير نجوم هندى بر انديشهء اسلامى به مراتب از تأثير جغرافياى هندى عميقتر بود ، و با اينكه افكار يونانى و ايرانى اثرى عميقتر و بادوامتر داشت ، مفاهيم و روشهاى جغرافياى هندى كاملا شناخته شده بود . هنديها از نظر استعداد و دستاوردها در زمينهء جغرافيا با يونانيها مقايسه مىگرديدند ، ولى يونانيها در اين زمينه برتر شمرده مىشدند . « 9 »\r\nاز جملهء مفاهيم جغرافيايى كه دانشمندان مسلمان با آنها آشنا شدند ، اينها بود : عقيدهء آريابهاتا مبنى بر اينكه گردش روزانهء افلاك امرى صرفا\r\n\r\n\r\n","description":"","footnote":"\r\n( 1 ) .  Arybhatiya \r\n( 2 ) .  Arybha ? ta ? \r\n( 3 ) .  Kuasmmapura \r\n( 4 ) .  Khandakhadyake \r\n( 5 ) .  Brahmagupta \r\n( 6 ) .  Dj ishnu \r\n( 7 ) .  Bhillama ? la \r\n( 8 ) .  Gupta \r\n( 9 ) . بيرونى ، القانون ، ص 536\r\n","page_name":" 4 ","page_number":12},
  {"content":"\r\n\r\nظاهرى است ، و به سبب گردش زمين به دور محور خود چنين به نظر مىرسد ؛ نسبت آب و خاك سطح زمين نصف به نصف است ؛ خشكيهاى زمين ، كه به لاك‌پشت تشبيه مىشد ، از همه طرف با آب احاطه شده و شبيه گنبدى است كه مرتفعترين نقطهء آن قلهء مرو « 1 » ( كوهى خيالى ) است و درست زير قطب شمال قرار دارد ؛ نيمكرهء شمالى ، قسمت مسكون زمين را تشكيل مىدهد و چهار حد آن عبارت از جمكوت « 2 » در مشرق ، روم در مغرب ، لنكا « 3 » ( سيلان ) يا كوپولا « 4 » ( قلهء جهان ) ، و سيدپور « 5 » است ، و قسمت مسكون زمين به نه بخش تقسيم مىشود . هنديها طول جغرافيايى را از سيلان اندازه‌گيرى مىكردند و معتقد بودند كه اين نصف‌النهار مبدأ از اوجين « 6 » مىگذرد . مسلمانان ، اين نظر را كه سيلان قلهء جهان است پذيرفتند ، ولى بعدها معتقد شدند كه اوجين قلهء زمين است و اشتباها تصور مىكردند كه هنديها اين نقطه را مبدأ اندازه‌گيرى طول جغرافيايى قرار داده‌اند .\r\n\r\nنفوذ ايران\r\nدر متون جغرافيايى مسلمانان شواهد كافى در دست است كه از تأثير ايرانيان بر جغرافيا و نقشه‌كشى مسلمين حكايت دارد ، ولى واقعيت جريانى كه انتقال دانش ايرانى به مسلمين را نشان مىدهد بتفصيل مورد مطالعه قرار نگرفته است . كرامرز « 7 » بدرستى اشاره مىكند كه در قرن سوم نفوذ يونان بر جغرافياى مسلمانان مسلّم بود ، ولى از اواخر اين قرن نفوذ شرق بيش از غرب ، و بيشتر از سوى ايران بود ، زيرا بيشتر مؤلفان از مردم\r\n\r\n\r\n","description":"","footnote":"\r\n( 1 ) .  Meru \r\n( 2 ) .  Djamaku ? t \r\n( 3 ) .  Lanka ? \r\n( 4 ) .  Copula \r\n( 5 ) .  Sidpu ? r \r\n( 6 ) .  Udjdjiayn ( Ujjain ) \r\n( 7 ) .  J . H . Kramers \r\n","page_name":" 5 ","page_number":13},
  {"content":"\r\n\r\nولايات مختلف ايران بودند . « 1 » جندىشاپور هنوز يك مركز بزرگ دانش و پژوهش بود و ترديدى نيست كه مسلمانان با بعضى از آثار پهلوى در نجوم ، جغرافيا ، تاريخ ، و مطالب ديگر ، كه در اين دوره در بعضى نقاط ايران وجود داشت ، آشنا شده بودند . بعضى از همين آثار به زبان عربى ترجمه شد و مبناى متون عربى در اين موضوع قرار گرفت . مسعودى رساله‌اى نجومى به نام زيج‌الشاه را ، كه به سبك و سياقى ايرانى تنظيم شده بود ، به حبش بن عبد اللّه مروزى بغدادى نسبت مىدهد . او همچنين از اثرى فارسى به نام گاهنامه ياد مىكند كه دربارهء درجات شاهان بحث مىكرده و خود بخشى از اثر بزرگترى به نام آئين‌نامه بوده است . وى يادآور مىشود كه در 302 در اصطخر كتابى ديده است كه حاوى علوم مختلف ايرانيان و تاريخ و بناهاى ايشان ، و همچنين اطلاعات ديگرى بوده كه در خداىنامه ، آئين‌نامه يا گاهنامه وجود نداشته است . اين اثر در ميان خزائن پادشاهان ايران كشف گرديد و براى هشام بن عبد الملك بن مروان ( حك : 105 - 125 ) از فارسى به عربى ترجمه شد . بعيد نيست كه اين گونه آثار بخشى از دانش مسلمانان دربارهء جغرافيا و وصف الارض ايران و حدود امپراتورى ساسانى ، و تقسيمات ادارى آن و جزئيات ديگرى را شكل بخشيده باشد .\r\nدر ميان مفاهيم و سنتهاى مختلف جغرافيايى ايرانيان ، كه جغرافيانويسان مسلمان آن را دنبال كردند ، مفهوم « هفت كشور » ( « هفت اقليم » ) از همه مهمتر بوده است . در اين نظام ، جهان به هفت دايرهء هندسى مساوى تقسيم مىشد كه هر كدام يك « كشور » را نشان مىداد ؛ به\r\n\r\n\r\n","description":"","footnote":"\r\n( 1 ) .  Analecta Orientalia , I , 147 - 148 \r\n","page_name":" 6 ","page_number":14},
  {"content":"\r\n\r\nاين ترتيب كه دايرهء چهارم در مركز رسم مىشد و شش دايرهء ديگر در اطراف آن قرار مىگرفت . دايرهء چهارم را « ايرانشهر » تشكيل مىداد كه مركزيترين نقطهء آن « السواد » بود . جغرافيدانان مسلمان مدتهاى مديد تحت تأثير اين نظام بودند ، و به رغم نظر بيرونى ، كه اين نظام را نه بر پايهء علمى و نه بر مبناى طبيعى مىدانست ، و تقسيم‌بندى يونانيان از اقاليم از ديد او علميتر بود ، تقسيم‌بندى يونانى جهان به سه يا چهار بخش هرگز نظر مسلمانان را جلب نكرد . مفهوم دو درياى عمده ، يعنى بحر الروم و بحر فارس ( مديترانه و اقيانوس هند ) كه يكى از شمال غربى ، يعنى اقيانوس اطلس و ديگرى از مشرق ، يعنى اقيانوس آرام ، از بحر المحيط وارد خشكى مىشدند و البرزخ ( باريكهء سوئز ) آنها را از يكديگر جدا مىكرد ، نيز چندين قرن جغرافيا و نقشه‌كشى مسلمانان را تحت تأثير داشت .\r\nهمانطور كه كرامرز اشاره مىكند ، گرچه به احتمال زياد اين نظر مآلًا از آن بطلميوس است ، ولى اين واقعيت كه اقيانوس هند غالبا بحر فارس ناميده مىشود ، ظاهرا ثابت مىكند كه اين دريا لااقل بخشى از طرح جغرافيايى ايرانيان بوده است ، اما دربارهء منشأ اين طرح مطمئن نيستيم . « 1 »\r\nسنّتهاى ايرانى در متون مربوط به بازرگانى دريايى و دريانوردى مسلمانان نيز تأثيرى عميق داشته است ، و واژه‌هاى ايرانى تبارى مانند « بندر » ، « ناخدا » ، « رهنامه » ( دستورالعمل دريانوردان ) و « دفتر » ( دستورالعمل هدايت كشتى ) و امثال آن در واژگان دريايى مسلمين ، شاهد اين مدعاست . برخى نامهاى ايرانى ، مانند « خن » ( خط سير كشتى كه روى نقشه‌هاى دريايى رسم مىشود ) ، « قطب الجاه » ( قطب ) ، و غيره ،\r\n\r\n\r\n","description":"","footnote":"\r\n( 1 ) .  op , cit , 153 \r\n","page_name":" 7 ","page_number":15},
  {"content":"\r\n\r\nتأثير ايرانيان را بر گلبادهاى مسلمانان نشان مىدهد . نظير اين مثالها فراوان است . نفوذ ايرانيان بر نقشه‌كشى مسلمين نيز آشكار است . از جملهء شواهد آن ، به كار بردن اصطلاحات ايرانى تبارى چون « طيلسان » ، « شابوره » ، « قواره » و امثال آنها در وصف شكل ظاهرى بعضى سواحل است . اين اصطلاحات كه در اصل به انواع پوشاك اطلاق مىشده ، تا قرن هفتم مورد استفاده بوده است ، و همچنين بر وجود نقشه در ايران باستان دلالت دارد « 1 » . كرامرز دربارهء نقشه هندى موجود در قباديان « 2 » مىگويد كه قباديان در اينجا بايد اشاره به مجموعهء نقشه‌هاى ابتدايىتر بلخى - اصطخرى باشد ، زيرا نقشه‌هاى ابن حوقل بعضا با اين نقشه‌ها مطابقت دارد و بعضا متفاوت است . « 3 » تشخيص صحيح اين نقشه‌ها ، يا كشف آنها ، يقينا به حل مسألهء منشأ نقشه‌هاى مكتب بلخى كمك خواهد كرد . در اينجا ممكن است اشاره شود كه اگر متن ابن حوقل را « نقشهء هندسى موجود در قباديان » ( شهرى نزديك ترمذ در آسياى مركزى ) بخوانيم ، اشارهء او بايد به نقشه‌اى باشد كه در آنجا وجود داشته و جغرافيدانان آن را مبناى نقشه‌كشى خود قرار مىداده‌اند . به احتمال زياد ، اين نقشه مبتنى بر نظام « كشور » ايرانى بوده است ، زيرا بيرونى اشاره مىكند كه اصطلاح كشور از « خط » اقتباس شده و در واقع ناظر بر اين بوده است كه اين تقسيمات ، مانند هر تقسيم‌بندى كه با خطوط مشخص مىشود ، از يكديگر متمايز بوده‌اند . « 4 »\r\n\r\n\r\n","description":"","footnote":"\r\n( 1 ) .  J . H . Kramers , Op . cit , 148 - 149 \r\n( 2 ) . ابن حوقل ، چاپ كرامرز ، ص 2\r\n( 3 ) .  Kramers , Op . cit , 155 \r\n( 4 ) . صفة ، چاپ طوغان ، ص 61\r\n","page_name":" 8 ","page_number":16},
  {"content":"\r\n\r\n\r\nنفوذ يونان\r\nدربارهء اينكه دانش جغرافيا و نجوم يونان چگونه در قرون وسطى به ميان مسلمانان راه يافت شواهد متقن‌ترى دردست است . اين حركت با ترجمهء آثار بطلميوس قلوذى و ديگر اخترشناسان و فيلسوفان يونانى به زبان عربى ، چه مستقيما و چه از طريق زبان سريانى ، آغاز گرديد .\r\nجغرافياى بطلميوس چندين بار در دورهء عباسيان ترجمه شد ، ولى آنچه دردست است اقتباس محمد بن موسى خوارزمى از كار بطلميوس است كه با اطلاعات و دانش مسلمين در آن عهد در آميخته است .\r\nابن خرداذبه متذكر مىشود كه به كتاب بطلميوس ( شايد اصل يونانى يا ترجمهء سريانى ) مراجعه و آن را ترجمه كرده است و مسعودى نيز به يكى از نسخه‌هاى جغرافياى بطلميوس و نقشهء جهان او مراجعه كرده است .\r\nچنين به نظر مىرسد كه بعضى از اين ترجمه‌ها دستخوش تحريف شده و مطالبى بدانها راه يافته كه در اثر اصلى نبوده است ، مانند نسخهء مورد مراجعهء ابن حوقل « 1 » . از جملهء آثار ديگر بطلميوس كه به عربى ترجمه شده و مورد استفادهء جغرافيدانان مسلمان قرار گرفته ، اينهاست : المگست « 2 » ( عربى : المجسطى ) و تترابيبلون « 3 » ( عربى : المقالات الاربعه ) و منظرهاى ثوابت ( عربى : كتاب الانواء ) .\r\nبرخى آثار ديگرى كه از يونانى به عربى ترجمه شده عبارت است از :\r\n( جغرافيا ) ى مرينوس صورى كه همراه با نقشهء جهان وى مورد مراجعهء\r\n\r\n\r\n","description":"","footnote":"\r\n( 1 ) . چاپ كرامرز ، ص 13\r\n( 2 ) .  Almagest \r\n( 3 ) .  Tetrabiblon \r\n","page_name":" 9 ","page_number":17},
  {"content":"\r\n\r\nمسعودى بوده است ؛ ( تيمائوس ) « 1 » ( عربى : « طيمائوس » ) افلاطون ، ( علم كيفيات جوى ) « 2 » ( عربى : « الآثار العلويه » ، ( دكلو ) « 3 » ( عربى : « السماء و العالم » ) ، و ( متافيزيك ) ( عربى : « ما بعد الطبيعه » ) ارسطو .\r\nآثار ديگر اين نويسندگان و ديگر اخترشناسان و فلاسفهء يونان كه به عربى ترجمه شد مبناى مفاهيم ، نظريه‌ها ، و نتايج رصدهاى نجومى قرار گرفت و سرانجام به جغرافياى مسلمانان كمك كرد تا بر پايه‌اى علمى تحول يابد . نفوذ ايران بدون ترديد در جغرافياى ناحيه‌اى و توصيفى ، و نيز در نقشه‌كشى چشمگير بود ، ولى نفوذ يونان عملًا بر تمام جنبه‌هاى جغرافياى مسلمانان سايه افكند . حتى در مواردى كه بين آرا و روشهاى ايرانى و يونانى رقابتى وجود داشت ، مانند نظام « كشور » ايرانى و نظام « اقاليم » يونانى ، نوع يونانى آن مقبولتر و رايجتر بود . مبناى يونانى جغرافياى مسلمانان ، در جغرافياى رياضى ، طبيعى ، انسانى و زيستى بيشتر به چشم مىخورد . نفوذ يونان بسيار پايدار بود ، زيرا تا قرن سيزدهم / نوزدهم مبناى جغرافياى مسلمين را تشكيل مىداد ( آثار آن در تأليفات جغرافياى فارسى ، و حتى اردو ، كه در قرن سيزدهم / نوزدهم در هندوستان به رشتهء تحرير درآمده مشهود است ) در حالى كه نفوذ بطلميوس در انديشهء اروپا از مدتها قبل رو به كاهش نهاده بود . اما نمىتوان منكر شد كه در طول اين دوره ، همواره بين مفاهيم نظرى بزرگان يونان از يك طرف ، و تجارب و مشاهدات بازرگانان و دريانوردان اين زمان از طرف ديگر ، كشمكش نهانى وجود داشته است . مسعودى در خصوص نظر بطلميوس دربارهء وجود سرزمينى ناشناخته در نيمكرهء\r\n\r\n\r\n","description":"","footnote":"\r\n( 1 ) .  Tunaeus \r\n( 2 ) .  Meteorolog \r\n( 3 ) .  DeCaelo \r\n","page_name":" 10 ","page_number":18},
  {"content":"\r\n\r\nجنوبى ، به اين كشمكش اشاره مىكند . از طرف ديگر ، ابن حوقل بطلميوس را لغزش‌ناپذير مىداند . واقعيت اين است كه اطلاعات يونانى هنگامى به مسلمانان منتقل گرديد حدود پنج قرن از عمر آن مىگذشت ، و بدين ترتيب دشوارى ، زمانى پديد آمد كه جغرافيدانان مسلمان سعى كردند تا اطلاعات تازه و معاصرى را كه به دست آورده بودند ، در چارچوب بطلميوسى گنجانده و با اطلاعات يونانى هماهنگ سازند .\r\nنتيجهء اين امر ، همانگونه كه در آثار جغرافيدانانى چون ادريسى مشهود است ، سردرگمى و تعبير نادرست اطلاعات در متون جغرافيايى و نقشه‌كشى بود .\r\n\r\n4 . دورهء كلاسيك ( قرن سوم - پنجم )\r\n\r\nالف ) عصر مأمون ( 198 - 218 )\r\nبيش از نيم قرن مطالعه و آشنايى با جغرافياى هندى ، ايرانى ، و يونانى از زمان منصور تا زمان مأمون سبب شد كه به طور كلى در تفكر جغرافيايى مسلمانان انقلابى به وجود آيد . مفاهيمى نظير اينكه زمين گرد است و نه مسطح ، و در مركز عالم قرار دارد ، براى اولين بار به گونه‌اى درست و منظم به ايشان عرضه گرديد . از آن به بعد آيات قرآنى ، و نيز احاديثى كه با خلقت جهان ، جغرافيا و امثال آن ارتباط پيدا مىكرد ، فقط بدين منظور مورد استفاده قرار مىگرفت كه براى آثار جغرافيايى تأييد مذهبى كسب نمايند ، يا اينكه مسلمانان را به تحصيل جغرافيا و نجوم ترغيب كنند . به اين ترتيب در اوايل قرن سوم ، بنياد واقعى تدوين آثار جغرافيايى به زبان عربى نهاده شد و نخستين گام مثبت را در اين زمينه مأمون خليفه برداشت . وى موفق شد عده‌اى از دانشمندان و محققان را\r\n\r\n","description":"","footnote":"","page_name":" 11 ","page_number":19},
  {"content":"\r\n\r\nگرد خود جمع كند و فعاليتهاى علمى آنان را تحت حمايت خويش قرار دهد . اينكه علاقه‌مندى مأمون به نجوم و جغرافيا اصيل و محققانه بود يا جنبهء سياسى داشت ، بدرستى معلوم نيست ، ولى در عصر خلافت او به پيشرفت جغرافيا كمكهاى مهمى شد : اندازه‌گيرى قوس يك نصف النهار ( نتيجهء متوسط اين اندازه‌گيرى طول يك درجهء نصف النهار را 3 / 2 56 ميل عربى به دست داد ، رقمى كه از لحاظ دقت و صحت قابل ملاحظه است ) ، جداول نجومى معروف به الزيج الممتحن ( جداول آزموده شده ) با مساعى جمعى از منجمين تهيه گرديد ، و بالاخره نقشه‌اى جهانى به نام « الصورة المأمونيه » ترسيم شد كه به نظر مسعودى ، كه آن را با نقشه‌هاى بطلميوس و مرينوس صورى مقايسه كرده ، بر هر دو برترى داشته است . « 1 »\r\nاين نقشه به احتمال زياد بر نظام اقليمى يونانى مبتنى بوده است .\r\n\r\nب ) منجمان و فيلسوفان\r\nمنجمان و فيلسوفان مسلمان ، هم از راه مشاهده و هم از طريق مباحثات نظرى خود ، به جغرافياى رياضى و طبيعى كمكهاى مؤثرى كردند . از زمان ظهور فلسفه و نجوم يونان در نيمهء دوم قرن دوم تا نيمهء اول قرن پنجم ، تعداد كثيرى از منجمان و فيلسوفان در مسائل مختلف جغرافياى رياضى ، نجومى ، و طبيعى به تحقيق پرداخته بودند . آثار علماى يونان تا آن زمان مبنا و مواد لازم را براى اين تحقيقات فراهم ساخته بود . به اين ترتيب ، نتايج تجربيات ، رصدها و بحثهاى نظرى علماى مسلمان در كتب عموميتر آنان در نجوم و فلسفه ، يا در رساله‌هاى\r\n\r\n\r\n","description":"","footnote":"\r\n( 1 ) . تنبيه ، چاپ دخويه ، ص 33\r\n","page_name":" 12 ","page_number":20},
  {"content":"\r\n\r\nخاصه در امورى چون جزرومد ، كوهها ، و امثال آن ، ضبط گرديد .\r\nنويسندگان معاصر يا بعدى متون جغرافياى عمومى عربى اغلب ، ولى نه هميشه ، اين نتايج را در آثار خود نقل مىكردند و گاهى مورد بحث قرار مىدادند . پاره‌اى از اين نويسندگان ، نظريات گوناگون رايج را ، اعم از يونانى يا غير آن ، دربارهء يك مسأله ، در مقدمه آثار خود نقل مىكردند .\r\nبدين ترتيب سنتى رايج شده بود كه در مقدمهء هر كتاب جغرافيايى ، مطالبى دربارهء جغرافياى رياضى ، طبيعى ، و انسانى به رشتهء تحرير در مىآوردند . اين موضوع در آثار ابن رسته ، يعقوبى ، مسعودى ، ابن حوقل و ديگران به خوبى آشكار است .\r\nاز جمله منجمان و فيلسوفان مبرّز مسلمان كه آثار و نظريات آنان مورد بحث و استفادهء جغرافيدانان مسلمان واقع شده يعقوب بن اسحق كندى ( متوفى 260 ) است كه دو كتاب جغرافياى رسم المعمور من الارض ، و رساله فى البحار و المدّ و الجزر به دو منسوب است . گفته شده است كه يكى از شاگردان كندى به نام احمد بن محمد بن طيّب سرخسى ( متوفى 286 ) نيز دو كتاب المسالك و الممالك و رساله فى البحار و المياه و الجبال را به رشتهء تحرير در آورده است . هيچيك از آثار كندى و سرخسى موجود نيست ، و آنچه دربارهء نظريات جغرافيايى آنان مىدانيم ، از طريق منابعى است كه از آنها استفاده كرده‌اند . چنين به نظر مىرسد كه اين دو تن از آثار بطلميوس و ديگر نويسندگان يونانى استفاده كرده باشند ، چون آنگونه كه از نوشتهء مسعودى برمىآيد ، در تأليفات آنان اطلاعات بطلميوسى دربارهء جغرافياى رياضى و طبيعى و نيز اقيانوس‌شناسى وجود داشته است . به طورى كه از عنوان كتاب رسم المعمور من الارض كندى استنباط مىشود ، اين كتاب ممكن است صورتى از كتاب جغرافياى بطلميوس\r\n\r\n","description":"","footnote":"","page_name":" 13 ","page_number":21},
  {"content":"\r\n\r\nبوده باشد ، زيرا مسعودى به اثرى از بطلميوس به نام « مسكون الارض » و نيز نقشهء جهانى به نام « صورة معمور الارض » مراجعه كرده است . « 1 »\r\nدر ميان منجمان و فيلسوفان ديگرى كه نوشته‌هاى آنان به صورت منابع اطلاعاتى در جغرافياى رياضى و طبيعى مورد استفاده قرار گرفته است ، مىتوان از افراد زير نام برد : فزارى ( نيمهء دوم قرن دوم ) ، احمد بن محمد بن كثير فرقانى ( متوفى پس از 247 ) مؤلف الفصول الثلاثين « 2 » و المدخل الى علم هيئت الافلاك ؛ ابو معشر جعفر بن محمد بلخى ( متوفى 272 ) مؤلف المدخل الكبير الى علم النجوم ، كه مسعودى به اثر ديگرى از او به نام كتاب الالوف فى الهياكل و البنيان العظيم اشاره كرده است ؛ و ابو عبد اللّه محمد بن جابر بتّانى ( متوفى 317 ) و ديگران .\r\nرسالهء چهارم از رسائل اخوان الصفا دربارهء جغرافيا ، كه حدود 370 به رشتهء تحرير درآمده ، صرفا شامل معلومات مقدماتى دربارهء جغرافياى رياضى و طبيعى برمبناى جغرافياى يونانى است ، زيرا هدف اصلى نويسندگان آن اين بوده است كه خواننده را از طريق حكمت ، به وحدت هدايت كنند .\r\n\r\nج ) آثار جغرافياى عمومى\r\nتا قرن سوم تعداد زيادى كتاب جغرافيايى به صورتهاى مختلف به زبان عربى تأليف شده بود . به نظر مىرسد كه مسلمانان پاره‌اى از نوشته‌هاى پهلوى يا ترجمه‌هاى آنها را ، كه دربارهء امپراتورى ساسانى ، جغرافيا و وصف الارض آن ، راههاى پستى و ديگر جزئيات لازم براى مقاصد ادارى\r\n\r\n\r\n","description":"","footnote":"\r\n( 1 ) . مسعودى ، مروج ، ج 1 ، ص 275 - 277 ؛ تنبيه ، ص 25 ، 30 ، 51\r\n( 2 ) . مسعودى ، مروج ، ج 3 ، ص 443 ؛ تنبيه ، ص 199\r\n","page_name":" 14 ","page_number":22},
  {"content":"\r\n\r\nبود ، در اختيار داشته‌اند . اين‌گونه آثار بايد در معرض استفادهء علاقه‌مندان به جغرافيا و وصف الارض بوده باشد . بنابراين ، جاى تعجب نيست اگر ملاحظه شود كه نويسندگان متقدمى چون ابن خرداذبه ، قدامه و ديگران ، علاوه براينكه اهل دانش و معرفت بودند ، خود سرپرستى ديوانهاى بريد [ - ادارهء پست و اطلاعات 
  ] يا دبيرى ديوانها را نيز بر عهده داشتند .\r\nبنابراين ، در طول قرن سوم كتابهايى با عنوان عام « المسالك و الممالك » تأليف شد . به احتمال قوى اولين كتاب از اين نوع از آن ابن خرداذبه بوده كه نخستين نسخهء آن در 231 و دومين آن در 272 تهيه شده است . اين اثر خود مبنا و سرمشق نويسندگان جغرافياى عمومى گرديد و مورد ستايش فراوان تقريبا تمام جغرافيدانانى قرار گرفت كه از آن استفاده كرده‌اند .\r\nابن خرداذبه مدير ديوان بريد ، و نيز اهل علم و دانش بود . انگيزهء وى در نوشتن رساله‌اى در جغرافيا ممكن است از گفتهء خود او استنباط شود كه مىگويد بنا به ميل خليفه و براى او بوده كه كتاب بطلميوس را ( از يونانى يا سريانى ) به عربى ترجمه كرده است . « 1 » اما ميل خليفه نيز ممكن است خود از نيازهاى عملى حكومت سرچشمه گرفته باشد . مشاهده مىكنيم كه قدامة بن جعفر كاتب ، « علم الطرق » را نه تنها براى راهنمايى ديوانيان مفيد مىدانسته ، بلكه براى خليفه نيز كه ممكن بوده و در مسافرتها يا لشكركشيهاى خود بدان نياز پيدا كند ، ضرورى مىشمرده است . « 2 »\r\nآثار جغرافيايى را كه در طول قرن سوم و چهارم فراهم گرديده است ، مىتوان به دو دستهء كلى تقسيم كرد : 1 ) متونى كه دربارهء جهان به طور كلى نوشته شده ، ولى امپراتورى عباسيان ( « مملكة الاسلام » ) در آنها با\r\n\r\n\r\n","description":"","footnote":"\r\n( 1 ) . ص 30\r\n( 2 ) . ص 185\r\n","page_name":" 15 ","page_number":23},
  {"content":"\r\n\r\nتفصيل بيشترى آمده است ، در اين آثار سعى شده است تمام اطلاعات غير مذهبى ، كه در نوشته‌هاى عمومى اسلامى جايى نداشته است ، گنجانده شود ، و به همين سبب اين دسته از آثار را « متون جغرافيايى غير مذهبى اين دوره » ناميده‌اند . نويسندگان اين آثار وضع جغرافيايى و شبكهء راههاى دورهء عباسيان را توصيف كرده و مطالب مربوط به جغرافياى رياضى ، نجومى ، طبيعى و انسانى ، و اقتصادى را به رشتهء تحرير در آورده‌اند . نمونهء برجستهء اين‌گونه جغرافيدانها عبارت‌اند از ابن خرداذبه ، يعقوبى ، ابن فقيه ، قدامه ، و مسعودى . از آنجا كه عراق در اين دوره مهمترين مركز تعليمات جغرافيايى بوده است و بيشتر جغرافيدانان بدانجا تعلق داشته‌اند ، مىتوان براى سهولت امر عنوان « مكتب عراقى » را براى آنها به‌كار برد ؛ ولى در اين مكتب دو گروه را بايد از يكديگر متمايز ساخت : يكى آنهايى كه مطالب خود را به ترتيب جهات اربعه ، يعنى شمال و جنوب و مشرق و مغرب ، عرضه كرده و مايل‌اند بغداد را مركز جهان بدانند ، و ديگر كسانى كه مطالب را بر اساس « اقاليم » ( نواحى ) عنوان كرده‌اند و اغلب مكه را مركز جهان مىدانند . 2 ) از جملهء آثار دستهء دوم نوشته‌هاى اصطخرى ، ابن حوقل ، و مقدسى است كه براى آنها عنوان « مكتب بلخى » به كار رفته است ، زيرا از ابوزيد بلخى پيروى كرده‌اند . اين عده توجه خود را به جهان اسلام محدود ساخته ، هر ولايتى را « اقليم » مجزايى توصيف كرده ، و به سرزمينهاى غير اسلامى ، جز در نواحى مرزى ، كمتر عنايت نشان داده‌اند .\r\n\r\n1 . مكتب عراقى\r\nآثار ابن خرداذبه ، يعقوبى ، و مسعودى به سبب دو وجه خاص از آثار ديگر جغرافيدانان اين مكتب متمايز است : يكى اينكه\r\n\r\n","description":"","footnote":"","page_name":" 16 ","page_number":24},
  {"content":"\r\n\r\nاين عده دنباله رو نظام تقسيم‌بندى « كشور » ايرانى هستند ، ديگر اينكه آنان عراق را با ايرانشهر يكى دانسته‌اند و كتابهاى خود را با توصيف عراق آغاز مىكنند ، و به اين ترتيب عراق را مركز ثقل جغرافياى توصيفى و محلى مسلمانان قرار مىدهند . بنا به‌نظر بيرونى ، هفت « كشور » با هفت دايرهء مساوى نشان داده مىشد . « كشور » مركزى ، ايرانشهر بود كه خود خراسان ، فارس ، جبال ، و عراق را در برمىگرفت . نظر بيرونى اين است كه اين تقسيمات جنبهء قراردادى داشته و بيشتر براى مقاصد ادارى و سياسى وضع شده است . در عهد باستان ، پادشاهان بزرگ در ايرانشهر زندگى مىكردند ، و براى آنها ضرورى بود كه در منطقهء مركزى سكونت گزينند تا با ممالك ديگر فاصله‌اى برابر داشته باشند و بهتر بتوانند به ادارهء امور بپردازند . اين گونه تقسيم‌بندى هيچ ربطى به نظامهاى طبيعى يا قوانين نجومى نداشت ، بلكه بر تغييرات سياسى يا اختلافات قومى استوار بود . « 1 » بعد از آنكه بغداد به پايتختى امپراتورى عباسى برگزيده شد ، عراق طبيعتا جايگاه مركزى و سياسى با اهميتى در جهان اسلام به دست آورد . ابن خرداذبه عراق را برابر با ايرانشهر دانسته و « السواد » ، كه در روزگاران پيشين « دل ايرانشهر » ناميده مىشد ، در نظام جغرافيايى او موضع مركزى داشت ؛ و به همين دليل وى جغرافياى خود را با توصيف آن آغاز مىكند . به همين ترتيب ، يعقوبى هم عراق را مركز جهان و « ناف زمين » ( « صورة الارض » ) مىداند . ولى در نظر يعقوبى ، مركز عراق بغداد است ، زيرا اين شهر نه تنها بزرگترين شهر جهان و داراى شكوهى بىنظير بود ، بلكه مركز حكومت بنى هاشم نيز به شمار مىرفت . و چون عراق\r\n\r\n\r\n","description":"","footnote":"\r\n( 1 ) . صفة ، چاپ طوغان ، ص 5 ، 60 - 62\r\n","page_name":" 17 ","page_number":25},
  {"content":"\r\n\r\nداراى موقعيتى مركزى در جهان بود ، آب و هواى آن معتدل و ساكنان آن زيبا و هوشمند و داراى ملكات فاضله بودند . ولى در نظام جغرافيايى يعقوبى ، بغداد در رديف سامرا آمده است و توصيف او با اين دو شهر آغاز مىگردد . مسعودى جغرافيدان و مورخ نيز ، دربارهء علو مقام عراق نظر مشابهى ابراز مىكند و بغداد را بهترين شهر جهان مىداند . « 1 »\r\nبر خلاف اين نويسندگان ، قدامه ، ابن رسته ، و ابن فقيه علاقهء چندانى نسبت به عراق يا ايرانشهر نشان نمىدهند . در نظام آنها اين برترى نصيب مكه و عربستان مىگردد . در كار قدامه ، برترى مطلق از آن مكه است و تمام راههايى كه به مكه منتهى مىگردد ، قبل از راههايى شرح داده مىشود كه از بغداد آغاز شده است . براى عراق نيز از آن جهت اهميت قايل است كه پايتخت مملكة الاسلام است . بدين ترتيب بغداد را با اهميت شمرد ، اما فقط از ديدگاه سياسى و ادارى . بنابراين ، در نظام جغرافيايى قدامه ، گرايش مختصرى از تأكيد بر مفهوم ايرانى ، به آنچه « رهيافت اسلامى » به جغرافيا مىتوان دانست ، مشهود است . گرايش مشابهى نيز در ابن رسته ( اوايل قرن چهارم ) ديده مىشود كه از سنتهاى ايرانى كاملًا عدول كرد و در ترتيب مطالب جغرافيايى خود بالاترين مقام را به مكه و مدينه داد .\r\nوى در شرح هفت اقليم نيز ترجيح مىدهد كه اقاليم را به روال يونانى توصيف كند ، نه براساس نظام « كشور » . در آثار جغرافيايى ابن فقيه نيز توصيف مكه پيش از همه مىآيد ، ولى بخش قابل ملاحظه‌اى از كتاب خود را به فارس ، خراسان ، و غيره اختصاص مىدهد و اقاليم را هم بر\r\n\r\n\r\n","description":"","footnote":"\r\n( 1 ) . تنبيه ، ص 34 ؛ ابن فقيه ، ص 195 به بعد\r\n","page_name":" 18 ","page_number":26},
  {"content":"\r\n\r\nروال نظام « كشور » توصيف مىكند .\r\nيكى از ويژگيهاى مهم آثار ابن خرداذبه ، يعقوبى ، و قدامه در اين است كه مطالب آنها به ترتيب چهار جهت اصلى ، يعنى مشرق و مغرب و شمال و جنوب ، و براساس تقسيم جهان به چهار بخش تنظيم و توصيف شده است . اين روش توصيف ، بايد بر سنّت جغرافيايى ايرانى مبتنى بوده باشد ، و جغرافيدانان مسلمان احتمالًا طرحى در اختيار داشته و از آن تقليد كرده‌اند . بنا به گفتهء مسعودى ، ايرانيها و نبطيها قسمت مسكون جهان را به چهار بخش تقسيم مىكردند : خراسان ( مشرق ) ، باختر ( شمال ) ، خوربران ( مغرب ) ، و نيمروز ( جنوب ) . « 1 » اما قدامه به قراردادى بودن چنين تقسيم‌بندى اشاره مىكند . وى براى عناوين مشرق و مغرب و شمال و جنوب فقط ارزش نسبى قايل است . در آثار ابن رسته و ابن فقيه ، ترتيب براساس نواحى است .\r\nابن خرداذبه ، كه او را پدر جغرافيا مىتوان ناميد ، راه و روش و اسلوب جغرافيانويسى به زبان عربى را پىريزى كرد ، ولى همانطور كه كرامرز گفته است ، او مبتكر اين روش و اسلوب نبوده و احتمالًا طرح و نمونه‌اى كهنتر در اين موضوع در اختيار داشته است . به احتمال زياد ، از متنى پهلوى دربارهء ايران قديم ، ترجمه‌اى عربى در دسترس وى بوده است .\r\nكتاب ابن خرداذبه نه تنها « مملكة الاسلام » را در برمىگيرد ، بلكه مرزها و دولتها و مردم سرزمينهاى مجاور را نيز وصف مىكند . او با آثار بطلميوس آشنايى كامل داشته است ، و اين امر از توصيف او از حدود قسمت مسكون جهان ، و نيز توصيف مفهوم يونانى قطعه‌هاى جهان ، يعنى\r\n\r\n\r\n","description":"","footnote":"\r\n( 1 ) . تنبيه ، ص 31 ؛ يعقوبى ، ص 268\r\n","page_name":" 19 ","page_number":27},
  {"content":"\r\n\r\nاروفا « 1 » ، لوبيا « 2 » ، ايتوفيا « 3 » ، و اسقوتيا « 4 » به خوبى استنباط مىشود .\r\nاحمد بن ابى يعقوب بن واضح كاتب يعقوبى ( متوفى 284 ) مدعى است كه مسافرتهاى زيادى كرده است و بر اين امر تأكيد مىكند كه اطلاعات خود را از ساكنان نواحى مربوط كسب نموده و به تأييد افراد مطمئن رسانده است . « 5 » هدف او از نگارش كتابش اين بوده است كه راههاى منتهى به مرزهاى امپراتورى و سرزمينهاى مجاور آنها را توصيف كند . به همين سبب است كه تاريخ و جغرافياى روم ( امپراتورى بيزانس ) و فتح افريقيه ( افريقاى شمالى ) را در دو رسالهء جداگانه مورد بحث قرار داده است . كتاب يعقوبى بيشتر به وصف الارض و شرح راهها مىپردازد و ترتيب مطالب آن شبيه كار ابن خرداذبه است .\r\nقدامة بن جعفر كاتب ( قرن چهارم ) فصل يازدهم اثر خود ، يعنى كتاب الخراج و صنعة الكتاب را به شرح قرارگاههاى پستى و راههاى امپراتورى عباسيان تخصيص داده است . هدف اصلى كتاب او اين بوده است كه « مملكة الاسلام » و مرزهاى آن ، مخصوصا مرزهاى امپراتورى بيزانس ( روم ) را كه بزرگترين دشمن اسلام مىدانسته است شرح دهد . « 6 » در كتاب جغرافياى او « رهيافت اسلامى » مشهود است ، اما نگرشى سياسى ، مانند دفاع از مرزها ، نيز قابل تشخيص است . در كتاب او وصف مردم و ممالك مجاور « مملكة الاسلام » نيز آمده است . وى به ذكر جغرافياى عمومى و طبيعى مىپردازد ، و چنين به نظر مىرسد كه اطلاعات مربوط به جغرافياى محلى و توصيفى را از منابع يونانى اقتباس كرده است .\r\n\r\n\r\n","description":"","footnote":"\r\n( 1 ) .  Arufa \r\n( 2 ) .  Lubya ? \r\n( 3 ) .  Itu ? fiya ? \r\n( 4 ) .  Isku ? tiya ? \r\n( 5 ) . ص 232 - 233\r\n( 6 ) . ص 252\r\n","page_name":" 20 ","page_number":28},
  {"content":"\r\n\r\nكتاب ابن رسته ( اوائل قرن چهارم ) به نام الاعلاق النفيسه ، از اين لحاظ كه در ابتداى مبحث جغرافياى محلى به شرح مكه و مدينه مىپردازد ، شباهتى به كتاب قدامه دارد . به هر حال چنين به نظر مىرسد كه هدف اصلى او اين بوده است كه دربارهء كلّ جهان اطلاعاتى عام فراهم سازد ، و بدين سبب علاوه بر توصيف سرزمينهاى اسلامى ، دربارهء چندين مملكت خارج از حوزهء اسلام نيز مىتوان در كتاب او توصيفهاى محلى يافت . او به صورتى منضبط و همه جانبه به جغرافياى رياضى پرداخته و نظريات و عقايد گوناگون را دربارهء مسائل مختلف جمع‌آورى كرده است . « 1 » وى مطالبى در جغرافياى عمومى و طبيعى ارائه نموده و دربارهء اقاليم به پيروى از يونانيان بحث كرده است . با توجه به انواع اطلاعاتى كه جمع‌آورى كرده ، كتاب او را مىتوان « دايرة المعارف كوچكى از دانش تاريخى و جغرافيايى » دانست .\r\nابن فقيه همدانى نيز مطالب كتاب جغرافياى خود ، كتاب البلدان ( تأليف حدود 290 ) ، را مانند ابن رسته بر مبناى محلى ترتيب داده است .\r\nتوصيف مكه را مقدم بر ساير جاها آورده و نظم كلّى كتاب او شبيه آثار اصطخرى و ابن حوقل است . او حكايت سليمان بازرگان را دربارهء هند و چين در كتاب خود آورده ، ولى ويژگى خاص كتاب وى در اين است كه در كنار اطلاعات مطمئن و معتبر ، اشعارى بلند و روايات و اطلاعات گوناگونى نيز دربارهء چهره‌هاى افسانه‌اى آورده است . كتاب ابن فقيه از نظر مباحث جغرافياى عمومى و رياضى ضعيف است .\r\nابو الحسن على بن حسين مسعودى مورخ برجسته ؛ صفات جهانگردى\r\n\r\n\r\n","description":"","footnote":"\r\n( 1 ) . ص 23 - 24\r\n","page_name":" 21 ","page_number":29},
  {"content":"\r\n\r\nمجرب و مشخصات جغرافيدانى عالى مرتبه را توأما داراست . آنچه خود او دربارهء مسافرتهايش به رشتهء تحرير درآورده ( كتاب القضايا و التجارب ) متأسفانه در دست نيست ، ولى از آثار موجودش مىتوان از مسافرتهاى او تصوّرى تقريبى به دست آورد . اين آثار عبارت‌اند از مروج الذهب و معادن الجوهر و التنبيه و الاشراف ( با عنوان اخبار الزمان . . . ، چاپ عبد الله صاوى ، قاهره 1938 ، و نسخهء خطى كتابخانهء مولانا آزاد ، دانشگاه اسلامى عليگره ( مجموعهء قطب الدين ، نسخهء شماره 1 / 36 ) به نام كتاب عجائب الدنيا ( در انجام نسخه : كتاب العجائب ) ، هر دو اشتباها به مسعودى نسبت داده شده و به كتاب بزرگ اخبار الزمان او ، كه از ميان رفته است هيچ ربطى ندارد ) . مسعودى جغرافيا را بخشى از تاريخ مىدانسته است ، و از همين رو مىتوان استنباط كرد كه چرا در آثارش جغرافيا را به صورت مقدمه‌اى بر تاريخ مىآورد . او از آثار قديمتر جغرافيايى به عربى ، و نيز سفرنامه‌هاى معاصر و متون مربوط به دريانوردى ، بهره برده و آنها را با اطلاعاتى كه خود در طول مسافرتها گردآورده يا از اشخاصى كه ملاقات كرده شنيده ، تقويت نموده است . مسعودى از امپراتورى عباسى توصيف منظمى به دست نمىدهد ، و دربارهء راههاى حكومتى و ايستگاههاى پستى بحثى نمىكند ، اما دانش مسلمانان آن عهد را در زمينهء جغرافياى طبيعى و رياضى به بهترين وجه عرضه مىدارد . البته سهم اصلى مسعودى ، بيشتر در زمينهء جغرافياى انسانى و عمومى بوده است . او با ترديد كردن درباره‌اى مفاهيم و نظريات جغرافيدانان مسلمان ، كه در مقايسه با تجارب و مشاهدات شخصى او بىاساس مىنمود ، باعث پيشرفت علم جغرافيا گرديد . حتى از اينكه در نظريات كهن زعماى يونانى ، مانند بطلميوس - از قبيل نظريهء وجود خشكى در\r\n\r\n","description":"","footnote":"","page_name":" 22 ","page_number":30},
  {"content":"\r\n\r\nنيمكرهء جنوبى - ترديد كند ، باكى نداشت . در زمينهء جغرافياى طبيعى و انسانى ، بر تأثير محيط و ديگر عوامل جغرافيايى بر طبيعت و خصايص حيوانات و نباتات و انسانها تأكيد كرده است . مسعودى از سنتهاى جغرافيايى ايران نيز تأثير پذيرفته است ، از جمله اينكه نظام هفت « كشور » را به كار برده و عراق را اقليم مركزى و بهترين اقليم جهان دانسته و بغداد را بهترين شهر شمرده است .\r\nيكى از جغرافيدانان برجستهء اين دوره ، كه تأثيرش بر تحول جغرافياى مسلمين مانند تأثير ابن خرداذبه بسيار گسترده و عميق بوده ، ابو عبد الله محمد بن احمد جيهانى ( اوايل قرن چهارم ) وزير سامانى است كه كتاب المسالك و الممالك او متأسفانه به دست ما نرسيده است ( نسخهء خطى كابل هيچ ربطى به اثر بزرگ جيهانى ندارد ) « 1 » ، ولى كاملًا محتمل است كه جيهانى متن اصلى كتاب المسالك ابن خرداذبه را مورد استفاده قرار داده باشد او كه مقام شامخ وزارت داشت و در بخارا به تأليف مشغول بوده ، مىتوانسته است زمينهء تحقيقات خود را بسيار عميقتر از آنچه براى ديگر مسلمانان همزمان او ميسر بوده است به آسياى مركزى و خاور دور بكشاند . « 2 » او اطلاعات دست اول خود را از منابع مختلف جمع آورى كرده ، و همين امر موجب اهميت كتاب او گشته است . عدهء زيادى از جغرافيدانان مسلمان بعدى از كتاب جيهانى ، كه به گفتهء مسعودى « به سبب اطلاعات تازه و ماجراهاى گيراى آن جالب بوده است » ، بهره برده‌اند .\r\nكتاب مجهول المؤلف حدود العالم كه در 372 به فارسى نوشته شده ،\r\n\r\n\r\n","description":"","footnote":"\r\n( 1 ) .\r\n V . Minorsky , \" AFalseJayhani \" inBSOAS , VIII , 1949 - 1950 , 89 - 96 \r\n( 2 ) .  Minorsky . Marvazi , etc . 6 - 7 , London 1942 \r\n","page_name":" 23 ","page_number":31},
  {"content":"\r\n\r\nيكى از قديمترين متون فارسى دربارهء جغرافياى جهان است . مؤلف از تعداد زيادى مآخذ معتبر عربى قديمى در اين زمينه استفاده كرده و بدون شك نسخه‌اى از كتاب اصطخرى را در اختيار داشته است . در اين كتاب گرايشى به كمال و دقت آمارى مشاهده مىشود . علاوه بر اين ، نويسنده از لحاظ تعميم مسائل و به كار بردن اصطلاحات جغرافيايى ، از ديگر جغرافيدانان متمايز است . اصالت كار نويسندهء اين كتاب در برداشت او از تقسيم جهان مسكون به « قسمتهاى جهان » و « ممالك » مجزا نهفته است . « 1 » مينورسكى ترجمهء انگليسى اين اثر را همراه با شرحى عالمانه ( لندن 1937 ) به چاپ رسانده است . اين شرح جامعترين شرحى است كه در سالهاى اخير دربارهء يك اثر جغرافيايى فارسى يا عربى به رشتهء تحرير درآمده است .\r\n\r\n2 . مكتب بلخى\r\nدومين گروه عمدهء نويسندگان جغرافيايى عمومى عبارت‌اند از اصطخرى ، ابن حوقل ، مقدسى ، و ابوزيد احمد بن سهل بلخى ( متوفى 322 ) كه اين مكتب به نام او نامگذارى شده است . بلخى اثر جغرافيايى خود را با نام صور الاقاليم ( كه عمدتا شرح نقشه‌هاست ) در 308 ، يا اندكى بعد ، نوشت . نزديك به هشت سال در عراق به سر برد و نزد كندى تلمذ كرد . قبل از اينكه به موطن خود مراجعت كند ، مسافرتهاى فراوان كرد و در علم و دانش آوازهء بسيار يافت . ولى در سالهاى آخر حيات خود پيرو نظريات اصحاب سنت گرديد و چندين رساله نوشت كه مقبول محافل اصحاب سنت افتاد . با اينكه متن كتاب جغرافياى بلخى تاكنون متنى مستقل شناخته نشده ، و نسخه‌هايى كه زمانى به بلخى نسبت داده\r\n\r\n\r\n","description":"","footnote":"\r\n( 1 )  Barthold , Preface to Hudud al - Alam , 21 - 33 \r\n","page_name":" 24 ","page_number":32},
  {"content":"\r\n\r\nمىشد اينك يقين است كه از آن اصطخرى است ، نظر دخويه مبنى بر اينكه كتاب اصطخرى نسخهء ثانوى و تفصيل يافتهء كتاب بلخى است كه بين 317 و 321 ، يعنى در زمان حيات بلخى نوشته شده ، هنوز به قوت و اعتبار خود باقى است .\r\nجغرافيدانان مكتب بلخى رنگ اسلامى مثبتى به جغرافياى مسلمين بخشيدند . علاوه براينكه خود را بيشتر به سرزمينهاى اسلامى محدود ساختند ، تكيه آنها بر آن دسته از مفاهيم جغرافيايى بود كه با قرآن مطابقت داشت ، يا با احاديث و روايات اصحاب پيغمبر صلّى اللّه عليه و آله و سلّم و ديگران وفق مىداد . مثلًا آنها خشكيهاى زمين را به پرنده‌اى بزرگ تشبيه مىكردند ، « 1 » و اين با حديثى كه به عبد اللّه بن عمر و بن عاص نسبت داده مىشد مطابقت داشت « 2 » همچنين ، خشكيهاى زمين كه به شكل دايره بود ، در احاطهء « بحر محيط » قرار داشت و از آن دو « خليج » ( مديترانه و اقيانوس هند ) به داخل خشكيها راه مىيافت ، بدون اينكه به هم متصل گردند . اين دو با برزخ ( مانعى ) در درياى قلزم از همديگر جدا مىشدند ، و اين مفهومى بود كه در قرآن آمده بود . « 3 » بر خلاف برخى جغرافيدانان مكتب عراقى ، جغرافيدانان مكتب بلخى مركزيّت جهان را به عربستان ، كه مكه و كعبه در آن قرار داشت ، نسبت مىدادند . اين گرايشهاى جديد در روش و برخورد با موضوع ، شاخص عمدهء اين مكتب قرار گرفت و به احتمال قوى نقطهء اوج جريانى بود كه طىّ آن بعضى جغرافيدانان مكه را بر عراق برترى دادند . هدف اصلى اين گروه از جغرافيدانان متأخر اين بود كه فقط به توصيف بلاد اسلام ، كه آن\r\n\r\n\r\n","description":"","footnote":"\r\n( 1 ) . - ابن فقيه ، ص 3 - 4\r\n( 2 ) . همانجا\r\n( 3 ) . - فرقان : 53\r\n","page_name":" 25 ","page_number":33},
  {"content":"\r\n\r\nرا به بيست اقليم قسمت كرده بودند ، بپردازند ؛ جز اينكه سرزمينهاى غير اسلامى را به صورتى كلّى در مقدمهء آثار خود مورد بحث قرار مىدادند . مبناى تقسيم‌بندى اين نواحى نيز نه نظام ايرانى « كشور » بود و نه نظام يونانى « اقاليم » ، بلكه براساس سرزمينها بود و صرفا جنبهء طبيعى داشت . اين خود پيشرفت مثبتى نسبت به روشهاى گذشته بود و از لحاظى « جديد » به شمار مىرفت . همانگونه كه ابن حوقل اشاره مىكند « 1 » او از قاعدهء « هفت اقليم » ( در نقشهء قباديان ) « 2 » پيروى نكرده است ، زيرا اگر چه صحيح بوده ، اما ابهام بسيارى داشته است و سرحدات « ولايات » گاهى در آن تداخل داشته‌اند . به همين سبب او براى هر ولايت نقشهء جداگانه‌اى رسم كرد كه موقعيت ، مرزها و ديگر اطلاعات جغرافيايى را نشان مىداد . سهم عمدهء اين جغرافيدانان آن بود كه جغرافيا را تحت نظم آوردند و با وارد ساختن مطالب تازه ، دامنهء آن را وسعت بخشيدند تا آن را مفيدتر و جالب‌تر سازند ؛ چون معتقد بودند كه گروههاى بيشترى از مردم ، مانند شاهان ، اهل مروت و زعماى اقشار مختلف مردم بدان علاقه‌مندند . « 3 » در نقشه‌كشى ، علاوه بر ترسيم نقشه‌هاى ناحيه‌اى بر مبانى علميتر ، مىتوان گفت كه عنصر مناظر و مرايا را وارد نقشه‌كشى كردند . نقشه‌اى دايره شكل از جهان رسم كردند كه نواحى مختلف بلاد اسلام و سرزمينهاى غير اسلامى را نشان مىداد . هدف اين بود كه آنها را در چشم‌انداز صحيحى قرار داده و موقع و اندازهء نسبى هر يك را نشان دهند . ولى از آنجا كه اين نقشه اندازه و شكل واقعى ( گرد ، مربع يا مثلثى شكل ) اقاليم را نشان نمىداد ، هر يك را به صورت بزرگ شده در نقشه\r\n\r\n\r\n","description":"","footnote":"\r\n( 1 ) . ص 2 - 3\r\n( 2 ) . - صفحات پيشين\r\n( 3 ) . ابن حوقل ، ص 3\r\n","page_name":" 26 ","page_number":34},
  {"content":"\r\n\r\nمىآوردند . اين نوع نقشه‌كشى ، كه صرفا بر مبناى طبيعى انجام مىشد ، احتمالًا اولين تجربه در نوع خود در نقشه‌كشى مسلمانان به شمار مىرفت . نقشه‌هاى اصطخرى و ابن حوقل از اين نظر بر نقشه‌هاى ادريسى برترى دارد ، زيرا ادريسى هر يك از هفت اقليم مدارى را به ده قسمت نصف النهارى تقسيم كرده و براى هر يك نقشهء جداگانه‌اى رسم كرده است ، و در نتيجه اين نقشه‌ها نمايانگر واحدهاى جغرافيايى نيستند ، بلكه تقسيمات هندسى را نشان مىدهند . اصطخرى ، ابن حوقل و مقدسى براى اولين‌بار مفهوم مملكت را با تعاريف جغرافيايى نشان داده و تا جايى پيش رفته‌اند كه حتى مرزهاى هر مملكت را ، همانند مرزهاى چهار قلمرو اصلى جهان ، مشخص ساخته‌اند .\r\nچنين به نظر مىرسد كه ابو اسحاق ابراهيم بن محمد فارسى اصطخرى ( نيمهء اول قرن چهارم ) سهم عمده‌اى در اشاعهء افكار مكتب بلخى داشته است . از زندگى او اطلاع چندانى در دست نيست ، ولى مسافرتهاى زيادى كرده و تجارب حاصل از اين مسافرتها را در كتاب المسالك و الممالك خود آورده است . « 1 » ترديدى نيست كه اين كتاب بر مبناى كتاب ابوزيد بلخى نوشته شده است . كار اصطخرى خود مأخذ معتبرى براى جغرافيدانان اين مكتب قرار گرفت . اين كتاب به فارسى برگردانده شد و مبناى بسيارى از آثار جغرافيايى فارسى قرار گرفت .\r\nابو القاسم محمد بن حوقل ، از مردم بغداد ، اثر جغرافيايى خود را تحت عنوان صورة الارض در 366 به پايان رساند . « 2 » او از كودكى به جغرافيا علاقه داشت ، و در فاصلهء 331 تا 357 مسافرتهاى فراوان كرد .\r\n\r\n\r\n","description":"","footnote":"\r\n( 1 ) . چاپ م . جابر عبد العال الحينى ( قاهره 1961 )\r\n( 2 ) . ويرايش دوم از كرامرز ( ليدن 1938 )\r\n","page_name":" 27 ","page_number":35},
  {"content":"\r\n\r\nعلاقهء او به جغرافيا تا حدى بود كه در مسافرتهايش كتابهاى جيهانى ، ابن خرداذبه و قدامه را هرگز از خود جدا نمىكرد . وى دربارهء دو كتاب اول مىگويد كه آنها طورى او را مشغول ساخته بود كه نمىتوانست به ساير علوم مفيد يا احاديث توجهى داشته باشد . اما آنچه او را به نوشتن كتابش واداشت اين بود كه هيچيك از كتابهاى موجود را رضايت‌بخش نيافت . او مدعى است كه در اصلاحاتى را در كتاب اصطخرى ، كه با او نيز ملاقات داشته ، به عمل آورده است ، ولى ادعاى وى را نمىتوان به يقين پذيرفت ، زيرا شباهت موجود ميان كتابهاى اين دو جغرافيدان از اين حكايت مىكند كه ابن حوقل بايد از اصطخرى تأثير بسيار پذيرفته باشد .\r\nترديدى نيست كه ابن حوقل را بايد در رديف جغرافيدانان برجستهء آن عهد دانست . زيرا در نقشه‌كشى از خود استقلال و ابتكار عمل نشان داده و چشم و گوش بسته از ديگران پيروى نكرده است . از اين گذشته ، اطلاعات جديد مبتنى بر مسافرتهاى شخصىاش را ، يا آنچه از افواه شنيده ، در كتاب خود گنجانده است . كتاب او تا چندين قرن منبع اطلاعاتى معتبرى براى جغرافيدانان بعد از وى به شمار مىرفته است .\r\nابو عبد اللّه محمد بن احمد مقدسى ( متوفى 390 ) ، مؤلف كتاب احسن التقاسيم فى معرفة الاقاليم يكى از جغرافيدانان بسيار اصيل و علمى زمان خود بوده است . او به حق ادعا مىكند كه جغرافياى مسلمين را بر پايهء جديد استوار ساخته و معنايى تازه و دامنه‌اى وسيعتر بدان بخشيده است . از آنجا كه جغرافيا را براى بسيارى از اقشار جامعه و صاحبان حرف مختلف مفيد مىدانست ، به دامنهء جغرافيا وسعت بخشيد ، و مطالب گوناگونى ، از اوضاع طبيعى « اقليم » ( ناحيه ) مورد بررسى گرفته تا معادن ، زبانها و نژادها ، آداب و رسوم ، مذاهب و فرقه‌ها ،\r\n\r\n","description":"","footnote":"","page_name":" 28 ","page_number":36},
  {"content":"\r\n\r\nخلقيات ، اوزان و مقادير ، تقسيمات اراضى ، راهها و فواصل جغرافيايى را بدان افزود . معتقد بود كه جغرافيا علمى نيست كه از راه « قياس » به دست آيد ، بلكه بايد از طريق مشاهدهء مستقيم و كسب اطلاعات دست اول تحصيل شود . به همين جهت بيشترين تكيه و تأكيد را بر مطالبى قرار مىداد كه عملًا مشاهده مىشد و معقول به نظر مىرسيد . از نويسندگان قبل از خود آنچه را واقعا ضرورى مىدانست به عاريت مىگرفت ، « بى آنكه چيزى از آنها سرقت كند » بنابراين ، كتاب او را براساس ماهيت منابع اطلاعاتى مىتوان به سه بخش تقسيم كرد : آنچه او خود مشاهده كرده ؛ آنچه از افراد موثق شنيده ؛ و آنچه در كتابهاى جغرافيا يافته است .\r\nمقدسى يكى از معدود جغرافيدانان مسلمان است كه دربارهء اصطلاحات جغرافيايى و مفاهيم ضمنى برخى عبارات و كلمات به كار رفته بحث مىكند . علاوه بر اين ، شرح مختصر و فهرستى از اقاليم ، نواحى ، و غيره در مقدمه كتاب خود مىآورد تا كسانى كه بخواهند از محتواى كتاب بسرعت باخبر شوند يا مايل باشند از كتاب به صورت راهنماى سفر استفاده كنند ، از آن بهره‌مند گردند . مقدسى ، بر خلاف اصطخرى و ابن حوقل ، مملكة الاسلام را به چهارده اقليم ( هفت اقليم عرب و هفت اقليم عجم ) تقسيم مىكند ؛ شايد بدان سبب كه با نظريهء مبنى بر وجود هفت اقليم در شمال و هفت اقليم در جنوب خط استوا ، مطابقت پيدا كند . اين نظريه به هرمس نسبت داده مىشد ، چهره‌اى افسانه‌اى كه نزد مسلمانان به عنوان فيلسوف باستانى مصر شهرت داشت . در اين زمينه وى با ابوزيد بلخى و جيهانى ، كه به هر حال « امام » ( در اينجا به معناى مقتداى ) وى محسوب مىشدند ، اختلاف‌نظر داشت . يكى از جنبه‌هاى مهم كتابش اين است كه وى مانند مفسر ، پاره‌اى مسائل مربوط به\r\n\r\n","description":"","footnote":"","page_name":" 29 ","page_number":37},
  {"content":"\r\n\r\nجغرافياى عمومى ، نظير تعداد درياها و امثال آن را به تفصيل مورد بحث قرار مىدهد تا بتواند آنها را با آيات قرآنى مربوط بدانها منطبق سازد .\r\n\r\nد ) بازرگانى و اكتشافات : متون مربوط به دريانوردى\r\nيكى از جنبه‌هاى مهم گسترش آثار جغرافيايى مسلمانان در اين دوره ، فراهم آمدن كتابهاى مربوط به دريانوردى و سفرنامه‌ها بود كه موجب غناى دانش مسلمين دربارهء جغرافياى محلى و توصيفى گرديد . اين امر در نتيجهء دو عامل به وجود آمد ، اول توسعهء سياسى اسلام و وابستگى دينى ، كه مسلمانان بدون در نظر گرفتن مليّت و نژاد نسبت به همديگر احساس مىكردند ، دوم ازدياد شگفت‌انگيز فعاليتهاى تجارتى بازرگانان مسلمان . شوق به مسافرت را عوامل چندى مانند زيارت مكه ، علاقه به تبليغ اسلام ، نمايندگيها و سفارتها ، اعزام هيأتهاى رسمى و بازرگانى ، داد و ستد ، و بالاخره مهمتر از همه ، حرفهء دريانوردى پديد مىآورد .\r\nاعراب از زمانهاى بسيار قديم نقش واسطه را در تجارت بين مشرق زمين ( هندوستان ، چين ، و غيره ) از يك طرف ، و مغرب زمين ( مصر ، سوريه ، روم و غيره ) از طرف ديگر ، برعهده داشتند . ولى با رسميّت يافتن بغداد به عنوان پايتخت امپراتورى عباسى و توسعهء بندرهاى بصره و سيراف ، مشاركت واقعى و شخصى مسلمانان در اين امر ، از چين در مشرق تا سوفالا « 1 » در ساحل شرقى افريقا ، توسعه پيدا كرد .\r\nمسلمانان فن دريانوردى را از ايرانيان آموخته و در آن مهارت يافته بودند ، به طورى كه در قرن سوم دريانوردان مسلمان با بادهاى دايمى و موسمى\r\n\r\n\r\n","description":"","footnote":"\r\n( 1 ) .  Sofala \r\n","page_name":" 30 ","page_number":38},
  {"content":"\r\n\r\nآشنايى كامل داشتند ، و كشتيهاى آنها نه تنها در طول سواحل ، بلكه مستقيما از عربستان به هندوستان رفت‌وآمد مىكرد . آنها با راههاى دريايى مختلفى كه بين خليج‌فارس و درياى چين قرار داشت آشنايى پيدا كرده و آنها را « هفت دريا » خوانده و به هر يك نام خاصى داده بودند . آنها همچنين از عدن تا شرق افريقا و نقطهء دوردستى چون سوفالا در جنوب ، پيش مىرفتند ، و در درياهاى سرخ ، مديترانه ، سياه و خزر ، و نيز در چندين رودخانهء قابل كشتيرانى مانند نيل و سند ، آزادانه رفت‌وآمد مىكردند . با اينكه كشتيهاى آنها در قياس با كشتيهاى چينى كوچك بود ، و اقيانوس هند نهنگ فراوان داشت ، مسافرتهاى دور و دراز و مخاطره‌آميز خود را با شهامت و بردبارى انجام مىدادند . آنها از نقشه‌هاى دريايى ( رهنامه‌ها و دفاتر ) استفاده مىكردند . مسعودى « 1 » از چندين ناخدا كه خود مىشناخته و همچنين از ملّاحان مجرّب اقيانوس هند نام مىبرد . مقدسى « 2 » نيز از ملّاح و بازرگان مجرّبى ياد مىكند كه با او دربارهء شكل اقيانوس هند مشورت كرده است . احمد بن ماجد « 3 » از رهنامهء كهنى ياد مىكند كه محمد بن شادان ، سهل بن ابّان ، و ليث بن كهلان ( كه در اواخر قرن سوم مىزيسته‌اند ) تدوين كرده بودند ، ولى آنان را بسيار ضعيفتر از حد متعارف مىداند . « 4 » از آنجا كه هيچيك از اين راهنماهاى دريايى در دست نيست ، ارزيابى واقعى كمكى كه همين نخستين دريانوردان مسلمان به جغرافياى دريانوردى كرده‌اند غير ممكن است .\r\nهمراه با دريانوردى مسلمانان ، بازرگانى آنان نيز توسعه پيدا كرد .\r\n\r\n\r\n","description":"","footnote":"\r\n( 1 ) . مروج ، ج 1 ، ص 233 - 234\r\n( 2 ) . ص 10 - 11\r\n( 3 ) . - دنبالهء مطالب\r\n( 4 ) .  Hourani , ArabSeafaring , 107 - 8 \r\n","page_name":" 31 ","page_number":39},
  {"content":"\r\n\r\nمسلمانان از بركت قدرت سياسى قومى خود در خاورميانه و اقتصاد رو به توسعهء عربستان ، از اهميت بازرگانى فوق‌العاده‌اى در مشرق زمين برخوردار گرديدند ، و نه تنها بر وسعت دامنهء بازرگانى آنها افزوده شد ، بلكه حجم بازرگانى آنها نيز فزونى يافت . حتى با قبايل بدوى جزاير اندامان « 1 » و نيكوبار « 2 » ، كه زبان آنها را نمىفهميدند ، تجارت پاياپاى برقرار ساختند . تجارت مسلمانان با چين از حدود اواخر قرن سوم رو به كاهش گذاشت ، زيرا به قرارى كه گفته‌اند در انقلاب دهقانان چين ، كه در زمان هوانگ چائو « 3 » ( 264 / 878 ) بروز كرد ، عدهء زيادى از خارجيان را در چين قتل عام كردند ، و از آن پس كشتيهاى مسلمين فقط تا كالا « 4 » ، يعنى بندرى در ساحل غربى شبه جزيرهء مالاكا كه حالا ديگر وجود ندارد ، پيش مىرفتند .\r\nشوق مسلمانان به كشف نواحى جديد ، بيشتر به سبب علاقهء آنها به بازرگانى بود و بندرت جنبهء اكتشافى به خود مىگرفت . با اينكه پاره‌اى ماجراهاى جهانگردى و اكتشاف در اوايل امر به نام مسلمانان ثبت شده ، اما به نظر مىرسد كه بيشتر آنها از مقولهء « افسانه‌هاى شگفت‌انگيز » است ( مانند شرح سلام معبّر از سفرش به طرف ديوار يأجوج و مأجوج به فرمان واثق خليفه ، 227 - 232 ) . « 5 » داستان جوانى از اهالى قرطبه ( اسپانيا ) كه همراه عده‌اى از دوستانش در اقيانوس اطلس به كشتيرانى پرداخته و پس از مدتى با غنايم فراوان مراجعت كرده ، ممكن است با حقايق تاريخى اندكى همراه باشد . « 6 » رويهمرفته اعراب اين دوره به توسعه يا\r\n\r\n\r\n","description":"","footnote":"\r\n( 1 ) .  Andaman \r\n( 2 ) .  Nikobar \r\n( 3 ) .  HuangCh`ao \r\n( 4 ) .  Kala \r\n( 5 ) . مينورسكى ، حدود العالم ، ص 225\r\n( 6 ) . مسعودى ، مروج ، ج 1 ، ص 258 - 259\r\n","page_name":" 32 ","page_number":40},
  {"content":"\r\n\r\nبهبود معلوماتى كه از يونانيان كسب كرده بودند كمك مؤثرى نكردند ، ولى ترديدى نيست كه اطلاعات آنها دربارهء بعضى نواحى مانند شمال و مشرق افريقا ، غرب آسيا ، آسياى ميانه ، هندوستان و چند سرزمين ديگر ، به مراتب معتبرتر بود و بيشتر بر مشاهدات دست اول تكيه داشت .\r\nدربارهء اينكه چرا مسلمانان نواحى ناشناخته و حتى سرزمينهايى را كه نسبت به آن دانش نظرى داشتند كشف نكردند ، مىتوان چند دليل اقامه كرد : نخست اينكه از جايى كه مقاصد تجارتى آنها را تأمين مىكرد فراتر نمىرفتند ؛ دوم اينكه برخى تصورات و پيشداوريها پيوسته فكر آنها را به خود مشغول مىداشت و مانع از آن مىشد كه دست به اقدامى متهوّرانه بزنند ، مثلًا از نظر ايشان اقيانوس اطلس درياى ظلمت و چشمه‌اى گل‌آلود ( العين الحمئه ) بود . به همين دليل در ساحل شرقى افريقا به نواحى جنوبيتر نرفتند ، چون معتقد بودند كه در آنجا جزرومدهاى قوى و تلاطمهاى شديد وجود دارد . گرچه بيرونى براساس پاره‌اى شواهد به دست آمده در قرن سوم ، يعنى كشف تخته پاره‌هايى از كشتيهاى اقيانوس هند در درياى مديترانه ، به اين نتيجه رسيده بود كه اقيانوس هند از طريق معبرى باريك در جنوب سرچشمه‌هاى رود نيل به اقيانوس اطلس متصل مىشود . « 1 » و بالاخره ترس از برخورد با قبايل بومى و آدمخوار هند شرقى بايد مانع از اين شده باشد كه مسلمانان با كشتيهاى خود به نواحى شرقيتر پيشروى كنند .\r\nاز جملهء كهنترين سفرنامه‌هاى بازمانده از اين دوره ، سفرنامه‌اى است كه به سليمان بازرگان نسبت داده‌اند . وى چندين سفر به هند ، و چين\r\n\r\n\r\n","description":"","footnote":"\r\n( 1 ) . صفة ، ص 3 - 4\r\n","page_name":" 33 ","page_number":41},
  {"content":"\r\n\r\nكرده و مشاهدات خود را از آن سرزمينها و مردم آنجا در سفرنامه‌اى به نام اخبار الصين و الهند ( 235 ) شرح داده است . اين سفرنامه‌ها شاهدى بر علاقهء شديد و علمى بازرگانان مسلمان به انتقال اطلاعات جالب و استثنايى دربارهء سرزمينهاى دوردست شرق به عربى زبانان آن دوره است . اين سفرنامه را اول بار ابوزيد حسن سيرافى در 302 همراه با سفرنامه‌هاى ديگرى كه گردآورى و بررسى كرده بود در كتابى به نام سلسلة التواريخ جمع آورد . ابوزيد ظاهرا شخص متمكنى بوده ، و با وجودى كه خود مسافرت نكرده ، به جمع‌آورى اطلاعات از مسافران و بازرگانان و تدوين آنها علاقهء بسيار داشته است . او لااقل دو بار با مسعودى ملاقات داشته و اطلاعات زيادى با وى مبادله كرده است .\r\nمسعودى كه نمونهء برجستهء كاشفان عصر خود بود ، مسافرتهاى فراوان كرده و بسيارى از درياها ، از جمله درياى خزر و مديترانه را پيموده است .\r\nاو بايد موضوع كشف تخته‌پاره‌هاى كشتى متعلق به درياى عرب را در نزديكى جزيرهء كرت ، با ابوزيد در ميان گذارده باشد . اين ، پديده‌اى بىسابقه بود ، چون تصور بر اين بود كه درياى عرب و مديترانه به يكديگر راه ندارد . مسعودى به اين نتيجه رسيد كه تنها راه ممكن اين است كه تخته‌پاره‌ها به سوى مشرق و به درياى شرقى ( اقيانوس كبير ) راه يافته و سپس به سمت شمال برده شده و از راه « خليج » ( مجرايى فرضى كه از درياى محيط شمالى به درياى سياه مىرسيد ) به مديترانه راه پيدا كرده است . « 1 » اينكه هر دو نفر اين كشف بىسابقه را در آثار خود نوشته‌اند ، دليل بر علاقه‌مندى شديد آنها به مسايل جغرافيايى است . علاوه بر اين ،\r\n\r\n\r\n","description":"","footnote":"\r\n( 1 ) . مروج ، ج 1 ، ص 265 - 366\r\n","page_name":" 34 ","page_number":42},
  {"content":"\r\n\r\nهمين امر نشان مىدهد كه دانش جغرافيا در اين زمان پويا بوده و مانند دورهء بعدى دچار ايستايى نگرديده است .\r\nيكى از نويسندگان برجستهء اين دوره ، بزرگ بن شهريار ناخداى رامهرمزى ( 299 - 399 ) است كه كتابى دربارهء افسانه‌هاى دريايى به نام كتاب عجائب الهند ( در حدود 342 ) به رشتهء تحرير درآورده است . در اين كتاب داستانهاى عجيب و سرگرم كننده از ماجراهاى ملّاحان در جزاير هند شرقى و ديگر قسمتهاى اقيانوس هند نقل شده است . اين داستانها ظاهرا براى خوانندهء عام تدوين شده است ، و با اينكه جنبهء افسانه‌اى آن غلبه دارد ، نبايد آنها را كلا نادرست شمرد و در مطالعات جدّى جغرافيايى و اكتشافات مسلمانان از نظر دور داشت . چنين به نظر مىرسد كه در اين زمان اشتياق به داستانهاى شگفت‌انگيز و سرگرم كننده زياد بوده ، و دليل اين امر نيز وجود چندين نسخهء خطى عربى است كه دربارهء متون مربوط به « عجائب » بحث مىكند .\r\nاين دوره رويهمرفته با روح جستجو و تحقيق و اكتشاف در ميان مسلمين مشخص مىشود . اما متون مربوط به دريانوردى ، كه ظاهرا بيشتر آنها از ميان رفته ، در مقابل معلومات نظرى كه از منابع يونانى و امثال آن به دست آمده است قد علم مىكند . در نتيجه گاهى اتفاق مىافتاد كه تعارضاتى بين نظر و عمل بروز مىكرد و اين مسئلهء مهمى بود كه جغرافيدانان و جهانگردان مسلمان خود را با آن مواجه مىديدند .\r\nهمين تعارض بين نظر و عمل بود كه سرانجام مسير تحول جغرافياى مسلمين را در دورهء بعد مشخص ساخت . هنگامى كه اصحاب عمل تسليم اصحاب نظر شدند ، افول جغرافياى مسلمانان تحقق يافت . دليل اينكه چرا ديگر اعتبار شايسته‌اى به گفته‌هاى ملّاحان و مسافران و\r\n\r\n","description":"","footnote":"","page_name":" 35 ","page_number":43},
  {"content":"\r\n\r\nبازرگانان داده نمىشد روشن نيست ، ولى بخش عمده‌اى از متون مربوط به دريانوردى بايد بر اثر سهل‌انگارى يا خصومت از ميان رفته باشد .\r\n\r\nه ) بيرونى و معاصران او\r\nقرن پنجم را مىتوان اوج رونق جغرافياى مسلمانان دانست . در اين دوره ، دانش جغرافيايى مسلمين ، اعم از آنچه از يونانيان و ديگران اقتباس كرده ، يا خود از طريق پژوهش و مشاهده و مسافرت به دست آورده بودند ، در بالاترين سطح پيشرفت قرار داشت . علاوه بر اين ، متون جغرافيايى در ميان نوشته‌هاى عربى جايگاهى خاص داشت و راه و روشها و معيارهاى گوناگونى براى ارائهء مطالب جغرافيايى تنظيم و تدوين گرديد . اهميت سهم بيرونى در جغرافياى مسلمين از دو جهت است :\r\nيكى اينكه خلاصه‌اى انتقادى از كليهء معلومات جغرافيايى بود كه تا زمان او جمع‌آورى شده بود ، و چون او بر منابع و مدارك يونانى و هندى و ايرانى ، كه به توسعهء جغرافيا كمك كرده بود احاطه داشت و با منابع عربى نيز كاملا آشنا بود ، به مطالعهء تطبيقى در جغرافيا پرداخت . او اشاره مىكند كه يونانيان ورزيده‌تر از هنديانند ، و بنابراين غرضش اين است كه راه و روشهاى يونانيان را بايد پذيرفت . ولى در اين‌باره تعصبى نداشت و خود صاحب آراى مهمى بود كه با نظريات يونانيان منطبق نبود . دوم اينكه به عنوان يك منجم ، نه فقط مختصات جغرافيايى چندين شهر را محاسبه كرد ، بلكه اندازهء يك درجه عرض جغرافيايى را نيز محاسبه كرد ، و با اين اقدام يكى از مهمترين عمليات مسّاحى را در تاريخ نجوم مسلمانان انجام داد . وى در زمينهء جغرافياى عمومى ، طبيعى و انسانى نيز پيشرفتهاى نظرى قابل توجهى پديد آورد . همانگونه كه گذشت ، وى\r\n\r\n","description":"","footnote":"","page_name":" 36 ","page_number":44},
  {"content":"\r\n\r\nدربارهء تخته پاره‌هاى كشتيهاى درياى عرب ، كه چند سال قبل از او در مديترانه كشف شده بود ، به اين نظريه رسيد كه ممكن است آبراههايى در جنوب كوههاى ماه و سرچشمه‌هاى نيل ، اقيانوس هند را به اقيانوس اطلس متصل سازد ، ولى عبور از آنها به سبب جزر و مدها و طوفانهاى شديد دشوار است . وى استدلال مىكرد كه همانطورى كه در مشرق ، اقيانوس هند به داخل قارهء شمالى ( آسيا ) راه پيدا كرده و آبراههايى به وجود آورده است ، قاره نيز براى ايجاد تعادل از طرف مغرب به داخل اقيانوس هند پيشروى كرده و دريا در آنجا از طريق آبراههايى به اقيانوس اطلس متصل شده است . بدين ترتيب ، با اينكه ابوريحان امكان كشتيرانى پيرامون سواحل افريقاى جنوبى را از لحاظ نظرى عنوان كرده بود ، مسلمانان در عمل هرگز موفق به انجام آن نشدند . اما اين انديشه همواره تا زمان پرتغاليها در اذهان بود ، و النهروالى در آن زمان اشاره كرده است كه احتمال مىرود پرتغاليها از آن راه عبور كرده باشند . بيرونى عقيده داشت كه خشكيهاى جهان را از همه طرف آب فراگرفته است ، و « مركز ثقل زمين » تغيير يافته و همين امر تغييراتى را در سطح زمين موجب گرديده است ؛ از جمله اينكه سرزمينهاى حاصلخيز خشك شده ، آب به داخل خشكيها راه يافته ، و خشكيها نيز به داخل آب نفوذ كرده است . او مفاهيم مختلف و حدود قسمتهاى مسكون جهان زمان خود را با وضوح و روشنى شرح مىدهد ، و ظاهرا در اين باره به پاره‌اى از منابع زمان خود ، كه در اختيار جغرافيدانان پيش از او نبوده ، دسترسى داشته است . او با توصيف مفصل هندوستان ، كمك بزرگى به جغرافياى محلى كرده است .\r\nدر ميان منجمان قرن پنجم ، كسى كه شايستهء ذكر است ابن يونس ابو الحسن على بن عبد الرحمان ( متوفى 399 ) است . زمانى كه بيرونى\r\n\r\n","description":"","footnote":"","page_name":" 37 ","page_number":45},
  {"content":"\r\n\r\nمشغول تحقيق دربارهء هندوستان و نواحى ديگر بود ، ابن يونس رصدهاى پرارزشى در رصدخانهء كوه المقطّم در مصر و تحت حمايت عزيز و حكيم ، خلفاى فاطمى آن سرزمين ، به عمل آورد . نتايج اين رصدها در كتاب الزيج الكبير الحاكمى تدوين گرديد و به صورت يكى از منابع مهم و حاوى اطلاعات تازهء نجومى و جغرافيايى براى علماى شرق اسلامى درآمد .\r\nدر ميان جغرافيدانان و جهانگردان معاصر بيرونى ، بايد از ناصر خسرو ( متوفى 452 يا 453 ) ، سيّاح و شاعر اسماعيلى ، نام برد كه سفرنامهء معروفش به فارسى ، شامل تجارب شخصى او در سفرهايش به مكه و مصر و توصيف آن سرزمينهاست .\r\nابو عبيد عبد اللّه بن عبد العزيز بكرى ( متوفى 487 ) بهترين نمونهء فرهنگ‌نويسان آن زمان ، مخصوصا از نظر توجه به اعلام جغرافيايى ، است . كتاب فرهنگ جغرافيايى او به نام معجم ما استعجم من اسماء البلاد و المواضع يكى از آثار برجستهء ادبى جغرافيايى است . در اين كتاب ، ريشه و املاى نام اماكن جغرافيايى را ، مخصوصا در شبه جزيرهء عربستان ، مورد بحث قرار داده و شواهدى از ادبيات عرب ، شعر كهن عرب ، حديث و غيره آورده است . دومين اثر جغرافيايى او كتاب المسالك و الممالك است كه به صورت كامل باقى نمانده است . به هر حال بايد در نظر داشت كه بكرى بيشتر اديب بوده است تا جغرافيدان .\r\n\r\n5 . دورهء تلفيق ( قرن ششم تا دهم )\r\nاز قرن ششم تا دهم ، نشانه‌هاى انحطاط مداوم در جغرافياى مسلمين به چشم مىخورد . جريان امر بسيار آشفته بوده و به استثناى آثار كسانى چون ادريسى و ابو الفدا ، سطح عمومى نوشته‌ها در مقام مقايسه با كتب\r\n\r\n","description":"","footnote":"","page_name":" 38 ","page_number":46},
  {"content":"\r\n\r\nدورهء قبل پايين بوده است . روحيهء علمى و انتقادى نسبت به موضوع جغرافيا ، و تأكيد بر اعتبار و اصالت اطلاعات كه شاخص كار نويسندگان پيشين به شمار مىرفت ، جاى خود را به تلخيص و نقل معلومات سنتى و نظرى از كتب نويسندگان گذشته داده بود . اين دوره به تعبيرى دورهء تلفيق دانش جغرافيا محسوب مىشد ، و آثار مربوط به آن را مىتوان به هشت دستهء كلّى تقسيم كرد :\r\nالف ) توصيف جغرافياى جهان\r\nب ) متون كيهان‌شناسى\r\nج ) معجمها يا فرهنگهاى جغرافيايى\r\nه ) سفرنامه‌ها\r\nو ) متون دريانوردى\r\nز ) آثار نجومى\r\nح ) متون جغرافياى محلى\r\n\r\nالف ) توصيف جغرافياى جهان\r\nبرخى از جغرافيدانان اين دوره ، سنت توصيف كلّى جهان را ، كه معمول جغرافيدانان دورهء كلاسيك بود ، تعقيب كردند ، ولى آثارى كه منحصرا به جهان اسلام بپردازد اندك بود ، زيرا امپراتورى عباسيان از هم پاشيده بود . وضع توصيف و طرح نوشته‌ها نيز با گذشته تفاوت داشت ، و گرايشى به تلفيق ميان جغرافياى نجومى و جغرافياى توصيفى در آثار مشاهده مىشد . نفوذ يونانى هنوز پابرجا بود ، امّا نفوذ ايرانى نسبتا كاهش يافته بود . شايد دليل آن تدوين كتب فارسى در زمينهء جغرافيا بود . ولى فعاليت جغرافيايى توسعه پيدا كرده و جاهايى مانند سوريه و سيسيل و\r\n\r\n","description":"","footnote":"","page_name":" 39 ","page_number":47},
  {"content":"\r\n\r\nاسپانيا به صورت مراكز مهم تحصيل جغرافيا در آمده بود ، و آثار جغرافيايى بسيار با اهميتى در آنجاها تدوين گرديد .\r\nدر ميان آثار مهم دربارهء جغرافياى جهان و نجوم كه در اين دوره تدوين شده ، مىتوان اين كتابها را نام برد : منتهى الادراك فى تقسيم الافلاك نوشتهء محمد بن احمد خرقى ( متوفى 533 ) ؛ كتاب الجغرافيا از محمد بن ابو بكر زهرى غرناطى ( كه تا 531 حيات داشته ) ؛ نزهة المشتاق فى اختراق الآفاق از شريف ادريسى ( متوفى 560 ) ؛ كتاب الجغرافيا فى الاقاليم السبعه از ابن سعيد ( متوفى 672 ) ؛ و تقويم البلدان اثر ابو الفدا ( متوفى 731 ) .\r\nكتاب زهرى براساس نظام اقليمى يونان نوشته شده و در آن گرايش به تلفيق ميان جغرافياى توصيفى و جغرافياى نجومى به خوبى مشهود است .\r\nكتاب ادريسى ، كه در آن نيز همين گرايش به چشم مىخورد ، نمونهء بارزى از همكارى مسلمانان و نرمنها در فعاليتهاى جغرافيايى است . اين كتاب در پالرمو « 1 » و با حمايت راجر دوم ، شاه نرمن ، تنظيم گرديد . ادريسى كه اميرى از خاندان حمودى بود ، پيش از آنكه به دربار راجر راه پيدا كند ، نه جهانگردى معروف و نه جغرافيدانى آموزش يافته بود ، و چنين به نظر مىرسد كه راجر او را به دربار خود خوانده بود تا از شخصيت او براى مقاصد سياسى خويش بهره‌بردارى كند . ولى در اين ترديد نيست كه راجر شخصا به جغرافيا علاقه‌مند بود و مىتوانست گروهى از منجمان و جغرافيدانان را در دربار گرد آورد . در نتيجهء تلاش اين عده بود كه براى اولين بار در تاريخ نقشه‌كشى مسلمانان ، هفتاد نقشهء عمومى براساس\r\n\r\n\r\n","description":"","footnote":"\r\n( 1 ) .  Palermo \r\n","page_name":" 40 ","page_number":48},
  {"content":"\r\n\r\nتقسيم‌بندى اقليمى بطلميوس ترسيم گرديد ، و علاوه بر اين ، نقشهء بزرگى از جهان از نقره ساخته شد . كليهء اطلاعات جغرافيايى به دست آمده از منابع يونانى و عربى معاصر و پيشين ، به قسمتهاى مرتبط طبقه‌بندى شده ، به طورى كه هر كدام شرح يكى از نقشه‌ها را تشكيل مىداد . اين اثر يكى از مهمترين پيشرفتها در جغرافياى طبيعى و توصيفى به شمار مىرفت . كتاب ابن سعيد بر نظام اقاليم استوار بود و در آن طول و عرض جغرافيايى بسيارى جاها تعيين شده بود ، و همين امر انتقال و ترسيم آنها را بر روى نقشه آسان مىساخت . در اين زمان ، سوريه به صورت يكى از مراكز مهم فعاليتهاى جغرافيايى درآمده بود . ابوالفدا ، امير سورى ، مورخ و جغرافيدان ، اثر زبده و مهم خود را دربارهء جغرافياى جهان در 721 به رشتهء تحرير درآورد . اين اثر طول و عرض جغرافيايى جاها را به دست مىدهد و مبتنى بر جغرافياى محلى است . كتاب ابو الفدا با نظم خاصى تدوين شده و شامل مسائل مربوط به جغرافياى توصيفى ، نجومى و انسانى است . به نظر مىرسد كه ابو الفدا از برخى منابع معاصر خود بهره برده است ، چون در كتاب او پاره‌اى از اطلاعات تازه به چشم مىخورد كه در آثار نويسندگان پيشين وجود ندارد .\r\n\r\nب ) متون كيهان‌شناسى\r\nدر اين دوره چندين كتاب تدوين گرديد كه نه فقط به جغرافيا ، بلكه به كيهان‌شناسى ، نظام گيتى ، نجوم و امثال آن نيز مىپرداخت . چنين به نظر مىرسد كه هدف عمدهء اين كتابها آن بوده است كه دانش مربوط به جهان را به صورت منظم و يك جا براى استفادهء خوانندهء معمولى عرضه كند .\r\nمؤلفان اين كتابها بدون ترديد از متون اسلامى گذشته استفاده كرده‌اند ،\r\n\r\n","description":"","footnote":"","page_name":" 41 ","page_number":49},
  {"content":"\r\n\r\nولى به طور كلى مطالب بدون هيچگونه نظر انتقادى ابراز شده است و مسأله‌اى كه از سر كنجكاوى و پژوهش طرح شده باشد ، بندرت به چشم مىخورد ، و از شوق و ذوق حقيقت‌جويى هيچ خبرى نيست . عاملى كه نويسندگان را به نوشتن چنين آثارى تشويق مىكرد ، همانا انحطاط در تعليم و تعلم بود كه جريان دانش جغرافيا نيز از آن بىنصيب نمانده بود .\r\nنمونه‌هايى از اين گونه نوشته‌ها عبارت‌اند از : تحفة الالباب ( يا الاحباب ) و نخبة العجائب از ابو حامد غرناطى ( متوفى 565 ) ، عجائب البلدان و آثار البلاد از قزوينى ( متوفى 682 ) و نخبة الدهر فى عجائب البرّ و البحر از دمشقى ( متوفى 727 ) ، خريدة العجائب و فريدة الغرائب اثر ابن وردى ( متوفى 861 ) .\r\n\r\nج ) كتب زيارات\r\nاز مشخصات اين دوره تعدادى آثار است كه دربارهء شهرها و امكنهء مقدس و زيارتگاهها نوشته شده است . اين قبيل متون صرفا جنبهء توصيفى و وصف الارضى دارد و دربارهء نقاط مقدس اسلامى ، بقاع متبركه ، تكيه‌هاى صوفيان و رباطها ، و نيز مدرسه‌هاى مربوط به مكاتب مختلف شريعت و نظاير آنها نوشته شده است . در اين كتابها توصيفهاى مفصلى دربارهء نام امكنه در شهرهايى مانند مكه ، دمشق و امثال آن مىتوان يافت . رويهمرفته اين قبيل آثار در واقع راهنماهاى مذهبى خاص زايران و مؤمنان به شمار مىرفت ، و نمايشگر دورهء ارتجاع دينى در اسلام است . از جملهء اين قبيل آثار : اشارات الى معرفة الزيارات تأليف هروى ( متوفى 611 ) و الدارس فى تاريخ المدارس است از عبد القادر محمد نعيمى ( متوفى 648 ) در كتابخانهء مولانا آزاد ، دانشگاه اسلامى عليگره\r\n\r\n","description":"","footnote":"","page_name":" 42 ","page_number":50},
  {"content":"\r\n\r\n( نسخه‌اى خطى « 1 » وجود دارد كه به احتمال قوى خلاصه‌اى از اصل كتاب نعيمى است ، و پنجاه سال بعد از وفات او نوشته شده است ) .\r\n\r\nد ) معجمها يا فرهنگهاى جغرافيايى\r\nسنتهاى مطالعات جغرافيايى كه در سوريه توسعه يافته بود نتايج ثمربخش بسيارى به بار آورد . علاوه بر اثر زبدهء ابوالفدا و متون مربوط به زيارات ، ياقوت حموى ( متوفى 626 ) يكى از مفيدترين آثار جغرافيايى مسلمين ، يعنى معجم البلدان را به رشتهء تحرير درآورد . اين فرهنگ اعلام جغرافيايى ، در 621 تأليف شده است و شامل اطلاعات تاريخى و اجتماعى ، و منطبق بر سنتهاى ادبى و علمى دوره‌هاى پيشين و خلاصهء تمام اطلاعات جغرافيايى آن دوره است . حتى امروز نيز مرجعى است كه هيچ محقق جغرافياى تاريخى سرزمينهاى اسلامى نمىتواند خود را از آن بىنياز بداند . همين كه ياقوت نظريه‌ها و مفاهيم جغرافيايى مسلمانان ، و نيز حوزه‌هاى جغرافياى طبيعى و رياضى را به صورت مقدمه‌اى زيور كتاب خويش ساخته ، خود از عمق معلومات جغرافيايى او حكايت مىكند . كتاب ياقوت همچنين معرف آن دوره از جغرافياى مسلمين است كه پژوهندگان به تدوين فرهنگهاى جغرافيايى مىانديشيدند ، و اين امرى بود كه بدون آثار وسيع و دامنه‌دار جغرافيايى ، كه تا آن زمان فراهم گرديده بود ، و نيز بدون سنت جغرافيايى موجود در سوريه ، هرگز امكان‌پذير نمىگرديد . اثر مهم ديگر ياقوت كتاب المشترك وضعا و المختلف صقعا است كه در 623 تدوين شده است .\r\n\r\n\r\n","description":"","footnote":"\r\n( 1 ) . مجموعهء شيروانى ، نسخهء شمارهء 27 / 34\r\n","page_name":" 43 ","page_number":51},
  {"content":"\r\n\r\n\r\nه ) سفرنامه‌ها\r\nدر اين دوره ، معلومات جغرافياى محلى و توصيفى مسلمانان با تدوين سفرنامه‌هاى متعدد به زبان عربى ، غناى فراوان يافت . علاوه بر انگيزه‌هاى معمول سفر ، مانند زيارت مكه يا تبليغات مذهبى ، توسعهء نفوذ سياسى و مذهبى اسلام ، بخصوص در مشرق زمين ، چشم‌اندازها و فرصتهاى تازه‌اى براى سفر و امرار معاش مسلمين فراهم ساخت .\r\nدر ميان سفرنامه‌هاى برجسته مىتوان از اينها نام برد : كتاب مازنى ( متوفى 564 ) ؛ رحلهء ابن جبير ( متوفى 614 ) ؛ تاريخ المستنصر ( تأليف حدود 627 ) از ابن مجاور ؛ رحله‌هاى نباتى ( متوفى 636 ) ، عبدارى ( متوفى 688 ) ، طيّبى ( 698 ) ، تيجانى ( 708 ) و ديگران . اين سفرنامه‌ها از آن جهت كه اطلاعات معاصر مهمى دربارهء خاورميانه ، آفريقاى شمالى و بعضى قسمتهاى اروپا فراهم مىسازند ، داراى ارزش فراوانند ، امّا كتاب ابن بطوطه ( متوفى 779 ) به نام تحفة النظار هنوز هم مهمترين سفرنامهء قرون وسطى به زبان عربى دربارهء سرزمينهاى هندوستان ، آسياى جنوب شرقى و ديگر كشورهاى آسيا و آفريقاى شمالى محسوب مىگردد .\r\n\r\nو ) متون دريانوردى\r\nدر دورهء مورد مطالعه ، فعاليتهاى دريايى مسلمانان در درياى مديترانه و درياى عرب محدود بود . در مديترانه بحريهء مسلمين ، به معناى وسيع كلمه ، نمىتوانست بسيار قدرتمند باشد . آنها با بحريه‌هاى مسيحيان پيوسته در جدال بودند و گاهى اتفاق مىافتاد كه صدها مرد جنگى در مصاف به كار گرفته مىشد . همچنين ، با اينكه دريانوردان مسلمان مديترانه را خوب مىشناختند ، باز هم از كشتيرانى در اقيانوس اطلس بيم\r\n\r\n","description":"","footnote":"","page_name":" 44 ","page_number":52},
  {"content":"\r\n\r\nداشتند ، و تهور بن فاطمه ( 648 ) در ميان مسلمانان منحصر به فرد است .\r\nبنابر روايتى كه از سفر او در كتاب ابن سعيد محفوظ مانده است ، چنين به نظر مىرسد كه تا كوه سفيد ( كه همان دماغهء برانكو « 1 » دانسته‌اند ) در ساحل غربى افريقا پيش رفته است . به طور كلى ارزيابى سهم مسلمانان اين دوره در جغرافياى دريانوردى كار دشوارى است ، چون سفرنامه‌هاى اندكى از آنها در دست است . ولى با ظهور نيروى عثمانى در آسياى صغير ، بحريهء عثمانى قدرت فراوانى در درياى مديترانه به دست آورد .\r\nاما در اقيانوس هند ، دريانوردان مسلمان اعتبار خود را تا ورود پرتغاليها حفظ كردند ، و شهاب الدين احمد بن ماجد ( تاريخ تولد يا وفات نامعلوم ) بود كه هدايت كشتى واسكو داگاما را در 903 / 1498 ، از ماليندى « 2 » در ساحل شرقى افريقا تا كاليكات « 3 » در هندوستان ، بر عهده داشت . اين رويداد در واقع نقطهء عطفى در تاريخ بازرگانى و دريانوردى مسلمين در مشرق زمين به شمار مىرود . ورود پرتغاليها اثر نامطلوبى بر تجارت و بازرگانى مسلمانان داشت ، زيرا قدرت دريايى آنها نابود شد و بازرگانى آنها طبق برنامه به وسيلهء پرتغاليها مضمحل گرديد .\r\nابن ماجد كه بيش از پنجاه سال از عمر خود را در درياهاى خطرناك گذرانده بود ، مىتواند يكى از بزرگترين دريانوردان مسلمان در تمام اعصار به شمار آيد . وى سى اثر دربارهء دريانوردى به رشتهء تحرير در آورد و يكى از مهمترين نويسندگان مسلمان در زمينهء اقيانوس‌شناسى ، دريانوردى و امثال آن است . آثارش وى را همرديف دانشمندان برجستهء زمانش قرار مىدهد . مهمترين اثر او كتاب الفوائد فى اصول علم\r\n\r\n\r\n","description":"","footnote":"\r\n( 1 ) .  Branco \r\n( 2 ) .  Malindi \r\n( 3 ) .  Calicut \r\n","page_name":" 45 ","page_number":53},
  {"content":"\r\n\r\nالبحر و القواعد است .\r\nسليمان بن احمد مهرى ، معاصر جوانتر ابن ماجد ، از ديگر دريانوردان مهم اين دوره است . او همچنين مؤلف پنج كتاب دربارهء دريانوردى بود كه در نيمهء اول قرن دهم به رشتهء تحرير درآمد . از جملهء كتابهاى او كه از اهميتى خاص برخوردار است مىتوان العمدة المهريه فى ضبط العلوم البحريه ، كه در 917 تدوين شده ، و كتاب شرح تحفة الفحول فى تمهيد الاصول را نام برد .\r\nآثار ابن ماجد و سليمان مهرى اوج معلومات جغرافياى دريانوردى مسلمانان به شمار مىرود . اين دريانوردان نقشه‌هاى دريايى پيشرفته‌اى به كار مىبردند كه احتمالًا مدارات و نصف النهارات بر آنها ترسيم شده بوده است . همچنين از آلات و ادوات دقيق استفاده مىكرده و نيز معلومات نجومى خود را در دريانوردى به طور شايسته به كار مىبسته‌اند . ترديدى نيست كه معلومات آنها دربارهء درياها ، مخصوصا اقيانوس هند ، بسيار پيشرفته بوده است ، زيرا در نوشته‌هايشان وضع سواحل ، راههاى دريايى ، و ساير اطلاعات مربوط به كشورهاى مورد بازديد خود را به تفصيل شرح مىدهند . آنها با جزاير متعدد هند شرقى نيز آشنا بوده‌اند .\r\n\r\nز ) آثار نجومى\r\nدر اين دوره پاره‌اى كتابهاى مهم در نجوم به رشتهء تحرير درآمد . يكى از چهره‌هاى بسيار برجسته در ميان منجمين اين دوره الغ بيگ ( متوفى 853 ) رياضيدان و امير تيمورى بود . ولى مىتوان گفت كه با مرگ وى نوشته‌هاى نجومى مسلمين به پايان رسيد ، زيرا اين آخرين تلاش علمى\r\n\r\n","description":"","footnote":"","page_name":" 46 ","page_number":54},
  {"content":"\r\n\r\nاز ناحيهء اميرى مسلمان بود كه قبل از آغاز دورهء انحطاط در جامعهء اسلامى ، اطلاعات بطلميوسى را مورد تجديدنظر قرار داد و خود به مشاهدات مستقل نجومى پرداخت . نتايج مشاهدات الغ بيگ ، كه در آن همكاران او نيز مشاركت داشتند ، در زيج جديد سلطانى ضبط شده است .\r\n\r\nح ) متون جغرافياى محلى\r\nدر فاصلهء قرن هفتم تا دهم ، مقدار معتنابهى كتب جغرافياى محلى يا ملى ، به عربى و فارسى ، تأليف گرديد . با اينكه آثار جغرافيايى برجسته‌اى در اين دوره نوشته نشد ، ليكن معلومات جغرافياى محلى بر اثر مساعى چندين جغرافيدان و مورخ غنا يافت . سنّتهاى جغرافيايى دورهء كهن حفظ شد ، ولى اصالتى در فكر و عمل به وجود نيامد . در جغرافياى نجومى ، طبيعى ، يا انسانى پيشرفتهاى چشمگيرى حاصل نشد . تأليف متون مربوط به جغرافياى محلى در اين دوره با توسعهء اسلام و قدرت سياسى مسلمين در مشرق زمين رابطهء نزديك داشت و مرهون توجهى بود كه فرمانروايان مسلمان ، بيشتر به دليل مقاصد سياسى ، به تاريخ نگارى و جغرافيا معطوف مىساختند .\r\nدر عراق و بين‌النهرين ، كه مراكز قديمى فعاليت جغرافيايى محسوب مىشدند ، آثار جغرافيايى اندكى پديد آمد ، در كتاب مآرث قدشى ابن العبرى ( متوفى 685 ) نفوذ فراوان سنّت اسلامى و نقشهء نيمه مدورى از جهان به چشم مىخورد . در مصر و سوريهء عهد ايوبيان و مماليك ، كتابهاى « خطط » پديد آمد . علاقه به كتب « عجائب » و مصر قديم در عهد ايوبيان منجر به جمع‌آورى و تأليف روايات و داستانهاى شگفت‌انگيز دربارهء پادشاهان مصر ( ! ) و ديگر افسانه‌هاى عامه‌پسند گرديد ، ولى\r\n\r\n","description":"","footnote":"","page_name":" 47 ","page_number":55},
  {"content":"\r\n\r\nاطلاعات تازه و جديدى نيز دربارهء سرزمينهاى اسلامى مشرق زمين ، مانند هندوستان و غيره ، در اين روايات يافت مىشد . مؤلفانى كه در اين قبيل مسائل آثارى به وجود آورده‌اند عبارت‌اند از ابراهيم بن وصيف شاه ( در 605 به تأليف مشغول بود ) ؛ نويرى ( متوفى 629 ) ، مقريزى ( متوفى 845 ) ؛ ابن فضل الله عمرى ( متوفى 749 ) ؛ قلقشتدى ( متوفى 821 ) و ديگران . در افريقاى شمالى ، حسن بن على مراكشى كتاب جامع المبادى و الغايات را به رشتهء تحرير در آورد كه شامل طول و عرضهاى جغرافيايى است كه بعضا خود مؤلف فراهم آورده است . مقدمهء ابن خلدون داراى فصلى در جغرافياست كه خود نمونه‌اى از سنّت تاريخنويسان مسلمان است كه جهان را در مقدمهء تاريخ خود وصف مىكردند .\r\nدر ايران ، آسياى مركزى ، و هندوستان پاره‌اى كتب تاريخى فارسى به جغرافياى توصيفى و محلى پرداخته‌اند ، و رساله‌هايى نيز دربارهء جغرافياى جهان به رشتهء تحرير درآمده است . كتب جغرافيايى بيشتر مبتنى بر مآخذ عربى قديمى بود كه اطلاعات جديدترى از تواريخ عمومى و شرح فتوحات به آنها افزوده شده بود . از جملهء آثار مهم مىتوان كتب زيرا نام برد : فارس‌نامهء ابن بلخى كه در اوايل قرن ششم نوشته شده ؛ نزهة القلوب حمد اللّه مستوفى ( متوفى 750 ) ؛ جهان‌نامهء محمد بن نجيب بكران كه براى سلطان محمد خوارزمشاه ( حك :\r\n596 - 617 ) نوشته شده و حاوى اطلاعات جالبى دربارهء جغرافياى ماوراءالنهر است ؛ مطلع السعد بن عبد الرزاق سمرقندى ( متوفى 887 ) ؛ هفت اقليم امين احمد رازى كه در 1002 نوشته شده و با اينكه كتابى در شرح احوال است ، داراى اطلاعات جغرافيايى بسيار با ارزشى است .\r\n\r\n","description":"","footnote":"","page_name":" 48 ","page_number":56},
  {"content":"\r\n\r\n\r\n6 . جغرافيدانان عثمانى\r\nبه نظر نمىرسد كه تركان عثمانى ، تا اواسط قرن نهم / چهاردهم شروع به نوشتن آثار جغرافيايى كرده باشند . اولين آثار آنها كتابهاى كوچكى دربارهء خلقت عالم بود كه به سياق كتابهاى « عجائب » نوشته شده و دربارهء شگفتيهاى آفرينش بود . معروفترين اين كتابها احتمالًا درّ مكنون تأليف يازيجى اوغلو احمد بيجان ( متوفى حدود 860 ) برادر يازيجى اوغلو محمد ( متوفى 855 ) شاعر متقدم عثمانى است . احمد بيجان ، همچنين اول كسى است كه قسمتهايى از كتاب عربى عجائب المخلوقات قزوينى را كه دربارهء خلقت عالم است ، به همان نام ترجمه كرده است . در اين كتاب نيز بر عجائب خلقت بيش از اطلاعات علمى تأكيد گرديده است . « 1 »\r\nعجائب المخلوقات قزوينى چندين بار به تركى ترجمه شده است ( بروكلمان به چهار ترجمه از اين كتاب اشاره مىكند ) . « 2 » سلسله ترجمه‌هايى نيز از خريدة العجائب ابن وردى به تركى با همان عنوان صورت گرفته است . « 3 » يكى از اين ترجمه‌ها با اضافاتى جديد از شخصى از اوايل عصر عثمانى به نام على بن عبد الرحمان همراه است . « 4 » علاوه بر اين ، بعد از آنكه سپاهىزاده محمد بن على ( متوفى 997 ) چاپ عربى تازه‌اى از كتاب\r\n\r\n\r\n","description":"","footnote":"\r\n( 1 ) .\r\n Rieu , Catal . of Turkish MSS in the Brit . Mus . , 106 ff \r\n( 2 ) .  Brockelmann , SI , 882 \r\n( 3 ) .\r\n Beitrage zur historischen Geographie . . . vornehmlich des Orients , ed . Hans Mzik , Festband Eugen Oberhummer , Leipzig and Vienna 1929 , 86 ff \r\n( 4 ) .\r\n Franz Taeschner , Der Bericht des arabischen Geographen Ibn al - Wardi uber Konstantinopel in Festband Eugen Oberhummer , 84 - 91 ; and Ein altomanischer Bericht uber das vorosmanische Konstantinopel in AION , N . S . i , 1940 , 181 - 189 \r\n","page_name":" 49 ","page_number":57},
  {"content":"\r\n\r\nتقويم البلدان ابو الفدا را تحت عنوان اوضح المسالك الى معرفة البلدان و الممالك ، كه در آن مطالب و حواشى به ترتيب الفبا تنظيم گرديده بود ، پديد آورد ، « 1 » وى گزيده‌اى از آن را تحت همان عنوان به تركى ترجمه كرد . « 2 »\r\nيكى از آخرين ترجمه‌ها از آثار جغرافيايى گذشتگان كتاب مناظر العوام محمد بن عمر ( نه عثمان ) بن بايزيد عاشق ( متولد 964 ، تاريخ وفات نامعلوم ) است كه در 1006 به اتمام رسيد . اين كتاب از دو بخش تشكيل مىشود ؛ بخش اول آن دربارهء « عالم علوى » ، يعنى بهشت و ساكنان آن و ذوات آسمانى است و در ضميمه ، قسمتى از « عالم سفلى » ، يعنى جهنم و ساكنان آن را شرح داده است . اين قسمت جز نجوم ، كه به اجمال برگزار شده ، تماما شامل مسائل مربوط به اساطير و الهيات است . ولى همين بخش اول در حقيقت مقدمه‌اى بيش نيست و قسمت عمدهء كتاب در بخش دوم آمده است كه « عالم سفلى » ، يعنى زمين و ساكنان آن را شرح مىدهد . قسمت اول آن شامل جغرافياى عمومى است كه در آن اندكى اطلاعات عام دربارهء زمين آمده و سپس توصيفهاى جداگانه‌اى به اسلوب قرون وسطايى ، به ترتيب پديده‌هاى طبيعى مانند اقيانوسها ، جزاير ، باتلاقها و درياچه‌ها ، رودها ، چشمه‌ها ، چشمه‌هاى آب گرم ، كوهها و بالاخره قسمت اصلى جغرافياى توصيفى ، يعنى شهرها ذكر شده است .\r\nدر اين قسمت تمام مطلب جغرافيايى بر طبق اقاليم سبعهء بطلميوسى ( « اقاليم حقيقيّه » ) ترتيب يافته است . در چارچوب اين تقسيم‌بندى ، اماكن به 28 اقليم سنتى ( « اقاليم عرفيّه » ) يا ناحيه ، يعنى اصلى كه عاشق از كتاب ابو الفدا اقتباس كرده ، ارائه شده است و در نتيجه بعضى از\r\n\r\n\r\n","description":"","footnote":"\r\n( 1 ) .  Brockelmann , II , 46 \r\n( 2 ) .  op . cit , SII , 44 \r\n","page_name":" 50 ","page_number":58},
  {"content":"\r\n\r\nشهرهاى مورد اشاره ، بنابر موقعيت خود در بيش از يكى از « اقاليم حقيقيه » ظاهر مىشوند ، و به عبارت ديگر ، استفاده از دو اصل موجب تداخل مىگردد . عاشق ، ذيل هر مدخل به ترتيب نام مراجع عربى و فارسى خود را ، كه به تركى ترجمه كرده ، ذكر مىكند ؛ مانند ابن خردادبه ، ابن جوزى ، ياقوت ، قزوينى ، حمد اللّه مستوفى ، و ابن وردى ، كه هر يك را با اشارهء دقيق به مأخذ آورده است . عاشق گزارشهاى شخصى خود را ، بخصوص دربارهء آناطولى ، روملى و مجارستان بر مطالب كتاب مىافزايد ، و بدقت تصريح مىكند كه كدام اطلاع خاص از خود او ( « راقم الحروف » ) است ، و تاريخ ديدارش از شهر مورد نظر را نيز ذكر مىكند ، و به اين ترتيب توالى تاريخى سفرهاى خود را نيز به دست مىدهد .\r\nبه دنبال جغرافيا ، به كليات علوم طبيعى توصيفى ، يعنى جامدات ، مايعات ، گازها ، معادن ، فلزات ، عطريات ، نباتات ، حيوانات و انسان اشاره شده ، و در نتيجه كتاب كلًا مجموعه و خلاصه‌اى از جغرافياى سنتى و علوم طبيعى است .\r\nاز جملهء آثارى كه به معناى وسيعترى به ترجمه‌هاى كتب جغرافيايى تعلق دارد ، كتابى در نجوم و رياضى است كه على قوشجى ( متوفى 879 ) به فارسى نوشته است . نويسنده قبلًا سرپرست رصدخانهء الغ بيگ در سمرقند بوده و بعدها منجم دربار محمد ثانى شده است . كتاب او چند بار به تركى ترجمه شده است . « 1 » ختاىنامه نيز كه در اصل در 922 به قلم على اكبر ختائى به زبان فارسى نوشته شده است ، به اين مقوله تعلق دارد .\r\nدر اين كتاب ، نويسنده سفر خود را به چين در 912 - 914 / 1506 - 1508 ، و\r\n\r\n\r\n","description":"","footnote":"\r\n( 1 ) .  ZDMG , lxxvii , 1923 , 40 , note 2 \r\n","page_name":" 51 ","page_number":59},
  {"content":"\r\n\r\nاقامت سه ساله‌اش را در آن سرزمين شرح مىدهد . وى كتاب خود را به سلطان سليم اول تقديم كرده است . اين كتاب در زمان سلطان مراد سوم ، احتمالًا در 990 / 1582 ، به تركى ترجمه شده است . « 1 »\r\nتركان عثمانى در زمينهء جغرافياى دريايى و دريانوردى آثار دست اولى تأليف كردند . در اين زمينه بايد بخصوص از آثار پيرى محى الدين رئيس ( متوفى 962 ) برادرزادهء كمال رئيس ، قهرمان معروف دريانوردى ، كه با هر گوشهء مديترانه آشنايى داشته است ياد كرد . وى در 919 نقشه‌اى از جهان در دو قسمت تهيه كرد كه فقط قسمت غربى آن محفوظ مانده و آن را به سلطان سليم اول در قاهره تقديم كرده است ( 923 ) . پيرى رئيس ، براى آن قسمت از نقشه‌اش كه مغرب را نشان مىدهد ، از نقشه‌هايى كه اكتشافات پرتغالى را تا 914 / 1508 نشان مىداد ، و نيز از نقشهء ديگرى كه از ميان رفته و حاوى اكتشافات كريستف كلمب در سفر سومش ( 903 / 1498 ) بوده ، به عنوان مأخذ بهره برده است . وى نقشهء اخير را از ملّاحى اسپانيايى ، كه سه سفر با كريستف كلمب به امريكا رفته و در 907 / 1501 در شهر والنسيا به دستور كمال رئيس ، عمومى پيرى رئيس ، به زندان تركان افتاده ، به دست آورده است . « 2 »\r\n\r\n\r\n","description":"","footnote":"\r\n( 1 ) .  P . Kahle in AO , xii , 91 ff ; Opera Minora , 322 - 323 \r\n( 2 ) .\r\n idem , Die verschollene Columbus - Karte vom Jahre 1498 in einer turkischen Weltkarte von 1513 , Berlin - Leipzig 1933 ; idem , A lost map of Columbus , in Opera Minora , Leiden 1956 , 247 - 265 ; Ibrahim Hakki , Eski Haritalar , Istanbul 1936 ; Afet , Un Amiral Geographe ture du XVle Siecle Piri Reis , Auteur de la plus ancienne carte de l`Amerique in Bulleten , i ( 1937 ) , 333 - 349 ; Sadi Selen , Die Nord - Amerika - Karte des Piri Reis ( 1928 ) ; op . cit , 519 - 523 \r\n","page_name":" 52 ","page_number":60},
  {"content":"\r\n\r\nپيرى رئيس سپس براى دريانوردى مديترانه راهنمايى به نام بحريه تدوين كرد كه شامل 129 فصل بود ، و هر يك نقشه‌اى به همراه داشت كه در آن وصف دقيق مديترانه و تمام قسمتهاى آن گنجانده شده بود . الگوى او راهنماهاى دريايى ايتاليايى و ديگر راهنماى دريانوردى بوده كه بيشتر آنها از ميان رفته است . او اثر خود را نخست در 927 به سلطان سليم اول اهدا كرد و بعد از در گذشت اين سلطان ، نسخهء تجديدنظر شده‌اى از آن را كه با چندين نقشهء اضافى و مقدمه‌اى شاعرانه مشتمل بر 1200 بيت به زبان تركى در توصيف دريا و دريانوردان همراه بود ، در 923 به وسيلهء ابراهيم پاشا وزير اعظم به سلطان سليمان تقديم نمود . « 1 »\r\nاثرى مشابه دربارهء جغرافياى دريايى و دريانوردى در اقيانوس هند در 961 به قلم سيد على رئيس بن حسين ، معروف به كاتب رومى ( متوفى 970 ) ، تحت عنوان المحيط ( « اقيانوس » ) به رشتهء تحرير درآمد . على رئيس از تجارب ملّاحان جنوب عربستان كه به عنوان راهنما ، واسكوداگاما را در سفرش به كاليكات همراهى مىكردند ، استفاده كرده و همچنين ترجمهء تركى قسمتهايى از كتاب العمدة المهريهء سليمان مهرى را در كتاب خود آورده است . « 2 »\r\n\r\n\r\n","description":"","footnote":"\r\n( 1 ) .\r\n P . Kahle , Piri Re`is und seine Bahriye in Beitrage zur historischen Geographie . . . , Festband E . Oberhummer , Leipzig - Vienna 1920 , 60 - 76 ; IDEm , BAHRIYYA , DAS TURKISCHE SEGELHANBUCH FUR DAS MITTELLANDISCHE MEER VoM JAHRE 1521 , \r\nنخستين بخش اثرى ناتمام ؛ (  Berlin - Leipzig 1926  ) متن كامل به صورت عكسى ، كتاب بحريه ، استانبول 1953 .\r\n( 2 ) .\r\n W . Tomaschek and M . Bittner , Die topographischen Kapitel des indischen Seespiegels Mohit , Vienna 1897 ; Gabriel Ferrand , Relations de Voyages et textes Geographiques . . . , ii , Paris 1914 \r\n","page_name":" 53 ","page_number":61},
  {"content":"\r\n\r\nاثر ديگرى در جغرافياى دريايى از دوره‌اى متأخرتر ، كتاب بحر الاسود و الابيض از سيّد نوح است كه در زمان سلطان محمد چهارم به رشتهء تحرير درآمده است . « 1 »\r\nمشابه اين نوع متون ، ولى دربارهء خشكيها ، كتاب مصوّرى است به نام مجموعهء منازل كه نصوح مطراقى ( تولد و وفات نامعلوم ) نوشته و در آن ، منزلگاههاى نخستين لشكركشى سلطان سليمان قانونى به ايران ( 940 - 942 ) را به تفكيك و مختصرا توصيف كرده است . از اين كتاب تنها يك نسخه ، كه به احتمال قوى همان نسخهء اهدا شده به سلطان است ، در كتابخانهء دانشگاه استانبول وجود دارد و منبع مهمى براى مطالعهء مسيرهايى است كه سلاطين عثمانى در لشكركشيهاى خود به مشرق مورد استفاده قرار مىداده‌اند . « 2 »\r\nگزارش لشكركشيهاى سلطان سليم اول ، سلطان سليمان اول ، و همچنين سلطان مراد چهارم در مجموعهء اسنادى به نام منشآت السلاطين تأليف فريدون احمد بك ( متوفى 991 ) ، يا مؤلفان بعدى نيز آمده است ( تنها نسخهء دو جلدى منشآت حاوى گزارش سفر است ، استانبول 1274 - 1275 ) . « 3 »\r\n\r\n\r\n","description":"","footnote":"\r\n( 1 ) .\r\n F . Babinger , Seyyid Nuh and his Turkish Sailing handbook , in Imago Mundi , xii ( 1955 ) , 180 - 182 \r\n( 2 ) .\r\n Albert Gabriel , Les etapes d'une campagne dans les deux Irak d'apres un manuscrit turc du XVI Siecle in Syria ( 1928 ) , 328 - 341 ; F . Taeschner , The itinerary of the first Persian Campaign of Sultan Suleyman 1534 - 36 , according to Nasuh al - Matraki'' , in Imago Mundi XII ( 1956 ) , 53 - 55 \r\n( 3 ) . تعداد زيادى از اين گزارشها در كتاب زير آمده است :\r\n F . Taeschner , Das anatolishe Wegenetz nach osmanischen Quellen , i , Leipzig 1924 , 20 \r\n","page_name":" 54 ","page_number":62},
  {"content":"\r\n\r\nمهمترين اثر جامع جغرافيايى ، كه در عين حال نمايشگر مرحلهء تحول تركيه از نقطه‌نظر شرقى قرون وسطايى به نظرگاه جديد اروپايى است ، كتاب جهان‌نما ، نوشتهء محقق معروف مصطفى بن عبد الله معروف به كاتب چلبى يا حاجى خليفه ( 1017 - 1067 ) است . اين كتاب داراى تاريخ پيچيده‌اى است . كاتب چلبى دوبار شروع به نوشتن اين كتاب كرد ، ولى در هر دو نوبت كار او ناقص ماند . در 1058 ، به سياق قرون وسطايى آثارى چون كتاب عاشق سابق الذكر ، كه مورد استفاده و تأييد او نيز بود ، تأليف كتابى را دربارهء پيدايش علم آغاز كرد . پس از توصيف اقيانوسها ، رودها ، و درياچه‌ها به خشكيها پرداخت ، و ابتدا مغرب ، يعنى اسپانياى اسلامى و افريقاى شمالى ، را توصيف كرد . قرار بود قسمت بعد عمدهء كتاب به سرزمينهاى امپراتورى عثمانى تخصيص يابد ، و اين قسمت را با شرح سه شهر اصلى امپراتورى ، يعنى بورسه ، ادرنه ، و قسطنطنيه آغاز كرد و بعد از آن به شرح نيمهء اروپايى امپراتورى ، يعنى روملى ، بوسنى ، و مجارستان پرداخت ( از نسخه‌اى از اين كتاب كه در وين موجود بوده ، فون‌هامر « 1 » كتاب روملى و بوسنى « 2 » را ترجمه كرده است .\r\nموقعى كه كاتب چلبى در حين توصيف مجارستان به فصل مربوط به هتوان « 3 » رسيد ، به نسخه‌اى از « اطلس صغير » « 4 » گرهارد مركاتور « 5 » دست يافت كه يودوكوس هونديوس « 6 » در 1621 در آرنهايم « 7 » به چاپ رسانده بود . وى جهان‌نما را رها كرد و از 1064 / 1654 با كمك يك نفر فرانسوى\r\n\r\n\r\n","description":"","footnote":"\r\n( 1 ) .  J . von Hammer \r\n( 2 ) .\r\n F . Taeschner , Die vorlage von Hammers``Rumeli und Bosna'' , in MOG , i ( 1923 - 25 ) , 308 - 310 \r\n( 3 ) .  Hatvan \r\n( 4 ) .  Atlas Minor \r\n( 5 ) .  Gerhard Mercator \r\n( 6 ) .  Jodocus Hondius \r\n( 7 ) .  Arnheim \r\n","page_name":" 55 ","page_number":63},
  {"content":"\r\n\r\nمسلمان شده به نام محمد افندى اخلاصى به ترجمهء اطلس پرداخت و آن را لوامع النور فى ظلمات اطلاس مينور ناميد .\r\nدو سوم كار اطلس كه انجام شد ، كاتب چلبى مجددا نوشتن جهان‌نما را براساس طرح جديد و مطابق با نمونه‌هاى غربى آغاز كرد . اما اين بار كار را با شرق آسيا آغاز نمود و در اين راه علاوه بر مآخذ دريايى ، از منابع شرقى مانند ختاىنامه على اكبر نيز استفاده كرد و بهره‌بردارى او از اين منابع ، هر چه به مغرب مىرفت فزونى مىيافت . زمانى كه در توصيف خود از شرق تا دوردست‌ترين نقاط غرب در ارمنستان ( ايالت وان ) پيش رفت ، مرگ ناگهانى او ، كه بر اثر سانحه‌اى پيش آمد ، كار را متوقف ساخت ( 1067 ) . به اين ترتيب طرح دوم كتاب او نيز ناتمام ماند .\r\nبا وجود اين اثر اروپايى ديگرى سبب ادامهء كار جهان‌نما و مآلا تكميل آن گرديد . در 15 ربيع الاول 1079 / 14 اوت 1668 ، كولير « 1 » ، سفير هلند ، نسخه‌اى لاتينى از كاربلو « 2 » را كه شامل يازده جلد مىشد از طرف دولت متبوع خود به سلطان محمد چهارم در ادرنه اهدا نمود . چند سال بعد ، در 1086 ، ابوبكر بن بهرام دمشقى ( متوفى 1102 ) ، به دستور سلطان ، اين اثر را به زبان تركى برگرداند . ابوبكر ترجمهء خود را تحت عنوان نصرة الاسلام و السرور فى تقرير اطلس مايور عرضه كرد و براساس آن با استفاده از منابع ديگر ، بخصوص مراجع شرقى ، كتاب جغرافياى كبير خود را به رشتهء تأليف در آورد . « 3 »\r\n\r\n\r\n","description":"","footnote":"\r\n( 1 ) .  Colier \r\n( 2 ) .\r\n Blaeu , Atlas Major Sive Cosmographia Blaviana ( 1662 ) \r\n( 3 ) .\r\n P . Kahle , The Geography of Abu Bekr Ibn Behram ad - Dimashki ; Ms : A . S . 575 of the Chester Beatty Collection . \r\n","page_name":" 56 ","page_number":64},
  {"content":"\r\n\r\nبعدها در 1140 / 1728 كه يك مجارستانى مسلمان شده به نام ابراهيم متفرقه ، اوّلين چاپخانه را در استانبول داير كرد ، جهان‌نماى كاتب چلبى يازدهمين اثرى بود كه در 1145 با فن جديد چاپ تركيه به زيور طبع آراسته شد . ابراهيم از صورت دوم اثر خود ، كه با شرحى از كاتب چلبى دربارهء آسيا آغاز شده بود ، به عنوان مبناى اين چاپ استفاده كرد و قسمتهاى مربوط را هم از كتاب ابوبكر گرفته به صورت « لاحقه » بر آن افزود ؛ به طورى كه نسخهء چاپ شده شرح كامل آسيا را دربرداشت . در فصول مقدماتى كه شامل مسائل نجومى ، رياضى و جغرافيايى بود ، كتاب را با اضافاتى تحت عنوان تذييل الطابع ، با آخرين اطلاعات تكميل نمود . « 1 »\r\nدر 1153 نويسندهء ديگرى نيز به نام شهريزاده احمد بن مذهب سعيد ( متوفى 1178 ) به ادامهء جهان‌نماى كاتب چلبى تحت عنوان روضة الانفس همت گمارد ، ولى كتاب او هرگز به چاپ نرسيد ، زيرا از يك طرف با درگذشت ابراهيم متفرقه در 1157 و تعطيل مطبعهء او ، و از طرف ديگر با ورود كتابهاى دست اول اروپايى ، نوشته‌هاى تركى در زمينهء جغرافيا از اهميت افتاد .\r\nدربارهء سفرنامه‌ها ، از كتاب على اكبر ختائى و اقامت او در چين قبلا ذكرى به ميان آمده ، و اكنون شايسته است كه از كتاب سيدى على رئيس نيز نامى برده شود . او از سفر خود به هندوستان و مراجعت به دربار\r\n\r\n\r\n","description":"","footnote":"\r\n( 1 ) .\r\n . F . Taeschner , Zur Geschichte des Djihannuma , in MSOS ii , 29 ( 1926 ) 99 - lll ; idem . , Das Hautwerk der Geographischen Literatur der Osmanen , Kaatib Celebis Gihannuma , in Imago Mudi 1935 , 44 - 47 ; Katip Celebi Hayati ve escrleri hakkinda incelemeler , Ankara 1957 ; Hamit Sadi Selen , 121 - 136 \r\n","page_name":" 57 ","page_number":65},
  {"content":"\r\n\r\nسلطان در ادرنه ، بعد از حملهء نافرجام بحريهء عثمانى به پرتغاليها در اقيانوس هند ، شرح مختصرى به جا گذاشته كه در كتاب كوچكى به نام مرآة الممالك مندرج است ( كه در 964 تكميل و در 1313 در استانبول به چاپ رسيده است ) . « 1 »\r\nاما اثر مهم در زمينهء سفرنامه‌نويسى كتاب عظيم ده جلدى سياحت‌نامه يا تاريخ سيّاح اوليا بن درويش محمد ظلّى ، معروف به اوليا چلبى ، است كه در ميان تمام متون مسلمانان يگانه است . اوليا چلبى مدت چهل سال ( از 1041 تا 1081 ) در اطراف و اكناف امپراتورى عثمانى و سرزمينهاى مجاور آن به مسافرت پرداخت . او بيشتر به عنوان روحانى برجسته در معيّت اعيان و رجال مملكت و حكام و سفرا و همچنين دسته‌هاى سپاه مسافرت مىكرد . بنابراين ، كتاب او نوعى خاطرات است كه علاوه بر اطلاعات دربارهء سرزمينهايى كه او از آنها بازديد كرده ، حاوى بسيارى نكات دربارهء مسائل عمدهء سياسى آن زمان است . وى علاوه بر تجارب شخصى ، نتايج مطالعات و مشاهدات و تخيّلات گوناگون ذهن و قّاد خود را در كتاب خويش گنجانده است . به دليل نزديكى چلبى با شخصيتهاى سياسى ، و مشاركت او در سرنوشت آنها ، كتاب وى به صورت يكى از مآخذ مهم تاريخ آن زمان در آمده است .\r\nيكى از عواملى كه موجب تأليف سفرنامه مىگرديد ، همانا زيارت سالانهء مكه بود ، و مخصوصا از قرن دوازدهم كتابهاى زيادى در دست\r\n\r\n\r\n","description":"","footnote":"\r\n( 1 ) ترجمهء انگليسى آن به اين شرح است :\r\n A . Vambery , Travels and adventures of the Turkish Admiral Sidi Ali Reis . . . during the years 1553 - 1556 , London 1899 \r\n","page_name":" 58 ","page_number":66},
  {"content":"\r\n\r\nاست كه مسافرت از اسكودار ، يعنى مبدأ حركت در ساحل آسيايى به سفر براى زيارت مكه و مناسك حج ، در آنها تشريح شده است . بيشتر زايران مكه همّ خود را صرف تشريح مناسك كرده و كمتر به توصيف جريان سفر دست زده‌اند ، ولى بعضى از آنها به توصيف سفر نيز پرداخته‌اند ، و به همين جهت اثر آنها از لحاظ جغرافيايى اهميت دارد . مفصلترين آنها مناسك الحج محمد اديب ( 1193 ) است كه در 1232 در استانبول به چاپ رسيد . « 1 »\r\nاز يك نظر گزارشهاى سفرا يا « سفارت نامه » ها را نيز بايد در رديف سفرنامه‌ها دانست ، گو اينكه اين قبيل آثار در عين حال جزو متون تاريخى نيز به شمار مىآيد ، و به همين سبب معمولا تاريخنگاران امپراتورى عثمانى آنها را در آثار خود وارد مىسازند ( نگارنده صورت كامل آنها را در مجلهء انجمن شرق شناسى آلمان ، « 2 » ذكر كرده و شرح كامل آن را فائق رشيد انات در تاريخ وثيقه لرى آورده و در رسملى تاريخ مجموعه سى ، 8 اوت 1950 ، نيز به چاپ رسيده است ) .\r\nدر اين جا مىتوان به موضوع نقشه‌كشى اشارهء كوتاهى داشت . نقشهء جهان پيرى رئيس در 919 ، كه در اصل در دو قسمت بوده ، در صفحات پيشين توصيف شده است . پيرى رئيس در راهنماى درياى مديترانه ( بحريهء ) خود ، به تقليد از راهنماهاى ايتاليايى ، و احتمالا بر مبناى\r\n\r\n\r\n","description":"","footnote":"\r\n( 1 ) ترجمهء فرانسوى آن به اين شرح است :\r\n M . Bianchi , ' ' Itineraire de Constantinople a la Mecque \" , in Recueil des Voyages et des Memoires Publies par Societe de Geogrphie , II , Paris 1825 , \r\nكه در آن تاريخ اثر به جاى 1193 اشتباها 1093 قيد شده است .\r\n( 2 )  ZDMG , lxxvii ( 1923 ) , 75 - 78 \r\n","page_name":" 59 ","page_number":67},
  {"content":"\r\n\r\nآنها ، در هر فصلى نقشه‌اى آورده است كه ناحيهء مديترانه‌اى مورد بحث آن فصل را شرح مىدهد . لئوباگرو « 1 » ، سردبير فقيد مجلهء ايماگو موندى « 2 » ، چنين نقشه‌اى از مديترانه در اختيار داشت كه در آن خطوط نصف النهارات موازى براساس تصوير نادرست جهان‌نماى مسطح رسم شده بود .\r\nدر نسخه‌هاى اوليهء جهان‌نماى كاتب چلبى ، نقشه‌هاى ظريفى از لواى ( سنجق ) ، مورد بحث در حواشى صفحات ، نشان داده شده است . چاپ 1145 جهان‌نما داراى نقشه‌هاى تمام صفحه‌اى است كه مسلما براساس اسلوب نقشه‌كشى معاصر اروپايى ، ولى با نماى وارونه ( شمال در پايين نقشه ) ترسيم شده است . از آثار چاپخانهء ابراهيم متفرقه نسخه‌اى از نقشهء خاورميانه و نزديك است كه فعلا در آرشيو نظامى اتريش نگاهدارى مىشود و تاريخ آن 1139 / 1726 - 1727 يا 1141 / 1728 - 1729 است . « 3 »\r\nدر پايان بايد به نقشهء جهانى معروف به نقشهء حاجى احمد تونسى ( مورخ 967 / 1559 ) كه در مرسياناى و نيز موجود است ، اشاره كرد .\r\nزمانى تصور مىشد كه اين نقشه را در اصل مسلمين ترسيم كرده‌اند ، امّا اينك معلوم شده است كه كار اروپاييان بوده و براى عرضه به مسلمين تهيّه شده است . « 4 »\r\n\r\n\r\n","description":"","footnote":"\r\n( 1 ) .  Leo Bagrov \r\n( 2 ) .  Imago Mundi \r\n( 3 ) .\r\n F . Taeschner , Das anatolische Wegenetz nach asmanischen Quellen , II , Leipzig 1926 , 62 ff \r\n( 4 ) .\r\n . L mailliW , robrA nnA , 0651 fo pam hsikruT desserppuS ehT , hsiK egroeG ; 413 - 172 , 8591 iXX , SAOSB ni \" srekaM sti dna 'damhA ijaH fO paM ehT ' ' , eganeM . L . V \r\n Clements Library , 1957 \r\n","page_name":" 60 ","page_number":68},
  {"content":"\r\n\r\n\r\nمآخذ\r\nمتون جغرافيايى عربى فزونتر از آن است كه بتوان در اينجا به استقصاى مختصر آنها پرداخت . به همين دليل تنها گزيده‌اى از مآخذ در ذيل آمده است :\r\n1 . متون ، ترجمه‌ها و شروح . ابودلف مسعر بن مهلهل ، الرسالة الثانيه ، چاپ مينورسكى ، قاهره ، 1955 ؛ بيرونى ، كتاب القانون المسعودى ، دايرة المعارف ، حيدر آباد ( هند ) ، 2 ج ، 1955 ؛ همو ، صفة المعموره على البيرونى ، چاپ زكى وليدى طوغان\r\n ( Memoir'ASILiii , New , Delhi 1941 ) \r\nاين اثر حاوى متون منتسب به جغرافياست كه از اين آثار بيرونى گرفته شده است : 1 ) القانون المسعودى ، 2 ) تحديد نهاياة الاماكن لتصحيح مسافات المساكن ، 3 ) الجماهر فى معرفة الجواهر ، و 4 ) الصيدنه ) ؛ حمد الله مستوفى ، نزهة القلوب ، چاپ محمد دبير سياقى ، تهران 1958 ، همدانى ، كتاب صفة جزيره العرب ، چاپ محمد بن بلهيد نجدى ، قاهره 1953 ؛ هروى ، على بن ابى بكر ، الاشارات الى معرفة الزيارات ، چاپ و ترجمهء فرانسوى سوردل ، دمشق 7 - 1953 ؛ حدود العالم ؛ ابن بطوطه ؛ ابن فضلان ، رساله ، ويرايش دوم ، ترجمه و شرح  A . P . Kovalevsky  1955 ؛ ابن حوقل ؛ ابن خلدون ؛ روزنتال ؛ اصطخرى ، المسالك و الممالك ، چاپ م . دبير احمد العال الحينى ، قاهره 1961 ؛ محمد بن نجيب بكران ، جهان‌نامه ، بازنويسى و ترجمهء  Y . BOrshcevsky  1960 ؛ نعيمى ، عبد القادر ، الدارس فى تاريخ المدارس ، 2 ج ، دمشق 51 - 1948 ؛\r\n\r\n","description":"","footnote":"","page_name":" 61 ","page_number":69},
  {"content":"\r\n . \r\n","description":"","footnote":"","page_name":" 62 ","page_number":70},
  {"content":"\r\n . \r\n","description":"","footnote":"","page_name":" 63 ","page_number":71},
  {"content":"\r\n . \r\n","description":"","footnote":"","page_name":" 64 ","page_number":72},
  {"content":"\r\n\r\n\r\nبخش دوم نقشهء جغرافيايى ترجمهء عبد الحسين آذرنگ « * »\r\n« خريطه » يا « خارطه » ، كه در زبان عربى امروز به نقشهء جغرافيايى گفته مىشود ، از  Carte  فرانسوى گرفته شده است . « 1 » در زبان عربى قديم چندين اصطلاح براى نقشه وجود داشته كه از آن جمله است : « جغرافيا » يا « جغرافيه » ( يونانى : ) ، كه به عربى « صورة الارض » و نيز « رسم الارض » ، « صفة الدنيا » ، « اشكال الارض » ، « لوح الرسم » و جز آنها ترجمه شده است .\r\nاز دوران باستان نقشه‌نگارى در خاورميانه مرسوم بود ، ولى با ظهور اسلام ، به لحاظ مقتضيات سياسى و ادارى دنياى رو به گسترش اسلام ، توجه ويژه‌اى بدان مبذول گشت . بدين ترتيب در قرن دوم نقشه‌اى\r\n\r\n\r\n","description":"","footnote":"\r\n* . با سپاس از دانشمند ارجمند آقاى كامران فانى ، براى تذكّر و اصلاح چند لغزش در چاپ اول كتاب حاضر - ع . آ .\r\n( 1 ) .\r\n I . Y . Krachkovsky , Istoria Arbskaya geograficeskaya literature , Moscow - Leningrad , 1957 \r\nترجمهء عربى : صلاح الدين عثمان هاشم ، زير عنوان تاريخ الادب الجغرافى العربى ، قاهره 1963 ، ج 1 ، ص 59 ، حاشيهء مترجم ؛ و نيز ابراهيم شوكت ، « خرائط جغرافيا العرب الاول » در مجلة الاستاذ ، بغداد 1962 ، ص 2\r\n","page_name":" 65 ","page_number":73},
  {"content":"\r\n\r\nاز ديلم براى حجاج بن يوسف ( متوفى 95 ) تهيّه شد . نقل است كه در زمان حكومت منصور خليفهء عباسى ( حك : 136 - 158 ) نقشه‌اى از باتلاقهاى بصره وجود داشته است . « 1 » كيفيت اين نقشه‌ها هرچه بوده ، احتمالا دانش بلاواسطه‌اى كه اعراب طىّ نخستين لشكركشيهاى خود دربارهء اين منطقه كسب كرده بودند ، بعلاوهء شيوه‌هاى بومى نقشه‌نگارى ، در تهيهء اين نقشه‌ها به ايشان كمك كرد .\r\nدر اوايل قرن سوم هجرى به نخستين نقشه‌هاى عالم به زبان عربى و حاوى جزئيات برمىخوريم . آشنايى جهان اسلام در قرن دوم و اوايل قرن سوم با آثار نجومى و جغرافيايى يونانيان ، هنديان و ايرانيان چنين كارى را ممكن ساخت . بدين ترتيب از اين دوران تا قرن يازدهم ، نقشه‌نگارى به صورت علمى انجام مىشد و چندين مرحلهء تكوينى را پشت سرگذاشت . منجمان و جغرافيدانان مسلمان براساس سنتّهاى گوناگون خود به كشيدن نقشه‌هاى جهانى ، منطقه‌اى و دريايى مىپرداختند تا اينكه فنون نو جايگزين روشهاى قديمى ايشان شد .\r\nعلماى بغداد كه تحت حمايت مأمون خليفهء عباسى ( حك :\r\n198 - 218 ) در بيت الحكمه به كار اشتغال داشتند ، نخستين نقشهء عالم را تهيّه كردند . شكل اصلى اين نقشه ، كه « الصورة المأمونيه » ناميده شده بود ، در دست نيست . بنا به گفتهء مسعودى كه آن را ديده ، نقشهء عالم « حاوى افلاك ، ستارگان ، خشكيها و درياها و ( مناطق ) مسكون و غير مسكون ( دنيا ) ، سكونتگاههاى مردم مختلف ، شهرها و غيره » بوده است .\r\nمسعودى آن را از نقشه‌هايى كه بطلميوس ، مرينوس ، و ديگران از عالم\r\n\r\n\r\n","description":"","footnote":"\r\n( 1 ) . همان كتاب ، ص 59 ، 206 ؛ شوكت ، ص 2 - 3\r\n","page_name":" 66 ","page_number":74},
  {"content":"\r\n\r\nكشيده‌اند ، استادانه‌تر دانسته است . « 1 » به گفتهء زهرى كه حدود 532 مىزيسته است ، فزارى نسخه‌اى از اين نقشه تهيه كرده و كتاب الجغرافيهء زهرى نيز مبتنى بر همين نسخهء الصورة المأمونيه بوده است . « 2 » چون مواد جغرافيايى كتاب زهرى براساس نظام « كشور » در ايران باستان ترتيب يافته است ، احتمال مىرود كه الصورة المأمونيه مبتنى بر تركيبى از نظام ايرانى و نظام بطلميوسى بوده باشد ؛ در اين نظام ، عالم مسكون به هفت اقليم تقسيم مىشد كه به موازات خط استوار قرار داشتند ، و براساس طول روز از هم مجزّا شده بودند . بنابراين ، واضح است كه گرچه بسيارى از داده‌هاى آن مأخوذ از « جغرافيا » ى بطلميوس بوده ، مقدار زيادى از مطالب اين نقشه ، و نيز ترتيب آن ، از منابع غير يونانى گرفته شده است .\r\nمحمد بن موسى خوارزمى كتاب جغرافياى خود را ، كه به صورة الارض موسوم است ، در همين دوران نگاشت . اين كتاب كه بيشتر آن بر مبناى « جغرافيا » ى بطلميوس تأليف شده ، حاوى جداولى از طول و عرض جغرافيايى مكانها ( شهرها ، كوهها ، رودها ، و غيره ) براساس اقاليم بطلميوس است . در اينكه كتاب در اصل نقشه‌هايى منطقه‌اى از هر يك از اقاليم يا نقشهء واحدى از عالم بوده است شك چندانى وجود ندارد ، ولى ظاهرا نقشه‌اى برجاى نمانده است . چهار نقشه‌اى كه در متن چاپى كتاب موجود است ، ظاهرا نسخه‌بردارى جديدى از نقشه‌هاى اصلى مؤلف است كه نقشهء « جزيرة الجوهر » ، نقشه‌اى از درياها ، خليجها\r\n\r\n\r\n","description":"","footnote":"\r\n( 1 ) . مسعودى ، تنبيه ، ص 33 ؛ نيز - همو ، مروج ، ج 1 ، ص 183 - 205\r\n( 2 ) . زهرى ، كتاب الجغرافيّه ، چاپ محمد حاج صدوق ، دمشق 1968 ، ص 306 ؛ نيز - كراچكوفسكى ، همان كتاب ، 7 / 86 ، 279\r\n","page_name":" 67 ","page_number":75},
  {"content":"\r\n\r\nو غيره ، رود نيل و درياى آزف را نشان مىدهد . « 1 » شوكت استدلال مىكند كه چون خوارزمى كتابى مختصر نوشته بود نقشهء كاملى از عالم نكشيد ، بلكه به كشيدن چهار نقشه به طور نمونه بسنده كرد . « 2 » راضيهء جعفرى ، نقشه‌هاى خوارزمى را بر مبناى مطالب موجود در صورة الارض بازسازى كرده است . « 3 » مقايسهء اين نقشه با نقشه‌هاى موجود از بطلميوس « 4 » شباهت بسيار زياد آنها را به يكديگر نشان مىدهد ، كما اينكه نقشه‌هاى موجود در كتاب خوارزمى نيز به نقشه‌هاى بطلميوس شبيه است .\r\nثابت بن قرّه ( متوفى 288 ) كه ترجمهء بسيار خوبى از « جغرافيا » ى بطلميوس به زبان عربى را به او نسبت داده‌اند ، نقشه‌اى نيز از عالم كشيده كه به « صفة الدنيا » ، « 5 » موسوم بوده است ولى امروزه موجود نيست .\r\nنقشه‌هاى ياد شده در سطور گذشته ، براساس سنّت نقشه‌نگارى به اصطلاح يونانى - اسلامى تهيه شده است ، ليكن از چندين جهت با نقشه‌هاى بطلميوسى تفاوت دارند ؛ نخست اينكه از شيوهء تصوير مخروطى بطلميوسى پيروى شده است . نقشه‌نگاران طول و عرض\r\n\r\n\r\n","description":"","footnote":"\r\n( 1 ) . براى نقشه‌ها - كتاب صورة الارض ، چاپ  H . VonMz ik  ، لايپزيگ 1926 ، لوح 1 ( جزيرة الجوهر ) ؛ لوح 2 ( شكل درياها ، خليجها و غيره ) ؛ لوح 3 ( نقشهء رود نيل ) ؛ و لوح 4 ( نقشهء درياى آزف )\r\n( 2 ) شوكت ، ص 7 - 8\r\n( 3 )\r\n S . Razia Jafri , A Critical Revision and Interpreation of Kitab Surat al - Ard . by Muhammad b . Musa al - kh waazml , thesis , Aligarh Muslim Unvirsity , Unpublished \r\n( 4 )\r\n E . L . Stevenson , Geography of Claudius Ptolemy ; New York 1932 ; - The map of Afrka by al kh warazmi as interpreted by von Mzik ; Youssouf Kamal , Monumenta Catografica Africae et Aegypti , iii Epoque Arabe ) , Fasc . I . 1930 , 525 \r\n( 5 )  Krachkovsky , 206 \r\n","page_name":" 68 ","page_number":76},
  {"content":"\r\n\r\nجغرافيايى را در نقشه‌هاى خود به صورت خطهاى مستقيمى كشيده‌اند كه گويى بر سطح مستوى قرار دارد ، و به شكل كروى زمين توجه نداشته‌اند . بيرونى ( متوفى 442 ) ، ضمن انتقاد از مرينوس براى برخى مفروضات در نقشهء او از كرهء زمين ، و نيز از بتّانى در خصوص تعيين جهت قبله ، مىگويد كه « ايشان دايره‌هاى نصف النهار را در حكم خطهاى مستقيم ، تلقى كرده‌اند ، و ازينرو به چنين خطاى فاحشى دچار شده‌اند » . « 1 » زهرى نيز از دانشمندانى كه الصورة المأمونيه را تهيه كردند انتقاد مىكرد ، زيرا ، به گفتهء وى در حالى كه شكل زمين كروى است آنها نقشهء زمين را به پيروى از شيوهء معمول در ساختن اسطرلاب بر سطحى مستوى كشيدند . « 2 » ضمنا ، گرچه در نقشه‌هاى بطلميوسى عالم مسكون به هفت اقليم ( و 21 مدار در شمال خط استوا و چهار مدار در جنوب آن ) تقسيم شده است ، در نقشه‌هاى يونانى - اسلامى تنها تقسيم‌بندى كلّيتر به اقاليم هفتگانه مراعات شده و تقسيم‌بندى فرعى به مدارات كنار گذاشته شده است .\r\nمطلب سوم ، تفاوتهاى ميان نقشه‌هاى بطلميوسى و يونانى - اسلامى از نظر مشخصات طبيعى است . مثلًا اقيانوس هند در نقشه‌هاى بطلميوسى به صورت دريايى محصور نشان داده شده است ، حال آنكه نقشه‌هاى يونانى - اسلامى آن را در جنوب شرقى با اقيانوس كبير ( « اقيانوس محيط » ) مرتبط دانسته‌اند . سيلان نيز در نقشه‌هاى يونانى - اسلامى به مراتب كوچكتر از آن است كه در نقشه‌هاى بطلميوسى نمايانده شده\r\n\r\n\r\n","description":"","footnote":"\r\n( 1 ) . - بيرونى ، كتاب تحديد نهاياة الاماكن لتصحيح مسافاة المساكن ، و ترجمهء انگليسى آن از جميل على ، بيروت 1966\r\n( 2 ) . ص 304\r\n","page_name":" 69 ","page_number":77},
  {"content":"\r\n\r\nاست . بخشى از اين تفاوتها و نظاير آنها ، مولود اطلاعات دقيقترى است كه جغرافيدانان و نقشه‌نگاران مسلمان دربارهء آسيا و افريقا داشتند . از اين گذشته ، منجمّان مسلمان ادوار بعد ، جدولهاى نجومى يونانيان و نيز مسلمانان متقدم را بر مبناى رصدهاى خود تصحيح كرده بودند ، و اين خود على القاعده نقشه‌نگاران را در كشيدن نقشه‌هاى دقيقتر يارى داده است . « 1 »\r\nدر قرن چهارم ، ابو الحسن بن يونس ( متوفى 399 ) ، به اتفاق حسن بن احمد مهلّبى ، نقشه‌اى از عالم براى عزيز خليفه فاطمى ( حك : 365 - 386 ) تهيه كرد . اين نقشه بر روى پارچهء ابريشم تسترى رسم گرديده و با رشته‌هاى طلا و رنگهاى مختلف روى ابريشم بافته شده بود .\r\nاقليمها و كوهها و رودها و شهرها و درياها و شاهراههاى مختلف روى آن مشخص ، و مكه و مدينه به صورتى متمايز از نقاط ديگر نمايانده شده بود . هزينهء اين نقشه به 22000 دينار بالغ شد . گذشته از اختلافاتى در ساحل جنوب شرقى عربستان و ساحل شمالى افريقا ، اين نقشه با نقشهء خوارزمى مطابقت داشت . « 2 »\r\nدر همين قرن بود كه ابوزيد احمد بن سهل بلخى سنّتى نو در نقشه‌نگارى اسلامى پايه‌گذارى كرد كه بر نقشه‌نگاران متأخر اثرى ژرف برجاى گذاشت و به مطلوبترين شيوهء نقشه‌نگارى در دنياى اسلام تبديل شد . بلخى ، جغرافيايى از دنياى اسلام تأليف كرد . در اين كتاب ، كه صور الاقاليم نام دارد ، هر يك از ولايات مختلف را « اقليم » ناميده و به نقشه‌هايى است كه مؤلف از ولايات مختلف كشيده و در آن حدود\r\n\r\n\r\n","description":"","footnote":"\r\n( 1 ) . براى جزئيات آن - شوكت ، ج 2 ، ص 5\r\n( 2 ) . همان ، ص 12 - 13\r\n","page_name":" 70 ","page_number":78},
  {"content":"\r\n\r\nولايت ، شهرها و قصبات و عمده ، رودها ، كوهها و شاهراههاى اصلى ميان شهرها را نشان داده است . او نقشه‌هايى از اقيانوس هند ، درياى مديترانه و درياى خزر ، و نيز نقشه‌اى از عالم كشيده كه در آن مكه در مركز عالم قرار گرفته است . جغرافيا و نقشه‌هاى او هيچيك مستقلًا برجاى نمانده است ، ولى اصطخرى ( حدود 340 ) از نقشه‌هايش نسخه‌بردارى كرد و احتمالًا بر كيفيت آنها افزوده و رساله‌اش را نيز با مطالب كتاب خويش تلفيق كرد . اصطخرى 21 نقشه از ولايات ( و نيز نقشه‌اى از عالم ) كشيد كه در كتاب مسالك الممالك او آمده است . « 1 »\r\nجغرافيدان ديگرى كه سنت نقشه‌نگارى بلخى را دنبال كرد ابن حوقل ، يكى از جغرافيدانان نامى عصر خويش بود كه كتابى برجسته به نام صورة الارض در جغرافياى عالم اسلام تأليف كرد ( حدود 366 ) .\r\nاين كتاب ، كه در اساس بر مبناى سنّت بلخى و اصطخرى نوشته شده است ، حاوى تجارب و مشاهدات گرانبهاى مؤلف نيز هست . ابن حوقل براى اين كتاب 22 نقشه و از جمله نقشه‌اى از عالم كشيد . او برخى از نقشه‌هاى اصطخرى را عالى ، ولى برخى ديگر را مغشوش و آگنده از عيب مىدانست . ازينرو به درخواست اصطخرى به تجديد نظر در برخى از نقشه‌هاى او پرداخت . « 2 » نگاهى به نقشهء ابن حوقل برترى آن را بر نقشه‌هاى اصطخرى نشان مىدهد . « 3 » مقدسى يكى ديگر از پيروان مكتب\r\n\r\n\r\n","description":"","footnote":"\r\n( 1 ) . براى نقشه‌ها - المسالك و الممالك ، چاپ محمد جابر عبد العال الحينى ، قاهره 1961 ؛ براى بحثى دربارهء نقشه‌ها توسط مصحح نيز - همان ، ص 195 - 205 ؛ نيز - ترجمهء فارسى كتاب اصطخرى زير عنوان مسالك و الممالك ، چاپ ايرج افشار ، تهران 1340 ش ، براى نقشه‌هاى رنگى\r\n( 2 ) . - ابن حوقل ، صورة الارض ، چاپ كرامرز ، ليدن 1939 ، ج 2 ، ص 329 - 330\r\n( 3 ) . براى نقشه‌هاى او - كمال ، ج 3 ، جزوهء 1 ، ص 672 - 677\r\n","page_name":" 71 ","page_number":79},
  {"content":"\r\n\r\nبلخى است كه شايد اصليترين جغرافيدان مسلمان در آن عصر باشد . او در كتاب احسن التقاسيم فى معرفة الاقاليم خود شرحى منظم از جغرافيا و جنبه‌هاى فرهنگى هريك از ولايات جهان اسلام آورده است . وى ترتيب ولايات را تغيير داد و نقشهء دوازده ولايت را كشيد ، و مدعى شد كه بر مبناى تجارب خود و اطلاعات به دست آمده از ملّاحانى كه ملاقات كرده است ، نقشهء دقيقترى از درياى پيرامون عربستان كشيده است . « 1 » بدين ترتيب ظاهرا جغرافيدانان مكتب بلخى همواره مىكوشيدند كه كيفيّت نقشه‌هاى اسلاف خود را بهبود بخشند .\r\nسنّت جديد در نقشه‌نگارى ، چه از نظر نگرش و چه از نظر محتوا ، با سنّت يونانى - اسلامى تفاوت داشت ، و در واقع مىتوان آن را بازتابى از ديدگاههاى سياسى مسلمانان در آن زمان دانست . در مقايسه با نقشه‌هاى يونانى - اسلامى كه عراق را معمولًا در اقليم مركزى ( يعنى چهارم ) قرار مىدادند ، مكتب بلخى در نقشه‌هاى عالم ، مكّه را در مركز نقشه نشان مىدهد . وجه مميزهء جالب توجه ديگر اينكه در اين نقشه‌هاى كروى شكل عالم ، جنوب در بالا و شمال و در پايين قرار گرفته است ، و براى اين كار نيز دلايل دينى آورده‌اند ( شوكت « 2 » بر اين اعتقاد است كه جغرافيدانان به احترام شهرهاى مكّه و مدينه در جزيرة العرب ، كه وراى آن سرزمينى وجود نداشت ، جنوب را بالاى نقشه‌هاى خود قرار دادند ) . در اينجا نيز اقيانوس محيط ، گرداگرد خشكى را فرا گرفته و تقريبا تمام ربع جنوبى كرهء زمين ، به پيروى از نظر يونانيان دربارهء « سرزمين\r\n\r\n\r\n","description":"","footnote":"\r\n( 1 ) .\r\n al - Mukaddasl , ed . M . J . deGoeje , BGA , iii , Leiden , 1877 , 10 - 11 \r\n( 2 ) . شوكت ، ص 21 ، حاشيهء 3\r\n","page_name":" 72 ","page_number":80},
  {"content":"\r\n\r\nناشناختهء » « 1 » منضم به قاهرهء افريقا ، خشكى است . درياى مديترانه و اقيانوس هند به صورت دو « خليج » برآمده از اقيانوس محيط نمايانده شده‌اند كه در برزخ سوئز كمترين فاصله را با يكديگر دارند ، و بدين ترتيب با مفهوم قرآنى « بحرين » ى كه در برزخ به هم مىپيوندند ، مطابقت پيدا مىكند ( فرقان : 53 ) . بدين ترتيب ، گرچه اقيانوس هند در جنوب شرقى با اقيانوس كبير مرتبط است ، ولى ميان آن و اقيانوس اطلس ارتباط آبى وجود ندارد . نقشه‌هاى دريايى مجزّا معمولًا شكلى هندسى دارد و به پرنده يا صورت ديگرى شبيه است ، كه اين نيز مبتنى بر نظر اصحاب حديث است . در اين نقشه‌هاى عالم ، حدود حدسى اقليمهاى جهان اسلام ، و نيز مناطق غير مسلمان ، به نحوى كشيده شده كه از تقسيم‌بنديهاى سياسى و نژادى دنيا تصويرى كلى به دست دهد .\r\nنقشه‌نگاران ، بويژه در نقشه‌هاى اقليمها ، شيوه‌هاى ابتكارى خود را نمايان مىسازند . در هر يك از اين نقشه‌ها ، حدود اقليم و شهرها و قصبات و رودها و كوهها و راهها با ظرافت بسيار نمايانده شده است .\r\nبيگمان غرض اصلى نقشه‌نگار بزرگنمايى جهان اسلام بوده است . پس اين نقشه‌ها را مىتوان دستاوردى مشخص براى نقشه‌نگاران مكتب بلخى ، و پيشرفتى در تقسيم‌بندى رياضى اقاليم نقشه‌هاى يونانى - اسلامى شمرد .\r\nنقشه‌هايى را كه آثارى از تأثير مكتب بلخى در آنها به چشم مىخورد ، ميلر « 2 » به وزير مشهور سامانيان ، يعنى ابو عبد الله محمد بن احمد بن نصر جيهانى ، نسبت داده است . وى مؤلف كتاب المسالك و الممالك است كه\r\n\r\n\r\n","description":"","footnote":"\r\n( 1 ) .  terraincognita \r\n( 2 )  K . Miller \r\n","page_name":" 73 ","page_number":81},
  {"content":"\r\n\r\nحدود 310 تأليف شده ، ولى بعدها از ميان رفته است . « 1 » البته بعيد است كه اين نقشه‌ها را او كشيده باشد ، زيرا او در آثار خود از ترتيب بطلميوسى هفت اقليم متابعت مىكرد .\r\nاز جملهء نخستين آثارى كه در اين قرن به زبان فارسى در زمينهء جغرافيا تأليف شد ، كتاب حدود العالم ( تأليف 372 ) است كه مؤلف آن ناشناخته است . بنا به گفتهء مينورسكى ، مؤلف « بر مبناى نقشه‌اى متقدم » احتمالًا شكل اصلاح شدهء نقشه‌هاى ابو جعفر خازن ، كار خود را آغاز كرده و ظاهرا كيفيت آنها را بهبود بخشيده است . ولى نقشه‌اى كه مؤلف ناشناس بر روى آن كار كرد ، در دست نيست ( مينورسكى نظر خود را بر پيشنهادى از جانب بار تولد مبتنى ساخته است دالّ بر اينكه كتاب بلخى در جغرافيا شايد در واقع توصيفى دربارهء نقشه‌هاى ابو جعفر خازن بوده است ) . « 2 » بعيد نيست كه اين نقشه به سنت مكتب بلخى تعلق داشته است .\r\nبيرونى بود كه مفاهيم تازه‌اى در جغرافياى طبيعى وارد كرد و اين مفاهيم به نوآوريهايى در نقشه‌هاى عالم ، كه از آن پس به دست نقشه‌نگاران مسلمان كشيده شده است منجر گرديد . او نخستين كسى بود كه نظريهء ارتباط اقيانوس هند را با اقيانوس اطلس از طريق تنگه‌هايى در جنوب جبال القمر ، منابع معهود رود نيل ، پيشنهاد كرد . استدلال او بر اين مبنا بود كه همانطور كه اقيانوس هند ( بحر الكبير ) در سمت شرق به داخل قارهء شمالى ( آسيا ) نفوذ كرده و در بسيارى از جاها\r\n\r\n\r\n","description":"","footnote":"\r\n( 1 ) .\r\n MappaeArabicae , Stuttgart 1931 , IslamAtlas , Bandv , Tafel 66 - 70 , 72 V . 73 r \r\n( 2 ) . حدود العالم ، ترجمه ، ص 18 ، زير نويس 5 ؛ نيز همان ، ص پانزده براى نظر مينورسكى\r\n","page_name":" 74 ","page_number":82},
  {"content":"\r\n\r\nبدان وارد شده و جزاير فراوانى ايجاد كرده است ، آن قاره نيز براى حفظ توازن در سمت غرب به داخل بحر الجنوبى پيشروى كرده است .\r\nبيرونى بر اين عقيده بود كه چون دريا در اين ناحيه با جزرومدّى دايمى وارد جبال [ القمر 
  ] و دره‌ها مىشود و توفانى است ، باعث غرق كشتيها مىشود و دريانوردى را ناممكن مىسازد ، ولى با وجود اين ، از طريق همين راههاى باريك با اقيانوس اطلس ارتباط دارد . وى سپس مىافزايد كه گو اينكه كسى شخصا آن را مشاهده نكرده است ، ليكن در سمت جنوب و وراى اين جبال ، نشانه‌هايى حاكى از اتصال اين دو دريا كشف شده است . بدين‌سان بيرونى بر آن بود كه اقيانوس محيط ، پيرامون قارهء مسكون را فرا گرفته است ؛ « 1 » و در نقشه‌اى كه از درياها كشيده ، به جاى « سرزمين ناشناختهء » سنتّى ، دريايى كشيده است كه بيشتر ربع جنوبى را فرا مىگيرد ، اقيانوس هند با اقيانوس اطلس ارتباط دارد ، و افريقا كوچك مىشود . « 2 » بسيارى از جغرافيدانان و نقشه‌نگاران بعدى از نظريهء بيرونى پيروى كردند ( براى مثال ابو الفدا ، تقويم البلدان « 3 » ؛ ياقوت ، معجم البلدان ، ج 1 ، ص 506 ؛ و نقشهء درياها مبتنى بر نظر بيرونى . « 4 » حذف « سرزمين ناشناخته » در بسيارى از نقشه‌هاى متأخر عالم و تغيير شكل قارهء افريقا در آنها ، چه بسا از اين نظريه متأثر بوده است .\r\n\r\n\r\n","description":"","footnote":"\r\n( 1 ) . القانون المسعودى ، حيدر آباد 1955 ، ج 2 ، ص 538\r\n( 2 ) . براى نقشهء بيرونى از درياها - شكل 1\r\n( 3 )\r\n J . Reinaud , Geographie d`Aboulfeda , Paris , 1840 \r\n( 4 )\r\n Wadie Jwaideh , The Introductory Chapters of Yaqut`s Mu`jam al - Buldan , Leiden , 1975 , 30 - 32 \r\n","page_name":" 75 ","page_number":83},
  {"content":"\r\n\r\nشكل 1 . نقشهء درياها آن‌گونه كه در كتاب التفهيم بيرونى ( تأليف 420 ) آمده است .\r\nموزهء بريتانيا ، 8349 ، برگ 58 .\r\nدر قرن پنجم ، محمود كاشغرى نقشهء غريبى از عالم بر مبناى زبان‌شناسى كشيد كه در آن بر نواحى ترك زبان تأكيد شده و كاشغر را مركز عالم و نواحى ديگر را در حاشيه قرار داده بود . « 1 »\r\nدر حالى كه بر محبوبيّت مكتب بلخى نزد نقشه نگاران در شرق افزوده\r\n\r\n\r\n","description":"","footnote":"\r\n( 1 ) براى اين نقشه - كمال ، ج 3 ، جزوهء 2 ، ص 741 ؛\r\n Miller , Op . cit . , Arabische welt - und Landerkarten , Band v , Weltkarten , 142 - 148 \r\n","page_name":" 76 ","page_number":84},
  {"content":"\r\n\r\nمىشد ، در اروپا هنوز به تهيهء برجسته‌ترين نقشه‌ها به سنّت يونانى - اسلامى مشغول بودند . در سيسيل شريف ادريسى جغرافيدان مشهور ، كه در دربار راجر دوم مىزيست ، به دستور پادشاه مجموعه‌اى شامل نقشهء عالم و نقشه‌هاى مقطعى تهيه كرد . او نقشه‌هاى بطلميوسى را مبناى كار خود قرار داد ، و نقشهء نقره‌اى بزرگى ساخت . سپس نقشه‌اى از عالم كشيد ، و با تقسيم كردن هر يك از هفت اقليم به ده بخش طولى ، نقشهء جداگانه و تفصيلى هر يك از اين بخشها را كشيد و اطلاعات جغرافيايى را ، كه از منابع عرب و نرمنها كسب كرده بود ، بدانها وارد كرد . اين نقشه‌ها بخشى از تأليف عظيم جغرافيايى او موسوم به نزهة المشتاق فى اختراق الافاق را تشكيل مىدهد و به استثناى نقشهء نقره‌اى ، خوشبختانه بقيه از تغييرات زمانه جان سالم به در برده است . « 1 » نقشه‌هاى ادريسى بهترين نمونهء همكارى ميان اعراب و نرمنها در زمينهء نقشه‌نگارى است .\r\nدر كتابى موسوم به مختصر ابن حوقل ، تأليف نويسنده‌اى ناشناس ، نقشهء جالب توجهى از اواسط قرن ششم وجود دارد كه در آن ، شكل عالم مسكون بيضوى كشيده شده است نه مدوّر . اقيانوس هند و اقيانوس اطلس را برزخى باريك از خشكى ، نزديك سرچشمه‌هاى نيل ، از يكديگر جدا مىكند ؛ اين برزخ به « سرزمين ناشناخته » متّصل و بخشى از آن قابل رويت است ( از سه نسخهء خطى اين كتاب ، دو نسخه عنوان زير را دارد : كتاب هيئة اشكال الارض و مقدارها فى الطول و العرض المعروف به جغرافيا ، كمال ، ج 3 ، جزوهء 2 ، ص 804 - 817 ) . كمال ، همهء نقشه‌هاى موجود در نسخ خطى مختلف اين كتاب را چاپ كرده است . يكى از\r\n\r\n\r\n","description":"","footnote":"\r\n( 1 ) . -  Miller , Bandi , Heft 3 ; andBandvi \r\n","page_name":" 77 ","page_number":85},
  {"content":"\r\n\r\nاينها ، « 1 » به گفته كرامرز ، تلخيصى است از نسخهء مورخ 479 ابن حوقل ، طوپقاپى سراى شمارهء 3346 ، با حواشى و تعليقات مربوط به عصر تلخيص كننده ، يعنى 534 - 580 . « 2 » از جملهء نقشه‌هاى مختلفى كه به نسخهء خطى اين كتاب تعلق دارد ، نقشه‌اى است از رود نيل كه كرامرز در چاپ خود آن را آورده است ، « 3 » ولى در جزئيات با نقشهء خوارزمى از رود نيل « 4 » تفاوت دارد .\r\nشش نقشهء احمد طوسى ، يكى از نخستين كيهان‌نگاران مسلمان و مؤلف كتاب فارسى عجائب المخلوقات ( تأليف حدود 576 ) ، نيز بدين قرن تعلق دارد ؛ اين نقشه‌ها احتمالًا به سنّت بلخى كشيده شده و عبارت بوده است از نقشه‌هاى بحر خزر ( بحر قزوين ) ، درياى مديترانه ، جبال ، السند و خليج فارس . « 5 »\r\nدر قرن هفتم تعدادى نقشهء عالم تهيه شد كه برخى به سنّت يونانى - اسلامى و بعضى به مكتب بلخى تعلق داشت . نقشهء غريبى از عالم متعلق به سنّت يونانى - اسلامى و متعلق به 646 ، در جزئى باقيمانده از رساله‌اى فارسى در زمينهء جغرافيا ديده مىشود . در اين نقشه ، اقيانوس هند از جنوب جبال القمر مىگذرد و سپس به سمت شمال مىپيچد و به اقيانوس اطلس و درياى مديترانه مىپيوندد و بدين ترتيب پيرامون جايى را ، كه ظاهرا بايد قارهء افريقا باشد ، فرا مىگيرد . ولى « سرزمين ناشناخته » نيز بخشى از ربع جنوبى كرهء زمين را فرا گرفته است و افريقا را به سمت\r\n\r\n\r\n","description":"","footnote":"\r\n( 1 ) .  B . N . No . 2214 \r\n( 2 ) . - ابن حوقل ، چاپ كرامرز ، مقدمه ، ص پنج و شش\r\n( 3 ) . همان ، ج 1 ، ص 149\r\n( 4 ) . - سطور پيشين\r\n( 5 )  Krachkovsky , 325 \r\n","page_name":" 78 ","page_number":86},
  {"content":"\r\n\r\nشمال دور مىزند تا به اسپانيا متصل شود . « 1 » مؤلف ظاهرا متأثر از بيرونى است ، ولى در عين حال به ابقاى « سرزمين ناشناخته » بر روى نقشه اصرار داشته و همين امر باعث شده است كه آن را به قارهء اروپا متصل كند . نقشهء عالمى كه ابن العبرى ( 622 - 685 ) ، كشيش سريانى ، تهيه كرد ، نيز به سنّت يونانى - اسلامى تعلق داشت . « 2 »\r\nنقشه‌هاى بيضوى عالم كه ميلر به ابن سعيد مغربى ( متوفى 672 يا 685 ) نسبت داده است ، « 3 » به احتمال زياد به مؤلف ناشناس مختصر ابن حوقل تعلق دارد . از سوى ديگر ، نقشهء عالم ابن سعيد از سنّت يونانى - اسلامى پيروى مىكند ، ولى در ربع جنوبى كرهء زمين ، جاى « سرزمين ناشناخته » را دريايى گرفته است و اقيانوس هند در جنوب افريقا به اقيانوس اطلس مىپيوندد ، و بخش جنوبى افريقا به شكل چنگال نمايانده شده است . به هر تقدير ، چنين مىنمايد كه مؤلف در باب حدود قاره‌ها و جزيره‌ها دچار تشتت رأى بوده است . « 4 »\r\nنقشه‌هايى كه نقشه‌نگاران قرنهاى هفتم و هشتم كشيده‌اند داراى مميزات ويژه و جالب توجّهى است . براى مثال ، نقشهء عالم متعلق به زكريا بن محمد قزوينى از سنّت مكتب بلخى پيروى مىكند ، ولى در آن\r\n\r\n\r\n","description":"","footnote":"\r\n( 1 ) . - كمال ، ج 3 ، 1935 ، جزوهء 5 ، ص 996 ؛ مجلدى كه شامل رسالهء فارسى در زمينهء جغرافياست ( ليدن ، نسخه‌هاى خطى عربى ، 1899 ) ، حاوى رساله‌اى در نجوم نوشتهء احمد سنجرى نيز هست كه در 646 استنساخ شده است\r\n( 2 ) .  Miller , i , 9 ; v , 169 ; cf . Krachkovsky , 373 - 374 \r\n( 3 ) .  Miller , Bandv , Tafel 71 , andi , I , 21 - 22 \r\n( 4 ) . براى نقشهء عالم ابن سعيد -\r\n Bagrow and R . A . Skelton , History of Cartography , London 1961 , pl . xxxvi \r\n","page_name":" 79 ","page_number":87},
  {"content":"\r\n\r\nكوه افسانه‌اى قاف اقيانوس محيط را در برگرفته است ، و از سمت جنوبى كوه قاف نيز چشمهء افسانه‌اى آب حيات ( « عين الحياة » ) به « سرزمين ناشناخته » جارى است . « 1 » ولى نقشهء او از درياها مبتنى بر نقشهء بيرونى ، و نقشهء او از اقليمهاى عالم بر مبناى سنّت يونانى - اسلامى است . « 2 » نقشهء عالم متعلق به سراج الدين ابو حفص عمر ، معروف به ابن وردى شبيه نقشهء قزوينى است ، از سنت بلخى در نقشه‌نگارى متابعت مىكند و كوه افسانه‌اى قاف را گرداگرد اقيانوس محيط و چشمهء آب حيات قرار مىدهد . « 3 » از طرف ديگر ، دمشقى نمودارهاى ممتازى از توزيع نسبى نژادهاى گوناگون در بخشهاى مسكون كرهء زمين كشيد . « 4 »\r\nظاهرا در اين زمان گرايشهاى جديدى به نقشه‌نگارى اسلامى وارد شده بود . از جملهء جالبترين آنها ، نقشه‌هايى است كه نقشه‌نگاران مسلمان در آن ، شبكه‌اى از خطوط عمودى و افقى در حكم طول و عرض جغرافيايى كشيده‌اند . اين خطوط ، خانه‌هاى مربع شكلى به وجود آورده كه اسامى مكانها در آنها ثبت شده و بدين ترتيب موضع جغرافيايى آن اماكن مشخص شده است . معلوم نيست آيا اين آزمايش جديد در نقشه‌نگارى اسلامى ، از نقشه‌نگارى چينى ، كه در آن شبكهء خانه‌هاى مستطيل شكل به صورت مقياسى جهت نشان دادن فاصله معمول بوده است تأثير پذيرفته ، يا اينكه خاص نقشه‌نگاران مسلمان است .\r\nنمونه‌هايى از نقشه‌هاى مغولى ، كه از اين طرح پيروى كرده ، در دست\r\n\r\n\r\n","description":"","footnote":"\r\n( 1 ) .  - Miller . Bandv , Tafel 80 ( 2 . KazwiniGotha ) \r\n( 2 ) .  ibid , Weltkarten , 129 - 132 \r\n( 3 )  ibid , Bandv , Tafle 75 - 79 ; ( Weltkarten , 134 - 138 ) \r\n( 4 )  ibid , Bandv , Weltkarten , 139 - 141 \r\n","page_name":" 80 ","page_number":88},
  {"content":"\r\n\r\nاست كه در همين دوره در چين تهيه شده است ؛ براى مثال ، در نقشهء مغولى مورخ 729 / 1329 ، « 1 » شبكهء خانه‌هاى مستطيل شكل به كار رفته است . كراچكوفسكى معتقد بود كه ممكن است نماينده‌اى از مكتب نقشه‌نگارى ايرانى - عرب اين نقشه را كشيده باشد ، و احتمالًا اسامى مكانها در ابتدا به زبان مغولى بوده و نقشه بعدها به زبان چينى ترجمه شده است . « 2 » ولى ، از آن جا كه اين نوع نقشه با الگوى چينى خود تفاوتى اساسى دارد ، بدين معنى كه نقشه‌هاى اسلامى براى نماياندن طول و عرض جغرافيايى از شبكه استفاده مىكردند ، ولى چينيان براى نشان دادن فاصله ، و با در نظر گرفتن اينكه در آن زمان مغولها بر بسيارى از سرزمينهاى واقع ميان ايران و چين حكومت داشتند ، بعيد نيست كه نقشه‌نگاران مسلمان مفهوم شبكه را در اصل از چينيان اخذ كرده باشند .\r\nنمونهء قابل ذكرى از اين نوع ، نقشهء حمد اللّه مستوفى است كه در آن عالم مسكون به هجده بخش طولى مساوى تقسيم شده است و طولها ، چنان كه گويى از سطحى مستوى بگذرند ، به صورت خطهاى مستقيم كشيده شده‌اند و در قطبها در يك نقطه جمع نمىشوند ؛ عالم مسكون نيز به نه بخش موازى تقسيم شده است ، و از خط استوا شروع مىشود و به سمت شمال امتداد مىيابد . بدين ترتيب ، هر يك از مربعها تقريبا ( ؟ ؟ ) وسعت دارد و هر درجه ( بنابر محاسبات منجمان مأمون ) معادل 3 / 2 56 ميل عربى است . اسامى مكانها بدون رعايت ترتيبى در هر يك از مربعها ، و اسامى هفت اقليم نيز در اطراف دايرهء عالم مسكون نوشته شده است . آثارى از نظريهء بيرونى ، حاكى از وجود دريايى كه ربع\r\n\r\n\r\n","description":"","footnote":"\r\n( 1 ) . -  History of the Yuan Shih \r\n( 2 ) .  Krachkovsky , 398 - 399 \r\n","page_name":" 81 ","page_number":89},
  {"content":"\r\n\r\nجنوبى كرهء زمين را دربر مىگيرد ، و اينكه جنوب افريقا به شكل چنگال است ، در اين نقشه ، مانند نقشه‌هايى كه قبلًا به آنها اشاره كرديم ، به چشم مىخورد . در نقشهء تفصيلى آسياى مركزى ، ايران و غيره ، كه ميلر آن را « نقشهء ايران » « 1 » ناميده است ، مستوفى شبكه‌اى با خانه‌هاى مستطيل شكل به كار برده است . در اين نقشه هر خانه نمايندهء ؟ 1 ؟ 1 است و اسامى شهرها و قصبات عمده در هر يك از آنها آمده است . اين نقشه شامل 64 تا 111 درجه طول شرقى و 16 تا 45 درجه عرض شمالى است ( منجمان مسلمان معمولًا طول جغرافيايى را از جزاير قنارى ( صفر درجه ) تا چين ( 180 درجه ) محاسبه مىكردند ) . براساس گفتهء حمد اللّه مستوفى ، نقشهء او از اقليم اول تا اقليم ششم را در شمال خط استوا در برمىگيرد ، ولى اين تقسيم‌بندى حدسى است و ظاهرا به تقسيم‌بندى اقليمها ، به نحوى كه منجمان تقسيم كرده‌اند ربطى ندارد . با تقسيم‌بندى حدسى مدارات عرض جغرافيايى ، به حساب نياوردن كرويّت زمين در ترسيم طول جغرافيايى ، مشكل بتوان انتظار داشت كه مكانها در موضع صحيح جغرافيايى خود ، چنان كه منجمان مسلمان مىشناختند ، قرار گيرد . « 2 »\r\nنقشهء عالم متعلق به حافظ ابرو ( متوفى 833 ) نمونهء ديگرى از اين نوع نقشه‌هاست . سه نقشهء منطقه‌اى او كه به كتاب جغرافيايش منضم است ، به پيروى از سنّت مكتب بلخى كشيده شده است ، ولى نقشهء عالم او به نوع مورد بحث تعلق دارد و از بسيارى جهات به نقشهء حمد الله مستوفى شبيه است . نقشهء عالم بر شبكه‌اى از خانه‌هاى مربع شكل پياده شده كه هر خانهء آن 5 / 5 است و خطهاى عمودى نمايانگر طول جغرافيايى و\r\n\r\n\r\n","description":"","footnote":"\r\n( 1 ) .  lrankarte . \r\n( 2 )\r\n Miller , Bandv , Tafel 83 - 86 ; Bandv , Weltkarten , 178 - 182 \r\n","page_name":" 82 ","page_number":90},
  {"content":"\r\n\r\nخطهاى افقى نمايانگر عرض جغرافيايى است . طول جغرافيايى از صفر درجه ( ساحل غربى افريقا ) شروع مىشود و به سمت شرق تا 180 درجه ادامه مىيابد و از محلى به نام كنكدوز « 1 » مىگذرد ؛ خطهاى طول جغرافيايى مستقيم كشيده شده است . خطهاى عرض جغرافيايى از صفر درجه در خط استوا آغاز مىشود و تا 90 درجه به سمت شمال ادامه مىيابد . اقليمهاى كه در حواشى نمايانده شده و هر يك به صورتى حدسى به دو بخش تقسيم گرديده است ، هيچ ربطى به تقسيم‌بندى نجومى اقليمها ندارد . ربع جنوبى كرهء زمين را آب فراگرفته و ساحل جنوبى افريقا مدوّر است و اين امر ، در قياس با برخى از نقشه‌هاى متقدم كه آن را به شكل چنگال نشان داده‌اند ، پيشرفتى به شمار مىآيد . « 2 »\r\nمنجمان مسلمان نيز از شهرها و قصبات و جهت قبله نقشه‌هايى كشيدند كه نمونه‌هاى متعددى از آن در دست است « 3 » .\r\nدر قرن دهم ، اعضاى خانوادهء الشرفى الساقسى از تونس ، با كشيدن چندين نقشه در فاصلهء سالهاى 958 و 1009 ، شهرتى يافتند . قديمترين عضو خانواده ، يعنى على بن احمد بن محمد ، در 958 اطلسى در هشت برگ تهيه كرد ( نسخهء خطى كتابخانهء ملّى پاريس ) كه نقشهء عالم متعلق به الشرفى ، مورخ 979 ، احتمالًا با آن ارتباط دارد . « 4 » اين اطلس شامل چندين نقشه است : نقشه‌اى از قبله ؛ نقشهء عمومى عالم مبتنى بر نقشهء ادريسى ؛ و نقشه‌هايى از نواحى مختلف سواحل درياى سياه و درياى\r\n\r\n\r\n","description":"","footnote":"\r\n( 1 ) . يا ( كنگ دز [ كنگ دژ 
  ] شهرى افسانه‌اى كه به اعتقاد ايرانيان ، كيكاوس يا جمشيد در منتهى اليه مشرق ، پشت دريا ، ساخت . - مينورسكى ، حدود العالم ، ص 189\r\n( 2 )\r\n Miller , Bandv , Weltkarten , 111 - 112 , 122 - 123 , 178 ; Bandv , Beiheft ; Tafel 72 , 82 \r\n( 3 )  Miller , Bandv , 144 - 54 . \r\n( 4 )  Oxford , Uri , 1787 , I - Miller , v , 176 \r\n","page_name":" 83 ","page_number":91},
  {"content":"\r\n\r\nآزف . تقويمى زراعى براى هر ماه ضميمهء اطلس است . اطلس را احتمالًا براى ناخدايى تهيه كرده است كه در درياى مديترانه ، يا درياى سياه ، با كشتيهاى مسيحيان ، يا سوريان ، در رفت و آمد بود . همين نقشه‌نگار احتمالًا نقشهء عالم مورخ 987 را كشيده است ؛ اين نقشه به اعتقاد ميلر ، حاصل كوششى است در جهت تركيب نقشهء دريايى كاتالونيايى با نقشهء ادريسى به منظور تهيهء نقشهء جديد دريايى عرب . محمد بن على الشرفى ، عضو ديگرى از خانواده ، در 1009 نقشه‌اى از عالم تهيه كرد كه نيمكرهء شرقى آن بر مبناى نقشهء ادريسى و نيمكرهء غربى آن ( ساحل مديترانه و اقيانوس اطلس ) و درياى سياه مبتنى بر راهنماهاى كشتيرانى كاتالونيايى بود . « 1 »\r\n\r\nنقشه‌هاى برّى و بحرى تركان\r\nدر اين قرن نقشه‌نگاران ترك باعث پيشرفتهاى بسيار مهمّى در نقشه‌نگارى اسلامى شدند . در واقع مىتوان گفت كه آنها ميان نقشه‌نگارى سنّتى اسلامى و نقشه‌نگارى جديد پلى زدند . از جملهء برجسته‌ترين نمونه‌هاى كار ايشان نقشه‌هاى پيرى رئيس است . وى نقشه‌اى از عالم كشيد كه در 919 تكميل شد و فقط نيمكرهء غربى آن در دست است . اين بخش شامل شبه جزيرهء ايبرى ، شمالى غربى افريقا ، اقيانوس اطلس و سواحل جزاير امريكاست . اين نقشه ، كه بر پوست آهو كشيده شده ، شامل تصويرهاى رنگى و يادداشتهايى دربارهء كشورها ، ملتها ، حيوانات و گياهان است و در 932 به سلطان سليم تقديم شد . اين نقشه ،\r\n\r\n\r\n","description":"","footnote":"\r\n( 1 ) .\r\n Krachkovsky , 455 - 7 ; - Miller , Bandv , Weltkarten , 175 - 177 \r\n","page_name":" 84 ","page_number":92},
  {"content":"\r\n\r\nكه در واقع يك راهنماى كشتيرانى بود ، مبناى رياضى دارد و پيرى رئيس در تهيهء آن از حدود بيست نقشه استفاده كرده است كه چهارتاى آنها به كاشفان پرتغالى تعلق داشت ( از قبيل نقشهء از دست رفتهء كريستف كلمب كه حاوى اكتشاف او طى سفر سومش در 1498 م بود ) . پيرى رئيس در 941 نقشهء دومى تهيه كرد كه در آن بخش شمالى اقيانوس اطلس و نواحى تازه كشف شدهء امريكاى شمالى و مركزى نشان داده شده است . به گفتهء سويم تكلى ، مقايسه‌اى ميان اين دو نقشه نشان مىدهد كه پيرى رئيس اكتشافات جديد را با دقت دنبال مىكرده است . رهنامهء كشتيرانى ( « بحريه » ) او براى درياى مديترانه ، شامل نقشه‌هاى متعدد به تقليد از راهنماهاى كشتيرانى ايتاليايى و احتمالًا مبتنى بر آنها بود ، و هر نقشه نمايانگر بخشى از ساحل مديترانه بود كه در آن فصل مورد بحث قرار داشت . « 1 »\r\nدر اينجا بايد يادآور شويم نقشه‌اى از عالم را ( متعلق به سال 967 ) كه تا كنون به حاجى احمد تونسى نسبت مىدادند ، ( و در مارچيانا « 2 » ى و نيز حفظ مىشود ) ، كه مناژ ثابت كرده است داراى اصلى اروپايى است . « 3 »\r\nدر پايان ذكرى از نقشه‌هاى كاتب چلبى لازم است . اين نقشه‌ها را كه او در نخستين نسخهء خطى جهان‌نما كشيده ، در اصل مبتنى بر نقشه‌نگارى جديد اروپايى است . « 4 » نسخه‌اى از خاورميانه و نزديك متعلق به 1139 يا 1141 نيز به كوشش ابراهيم متفرقه چاپ شده است .\r\n\r\n\r\n","description":"","footnote":"\r\n( 1 ) .\r\n Sevim Tekel , \" Piri Rais , \" in Dictionary of Scientific Bioqraphy , New York 1974 , x , 616 - 619 \r\n( 2 ) .  Marciana \r\n( 3 ) .\r\n V . L . Menage , \" the Map of Hajji Ahmed and its Makers , \" in BSOAS , xxi ( 1958 ) . 291 - 314 ; G . Kish , The Suppressed Turkish Map of 1560 , Ann Arbor 1957 \r\n( 4 )\r\n Abdulhak Adnan Adivar , La Science chez les Turcs Ottomans , Paris 1939 , 107 - 108 \r\n","page_name":" 85 ","page_number":93},
  {"content":"\r\n\r\n\r\nنقشه‌هاى اعراب از اقيانوس هند\r\nگرچه در آثار ابن ماجد ( متوفى پس از 905 ) و سليمان مهرى ( نيمهء اول قرن دهم ) ، دريانوردان عرب ، به وجود نقشه‌هاى درياى عرب صريحا اشاره نشده است ، « 1 » در منابع پرتغالى و منابع ديگر اشاره‌هايى بدانها يافت مىشود . و پيش از آن نيز ، به گفتهء ماركوپولو ، « اعراب نقشه‌هاى دريايى خوبى داشته‌اند » . « 2 » در اينجا دو مطلب قابل توجه است : يكى نقشه‌اى دريايى است كه دوباروس « 3 » توصيف كرده و ابن ماجد ضمن ملاقات خود با واسكوداگاما در شرق افريقا به وى نشان داده است . به گفتهء دوباروس ، اين نقشه سراسر ساحل هند را شامل مىشد و مدارات و نصف النهارها به شيوهء اقوام مور ( يعنى اعراب ) بر آن نشان داده شده ، ولى مسير بادها در آن مشخص نشده بود . خانه‌هاى مربع شكلى كه اين خطوط ايجاد كرده بودند بسيار كوچكى بود ، و ازينرو ساحلى كه ميان خطوط شمالى - جنوبى و شرقى - غربى نشان داده مىشد بسيار دقيق بود . به اعتقاد داموتا ، مدارها ممكن است نمايانگر ارتفاع ستارگان بوده باشد و احتمالًا بر مقياس 1 / 4 / 1 / 4 اصبع [ انگشت 
  ] ( يك درجه و 36 دقيقه ) ، مطابق با ارتفاعاتى كه در آثار ابن ماجد و سليمان مهرى آمده ، كشيده شده بوده است ، و نصف النهارها نيز ممكن است\r\n\r\n\r\n","description":"","footnote":"\r\n( 1 ) .\r\n G . R . Tibbetts , The Navigational Theory of the Arabs in the Fifteenth and Sixteenth Centuries , in Agrupamento , de estudos de cartografia Antiga , xxxvi ( Coimbra 1969 ) , 19 \r\n( 2 ) .\r\n idem , Arab Navigation in the Indian Oceran before the Coming of the Portuguese , London 1971 . p . 4 : A . Teixerira da Mota , Methodes de Navigation et Cartographie nautique dans l'Ocean Indien avant le XVle , siecle , Centro de Estudos Historicos Ultramarinos , in studia , xi ( january 1963 ) , 72 - 75 \r\n( 3 ) .  Joao de Barros \r\n","page_name":" 86 ","page_number":94},
  {"content":"\r\n\r\nخطوطى با طول يكسان ، شرقى - غربى ، با فاصلهء شايد 24 ساعت يا هشت « زام » ( هر زام معادل سه فرسنگ ) « 1 » بوده باشد . « 2 » داموتا اضافه مىكند « 3 » كه پنج اصبع در نقشه‌هاى آنها معادل هشت بخش ، يعنى هشت درجه ، بود ( بدين ترتيب يك اصبع معادل يك درجه و سى و شش دقيقه مىشود ، امّا مقدار صحيح آن يك درجه و سى و هفت دقيقه است ) . « 4 »\r\nنمونهء دوم نقشهء دريايى متعلق به دريانوردى كاردان از اهالى مقديشو ( موگاديشو ) است كه با سرتامس رو « 5 » ملاقات كرد . اين نقشه روى پوست كشيده شده و با نظم و ترتيبى خاص مدرّج شده بود ، ولى داموتا معتقد است كه چه بسا اين نقشه از نوع اروپايى بوده ، زيرا ناخدا به زبان پرتغالى تكلم مىكرده است و پرتغاليان از مدتها پيش از آن در افريقاى شرقى مستقر شده و با دريانوردان محلى رابطهء نزديكى برقرار كرده بودند . « 6 »\r\nاز نمونهء بالا مىتوان چنين استنتاج كرد كه دريانوردان مسلمان اقيانوس هند به تكوين شيوه‌اى بومى براى تهيهء نقشه‌هاى دريايى با خطوط مدرج نايل آمدند كه در آن ، مدارات نمايانگر ارتفاع ستارگان بر ميزان اصبع ، و « نصف النهارها » نمايانگر فاصله‌هاى ثابت بوده است . به گفتهء تيبتس « 7 » ، دريانوردان مسلمان اقيانوس هند از نظام اندازه‌گيرى مسافات استفاده مىكردند ، « 8 » و براى اين كار احتمالًا از خطوط عمودى نقشه‌ها استفاده مىشده است .\r\nدر خاتمه مىتوان گفت كه نقشه‌نگارى اسلامى ، به رغم كمبودهاى\r\n\r\n\r\n","description":"","footnote":"\r\n( 1 ) . براى مقدار زام ( - سه فرسنگ ) ، -  Op . cit . , 64 - 65 , 69 - 72 - \r\n( 2 ) .  ibid , 57 , n . k 9 \r\n( 3 ) .  Le Livro de Marinharia d'Andre Piers ( ca . 1550 ) \r\n( 4 ) .  ibid . , 74 - 75 \r\n( 5 ) .  Sir Thomas Roe \r\n( 6 ) .  ibid , 72 - 73 \r\n( 7 ) .  Tibbetts \r\n( 8 ) .\r\n The Navigational Theory of the Arabs in the fifteenth and sixteenth centuries , 16 \r\n","page_name":" 87 ","page_number":95},
  {"content":"\r\n\r\nفنّى آن ، همان‌طور كه دانشمندانى چون بيرونى تذكر داده‌اند ، در سراسر سده‌هاى ميانه وافى به مقصود كشورگشايان ، سيّاحان و دانشمندان بوده است . خطاهاى نخستين ادامه يافت ، گو اينكه از بعضى جهات ، از قبيل نقشه‌هاى منطقه‌اى ، نشانه‌هايى از پيشرفت ديده مىشود . نفوذ نقشه‌نگارى در عالم اسلام تا قرن يازدهم / هفدهم ادامه پيدا كرد و در آن زمان ظاهرا نقشه‌نگارى جديد جايگزين آن شد .\r\n\r\n","description":"","footnote":"","page_name":" 88 ","page_number":96},
  {"content":"\r\n\r\n\r\nنمايه\r\nآ آثار البلاد 42\r\nآرنهايم 55\r\nآريابهاتا 4\r\nآريابهايتا 4\r\nآزف ، دريا 68 ، 84\r\nآسيا 2 ، 33 ، 37 ، 44 ، 74\r\nآسياى جنوب شرقى 44\r\nآسياى صغير 45\r\nآسياى مركزى 48 ، 82\r\nآناطولى 51\r\nآئين‌نامه 6\r\nالف ابراهيم بن وصيف 48\r\nابراهيم پاشا 53\r\nابراهيم متفرقه - متفرقه ، ابراهيم ابن ابان ، سهل 31\r\nابن العبرى 47 ، 79\r\nابن بطوطه 44\r\nابن بلخى 48\r\nابن جبير 44\r\nابن جوزى 51\r\nابن حوقل 8 ، 9 ، 11 ، 13 ، 21 ، 24 ، 28 - 26 ، 71 ، 78\r\nابن خرداذبه ، عبيد الله بن عبد الله 9 ، 15 - 17 ، 19 ، 20 ، 23 ، 28 ، 51\r\nابن رسته 13 ، 18 ، 19 ، 21\r\nابن سعيد 40 ، 41 ، 45 ، 79\r\nابن شادان ، محمد 31\r\nابن فاطمه 45\r\nابن فضل الله عمرى 48\r\nابن فقيه 16 ، 18 ، 19 ، 21\r\nابن كهلان ، ليث 31\r\nابن ماجد ، شهاب الدين احمد 31 ، 45 ، 46 ، 86\r\nابن مجاور 44\r\n\r\n","description":"","footnote":"","page_name":" 89 ","page_number":97},
  {"content":"\r\n\r\nابن وردى ، سراج الدين ابو حفص عمر 42 ، 49 ، 51 ، 80\r\nابن يونس ، ابو الحسن على بن عبد الرحمان 37 ، 38 ، 70\r\nابو الفدا 38 ، 40 ، 41 ، 43 ، 50 ، 75\r\nابو جعفر منصور 3\r\nابوريحان بيرونى 17 ، 33 ، 36 - 38 ، 69 ، 74 ، 75 ، 79 ، 81 - 88\r\nابو زيد - بلخى ، ابو زيد احمد بن سهل الاحباب 42\r\nاحسن التقاسيم فى معرفة الاقاليم 2 ، 28 ، 72\r\nاحمد بيجان ، يازيجى اوغلو 49\r\nاخبار الزمان 23\r\nاخبار الصين و الهند 34\r\nاخلاصى ، محمد افندى 56\r\nاخوان الصفا 1 ، 14\r\nادرنه 55 ، 56 ، 58\r\nادريسى ، شريف 27 ، 38 ، 40 ، 77 ، 83 ، 84\r\nاديب ، محمد 59\r\nارمنستان 56\r\nاروپا 44 ، 77 ، 79\r\nاروفا 20\r\nاستانبول 54 ، 57 ، 58 ، 59\r\nاسقوتيا 20\r\nاسكودار 59\r\nاشارات الى معرفة الزيارات 42\r\nاصطخر 6\r\nاصطخرى ، ابو اسحاق ابراهيم بن محمد فارسى 21 ، 24 ، 27 - 29 ، 71\r\nافريقا 2 ، 30 ، 33 ، 70 ، 73 ، 78 ، 79 ، 82 ، 83\r\nافريقاى شرقى 87\r\nافريقاى شمالى 44 ، 48 ، 55\r\nافلاطون 10\r\nاقيانوس اطلس 33 ، 37 ، 44 ، 73 - 75 ، 77 - 79 ، 84 ، 85\r\nاقيانوس كبير 34 ، 69 ، 73\r\nاقيانوس هند 7 ، 31 ، 35 ، 37 ، 58 ، 69 ، 71 ، 73 - 75 ، 77 - 79 ، 87\r\nالغ بيگ 46 ، 47\r\nالغ بيگ ، رصدخانه 51\r\nالالوف فى الهيا كل و البنيان العظيم 14\r\nالانواء 9\r\nاوجين 5\r\nاوضح المسالك الى معرفة البلدان و الممالك 50\r\nاوليا چلبى ، اوليا بن درويش محمد ظلى 58\r\nايبرى ، شبه جزيره 84\r\nايتوفيا 20\r\nايران 3 ، 5 ، 6 ، 10 ، 48 ، 81 ، 82\r\nايرانشهر 7 ، 17 ، 18\r\nايرانيان 6 ، 8 ، 66\r\nايوبيان 47\r\nب بار تولد 74\r\nباگرو ، لئو 60\r\nبتانى ، ابو عبد الله محمد بن جابر 14 ، 69\r\n\r\n","description":"","footnote":"","page_name":" 90 ","page_number":98},
  {"content":"\r\n\r\nبحر الاسود و الابيض 54\r\nبحر خزر 78\r\nبحريه 53\r\nالبرزخ ( باريكهء سوئز ) 7\r\nبرهما گوپتا 4\r\nبرهما سپهوتا سيدانتا 3\r\nبزرگ بن شهريار 35\r\nبصره 66\r\nبطلميوس قلوذى 1 ، 7 ، 10 - 12 ، 14 ، 15 ، 19 ، 22 ، 41 ، 67 ، 68\r\nبغداد 2 ، 18 ، 23 ، 27\r\nبكران ، محمد نجيب 48\r\nبكرى ، ابو عبيد عبد الله بن عبد العزيز 38\r\nبلخى ، ابوزيد احمد بن سهل 24 ، 29 ، 34 70 ، 71 ، 74\r\nبلخى ، ابومعشر جعفر بن محمد 14\r\nالبلدان 21\r\nبلو 56\r\nبورسه 55\r\nبوسنى 55\r\nبهيله ماله 4\r\nبيت الحكمه 66\r\nبيرونى - ابوريحان بيرونى\r\nبيزانس ( امپراتورى ) 20\r\nبين النهرين 47\r\nپ پالرمو 40\r\nپرتغاليان 87\r\nپيرى رئيس ، محى الدين 52 ، 53 ، 59 ، 85\r\nت تاريخ المستنصر 44\r\nتاريخ سياح - سياحت‌نامه ( اوليا چلبى )\r\nتترابيبلون 9\r\nتحفة الالباب 42\r\nتحفة النظار 44\r\nتذييل الطابع 57\r\nتركيه 55\r\nتقويم البلدان 40 ، 50\r\nتكلى ، سويم 85\r\nالتنبيه و الاشراف 22\r\nتونسى ، حاجى احمد 60 ، 85\r\nتيبتس 87\r\nتيجانى 44\r\nتيمائوس 10\r\nث ثابت بن قره 68\r\nج جامع المبادى و الغايات 48\r\nجبال 17 ، 78\r\nجبال القمر 74 ، 78\r\nجزيرة العرب 72\r\nالجغرافيا 40\r\n\r\n","description":"","footnote":"","page_name":" 91 ","page_number":99},
  {"content":"\r\n\r\nالجغرافيا فى الاقاليم السبعه 40\r\nجغرافياى كبير 56\r\nالجغرافيه 67\r\nجمكوت 5\r\nجندى شاپور 6\r\nجهان‌نامه 48\r\nجهان‌نما 55 - 57 ، 60 - 85\r\nجشنو 4\r\nجيهانى ، ابو عبد الله محمد بن احمد بن نصر 23 ، 28 ، 29\r\nچ چائو ، هوانگ 32\r\nچين 30 ، 32 ، 51 ، 81 ، 82\r\nچين ، دريا 31\r\nح حاجى خليفه - كاتب چلبى\r\nحافظ ابرو 82\r\nحجاج بن يوسف 65\r\nحدود العالم 23 ، 74\r\nحكيم ( خليفهء فاطمى مصر ) 38\r\nحمد الله مستوفى 48 ، 51 ، 81 ، 82\r\nحمودى 40\r\nخ خازن ، ابو جعفر 74\r\nخاورميانه 44 ، 65 ، 85\r\nختاىنامه 51 ، 56\r\nختائى ، على اكبر 51 ، 56 ، 57\r\nخداىنامه 6\r\nالخراج و صنعة الكتاب 20\r\nخراسان 17\r\nالخرقى ، محمد بن احمد 40\r\nخريدة العجائب 49\r\nخريدة العجائب و فريدة الغرائب 42\r\nخزر ، دريا 31 ، 34 ، 71\r\nخليج فارس 31 ، 78\r\nخندا خادياكه 4\r\nخوارزمى ، محمد بن موسى 4 ، 9 ، 67 ، 68 ، 70 ، 78\r\nد الدارس فى تاريخ المدارس 42\r\nداموتا 86 ، 87\r\nدر مكنون 49\r\nدكلو 10\r\nدماغهء برانكو 45\r\nدمشق 42\r\nدمشقى ، ابو بكر بن بهرام 42 ، 56\r\nدوباروس 86\r\nدوخويه 25\r\nديلم 65\r\nر راجر دوم ، شاه نرمن 40 ، 77\r\n\r\n","description":"","footnote":"","page_name":" 92 ","page_number":100},
  {"content":"\r\n\r\nرازى ، امين احمد 48\r\nرحله 44\r\nرحلهء ابن جبير 44\r\nرحلهء تيجانى 44\r\nرحلهء طيبى 44\r\nرحلهء عبدارى 44\r\nرحلهء نباتى 44\r\nرساله فى البحار و المد و الجزر 13\r\nرساله فى البحار و المياه و الجبال 13\r\nرسائل اخوان الصفا 1 ، 14\r\nرسم العمور من الارض 13\r\nرو ، سر تامس 87\r\nروضة الانفس 57\r\nروم 30\r\nروملى 51 ، 55\r\nروملى و بوسنى 55\r\nز زهرى ، محمد بن ابوبكر 40 ، 67 ، 69\r\nالزيج 3\r\nزيج الشاه 6\r\nزيج الكبير الحاكمى 38\r\nزيج جديد سلطانى 47\r\nس سپاهى زاده ، محمد بن على 49\r\nسرخ ، دريا 31\r\nسرخسى ، احمد بن محمد بن طبيب 13\r\nسفرنامهء ناصر خسرو 38\r\nسلسلة التواريخ 34\r\nسليم اول ، سلطان عثمانى 52 - 54\r\nسليمان اول ، سلطان عثمانى 53 - 54\r\nسليمان بازرگان 33\r\nالسند 78\r\nسند ، رود 31\r\nالسند الهند 4\r\nالسند هند الصغير 4\r\nالسواد 7 ، 17\r\nسوريا سيدهانتا 3 ، 4\r\nسوريه 30 ، 39 ، 41 ، 43 ، 47\r\nسوفالا 30 ، 31\r\nسياحت‌نامهء اوليا چلبى 57\r\nسياه ، دريا 31 ، 34 ، 83\r\nسيدپور 5\r\nسيد نوح 54\r\nسيرافى ، ابو زيد الحسن 34\r\nسيسيل 39\r\nش شرح تحفة الفحول فى تمهيد الاصول 46\r\nالشرفى ، محمد بن على 84\r\nالشرفى الساقسى 83\r\nص صاوى ، عبد الله 22\r\nصفة الدنيا ( نقشه ) 68\r\n\r\n","description":"","footnote":"","page_name":" 93 ","page_number":101},
  {"content":"\r\n\r\nصور 1\r\nصور الاقاليم 24 ، 70\r\nصورة الارض 67 ، 68 ، 71\r\nالصورة المأمونيه 12 ، 66 ، 67 ، 69\r\nط طوسى ، احمد 78\r\nطيبى 44\r\nطيمائوس - تيمائوس\r\nع عاشق ، محمد بن عمر بن بايزيد 50 ، 51 ، 55\r\nعباسى 17 ، 22\r\nعباسيان 2 ، 20 ، 39\r\nعبدارى 44\r\nعبد الرزاق سمرقندى 48\r\nعبد الله بن عمرو بن عاص 25\r\nعثمانى 45 ، 49 ، 54 ، 55 ، 58\r\nعجائب البلدان 42\r\nعجائب الدنيا 22\r\nعجائب المخلوقات 49 ، 78\r\nعجائب الهند 35\r\nعدن 31\r\nعراق 17 ، 18 ، 23 ، 25 ، 47 ، 72\r\nعرب ، دريا 34 ، 44\r\nعربستان 18 ، 31 ، 32 ، 38 ، 53 ، 70 ، 72\r\nعزيز ( خليفهء فاطمى مصر ) 38 ، 70\r\nعلى بن احمد بن محمد 83\r\nعلى بن عبد الرحمان 49\r\nعلى رئيس - كاتب رومى العمدة المهريه 53\r\nالعمدة المهريه فى ضبط العلوم البحريه 46\r\nغ غرناطى ، ابو حامد 42\r\nف فارس 17 ، 18\r\nفارس‌نامه 48\r\nفائق رشيد انات 59\r\nفرقانى ، احمد بن محمد بن كثير 14\r\nفزارى ، ابراهيم بن حبيب 3 ، 14 ، 67\r\nالفصول الثلاثين 14\r\nالفوائد فى اصول علم البحر و القواعد 45 ، 46\r\nق قباديان 8 ، 26\r\nقدامة بن جعفر الكاتب 15 ، 16 ، 18 ، 19 ، 28\r\nقرطبه 32\r\nقزوينى ، زكريا بن محمد 42 ، 49 ، 51 ، 79 ، 80\r\nقسطنطنيه 55\r\nالقضايا و التجارب 22\r\nقلقشندى 48\r\nقنارى ، جزاير 82\r\nقوشچى ، على 51\r\n\r\n","description":"","footnote":"","page_name":" 94 ","page_number":102},
  {"content":"\r\n\r\nك كاتب چلبى ، مصطفى بن عبد الله 55 ، 56 ، 57 ، 60\r\nكاتب رومى ، سيد على رئيس بن حسين 53 ، 76\r\nكاشغر 76\r\nكاشغرى ، محمود 76\r\nكالا ، بندر 32\r\nكاليكات 45 ، 53\r\nكراچكوفسكى 81\r\nكرامرز ، جى . اچ . 5 ، 7 ، 19 ، 78\r\nكرت ، جزيره 34\r\nكلمب ، كريستف 52 ، 85\r\nكلوديوس پتالميوس - بطلميوس قلوذى\r\nكمال رئيس 52\r\nكندى ، يعقوب بن اسحق 13 ، 24\r\nكوپولا 5\r\nكوسوماپورا 4\r\nكولير 56\r\nكوه المقطم ، رصدخانه 38\r\nكوه سفيد ( دماغهء برانكو ) 45\r\nگ گاهنامه 6\r\nل لنكا 5\r\nلوامع النور فى ظلمات اطلاس مينور 56\r\nلوبيا 20\r\nم مآرث قدشى 47\r\nماركوپولو 86\r\nمارينوس - مرينوس صورى\r\nمازنى 44\r\nماليندى 45\r\nمأمون ، خليفهء عباسى 11 ، 12 ، 66\r\nمارواء النهر 48\r\nمتفرقه ، ابراهيم 57 ، 85\r\nمجارستان 51 ، 55\r\nالمجسطى 9\r\nمجموعهء منازل 54\r\nمحمد ثانى 51\r\nمحمد چهارم ، سلطان عثمانى 54 ، 56\r\nمحمد خوارزمشاه ، سلطان 48\r\nمختصر ابن حوقل 77 ، 79\r\nالمدخل الكبير الى علم النجوم 14\r\nالمدخل الى على هيئت الافلاك 14\r\nمديترانه ، دريا 7 ، 31 ، 33 ، 34 ، 44 ، 52 ، 53 ، 71 ، 73 ، 78 ، 84 ، 85\r\nمدينه 18 ، 21 ، 70 ، 72\r\nمذهب سعيد ، شهريزاده احمد 57\r\nمرآة الممالك 57\r\nمراد چهارم ، سلطان عثمانى 54\r\nمراد سوم ، سلطان عثمانى 52\r\nمراكشى ، حسن بن على 48\r\n\r\n","description":"","footnote":"","page_name":" 95 ","page_number":103},
  {"content":"\r\n\r\nمركاتور ، گرهارد 55\r\nمروج الذهب 22\r\nمروزى بغدادى ، حبش بن عبد الله 4 ، 6 ، 9 ، 12\r\nمرينوس صورى 1 ، 9 ، 12 ، 66 ، 69\r\nالمسالك 23\r\nالمسالك و الممالك 13 ، 23 ، 38 ، 71 ، 73\r\nمستوفى ، حمد الله - حمد الله مستوفى\r\nمسعودى 1 ، 6 ، 9 ، 10 ، 12 ، 14 ، 16 ، 19 ، 21 - 23 ، 31 ، 34 ، 66\r\nالمشترك وضعا و المختلف صقعا 43\r\nمصر 3 ، 30 ، 38 ، 47\r\nمطراقى ، نصوح 54\r\nمطلع السعدين 48\r\nمعادن الجواهر 22\r\nمعجم البلدان 43 ، 75\r\nمعجم ما استعجم من اسماء البلاد و المواضع 38\r\nمغرب 55\r\nمغولها 81\r\nالمقالات الاربعه 9\r\nمقدسى ، ابو عبد الله محمد بن احمد 2 ، 27 ، 28 ، 29 ، 31 ، 71\r\nمقدمهء ابن خلدون 48\r\nمقديشو 87\r\nمقريزى 48\r\nمكه 18 ، 21 ، 25 ، 30 ، 38 ، 42 ، 44 ، 58 ، 59 ، 70 ، 72\r\nالمگست 9\r\nملتان 4\r\nمماليك 47\r\nمناژ 85\r\nمناسك الحج 59\r\nمناظر العوام 50\r\nمنتهى الادراك فى تقسيم الافلاك 40\r\nمنشآت 54\r\nمنشآت السلاطين 54\r\nمنصور ، خليفهء عباسى 3 ، 11 ، 66\r\nمنظرهاى ثوابت 9\r\nموگاديشو - مقديشو\r\nمهرى ، سليمان بن احمد 46 ، 53 ، 86\r\nمهلبى ، حسن بن احمد 70\r\nميلر 73 ، 79 ، 82 ، 84\r\nمينورسكى 24 ، 74\r\nن ناصر خسرو 38\r\nنيل ، رود 31 ، 74 ، 78\r\nنباتى 44\r\nنخبة الدهر فى عجائب البر و البحر 42\r\nنخبة العجائب 42\r\nنزهة القلوب 48\r\nنزهة المشتاق فى اختراق الافاق 40 ، 77\r\nنصرة الاسلام و السرور فى تقرير اطلس مايور 56\r\nنعيمى ، عبد القادر محمد 42\r\n\r\n","description":"","footnote":"","page_name":" 96 ","page_number":104},
  {"content":"\r\n\r\nنقشهء حاجى احمد تونسى 60\r\nنويرى 48\r\nنيكوبار ، جزيره 32\r\nو واسكوداگاما 45 ، 53 ، 86\r\nوالنسيا 52\r\nه هامر ، فون 55\r\nهتوان 55\r\nالهروالى 37\r\nهروى 42\r\nهشام بن عبد الملك بن مروان 6\r\nهفت اقليم 48\r\nهندوستان 10 ، 30 ، 31 ، 33 ، 44 ، 45 ، 48 ، 57\r\nهونديوس ، يودوكوس 55 هيئة الاشكال و مقدارها فى الطول و العرض المعروف به جغرافيا 77\r\nى يازيجى اوغلو - احمد بيجان\r\nياقوت حموى 43 ، 51\r\nيعقوبى ، احمد بن ابى يعقوب بن واضح الكاتب 13 ، 16 ، 17 ، 19 ، 20\r\nيونان 2 ، 9 ، 10\r\nيونانيان 4 ، 66 ، 70\r\n\r\n","description":"","footnote":"","page_name":" 97 ","page_number":105},
  {"content":"\r\n . \r\n\r\n","description":"","footnote":"","page_name":" 98 ","page_number":106}
  ]