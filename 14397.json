[
  {"content":"\r\n\r\nبسم الله الرحمن الرحيم\r\nاصول فلسفه رئاليسم\r\n\r\n","description":"","footnote":"","page_name":" 1 ","page_number":1},
  {"content":"\r\n\r\nموضوع :\r\nفلسفه اسلامى : 79 ( فلسفه وعرفان : 154 )\r\nگروه مخاطب :\r\n- تخصصى ( طلاب ودانشجويان ، پژوهشگران واساتيد حوزه و دانشگاه )\r\nشماره انتشار كتاب ( چاپ اول ) : 1606\r\nمسلسل انتشار ( چاپ اول و باز چاپ ) : 3806\r\nكتاب هاى علامه طباطبائى / 12\r\nطباطبائى ، محمد حسين ، 1381 - 1360 .\r\nاصول فلسفه رئاليسم / سيد محمد حسين طباطبائى ، به كوشش سيد هادى خسروشاهى . - قم : مؤسسه بوستان كتاب ( مركز چاپ و نشر دفتر تبليغات اسلامى حوزهء علميهء قم ) ، 1387 .\r\n[ 324 
  ] ص . - ( مؤسسه بوستان كتاب ؛ 1606 . كتابهاى علامه طباطبائى ؛ 12 ) ( فلسفه اسلامى ؛ 79 .\r\nفلسفه وعرفان ؛ 154 )\r\n42000 ريال : isbn 978 - 964 - 548 - 913 - 5\r\nفهرست نويسى براساس اطلاعات فيپا .\r\nص . ع . به انگليسى :\r\nvery leamed sayyid muhammad - husayn tabatabaai\r\nprinciples of the philosophy of realism\r\nكتاب نامه به صورت زيرنويس .\r\nنمايه .\r\nچاپ دوم : 1387 .\r\n1 . اسلام - مجموعه ها . 2 . فلسفه اسلامى - مقاله ها و خطابه ها . 3 . واقع گرايى - مقاله ها و خطابه ها . الف . خسرو شاهى ، هادى ، 1317 - مصحح . ج . دفتر تبليغات اسلامى حوزهء علميهء قم . مؤسسه كتاب . ج . عنوان : د . فروست ؛ كتاب هاى علامه طباطبائى ؛ 12 .\r\n2 ك 2 ط / 6 / 4 bp\r\n08 / 297\r\nش . 12\r\n08 / 297\r\n[ 1 / 189 
  ]\r\n[ 6 الف / 1392 bbr 
  ]\r\nف ت / ن 379 ط\r\n1387\r\n\r\n","description":"","footnote":"","page_name":" 2 ","page_number":2},
  {"content":"\r\n\r\nاصول فلسفه رئاليسم\r\nعلامه سيد محمد حسين طباطبائى\r\nبه كوشش : سيد هادى خسروشاهى\r\nبوستان كتاب\r\n1387\r\n\r\n","description":"","footnote":"","page_name":" 3 ","page_number":3},
  {"content":"\r\n\r\nبوستان كتاب\r\nاصول فلسفه رئاليسم\r\nنويسنده : علامه سيد محمد حسين طباطبائى * به كوشش : سيد هادى خسروشاهى\r\nناشر : مؤسسه بوستان كتاب ( مركز چاپ و نشر دفتر تبليغات اسلامى حوزهء علميهء قم )\r\nچاپ وصحافى : چاپخانهء مؤسسه بوستان كتاب * نوبت چاپ : دوم / 1387\r\nشمارگان : 1500 * بها : 4200 تومان\r\nتمامى حقوق c محفوظ است\r\nprinted in the islamic republis of iran\r\nدفتر مركزى : قم خيابان شهدا ( صفائيه ) ، ص پ 917 ، تلفن : 7 - 7742155 ، نمابر : 7742154 ، تلفن پخش : 7743426\r\nفروشگاه مركزى : قم ، چهار راه شهدا ( عرضه 12000 عنوان كتاب با همكارى 170 ناشر )\r\nفروشگاه شمارهء 2 : تهران خيابان فلسطين جنوبى ، دست چپ كوچه دوم ( پشن ) ، تلفن : 66360735\r\nفروشگاه شمارهء 3 : مشهد ، چهار راه خسروى ، مجتمع ياس ، جنب دفتر تبليغات اسلامى شعبه خراسان رضوى ، تلفن : 2233672\r\nفروشگاه شمارهء 4 : اصفهان ، چهار راه كرمانى ، جنب دفتر تبليغات اسلامى شعبه اصفهان ، تلفن : 2220370\r\nفروشگاه شمارهء 5 : اصفهان ، ميدان انقلاب ، جنب سينما ساحل ، تلفن : 2221712\r\nفروشگاه شمارهء 6 ( ويژه جوانان ) . قم ، ابتداى خيابان شهدا ، تلفن 7739200\r\nپخش پكتا ( پخش كتب اسلامى وانسانى ) ، تهران ، خ حافظ ، نرسيده به چهار راه كالج ، نبش كوچه بامشاد ، تلفن 88940303\r\nنمايندگى هاى فروش كتاب مؤسسه در داخل وخارج كشور ( ضميمه برگه نظر خواهى آثار انتهاى كتاب )\r\nپست الكترونيك مؤسسه : e - mail . info @ bustaneketab . com\r\nدريافت پيام كوتاه ( sms ) : 10002155\r\nجديدترين آثار مؤسسه وآشنايى بيشتر با آن در وب سايت :\r\nhttp : / / www . bustaneketab . com\r\nباقدردانى از همكارانى كه در توليد اين اثر نقش داشته اند :\r\nاعضاى شوراى بررسى آثار * دبير شوراى كتاب : جواد آهنگر * ويراستار : ابوالفضل طريقه دار * چكيدهء عربى : سهيله خائفى * چكيدهء انگليسى : مريم خائفى * فيپا : مصطفى محفوظى *\r\nنمايه ساز و صفحه آرايى : احمد مؤتمنى * نمونه خوانى : بيژن سهرابى ، حسين آجودانى ، سيد كاظم رضوى وشكرالله آقانژاد * كنترل فنى صفحه آرايى : سيد رضا موسوى منش * طراح جلد : مسعود نجابتى * مدير توليد : عبدالهادى اشرفى * آماده سازى : حميد رضا تيمورى * سفارشات چاپ : امير حسين مقدم منش و ساير همكاران * امور چاپ : على عليزاده ، مجيد مهدوى و ساير همكاران ليتوگرافى ، چاپ وصحافى .\r\nرئيس مؤسسه\r\nسيد محمد كاظم شمس\r\n\r\n","description":"","footnote":"","page_name":" 4 ","page_number":4},
  {"content":"\r\n . \r\n","description":"","footnote":"","page_name":" 5 ","page_number":5},
  {"content":"\r\n . \r\n","description":"","footnote":"","page_name":" 6 ","page_number":6},
  {"content":"\r\n . \r\n","description":"","footnote":"","page_name":" 7 ","page_number":7},
  {"content":"\r\n . \r\n","description":"","footnote":"","page_name":" 8 ","page_number":8},
  {"content":"\r\n . \r\n","description":"","footnote":"","page_name":" 9 ","page_number":9},
  {"content":"\r\n . \r\n","description":"","footnote":"","page_name":" 10 ","page_number":10},
  {"content":"\r\n\r\n\r\nيادداشت\r\n65 سال پيش ، استاد بزرگوار ، علامه سيد محمد حسين طباطبائى رحمه الله براى گروهى از فرهيختگان و فضلاى حوزه علميه قم ، بحث‌هاى فلسفى ويژه‌اى را تدريس مىكرد كه آنها را نخست خود مىنوشت و سپس براى فضلاى درس خود ، مطرح مىساخت و مورد بحث و بررسى قرار مىگرفت . . . .\r\nمجموعه اين بحث‌ها ، به 14 مقاله بالغ گرديده كه نخست بين فضلاء و اساتيد ، دست به دست مىگشت و سپس ده مبحث ، توسط شهيد آيت الله مرتضى مطهرى ، با شرح و توضيح لازم ، منتشر گرديد ولى نشر 4 بحث آن ، كه شامل جلد چهارم مجموعه بود ، به دليل اختلاف نظر ايشان با استاد ، مدت‌ها به تأخير افتاد .\r\nدر همان دوران استاد علامه طباطبائى ، مجموعه كامل 14 مقاله را كه بر خط خود ايشان بود ، به اينجانب دادند كه به دست چاپ سپرده شود و اين امر ، پس از ويرايش كوتاه ، زير نظر خود استاد ، تحقق يافت و مجموعه اصل آن بحث‌ها ، به طور كامل ، در يك جلد و 300 صفحه به تاريخ 1397 ه براى نخستين بار ، منتشر گرديد . . . .\r\nالبته بعدها ، به گفته استاد ، شهيد مطهرى علامه طباطبائى را به تهران دعوت كرد و چند روزى - شبانه‌روز - در منزل ايشان ، آن چند مقاله ، مورد بحث و بررسى قرار گرفت و پس از رفع شبهات ، استاد شهيد به شرح و تفسير آن چهار مقاله هم پرداخت و جلد چهارم نيز ، با شرح و توضيح ايشان در اختيار علاقمندان قرار گرفت . . . .\r\nدر واقع مجموعه‌اى كه ما از سوى مركز بررسىهاى اسلامى منتشر ساختيم ،\r\n\r\n","description":"","footnote":"","page_name":" 11 ","page_number":11},
  {"content":"\r\n\r\nشامل متن اصلى مقالات و بحث‌هاى استاد علامه طباطبائى بود كه اينك به مناسبت چاپ مجموعه كامل آثار ايشان به زبان فارسى ، پس از ويراستى جديد ، در اختيار علاقه‌مندان آثار علامه قرار مىگيرد .\r\nلازم به يادآورى است كه مقدمه اينجانب بر اين كتاب ، با توجه به شرايط آن زمان - اوج تبليغات فلسفى - سياسى سازمان‌ها و احزاب چپ وابسته به خارج از كشور - بيشتر جنبهء سياسى دارد ؛ و در اين چاپ نيز چنين صلاح ديده شد كه متن آن مقدمه چاپ شود .\r\nدر اين چاپ ، صفحه نخست دو مقاله اول و آخر استاد ( مقاله 1 و 14 ) به خط خود ايشان زينت بخش كتاب مىگردد و متن كامل نسخه خطى مجموعه مقالات ايشان ، در اختيار اينجانب است .\r\nپيشاپيش از هرگونه اظهار نظر و پيشنهاد شاگردان معظم ، دوست و علاقمندان علامه ، سپاس‌گزاريم .\r\nسيد هادى خسروشاهى\r\nشهريور 1386 ش - 1428 ه\r\n\r\n","description":"","footnote":"","page_name":" 12 ","page_number":12},
  {"content":"\r\n\r\n\r\nمقدمه\r\n\r\nسابقه اين كتاب\r\nسى و پنج سال پيش « 1 » به موازات چاپ و نشر روز افزون كتاب‌ها و رساله‌هايى به نام « فلسفه » كه گاهى « علمى » بودن را هم يدك مىكشيد ، و در اختيار جوانان ميهن ما قرار مىگرفت ، و به گمراهى آنان مىانجاميد ، استاد علامه آقاى سيد محمدحسين طباطبائى ، جلسات بحث ويژه‌اى در « حوزهء علميهء قم » تشكيل دادند كه هدف آن بررسى علمى - فلسفى « حقايق » بود . . . اين جلسات هر هفته دوبار منعقد مىگرديد و گروهى از فضلاى حوزهء علميه در آن شركت مىكردند و بحث‌هاى تهيه شده به وسيله استاد علامه ، مطرح مىگرديد و طبق سنت ديرينه و روش درسى حوزه‌هاى علميه ، كسانى هم كه نظراتى داشتند ، ابراز مىكردند و احتمالًا در تكميل يا تنقيح بحث‌ها ، تشريك مساعى مىنمودند . . . .\r\nاز مباحث مطرح شده در آن جلسات ، چهارده مقاله فلسفى آماده چاپ گرديد كه هم‌اكنون همه آنها ، يك جا - و در اين كتاب - و پس از مختصرى تنقيح ( ويرايش ) ، با اجازهء خود استاد ، تقديم علاقه‌مندان مىگردد .\r\n\r\n\r\n","description":"","footnote":"\r\n( 1 ) . اين مقدمه در ذيحجه سال 1397 ه . ق نوشته شده است و چاپ جديد كتاب ( سال 1386 ش / 1428 ه . ق ) است . اما از تاريخ تشكيل آن جلسه‌هاى مرحوم استاد علامه طباطبائى 65 سال تمام مىگذرد\r\n","page_name":" 13 ","page_number":13},
  {"content":"\r\n\r\nالبته اين روش تحقيقى استاد علامه ، كه يك اقدام اساسى و بنيادى در ارزيابى و جمع‌بندى مسائل فلسفى بود ، بايد نقطه عطفى نيز در سير و تحول فلسفه در ايران به‌شمار آيد ، زيرا توانست نهايتاً « فلسفه » را وارد مرحله جديدى نمايد و محصلين حوزه علميه قم را كه تا آن وقت اطلاعاتشان محدود به محتواى كتاب‌هاى درسى معمولى بود ، امكان دهد كه با بينش وسيع‌ترى ، با فلسفه‌هاى غربى - به ويژه فلسفهء ماترياليسم ديالكتيك - آشنا شوند و ماهيت فلسفه بازىها و سفسطه‌سازىها را از هم بازشناسند .\r\nمحصول نخستين آن جلسات همين كتاب بود كه « حقايق را آن طور كه هست » ارزيابى مىكند و به خاطر « مصلحت‌هاى مادى » يا « گرايش‌هاى حزبى » ! واقعيت‌ها را وارونه جلوه نمىدهد . . . و شايد مزيت عمده اين كتاب ، همين نكته باشد ، چه با دليل و برهان ، و با منطق علم و فلسفه ، به وضوح روشن مىسازد كه « ماترياليسم ديالكتيك » علىرغم همه ادعاهاى « علمى » بودنش ، پيوندى با علم ندارد « 1 » و همه اصول آن براساس پندارها و تئورىهايى استوار است كه اصالت و صحت علمى آنها ، هرگز به ثبوت نرسيده است و به خوبى ثابت مىكند كه « ماترياليسم ديالكتيك » يك بينش فلسفى نوين منبعث از « علوم جديد » نيست و نمىتواند به مثابهء « عالىترين سيستم فلسفى جهان معاصر » ! قلمداد شود .\r\nاين كتاب - چنان كه ملاحظه مىفرماييد - به زبان فارسى است و تا حدود امكان ، ساده و بدون به كار گرفتن اصطلاحات ويژه فلسفى نوشته شده است ، ولى شايد درك كامل محتواى آن ، براى كسانىكه آگاهىهاى لازم از منطق و فلسفه را نداشته باشند ، سهل نباشد ، و اين نكته‌اى بود كه پس از تهيه و تنظيم مباحث مورد توجه قرار گرفت و آن گاه تصميم گرفته شد كه توضيحاتى نيز بر مباحث اصلى افزوده شود تا استفاده از\r\n\r\n\r\n","description":"","footnote":"\r\n( 1 ) . مطالعهء كتاب علمى بودن ماركسيسم از مهندس مهدى بازرگان را توصيه مىكند !\r\n","page_name":" 14 ","page_number":14},
  {"content":"\r\n\r\nآن ، حتى براى كسانى كه اطلاعات مقدماتى از فلسفه ندارند ، مقدور و عملى باشد .\r\nاين كار به تدريج توسط انديشمند عالىقدر حضرت آقاى مرتضى مطهرى - كه خود در جلسات نخستين تنظيم اين مباحث شركت داشت - انجام پذيرفت و در واقع به وسيلهء معظم‌له ، شرح مبسوطى بر مطالب كتاب نوشته شد كه خوشبختانه تاكنون چهار جلد آن - جلد 1 و 2 و 3 و 5 - تحت عنوان : « اصول فلسفه و روش رئاليسم » و در بيش از هزار صفحه چاپ و منتشر شده است .\r\n. . . با توجه به اين كه جلد چهارم توضيحات ايشان تاكنون انتشار نيافته است ، عملًا چهار بحث عمدهء كتاب نيز ( شامل چند بحث اساسى : قوه و فعل ، حركت و تكامل ، زمان و حركت ، قدم و حدوث ، وحدت و كثرت ، مهيّت ، جوهر ، عرض ) تاكنون در اختيار علاقه‌مندان قرار نگرفته است و براى نخستين بار در اين كتاب آن مباحث را مطالعه خواهيد نمود .\r\nدر اين جا اين نكته را بايد تكرار نمود كه براى فهم هرچه بهتر مباحث اين كتاب ، مراجعه به شرح مبسوط استاد مطهرى - مجلدات اصول فلسفه و روش رئاليسم - ضرورى است و ما اميدواريم ، همانطور كه معظم‌له وعده داده‌اند ، مجموعه كامل شرح پنج جلدى ايشان ، پس از تنقيح و تجديدنظر ، هرچه زودتر در اختيار عموم علاقه‌مندان قرار گيرد . . . و البته براى « مركز بررسىهاى اسلامى » مايهء مسرت است كه هم‌اكنون مجموعه كامل بحث‌هاى اصلى استاد علامه آقاى طباطبائى را يك‌جا در اختيار صاحب‌نظران و دانش‌پژوهان قرار مىدهد و اميدوار است كه بدين‌ترتيب گام ديگرى در راه روشن ساختن افكار نسل جوان معاصر برداشته باشد .\r\n\r\nنگاهى به محتواى كتاب\r\nاكنون بسيار به جا خواهد بود كه نگاهى گذرا و فهرست‌وار ، به محتواى كتاب داشته باشيم تا دوستان مباحثى را كه مورد نظرشان است ، بتوانند به آسانى مشخص\r\n\r\n","description":"","footnote":"","page_name":" 15 ","page_number":15},
  {"content":"\r\n\r\nسازند و مورد مطالعه قرار دهند . در نخستين مقاله كتاب ، « فلسفه » معرفى مىشود كه چيست و چه مفهومى دارد ؟\r\nدر مقاله دوم ضمن روشن ساختن فرق ميان « فلسفه » و « سفسطه » ، دلايل عمدهء ايدئاليست‌ها مورد نقد و بررسى قرار مىگيرد و آن‌گاه به اشكالات دانشمندان مادى در همين زمينه پاسخ داده مىشود .\r\nدر بحث سوم ، ضمن ارزيابى مسئله « علم » - ادراك - و تقسيم‌بندى علم بر دو قسم :\r\nحصولى و حضورى ، با دلايل فلسفى به اثبات مىرسد كه علم و ادراك نمىتواند به طور مطلق ، مادى باشد .\r\nمقاله چهارم بحث « علم و معلوم » و ارزش معلومات را مطرح مىسازد كه از نظر اهميت ، در ميان مباحث فلسفى ، جزء مباحث درجه يك فلسفه به شمار مىرود ، چرا كه ما همواره با « علم » سر و كار داريم و در يك بينش عميق فلسفى بايد نخست مسئله « علم » و « معلوم » و « ارزش معلومات » روشن گردد . . . در اين مقاله اصالت بينش فلسفهء رئاليستى با دلايل منطقى به اثبات مىرسد .\r\nمقاله پنجم « پيدايش كثرت در ادراكات » نتايج پربار و ارزنده‌اى را به دست مىدهد كه در زمينه بحث‌هاى فلسفى و روان‌شناسى دربارهء « حس و عقل » مورد گفت و گو و توجه است .\r\nبحث ششم « ادراكات اعتبارى » يك بحث تازه‌اى فلسفى را مطرح مىكند و چگونگى تفكيك ادراكات اعتبارى و حقيقى را از يكديگر ، روشن مىسازد . مطالعه اين دو بحث - مقاله 5 و 6 - نشان مىدهد كه پيشروان فلسفه مادى ، چقدر از مرحله به دور بوده‌اند و چگونه كوچك‌ترين آگاهى از اين قبيل مسائل عميق و دقيق فلسفى را نداشته‌اند .\r\nدر مقاله هفتم ، « وجود » مورد ارزيابى است . مسئله « وجود » به علت پيوند عميقى كه با ساير مباحث فلسفى دارد ، از اساسىترين مسائل فلسفه به حساب مىآيد ، ولى\r\n\r\n","description":"","footnote":"","page_name":" 16 ","page_number":16},
  {"content":"\r\n\r\nچنان كه در اين كتاب ملاحظه خواهيد نمود ، از مجموع 12 بحث مطرح شده در اين مقاله ، فقط يكى دو مسئله آن در فلسفه « يونان قديم » به چشم مىخورد و بقيه محصول دوران گسترش فلسفه در اسلام است و دو مسئله مهم « موجود معدوم نمىشود » ، و « عدم نسبى است » براى نخستين بار در اين مقاله مورد پژوهش قرار مىگيرد .\r\nدر مقاله هشتم كه مسائل « ضرورت و امكان » را تجزيه و تحليل مىكند ، بيشتر مسئله وجوب و قطعيتى كه در جهان حكمفرماست ، مورد توجه قرار گرفته است ، چرا كه ضرورت و حقيقت نظام هستى ، از زمان قديم تا به امروز ، يكى از عمده‌ترين مسائل فلسفه شرق و غرب به شمار رفته است . در آخر همين مقاله « جبر و اختيار » و « استعداد تكليف و مسئوليت انسان در قبال نظام حتمى جهان هستى » مورد تحقيق قرار مىگيرد .\r\nدر مقاله نهم ، قديمىترين مسئله فلسفه ، « قانون عليت » مورد موشكافى است ، و حقايق تازه‌اى آشكار مىگردد و سپس « علت غائى » و اين كه شانس ، بخت و اتفاق هيچ‌گونه مفهومى نمىتواند داشته باشد ، روشن مىشود .\r\nدر مقاله دهم ، مسئله « قوه و فعل » - امكان و فعليّت ، حركت و تكامل ، زمان و حركت - كه از دقيق‌ترين مسائل فلسفى جهان ماست ، با بينش ويژه‌اى ارزيابى مىشود ، و ضمن نقد « قانون تكاپوى طبيعت » - تز ، آنتىتز ، سنتز - نظريهء فلسفه رئاليسم را در اين زمينه ارائه مىدهد . البته اين بخش نيازمند دقت ويژه‌اى است .\r\nآن گاه موضوع « قدم و حدوث » - مقاله يازدهم - پيش كشيده مىشود و دو نكته اساسى « جهان طبيعت حادث على » است و « جهان طبيعت حادث زمانى » است ، به اثبات مىرسد كه از نظر فلسفى حائز كمال اهميت است .\r\nبحث دوازدهم « وحدت و كثرت » و پيوند آن با فلسفه و انقسامات و احكام وحدت و كثرت و مسئله « تقابل » كه چهار قسم است ، بررسى مىشود .\r\n\r\n","description":"","footnote":"","page_name":" 17 ","page_number":17},
  {"content":"\r\n\r\nدر مقاله سيزدهم : « مهيّت ، جوهر ، عرض » مطرح شده و نظريات و آزمايش‌هاى علمى جديد مورد بحث قرار مىگيرد .\r\nآخرين بخش از كتاب - مقاله چهاردهم - دربارهء « خداى جهان و جهان » - به اصطلاح فلاسفه اسلامى « الهيات بالمعنى الاخص » : ذات الهى ، صفات كمالى حق ، چگونگى انتساب و صدور جهان از وى - بحث مىكند . و با اين كه در اين بخش نيز به شبهات و اشكالات مادىها پاسخ داده مىشود ، ولى اين امر از ارزش جنبهء اثباتى بحث نمىكاهد و دلايل و براهين عقلى و فلسفى ، ارزش ويژه‌اى به موضوع مىبخشد . در همين مقاله بحث كوتاهى درباره « قضا و قدر » و اشاره‌اى نيز به « پايان جهان » مىخوانيد و بدين‌ترتيب مباحث كتاب پايان مىپذيرد و اصول اساسى فلسفه رئاليسم در برابر ماترياليسم و ايدئاليسم به طور فشرده و كوتاهى روشن مىگردد .\r\n\r\nعامل توسعه فلسفه مادىگرى\r\nدر پايان اين مقدمه ، اشاره به عامل اصلى توسعهء فلسفه مادىگرى در ايران بىمناسبت نخواهد بود : در نيمه اول قرن بيستم ، به دنبال توسعه نشر فلسفه « مادىگرى » غرب در جهان و از جمله ايران ، كاملًا طبيعى بود كه گرايش‌هايى نسبت به آن ، در بين طبقات تحصيل كرده به وجود آيد ؛ به ويژه كه اين فلسفه ، از طرفى به وسيله گروهى روشنفكر چپ‌نماى غرب زده ، ترجمه مىگرديد و به مثابه آخرين « سيستم فلسفى جهان » در اختيار جوانان قرار مىگرفت ، و از طرف ديگر نشر آن در جامهء تازهء « ماترياليسم ديالكتيك » همگام با اوج كوشش‌هاى « حزبى » ! به‌عمل مىآمد .\r\nدر واقع نشر فلسفهء ترجمه‌اى ! « ماترياليسم ديالكتيك » در ايران كه همزمان با پيدايش و فعاليت « حزب توده » - حزب به اصطلاح كمونيست ! ايران - بود ، چون از همان وسايل تبليغاتى حرفه‌اى بهره‌مند مىشد كه ديگر نشريات حزب از آنها بهره‌مند بود ، و همچون ديگر مطالب ديكته شدهء حزبى ، با جمله‌پردازىهاى به ظاهر\r\n\r\n","description":"","footnote":"","page_name":" 18 ","page_number":18},
  {"content":"\r\n\r\nفلسفى - علمى و تئورىها و انديشه‌هاى ذهنى بىپايه - و به عنوان واقعيت عينى و علمى غيرقابل انكار - همراه بود ، از توسعه و استقبال بيشترى برخوردار مىشد .\r\nاز طرف ديگر ، مىدانيم كه از ديدگاه « حزب » ، « هدف ، هر وسيله‌اى را مشروع مىسازد » ! و با استناد به همين « مبدأ » تئوريسين‌ها و ايدئولوك‌هاى حزبى ، هرگز پاىبند آن نبودند كه « حقايق را آن طور كه هست » نشان دهند ، بلكه همانطور كه « دگماتيسم حزبى » و « ديسپلين تشكيلاتى » ! ايجاب مىكرد ، حقايق منعكس مىگرديد تا « وصول به هدف » را آسان‌تر كند و جاده را براى پيشرفت‌هاى سياسى هموار سازد !\r\nطبيعى است كه در اين راه ، و با آن انديشه ، اگر « فلسفه » هم قربانى گردد ، باكى نخواهد بود ، چنان كه ارزنده‌ترين فرزندان يك جامعه را هم مىتوان به علت عدم قبول تئورىها و عقايد وارداتى ، با اتهام‌هاى كليسايى « ارتداد » و « كفر » طرد كرد و يا نابود ساخت و در نشريات حزبى ، آنان را « خائن شماره 1 و 2 . . . » ! لقب داد و ناجوانمردانه سركوب نمود ، چرا كه در منطق « حزب » و به‌عبارت بهتر در « دنياى كور حزبى » و « دگماتيسم مادى » جايى براى « حقيقت » و ياران واقعى « حق » وجود ندارد . . . .\r\nالبته ما نمىخواهيم كه در مقدمه يك كتاب فلسفى ، مباحث سياسى را مطرح كنيم و پيروان : ماركسيسم ، لنينيسم ، مائوئيسم را رسوا سازيم ، ولى براى آن گروه از كسانى كه به بيمارى چپ نمايى ، مبتلا شده‌اند و حتى بدون آگاهىهاى مقدماتى خود را « چپ يا ماركسيست » هم مىپندارند ، نمونه‌هايى از تضاد انديشه و عمل در اردوگاه سوسياليسم ! را نقل مىكنيم ، تا شايد كه در انتخاب راه ، دقت بيشترى به‌كار ببرند و با تعقل بهترى وارد ميدان شوند .\r\n« محمد حسنين هيكل » مشاور « عبدالناصر » و سردبير سوسياليست ! روزنامه مصرى « الاهرام » عهد ناصرى ، در مصاحبه‌اى كه با چوئن‌لاى - اين يار وفادار مائو ! و نخست‌وزير تا دم مرگ چين ! - داشت ، از او مىپرسد :\r\n« . . . شما براى لومومبا احترام زيادى قائل هستيد و حتى يكى از دانشگاه‌هاى خود\r\n\r\n","description":"","footnote":"","page_name":" 19 ","page_number":19},
  {"content":"\r\n\r\nرا به نام او نام‌گذارى كرده‌ايد ، چطور قاتل او ، « ژنرال موبوتو » را به كشور خود دعوت كرده‌ايد ؟ » آيا اين اقدام ، يك نوع اهانت به نهضت جهانى چپ نيست ؟ »\r\n« چوئن لاى » بدون آن كه از كشف اين تضاد در انديشه و عمل ناراحت شود ، آرام و شمرده در پاسخ مىگويد : « ما كاملًا از اين موضوع آگاه هستيم ولى ما هم اكنون در راه ايجاد رابطه سياسى با دنيا هستيم و در عالم سياست نمىتوانيم اين گونه نظريات را مطرح سازيم ! « 1 » به عبارت روشن‌تر : براى عوام‌فريبى از « لومومبا » تجليل مىكنند و براى غارت جهان سوم و همكارى عملى با امپرياليسم غرب و سوسيال امپرياليسم شرق ، از قاتل لومومبا هم با تشريفات كامل پذيرايى مىكنند . . . و در اين جاست كه بايد پرسيد پس مفهوم « اپورتونيست » و « ريوزيونيست » در قاموس شما چيست ؟ . . .\r\nجالب آن كه « هيكل » در كتاب جديد خود نيز در همين زمينه بحث مىكند و مىنويسد : « . . . من فكر مىكردم كه آيا چين مانند ديگر دولت‌هاى بزرگ ، با كشورهاى ديگر بر وفق اوضاع داخلى آنها ، سازش خواهد كرد يا آن كه حاضر خواهد شد كه حتى به قيمت انزوا ، به ايدئولوژى خود وفادار بماند و يك روش انقلابى در پيش بگيرد ؟ آيا چين در قبال مسائلى كه از نظر « اخلاقى » ! قبول ندارد ، به خاطر مصالح خود سكوت خواهد نمود ؟ . . .\r\nدر پكن ديدم كه چين روشى مانند ديگر دول بزرگ در پيش گرفته است . . . استقبال گرم از موبوتو دليل روشنى بر اين واقعيت بود و بيرون كردن دانشجويان تانزانيايى از « پكن » به خاطر مخالفتشان با دولت مطبوع خود ، دليلى ديگر . . . .\r\nو هنگامى كه ديدم « ژنرال موبوتو » دوشادوش « چوئن لاى » نخست وزير چين ، وارد سالن بزرگ « خلق » ! در « پكن » گرديد ، گفتم : اين يك تناقض است ، تناقضى كه\r\n\r\n\r\n","description":"","footnote":"\r\n( 1 ) . كتاب متد ديالكتيك ماركسيستى ، ص 7 ، تأليف برادر همفكر و همگام « على حجتى كرمانى » به نقل از : ماهنامه « نگين » ، دكتر عنايت ، شماره تيرماه 1352\r\n","page_name":" 20 ","page_number":20},
  {"content":"\r\n\r\nبالاتر از آن را نمىتوان تصور كرد . . . .\r\nو « چوئن‌لاى » در پاسخ من ، در مورد « موبوتو » و « كيزنگا » - معاون لومومبا كه توسط موبوتو عفو شد ! ولى وقتى كه به كشورش برگشت بلافاصله به دستور او اعدام گرديد - گفت : « ما بايد گرايش‌هاى جديد موبوتو را تأييد كنيم » ؟ ! ! ( مراجعه شود به كتاب : احاديث فى آسيا تأليف محمد حسنين هيكل ، چاپ دارالمعارف لبنان ، فصل :\r\n« مذاكره طولانى با چوئن‌لاى » صفحه 94 و فصل « شب نشينى با موبوتو در پكن » صفحه 208 - 209 ) .\r\n« هيكل » باز در مذاكرات « عبدالناصر و گوارا » شركت مىكند و از گوارا چنين نقل مىكند : « . . . من تناقضات موجود در كمونيسم را نتوانسته‌ام حل كنم . من وقتى كه به عنوان نمايندهء كوبا با رهبران شوروى مذاكره مىكردم ، ديدم كه آنها مىخواهند مواد خام ما را به همان قيمتى خريدارى كنند كه دنياى سرمايه‌دارى و استعمارى مىخريد . . . من هرگز نمىتوانستم اين را از يك دولت سوسياليست بپذيرم ، با آنها به مذاكره نشستم و وقتى پرسيدم پس شما چه فرقى با استعمارگران داريد كه همين قيمت‌ها را براى ما ديكته مىكردند ، گفتند : « ما كاملًا نظريه شما را مىفهميم و مىدانيم كه مواد خام محصول رنج و عرق و خون ملت‌هاى عقب افتاده است ، ولى ما چاره‌اى جز اين نداريم . مامجبوريم آنها را در بازار پر رقابت دنيا بفروشيم » و من گفتم : شما با وسايل توليدى ماشينى كه داريد ، مزد زيادى بابت محصولات خود نمىپردازيد ، و با اين كه اين محصولات به بهاى كمى براى شما تمام شده است ، چرا آنها را به همان قيمت به اصطلاح جهانى ! بر ما مىفروشيد ؟ آيا معناى اين امر آن نيست كه ما در هر حال بايد سركوب شويم ؟ « 1 »\r\nظاهراً بر اين گفتار صريح و شجاعانه توضيحى نبايد افزود كه از\r\n\r\n\r\n","description":"","footnote":"\r\n( 1 ) . كتاب « عبدالناصر و العالم » تأليف هيكل ، چاپ بيروت ، دارالنهار ، ص 467 - 468 . فصل « عبدالناصر و جيفارا . . . »\r\n","page_name":" 21 ","page_number":21},
  {"content":"\r\n\r\nسوسيال امپرياليسم توقعى بيش از اين نداشتيم ، اما اشاره به ماجراى قرض‌هايى كه با بهره 12 % - كمى بيشتر از بهره بانك‌هاى اردوگاه سرمايه‌دارى ! - به دول عربى پرداخت و در بحران جنگ مصر و سوريه با اسرائيل ، بهرهء آن را مطالبه مىكرد ! . . . و تا صد ميليون دلار « نقد » از الجزاير نگرفت ، قطعات يدكى ابزار جنگى را به مصر و سوريه نفرستاد - و در مقابل « نيكسون » صدها ميليون دلار اسلحهء بلاعوض و بدون قيد و شرط به اسرائيل تحويل داد مىتواند نشان دهنده ماهيت واقعى اين هواداران سوسياليسم و مؤمنان مكتب ماترياليسم ديالكتيك و مدعيان تعهد و رسالت و جهانى بودن ! باشد . . . .\r\n* * * . . . و اكنون كتاب را مطالعه فرماييد تا سستى بنياد فلسفى ماديگرايى و پوچى اساس تئورىهاى آن نيز به خوبى بر شما روشن گردد .\r\nقم : مركز بررسىهاى اسلامى\r\nذيحجه 1397 ه . ق : سيدهادى خسروشاهى\r\n\r\n","description":"","footnote":"","page_name":" 22 ","page_number":22},
  {"content":"\r\n\r\nنمايش تصوير\r\n\r\n","description":"","footnote":"","page_name":" 23 ","page_number":23},
  {"content":"\r\n\r\nنسخه خطى نمايش تصوير\r\n\r\n","description":"","footnote":"","page_name":" 24 ","page_number":24},
  {"content":"\r\n\r\nاستاد علّامه\r\nسيد محمد حسين طباطبائى\r\nاصول فلسفهء رئاليسم\r\n\r\n","description":"","footnote":"","page_name":" 25 ","page_number":25},
  {"content":"\r\n . \r\n","description":"","footnote":"","page_name":" 26 ","page_number":26},
  {"content":"\r\n\r\n\r\nمقالهء اول :\r\n\r\nفلسفه چيست ؟\r\nدر جهان هستى كه داراى موجودات بسيار و پديده‌هاى بىشمارى مىباشد - و ما نيز جزئى از مجموعه آنها مىباشيم - بسيار ديده مىشود كه چيزى را صحيح و استوار پنداشته و موجود انگاريم و سپس بفهميم كه دروغ و بىاساس بوده است ، و بسيار مىشود كه چيزى را بى پايه و دروغ انديشيده و پس از چندى بر ما روشن شود كه راست بوده و آثار و خواص بسيارى در جهان داشته است .\r\nاز اين‌رو ، ما كه خواه ناخواه غريزهء بحث و تحقيق درباره هر چيزى كه در دسترس ما قرار بگيرد و از علل وجود آن داريم ، بايد موجودات حقيقى و واقعى - حقايق به اصطلاح فلسفه - را از موجودات پندارى ( اعتباريات و وهميات ) جدا كرده و بشناسيم و گذشته از اين كاوش غريزى ، براى رفع حوايج زندگى دست به هر رشته از رشته‌هاى گوناگون علوم بزنيم ، اثبات هر خاصه از خواص موجودات به موضوع خود محتاج به ثبوت قبلى آن موضوع مىباشد .\r\nيك سلسله بحث‌هاى برهانى كه غرض و آرمان نامبرده را تأمين نمايد و نتيجه آنها اثبات وجود حقيقى اشياء و تشخيص علل و اسباب وجود آنها و چگونگى و مرتبه وجود آنها مىباشد ، فلسفه ناميده مىشود .\r\nعلوم ديگر ، روش بحث و نتيجه كاوش آنها اين‌گونه نيست و در هريك از آنها كه\r\n\r\n","description":"","footnote":"","page_name":" 27 ","page_number":27},
  {"content":"\r\n\r\nتأمل كنيم خواهيم ديد كه يك يا چند موضوع را مفروض الوجود گرفته و آن گاه به جست و جوى خواص و آثار آن پرداخته و روشن مىكند . هيچ يك از اين علوم نمىگويد فلان موضوع موجود است يا وجودش چگونه وجودى است بلكه خواص و احكام موضوع مفروض الوجودى را بيان كرده و وجود و چگونگى وجود آن را به جاى ديگر ( حس يا برهان فلسفى ) احاله مىنمايد .\r\nگفتار بالا را در چند جمله زير مىتوان خلاصه كرد :\r\nچنان كه ما در خواص و احكام اشياء گاهى دچار خطا يا ترديد مىشويم مثلًا مىگوييم فلان تركيب فلان طعم را ندارد ( با جزم يا ترديد ) در صورتى كه داشته يا بالعكس . هم چنان گاهى در اصل بود و نبود اشياء ، مبتلا به خطا يا جهل مىشويم ؛ مثلًا مىگوييم روح در خارج نيست يا بخت و شانس هست ، پس روشن است كه سبك بحث در دو مثال گذشته يك‌سان نيست بلكه نخست بايد وجود شيئى را اثبات كرد يا آن را مفروض الوجود گرفت و سپس به خواص و احكامش پرداخت .\r\nآرى ما بيشتر اوقات پس از آن كه از راه كاوش علمى به احكام و خواص موضوعى پى برديم به چگونگى وجود نيز پى برده و مىفهميم كه وجودش چگونه وجودى بوده و با كدام علت مرتبط است ؛ مثلًا در طبيعيات به ثبوت مىرسانيم كه جزئى از ماده پروتون است كه با حركت سريع به گرد خود گردش مىكند سپس مىگوييم « پس حركت وضعى دورى در خارج داريم . »\r\nروشن است كه اين سخنان دو قضيه است نه يكى ، زيرا گفتار نخستين ( جزئى از ماده پروتون است و به گرد خود مىچرخد ) به برهان طبيعى و تجربه علمى متكى است و گفتار دومى ( حركت دورى وضعى در خارج داريم ) به گفتار نخستين مستند است ، نه به برهان و تجربه مستقيماً .\r\nو از همين جا روشن مىشود كه چنان كه همه علوم در استوارى كاوش‌هاى خود متوقف و نيازمند به فلسفه مىباشند فلسفه نيز در پاره‌اى از مسائل متوقف به برخى از\r\n\r\n","description":"","footnote":"","page_name":" 28 ","page_number":28},
  {"content":"\r\n\r\nمسائل علوم مىباشد كه از نتايج آنها استفاده كرده و مسئله انتزاع نمايد .\r\n\r\nخاتمه مقاله\r\nاز بيان گذشته چند نكته زير روشن مىشود :\r\n\r\nنكته 1\r\nنظر به اين كه سنخ بحث فلسفى با سنخ بحث‌هاى علمى دو سنخ صددرصد مختلف مىباشد ، هيچ‌گاه يك مسئله علمى از هيچ علم جزء بحث فلسفى نبوده در متن بحث فلسفى قرار نخواهد گرفت ، بلكه هرگونه بحث و كاوش فلسفى - الهى يا مادى - از بحث‌هاى علمى كنار مىباشد و به روش خاصى كه از بود و نبود سخن گويد بحث خواهد نمود و از اين جا بىپايگى يك رشته پندارهايى كه دامن‌گير دانشمندان فلسفه ماديت تحولى - ماترياليسم ديالكتيك - شده ، به خوبى روشن مىشود .\r\nاين دانشمندان مىگويند فلسفه ماوراءالطبيعه و متافيزيك تنها به يك رشته مقدمات عقلى و پندارهاى ساده بىگواه متكى است درحالى كه روش ما به علم امروز - كه با حس و تجربه پيش‌رفته و همه روزه هزاران ارمغان كه گواه راستى آن است از كارخانه‌هاى خود بيرون مىدهد - مستند مىباشد و اساساً به غير حس و تجربه اعتماد نكرده و از ماوراء ماده در كاوش‌هاى خود نشانى نمىبيند .\r\nمىگويند فلسفه ماوراءالطبيعه به يك بن‌بست‌هايى مىرسد كه بحث را متوقف ساخته و سير علمى را مىميراند ! ولى فلسفه ما چون متكى به علم مىباشد با پيشرفت علم پيش مىرود !\r\nپاسخ اين سخنان از بيان گذشته روشن است و در مقالات و فصول آينده به يارى خداى يگانه روشن‌تر خواهد شد . اين دانشمندان بايد بدانند كه بحث فلسفى اصولًا از بحث علمى جداست و ماترياليسم ديالكتيك آنان مانند متافيزيك ما در كنار علوم\r\n\r\n","description":"","footnote":"","page_name":" 29 ","page_number":29},
  {"content":"\r\n\r\nحقيقى ، چنان كه گفته شد ، نشسته و از محصول آنها كه بالاخره به بحث فلسفى متكى مىباشد استفاده مىنمايد و سخن در اين است كه كدام يك از اين دو فلسفه مقدمات لازمه خود را راست و درست اخذ مىكند ؟\r\nگواه سخن ما اين است كه در گفتار بالا كه از اين دانشمندان نقل نموديم ، حتى يك مسئله علمى طبيعى يا رياضى پيدا نمىشود و در كتاب‌هاى طبيعى و رياضى مثلًا از اين سخنان اثرى نيست .\r\nاگر چنانچه فلسفه ماوراءالطبيعه مانند ساير علوم پيوسته در تحول نمىباشد علتش اين‌است كه ساير علوم روى فرضيه‌هايى كار مىكنند كه با پيشرفت و توسعه تجربه تحول پيدا مىكند ، ولى فلسفه روى بديهيات كار مىكند و نظر علمى ثابت نتيجه مىدهد و گواه اين سخن اين‌است كه در جاهايى كه مقدمات خود را از علوم مىگيرد ، مانند فلكيات و جواهر و اعراض و بحث‌هاى ديگر ، آن هم مانند علوم با تحول فرضيه‌ها متحول مىشود .\r\nنغزتر اين كه ، اين دانشمندان همين سخن را ( ماترياليسم ديالكتيك با تحول علم متحول است ) به عنوان يك نظر ثابت غيرمتحول ( بن بست رسيده ) به ما مىفروشند .\r\n\r\nنكته 2\r\nاز بيانى كه در رابطه فلسفه با علوم گذشت استنتاج مىشود :\r\n1 - علوم از راه اثبات وجود موضوع به طور كلى نيازمند به فلسفه مىباشند .\r\n2 - نظر فلسفه با نظرهاى ساير علوم از راه اطلاق و تقييد - عموم و خصوص ، مختلف مىباشد .\r\nبه اين معنا كه بحث مادى ، اثبات وجود مادى و نفى وجود مادى مىكند نه مطلق وجود ، زيرا كاوش هر علم در اطراف موضوع بحث خويش خواهد بود ، پس در صورتى كه موضوع آن مادى بوده باشد نفى و اثبات آن از ماده تجاوز ننموده و حق\r\n\r\n","description":"","footnote":"","page_name":" 30 ","page_number":30},
  {"content":"\r\n\r\nتعرض به غير ماده ، نفياً و اثباتاً نخواهد داشت ، به خلاف فلسفه كه ديد آن اطلاق داشته و به يك موجود مخصوصى مقصور نيست .\r\nبنابراين ممكن است يكى از علوم چيزى را اثبات نمايد و فلسفه به اثبات آن قناعت نورزد يا به نفى نظرى بدهد و فلسفه به نفى آن اعتنايى ننمايد .\r\nمثال 1 - با آزمايش‌هاى طبى به دست آمده كه هنگام تفكر مثلًا كيفيت خاصى در ماده مغز حاصل مىشود كه نام آن پيش دانشمندان طبيعى ادراك است .\r\nمعناى سخن وى اين‌است كه بحث و آزمايش در مورد ادراك اين پديده مادى را مىيابد ولى آيا در مورد ادراك موجود ديگرى غير مادى به همراه اين پديده مادى نيز هست يا نيست ؟ آزمايش و بحث طبيعى ساكت است . « 1 » اگر چنانچه موجود هم بوده باشد ، بحث طبيعى نمىتواند آن را نشان بدهد ، زيرا هر مقدمه نتيجه‌اى را مىتواند بدهد كه از سنخ خودش باشد .\r\nاساساً روى غرض فنى در طبيعيات وجود و ماده به يك معناست - ماده مساوى است با وجود - و نفى وجود مساوى با نفى ماده است . ولى چون نظر فلسفه وسيع‌تر است ، به مجرد اين كه بحث طبيعى از چيزى نفى وجود كرد ، فلسفه به آن قناعت نكرده و به كاوش خود ادامه خواهد داد .\r\nمثال 2 - رياضى مىگويد دو طرف معادله جبرى كه مشتمل به ارقام سلبى يا ايجابى مىباشد ، ممكن است رقم ايجابى را از طرفى برداشته و تبديل به رقم سلبى نموده و در طرف ديگر بگذاريم و بالعكس . . . و اين سخنى است برهانى و البته حق است .\r\nو فلسفه اين سخن را به معناى ثبوت نتايج مثبته مىپذيرد نه به معناى تبديل وجود به عدم يا به عكس آن روى هم رفته مثل اين علوم و فلسفه مثل يك خاركنى است كه تيشه خود را برداشته و براى كندن خار رهسپار كوه مىشود اگر كسى از كوه\r\n\r\n\r\n","description":"","footnote":"\r\n( 1 ) . رجوع شود به مقاله 3\r\n","page_name":" 31 ","page_number":31},
  {"content":"\r\n\r\nسرازير شده به وى گويد « مرو چيزى نيست » معناى سخن وى اين است كه در كوه خارى نيست ، زيرا در ظرف غرض خاركن « چيز » و « خار » يكى است ( خار / چيز ) و البته معناى سخن وى اين نيست كه كوه و سنگ و خاك و سبزه و هيچ موجودى نيست . و اگر اين سخن به صيادى كه سلاح به دست گرفته و متوجه كوه است گفته شود معناى « چيز » شكار خواهد بود ، زيرا پيش شكارچى « چيز » و « شكار » يكى است ( چيز / شكار ) و همچنين . . .\r\nولى كسى كه هدف عمومى دارد اين سخن « چيزى نيست » براى وى معناى بسيار وسيعى مىدهد به طورى كه ناچار است بگويد دروغ است .\r\nاز بيان گذشته نتيجه گرفته مىشود كه :\r\n« با نظر مثبت يا منفى كه در علوم ديگر تهيه شده يك نظريه مثبت يا منفى فلسفى را نمىتوان رد كرد » .\r\n\r\nنكته 3\r\nچنان كه گفته شد بحث فلسفى بحثى است كه به اثبات وجود و عدم اشياء مىپردازد . حال اگر كسى فرض شود كه بحث فلسفى درباره وى مؤثر نشود - يعنى نتواند علم قطعى به وجود چيزى به هم رساند - باحث مزبور سوفسطى ( ايده‌آليست ) ناميده شده و در نقطه مقابل فيلسوف رئاليست قرار مىگيرد . و از اين روى مكتبى كه متعرض وجود و عدم اشياء مىشود ، به حسب تقسيم اولى به دو قسم فلسفه و سفسطه - رئاليسم و ايده‌آليسم « 1 » - منقسم مىشود .\r\nو همچنين مكتب فلسفى از نقطه نظر اثبات و عدم اثبات ماوراءالطبيعه ، به دو مكتب ماوراءالطبيعه - متافيزيك - و مادى - ماترياليسم - و همچنين مكتب مادى از\r\n\r\n\r\n","description":"","footnote":"\r\n( 1 ) . در مقاله 2 درباره اين دو كلمه « رئاليسم » و « ايده‌آليسم » توضيحاتى داده خواهد شد\r\n","page_name":" 32 ","page_number":32},
  {"content":"\r\n\r\nنقطه نظر اعتماد به منطق ثابت و اعتماد به منطق متحول ، به دو مكتب ماديت معنوى - ماترياليسم متافيزيك - و ماديت تحولى - ماترياليسم ديالكتيك - منقسم مىشود .\r\nمكاتب فوق هر يك‌به‌واسطه اختلافاتى كه در ميان شاگردان آن پيدا شده با تقسيمات ديگر منقسم مىشود .\r\nچيزى كه هست اين است كه همه اين تقسيمات تنها از نظر تاريخ فلسفه واجد اهميت است . اما پيش كسى كه به بحث و انتقاد پرداخته و هدف و آرمانى جز تميز حق از باطل و جدا كردن راست از دروغ ندارد ، ارزش زياد ندارد .\r\n\r\n","description":"","footnote":"","page_name":" 33 ","page_number":33},
  {"content":"\r\n . \r\n","description":"","footnote":"","page_name":" 34 ","page_number":34},
  {"content":"\r\n\r\n\r\nمقالهء دوم : رئاليسم و ايده‌آليسم\r\n\r\nفلسفه و سفسطه يا رئاليسم و ايده‌آليسم\r\nهر يك از ما كه نگاهى به خود نموده و زندگانى خود را تحت نظرگرفته و سپس به طور قهقرى ، به‌روزهاى گذشته خود برگشته و تا آن جا كه از روزهاى زندگى و هستى خود در ياد دارد پيش برود خواهد ديد كه نخستين روزى كه ديدگان خود را باز كرده و به تماشاى زشت و زيباى اين جهان پرداخته براى اولين بار خود به خود چيزهايى - جهان - خارج از خود ديده و كارهايى به حسب خواهش خود انجام داده ( البته در اين‌جا نبايد فراموش كرد كه در اين تماشا به خطاهايى نيز برمىخوريم كه به طور تدريج ، علماً و عملًا با آنها مواجه شده‌ايم ) و اگر باز اين عمل را تكرار كرده و در هر يك از اطوار گوناگون زندگى نظر خود را بيازمايد ، همان خاطره براى وى جلوه‌گر خواهد شد « خارج از من جهانى هست كه در آن كارهايى به حسب خواهش خود مىكنم . »\r\nاكنون با در نظر گرفتن اين معلوم فطرى در انسان ، اگر بشنويم كه در جهان مردمانى هستند كه واقعيت جهان هستى خارج از ما را يا اصل واقعيت را باور ندارند ، براى اولين بار دچار شگفتى خواهيم شد خاصه آن‌كه اگر به ما بگويند اينان مردمانى دانشمند و كنجكاو بوده و روزگارى از زندگى خود را در راه گره‌گشايى از رازهاى\r\n\r\n","description":"","footnote":"","page_name":" 35 ","page_number":35},
  {"content":"\r\n\r\nهستى گذرانيده‌اند و امثال « بركلى » و « شوپنهاور » در ميان آنها ديده مىشود .\r\nولى اگر كمى بردبارى پيش گرفته و در تاريخچه زندگىشان تأمل كنيم ، خواهيم ديد كه هيچ‌كدام از آنان با سفسطه از مادر زاده نشده و زبان با سفسطه باز نكرده و فطرت « ادراك و اراده » انسانى را گم نكرده و هيچ نشده كه در جاى خنده بگريد و در جاى گريه بخندد و يا يك بار براى احساس مسموعات حس باصره را به كار ببرد و بالعكس ، و يا در مورد خوردن بخوابد و بالعكس و يا براى سخن گفتن لب ببندد يا سخن پريشان بگويد ! بلكه آنان نيز عيناً مانند ما رئاليست‌ها با نظام مخصوصى كه در زندگانى انسانى هست زندگى مىكنند و چنان‌كه با ما در زندگى نوعى شركت دارند در انجام دادن افعال نوعى و افعال ارادى نيز شركت دارند و از همين‌جا مىفهميم كه :\r\nاينان در حقيقتى كه در آغاز سخن تذكر داديم و در همه معلوماتى كه اصول اوليه اين حقيقت را تشكيل مىدهند با ما همدست و همداستان بوده و نظير ادراكات و افعال ساده اوليه ما را دارند .\r\nآرى ! هنگامىكه پس از رشد و تميز به صحنه تفكر و بحث وارد مىشوند ايده‌آليسم و سفسطه را پذيرفته و مىگويند : « واقعيتى نيست » ! و برخى از آنان چون مىبينند كه در همين يك جمله واقعيت‌هاى بسيارى را تصديق نموده‌اند ، شكل جمله را تغيير داده و مىگويند : « علم به واقعيت نداريم » و برخى از آنان بيشتر دقيق شده و مىبينند باز در همين سخن خودشان و علم خودشان « فكر » را تصديق نموده‌اند ، لذا مىگويند : « واقعيتى خارج از خودمان - ما و فكر ما - نداريم » يعنى علم به واقعيت خارج از خودمان و فكر خودمان نداريم . و جمعى گامى فراتر نهاده و به جز خود و فكر خود ، همه چيز را منكر شده‌اند : « جز من و فكر من چيزى نمىدانم » . البته خطرناك‌تر از همه اينها ، كسانى هستند كه مطلق واقعيت حتى واقعيت خود را منكر بوده و به جز شك و ترديد ، چيزى اظهار نمىدارند .\r\nپس ، از اين جا روشن مىشود كه حقيقت سفسطه انكار علم « ادراك مطابق با واقع »\r\n\r\n","description":"","footnote":"","page_name":" 36 ","page_number":36},
  {"content":"\r\n\r\nاست چنان كه دلايلى كه از اين گروه نقل شده ، همه بر دور همين محور چرخيده و عموماً به همين نكته متّكى مىباشند .\r\nو از اين جاست كه فلسفه مىگويد : اساس سفسطه مبنى بر اصل عدم تناقض است ، زيرا همه معلومات به حسب تحليل به اين قضيه متكى بوده و با تسليم آن حقيقتى را انكار نمىتوان كرد ، چنان كه با انكارش حقيقتى را اثبات نمىتوان كرد .\r\nو نيز با تذكر مقدمه‌اى كه بيان كرديم روشن مىشود كه براى ابطال مذهب اين گروه - اگر اطلاق مذهب به‌دعوى ايشان صحيح بوده باشد - و نقض ادله‌شان ، راه‌هاى بسيارى در دست داريم ، زيرا همين‌كه آنان به سخن درآمده و شروع به تفهيم و تفهّم نمودند ، معلومات زيادى را بدون توجه تصديق نموده‌اند : « متكلم هست ، مخاطب هست ، كلام هست ، دلالت هست ، اراده هست و . . . بالاخره تأثير هست ، عليّت و معلوليت مطلق هست » كه هر يك از آنها در الزام ايشان و روشن كردن حق كافى است .\r\n\r\nاينك برخى از شبهات ايده آليسم\r\nما هرچه دست به سوى واقعيت دراز مىكنيم به‌جز ادراك « فكر » چيزى به دست ما نخواهد آمد ، پس به جز خودمان و فكر خودمان چيزى نداريم و به عبارت ديگر : هر واقعيتى كه به پندار خودمان اثبات كنيم در حقيقت انديشه تازه‌اى در ما پيدا مىشود ، پس چگونه مىتوان گفت : « واقعيتى خارج از خودمان و فكر خودمان داريم » ؟ در صورتى كه همين جمله خودش انديشه و پندارى بيش نيست .\r\n\r\nپاسخ\r\nچنان كه روشن است در ضمن همين اشكال ، واقعيتى فىالجمله اثبات شده و آن « واقعيت ما و فكر ما » است كه معلوم ما است و البته اين سخن راست است ، چيزىكه\r\n\r\n","description":"","footnote":"","page_name":" 37 ","page_number":37},
  {"content":"\r\n\r\nهست اين است كه كسى كه اين استدلال را ساخته ، تصور نموده است كه اگر ما راستى واقعيتى داشته باشيم ، در صورت تعلق علم به آن ، بايد واجد واقعيت « خود واقعيت » بوده باشيم نه واجد علم به واقعيت و حال آن كه قضيه به‌عكس است و آنچه به دست ما مىآيد علم است ، نه معلوم « واقعيت » .\r\nو اين تصورى است خام ، زيرا اگر چه پيوسته علم دستگير ما مىشود نه معلوم ، ولى پيوسته علم با خاصّهء كاشفيت خود دستگير مىشود نه بىخاصّه و گرنه علم نخواهد بود و كسى نيز مدعى نيست كه ما با علم به خارج خود واقعيت خارج را واجد مىباشيم نه علم را .\r\n\r\nشبهه 2\r\nحواس ما كه قوىترين وسايل علم به واقعيت خارج مىباشند پيوسته خطا مىكنند و همچنين وسايل و طرق ديگر غير حواس گرفتار اغلاط زياد هستند ، چنان كه دانشمندانىكه با هرگونه وسايل تحرّز از خطا خودشان را مجهز كرده‌اند ، از خطا مصون نمانده و يكى پس از ديگرى از پاى درآمده‌اند پس چگونه مىتوان به وجود واقعيتى وثوق و اطمينان پيدا كرد ؟\r\n\r\nپاسخ\r\nكسى نمىتواند مدعى شود كه ما در جهانِ معلومات ، خطا و لغزش نداريم و يا هرچه مىفهميم راست و درست است و فلسفه نيز اين دعوى را ندارد . بلكه دعوى فلسفه اين است كه ما واقعيتى خارج از خودمان فى الجمله داريم و خود به خود « فطرتاً » اين واقعيت را اثبات مىكنيم ، زيرا اگر اثبات نمىكرديم نسبت به موضوعات ترتيب اثر منظم نمىداديم . پيوسته پس از گرسنگى به خيال خوردن نمىافتاديم ، پيوسته پس از احساس خطر فرار نمىكرديم ، پيوسته پس از احساس نفع ، تمايل\r\n\r\n","description":"","footnote":"","page_name":" 38 ","page_number":38},
  {"content":"\r\n\r\nنمىنموديم ، و پيوسته . . . با اين كه انديشهء خالى در دست خودمان و اثر خودمان مىباشد و همه‌وقت مىتوانيم به دلخواه خودمان انديشه‌هايى بكنيم .\r\n\r\nشبهه 3\r\nاگر كاشفيت علم و فكر از خارج يك صفت واقعى بود و تنها انديشه و پندار نبود هيچ گاه تخلف نمىكرد و ما به اين همه افكار پر از تناقض و معلومات پر از خطا گرفتار نمىشديم ، زيرا تحقق خطا و غلط در واقعيت خارج از ما ، قابل تصور نيست ، چنان كه وجود ما و فكر ما هيچ گاه نمىتواند غلط بوده باشد ، پس به جز ما و افكار ما چيزى را نمىتوان اثبات كرد و كاشفيت علم از خارج ، پندارى بيش نيست .\r\n\r\nپاسخ\r\nاين شبهه نمىتواند غرض ايده‌آليست‌ها را تأمين نموده سفسطه را نتيجه بدهد ، تنها كارى كه اين شبهه مىتواند انجام بدهد اين است كه يك پرسش را پيش مىآورد :\r\nدر صورتى كه علم و ادراك ذاتاً خاصه كاشفيت داشته و نشان دهنده مىباشد بايد هيچ‌گاه خطا نكرده و پيوسته خارج از خود را نشان دهد پس اين‌همه خطاها از كجاست ؟ و آيا خطاها مطلقند يا نسبى ؟ ما پاسخ اين پرسش را در يك مقاله جداگانه ( مقاله چهارم ) خواهيم داد .\r\n\r\nبرمىگرديم به آغاز سخن\r\nچنان كه در آغاز سخن بيان نموديم سخنان سوفسطى اگرچه به شكل انكار واقعيت چيده شده است ولى حقيقتاً براى انكار وجود علم « ادراك جازم مطابق با واقع » سوق داده شده ، چه اگر انكار واقعيت را با تسليم وجود علم فرض كنيم « مىدانيم چيزى نيست » نتيجه‌اش اثبات علم به عدم واقعيت خواهد بود و اين خود\r\n\r\n","description":"","footnote":"","page_name":" 39 ","page_number":39},
  {"content":"\r\n\r\nيك واقعيتى است كه اثبات مىشود : ( من - علم - خاصه كاشفيت علم از عدم واقع )\r\nو با تسليم خاصه كشف در اين علم و ادراك خاصه كاشفيت را از ساير افراد علم سلب نمىتوان كرد و اين بيان چند نكته زير را نتيجه مىدهد :\r\n\r\nنكته 1\r\nكسانى را كه يك نحوه واقعيت خارج اثبات مىكنند نبايد در صف ايده‌آليست‌ها قرار داده سوفسطى شمرد چنان كه :\r\n1 - بعضى واقعيت را از خواص اجسام به جز خواص هندسى نفى كرده و همه را ساخته ذهن مىدانند - چنان كه دكارت مىگويد خواص هندسى اجسام موجود و خواص غير هندسى كه خواص ثانوى ناميده مانند رنگ و بوى و مزه و كيفيات ديگر موهوم و ساخته‌هاى ذهن مىباشند .\r\n2 - جمعى جسم و خواص جسم را انكار نموده و عالم را مجرد از ماده مىدانند .\r\n3 - جمعى مكان را موهوم مىدانند .\r\n4 - جمعى زمان را .\r\n5 - جمعى زمان و مكان را .\r\nاين عقايد اگر چه عموماً پوچ و بى پايه مىباشند و فلسفه پرده از روى آنها برداشته و بطلان هر يك را مانند آفتاب روشن نموده ، ولى چون ارباب اين عقايد جهان با واقعيتى را معتقدند نمىتوان آنها را در ميان سوفسطائيان و تيپ ضد علم نام برد .\r\nو همچنين عده ديگرى را از غير فلاسفه كه از غير طريق استدلال سير مىكنند نبايد ايده‌آليست شمرده و با همين ترازو سنجيد مانند :\r\n1 - دسته‌اى از عرفا كه راه وصول به حقايق را تنها كشف ذوقى معرفى كرده‌اند و روش استدلال را منكرند .\r\n2 - گروهى از اصحاب شرايع كه معلومات صحيح را به معلوماتى كه از طريق وحى\r\n\r\n","description":"","footnote":"","page_name":" 40 ","page_number":40},
  {"content":"\r\n\r\nآسمانى و اديان انبيا و رسل اخذ مىشود محدود مىسازند . هم‌چنين طايفه ديگر از فلاسفه كه عالم را به حسب روش علمى از دو سنخ مختلف مادى و مجرد مؤلف دانسته و به حسب روش علمى به تنزه از عالم فانى و ارتقاء و انجذاب به عالم عقلى باقى دعوت مىكنند ، چنان كه از امثال « هرمس » و « بليناس » و « فيثاغورس » و « افلاطون » و « افلوضين » نقل كرده‌اند .\r\nنبايد اينان را منكر واقعيت شمرد و پدران ايده‌آليسم ناميد ، زيرا اينان به حكم دانش و بينش ، دوستان حقيقت و شيفتگان واقعيت بوده و آرزويى به‌جز تكميل علم و عمل و خدمت‌گزارى انسانيت نداشته و پايه اين كاخ با عظمت را گذاشته‌اند و زهى نارواست كه انسان با زبان و دهانى كه از خون دل پدر و مادر خود درست كرده همين كه به سخن درآمد صلب پدر و رحم مادر را دشنام داده و ناسزا گويد . اساساً دشنام و ناروا سرودن يك مرد ناقد و بحّاث ، عيناً دعوى دانايى نمودن و گواه به نادانى آوردن است .\r\n\r\nنكته 2\r\nدانشمندانى كه فكر را مادى محض مىدانند و با تعبيرات مختلف « ساختهء مغز » ، « اثر فعل و انفعال جزء ماده و جزء مغز » ، « عكس‌العمل تأثير خارج در اعصاب و نخاع » ، « تبديل كميت به كيفيت » ، « عكس‌بردارى مغز از خارج » ، « ترشحات مغز » تفسير نموده و بالاخره اثر مادى ماده معرفى مىكنند - قول به اشباح در بحث وجود ذهنى از فلسفه - بايد در جرگه ايده‌آليسم جاى گيرند .\r\nالبته اين عقيده تازگى نداشته از عهد باستان در كتب فلسفه ذكر شده و از گذشتگان ماديين و گروهى از غير ماديين نقل شده است ، ولى امروزه ميان دانشمندان مادى شهرت به سزايى كسب كرده و مقبوليت تامّى به‌دست آورده است و البته سنخ بحث‌هاى علمىشان نيز همين نظر را اقتضا مىنمايد ( رجوع شود به نكته 2 از خاتمه\r\n\r\n","description":"","footnote":"","page_name":" 41 ","page_number":41},
  {"content":"\r\n\r\nمقاله 1 ) و بالاخره دانشمندان مادى امروز ، روى سه اصل زيرين :\r\n1 - در جهان هستى جز ماده چيزى نيست . ( ماده مساوى است با وجود )\r\n2 - ماده در تحول و تكامل ذاتى است .\r\n3 - همه اجزاى ماده در همديگر مؤثرند .\r\nمجبور شده‌اند فكر را مورد و زاييده ماده گرفته و در همه خواص و آثار همدوش ماده بشمارند و از اين روى ناچار لباسِ 1 - كليت 2 - دوام 3 - اطلاق ، از تن مفاهيم ذهنى كنده شده و خط بطلان به دور منطق قديم كه بزم آراى اين مفاهيم بوده كشيده شده و منطقى تازه به نام « ديالكتيك » پيدا شده و دست به كار گرديده است .\r\nبه مقتضاى قواعد « ديالكتيك » ما هيچ گاه نمىتوانيم و نخواهيم توانست يك مفهوم كلى يا ثابت يا مطلق تصور كنيم و يا تصديقى با اين اوصاف داشته باشيم و هر تصور يا تصديقى داشته باشيم ، متغير و جزئى و نسبى خواهد بود ، زيرا طبق قاموس عليت و معلوليت فكر « هر ادراك » زاييده ماده بوده و نتيجه جبرى تحولى است كه در مجموعه پدر و مادرش پيدا شده است .\r\nو خود همين پديده دو لحظه در يك حال نمانده و هر لحظه تحولى تازه داشته و مبدل به پديده‌هاى تازه‌ترى يكى پس از ديگرى مىشود و بالاخره فكر كه زاييده مادى دو پديده مادى است ، يك پديدهء سومى است كه نه مساوى با اولى - جزء مادى خارجى - مىتواند بشود و نه مساوى با دومى - جزء مغز - سخن ما در همين جمله آخرى است و فعلًا در سخنان ديگر بحث نكرده و به جاى ديگر موكول مىنماييم .\r\nجمله‌اى كه مضمونش اين است ( فكر زاييده جزء ماده و جزء مغز بوده و غير از هر دوتاست ) آيا اين سخن صريحاً نمىرساند كه خود معلوم ( جزء ماده ) به فكر ما نمىآيد و آنچه مظروف و متعلق فكر ماست غير از واقعيت خارج است ؟ آن گاه اين پرسش پيش مىآيد كه در صورتى كه واقعيت خارج هيچ گاه به فكر وارد نمىشود ، ما از كجا فهميديم كه واقعيت خارج هست و فكر ما زاييده آن مىباشد و حال آن كه\r\n\r\n","description":"","footnote":"","page_name":" 42 ","page_number":42},
  {"content":"\r\n\r\nهرچه را در خارج فرض كنيم فكرى است كه غير از خارج است پس آيا نتيجه جز اين به دست مىآيد كه ما هيچ گاه راه به خارج نداريم يعنى علم به خارج نداريم ؟ و اين سخن بعينه سخن ايده‌آليست‌هاست .\r\n\r\nدانشمندان ديالكتيك به ما پاسخ مىدهند :\r\nشما با روش متافيزيكى فكر كرده و سخن مىگوييد و در نتيجه مفاهيم را مطلق گرفته و به خطا مىافتيد ، پس اين كه مىخواهيد نفى علم به خارج مطلق را به گردن ما بگذاريد ، نظر به اين كه اساساً خارج مطلق در ظرف علم موجود نيست ، ضرر به جايى نمىرساند و ما پيوسته به خارج ، علم نسبى داريم .\r\n\r\nما در پاسخ مىگوييم :\r\nاولًا : در اين پاسخ به‌وجود فكر تصورى و تصديقى مطلق اعتراف نموديد ، زيرا وجود چنين فكرى را در مغز ما قبول كرده و پس از آن صحتش را نفى نموديد .\r\n( صحت مطلق را نفى مطلق نموديد و گرنه صحت مطلق با نفى نسبى تقابل و تنافى ندارد ) .\r\nثانياً : اگر دانشمند ديالكتيك راستى خارج را تعقل نسبى مىكند بايد هم خارج مطلق و هم تعقل مطلق را بپذيرد ، زيرا تعقل نسبى تعقلى است كه نسبى است و وصف و موصوف غير همديگر مىباشند ، اساساً چگونه امر نسبى را بىامر مطلق مىتوان تصور كرد ؟\r\nثالثاً : ايده‌آليسم كه علم به واقعيت خارج را نفى مىكرد مرادش همان علم مطلق به واقعيت خارج بود « هر چه را كه خارج تصور كنيم فكرى است كه غير از خارج است » بنابر اين به چه دليل دانشمندان ديالكتيك با گروهى كه هم عقيده خودشان مىباشند ،\r\n\r\n","description":"","footnote":"","page_name":" 43 ","page_number":43},
  {"content":"\r\n\r\nبه جنگ برخاسته و سخنانشان را ابطال مىنمايند ؟\r\n\r\nدانشمندان ديالكتيك در پاسخ مىگويند :\r\nواقعيت خارج چون در تحول دائمى است ثابت نيست و تغيير عين ذاتش مىباشد و وصف و موصوف در آن يكى است ، اگرچه به حسب تعبير از اين مصداق با مجموع دو مفهوم حكايت مىكنيم و آن‌گاه متافيزيك دو مفهوم مطلق مىپندارد .\r\n\r\nدر پاسخ اين پاسخ مىگوييم :\r\nتغيير و تحول را در واقعيت « ماده » قبول داريم ولى « فكر » اين خاصه را ندارد و همين سخن كه شما مىگوييد اين مفهوم در پندار شما مطلق و ثابت است ، دليل ماست بر مدعاى خودمان . . . .\r\n\r\nنكته سوم\r\nايده‌آليست حقيقى كسى است كه مطلق واقعيات را نفى مىكند كه در معناى نفى مطلق است و اينان اگرچه بسيار كم و ناياب و شايد در اين عصر مصداق نداشته باشند ولى دسته‌اى از قدما را تاريخ با اين مسلك ضبط نموده است و در هر حال ايده‌آليست - سوفسطى به معناى حقيقى كلمه اينانند :\r\nبا اين همه ، ما نمىتوانيم باور كنيم كه انسانى پيدا شود كه داراى خلقت صحيح بوده و مانند ساير افراد انسان‌كارهاى اين نوع را انجام دهد و علوم و ادراكات كه در ساير افراد نوع يافته مىشود ، در وى يافته نشود . هر يك از ما با يك آزمايش دامنه‌دار هزاران فعل از خود ديده كه از علوم مختلفه به عنوان واقع بينى - نه به عنوان انديشه - سرچشمه مىگيرد و هر فعل ارادى وى متكى به اراده و هر اراده متكى به علم مىباشد و همچنين هر يك از ما هزاران فرد از نوع خود با هزاران فعل ديده كه همه آنها با اراده\r\n\r\n","description":"","footnote":"","page_name":" 44 ","page_number":44},
  {"content":"\r\n\r\nو علم انجام مىدهد و اين علوم و افكار از خارج سرچشمه مىگيرد ( البته واقع‌بينى علوم و افكار همه به يك نحو نمىباشد ، چنان كه در مقاله‌هاى بعدى روشن خواهد شد ) و از اين جا روشن مىشود كه ايده‌آليست حقيقى يكى از دو كس خواهد بود :\r\n1 - كسى كه برخى از علوم و افكار نظرى به وى مشتبه شود و در عين حال كه يك سلسله علوم و افكار عملى و نظرى كه براى زندگى روزانه لازم مىباشد ، در ذهنش محفوظ و منشأ اثر هستند به واسطه اختلافات و تناقضات كه در افكار و انظار دانشمندان ديده و يا خطاهايى كه از حواس خود مشاهده كرده معلومات محفوظ خود را به حساب نياورده و از واقع‌بينى آنها غفلت ورزيده و فقط به اشتباهات و تناقضات مزبور چسبيده و مىگويد علوم و ادراكات ما از خارج كشف نمىكنند ؛ يعنى به چيزى علم نداريم .\r\n2 - كسى كه بدون پيش آمدن آفت‌هاى ذهنى براى پاره‌اى از مقاصد فاسده و آزادى جستن از مقررات و اصول مسلّمه اجتماعى ، اين مسلك را پيش گرفته است و در همه چيز ترديد و حتى در ترديد نيز ترديد مىكند . در برابر هر حقيقت روشن و آشكارى مكابره مىنمايد .\r\nو از اين تقسيم روشن است كه راه گفت و گو با اين دو دسته مختلف بوده و هر دسته طريق راهنمايى جداگانه دارد .\r\nاگر با ايده‌آليست « مشتبه » مواجه شديم بايد با روش معتدلى در وى انصاف را به جنب و جوش آورده بگوييم : مراد از واقع‌بينى اين معنا نيست كه ما هيچ خطا نمىكنيم ، ولى اگر هم هيچ راه به واقع‌بينى نداشته باشيم كارى از پيش نمىرود و سپس يك سلسله علوم و ادراكات محفوظه خودش را به خودش ارائه داده و مقدارى هم از انديشه‌هاى غير منظم - انديشه‌هايى كه به دلخواه خود همه وقت مىتواند بكند - به پيشش آورده و تفاوت اين دو دسته از انديشه‌ها را عيناً به وى نشان دهيم تا متذكر شود كه از ته دل به واقع معتقد بوده است . در اين صورت او خواهد ديد كه :\r\n\r\n","description":"","footnote":"","page_name":" 45 ","page_number":45},
  {"content":"\r\n\r\n1 - گاهى گرسنه مىشود و به دنبال آن غذا مىخورد .\r\n2 - گاهى تصور غذا خوردن مىكند و ملزم به غذا خوردن نيست .\r\n3 - گاهى راستى گرسنه مىشود و انديشه غذا خوردن اقناعش نمىكند .\r\nو در اين سه فرض انديشه‌ها و افكار وى يك‌سان نيستند بلكه برخى از آنها با واقع تماس دارد و برخى ديگر انديشه‌اى بىپايه بيش نيست و به همين ترتيب خواهد ديد كه پيوسته در امتداد جاده زندگى در پيش‌پاى خود يك رشته افكار منظم « قهرى » و يك رشته افكار غير منظم « دلبخواه » دارد و انديشه‌هاى منظم وى با واقع تماس دارند .\r\nولى اگر با ايده‌آليست « مكابر » روبه رو شويم بايد از رويهء عقلايى خودمان استفاده كرده و با وى مانند يك آفت بىجان رفتار كنيم ، زيرا كسى كه علم ندارد جماد است .\r\nآتش را كه مىسوزاند بايد خاموش كرد و آب را كه غرق مىنمايد بايد خشك و نابود نمود و سنگى كه راه را گرفته باشد ، بايد خرد كرده كنار ريخت و همچنين جانوران كشنده را بايد كشت و حشرات موذى را بايد راند ، زيرا كارى كه با طبع خود مىكنند ، ناچار جايز مىدانند و اگر چنانچه جايز است در مورد خودشان نيز جايز است !\r\n* * *\r\n\r\n","description":"","footnote":"","page_name":" 46 ","page_number":46},
  {"content":"\r\n\r\n\r\nمقالهء سوم :\r\n\r\nعلم و ادراك\r\nسخنى كه در اين مقاله خواهيم راند مربوط به علم « ادراك » بوده و به منظور كنجكاوى از هويت و سنخ واقعيت آن مىباشد و البته گفت و گو در عقايد سفسطه و ايده‌آليسم ( مقاله 2 ) بود كه طرح ابحاث علم : - هويت علم - اندازه واقع‌نمايى علم - ارزش معلومات - خطاى علم - پيدايش كثرت در علوم - اختلافات خانوادگى علم - را در پى مقاله دوم ايجاب مىكرد و گرنه اين گفت و گو در فلسفه ، از نقطه نظر سوق برهان از بسيارى از مباحث متأخرتر است .\r\n\r\nتمثيل\r\nفرض كنيد قطعه عكسى را به درازاى 12 سانتيمتر و پهناى 8 سانتيمتر در دستتان گرفته و به تماشاى آن كه مشتمل به يك منظره و بساط يك خانواده چند نفرى است ، پرداخته‌ايد .\r\nدرياچه‌اى است كه آب زلال آن مانند نقره خام روىهم چيده شده و با امواج چين‌چين خود اهتزاز پر نشاط هوا و وزش نرم نسيم را حكايت مىكند ! در كنار اين درياچه ، چمنى نغز با درختانى سرسبز كه جسته‌جسته در گوشه و كنار مرغزار خودنمايى كرده و با جامه‌هاى زيباى خود در رهگذر نسيم بهارى مىيازند و مىنازند\r\n\r\n","description":"","footnote":"","page_name":" 47 ","page_number":47},
  {"content":"\r\n\r\nو مىنوشند و مىپاشند ! نماى افقى اين منظره كه در حدود پانزده كيلومتر مىباشد ، منتهى به كوهستانى است كه قله‌هاى آن مانند دندانه‌هاى شانه صف كشيده و منظره را مانند يك تابلوى نقاشى كه در كنار كودكى قرار گيرد در دامنهء خود گسترده و قله‌هاى سربلندش پشت سر هم صف كشيده و سرگرم تماشا مىباشند .\r\nدر يك گوشهء اين چمن بساطى پهن شده و مردى كه سيماى وى تقريباً چهل سال را نشان مىدهد ، با كودكانى چند كه قرائن مهر و عطوفت شهادت مىدهد كه فرزندان خودش مىباشند ، نشسته و طبقى از سيب در برابر دارند .\r\nدر اين حلقه كه تشكيل يافته ، يكى سرگرم خوردن سيبى است كه در دست دارد ، ديگرى سيب خود را مىبويد و سومى با اين كه سيبى در دست گرفته ، مانند بوته گلى به كنار پدر يازيده و باز هم سيب مىخواهد و يكى با اين كه محروميتى ندارد در صدد است خود را روى طبق انداخته و ديگران را محروم سازد ، كشمكش است .\r\nاين يك نظرى است كه نظر اول مىناميم .\r\nدوباره به همين قطعه عكس برگشته و خواهيد ديد كه يك قطعه مقواى سفيدى است كه لكه‌هاى سياهى در سطحش قرار گرفته و با اشكال مختلفى برخى نسبتاً بزرگ و برخى نسبتاً كوچك و برخى نسبت به برخى ، دور يا نزديك ، يعنى فواصلشان نسبتاً بزرگ يا كوچك مىباشد و بس و اين نظر ديگرى است كه نظر دوم مىناميم .\r\nاكنون اگر از شما بپرسند كه آيا اين منظره پهناور با همه خصوصياتى كه توصيف شد - و البته هرچه بيشتر تماشا كرده و تعمق نماييد معلومات تازه‌ترى دستگيرتان خواهد شد - واقعاً در دست شما بوده و در اين سطح 12 در 8 سانتيمتر گنجيده و در آن مىباشد ؟ چه پاسخ خواهيد داد ؟\r\nالبته خواهيد گفت : نه .\r\nهيچ گاه يك منظره پانزده كيلومترى با محتويات زياد خود ، با همه طول و عرض و\r\n\r\n","description":"","footnote":"","page_name":" 48 ","page_number":48},
  {"content":"\r\n\r\nعمق و مسافت‌هاى مختلف و خواص جسمى و روحى گوناگون كه در آن پيداست ، نمىتواند در يك صفحه 12 * 8 بگنجد و نمىتوان هم آن را تصور كرد .\r\nبلكه اين عكس منظره را « نشان مىدهد » و گرنه روى صفحه مقوا به جز لكه‌هاى سياه و سفيد چندى كه دوربين عكاسى تهيه كرده ديگر چيزى نيست . ببين تفاوت ره از كجاست تا به كجا .\r\n\r\nمقصد اصلى\r\nمشاهده و تجربه به ما اثبات كرده‌اند كه هنگام به كار بردن حواس در نتيجه تأثيرى كه واقعيت ماده در سلسله اعصاب و مغز ما مىكند ، عكس‌العملى مادى در ما پيدا مىشود كه با به كار انداختن حاسّه پيدا شده و با از كار بازداشتن حاسّه از ميان مىرود .\r\nو مقارن اين حال چيزى را به نام « ادراك » مىيابيم .\r\nهيچ گاه نمىتوانيم بپذيريم كه اين منظرهء پهناور جهان با همهء خصوصيات شگفت‌آورى كه دارد ، با همه خطها و سطح‌ها و جسم‌هاى يك‌پارچه و صاف ( متصل واحد ) كه از آن بر ما جلوه مىكند ، در يك‌پارچه ماده ناچيز عصبى يا مغزى كه اجزاى جدا از هم و متراكم ، كه بالاخره از مجموع بدن ما كوچك‌تر است ، گنجيده و جاى گرفته باشد .\r\nو از طرف ديگر اختلافاتى كه هنگام به‌كار انداختن حواس - خطاى حواس - در محسوسات مىبينيم ، نخواهد گذاشت كه بگوييم واقعيت جهان مادى خارج از خودمان را در جاى خودشان ادراك نموده نائل مىشويم .\r\nپس اين « صورت ادراكى » نه در ماده ما جايگزين است و نه در ماده خارج از ما .\r\n\r\nخلاصه بيان\r\n: چون صورت ادراكى ما خواص عمومى ماده - انقسام - عدم انطباق بزرگ به كوچك - را ندارد ، مادى نيست .\r\n\r\n","description":"","footnote":"","page_name":" 49 ","page_number":49},
  {"content":"\r\n\r\n\r\nاشكال\r\nممكن است در بيان گذشته اشكال نموده و بگوييد : ادراك همان خاصه مادى است كه در سلسله عصب يا مغز حاصل مىشود و موضوع بزرگى و كوچكى و دورى و نزديكى را كاوش‌هاى علمى حل كرده است . علم امروز عقيده دارد به اين كه دستگاه ادراك بصرى يك دستگاه دقيق عكاسى بيش نيست و همه اشعه در نقطه زرد چشم گرد آمده و ابصار - ديد - محقق مىشود و ما به جز همان نقطه چيزى نمىبينيم .\r\nچيزى كه هست از كوچك‌ترين جزئى كه در اين نقطه مشاهده مىكنيم ، بقيه اجزاء را اندازه مىگيريم و از نسب و فواصل اجزاى بزرگ‌ترى و كوچك‌ترى نسبى به دست مىآيد . و البته در اين مرحله اختلاف كيفيات ديگر از قبيل سايه‌ها و مانند آنها نيز مؤثر است . تا اين جا تنها اختلافات نسبى مؤثر مىباشد . و چون با رؤيت‌هاى ديگرى حجم باصره خود را تقريباً با بدن خود و بدن خود را با جسم‌هاى خارج از خود اندازه گرفته‌ايم ، از اين روى مىدانيم كه تقريباً نسبت حاضره را تا چه اندازه بايد بزرگ نمود تا به حقيقت نزديك شده و انطباق پذيرد و در نتيجه هنگام رؤيت خارج به انضمام اين افكار ، جهان پهناورى را تحت ابصار مىآوريم و مىپنداريم كه شخص ، اين ابصار - ديد - با اين بزرگى را درك مىكند .\r\n\r\nپاسخ\r\nبيان گذشته ما متكى به انكار اين حقايق علمى نبوده ، بلكه سخن ما متوجه هدف ديگرى است و آن اين است كه مدرك ما به ضميمه روابط تصديقى و فكر نامبرده يك واحد را تشكيل داده و چيزى را به وجود مىآورد كه به قول اشكال كننده « پندار » است و اين پنداشته ما با خواص عمومى ماده تطبيق نمىكند ، در عين حال كه پديده‌اى كه در نقطه زرد يا مغز است داراى خواص مادى است .\r\n\r\n","description":"","footnote":"","page_name":" 50 ","page_number":50},
  {"content":"\r\n\r\nگذشته از اين كه همين روابط تصديقى : « اين اوست - اين چنان است » قابليت انقسام را ندارد و اگر چنانچه يك خاصه مادى و جاىگير در مغز بود ، با انقسام مغز منقسم بود . و از اين روى اين خصوصيات را به اشعه مجهول يا امواج نامرئى نيز نسبت نمىتوان داد ، زيرا بالأخره همه مادى بوده و حكم ماده را دارند .\r\n\r\nاشكال\r\nما در مورد خط و سطح و جسم ، خواص ماده را نمىبينيم و نديدن غير از نداشتن است . گاهى كه خط و سطح و جسم را متصل واحد مىبينيم اجزاى ماده را ديده و فواصل « خلأ » را نمىبينيم نه اين كه ديده باشيم فواصل نيست آن گاه مىپنداريم چيزهايى بىخواص ماده موجود شده‌اند .\r\n\r\nپاسخ\r\nدر صحت اين بيان سخنى نداريم ، ولى به خلاف انتظار شخص اشكال كننده نتيجه اين بيان به نفع ماست ، ما خط و سطح و جسم را بىشكاف مىبينيم پس در ظرف ادراك ما سطح و خط و جسم بىشكاف موجودند و به عبارت ديگر كه شخص اشكال كننده بيشتر مىپسندد ما در مورد ادراك خط و سطح و جسم مىپنداريم چيزهايى بى خواص ماده موجود شده‌اند ، يعنى در ظرف پندار ما چيزهايى بىخواص ماده موجود شده‌اند و اين چيزها موجودند ، زيرا خطا و صواب و پندار و حقيقت مفاهيمى هستند نسبى و قياسى . پندارهاى ما هنگامى كه با خارج سنجيده شود پندار و پوچ است و گر نه حقيقتى است از حقايق .\r\nاين سخن را در مورد محسوسات با حواس ظاهره گفتيم در مورد خواص روحى مانند : « اراده » ، « كراهت » ، « حب » ، « بغض » ، « علم » و « تصديق » - وجدانيات به اصطلاح منطق - نيز صادق و قابل تطبيق است ، زيرا ما اين پديده‌ها را آشكار و بىترديد در\r\n\r\n","description":"","footnote":"","page_name":" 51 ","page_number":51},
  {"content":"\r\n\r\nخودمان مشاهده مىنماييم در حالى كه خواص عمومى ماده را از قبيل انقسام و تحول ( دقت شود ) ندارند پس اين گونه پديده‌هاى نفسانى نيز مادى نخواهند بود .\r\nو نيز اين سخن را در مورد يك‌دسته ديگر از ادراكات « مدركات كليه عقليه به اصطلاح فلسفه » نيز مىتوان اجرا كرد . زيرا معانى كليه با يك سلسله اوصاف و خواصى مقارنند كه در ماده ممتنع‌الوقوع هستند ، اگرچه در عين حال به ماده به نحوى انطباق دارند : « مانند مفهوم انسان كلى كه به هر انسان خارجى صادق است با اين‌همه در ماده ، انسانى كه به هر انسان قابل تطبيق باشد نداريم ، زيرا هر انسان كه در خارج مىباشد شخصى است كه به غير خود قابل تطبيق نيست » .\r\nاين معانى كليه ، كلى و ثابت و مطلق مىباشند و در جهان ماده موجودى با اين صفات نداريم و هرچه هست شخصى و متغير و مقيد مىباشد ، پس اين سلسله از مدركات را نيز مجرد از ماده بايد شمرد .\r\n\r\nبرهان ديگر\r\nدر مورد علم تنها يك نگاه كافى است . اگر باريك‌بينى كرده و با وجدان صاف بيازماييم ، خواهيم ديد صورت علمى و تغير با هم هيچ گونه سازش ندارند و به عبارت فلسفى حيثيت علم غير از حيثيت تغير و تحول مىباشد و با توجه به اين كه موجود مادى عين تغير و سيلان است ، بايد قضاوت كرد كه سنخ علم غير از سنخ ماده است .\r\nاگر چنانچه براى باريكى اين نكته ذهن‌تان آماده دريافتنش نباشد ، ممكن است حالات مختلفه علم و ادراك را مانند معرفت و تذكر ( شناختن و به ياد افتادن ) در اين باب بسنجد ، چيزى را كه ادراك كرده‌ايم و دوباره ادراك مىكنيم مىفهميم كه مدرك در حال دومى همان خود مدرك اولى ماست و همچنين چيزى را كه ادراك نموده و سپس فراموش كرده يا غفلت مىورزيم و دوباره به يادش مىافتيم ، همان اولى\r\n\r\n","description":"","footnote":"","page_name":" 52 ","page_number":52},
  {"content":"\r\n\r\nبيادمان مىافتد ، اگر چنانچه مدرك ما در هر دو حال يك واحد حقيقى نبوده و ثبات و بقايى كه حافظ عينيت است نداشت ، تحقق معرفت و تذكر معنا نداشت ، با اين كه معرفت‌ها و تذكرهايى با مرور هفتاد سال يا كمتر و بيشتر داريم كه در ظرف اين مدت‌ها اعصاب و مغز با همه محتويات مادى خود چندين بار تا آخرين جزء مادى خود تغيير و تبديل يافته‌اند .\r\n\r\nاشكال\r\nدانشمندان مادى به اين استدلال پاسخ مىدهند و مىگويند : تبدلاتى كه در مغز مثلًا انجام مىگيرد تدريجى و دقيق است و دستگاه ادراك به دريافتن آن قادر نيست و از طرف ديگر در نهايت سرعت جزء جاى جزء نشسته و خاصه جزء تازه كه مشاكل خاصه جزء كهنه مىباشد ، به جاى خاصه درگذشته قرار مىگيرد كه قوه مدركه نمىتواند ضبط كند . و از اين روى مىپندارد كه « تازه » خود « كهنه » مىباشد ! چنان كه اگر آب صافى در مجرايى تراز و بىمقاومت بگذرد و شما عكس خود را در سطح آب تماشا كنيد ، عكس به چشم شما ثابت خواهد نمود در حالى كه حقيقتاً در هر لحظه يك عكس تازه مىبينيد و تميز نمىدهيد ، تبديل مدركات را به همين قياس بايد تصور كرد .\r\n\r\nپاسخ\r\nچنان كه در پاسخ اشكالات گذشته گفته شد ، ما نمىخواهيم انجام گرفتن يك عمل فيزيكى را در مغز انكار نماييم ، يا تحول و تغير را از ماده و ماديات نفى كنيم . بلكه سخن ما فقط مربوط به مفهوم يك جمله است و آن اين است : « ما مىپنداريم اين تازه همان كهنه است » در ظرف اين پندار ، تازه و كهنه يكى هستند و اين وحدت با ماديت ادراك نمىسازد و البته چنانچه گفته شد اين ادراك نسبت به خارج مىتواند خطا و\r\n\r\n","description":"","footnote":"","page_name":" 53 ","page_number":53},
  {"content":"\r\n\r\nپوچ بوده باشد ، نه پيش خود و در ظرف خود .\r\nبنا به عقيده اين دانشمندان تحقق تصديق « مقابل تصور » در جهان امكان‌پذير نبايد باشد ، زيرا هنگامىكه ذهن موضوع را فرض كرد تا برود و محمول را آورده بار كند موضوع‌به‌واسطه تحول از ميان رفته موضوع تازه جايگزين او خواهد بود .\r\nهيچ پاسخى به هيچ پرسشى ، هيچ ابطالى به هيچ اثباتى ، هيچ ذيلى به هيچ صدرى ارتباط نخواهد داشت ، البته هيچ گاه وجدان سالم زير بار اين گونه تشكيك و سفسطه نخواهد رفت .\r\n\r\nاشكال\r\nممكن است گفته شود كه ذهن ما و فكر ما از آن جا كه خودش نيز خاصيت مغزى و با مدرك خود هم لنگه بوده هر دو با هم سوار ماده مغز مىباشند از جهت سرعت حركت و تحول با مدرك خودش مساوى است و پيوسته مدرك خود را ثابت مىانگارد ، چنان كه اگر دو جسم را با حركت متشابه فرض كنيم كه از حيث جهت و سرعت حركت با هم مساوى بوده باشند ، نسبت به همديگر تغيير پيدا نكرده و در يك حال ثابت خواهند ماند .\r\n\r\nپاسخ\r\nسخن ما در موضوع همين پندار و انگاشته ، همان است كه در پاسخ‌هاى گذشته گفتيم و گذشته از آن در مورد دو حركت متشابه براى اين سكون نسبى اگر واقعيتى قائل نشويم تأثيرى ندارد و اگر واقعيتى قائل شويم در جهان خارج از ما يك موجودى ثابت پيدا خواهد شد كه خاصه تغيير ماده را ندارد و اين اشكالى است بر ماديين نه بر ما .\r\n\r\n","description":"","footnote":"","page_name":" 54 ","page_number":54},
  {"content":"\r\n\r\n\r\nاشكال يا تقرير نظر ماديين\r\nاين دانشمندان مىگويند : در جهان طبيعت تأثير يك طرفى به حكم آزمايش‌هاى علمى موجود نيست و هر مؤثر « متأثرى » را مىخواهد كه عيناً در وجود اثر ، ذى دخل بوده باشد و به همين لحاظ « مؤثر » هم هست . پس اثر ، پيوسته با شركت طرفين حاصل شده و فرزند و زاييده مجموع پدر - مادر « مؤثر و متأثر » مادى خود مىباشد ، پس ادراك حسى نيز نتيجه تأثير متقابل ماده خارج و سلسله اعصاب يا مغز مىباشد كه در پديده‌هاى زنده و من‌جمله انسان يافت مىشود و چنان كه تأثير اعصاب يا مغز بى وجود ماده خارجى معنا ندارد و همچنين تأثير ماده خارجى بىتأثر اعصاب يا مغز معنا ندارد ، هم چنان تأثير و تأثر ماده خارجى و اعصاب يا مغز بىتولد و پيدايش اثر مادى ، در سلسله اعصاب يا مغز كه تركيب مخصوصى از ماده مىباشد ، معنا ندارد و بالعكس و از اين روى فكر و ادراك كه پيرو اين تأثير و تأثر پيدا مىشود ، يك خاصه مادى خواهد بود كه در مغز مثلًا پديد مىآيد .\r\nو چون مغز خاصيت توليد را دارد ، مىتواند از فكر خود « همان خاصه مادى تازه » متأثر شده - البته اين تأثير دوم نيز به طور جبر و پيرو تأثير طبيعت و محيط خواهد بود - فكرهاى تازه كه اعصاب توانايى گرفتن آنها را از خارج نداشت ، توليد كند ، مىتواند علم به علم به هم رساند . معلومات معنوى و روحى پيدا كند ، قوانين كليه در طبيعت مانند قانون عليت و معلوليت كشف نمايد - معلومات حسى هر يك از حواس را به ديگرى مبدل سازد . اينها اقسام مختلفه افكار و ادراكاتى هستند كه پشت سر هم تدريجاً زاييده مغز بوده هويتى جز اين كه خاصيت مادى تركيب مخصوص ماده « مغز » هستند ندارند .\r\n\r\nپاسخ\r\nما از اين بيان - كه خلاصه آن : انجام يافتن يك عمل فيزيكى است در انسان در\r\n\r\n","description":"","footnote":"","page_name":" 55 ","page_number":55},
  {"content":"\r\n\r\nموقع ادراك - حتى يك جمله را نمىخواهيم انكار نماييم . چيزى كه هست نظر دانشمندان را به مثالى كه در آغاز مقاله و دو نظرى كه در ذيل آن آورديم ، بايد جلب كرد و پرسيد :\r\nاين بيان كدام يك از دو نظر نامبرده را مىتواند تأمين كند ؟\r\nزيرا نظر دوم به فكر و ادراك قابل انطباق نيست و نظر اول كه به فكر و ادراك قابل انطباق است ، به اين بيان قابل انطباق نيست . بسيار شگفت‌آور است اين دانشمندان مورد نزاع را از بيخ فراموش كرده البته اين فراموشى به فراموشى عمدى بىشباهت نيست ! - موضوع مورد قبول و تسالم را ، به رخ خصم مىكشند .\r\nكسى نمىخواهد بگويد هنگام ادراك در انسان خواص مادى مربوط موجود نمىشوند .\r\nكسى نمىخواهد بگويد جانوران زنده و من‌جمله انسان ، هنگام ادراك و فكر سلسله اعصاب يا مغز را به كار نمىاندازند ( و اگر كسى بگويد نفس بعد از مفارقت بدن باقى و به ادراكات خود ادامه مىدهد سخنى است كه اساساً دخلى به اين گفت و گو ندارد ، چنان كه خواهد آمد . )\r\nولى اين حقيقت را نيز نمىشود ناديده انگاشت كه ادراكات و افكار پهناور ما با اين كه هيچ كدام از خواص ضرورى ماده را مانند : اجزاء ، انقسام ، تحول ، و شخصيت ندارند ، چگونه مىتوانند مادى بوده باشند ؟ و چگونه مىتوان آن را گفت ؟ مگر ما هر حقيقتى را با خواص ضرورى آن اثبات نمىكنيم ؟\r\nگذشته از اين ، اگر راستى مدرك يا ادراك ما همان لكه‌هاى سياه و سفيد عكسى بود ( مطابق نظر دوم مثال صدر مقاله ) كه در چين‌هاى مغز يا لاهاى اعصاب مرتسم مىشوند ، چگونه مىتوانستيم اين واقعيت‌هاى خارجى را توى آنها پيدا كنيم ؟ يا از يك راهى به آنها پىببريم ؟ چنان كه منظره‌اى را كه عكسى ، با همه خصوصياتش نشان\r\n\r\n","description":"","footnote":"","page_name":" 56 ","page_number":56},
  {"content":"\r\n\r\nمىدهد اگر از خارج نديده باشيم ممكن نيست در ميان لكه‌هاى سياه و سفيد عكس پيدا نماييم .\r\n\r\nاشكال يا تقرير\r\nاين دانشمندان مىگويند : نظر به فرمول زير ، از پذيرفتن مغايرت ميان علم و واقعيت خارج ناچاريم :\r\nاگر معلوم را كه جزئى از واقعيت خارج است « الف » فرض كنيم و جزيى از مغز را كه از تأثير معلوم متأثر است « ب » فرض كنيم ، اثر كه فكر و ادراك مىباشد با ( الف + / ب ) مساوى بوده و هيچ گاه مساوى « الفِ » تنها و يا مساوى « بِ » تنها نخواهد بود .\r\n\r\nپاسخ\r\nمعلوم را « الف » و جزء مغزى را « ب » و اثر مادى مفروض را « ك » و صورت علميه را « ج » فرض مىكنيم ، فرمول مزبور وقتى مىتواند درست بوده باشد كه : « ج / ك » اثبات شود و گرنه ارزشى نخواهد داشت .\r\nو خلاصه اين مطلب به لسان فلسفى اين‌است : موجود ذهنى با موجود خارجى در ماهيت يكى هستند نه در وجود و آنچه محال است اتحاد دو موجود مستقل در وجود است نه اتحاد دو وجود در مهيّت با اختلاف در وجود كه يكى وجود خارجى منشأ آثار بوده باشد و ديگرى وجود ذهنى ( غير خارجى ) غير منشأ آثار .\r\n\r\nاشكال\r\nصورت علمى يا فكر و ادراك اگر چه برخى از خواص ماده را مانند انقسام و تغير ندارد ، ولى برخى ديگر را دارد ، زيرا افكار و ادراكات ما « زمانى » هستند و آن از خواص ماده مىباشد .\r\n\r\n","description":"","footnote":"","page_name":" 57 ","page_number":57},
  {"content":"\r\n\r\n\r\nپاسخ\r\nاين سخنى است كه بعضى از دانشمندان روان‌شناس نيز تصريح كرده‌اند و نظر به اين كه اين دانشمندان از هويت زمان بحث كافى نمىكنند ، با اين اشتباه مواجه شده‌اند .\r\nزمان - چنان كه در مقاله‌هاى آينده روشن خواهد شد - مقدار حركت است .\r\nو به عبارت ساده‌تر : ما حركتى را كه با سرعت و بطوء معين اخذ كرده و نسبت به ساير حركات مقياس قرار داديم ، « زمان » مىناميم . پس زمان بىحركت نخواهد بود ، چنان كه « حركت » نيز بىماده و ماده بىخواص ضرورى ماده نخواهد بود .\r\nاگر چنانچه ادراك ما « زمانى » بود ، ناچار خواص ديگر ماده را نيز داشت و كسى كه مىپندارد ادراك و فكر ما زمانى است ، ميان عمل فيزيكى كه در مغز مثلًا انجام مىگيرد و ميان حقيقت ادراك و فكر خلط مىنمايد - چنان‌كه دانشمندان مادى پيوسته اين خلط و اشتباه را مىكنند - .\r\nشما صورت علمى را كه در يك ساعت معين از زمان ، از راه حواس به دست مىآوريد ، يك اثر مادى در سلسله اعصاب يا مغزتان پيدا مىشود كه پيش از آن و پس از آن قابل پيدايش نيست ، ولى حقيقت همان ادراك مقيد به آن زمان معين نيست . به گواه اين كه همان صورت ادراكى را با حفظ عينيت در زمان‌هاى مختلف مىتوانيد ادراك كنيد ، در حالىكه يك موجود زمانى در دو زمان به يك واقعيت باقى نمىماند .\r\n\r\nتتميم اصل مقصد\r\nسخنانى كه در مادى نبودن ادراكاتى كه به حواس و مغز منسوب هستند گفته شد ، در يك مورد ديگر نيز جارى مىباشد و آن مورد « علم به نفس » است .\r\n\r\n","description":"","footnote":"","page_name":" 58 ","page_number":58},
  {"content":"\r\n\r\nهر يك از افراد ( چنان كه تجربه و قرائن نشان مىدهد موجودات زنده ديگر نيز همين حال را دارند ) شعور به خويشتن « من » را دارد . عيناً مشاهده مىكند چيزى است كه قابل انطباق به هيچ عضوى و خواص عضوى نيست ، زيرا با زياده و نقيصه اعضا تفاوت نمىكند . و با اختلاف سنين عمر و تحليل رفتن قوا تغيير نمىپذيرد ، جز اين كه كامل‌تر و روشن‌تر مىشود و گاهى مىشود كه يك يا چندين عضو و گاهى همه بدن فراموش مىشود ، ولى « خويشتن » فراموش شدنى نيست .\r\nمشاهده مىكند كه از آن دمى كه مىتواند از روزهاى گذشته خود به ياد آورده و اين حال شهودى خود را متذكر شود ( بايد به اين نكته متوجه بود كه اين تذكر غالباً با تذكر يك سلسله افعال يا حوادث همراه است كه زمانى هستند و گرنه « من » كه مشاهده مىشود ، قابل انطباق به زمان حتى به حسب تصور نيز نيست ) پيوسته يك چيز ثابت و غير متحول مشاهده مىكرده و كمترين تبديل و تغييرى در خود « من » نمىديده و نمىبيند .\r\nمشاهده مىكند چيزى است واحد كه هيچ‌گونه كثرت و انقسام ندارد .\r\nمشاهده مىكند ( و اين از همه بالاتر است ) اين كه چيزى است صرف و خالص ، كه هيچ گونه تحديد نهايى و خليط در وى موجود نيست و هيچ‌گونه غيبت از خود ندارد و هيچ گونه حائلى ميان خودش و خودش نيست .\r\n\r\nنتيجه\r\nاين بيان نتيجه مىدهد كه « علم به نفس » مادى نيست و بالاتر از اين نتيجه مىدهد كه نفس خودش علم به خودش مىباشد يعنى واقعيت علم و واقعيت معلوم در مورد نفس يكى است . و از اين جاست كه فلسفه اين نوع ادراك را « علم حضورى » با ادراكات ديگر مباين شمرده و مطلق علم را به دو قسم تقسيم مىنمايد : 1 - علم حصولى 2 - علم حضورى .\r\n\r\n","description":"","footnote":"","page_name":" 59 ","page_number":59},
  {"content":"\r\n\r\nو به زبان فلسفه علم حصولى حضور مهيّت معلوم است پيش عالم و علم حضورى حضور وجود معلوم است پيش عالم . « 1 »\r\nاين جاست كه بيان گذشته و فرمول سابق دانشمندان مادى سيماى شگفت‌آورى به خود گرفته و جلوهء تماشايى پيدا مىكند !\r\n\r\nاشكال يا تقرير\r\nدانشمندان مادى مىگويند : تأثرات گوناگون كه پيوسته با نهايت سرعت از سلسلهء اعصاب به مغز وارد مىشوند ، از راه تبديل كميت به كيفيت ، خاصيت واحدى تشكيل مىدهند كه همان خاصه روحى است ، چنان كه با از كار افتادن حواس يا بىهوشى يا مرگ از كار مىافتد .\r\n\r\nپاسخ\r\nبا تذكر سخنان گذشته ما پاسخ اين دعوى روشن است ، زيرا كسى در صدد انكار يك چنين خاصه مادى مغز نيست . اين همان روانى است كه روان‌شناسان نيز به حسب احتياج بحث محلّى در فن خودشان موضوع بحث فرض كرده و قرار داده‌اند .\r\nسخن در اين است كه مشهود يا « من » قابل انطباق به چنين كيفيت مغزى نيست ، زيرا در هر حال يك پديده مادى خواص ضرورى ماده را بايد داشته باشد و اين كه گفته مىشود گاهى روان و شعور روانى از ميان مىرود ، ادعايى بيش نيست ، بلكه برخى اوقات در حال بىهوشى نيز انسان متوجه خود مىباشد و برخى از اوقات پس از هوشيارى چيزى بيادش نمىافتد ، نه اين كه خود را مشاهده مىكند كه خود را مشاهده نمىكرد و ميان اين دو جمله فرق بسيار است .\r\n\r\n\r\n","description":"","footnote":"\r\n( 1 ) . در مقاله 4 و 5 تفصيل بيشترى در اين‌باره داده خواهد شد\r\n","page_name":" 60 ","page_number":60},
  {"content":"\r\n\r\nآنچه در اين مقاله به ثبوت رسيد ، عبارت‌است از اين كه :\r\n1 - علم و ادراك مطلقاً مادى نيست .\r\n2 - علم بر دو قسم است : حصولى و حضورى .\r\n\r\n","description":"","footnote":"","page_name":" 61 ","page_number":61},
  {"content":"\r\n . \r\n","description":"","footnote":"","page_name":" 62 ","page_number":62},
  {"content":"\r\n\r\n\r\nمقالهء چهارم : ارزش معلومات\r\n\r\nعلم و معلوم\r\nبررسى مسئله علم و معلوم را از لحاظ اهميت در جرگه مسائل درجه يك فلسفه بايد قرارداد ، زيرا تا ما هستيم سر و كارى به غير علم نداريم .\r\nالبته اين سخن را نبايد از ما دليل سفسطه گرفت ، زيرا سوفسطى مىگويد ما پيوسته علم مىخواهيم و علم به دست ما مىآيد و ما مىگوييم ما پيوسته معلوم مىخواهيم و علم به دست ما مىآيد و فرق ميان اين دو سخن بسيار است .\r\nچنان كه در مقاله‌هاى گذشته گفته شد ، هر علم با معلوم خود از جهت « مهيّت » يكى است . و از هر فيلسوفى حتى فلاسفه ماديين و حتى از بزرگان فلسفه ماترياليسم ديالكتيك نيز اگر از تعريف علم و معلوم پرسيده شود ، خواهند گفت معلوم مرتبه ترتب آثار يا منشأيت آثار چيزى است و علم يا صورت علمى ، مرتبه عدم آثار و عدم منشأيت آثار همان چيز است و از اين روى انطباق علم به معلوم - فىالجمله - از خواص ضرورى علم خواهد بود . و به عبارتى واضح‌تر : واقعيت علم واقعيتى نشان‌دهنده و بيرون نما - كاشف از خارج - است . و هم از اين روى فرض علمى كه كاشف و بيرون نما نباشد ، فرضى است محال و همچنين فرض علم بيرون نما و كاشف ، بىداشتن يك مكشوف بيرون از خود ، فرضى است محال .\r\n\r\n","description":"","footnote":"","page_name":" 63 ","page_number":63},
  {"content":"\r\n\r\nدر اين جا اين پرسش پيش مىآيد : علم كه داراى واقعيت مىباشد چگونه ممكن است خطا نموده و از معلوم خارج از خود تخلف نمايد ؟ با اين كه تخلف و اختلاف در مورد علم بسيار است ، اكنون ما براى روشن ساختن معناى اين سخن ، به توضيح بيشترى مىپردازيم .\r\n* * * علم با تقسيم اولى منقسم است به علم تصورى و تصديقى . علم تصورى علمى است كه مشتمل به حكم نيست مانند صورت ادراكى « انسانِ » تنها ، « اسبِ » تنها ، « درختِ » تنها ، علم تصديقى علمى است كه مشتمل به حكم بوده باشد ، مانند صورت ادراكى « چهار بزرگ‌تر از سه است » ، « امروز پس از ديروز است » ، « انسان هست » و « درخت هست » .\r\nو روشن است كه علم تصديقى بىعلم تصورى ، صورت‌پذير نيست ؛ اگرچه برخى از دانشمندان روان‌شناس در كليّت اين قضيه مناقشه كرده‌اند ولى تصور اجمالى را به حساب نياورده‌اند .\r\nو نيز علم با تقسيم ديگرى منقسم مىشود : به جزئى و كلى ، چه اگر قابل انطباق به بيشتر از يك واحد نبوده باشد جزئى است ، مانند « اين گرمى كه حس مىكنم » و « اين انسان كه مىبينم » اگر قابل انطباق به بيشتر از يك فرد بوده باشد « كلى » است چون :\r\nمفهوم انسان و مفهوم درخت كه به هر انسان و هر درخت مفروضى قابل انطباق هستند .\r\nعلم كلى پس از تحقق علم به جزئيات مىتواند تحقق پيدا كند ؛ يعنى ما نمىتوانيم مثلًا « انسان كلى » را تصور نماييم ، مگر اين كه قبلًا افراد و جزئياتى چند از انسان را تصور كرده باشيم .\r\nزيرا اگر چنانچه ما مىتوانستيم كلى را بدون هيچ گونه يگانگى و رابطه‌اى با جزئيات خودش تصور كنيم ، نسبت كلى مفروض به جزئيات خودش و غير آنها\r\n\r\n","description":"","footnote":"","page_name":" 64 ","page_number":64},
  {"content":"\r\n\r\nمتساوى بود ، يعنى يا به همه چيز منطبق مىشد يا به هيچ چيز منطبق نمىشد . با اين كه ما مفهوم انسان را مثلًا پيوسته به جزئيات خودش تطبيق نموده و به غير جزئيات خودش قابل انطباق نمىدانيم ، پس ناچار يك نوع رابطه‌اى ميان تصوّر انسان كلى و تصور جزئيات انسان موجود بوده و نسبت ميانشان ثابت و غيرقابل تغيير مىباشد .\r\nو همين بيان را مىتوان ميان صورت خيالى و صورت محسوس جارى ساخت ، زيرا اگر چنانچه يك نوع يگانگى و رابطه‌اى ميان صورت خيالى كه بدون توسيط حواس تصور مىكنيم و ميان صورت محسوس همان تصور خيالى موجود نبود ، مىبايست هر صورت خيالى به هر صورت حسى منطبق شود ( هر چه باشد ) و يا به هيچ چيز منطبق نشود ، با اين كه صورت خيالى فردى را كه تصور مىكنيم تنها به صورت محسوس همان فرد منطبق بوده و جزء آن ، با چيز ديگر هرگز تطابق ندارد .\r\nپس يك نوع رابطه حقيقى ميان « صورت محسوس و صورت متخيل » و ميان « صورت متخيل و مفهوم كلى » و ميان « صورت محسوس و مفهوم كلى » موجود مىباشد .\r\nو اگر چنانچه ما مىتوانستيم مفهوم كلى را بىسابقه صورت محسوس درست كنيم ، در ساختن آن يا منشأيت آثار را ملاحظه مىكرديم يا نه ، يعنى در تصور انسان كلى يك فرد خارجى منشأ آثار را در نظر گرفته و مفهوم كلى بىآثار او را درست مىكرديم يا نه ، در صورت اولى بايد حقيقت منشأ آثار را قبلًا يافته باشيم و آن صورت محسوس است و در صورت دوم يك واقعيتى از واقعيت‌هاى خارجى درست كرده‌ايم نه يك مفهوم ذهنى ، زيرا وجودش قياسى نيست و خود به خود منشأ آثار مىباشد ، پس مفهوم‌نيست .\r\nآرى نظر به ذاتش كه معلوم ماست علم حضورى خواهد بود نه علم حصولى و سخن ما در علم حصولى است - مرحله مفهوم ذهنى - نه علم حضورى - مرحله وجود خارجى - و همين بيان در صورت خيالى نيز مانند مفهوم كلى ، جارى مىباشد .\r\n\r\n","description":"","footnote":"","page_name":" 65 ","page_number":65},
  {"content":"\r\n\r\nپس علم كلى مسبوق به صورت خيالى و صورت خيالى مسبوق به صورت حسى خواهد بود .\r\nگذشته از آنچه گذشت ، آزمايش نشان داده اشخاصى كه برخى از حواس را ، مانند حس باصره يا حس سامعه فاقد مىباشند ، از تصور خيالى صورت‌هايى كه بايد از راه همان حس مفقود ، انجام دهند عاجز و ناتوانند .\r\nاز اين بيان نتيجه گرفته مىشود :\r\n1 - ميان صورت محسوس و صورت متخيل و صورت معقوله ( مفهوم كلى ) هر چيزى ، نسبت ثابتى موجود است .\r\n2 - به وجود آمدن مفهوم كلى موقوف است به تحقق تصور خيالى و تحقق تصور خيالى موقوف است به تحقيق صورت حسى ، چنان كه هر يك به ترتيب پس از ديگرى به وجود مىآيد .\r\n3 - همه معلومات و مفاهيم تصورى منتهى به حواس مىباشد . ( به استثناى مفاهيم جوهرى چنان كه خواهد آمد ) به اين معنا كه هر مفهوم تصورى فرض كنيم ، يا مستقيماً خود محسوس است و يا همان محسوس است كه به دست خورده و تصرفاتى در آن شده و خاصيت وجودى تازه‌اى پيدا نموده است . چنانچه گرماى شخص محسوس صورت محسوسه بوده كه تشخص و تغيير را دارد و صورت خيالى وى ماهيت گرمى و تشخص را داشته ، ولى از آن جهت كه متخيل مىباشد ثابت است و مفهوم كلى آن تنها ماهيت گرمى را داشته ولى تشخص و تغيير را ندارد .\r\n4 - اگر نتيجه سوم را به مقدمه‌اى كه در مقاله 2 به ثبوت رسيد ( به واقعيت خارج از خود فىالجمله مىتوانيم نائل شويم ) اضافه كنيم ، اين نتيجه را مىدهد كه ما به ماهيت واقعى محسوسات فىالجمله نائل مىشويم ( اين قضيه به همان اندازه كه ساده و مبتذل مىباشد و فلسفه آن را به معناى دقيقش اثبات مىكند نه به معنى ساده و مبتذل آن ، چنان كه در جاى مناسب به خود ، توضيح داده خواهد شد . )\r\n\r\n","description":"","footnote":"","page_name":" 66 ","page_number":66},
  {"content":"\r\n\r\nاين جاست كه پرسش گذشته خودنمايى كرده و پيش مىآيد : اگر چنانچه ما با حواس خود به ماهيات واقعى اشياء نائل مىشويم ، پس اين همه اختلاف و تخلف در حس چيست ؟\r\nحس باصره در ابصار مستقيم و منعكس خود اغلاط بىشمارى دارد ، ما اجسام را از دور كوچك‌تر و از نزديك بزرگ‌تر از مقدار واقعىشان مىبينيم . در يك سر سالن بلندى اگر بايستيم سطح زير پايمان هرچه دور تر بلندتر ديده مىشود ، سقف بالاى سرمان هرچه دور تر پايين‌تر ديده مىشود . دو خط متوازى را اگر در وسط بايستيم متمايل و گاهى دو خط متمايل را متوازى مىبينيم . بسيارى از اجسام متحرّك را اگر خود نيز متحرّك باشيم ، با تساوى حركتين در جهت و سرعت ساكن و با تغاير حركتين با حركت‌هاى غير واقعى مىبينيم . قطره‌اى كه از آسمان مىافتد به شكل خط و آتش آتش‌گردان به شكل دائره ديده مىشود . اجسام مختلف را از كره و استوانه و مكعب و مخروط و موشور ( منشور ) به شكل سطح‌هاى غير منطبق ، مشاهده مىكنيم .\r\nچيزهايى كه اساساً دروغند مانند ، شكل در شكم آينه و آب در سراب مىيابيم و هم‌چنين به سبب اختلاف دورى و نزديكى و تاريكى و روشنى ، رنگ اجسام را تغيير مىدهيم و هم‌چنين . . . .\r\nحس لامسه در اغلاط دست كمى از باصره ندارد . و اختلاف كيفيات در عضو لامس در نشان دادن گرمى و سردى و سختى و نرمى و جز آنها كاملًا مؤثر مىباشد . در مثال معروف اگر يك دستتان را در آب داغ گرم نموده دست ديگرتان در آب يخ ، سرد كنيد و پس از آن هر دو را با هم در آبى نيمه‌گرم بگذاريد از حال آب دو خبر كاملًا متناقض كه با خارج نيز وفق نمىدهد ، به شما خواهند رسانيد .\r\nحس‌هاى ديگر ، مانند : حس ذائقه و غير آن ، به نوبه خود اغلاطى دارند ، و بالاخره غلط و تناقض در حواس به اندازه‌اى بسيار است كه از هر گوشه و كنار مىتوان صدها مثال و شاهد براى آن پيدا كرد .\r\n\r\n","description":"","footnote":"","page_name":" 67 ","page_number":67},
  {"content":"\r\n\r\nغلط در خيال و همچنين در فكر كلى ديگر نيازمند به گشتن و مثال پيدا كردن نيست و اين دسته از اغلاط اگرچه مستقيماً در حس نيست ولى از راه اين كه اين دسته از ادراكات بالاخره منتهى به حس مىباشند ، مىتوان گناه اينها را نيز به گردن حس نهاد .\r\n\r\nپاسخ\r\nالبته روشن است كه توجه اين اشكال به « متافيزيسم » قوىتر است تا به « ماترياليسم ديالتيك » زيرا ما در سخنان گذشته خود به يافتن واقعيت خارج فىالجمله ملتزم شديم ، ولى آنان ملتزم نبودند و از اين روى مىتوانند با تلاش ( نسبتاً ) كمترى از بن‌بست اين اشكال بيرون آيند ، اگرچه بالاخره در بن‌بست‌هاى ديگرى گير خواهند كرد .\r\n\r\nدانشمندان مادى مىتوانند بگويند :\r\nنظر به اين كه ادراكات حسى ما خواصى هستند كه ماده خارجى در آنها به وجود مىآورد همان ماده خارجى متحول متكامل كه همه اجزائش در همه اجزائش مؤثر و فاعل مىباشد و اثرى كه مىكند « سنتز » ومولود دو طرف متقابل فاعل و منفعل است پس هيچ گاه واقعيت مطلق خود را اگر هم داشته باشد ، نمىتواند وارد حاسه كرده و در حال اطلاق و دست نخورده نگاه دارد ، پس ما « صواب مطلق » نداريم چنان كه « خطاى مطلق » نيز نداريم ، بلكه وجود صواب و خطا نسبى است و از اين نظر ادراك هر حاسه هرگونه انجام بگيرد ، با ملاحظه شرايط حاضره زمانى و مكانى ، صحيح و صواب خواهد بود . يعنى محسوس موجود در حاسه ما همان است كه آن است ، اگرچه همان ادراك با فرض تغيير شرايط زمان و مكان خطا بوده و در فرض تازه ادراك و فكر ديگرى صواب خواهد بود . و هم‌چنين در مورد واحد حاسه ما هرچه با\r\n\r\n","description":"","footnote":"","page_name":" 68 ","page_number":68},
  {"content":"\r\n\r\nاجزاى بيشترى از ماده و شرايط بيشترى از زمان و مكان مواجهه و مقابله بكند ادراك آن صحيح‌تر و صواب‌تر خواهد بود ، پس صواب به معناى « كثيرالمطابقه » و خطا به معناى « كثيرالمغايره » مىباشد ؛ مثلًا ما جسم را از دور كوچك‌تر مىبينيم و به حسب حقيقت نيز كوچك است ، يعنى ماده با شرايط زمانى و مكانى حاضره اين صورت كوچك را در حاسه ما ايجاد كرده و از نزديك به واسطه تغيير يافتن شرايط نامبرده بزرگ‌تر ديده مىشود ، اگرچه به حسب واقعيت يك حجم واقعى متحول دارد ولى هيچ گاه با حجم واقعى خود تحت ادراك نخواهد آمد ، زيرا همه اجزاء و شرايط غير محدود و متحول مادى در آن دخيلند و هيچ گاه همه جهان - به‌اضافه خود چشم - در چشم نخواهد گنجيد .\r\nو از اين روى مىتوان احتمال داد كه حواس ساير جانوران زنده در ادراك با حواس ما مخالف بوده باشد ، چنان كه برخى آزمايش‌ها در برخى از آنها اين نظر را تأييد مىنمايد .\r\nو هم‌چنين مىتوان احتمال داد كه اگر چنانچه ما در غير اين زمين زندگى مىكرديم ادراكات بديهى خود را به خلاف كنونى انجام مىداديم مثلًا « 2 * 2 » را مساوى « 3 » مىيافتيم ، چنان كه اين جا مساوى « 4 » مىيابيم و چنان كه در همين‌جا نيز گاهى مساوى « 1 » مثلًا مىبينيم چنان كه اگر ما و مدركات چهارگانه ما در روى يك خط مستقيم قرار بگيريم ، همان وضع پيش مىآيد و نظير اين بيان كه در حس گفته شد ، در مورد فكر نيز جارى است و از اين بيان حصول نتيجه‌هاى زيرين روشن است :\r\n1 - حقيقت غير از واقعيت است .\r\n2 - صحيح مطلق و همچنين غلط مطلق نداريم ، بلكه صحيح آن است كه با اجزاى - نسبتاً - بيشترى از ماده وفق دهد و غلط به عكس آن .\r\n3 - هر حقيقتى كه فرض شود يك فرضيه قابل تغيير است كه تحت حكومت تحول و تكامل عمومى روزى جاى خود را به فرضيه ديگرى بهتر از خود خواهد داد .\r\n\r\n","description":"","footnote":"","page_name":" 69 ","page_number":69},
  {"content":"\r\n\r\nو از اين روى بايد از بديهيات شش‌گانه منطق كهنه پوزش خواسته و دست به دامن ديالتيك زد كه اساس خود را روى تحول و تكامل عمومى واقعيت ماده مستقر ساخته است !\r\n\r\nخرده‌گيرى\r\nاين است خلاصه نظر دانشمندان مادى ، تحولى و اين نظر گذشته از دو اشكال اساسى كه در مقاله گذشته وارد كرديم : ( 1 - اشكال لزوم ايده‌آليسم 2 - اشكال عدم انطباق خواص ماده به مورد ادراك ) اشكال سومى نيز دارد و آن اين است كه نتيجه‌هايى كه از اين بيان گرفته مىشود با خود بيان سازگار نيست ، زيرا نتيجه دومى :\r\n« صحيح مطلق نداريم و غلط مطلق نداريم » خودش به عنوان صحيح مطلق گرفته مىشود ، چه اگر اين قضيه را صحيح نسبى بگيريم ، صحيح مطلق را اثبات خواهد نمود .\r\nو همچنين نتيجه سوم « فكر بديهى نداريم - يا علم ثابت غير متغير نداريم » خودش به عنوان يك فكر ثابت و غير متغير نتيجه گرفته شده و گرنه قهراً يك علم ثابت غير متغير را مستلزم خواهد بود ، زيرا در اين صورت همين قضيه « فكر ثابت نداريم » با تغير و تبدل خود جاى خود را به يك قضيه ثابت و غير متغير بايد بدهد .\r\n* * * \r\nپاسخى كه با اصول فلسفه ماوراءالطبيعه ( متافيزيك ) به اشكال مىتوان داد :\r\nچنان كه ما در ميان امور خارجى نسبتى يا حالى به نام مطابقت و عدم مطابقت مىبينيم - مانند اين كه يك متر طول مطابق است با يك متر طول ولى اين حال ميان يك متر طول و نقطه هندسى كه هيچ‌گونه امتداد ندارد موجود نيست - در ميان افكار و ادراكات نيز حالى نظير اين حال را بىترديد مىبينيم ، چنان كه قضيه « چهار از سه\r\n\r\n","description":"","footnote":"","page_name":" 70 ","page_number":70},
  {"content":"\r\n\r\nبزرگ‌تر است » با خارج ماده وفق مىدهد ، ولى قضيه « سه از چهار بزرگ‌تر است » اين وفق را نمىدهد و فكر و ادراك را به ملاحظه پيدايش اين دو صفت صواب و خطا ( يا با الفاظ مرادف با آنها ) مىناميم و از همين‌جا روشن مىشود كه مورد صواب و خطا سه شرط اساسى را لازم دارد :\r\n1 - نسبت و قياس .\r\n2 - وحدت ميان مقيس و مقيس عليه .\r\n3 - حكم كه عبارت بوده باشد از معناى : « اين اوست » .\r\nنظر به شرط نخستين ، اگر يك صورت ادراكى را تنها و مفرد گرفته و هيچ گونه نسبتى به چيزى نداده و حكمى نكرديم مانند صورت تصورى يك فرد انسان مثلًا صواب و خطايى محقق نخواهد شد و نظر به شرط دوم اگر قضيه را نسبت به چيزى كه هيچ گونه وحدت و مجانست به آن ندارد بدهيم ، چنان كه مثلًا قضيه « چهار بزرگ‌تر از سه است » را با شيشه بريدن الماس نسبت داده و بسنجيم پاى صواب و خطا به ميان نخواهد آمد ، و نظر به شرط سوم اگر دو چيز قابل تطابق را گرفته ولى حكم به مطابقت نكرديم ، باز صواب و خطايى پيدا نخواهد شد .\r\nاز اين بيان روشن مىشود كه در مرتبه حس ( پيدايش اثر طبيعى در حاسه ) خطايى نيست زيرا اين مرتبه واجد شرايط گفته شده نيست .\r\nعضو حساس موجود زنده در اثر تماس و برخورد ويژه‌اى كه با جسم خارج از خود پيدا مىكند از آن متأثر شده و چيزى از واقعيت خواص جسم وارد عضو گرديده است و پس از تصرفى كه عضو حساس با خواص طبيعى خود در آن مىكند اثرى پيدا مىشود كه به منزله مجموعه‌اى است - نه خود مجموعه - مركب از واقعيت خاصه جسم ( و اين همان سخنى است كه گفتيم حواس به ماهيت خواص نائل مىشوند ) و واقعيت خاصه عضوى و در اين پديده هيچ گونه حكمى موجود نيست و در نتيجه صواب و خطايى نيز موجود نخواهد بود ؛ مثلًا در اثر تماس ويژه‌اى كه چشم با اجسام\r\n\r\n","description":"","footnote":"","page_name":" 71 ","page_number":71},
  {"content":"\r\n\r\nخارج مىگيرد ، اشعه‌اى وارد چشم شده و با خواص هندسى و فيزيكى چشم آميزش يافته و در نقطه زرد مستقر مىگردد . البته روشن است كه در آن خطا و صوابى نيست .\r\nپس از اين و در مرتبه دوم ، قوه ديگرى همين پديده مادى را ادراك مىكند و البته به همان نحو كه مستقر شده با خواص فيزيكى و هندسى آن را ادراك مىكند و در ميان اجزائش به شماره نسبتى كه پيدا مىشود حكم‌هايى از جهت بزرگى و كوچكى و جهت و حركت و غيره مىنمايد ؛ مثلًا در مثال فوق ، روشنايى كه در نقطه زرد استوار شده ، داراى اجزائى كه هر يك رنگ مخصوصى پيدا كرده و شكل هندسى ويژه‌اى دارد و نسبتى از قبيل بزرگى و كوچكى و دورى و نزديكى و جهت و حركت به وجود آورده ادراك مىشود و البته احكامى به شماره تركيباتى كه از مدركات به عمل مىآيد ، انجام مىگيرد : « اين جزء بزرگ‌تر است از آن جزء » و « اين سوى صورت سفيد است » و « آن سرخى دور است » و « اين مجموع متحرّك است » و در اين مرحله اگر چه حكم موجود است ، ولى چون تطبيق و سنجشى در ميان نيست ، باز صواب و خطايى محقق نمىشود .\r\nو در مرحله سوم چون قوه حاكم كه حكم را به كار مىبندد در ميان مدركات خود اختلافى مشاهده مىكند ، زيرا در بعضى از آنها سرخود بوده و به دلخواه خود تصور مىتواند بنمايد و برخى از آنها با يك نظام مخصوصى پيش مىآيند كه تصرف آنها از توانايى آن بيرون مىباشد ؛ مثلًا گاهى آتش را مىبيند كه در دنبال همين ادراك ، صفت گرمى و سوزندگى بى امكان تفكيك ادراك مىشود ( چنان كه با حواس ظاهره و خاصه موقعى كه بيشتر از يك حاسه در ادراك شركت بكنند ، همان نحو است ) و گاهى همان آتش را درك مىكند و به آسانى مىتواند ميان خود آن و گرمى و سوزندگى آن تفكيك بيندازد ؛ چنان كه در خيال خالى همان‌جور مىباشد .\r\nو از اين روى قوه حاكم مزبور ناچار حكم مىكند كه واقعيتى خارج از خود آن - ادارك كننده - موجود است كه اين گونه مدركات نتيجه تأثيرات آن و بلكه معرف وى\r\n\r\n","description":"","footnote":"","page_name":" 72 ","page_number":72},
  {"content":"\r\n\r\nمىباشند و از همين جا دستگاه تطبيق علم به معلوم و ذهن به خارج پيدا مىشود ، پس از اين بيان نتيجه گرفته مىشود كه :\r\n1 - در مرتبه عمل طبيعى اعضاى حاسه خطايى نيست .\r\n2 - در مرتبه انجام يافتن ادراك حسى خطايى نيست .\r\n3 - در مرتبه حكم در متن ادراك حسى پيش از تطبيق به خارج خطايى نيست .\r\nو از اين روى ناچار خطا در مرتبه پايين‌تر از مراتب گذشته مىباشد ( مرتبه ادراك و حكم كه مقايسه و تطبيق به خارج شود ) .\r\n\r\nاكنون چگونگى اين خطا را بايد بررسى كرد :\r\nمقدمتاً بايد دانست .\r\n1 - حكم در عين حال كه مدرك ما است ، به طور صورت‌گيرى و عكس‌بردارى ( انتزاع ) مانند ساير صور از خارج به پيش‌ما نيامده است و به اصطلاح فلسفى ، يك فعل خارجى است كه سنخش سنخ علم مىباشد ، چون با كليت وجود خود پيش ما حاضر است يعنى معلوم حضورى است نه معلوم حصولى ، زيرا :\r\nاولًا : ما گاهى كه همين حكم را با صورت مفهومى تصور كرده و به مجموع قضيه اضافه مىنماييم نمىتواند تماميت قضيه را تأمين كند ( صحت سكوت افاده نمىكند ) و به اصطلاح منطقى هر قضيه حمليه را مىتوان مقدم قضيه شرطيه قرار داد و اين عمل تماميت قضيه حمليه را از ميان برمىدارد با اين كه اصل قضيه محفوظ است .\r\nثانياً : گاهى تصديق و حكم خود را به طور استقلال ( معنى اسمى ) تصور كرده و موضوع يا محمول قضيه ديگرى قرار مىدهيم ؛ مثلًا مىگوييم « فلان حكم راست است » باز حكم تماميت خود را از دست مىدهد .\r\nثالثاً : مطابق خارجى حكم را مشاهده مىكنيم ( يعنى صورت مىگيريم ) بدون وجود تصديق و حكم از ما . . . پس بايد گفت حكم فعل خارجى قوه حاكم است كه با\r\n\r\n","description":"","footnote":"","page_name":" 73 ","page_number":73},
  {"content":"\r\n\r\nواقعيت خود ، روى قضيه مدركه مىآيد و نظر به اين كه معلوم نيز هست ، بايد گفت معلوم با علم حضورى است .\r\n2 - چون هيچ موردى از حكم نقيضين مستثنا نيست بايد گفت هيچ خطايى بىصواب محقق نمىشود ؛ يعنى اگر قضيه‌اى به موردى منطبق نشد قضيه ديگرى - طرف مقابل - كه منطبق به مورد بوده باشد موجود است پس هر خطايى صوابى دارد .\r\nآن گاه مىگوييم قضيه‌اى كه مشتمل به خطا مىباشد اجزاى آن موضوع و محمول و حكم مىباشد ( و اگر صورت قضيه غير اين نحو باشد بالاخره مرجع همان‌هاست ) ولى حكم نمىتواند خطا بوده باشد ، زيرا فعلى است خارجى و فعل خارجى به خطا متصف نمىشود چنان كه گفته شد ، پس ناچار به يكى از دو طرف قضيه : ( موضوع - محمول ) برمىگردد و طرف قضيه نيز از آن راه مفرد بىحكم است خطا برنمىدارد پس ناچار به حسب تحليل همين مفرد به يك قضيه ديگر منحل است كه حكم در قضيه تحليلى با حكمى كه در قضيه مفروضه داريم موافق نبوده و به مورد آن قابل انطباق نيست و گرنه در اصل قضيه به جز موضوع و محمول و حكم نبوده و چنان‌كه روشن كرديم ، هيچ‌كدام از اين اجزاء قابل خطا نيست و فرضاً هرچه با تحليل پيش برويم باز موضوع و محمول و حكم پيش خواهد آمد كه خطابردار نيستند .\r\nمثلًا اگر گفتيم « دزد به خانه آمد » و فرضاً اين سخن خطا بود ، چنان كه گفته شد اين خطا به يكى از دو طرف قضيه - يا به هر دو بايد برگردد نه به حكم . يا كسى به خانه آمده ولى مثلًا برادرمان بوده نه دزد و ما خطا نموده دزد را به جاى برادر گذاشته‌ايم و يا راستى دزد بوده ولى به خانه نيامده بلكه از دم در گذشته و ما پنداشته‌ايم كه به درون خانه آمد و از اين روى « آمد » را به جاى « از دم در گذشت » گذاشتيم ( يا از هر دو جهت اشتباه كرديم » و در نتيجه يا غير موضوع را به جاى موضوع گذاشته‌ايم يا غير محمول\r\n\r\n","description":"","footnote":"","page_name":" 74 ","page_number":74},
  {"content":"\r\n\r\nرا به جاى محمول يا هر دو كار را كرده‌ايم .\r\nدر صورتىكه غير موضوع را به جاى موضوع گذاشته باشيم ، ناچار ميان غير موضوع و موضوع مفروض يك رابطه و يگانگى ديده‌ايم كه حكم به‌يكى بودن آنها نموده و اين را آن پنداشته‌ايم ؛ مثلًا در مثال بالا ما دزد را با قدى بلند و سرى پر مو و لباسى مشكى شناخته بوديم و برادر را نيز با همين اوصاف به همراهى مشخصات ديگر تشخيص داده بوديم و در موقعى كه گفتيم « دزد به خانه آمد » از كسى كه وارد خانه شده جز اوصاف مشتركه چيزى مشاهده نكرديم . علاوه شب نيز بود و درب خانه نيز بىصدا باز شد و اين دو صفت نيز از اوصاف عمومى دزد است ! پس حكم كرديم كه « دزد به خانه آمد » و در حقيقت ديده بوديم كه كسى بلند قامت و پر موى و سياه‌پوش به خانه آمد ( و اين حكم صواب است ) و حكم كرديم كه اين اوصاف متحد با اوصاف دزد است ، يعنى دزد و برادر يكى است يعنى در مشخصات و اين حكم نيز صواب است و پس از آن به نيروى همين قوه كه دزد و برادر را يكى كرده بود در مورد قضيه كه ديده بوديم كسى بلند قامت و پرموى و سياه‌پوش به خانه آمد ، اين چنين گفتيم « دزد به خانه آمد » و اين حكم نيز از همين قوه صواب است ، ولى اگر مقايسه با مشاهده حس بشود ، خطا خواهد بود .\r\nو همچنين در جايى كه غير محمول را به جاى محمول گذاشتيم حال از همان قرار است ؛ مثلًا در مثال بالا موضوع حقيقتاً دزد بوده ولى از راه خانه تا دم در خانه آمده و گذشته و ما اشتباهاً گفتيم داخل خانه شد و در حقيقت حركت در راه و رسيدن به دم در را ديده بوديم كه مشترك فيه « دخول » و « مرور » مىباشد و اين حكم صواب است .\r\nپس از آن گفتيم رسيدن به دم در ورود است و با دخول اتحاد دارد و اين حكم نيز صواب است پس از يكى كردن دخول و مرور دخول را به جاى مرور گذاشتيم و اين حكم نيز صواب است . ولى در عرصه فعاليت اين قوه « خيال » كه دو تا را يكى كرده بود نه در عرصه حكم حس .\r\n\r\n","description":"","footnote":"","page_name":" 75 ","page_number":75},
  {"content":"\r\n\r\nمثال ديگر :\r\nماديين مىگويند : « خدا موجود نيست » و اين سخن خطاست ، ولى معناى تحليل اين سخن كه در ته دل گوينده مىباشد صواب است ، زيرا گوينده اين سخن يا « خدا » را به معنايى تفسير كرده كه جز حقيقت است ( مانند موجود جانشين علل مادى مجهوله و نظاير آن ) و يا « موجود » را به معنايى گرفته كه با حقيقت خدا هم نمىسازد . چنان كه مىگويند « ماده / موجود » يا « موجود / ماده به اضافه زمان و مكان » و پس از تحليل به دست مىآيد كه گويندگان اين سخن در تطبيق معناى خيالى صواب خود به واقعيت خارج ، كه الهيين مىگويند خطا مىنمايند .\r\nپس در مورد هر ادراك ناصواب و فكر فاسد به‌ترتيبى كه ذكر شد بايد نقطه حقيقى را كه به اصطلاح فلسفى مورد « انتقال ما بالعرض مكان ما بالذات » يعنى تطبيق حكم صواب قوه‌اى به مورد حكم صواب قوه ديگرى است ، بايد به دست آورده و فهميد كه هيچ ادراكى نمىتواند خطاى مطلق بوده باشد و در جهان هستى به حسب حقيقت خطايى پيدا شود بلكه پيوسته فكر اصلى و ادراك حقيقى در مورد خطا صواب مىباشد .\r\n بر حرف هيچ كس منه انگشت اعتراض * آن نيست كلك صنع كه خط خطا كشد \r\nاز بيان فوق مىتوان نتيجه گرفت :\r\n1 - وجود خطا در خارج بالعرض است . يعنى در جايى كه ما خطا مىكنيم ، هيچ يك از قواى مدركه و حاكمه‌مان در كار مخصوص به خود خطا نمىكند بلكه در مورد دو حكم مختلف از دو قوه مثلًا حكم اين قوه را به مورد قوه ديگر تطبيق مىنماييم ( حكم خيال را به مورد حكم حس يا به مورد حكم عقل ) و اين نكته مضمون سخنى است كه فلاسفه مىگويند كه خطا در احكام عقلى ، به واسطه مداخله قوه خيال است .\r\nو از همين جا مىشود نتيجه گرفت كه اگر چنانچه ما در تكوّنِ علوم كنجكاوى\r\n\r\n","description":"","footnote":"","page_name":" 76 ","page_number":76},
  {"content":"\r\n\r\nكرده و به تميز ادراكات حقيقى و مجازى - بالذات و بالعرض - نائل گشته و خواص كلى آنها را به دست آوريم ، مىتوانيم به‌كليت خطا و صواب خود واقف گرديم و به اصطلاح منطق در موارد قضايا ميان خطا و صواب تميز دهيم .\r\n2 - در مورد هر خطايى صوابى هست . . . .\r\n* * * \r\nنظرياتى كه در اين مقاله به ثبوت رسيد ، به قرار ذيل مىباشد :\r\n1 - هر تصديق مسبوق به تصور است .\r\n2 - ميان مدرك حسى و صورت خيالى و صورت عقلى آن نسبت ثابتى موجود مىباشد .\r\n3 - صورت عقلى موجود خارجى مسبوق به صورت خيالى آن و صورت خيالىاش مسبوق به ادراك حسى آن مىباشد .\r\n4 - معلومات تصورى كه به نحوى قابل انطباق به خارج مىباشد ، منتهى به حس هستند ( اين حكم نيازمند توضيحى است كه در مقاله آينده خواهد آمد ) .\r\n5 - ما به ماهيات اشياء فىالجمله نائل مىشويم .\r\n6 - در مرتبه وجود حسى ( اثر موجود در عضو حساس ) خطايى نيست .\r\n7 - در مرتبه ادراك حسى مفرد خطايى نيست .\r\n8 - در حكمى كه در مرتبه حس مىباشد ، خطايى نيست .\r\n9 - خطا در هر جا محقق شود ، در مرتبه ادراك و حكم و مقايسه با خارج است .\r\n10 - وجود خطا در خارج بالعرض است .\r\n11 - در مورد هر ادراك ناصواب ادراك صوابى نيز داريم . چنان كه به حسب واقع هر دروغى ، راستى دارد .\r\n12 - علم حضورى قابل خطا نيست .\r\n\r\n","description":"","footnote":"","page_name":" 77 ","page_number":77},
  {"content":"\r\n . \r\n","description":"","footnote":"","page_name":" 78 ","page_number":78},
  {"content":"\r\n\r\n\r\nمقالهء پنجم : پيدايش كثرت در ادراكات\r\n\r\nپيدايش كثرت در علم و ادراك\r\nدر مقاله گذشته يكى از نتايج اساسى كه گرفتيم اين بود كه علوم و ادراكات منتهى به حس مىباشد و البته كسىكه براى نخستين بار اين قضيه را نگاه كند ، اين حكم را كلى و عمومى تلقى خواهد كرد ؛ به اين معنا كه همه علوم و ادراكات يا به واسطه حسى مىباشند يا به‌واسطه تصرفى كه در يك پديده حسى انجام گرفته پيدا شده‌اند و اگر با واسطه يا بىواسطه پاى حس در ميان نباشد ، علم و ادراك موجود نخواهد بود .\r\nولى حقيقت جز اين است ، زيرا نتيجه هر برهانى در اندازه عموم خود تابع برهان خود مىباشد و برهانى كه براى اثبات اين حكم اقامه كرديم به اين عموم و شمول نبود . چه برهان ما ناطق بود « 1 » بر اين كه هر ادراك و علمى كه به نحوى منطبق به محسوس مىباشد اولًا : به لحاظ ارتباطى كه ميان مدركات موجود است و ثانياً : به لحاظ عدم منشأيت آثار كه مدرك و معلوم ذهنى دارد ، يا خود محسوسى است از محسوسات و يا مسبوق است به محسوسى از محسوسات ، مانند انسان محسوس كه خود محسوس است و انسان خيالى و كلى كه مسبوق به انسان محسوس مىباشند و\r\n\r\n\r\n","description":"","footnote":"\r\n( 1 ) . برهان مقاله چهارم\r\n","page_name":" 79 ","page_number":79},
  {"content":"\r\n\r\nدر همين مورد اگر فرض كنيم محسوسى نيست ناچار هيچ‌گونه ادراك و علمى نيز پيدا نخواهد شد . پس برهان مزبور اين حكم را از راه رابطه‌اى كه يك سلسله از مدركات با محسوس داشته و ترتب آثارى كه بالقياس به محسوسات در مورد آنها نبوده اثبات مىنمايد و تنها ادراكى را كه قابل انطباق به حس بوده و منتهى به حس نيست نفى مىكند و اما مطلق ادراكى را كه منتهى به حس نباشد نفى نمىكند ، پس اگر ادراكى فرض شود كه قابل‌انطباق به حس نيست ، چنين ادراكى را برهان مزبور نفى نمىكند .\r\nبا نظرى دقيق‌تر مفاد برهان اين نيست كه به مقتضاى بيرون‌نمايى و كاشفيت علم و ادراك نيل به واقعيتى لازم است ؛ يعنى در مورد هر علم حصولى ، علمى حضورى موجود است . پس از روى همين نظر مىتوان دايرهء برهان را وسيع‌تر گرفت و از براى نتيجه عموم بيشترى به دست آورد . مىگوييم چون هر علم و ادراك مفروضى خاصه كشف از خارج و بيرون نمايى را داشته و صورت آن مىباشد ، بايد رابطه انطباق با خارج خود را داشته و غير منشأ آثار بوده باشد و از اين رو ما بايد به موجودى منشأ آثار ، كه منطبق عليه اوست ، رسيده باشيم ؛ يعنى همان واقع را با علم حضورى يافته باشيم و آن گاه علم حصولى يا بلاواسطه از وى گرفته شود ( همان معلوم حضورى با سلب منشأيت آثار ) و يا به واسطه تصرفى كه قوه مدركه در آن انجام داده باشد و مصداق اين ، گاهى مدركات محسوسه است كه با واقعيت خود در حس موجودند و قوه مدركه در همان جا به آنها نائل مىشود و گاهى مدركات غير محسوسه .\r\nو از همين‌جا روشن مىشود كه اگر بخواهيم به كيفيت تكثرات و تنوعات علوم و ادراكات پى ببريم ، بايد به سوى اصل منعطف شده ، ادراكات و علوم حضورى را بررسى نماييم ، زيرا همه شاخه‌ها بالاخره به اين ريشه رسيده و از آن سرمايه هستى مىگيرند . علم حضورى است كه به واسطه سلب منشأيت آثار ، به علم حصولى تبديل مىشود .\r\n\r\n","description":"","footnote":"","page_name":" 80 ","page_number":80},
  {"content":"\r\n\r\nو در اين تعقيب نظرى چون سر و كار ما با علم حضورى است ؛ يعنى علمى كه معلوم آن با واقعيت خارجى خود نه با صورت و عكس پيش عالم حاضر است ؛ يعنى عالم با واقعيت خود واقعيت معلوم را يافته بديهى است كه چيزى كه غير ما و خارج از ماست ، عين ما و داخل واقعيت ما نخواهد بود و ناچار واقعيت هر چيز را بيابيم يا عين وجود ما و يا از مراتب ملحقه وجود ما بايد بوده باشد ، پس خواه و ناخواه بايد خودمان را يعنى علم خودمان به خودمان را بررسى كنيم .\r\nاگر با يك نگاه ساده بىآلايش نگاه كنيم خواهيم ديد كه خودمان « من » از خودمان پوشيده نيستيم و اين معلوم مشهود ما ( چنان كه در مقاله 3 گذشت ) چيزى است واحد و خالص ، كه هيچ گونه جزء و خليط و حد جسمانى ندارد .\r\nو هنگامى كه كارهايى را كه در دايرهء وجود خودمان اتفاق افتاده و با اراده و ادراك انجام مىگيرد ، مانند « ديدنم » و « شنيدنم » و « فهميدنم » بالاخره همه كارهايى كه با قواى دراكه و وسايل فهم انجام مىگيرد ، مشاهده كنيم ، خواهيم ديد كه آنها يك رشته پديده‌هايى هستند كه به حسب واقعيت و وجود با واقعيت و وجود ما مربوط بوده و نسبت دارند به نحوى كه فرض انقطاع نسبت و فرض نابودى آنها يكى است ؛ مثلًا اگر از مطابق خارجى كلمه « شنيدنم » مطابق خارجى جزء « ميم » را برداريم يا جدا كنيم ، ديگر مطابقى از براى بقيه كلمه نداريم و اين رشته كارها را همين با خودشان تشخيص مىدهيم نه با چيزى ديگر يعنى خودشان را با واسطه مىفهميم ، يعنى شنيدن من به خودى خود شنيدن من است نه اين كه در آغاز پيدايش يك پديده مجهول بوده و پس از آن با عكس‌بردارى و صورت‌گيرى فهميده مىشود كه شنيدن من است ، پس واقعيت خارجى اين رشته كارها و ادراك آنها يكى است ، يعنى با علم حضورى معلوم مىباشد . و همچنين قوا و ابزارى كه به وسيله آنها اين كارهاى معلوم بالذات را انجام مىدهيم و هنگام استعمال به كار مىاندازيم دانسته به كار مىاندازيم ، نه اين كه با وسايل و قواى ديگر كشف كرده و سپس به كار انداخته باشيم . ما تصرفات\r\n\r\n","description":"","footnote":"","page_name":" 81 ","page_number":81},
  {"content":"\r\n\r\nعجيب و لطيفى كه در موقع ادراكات مختلف در اعضاى ادراك انجام مىدهيم ، بى آن كه به اين تصرفات و خواص و آثار آنها و اعضايى كه اين تصرفات به وسيله آنها انجام مىگيرد علم داشته باشيم و تشخيص دهيم امكان‌پذير نيست مانند : اعمال تحريك و قبض و بسط كه در عضلات گوناگون براى كارهاى گوناگون ديدن و شنيدن و بوييدن و جز اينها مىكنيم .\r\n\r\nاشكال و پاسخ\r\nالبته براى نخستين بار با شنيدن اين سخن به ذهن انسان خطور مىكند كه اگر اين‌طور بود انسان يا هر موجود زنده ديگر در آغاز پيدايش خود همه اعضاء و اجزاى وجود خود را تا آخرين حد حقيقتش مىفهميد ، ديگر نيازى به اين همه كاوش‌هاى دور و دراز علمى دانشمندان نبود .\r\nولى بايد متذكر شد كه سخن ما در علم حضورى است نه در علم حصولى ، آنچه را كه ما با بيان گذشته گفتيم كه انسان مىداند با « علم حضورى » مىداند و آنچه را كه دانشمندان با كاوش‌هاى علمى به دست مىآورند « علم حصولى » است و از اين روى كاملًا احتمال مىدهيم كه همه كارهاى بدنى در موجود زنده ، كارهاى علمى و ارادى بوده باشند ، حتى كارهاى طبيعى و مزاجى نيز در اين صف قرار گيرند ، چنان كه اتفاقات زيادى به صحت اين نظر شهادت مىدهند . اگرچه فعلًا برهانى براى اثبات اين نظر در دست نداريم .\r\nبه هر حال بايد گفت ما با علم حضورى به خودمان و قوى و اعضاى دراكه خودمان و افعال ارادى خودمان علم داريم و در پيش ( مقاله 4 ) گفته شد كه محسوسات با واقعيت خود در حواس موجودند و اين نيز يك نحو علم حضورى بود اگرچه با ساير علم‌هاى حضورى بىفرق نيست ، ولى بايد دانست كه اين علم حضورى ( چهار قسم مذكور ) خود به خود نمىتواند علم حصولى بار آورد ، پس به\r\n\r\n","description":"","footnote":"","page_name":" 82 ","page_number":82},
  {"content":"\r\n\r\nجاى ديگرى بايد دست دراز نمود .\r\nهمان قوه كه بر روى پديده حسى آمده و اجزاى صورت حسى و نسب ميان اجزا را يافته و حكم مىكرد ( چنان كه در مقاله 4 بيان شد ) اين معلومات را مىيافت در حالى كه آثار خارجى نداشتند ؛ يعنى صورت‌هايى بودند كه منشأ آثار خارجى نبودند ، يعنى پيش اين قوه با علم حصولى معلوم بودند ، پس كار اين قوه تهيه علم حصولى بوده در جايى كه دسترسى به واقعيت شىء پيدا كرده و اتصال و رابطه مادى درست نمايد و از طرف ديگر ما از خودمان مشاهده مىكنيم كه خودمان « واقعيت من » در عين حال كه به خودمان روشن هستيم همه اقسام ادراكات - حسى ، خيالى ، كلى ، مفرد ، مركب ، تصورى ، تصديقى - را در خودمان كه يك واحد حقيقى هستيم مىيابيم « من منم » ، « من مىبينم » ، « من مىشنوم » ، « من اين محسوس را ادراك مىكنم » ، « من اين سفيد را شيرين مىيابم » . « من اين خيال را مىفهمم » ، « من اين تصديق و حكم را مىنمايم » و از اين راه قوه نامبرده - تبديل كننده علم حضورى به علم حصولى - به همه اين علوم و ادراكات حضورى يك نحو اتصال دارد و مىتواند آنها را بيابد يعنى تبديل به پديده‌هاى بىاثر نموده و علم حصولى بسازد . اكنون بايد ديد كه آغاز كار آن از كجاست ؟\r\n\r\nريشه‌هاى نخستين ادراكات و علم‌هاى حصولى\r\nدر نخستين بار كه چشم ما بر اندام جهان خارج افتاد و البته اين سخن به عنوان مثال گفته مىشود و گرنه پيش از اين مرحله مراحل زيادى از حس و به‌ويژه از راه لمس پيموده‌ايم - و تا اندازه‌اى خواص مختلف اجسام را يافتيم ، فرض كنيم يك سياهى و يك سفيدى ديديم ( سياهى و سفيدى براى مثال اخذ شده و غرض دو خاصه حقيقى از خواص محسوسه اجسام است ) مثلًا اول سياهى را كه با حركت ابصار به آن رسيده بوديم و پس از آن سفيدى را ادراك كنيم و البته هنگامى كه سياهى را ادراك\r\n\r\n","description":"","footnote":"","page_name":" 83 ","page_number":83},
  {"content":"\r\n\r\nكرديم معناى آن را با تجريد از حس ادراك نموده يعنى پيش خود بايگانى و ضبط كرده و پس از آن به ادراك سفيدى پرداختيم . و هنگامى كه با حركت دومى به سفيدى رسيديم هنگامى است كه سياهى را داريم همين كه به سفيدى رسيديم سياهى را در آن‌جا نخواهيم يافت . و معلوم دومى را چون به جايى كه اولى را برده بوديم ببريم ، مشاهده مىكنيم كه دومى روى اولى نمىخوابد ، چنان كه اولى روى خودش مىخوابيد و مىخوابد . يعنى مىبينيم سياهى با سياهى به نحوى است و نسبتى دارد كه آن نسبت را ميان سفيدى و سياهى نمىيابيم و در نتيجه آنچه به دست ما آمد يك حملى است - اين سياهى اين سياهى است - و يك عدم‌الحمل يعنى ذهن نسبتى كه ميان سياهى و سياهى بود ، ميان سياهى و سفيدى نمىيابد و به عبارت ديگر ميان سياهى و سياهى حكم ايجاد كرده و نسبتى درست مىكند ، ولى ميان سفيدى و سياهى كارى انجام نمىدهد و چون خود را در اولين مرتبه يا پس از تكرر حكم اثباتى نسبت‌ساز و حكم درست كن مىبيند كار انجام ندادن « عدم الفعل » خود را كار پنداشته و نبودن نسبت اثباتى ميان سفيدى و سياهى را يك نسبت ديگر مغاير با نسبت اثباتى مىانديشد و در اين حال يك نسبت پندارى به نام « نيست » در برابر نسبت خارجى « است » پيدا مىشود و مقارن اين‌حال دو قضيه درست شده « اين سياهى ، اين سياهى است » و « اين سفيدى اين سياهى نيست » و حقيقت قضيه نخستين اين است كه قوه مدركه ميان « موضوع » و « محمول » كارى انجام داده به نام حكم « اين او است » و حقيقت قضيه دومى اين است كه ميان موضوع و محمول كارى انجام نداده ، ولى اين تهيدست ماندن و كار انجام ندادن را براى خود كار پنداشته و آن را در برابر كار نخستين كار دومى قرار داده - « نيست » در برابر « است » - و چنان كه قوه نامبرده كار خود را كه حكم است با يك صورت ذهنى « اين اوست » حكايت مىكرد ، فقدان كار را نيز به مناسبت اين كه در جاى كار نشسته صورتى براى آن ساخته و حكايت كند ، ولى اضطراراً دومى را - چون به انديشه اولى ساخته شده - به اولى نسبت مىدهد « نيست /\r\n\r\n","description":"","footnote":"","page_name":" 84 ","page_number":84},
  {"content":"\r\n\r\nنه است » ( در مقاله‌هاى گذشته گفتيم كه هر خطا و امر اعتبارى تا مضاف به سوى صحيح و حقيقت نشود ، درست نمىشود ) .\r\nپس از درست شدن اين دو مفهوم « است - نيست » هنگامى كه قوه مدركه خاصه نسبت را كه قيام به طرفين است مشاهده مىكند در قضيه سالبه « مانند اين سفيدى آن سياهى نيست » نسبت سلب را به طرفين قضيه مىدهد و به‌وسيله همين كار هر يك از طرفين از آن يكى جدا شده و همديگر را طرد مىكنند و از همين‌جا معناى كثرت نسبى « يا عدد » را مىيابد ، چنان كه در « قضيه موجبه » چون طرفين را از اين معنا « كثرت يا عدد » تهى مىيابد ، با اين حال نام « وحدت » مىدهد و از اين جا روشن خواهد بود كه « كثرت » معنايى است سلبى و « وحدت » سلب سلب است ، ولى چون اين سلب سلب منطبق به نسبت ايجابى « است » مىباشد نسبت وحدت با نسبت ايجاب در مصداق يكى خواهد بود .\r\nدر اين كار و كوشش ذهنى ، شش مفهوم به دست ما آمد :\r\n1 - مفهوم سياهى .\r\n2 - مفهوم سفيدى .\r\n3 - است .\r\n4 - نيست .\r\n5 - كثرت نسبى .\r\n6 - وحدت نسبى .\r\n\r\nمفاهيم حقيقى « مهيات » و مفاهيم اعتبارى « غير مهيات »\r\nمفهوم 1 و 2 « سياهى و سفيدى » را كه ادراك نموديم خود مهيّت بودند يعنى خود واقعيت خارج بودند « هر چه هستند همانند كه هستند » و در عين حال كه خود واقعيت خارج مىباشند اين فرق را با واقعيت خارج دارند كه واقعيت خارج آثار\r\n\r\n","description":"","footnote":"","page_name":" 85 ","page_number":85},
  {"content":"\r\n\r\nمستقل از ذهن و ادراك دارد ، ولى اين مهيّت‌ها فاقد آن آثار مىباشند و فرق ميان مهيّت و واقعيت خارج همين است كه واقعيت ، آثار خارجى دارد ولى مهيّت ، فاقد آن آثار است .\r\nو از اين روى مىتوان گفت كه ماكنه سواد و بياض را نائل مىشويم يعنى سواد و بياض هرچه هستند « در ذات خود » همانند كه پيش ما هستند نه آن چنان كه سوفسطى يا قائلين به اشباح در وجود ذهنى مىگويند ، زيرا آنان مىگويند « سواد و بياض كه پيش ما هستند ، همانند كه هستند » و ميان اين دو سخن فرق بسيار است .\r\nمفهوم سوم « است » كه مفهوم حكم است چنان كه بيان كرديم خود حكم فعل خارجى نفس است كه با واقعيت خارجى خود در ذهن ميان دو مفهوم ذهنى مثلًا موجود مىباشد و چون نسبت ميان موضوع و محمول است ، وجودش همان وجود آنهاست .\r\nاز يك سوى از واقعيت خارج حكايت مىكند « يعنى نسبت به خارج بىاثر است » و از يك سوى خودش در ذهن يك واقعيت مستقلى دارد كه مىتوان خودش را « محكى عنه » قرارداد .\r\nو از اين جهت ذهن به آسانى مىتواند از اين پديده كه فعل خودش مىباشد ، مفهوم‌گيرى نموده و آن را چنان كه گفته شد ، با يك صورت ادراكى حكايت نمايد . و با اين حال نمىتوان آن را در صف ساير مهيات قرار داد ، زيرا آنچه براى آن واقعيت به شمار مىرود ( حكم - فعل ذهنى ) ذهنى است نه خارجى داراى آثار خارجيه .\r\nو مفهوم چهارم « مفهوم نيست » چنان كه پيشتر گفتيم‌به‌واسطه يك اشتباه و خطاى اضطرارى « ضرورى » كه دامن‌گير ذهن مىشود از حكم ايجابى « است » گرفته مىشود پس او نيز مانند حكم ايجابى مهيّت نيست ، ولى مىتوان گفت از مهيّت گرفته شده است .\r\nو مفهوم پنجم و ششم - مفهوم كثرت نسبى و وحدت نسبى - چنان كه دانسته شد\r\n\r\n","description":"","footnote":"","page_name":" 86 ","page_number":86},
  {"content":"\r\n\r\nاز مفهوم « نيست » گرفته شده اگر چه مهيّت نيستند ، ولى متكى به مهيّت مىباشند .\r\nپس از اين بيان روشن شد كه برخى از اين مفاهيم شش‌گانه مهيّت مىباشد مانند سياهى و سفيدى كه از واقعيت خارجى حكايت مىكند يعنى خود همان خارجند با اين فرق كه منشأ آثار نيستند .\r\nو برخى ديگر مهيّت نيستند ، زيرا از يك امر ذهنى حكايت مىكنند كه با واقعيت خودش با امور ذهنى متحد است و آن واقعيت حكم است كه يك واقعيت دو جانبه است وبه‌واسطه آن ما مىتوانيم يك نوع راهى به خارج از ذهن پيدا كنيم ، پس اين گونه مفاهيم اگرچه مهيّت و حاكى از خارج نيستند ، ولى يك نوع وصف حكايت براى آنها اثبات نموده و اعتبار كاشفيت و بيرون‌نمايى را به آنها مىدهيم و از همين روى نام اعتبارى روى آنها مىگذاريم . « 1 »\r\nاز بيان گذشته نتيجه گرفته مىشود كه اولًا : ادراكات منقسم مىشوند به دو قسم :\r\nتصور - حكم - و اين همان تقسيم ادراك است به تصور و تصديق ( كه در مقاله 4 گذشت ) و ثانياً : مفاهيم تصورى « ادراكات تصورى » منقسم مىشوند به دو قسم :\r\nمهيات - اعتباريات .\r\n\r\nبه آغاز سخن برمىگرديم\r\nو از سوى ديگر چنان كه گفته شد نفس ما و قواى نفسانى و افعال نفسانى ما پيش ما حاضر بوده و با علم حضورى معلوم مىباشند و قوه مدركه ما با آنها اتصال و رابطه دارد ، پس ناچار آنها را يافته و صورت‌گيرى و عكس‌بردارى خواهد نمود و در اين ادراك حصولى مهيّت نفس و مهيّت قواى نفسانى و افعال نفسانى ، از آن جهت كه افعال و قواى نفسانى مىباشند بالكنه پيش قوه مدركه حاضر خواهند بود ( البته « كنه »\r\n\r\n\r\n","description":"","footnote":"\r\n( 1 ) . اين اعتبارات را كه اعتبارات فلسفى و انتزاعى است با اعتبارات اجتماعى و اخلاقى كه در مقاله 6 بيان مىشود و صرفاً قراردادى است نبايد اشتباه كرد\r\n","page_name":" 87 ","page_number":87},
  {"content":"\r\n\r\nدر اين جا به معناى « هرچه هست همان است » ملحوظ شده نه به معناى احاطه تفصيلى ) و همچنين نسبت ميان قوا و افعال و ميان نفس چنان‌كه حضوراً معلوم بود .\r\nحصولًا نيز معلوم خواهد بود آن چنان‌كه نسب ميان محسوسات معلوم و دست‌گير مىشد . و ناچار هنگامىكه ما اين نسبت را مشاهده مىنماييم ، حاجت و نياز وجودى و پناهندگى آنها را به نفس و استقلال وجودى نفس را نيز مشاهده مىنماييم و در اين مشاهده صورت مفهومى « جوهر » پيش ما نمودار مىشود ، زيرا مىبينيم كه نفس اين معنا را دارد كه اگر آن را از دست نفس بگيريم گذشته از خود نفس همه اين قوا و افعال قوا از ميان مىروند و از آن سوى نسبت احتياجى قوا و افعال را مىبينيم و مىفهميم كه همين احتياج مستلزم وجود امر مستقلى مىباشد و اين حكم را به‌طور كلى مىپذيريم .\r\nو از اين روى در موارد محسوسات ، كه تاكنون خبرى از پشت سر آنها نداشتيم حكم به عرض بودن كرده و از براى همه آنها موضوع جوهرى اثبات مىنماييم و يك‌باره همه آنها به وصف تبديل مىشوند ، يعنى تاكنون ما روشنى و تاريكى و سردى و گرمى مىديديم و از اين پس علاوه از آن ، روشن و تاريك و سرد و گرم را نيز مىفهميم و انتقال به قانون كلى « عليت و معلوليت » نيز از همين‌جا شروع مىشود .\r\nو پس از اين مرحله قوه مدركه ، شروع مىكند به ادراك مفردات و نسبت و تركيب و تجزيه محسوسات و متخيلات و البته بيان تفصيلى آنها از توانايى ما بيرون است و تنها چيزى كه هست ، سه نكته زير را به طور كلى بايد در نظر گرفت :\r\n1 - چون قوه مدركه ما مىتواند چيزى را كه به‌دست آورده دوباره با نظر استقلالى نگريسته و تحت نظر قرار بدهد ، از اين روى نسبت‌هايى را كه به عنوان رابطه ، ميان دو مفهوم يافته بود با نظر استقلالى نگريسته و در مورد هر نسبت يك يا چند مفهوم استقلالى تهيه مىنمايد و در ضمن اين گردش و كار مفاهيم وجود ، عدم ، وحدت بر كثرت را كه به شكل نسبت ادراك نموده بود : ابتدائاً با حال اضافه « وجود محمول از\r\n\r\n","description":"","footnote":"","page_name":" 88 ","page_number":88},
  {"content":"\r\n\r\nبراى موضوع » ، « عدم محمول از براى موضوع » ، « وحدت موضوع و محمول » ، « كثرت موضوع و محمول در قضيه سالبه » و پس از آن بىاضافه : « وجود ، عدم ، وحدت ، كثرت » و همچنين ساير مفاهيم عامه و خاصه را كه اعتبارى مىباشد تصور مىنمايد .\r\n2 - چنان كه در نكته 1 مشهود است ، قوه مدركه مىتواند از قضيه سير نموده و به مفرد برسد . همچنين اين سير را مىتواند به طور قهقرى انجام داده و از مفرد به قضيه منتهى شود . و از همين جهت اندازه زيادى از مفردات تصورى ما به حسب اصل قضيه بوده و مقدار زيادى از قضايا در اصل مفردات تصورى مىباشد .\r\n3 - چنان كه تركيب و تحليل را به نحوى كه در نكته دوم گفته شد در تصورات داريم هم چنان در تصديقات و قضايا نيز داريم .\r\nما در نخستين بار كه مىگفتيم مثلًا « سياهى سياهى است ، سفيدى سياهى نيست » اين امور را پذيرفته و تصديق كرده بوديم كه :\r\n1 - سلب و ايجاب « نفى و اثبات » هر دو با هم روى يك قضيه نمىآيند و هر دو با هم از روى يك قضيه برداشته نمىشوند « اصل امتناع اجتماع نقيضين و ارتفاع نقيضين » .\r\n2 - هرچيز خودش براى خودش ثابت است .\r\n3 - هيچ چيز خودش از خودش سلب نمىشود .\r\n4 - عرض بىموضوع نمىشود .\r\n5 - معلول بىعلت نمىشود .\r\nو همچنين يك سلسله بديهيات ديگر . . . و اين نكته با بيان آينده روشن‌تر از اين به دست خواهد آمد . « 1 »\r\n\r\n\r\n","description":"","footnote":"\r\n( 1 ) . در اواخر اين مقاله آن جا كه از « تحليل تصديقى » سخن به ميان آيد راجع به اين بديهيات كه بديهيات اوليه تصديقيه اصطلاحاً خوانده مىشوند بحث نسبتاً مفصل‌ترى خواهد شد\r\n","page_name":" 89 ","page_number":89},
  {"content":"\r\n\r\n\r\nاز راه ديگر « طريق تحليل »\r\nتكثر معلومات را با روش ديگر نيز مىتوان بررسى نمود ، زيرا چنان كه در مقاله 4 بيان شد ، معلومات حصولى ما بر دو قسم منقسم مىباشد : تصورى و تصديقى .\r\n\r\nدر قسم اول « تصورى »\r\nما به حسب غريزه در مفاهيم جزئى به مجرد حس و مشاهده قناعت مىنماييم ؛ مثلًا چنانچه مفهوم اين كرسى جزئى را به ما القا كردند به تنها نشان دادن يك كرسى جزئى در خارج ، قناعت مىورزيم ، ولى در مفاهيم كلى اين حال را نداريم ، زيرا در مورد بسيارى از مفهومات ، مفاهيم ديگر نيز پيدا مىشوند كه از مفهوم مورد نظر قابل انفكاك و جدايى نيستند و اگر آنها را جدا و منفك فرض كنيم ، مفهوم مورد نظر رخت بربسته و از ميان خواهد رفت ؛ مثلًا مفهوم كرسى كه داراى شكل خاص و رنگ و بزرگى و ظرافت صنعت بوده و از تخته ساخته شده مفهومى است مانند مركب از يك عده مفهومات و از ميان آنها اگر رنگ و بزرگى و ظرافت صنعت را تصور نكرده و نديده انگاريم ، تصور كرسى از ميان نمىرود به خلاف تخته « ماده » و شكل كرسى « صورت » كه با نفى آنها تصور كرسى از ميان خواهد رفت . از اين راه مىدانيم كه مفهوم كرسى مفهومى است كه از مجموع دو مفهوم « تخته شكل » تركيب يافته است و سپس همين چگونگى و تركيب را در خود مفهوم تخته كه جزئى از مفهوم كرسى مىباشد مىيابيم ، زيرا اگر چنانچه مثلًا عناصرى كه به همراهى صورت تخته ، تخته را درست كرده‌اند از مفهوم تخته سلب شوند ، تصور تخته از ميان مىرود و البته اين تجزى و انحلال پيوسته ادامه نيافته و در جايى وقوف خواهد كرد . و البته آخرين دو مفهومى كه پيدا كرده‌ايم بسيط خواهند بود ، چنان كه در خارج نيز كار همان‌گونه مىباشد و همان مفهوم بسيط است مفهومات بسيطه ديگرى ، يكى پس از ديگرى به\r\n\r\n","description":"","footnote":"","page_name":" 90 ","page_number":90},
  {"content":"\r\n\r\nآن اضافه شده و تركيب يافته است كه مفهوم نخستين مورد نظر - مفهوم كرسى مثلًا - درست گرديده .\r\nپس مفاهيم تصورى ما چنان كه يك نوع كثرت در ميان بسايط خود دارند ، يك نوع كثرت نيز به‌واسطهء تركيب پيدا مىكنند . و چنان كه گذشت ، برخى از اين مفاهيم « مهيات » هستند و برخى از آنها « اعتباريات » هستند كه از مهيات اخذ شده‌اند و اين نيز يك نوع كثرتى است كه متولد مىشود و چنان كه روشن است تركيبى كه ميان مهيات انجام مىگيرد ، ميان مفاهيم اعتبارى نيز انجام مىيابد . از بيان فوق نتيجه گرفته مىشود :\r\n1 - مفاهيم تصورى كثرتى به‌واسطه بساطت و تركيب پيدا مىكنند .\r\n2 - مفاهيم ، كثرتى ديگر از راه حقيقت و اعتبار دارند .\r\n\r\nاشكال\r\nمىتوان در بيان گذشته مناقشه نموده و گفت : اين بيان به دو نظريه مبتنى است كه بطلان هر دو ، به ثبوت رسيده و آن دو نظريه عبارت است از :\r\n1 - وجود انواع متباين در خارج .\r\n2 - ثبوت ماهيات ثابت آنها .\r\nروشن‌تر بگوييم : اين طريقه مبنى بر اين است كه خواصى كه از راه حس نائل مىشويم ، مهيات متباينه بوده باشند ؛ مثلًا واقعيت صدا غير از واقعيت نور بوده و به همين قياس خواص اجسام با يكديگر تباين نوعى داشته باشند و همچنين اجسام نيز با اختلافات جوهرى متنوع بوده و هر يك از آنها نوعى به حسب واقعيت جدا از ديگرى و داراى خواص جداگانه باشد .\r\nولى امروز علم اين نظريه كهنه ! متافيزيكى را از ميان برده و بطلانش را روشن نموده و اثبات مىكند كه واقعيت خارج به‌جز ماده يك‌نواخت چيز ديگرى نيست و\r\n\r\n","description":"","footnote":"","page_name":" 91 ","page_number":91},
  {"content":"\r\n\r\nانواع مختلفه عناصر و مركبات زنده تركيبات گوناگونى هستند كه ماده يك‌نواخت به خود گرفته و آثار گوناگون مىدهند و همگى اين خواص به انرژى قابل تحليل مىباشند و اخيراً به ثبوت رسيده كه ماده و انرژى به همديگر قابل تبديل بوده و در حقيقت همان حركت هستند و از اين روى انواع مختلفه بالذات مفهومى نخواهد داشت و نظر به همين نكته ، انواع مختلفه مانند انسان و اسب و زمين و هوا از اختلافات ذاتى حاكى نبوده و تنها اختلافات خواص تركيبات را نشان خواهند داد كه آنها نيز بالاخره به يك اصل برمىگردند .\r\nگذشته از اين ، چون همين تركيبات تا آخرين ريشه خود « ماده و انرژى » در حركت و تحولند بنابر اين هيچ مهيّتى و ذاتى در دو لحظه در يك‌حال باقى نخواهد ماند : خواه در خارج و خواه در ذهن - زيرا ذهن نيز خاصه مادى مغز است - پس اتكاى علمى به مهيات بيهوده و بىثمر بوده و دستگاه مهيّت‌گيرى به منزله اين است كه انسان به‌يك نقطه از درياى پهناور با چين موج نشانى بگذارد و از اين جاست كه دانشمند آشنا با علوم طبيعى و سبك تحقيقات جديد چيزى را كه مىشنود از مهيّت آن جويا نمىشود بلكه از اثر و خاصه‌اش مىپرسد ، نمىگويد چه مىباشد ؟ مىگويد :\r\nچه مىكند ؟\r\n\r\nپاسخ\r\nبخش نخستين از اشكال كه مىگفت اختلافات خارجى هيچ گونه اختلاف نوعى نداشته و تنها هستند به اختلاف تركيبات مادى است كه بالاخره همه نيز به اصل واحد برمىگردند ، سخنى است كه نمىشود پذيرفت ، زيرا اگر چه ممكن است ما اشتباه كرده و گاهى غير مختلف را مختلف انگاريم ، ولى بايد ديد : آيا ممكن است كه در خارج هيچ گونه اختلافى وجود نداشته باشد و اين اختلافات بالاخره به يك سلسله اصول مختلف بالذات منتهى نشود و همه چيز ، همه چيز بوده باشد ؟ البته نه ، هيچ گاه\r\n\r\n","description":"","footnote":"","page_name":" 92 ","page_number":92},
  {"content":"\r\n\r\nمتصور نيست اولًا : از ظرف ادراك و فكر و ثانياً از ميان خواص و ثالثاً از ميان موضوعات خواص اختلاف به كلى برخيزد .\r\nزيرا اگر چنانچه هيچ گونه اختلافى موجود نبود ، به هيچ وجه در ادراك و فكر ما نيز حاصل نمىشد و وجدان و غريزه ادراكى ما هيچ گونه حاضر نيست كه اختلافات ادراكى را نديده انگاشته و امكان ارتفاع آن‌را بپذيرد ، يعنى بپذيرد كه فكر در مسائل هندسى عين فكر در زبان‌شناسى است . وجدان ما هرگز حاضر نيست كه در ادراكات و افكار خود هر جمله را به جاى هر جمله و هر مفرد را به جاى هر مفرد و هر مفرد را به جاى هر جمله و بالعكس و بالاخره هر ادراك را به جاى هر ادراك گذاشته و فايده و نتيجه هر فكر را از فكر ديگر بجويد .\r\nوجدان ما هرگز حاضر نيست هر كار را به جاى هر كار و هر ابزار كار را به جاى هر ابزار كار بگذارد و بالاخره همه چيز را عين همه چيز بداند ، زيرا چنين انديشه‌اى خودش ناقض خودش مىباشد ، زيرا مفهوم « همه » بدون اختلاف و كثرت به تصور نمىآيد و بىترديد چنين انديشه بىپايه ، بسىپست‌تر از انديشه رفع مطلق اختلاف از ميان ادراكات و افكار براى هميشه چشم پوشيد . و سپس اگر هيچ اختلافى در ميان خواص اشياء نبود ، هيچ گونه اختلافى در تأثيراتى كه در ما مىكنند نبود ، گوش ما كه آواز را مىشنود و چشم ما كه نور را مىبيند و در نتيجه در مدرك محسوس ما اختلافى پيدا مىشود ، اين اختلاف يا از ناحيه نور و صدا بايد آمده باشد كه دو چيز مختلف با لذات و يا يك چيز مختلف به حسب حالات مانند عدد ارتعاشات و غير آن بوده باشند و يا در ناحيه گوش و چشم و صدا و نور ، به هيچ وجه اختلاف نخواهد زاييد .\r\nو سپس اگر هيچ‌گونه اختلافى ميان موضوعات اين خواص در خارج نبوده باشد ، اختلاف خواص و آثار قابل تصور نيست .\r\nآرى ، آزمايش‌هاى علمى و كاوش‌هاى دقيق فنى تاكنون موفق شده كه قسمتى از اختلافاتى را كه از خارج بر ادراك ما خودنمايى مىكردند ، حل نموده و به يك اصل\r\n\r\n","description":"","footnote":"","page_name":" 93 ","page_number":93},
  {"content":"\r\n\r\nارجاع كند يعنى مسير ماده را در سير گوناگون تكونات تشخيص داده و اثبات نمايد كه ماده يك‌نواختى در ميوه و خون و منى و انسان و خاك مثلًا موجود بوده محفوظ مىماند ، نه اين كه در هر تكونى چيزى از ته و ريشه معدوم شده و چيز ديگرى از سر موجود مىشود و همچنين به ثبوت برساند كه انرژىهاى مختلف را مىتوان به همديگر تبديل كرد ؛ يعنى خط سير انرژى را به دست آورده و موقعيت و هويت آن را در ميان اشكال گوناگون حرارت و مغناطيس و برق مثلًا نگهدارد .\r\nو همچنين تبديل ماده را به انرژى و انرژى را به ماده به نحوى تشخيص دهد . و به حسب فرضيه فن خود كه انحصار موضوع به ماده و انرژى مىباشد بگويد : « هرچه هست يا اين است يا آن » !\r\nولى به حسب نظر مطلق دقيق نمىتواند ماوراء ماده و انرژى يك‌نواخت را هرچه پيش آيد نفى كرده و به اصل واحد ماده انرژى برگرداند ، زيرا هر تلاشى كه نموده و مىنمايد در سنخ ماده و انرژى مىنمايد نه در ماوراى آنها و نه در موجود مطلق . و اگر راستى ماورايى نيافته معنايش اين است كه ماده و انرژى نيافته « درست تأمل شود » .\r\nمثلًا مىگوييم اگر شانزده جزء مادى را با قاعده 4 و ارتفاع 4 بچينيم مربع حاصل مىشود و اگر با قاعده 8 و ارتفاع 4 بچينيم مثلث پس اختلاف شكل مربع و مثلث مرتبط به اختلاف چيدن ماده بوده و به جز شانزده عدد جزء مادى چيز ديگرى نيست .\r\nاين سخن ما اگر چه راست و غيرقابل انكار مىباشد ، ولى در حقيقت چگونگى سير ماده را در دو حال نشان مىدهد ؛ يعنى اگر تنها مربوط به ماده بخواهيم سخن بگوييم بايد چنين گفت ، ولى هرگز اين‌سخن نمىتواند به ثبوت برساند كه شكل مثلث و مربع يك شكل بوده و در نتيجه آثار ماهيتى آنها يكى مىباشد و مثلًا مربع سه زاويه يا مثلث چهار زاويه دارد .\r\nو يا اگر ماجسم واحد را دو قسمت نموديم و پس از آن هر قسمت را پنج قطعه كرديم و سپس به هم آميخته و يكى ساختيم نمىتوان گفت ارقام 1 و 2 و 10 يك رقم\r\n\r\n","description":"","footnote":"","page_name":" 94 ","page_number":94},
  {"content":"\r\n\r\nمىباشد ، زيرا يك ماده بعينه بيشتر ندارد .\r\n\r\nاشكال\r\nما به وسيله ابزار علمى مىتوانيم موجود مادى را به اصل ماده تجزيه و تحليل نموده و دوباره با تركيب به حال نخستين برگردانيم .\r\nوسايل علمى كنونى اگر چنانچه در مورد همه موجودات هم جرئت نكند در غالب موجودات مىتواند به طبيعت سند كنترات داده و خود متكفل ايجاد و اداره و تنظيم موجودات گردد و پيشرفت شگرف علم نسبت به آينده مىتواند نويد كلى و قطعى بدهد پس استقلال دانش امروز و توانايى آن به ايجاد موجودات حقيقى به وسيله چيدن و به هم زدن ماده ، دليل قطعى مىباشد كه جز ماده با تركيبات گوناگون چيز ديگرى در ميان نيست !\r\n\r\nپاسخ\r\nچنان كه بيان كرديم علوم طبيعى فقط خط سير ماده را مىتواند تشخيص بدهد و اما يكى كردن ماده و حوادث مختلفه به طور كلى هنوز دست‌گير آنها نشده و چنان كه گفته شد هيچ گاه نخواهد شد .\r\nملخص سخن به بيان ديگر اين كه : ما در خارج واحدهاى حقيقى در لباس اختلاف داريم ، هنگامى كه آنها را تجزيه مىكنيم اجزاء و اجزاى اجزاى پيش آمده و پاى تجزيه به جايى مىرسد كه اگر يك‌قدم ديگر پيش‌تر بگذاريم موضوع از ميان مىرود « بسايط » دوباره اگر به طور قهقرا برگشته و تركيب نماييم صورت نخستين پيدا مىشود . در اين جايگاه كه در حقيقت مرز وجود و عدم موضوع مىباشد ، دو احتمال داريم : يكى اين كه صورت مورد تجزيه و تركيب « واحد انسان مثلًا » همين تركيب مخصوص ماده بوده باشد ، ديگر اين كه موجود ديگرى بوده باشد غير از ماده\r\n\r\n","description":"","footnote":"","page_name":" 95 ","page_number":95},
  {"content":"\r\n\r\nكه ملازم و همراه ماده و تركيب بوده و يك نوع بستگى به ماده دارد .\r\nالبته روشن است تا احتمال دومى را به طريق فنى ابطال نكنيم ، احتمال اولى تعين پيدا نخواهد كرد و نيز روشن است كه مجرد حصول عندالحصول و زوال عندالزوال دليل « وحدت » و « عينيت » نخواهد بود ، زيرا احتمال ملازمه وجودى در ميان است . و علوم طبيعى كارى كه كرده سير ماده را به حسب تجزيه و تركيب از اين سرتا آن سر روشن نموده و بر سر دو راه رسانيده ، يعنى در نفى اختلافات خارجى حقيقتاً يك قدم نيز فراتر نگذاشته است .\r\nدربارهء اين اختلافات آخرين نظرىكه فلسفه از آخرين سلوك برهانى خود استنتاج كرده مقاله « قوه و فعل » خواهد آمد .\r\nاينك به‌بخش دوم اشكال مىپردازيم : پاسخ آن از سخنانى كه در مقاله 3 گذشت روشن مىباشد . ما آن جا به ثبوت رسانيديم كه نژاد مفهوم از مقررات و احكام ماده كنار است و صورت علمى از سنخ جهان حركت نمىباشد و قانون تحول و تكامل تدريجى عمومى شامل حال آن نيست .\r\nتوضيح اين كه : با بيانات گذشته به اثبات رسانديم كه ما موجوداتى خارج از ذهن و مستقل از فكر داريم كه « مهيات منشأ آثار » مىباشد .\r\nو نيز به ثبوت رسانيدم كه ما برخى از آنها را با واقعيت خودشان - با حذف و اسقاط منشأيت آثار - بىواسطه و برخى ديگر را به واسطه آنها ادراك مىنماييم .\r\nو نيز مىدانيم كه بخش نخستين با مشتركات و مختصات بر ما معلوم مىباشد ؛ به طورى كه مىتوانيم ميان مشتركات و مختصات آنها با دليل تميز بدهيم و سپس تأليف كرده و خود مركب را به دست آوريم و همچنين مىتوانيم آنها را به وسيله خواص نزديكشان بشناسيم .\r\nو نيز مىدانيم تا به موضوع يقين پيدا نشود و مجهول بماند نمىتوان حكمى براى آن تشخيص داد .\r\n\r\n","description":"","footnote":"","page_name":" 96 ","page_number":96},
  {"content":"\r\n\r\nاز اين مقدمات چهارگانه نتيجه گرفته مىشود :\r\nتنها راه براى روشن شدن معلومات فكرى اين است كه براى موضوع قضيه مهيّت حقيقتى به دست آيد و اگر نتوانستيم يا نخواستيم - حداقل - معرفى كه مشتمل نزديك‌ترين خواص وى بوده باشد اخذ شود و چگونه وجدان فطرى يك متفكر كنجكاو مىپذيرد كه در احكام موضوعى به جست و جو بپردازد ، در حالى كه از حقيقت موضوع خبر ندارد و حتى موضوع را از غير موضوع تميز نمىدهد و به‌گفته مستشكل نام موضوع را كه مىشنود نمىگويد مهيّتش چيست ؟ بلكه مىپرسد خواصش كدام است ؟ ( در حالى كه اين پرسش عيناً معرف خواستن است ) .\r\nآرى از آن جايى كه دانشمند حسى بيشتر به آزمايش‌هاى حسى مىپردازد و ناچار تماس با حس دارد و چنان كه گفته شد در جزئيات محسوسات به همان مشاهده حسى مىتوان قناعت نمود ، احتياج زيادى به تعريف و تجديد پيدا نمىكند ، چنان كه احتياجات روزانه ما در استفاده‌هاى طبيعى از ماديات از همان راه تأمين مىشود . ولى بايد نظر خود را به بحث‌هاى غير حسى مانند : رياضيات و حقوق و غير آنها كه مىنمايد و كنجكاوىهايى كه در فلسفه و منطق مىكند معطوف داشته و بداند كه در اين موارد پاى آزمايش حسى در كار نيست و تا موضوعات را تحديد و تعريف نكند گرفتار غلط و اشتباه خواهد شد چنان كه ماديين نيز كه از روش حسى پيروى مىكنند در نتيجه مسامحه در تحديد و تعريف و تسميه ، اعتراضات و ايراداتى به منطق و فلسفه و غير آنها نموده‌اند كه براى يك نفر متفكر هوشيار خنده‌آور مىباشد . چنان كه برخى از آنها گذشته و برخى نيز خواهد آمد و ريشه همه آنها موضوع مسامحه در تحديد است .\r\n\r\nاشكال\r\nمىتوان در بيان گذشته خرده‌گيرى كرد و گفت كه مقصود « نفى صحت مطلق »\r\n\r\n","description":"","footnote":"","page_name":" 97 ","page_number":97},
  {"content":"\r\n\r\nتعريف و تحديد نيست ، بلكه منظور اين است كه بحث از احكام موضوعى متوقف به شناختن حد مركب از جنس و فصل نمىباشد و اين روش به جز مشاجره‌هاى عقلى بىنتيجه ، نتيجه‌اى ندارد . بلى بهترين روشى كه دراين باره مىتوان اتخاذ كرد روشى است كه منطق ديالكتيك نشان مىدهد و آن اين كه :\r\nنظر به اين كه هر پديده مادى نتيجه پديده‌هاى غير متناهى مادى است كه با فعل و انفعال‌هاى خود كه در صراط تحول و تكامل انجام داده‌اند ، پديده فعلى را به وجود آورده‌اند هيچ پديده‌اى وجود منفصل نداشته و مربوط به يك رشته تحول و تكامل مىباشد و درحال كنونى نيز در تحول و سرگرم پيمايش راه تكامل است و در هر يك از منازل گذشته نيز خودنمايى داشته پس مهيّت پديده كنونى همه سلسله حوادث مربوطه مىباشد ، چون تصور سلسله غير متناهى حوادث براى ما محال است . پس اگر تاريخچه پيدايش آن را تا آن جا كه مقدور ماست به دست آوريم ، به واقعيت پديده نامبرده نزديك‌تر خواهيم شد . پس معرف حقيقى هر چيزى تاريخچه پيدايش و زندگى متحول و متكامل آن مىباشد و اين روش ، پسنديده همه دانشمندان امروزى است و ماديين نيز طبق منطق ديالكتيك خود ، همين روش را معمول داشته و حوادث روحى را نيز از همين راه تعريف و تعليل كرده و ريشه هر پيش‌آمد مادى و روحى را در ميان پيش‌آمدهاى گذشته جست و جو نموده و به دست مىآورند !\r\n\r\nپاسخ\r\nاين نظريه را « معرف هر چيز تاريخچه پيدايش و زندگى آن مىباشد » فلسفه نيز مىپذيرد و به شرط اسقاط مسامحه‌هايى كه در تقريبش به كار رفته ، عملى مىداند و اساساً اين نظريه مبتنى به ثبوت تحول و تكامل عمومى نمىباشد و از اين روى فلاسفه از زمان ديرين - زمان فلسفه نيمه كاره يونان - و پيش از طلوع نظريه « حركت\r\n\r\n","description":"","footnote":"","page_name":" 98 ","page_number":98},
  {"content":"\r\n\r\nعمومى جوهرى » در فلسفه اسلام كه سه قرن و نيم بيشتر از عمرش نمىگذرد ، همين مطلب را در كتب خود ذكر كرده‌اند . فلاسفه گفته‌اند : حد تام بايد مشتمل به همه علل وجود شىء بوده باشد ؛ يعنى معرفت تام به چيزى به شناختن وجودى آن موقوف مىباشد ، زيرا همه جهات وجودى اختصاصى شيئى كه در خارج آن را به عنوان يك واحد حقيقى مشخص پديد آورده و نگاه مىدارند در وجود آن ذىدخل هستند و روشن است كه مفهوم كامل گاهى مىتواند نام مفهوم كامل به خود بگيرد كه انطباق كامل به خارج داشته باشد پس ناچار بايد تاريخچه پيدايش « علل قبل‌الوجود » و زندگى « ماده و صورت ياخواص ضرورى شيئى » و حتى غايت و غرض وجود آن - اگر چه وجود غايت پس از انعدام وجود آن و منفصل‌الوجود از وجود آن بوده باشد و اين چيزى است كه در نظريه تاريخچه از آن نام برده نشده - در معرف ذكر شود ؛ مثلًا اگر بخواهيم تخت را معرفى نماييم ( مثال معروف ) بايد گفت چيزى كه نجار با ابزار نجارى خود از چوب به فلان شكل براى نشستن و خوابيدن مىسازد و هر يك از اجزاى اين معرف مستمند توضيح شود طبق همان دستور توضيح بايد داد . روشن است كه تعريف نامبرده فاعل و غايت و ماده و صورت تخت را دارد و هر يك از آنها اسقاط شود به همان اندازه معرف ناقص خواهد بود ولى در اين ميان مؤثرتر و كارىتر از همه ماده و صورت مىباشد .\r\nو از بيان گذشته روشن مىشود كه به كار انداختن اين روش در موجودات روحى مانند موجودات جسمى اشكالى نخواهد داشت ، آرى اكتفا كردن به ذكر علل مادى در تعريف حوادث روحى اشتباه مىباشد ، زيرا اين رويه فقط جنبه مادى حادثه را مىتواند روشن بنمايد نه همه جهات مادى و روحى آن را . . . .\r\n* * * برگرديم به سخن نخستين ، آنچه مىگفتيم در اطراف تحليل قسم تصورى معلومات بود .\r\n\r\n","description":"","footnote":"","page_name":" 99 ","page_number":99},
  {"content":"\r\n\r\n\r\nو اما در قسم دوم « تصديقى »\r\nجاى ترديد نيست كه ما معلومات فكرى و ادركات تصديقى بىشمار داريم و گاهى كه آنها را بررسى مىنماييم مىبينيم همه آنها از همديگر جدا نيستند ؛ يعنى جورى نيست كه اگر يكى از آنها را گرفته و به تنهايى معلوم فرض كنيم توانسته باشيم مابقى را مجهول فرض نماييم يعنى حصول علم به يك معلوم در پيدايش خود هيچ ارتباطى به وجود ساير معلومات نداشته باشد و اين سخن در علوم برهانى از همه جا روشن‌تر است . ما هيچ گاه نمىتوانيم بسيارى از مسائل اين علوم را به ثبوت برسانيم جز اين كه پيش از آن ، مسائل زياد ديگرى را به ثبوت رسانده باشيم .\r\nپس ميان اين معلومات تصديقى يك‌نوع رابطه و بستگى هست كه به تولد و بارآورى مادى خالى از شباهت نيست ، زيرا در هر دو تصديقى كه نسبت اصل و فرع را دارند عيناً مانند پدر و مادر و فرزند يا مانند درخت و ميوه اصول مادى ساختمان فرع در وجود اصل محفوظ و با صورت تازه از اصل خود جداگشته و پديده تازه مىشود ، بلى فرقى كه هست اين‌است كه پيدايش فرع مادى بسته به هستى اصل خود مىباشد ، نه به بقاى زندگى آن ، لكن ضرور مىباشد كه اگر چنانچه نتيجه دهنده از ميان برود از ميان رفتن نتيجه ضرورى است .\r\nپس وجود يك سلسله افكار و تصديقاتى را كه يك فكر و تصديق منحصراً توليد مىكنند به وجود يك سلسله پديده‌هاى مادى كه مولد يك پديده مادى مىباشند ، نمىتوان مقايسه كرد زيرا سلسله علل حوادث مادى را مىتوان غير متناهى فرض كرد كه هر حلقه از اين سلسله با رسيدن نوبت حلقه پسين از ميان رفته و جاى خود را به حلقه بعدى بدهد ، ولى هر علت تصديقى به همراه وجود معلول تصديقى خود بايد موجود بوده باشد و فرض عدم تناهى در سلسله علل تصديقى مستلزم عدم حصول آن تصديق مىشود پس اگر يك معلوم تصديقى فرض نماييم بايد سلسله\r\n\r\n","description":"","footnote":"","page_name":" 100 ","page_number":100},
  {"content":"\r\n\r\nتصديقى مولد آن در جايى وقوف كند يعنى به تصديقى برسد كه خود به خود بىاستعانت به تصديقى ديگر پيدا شده باشد . « بديهى اولى » .\r\n\r\nاز اين بيان نتيجه گرفته مىشود :\r\n1 - اگر تصديقى علمى « مقابل شك » فرض كنيم يا خود آن مفروض ، بديهى است يا منتهى به بديهى و به عبارت ديگر ما تصديق بديهى داريم .\r\n2 - هر معلوم نظرى « غير بديهى » به‌واسطه تأليف بديهيات و يا نظرياتى كه به بديهيات منتهى مىباشند ، پيدا مىشود .\r\n3 - علوم كثرتىبه‌واسطه انقسام به بديهى و نظرى دارند .\r\n\r\nاشكال\r\nممكن است به سخن گذشته خرده گرفته و بگويند : سير روزانه‌اى كه علم با فرضيه‌هاى موقتى مىنمايد ، ناقض اين نظريه مىباشد ، زيرا هر رشته علمى فرضيه‌اى را گرفته و در مسير همان فرضيه چندى به كنجكاوى پرداخته و خواصى را روشن مىنمايد و پس از چندى خواصى تازه‌تر كه با فرضيه موجود سازگار نيستند ، استشعار نموده و فرضيه تازه و وسيع‌تر و سازگارتر به جاى فرضيه كهنه نشانيده و باز به كنجكاوى خود ادامه مىدهد و در اين حال فرضيه كهنه از جهان دانش سپرى مىشود ، با اين كه نتايج مثبت آن زنده بوده و زنده خواهد بود ، پس از ميان رفتن علت تصديق ، مستلزم بطلان نتيجه آن نمىباشد .\r\n\r\nپاسخ\r\nفرضيه‌هاى علمى دوگونه مىباشند :\r\n1 - فرضيه‌اى كه پيدايش تازه آن كهنه را ابطال و تكذيب نمىكند ، بلكه فرضيه\r\n\r\n","description":"","footnote":"","page_name":" 101 ","page_number":101},
  {"content":"\r\n\r\nپسين يك منظره را نشان مىدهد كه پهناورتر و وسيع‌تر از منظره‌اى است كه فرضيه كهنه نشان مىداد . و در اين صورت فرضيه كهنه كه منتج يك نظريه مثبتى بود از ميان نرفته بلكه با يك اندام نيرومندترى پيش آمده ونتيجه خود را روشن‌تر و استوارتر مىدهد .\r\n2 - فرضيه‌اى كه با روى كار آمدن متأخر ، متقدم راه نابودى سپرده و باطل مىشود مانند فرضيه حركت زمين با فرضيه حركت فلك در علم هيئت و در اين صورت نتيجه چنين فرضيه مانند خود فرضيه از ميان مىرود ولى نتايج علمى كه با حس و تجربه به دست آمده‌اند ، نابود نمىشوند چنان كه ارصاد متوالى و تجارب ممتد اوضاع اجرام متحرّكه را در علم هيئت نگهدارى مىنمايند .\r\nو گذشته از اين ، در هر دو قسم از فرضيه به طور كلى مىتوان گفت كه فرض فرضيه در يك علم نه براى استنتاج علمى مىباشد ؛ يعنى نه براى اين است كه ما به مسائل و نظريه‌هاى علم نامبرده دانا شويم ؛ يعنى فرضيه نامبرده مجهولى را تبديل به معلوم نمايد ، بلكه براى تشخيص خط سير است كه سلوك علمى ما راه خود را گم نكند و گرنه استنتاج مسائل ، رهين براهين مسئله و تجربه و ساير علل توليد نظريه مىباشد نه معلول فرضيه و حال فرضيه درست مانند جاى پاى ثابت پرگار مىباشد كه با استوار بودن آن خط سير پاى متحرّك پرگار گرفتار بيهوده‌روى و گمراهى نمىشود نه اين كه نقاطى را كه پاى متحرّك دنبال هم مىچيند پاى ثابت چيده باشد .\r\n\r\nاشكال 2\r\nاگر چنانچه علم به نظريات از علم به بديهيات توليد شده و بديهيات از قانون تولد مستثنا مىباشد ديگر توقف بديهى به بديهى ديگر ، مفهوم ندارد با اين كه مىگوييد همه قضايا اعم از نظرى و بديهى به قضيه امتناع اجتماع و ارتفاع نقيضين متوقف مىباشد .\r\n\r\n","description":"","footnote":"","page_name":" 102 ","page_number":102},
  {"content":"\r\n\r\n\r\nپاسخ\r\nاگر با ذهن روشن يك قضيه را - اعم از بديهى و نظرى - تأمل كنيم خواهيم ديد خود به خود با قطع نظر از خارج و محكى خود ممكن است با خارج مطابقت بكند يا نكند « احتمال صدق و كذب » و هيچ گاه نمىپذيريم كه يك قضيه با جميع قيود واقعى خود هم مطابقت را داشته باشد و هم نداشته باشد ؛ يعنى هم راست بوده باشد و هم دروغ بوده باشد و هم راست نبوده باشد و هم دروغ نباشد . و از اين روى اختيار يكى از دو طرف « اثبات و نفى » در استقرار علم « ادراك مانع از نقيض به اصطلاح منطق » كافى نيست بلكه طرف ديگر را نيز ابطال بايد كرد و اين كار دخلى به ماده و صورت قضايا ندارد ، بلكه با فرض تماميت ماده و صورت در يك قضيه براى استقرار علم بايد يكى از دو طرف صدق و كذب را اثبات و طرف ديگر را نفى كرد .\r\nفرقى كه بديهيات با نظريات دارند اين است كه نظريات براى دريافت ماده و صورت نيازمند ديگران هستند ، ولى بديهيات ماده و صورت را از خود دارند چنان كه در طبيعت هر تركيب مفروض نيازمند آخرين ماده تحليلى بوده ولى ماده ، ديگر ماده نمىخواهد بلكه خود ماده است پس سنخ احتياج هر قضيه به قضيه استحاله اجتماع و ارتفاع نقيضين « اول‌الاوايل به اصطلاح فلسفه » غير از سنخ احتياج نظرى به بديهى مىباشد كه احتياج مادى و صورى است .\r\nتوضيح اين كه ما اگر يك برهان رياضى را مثلًا با نتيجه‌اش در نظر گرفته و مورد بررسى قرار دهيم و با تأمل كافى چشم را با برهان پر كرده به سوى نتيجه نگاه كنيم و بالعكس نتيجه را به دست ادراك سپرده به برهان مراجعه نماييم ، در اين حركت فكرى با دو پيش‌آمد تازه مواجه خواهيم شد : يكى اين كه اگر مواد برهان مفروض را با مواد برهان ديگرى عوض كنيم مثلًا قضاياى مستعمل در يك برهان طبيعى را با قضاياى مستعمل در يك برهان رياضى عوض كنيم - مشروط بر اين كه شكل و\r\n\r\n","description":"","footnote":"","page_name":" 103 ","page_number":103},
  {"content":"\r\n\r\nتركيب محفوظ بماند - خواهيم ديد نتيجه روابط خود را با برهان قطع كرده و سقوط كند . ديگر اين كه اگر جاى مقدمات برهان و ترتيب آنها را به هم زنيم خواهيم ديد نتيجه اختلال پيدا نموده است .\r\n\r\nاز اين بيان نتيجه گرفته مىشود :\r\n1 - چنان كه مواد تصديقات منتجه « مقدمات » در حصول نتيجه مؤثر هستند ، همچنين هيئت و ترتيب مقدمات درنتيجه تأثير دارند .\r\n2 - چنان كه مواد قضايا يعنى قضيه بىتأليف بديهى دارند هم‌چنان هيئت و تأليف از جهت دخالت در نتيجه يا خود بديهى است يا منتهى به بديهى ( تفصيل اين مطلب را از بحث قياسات نظرى و بديهى منطق بايد به دست آورد ) .\r\nهمان طورى كه از اين بيان روشن است توقفى كه نظرى به بديهى پيدا مىكند يا در تولد ماده از ماده است و يا در تولد صورت از صورت و دخل به توقف حكم به يك حكم ديگر ندارد و آنچه گفته شده كه همه قضايا به قضيه « امتناع اجتماع » و « ارتفاع نقيضين » متوقف مىباشد ، مراد از آن توقف علم و حكم است نه توقف مادى و صورى .\r\n\r\nاشكال\r\nدانشمندان ماديت تحولى - ماترياليسم ديالكتيك - مىگويند همه اين نظريات گذشته كه از بيان سابق نتيجه گرفته شده و اساس منطق جامد را مىچيند منطق خود را روى سه اصل زيرين استوار مىنمايد :\r\n1 - اصل عينيت ، يعنى هر چيز خودش عين خودش مىباشد .\r\n2 - اصل ثبات يعنى هر شيئى در لحظه دومى همان است كه در لحظه اولى بود .\r\n3 - اصل امتناع اجتماع ضدين ، يعنى وجود و عدم يك جا گرد نمىآيند .\r\n\r\n","description":"","footnote":"","page_name":" 104 ","page_number":104},
  {"content":"\r\n\r\n( اجتماع نقيضين را كه اجتماع صدق و كذب يا اجتماع سلب و ايجاب از يك جهت حقيقى بوده باشد تبديل به متناقضين سپس تبديل به ضدين كرده‌اند و معناى وجود و عدم را از معناى ايجاب و سلب توسعه داده و به مورد قوه و فعل شامل گرفته و سپس اين تعبير و تفسير را نموده‌اند ) .\r\nولى پس از اين كه علم امروز با پيشرفت شگرف و تازه خود قانون تحول و تكامل عمومى را سر و صورت داده و سازمان تز و آنتىتز و سنتز را تأسيس نمود ، ديگر تكيه گاهى براى سه اصل نامبرده متافيزيك و منطق آن نمانده و از ارزش ديرين خود افتاده‌اند ، زيرا به موجب سازمان نامبرده هر موجودى واقعيت بود و هستى خود را دارا است كه حافظ وضع فعلى او مىباشد و چون در تبدل است نبود و نيستى خود را همراه خود داشته و مىپرورد و از مجموع اين هستى و نيستى و بود و نبود ، موجود ديگر پيدا مىشود و در عين حال كه مراتب سه‌گانه « بود و نبود ، و شد » به سه مرحله مترتب اين موجود متعلق مىباشد از مرحله دوم آن « نبود » نيز شروع كرده و منطبق مىشوند يعنى « نبود » و « بود » و « شد » « نبود » مىشود و يك وجود بعدى كه از « شد » به‌واسطه تبدل به وجود آمده « شد » مىشود و به همين قياس . . . .\r\nبا اين ترتيب ديگر موردى براى اصل ثبات و عينيت و امتناع اجتماع ضدين نمىماند . دانشمندان مادى با اتكاى به اين نظريه پس از اين بيان اجمالى به يكى يكى از بديهيات و همچنين به نظرياتى كه در ابواب مختلف منطق اثبات شده ، حمله نموده و بىارزشى آنها را با بيان‌هايى كه از اين بيان سرچشمه مىگيرند ابطال نموده ! مثلًا در مورد حد مىگويد : حد كه منطق متافيزيك مىگويد مجموعه اجزاى مهيّت شيئى ، معرف آن است وقتى مىتواند درست بوده باشد كه شيئى مهيّتى جدا از ديگر مهيات داشته باشد و حال آن‌كه چنين نيست ، وقتى مىتواند درست بوده باشد كه مهيّت شيئى در يك حال ثابت بماند و حال آن‌كه چنين نيست ، وقتى مىتواند درست بوده باشد كه شيئى ضد خود را نداشته باشد و حال آن كه چنين نيست .\r\n\r\n","description":"","footnote":"","page_name":" 105 ","page_number":105},
  {"content":"\r\n\r\nو مثلًا در مورد شكل اول « قياس اقترانى » مىگويد : در مثال معروف هر انسان حيوان است و هر حيوان حساس است پس هر انسان حساس است - وقتى اين شكل اين نتيجه را داده و انسان حساس خواهد بود كه : انسان مهيّتى جدا از ديگر مهيات داشته باشد و انسان انسان بماند و غير انسان نباشد - و حال آن‌كه اين جور نيست و در غير اين دو مورد نيز نظير اين اشكالات را كرده‌اند و چنان كه روشن است همه آنها از تقرير سه اصل نامبرده كه ديالكتيك نفى مىنمايد سرچشمه مىگيرند .\r\n\r\nپاسخ\r\nما اكنون به گفت و گوى اساسى در اطراف سازمان « تز ، آنتىتز ، سنتز » نمىپردازيم و شرح كامل اجزاى اين نظريه تازه را به مقاله‌اى كه به خواست خداى يگانه به‌عنوان « قوه و فعل » خواهيم نگاشت موكول مىنماييم .\r\nما در آن جا با روشن ساختن معناى حركت عمومى روشن خواهيم ساخت كه اين مسئله عيناً مضمون همان تفسيرى است كه فلاسفه دير گاهى است متعرض شده و حقيقت مطلق حركت را تقرير كرده‌اند « كمال اول بالقوه چيزى كه بالقوه است » يا « اتحاد قوه و فعل در حركت » و فرقى كه ميان اين دو تقرير و تفسير است اين است كه فلاسفه ماديت تحولى يك مطلب پخته را با بيان خام و نارس و نارسايى تقرير نموده‌اند .\r\nآرى داستان دراز « تز - آنتىتز سنتز » همان يك جمله كوتاه « اتحاد قوه و فعل در حركت » مىباشد . و راه‌هاى دور و درازى كه فلاسفه مادى در اين وادى پيموده و ارمغان‌هاىتر و تازه و تازه‌ترى كه در هر بازگشت به همراه خودشان آورده و در پرده‌هاى مختلف در معرض نمايش گذاشته‌اند ، به طور شگفت‌آور به اندازه‌اى با همديگر ضد و نقيض هستند ، كه در حقيقت نظامى از بىنظامى تشكيل داده‌اند .\r\nهمين اندازه كه از رشته سخن ويژه اين مقاله دور نشويم ، به - نتيجه منطقى اين\r\n\r\n","description":"","footnote":"","page_name":" 106 ","page_number":106},
  {"content":"\r\n\r\nسخن پرداخته و در موضوع سه اصل نامبرده - عينيت - ثبات - استحاله اجتماع ضدين - كه ديالكتيك نفى مىكند نكاتى را كه در مقاله‌هاى گذشته نيز روشن شده يادآورى مىكنيم .\r\nاولًا : « انتفاى عينيت » كه دانشمند مادى مىگويد درست است ، ولى اين سخن را در مورد ماده خارجى و تركيبات آن مىتوان گفت نه در مورد علم و ادراك زيرا ما در مقاله 3 « علم و ادراك » به ثبوت رسانديم كه علم و ادراك خاصه تحول مادى را ندارند و هر صورت ادراكى از هر صورت ادراكى ديگر كاملًا جدا مىباشد و غريزه دانش و انديشه‌سازى ما خود گواه اين نظر است و البته دانشمند ديالكتيك نيز همين غريزه انسانى را دارا است و هيچ گاه وجدان ادراك آن حاضر به پذيرفتن حقيقت سخن خودش نيست ، زيرا در همين بيان و تخاطب دلش مىخواهد كه عين مقصد خود را به ما « مخاطب خود » برساند نه غير او را ، دلش مىخواهد كه ما عين مقصد او را بپذيريم نه غير او را ، وجدانش گواه است كه مطلبى را كه امروز تقرير مىكند همان است كه ديروز فهميده و همان است كه پريروز جزء مجهولات بوده است . عينيت به طورى لزوم عمومى با مفاهيم دارد كه حتى سلب عينيت نيز به عينه اثبات عينيت است « تأمل شود » و ثانياً : ثبات را كه ديالكتيك نفى مىكند چنان كه در عينيت گفته شد ، در ماده درست مىباشد نه در صورت علميه تصورى ياتصديقى .\r\nراستى اينان در قضاياى سپرى شده تاريخى و در شرح زندگى گذشتگان و پيشينيان چه مىپندارند ؟ آيا همه چيز براى انسان مجهول است ؟ حتى خود اين قضيه نيز مجهول است ؟ آيا همه چيز در ادراك انسان نسبى و متغير است حتى خود اين چيز ؟ شايد ما با روش متافيزيك فكر مىكنيم و سخن اينان‌را نمىفهميم ؟ « چنان كه مىگويند » ولى در اين فرض آيا فكرهايى داراى عينيت و ثبات پيدا نشد ؟ و آيا در اين صورت يك‌دسته فكر داراى عينيت و ثبات و يك دسته فاقد وصف عينيت و ثبات پيدا خواهد شد ؟ ! يعنى فكر مىتواند هم با اوصاف ماده و هم بى آنها موجود شود ؟ ! !\r\n\r\n","description":"","footnote":"","page_name":" 107 ","page_number":107},
  {"content":"\r\n\r\nيعنى فكر كه هميشه مادى است گاهى مادى است و گاهى مادى نيست « و اين تناقض محال است ولى اين دانشمندان اجتماع متناقضين را صريحاً جايز مىدانند ؟ ! »\r\nو ثالثاً : اجتماع نقيضين - كه غالباً در ديالكتيك به اجتماع ضدين تعبير مىشود - هم در ماده و هم در ادراك محال است و به طورى روشن مىباشد كه اگر در هر قضيه بديهى شك نماييم ( چنان كه گفتيم كه حصول علم در هر بديهى متوقف به قضيه استحاله ارتفاع و اجتماع نقيضين مىباشد و با فرض نبودن اين قضيه علم مستقر نمىشود ) در حكم نقيضين نمىشود شك و ترديد نمود و غريزه فطرى انسان و من‌جمله خود دانشمند مادى تحولى نيز بطلان اين حكم را نمىپذيرد و اين همه تكاپو كه ديالكتيك در نفى اين حكم مىكند و مثال‌هاى بسيار كه در راه اثبات حقانيت دعواى خود مىآورد و تعبيرات مختلف - مثل وجود و عدم ، بالقوه و بالفعل ، تز و آنتى تز ، ضدان ، متغايران و متنافيان - نقيضين گرفته و از محل كلام بيرون افتاده و به هدف ديگرى تيراندازى مىنمايد و گرنه هيچ گاه حاضر نيست كه يك حكم صد در صد راست و هم صد درصد دروغ بوده و هم راست نباشد و هم دروغ نباشد .\r\nآرى دانشمندان ديالكتيك مىگويند : روش فكر متافيزيك كه فكر مطلق است اين گرفتارى را پيش مىآورد و روش فكرى ديالكتيك « نسبيت » است و خارج ماده نيز با آن موافق مىباشد و در خارج ماده اثبات مطلق و نفى مطلق نداريم پس هر اثباتى كه در خارج است با نفى قابل جمع است .\r\nولى ما مىگوييم : اولًا : اين ، اعتراف به صحت حكم نقيضين است حتى در خارج ، زيرا حكمى را كه در خارج اثبات مىكنند « فكر نسبى است و خارج مادى موافق مىباشد » راضى نيستند دروغ درآمده و از خارج نفى شود .\r\nثانياً : روش فكرى خود ديالكتيك نيز روش اطلاق است ، زيرا اين دانشمندان راضى نيستند به ايشان گفته شود كه اين همه رنج شما بيهوده و اين استدلالتان پوچ و دروغ است ، پس ناچار اين استدلال در اعتقادشان راست است و اين يك فكر مطلقى\r\n\r\n","description":"","footnote":"","page_name":" 108 ","page_number":108},
  {"content":"\r\n\r\nاست كه در مغزشان جايگزين شده و خوشبختانه فكرى است با روش ديالكتيك پس فكر باروش ديالكتيك مطلق بوده نه نسبى .\r\nاصولًا چگونه متصور است كه در مورد نظريه‌اى ، برهانى اقامه شده و نتيجه‌اى اثبات نمايد و با اين‌همه تكذيب نتيجه به برهان صدمه نزند ؟\r\n\r\nاشكال\r\nاگر فرض شود كه همه سخنان گذشته با پايه‌هاى استدلالى آنها كه در اين مقاله ( مقاله 3 - 4 - 5 ) ذكر شده درست باشد ، اين حقيقت قابل انكار و اغماض نيست كه همه علوم و ادراكات ، يا بيشتر آنها ، از واقعيت ماده خارجى گرفته شده پس ماده به هر تقدير در زايش اينها مؤثر مىباشد و متصور نيست كه يك موجود متحول متكامل يك پديده ثابت غير متغير به وجود آورد . و از اين روى از پذيرفتن تحول در علوم و ادراكات چاره و گريزى نيست و روى اين اصل همه سخنان ديالكتيك در توصيف حال علوم و ادراكات و روشى كه اتخاذ كرده درست خواهد بود .\r\n\r\nپاسخ\r\nآنچه را اصول برهانى و روشن گذشته اقتضا مىكند اين است كه با فرض مادى نبودن علوم و ادراكات از زايش طبيعى نمىتوان دم زد و طبعاً در اين صورت تبعيت‌هاى حكمى ميان ماده و ادراكات از ميان برمىخيزد و آنچه بحث‌هاى فلسفى در مورد نسبت وجودى در ميان موجودات غيرمادى نتيجه گرفته با حفظ موافقت آن در مورد ادراكات بايد گفت انسان در موقع حصول يك سلسله آثار ماديه با شرايط مخصوص ، اين پديده‌هاى غير مادى برايش ظهور مىكند كه با ماده مطابقت مخصوصى دارند جز اين كه ماده هميشه ناقض و متحول و آن پديده‌هاى غير مادى تام و ثابت مىباشند . و اين كه ما در ميان سخنان خود در مورد اين پديده‌ها نام زايش و\r\n\r\n","description":"","footnote":"","page_name":" 109 ","page_number":109},
  {"content":"\r\n\r\nتوالد و استنتاج و تكوين به زبان مىآوريم . در اثر محيط بحث و انس با ماده و ماديات بوده و جز تجوز و تسامح صورتى ندارد .\r\n\r\nاشكال\r\nآزمايش‌هاى متوالى نشان مىدهد كه محيط زندگى انسان در افكار وى سهيم مىباشد و اختلاف معلومات و افكار با اختلاف منطقه و محيط زندگى ، حتى در يك‌فرد انسان به حسب دو زمان و به موجب اختلاف شرايط ، روشن و غيرقابل انكار است و همچنين ما مىتوانيم با تربيت‌هاى گوناگون در انسان افكار گوناگون ايجاد نماييم پس حقايق علمى مخلوق خودمان و تابع خودمان بوده و يك ثبوت غيرقابل تغييرى ندارند .\r\n\r\nپاسخ\r\nوصف مزبور « تغيير » مخصوص به يك سلسله ويژه‌اى از معلومات و ادراكات است كه مطابق خارجى آنها اجزاى اجتماعى است كه خودمان به وجود مىآوريم و ناچار با تغييراتى كه خودمان در اجزاء و شرايط اجتماع ايجادى خودمان مىدهيم ادراكات ويژه آنها تغيير مىپذيرند .\r\nاما يك سلسله ادراكاتى كه مطابق آنها خارج از ظرف اجتماع مىباشد و با فرض وجود و عدم انسان مجتمع يا هر جانور زنده اجتماعى به وصف تحقق و وجود موصوفند ، يعنى بود و نبود حيوان مدرك در واقعيت آنها مؤثر نمىباشد ، آنها با اختلاف محيط زندگى و تربيت و تلقين اختلاف پيدا نمىكنند .\r\nتوضيح كامل اين مطلب به بيان مبسوطترى نيازمند است كه در مواد علوم و ادراكات از طريقه ديگر و راه تازه‌ترى به جست و جو و بررسى پرداخته و علوم و ادراكات حقيقى و اعتبارى را مورد بحث و كنجكاوى قرار داده و كيفيت مطابقت آنها\r\n\r\n","description":"","footnote":"","page_name":" 110 ","page_number":110},
  {"content":"\r\n\r\nرا با خارج خود و خواص ديگرشان را روشن سازيم و از اين روى ناچاريم در همين جا اين مقاله را خاتمه داده و مقاله ديگرى را آغاز كنيم .\r\n* * * \r\nمسائلى كه اين مقاله به ثبوت آنها پرداخته به شرح زير است :\r\n1 - هر علم حصولى در مورد خود يك علم حضورى دارد .\r\n2 - ما به نفس خود و قوا و افعال ادراكى خود و همچنين به نحوى به محسوسات اولى خود علم حضورى داريم و هر علم حصولى از اين علوم حضورى سرچشمه مىگيرد .\r\n3 - علوم و ادراكات منقسم مىشوند به تصورات و تصديقات و تصورات منقسم مىشوند به دو قسم : مهيات و اعتباريات .\r\n4 - در مورد مهيات « كنه معلوم » بر ما معلوم است .\r\n5 - مفاهيم اعتبارى پس از مهيات معلومند .\r\n6 - مفاهيم اعتبارى را ابتدا با نسبت و پس از آن با معناى مستقل به دست مىآوريم و در همه حال حكايت آنها از خارج بالعرض مىباشد .\r\n7 - مقدار زيادى از تصورات به حسب حقيقت قضيه هستند و بالعكس .\r\n8 - انقسام به سوى حقيقت و اعتبار ، چنان كه در تصور هست در تصديق نيز هست .\r\n9 - مفاهيم كثرت و انقسام ديگرى از راه بساطت و تركيب دارند .\r\n10 - مهيات را به‌واسطه تحديد بايد شناخت .\r\n11 - علوم و ادراكات كثرتى ديگر به واسطه انقسام به بديهى و نظرى دارند .\r\n12 - هر معلوم تصديقى فرض كنيم يا خود بديهى است يا منتهى به بديهى .\r\n12 - هر معلوم نظرى به واسطه تأليف بديهيات يا نظريات منتهى به بديهيات يا\r\n\r\n","description":"","footnote":"","page_name":" 111 ","page_number":111},
  {"content":"\r\n\r\nمختلط پيدا مىشود .\r\n14 - فرق ميان بديهى و فرضيه .\r\n15 - احتياج نظرى به‌بديهى غير از سنخ احتياج هر قضيه به حكم نقيضين مىباشد و حكم نقيضين محتاج‌اليه همه معلومات است .\r\n16 - چنان كه مواد تصديقات منتجه در نتيجه مؤثرند همچنين هيئت مقدمات .\r\n17 - هيئت نيز مثل ماده به بديهى و نظرى منقسم است .\r\n18 - نسبت ميان معلوم خارجى و ميان صورت علمى نسبت زايش نيست .\r\n\r\n","description":"","footnote":"","page_name":" 112 ","page_number":112},
  {"content":"\r\n\r\n\r\nمقالهء ششم : دراكات اعتبارى\r\n\r\nاعتباريات و علوم غير حقيقى يا انديشه‌هاى پندارى\r\nحافظ گويد :\r\n ماهى چو تو آسمان ندارد * سروى چو تو بوستان ندارد \r\nفردوسى گويد :\r\n دو نيزه دو بازو دو مرد دلير * يكى اژدها و يكى نره شير ! \r\nلابد از اين شعرهاى بزمى و رزمى ، تاكنون هزارها شنيده‌ايد و مىدانيد كه شعرا يك موضوع بزمى را از گل و سبزه و بهار و مى و مطرب و معشوقه يا يك موضوع رزمى را از مردان سلحشور و دلاوران رزمجو و صحنه‌هاى جنگى با دست مشاطه خيال آرايش داده و در حجله دل به كرسى مهر نشانيده يا در جلگه هولناك پندارى پيشتازى نموده‌اند .\r\nو البته مىدانيم كه اين سليقه تنها به شعر و شعرا اختصاص ندارد در نثر نيز قابل اجراست و همهء ما كم و بيش همين سليقه را با غريزه تخيل داشته و همه روزه در مفردات و مركبات معانى با استعاره و تمثيل نمونه‌هايى از آن به وجود مىآوريم .\r\nو مىدانيم كه اين كار بيهوده نيست و در به كار بردن اين سليقه و پيمودن اين راه ، غرض و هدفى داريم . و آن همانا تهييج احساسات درونى است كه با عمل تشبيه و\r\n\r\n","description":"","footnote":"","page_name":" 113 ","page_number":113},
  {"content":"\r\n\r\nاستعاره به دست مىآيد و در حقيقت ، عمل تشبيه به منزله يك معادله است كه در ميان « مشبه » و « مشبه‌به » انجام مىگيرد كه با ملاحظه خواص و اوصاف مشبه به احساسات درونى بيدار شده يك سلسله معانى احساسى به سوى مشبه اضافه نمايد و از اين تمثل احساسى نتيجه عملى گرفته شود ؛ مثلًا رخسار ماه را تصور نموده و احساس درونى تازه را بر روى احساس مهرآميزى كه نسبت به معشوقه داريم گذاشته آتش مهر را تيزتر كنيم يا اندام مهيب و جرئت و صلابت شير را انديشيده و احساسات تازه را به سيماى خيالى مردى جنگجو بار نموده موقعيت شجاعتش را در دل تحكيم نماييم .\r\nو همچنين عمل استعاره به منزله نتيجه معادله و تبديل است كه مشبه‌به را به جاى مشبه گذاشته و نتايج بالا را مستقيماً و بىمقايسه به دست آوريم .\r\nاكنون اگر دانشمندى كه از نقطه نظر واقع‌بينى به تميز مطابقت و عدم مطابقت مفاهيم و تشخيص صدق و كذب قضايا مىپردازد با اين مفاهيم و قضاياى استعارى روبه رو شود البته مفردات آنها را غير مطابق با مصاديق و مركبات و قضاياى آنها را كاذب تشخيص خواهد داد ، زيرا مطابق خارجى كلمه « شير » جانور درنده مىباشد نه انسان و مطابق واژه « ماه » كره‌اى است آسمانى نه خوبروى زمينى . و به همين قياس . . . .\r\nچنان كه اگر كلمه شير يا ماه را بىعنايت مجازى در مورد سنگ به جاى واژه سنگ استعمال كنيم غلط خواهد بود ( بىمطابقت ) ، يا اگر بگوييم « گاهى كه آفتاب بالاى سر ما مىباشد شب است » دروغ خواهد بود . ( بىمطابقت ) .\r\nولى دانشمند مزبور ميان اين دو نوع غلط و دروغ فرقى خواهد ديد و آن اين‌است كه غلط و دروغ واقعى اثرى ندارد ، ولى غلط و دروغ شاعرانه آثار حقيقى واقعى دارد ، زيرا تهييج احساسات درونى و آثار خارجى مترتب به احساسات درونى را به دنبال خود دارد . بسيار اتفاق افتاده كه شنيدن يا به فكر سپردن معناى استعارى يك شعر آشوب و شورش‌هايى در جهان برپا كرده و به راه انداخته كه خانه و كاشانه‌هايى به باد داده و زندگىهايى به دست مرگ سپرده يا به عكس ناچيزهايى را چيز نموده و\r\n\r\n","description":"","footnote":"","page_name":" 114 ","page_number":114},
  {"content":"\r\n\r\nبىارزش‌هايى را ارزش داده . تاريخ از اين گونه حوادث بسيار به ياد دارد . اين نظريه دانشمند واقع‌بين بود .\r\nو اگر به سوى يك شاعر و يا هر كسى كه با احساسات ويژه خود يك تمثيل و نمود تخيلى را مىسازد نگاه كنيم خواهيم ديد كه براى الفاظ استعارى يا جمله‌هاى تمثيلى خود مطابق دارد و آثار خارجى نيز از آن نتيجه مىگيرد ؛ اگرچه با از ميان رفتن احساسات ويژه همه از ميان مىروند .\r\n\r\nاز بيان گذشته نتيجه گرفته مىشود :\r\n1 - اين معانى وهمى در ظرف توهم مطابق دارند اگرچه در ظرف خارج مطابق ندارند ؛ يعنى در ظرف تخيل و توهم مثلًا انسان مصداق شير يا ماه است اگرچه در ظرف خارج چنين نيست يعنى در پندار ، حد شير يا ماه به انسان داده شده اگرچه در خارج از آن يك موجود ديگرى است .\r\n2 - اين مصاديق تازه داراى اين حدود هستند تا جايى كه احساسات و دواعى موجودند و با از ميان رفتن آنها از ميان مىروند و با تبدل آنها متبدل مىشوند ؛ چنان كه مثلًا مىتوان روزى يك فرد انسان را از روى احساسات ويژه شير تصور كرد و روزى ديگر به‌واسطه بروز احساسات ديگرى موش قرارداد پس اين معانى قابل تغيير مىباشند و با تبدل عوامل وجودى خود « احساسات درونى » متبدل مىشوند .\r\n3 - هر يك از اين معانى وهمى روى حقيقتى استوار است ؛ يعنى هر حد وهمى را كه به مصداقى مىدهيم مصداق ديگرى واقعى نيز دارد كه از آن جا گرفته شده مثلًا اگر انسانى را شير قرار داديم يك شير واقعى نيز هست كه حد شير از آن اوست .\r\n4 - اين معانى وهمى در عين حال كه غيرواقعى هستند آثار واقعيه دارند پس مىتوان گفت اگر يكى از اين معانى وهميه فرض كنيم كه اثر خارجى ( مناسب با اسباب و عوامل وجود خود ) نداشته باشد از نوع اين معانى نبوده و غلط حقيقى يا\r\n\r\n","description":"","footnote":"","page_name":" 115 ","page_number":115},
  {"content":"\r\n\r\nدروغ حقيقى خواهد بود ( لغو - بىاثر ) پس اين معانى هيچ گاه لغو نخواهد بود .\r\n5 - اين عمل فكرى را طبق نتايج گذشته مىتوان تحديد كرده و گفت عمل نامبرده اين‌است كه با عوامل احساسى حد چيزى را به چيز ديگرى بدهيم به منظور ترتيب آثارى كه ارتباط با عوامل احساسى خود دارند .\r\n6 - اين ادراكات و معانى چون زاييدهء عوامل احساسى هستند ديگر ارتباط توليدى با ادراكات و علوم حقيقى ندارند و به اصطلاح منطق يك تصديق شعرى را با برهان نمىشود اثبات كرد و در اين صورت برخى از تقسيمات معانى حقيقيه در مورد اين معانى وهميه مثل بديهى و نظرى و مانند ضرورى و مدال و ممكن جارى نخواهد بود .\r\n7 - ممكن است اين معانى وهميه را اصل قرارداده و معانى وهميه ديگرى از آنها بسازيم و به واسطه تركيب و تحليل كثرتى در آنها پيدا شود ( سبك مجاز از مجاز ) .\r\nبا تأمل در اطراف بيان گذشته بايد اذعان نمود به اين كه ممكن است انسان يا هر موجود زنده ديگر ( به اندازهء شعور غريزى خود ) در اثر احساسات درونى خويش كه مولود يك سلسله احتياجات وجودى مربوط به ساختمان ويژه‌اش مىباشد يك رشته ادراكات و افكارى بسازد كه بستگى خاص به احساسات مزبور داشته و به عنوان نتيجه و غايت ، احتياجات نامبرده را رفع نمايد و با بقا و زوال و تبدل عوامل احساسى و يا نتايج مطلوب ، زائل و متبدل شود ( و اينها همان علوم و ادراكات اعتباريه بالمعنىالاخص مىباشند كه در آخر مقاله 5 تذكر داده شد ) .\r\n* * * ما در نگاه نخستين پديده‌هاى جهان را به دو قسم مختلف : موجودات زنده « داراى شعور » و موجودات غير زنده تقسيم مىنماييم و گاهى كه در يك موجود غير زنده مانند يك درخت تأمل نماييم مىبينيم اجتماع چندين واحد مثلًا شاخه و تنه و ريشه يك واحد را تشكيل داده و با اعضا و قواى مختلف مجهز نموده‌اند و همين واحد با\r\n\r\n","description":"","footnote":"","page_name":" 116 ","page_number":116},
  {"content":"\r\n\r\nفعاليت ذاتى خود فعاليت كرده و تدريجاً افعال و آثار و حوادثى به وجود آورده و وجود خود را يا بقاى وجود خود را حفظ مىنمايد . به وسيله ريشه‌هاى خود آب و غذا از زمين جذب مىكند و از راه تنه و شاخه و برگ تهويه مىنمايد و به‌واسطه جهازات داخلى غذاى اندوخته را به همه اطراف جسم خود پخش مىكند و به همين واسطه تغذيه و تنميه به‌عمل مىآورد و زوايد و فضلات را بيرون مىدهد و در هر سال چندى استراحت كرده و به گردآورى و تجهيز نيروى فرسوده خود اشتغال ورزيده و سپس سرگرم نمو گرديده و سبز شده و شكوفه باز كرده و ميوه درآورده و مىرساند ، دوباره از فعاليت بيرونى افتاده و كار گذشته را از سر مىگيرد .\r\nخلاصه همه اين حوادث « خواص و افعال » با هسته مركزى خودشان ( واحد درخت ) يك جهان كوچكى را تشكيل مىدهند كه همه اجزاى وى به هم ديگر بستگى داشته و يك سازمان واحدى را پديد آورده‌اند كه در نقطه مركزى آن واحدى به نام جوهر درخت و در شعاع عمل آن موجودات ديگرى به عنوان طفيلى واحد جوهرى نامبرده گرداگردش را گرفته و وابسته آن مىباشند ، چندى فعاليت واحد نامبرده پديد و پيدا و پس از چندى مىميرد و با سقوط آن همه اين جهان كوچك سقوط كرده و نابود مىشود .\r\nپس واحد درخت يك موجود طبيعى است كه يك سلسله خواص و آثار طبيعى را با اوضاع معينه ( مراد از وضع هيئت تركيبى است كه شرايط زمانى و مكانى و ماده با گردآمدن و فعل و انفعال خود به وجود مىآورند ) به طور ضرورت و جبر انجام مىدهد .\r\nاكنون اگر از موجود غير زنده به موجود زنده پرداخته و مثلًا انسان را مورد بررسى قرار دهيم ، خواهيم ديد داراى همان فرمول وجودى است و يك فرد انسان عيناً وضعيت ذاتى يك موجود طبيعى را مانند درخت دارد و هر فرد انسانى هر كه و هر وقت و هر كجا باشد اعم از شاه و گدا اعم از مرد و زن اعم از قاتل و ديوانه اعم از\r\n\r\n","description":"","footnote":"","page_name":" 117 ","page_number":117},
  {"content":"\r\n\r\nبيابانى و شهرى اعم از دانشمند و نادان يك واحد طبيعى است كه در دايره هستى خود يك سلسله خواص و آثار طبيعى را از قبيل تغذيه و تنميه و توليد مثل به حسب طبيعت و تكوين « جبراً » انجام مىدهد و چندى بدين‌سان زندگى خود را ادامه داده و سپس از ميان رفته و آثار وى نيز از ميان مىروند . اين يك نتيجه وجود موجود زنده ( مثلًا انسان ) است كه مورد مطالعه قرار مىدهيم . حالا از جنبه ديگر مورد بررسى قرار مىدهيم :\r\nگاهى كه به صحنه دراز زندگى خود تماشا مىكنيم و از طريق ديگر و جنبه ديگر زندگى خود را مورد بررسى قرار مىدهيم مىبينيم دمى كه كودكى خوردسال‌ايم در برابر ديدگان پر از احساسات نغز و تازه ما همان و همان مهر و عطوفت مادر بوده و فكرى به جز نازيدن و يازيدن به كنار مادر و مكيدن پستان و خوردن شير و خوابيدن و التذاذ از راه چشم و گوش و دهان مثلًا نداريم . و پس از چندى به روى همين مشاغل موجودى خود دستگاه بازى كردن و خيال پروريدن و انس پديد آوردن را گذاشته ، روز و شب و ما با همين فكر و انديشه سپرى مىشود . و پس از چندى احساسات مهر و عشق از افق هستى ما طلوع نموده و يك بخش مهمى از انبوه ذرات انديشه ما را به سوى خود جذب كرده و همه اوقات ما با انديشه‌هاى مهرورزى و تمايلات جنسى و جريانات دامنه‌دار زناشويى كه به شعبه‌هاى گوناگون ديدن و پسنديدن و شيفته شدن و برد و باخت‌هاى مهر و بىوفايى - راز و نياز وصل و جدايى مىگذرد و پس از آن اگر يك مرد سياست‌ايم ، رل سياست را در دست گرفته و پيوسته مراقب سياست جهان بوده و انديشه‌اى جز پيروزى سياسى نداريم . و اگر يك فرد بازرگان‌ايم همه‌روزه سرگرم انديشه داد و ستد و پرورش مكنت و توليد ثروت مىباشيم و اگر يك فرد مالك و اگر يك دهقان و اگر يك دانشور و اگر . . . بوده باشيم با احساسات ويژه و انديشه‌هاى مخصوص به سر برده و زندگى خود را به سر انجام مىرسانيم .\r\nراستى ممكن است يك نفر انسان يك عمر تمام سرگرم انديشه‌هاى گوناگون بوده\r\n\r\n","description":"","footnote":"","page_name":" 118 ","page_number":118},
  {"content":"\r\n\r\nو حتى يك دم ، نظر نخستين كه گفته شد از فكر وى عبور و به مخيله‌اش خطور نكند و اگر نيز گاهى به فكر سير طبيعى و تكوينى وجود خود بيفتد بسيار ناچيز و نسبت به توده‌هاى جهان انديشه و پندار وى در حكم صفر باشد .\r\nولى آيا اقامت انسان در كوى احساسات و انديشه‌ها و فرو رفتنش در درياى پندار ، سازمان طبيعت و تكوين را ساقط يا راكد نموده و بنيان طبيعت و تكوين را كنده يا او را از فعاليت جبرى خود باز مىدارد ؟ البته نه .\r\nو در اين صورت آيا اصالت و هستى حقيقتى از آن كدام يك از اين دو مرحله بوده و كدام يك از آنها مستقل و متبوع و كدام يك تابع و طفيلى ديگرى خواهد بود ؟ و آيا طبيعت به واسطه پيش آمد مرگ از فعاليت خود بازمىايستد و در نتيجه طومار انديشه و آرزوهاى انسانى پيچيده مىشود ؟ آيا اين كه انسان به‌واسطه خاتمه دادن انديشه و پندار به سير طبيعت خاتمه داده و در آرامگاه جاويدانى خود نشيمن مىگزيند ؟\r\nپاسخى كه كاوش علمى بلكه معلومات بسيط ابتدايى انسان به اين پرسش مىدهد اين است كه سازمان طبيعت و تكوين متبوع و سازمان انديشه و پندار تابع و طفيلى او مىباشد .\r\nولى با اين همه ، سازمان فكرى را به كلى بىرابطه به سازمان طبيعت و تكوين نمىتوان انگاشت ، زيرا افعال ارادى همراه فكر خاصى است كه با تغيير و بطلان آن فعل نيز متغير و باطل مىشود . چنان كه روشن‌ترين آزمايش‌ها در زندگى انسان گواه اين سخن مىباشد . طبيعت با بطلان فعاليت خود باطل و نابود مىشود پس همان طبيعت انسانى است ؛ مثلًا كه اين انديشه‌ها را براى دريافت خواص و آثار به وجود آورده و از راه آنها به هدف و مقصد طبيعى و تكوينى خود مىرسد .\r\n\r\nاز اين بيان نتيجه گرفته مىشود :\r\nميان طبيعت انسانى ( مثلًا ) از يك طرف و خواص و آثار طبيعى و تكوينى وى از\r\n\r\n","description":"","footnote":"","page_name":" 119 ","page_number":119},
  {"content":"\r\n\r\nطرف ديگر يك سلسله ادراكات و افكار موجود و ميانجى است كه طبيعت ، نخست آنها را ساخته و به دستيارى آنها خواص و آثار خود را در خارج بروز و ظهور مىدهد .\r\nاكنون بايد ديد كه اولًا : اين ادراكات و افكارى كه ميان طبيعت و آثار طبيعت واسطه هستند چگونه افكارى مىباشند و فرق آنها با افكارى كه داراى اين خاصيت نيستند چيست ؟ ثانياً : ارتباط آن افكار با طبيعت چه ارتباطى است ؟ ثالثاً : ارتباط آن افكار با آثار طبيعت چگونه مىباشند ؟\r\nجاى ترديد نيست كه هر پديده‌اى از پديده‌هاى جهان در دايره پيدايش خود با افعالى سر و كار دارد و نقاطى را هدف فعاليت خود قرار مىدهد كه با قوا و ابزار و وسايل آنها به حسب طبيعت و تكوين مجهز مىباشد چنان‌كه مثلًا جانوران تخم‌كننده هيچ گاه انديشه زاييدن و شير دادن نمىكنند و اگر زاييدن و شير دادن يك جانور زاينده را ببينند التذاذى از تصور آن ندارند و جز آنچه تجهيزات آنها اقتضا مىكند چيز مناسب آن مجهز هستند ، نمىتوانند تصور نكنند يا منافى آن تصور نمايند ؛ مثلًا پيش انسان براى جهاز خوردن و نزديكى جنسى حجتى بالاتر از جهاز طبيعى تغذى و توليد مثل نيست .\r\nو از همين جا مىشود حدس زد كه اگر يكى از اين موجودات فعال را - و البته هر موجودى فعال است - علمى فرض كنيم به اين معنا كه كارهاى خود را با ادراك و فكر انجام دهد ، بايد صور ادراكى فعال خود را به اقتضاى قواى فعال خود داشته باشد . و چون افعال وى تعلق به ماده دارد بايد صور علمى موادى را كه متعلق افعال وى مىباشد داشته باشد و بايد روابط خود را با آنها بداند و اتفاقاً تجربه نيز همين حدس را تأييد مىكند . اما ابتدائاً متعلق مادى فعل را تميز داده و سپس فعل را كه يك نوع تصرف در ماده است ، انجام مىدهيم ( اگر چه اين سخن فعلًا خام بوده و مفهوم حقيقى خود را چنان كه شايد و بايد پيدا نمىكند و در جاى ويژه خود بايد روشن شود ولى در اين جا همين انداره و سربسته كافى است ) .\r\n\r\n","description":"","footnote":"","page_name":" 120 ","page_number":120},
  {"content":"\r\n\r\nبه هرحال قواى فعاله ما احساساتى درونى در ما ايجاد مىكنند ما انجام دادن افعال قواى خود را دوست داشته و مىخواهيم و حوادث وارادتى كه با قواى ما ناجورند دشمن داشته و نمىخواهيم يا در مورد آنها افعال مقابل آنها را دوست داشته و مىخواهيم .\r\nپس ناچار صورت ادراكى احساسى خود را هم به فعل و هم به ماده و هم به خودمان مىدهيم چنان كه كودك در نخستين روزهاى زندگى هرچه به دستش مىآيد گرفته و به دهان مىبرد آن گاه چيزهاى خوردنى را خورده و آنچه نمىتواند ، نمىخورد . البته اشتهاى خوردن به صورت احساس در مغز وى جايگزين شده و سپس نام اراده ، مراد و مريد - خواستِ خواسته ، خواهان - به وى داده و با آزمايش ، خوردنى را تميز داده و گاهى هم مىفهمد كه ماده‌اى كه در دست دارد خوردنى نيست البته آن وقت نام‌هاى خوردن و خوردنى و خورنده را به فعل و به خود و به ماده مىدهد و اين جمله را در دل دارد « اين خوردنى را بايد بخورم » و پيش‌تر مىگفت « اين خواستنى را بايد بخواهم » با بيانى كه شد و مفهوم « بايد » همان نسبتى است كه ميان قوه فعال و ميان اثر وى موجود است - نسبت ضرورت - .\r\nو اين نسبت اگر چه حقيقى و واقعى است ولى انسان او را ميان قوه فعاله و اثر مستقيم خارجى وى نمىگذارد بلكه پيوسته در ميان خود و ميان صورت علمى احساسى كه در حال تحقق اثر و فعاليت قوه داشت مىگذارد .\r\nمثلًا وقتى كه انسان خوردن را مىخواهد نسبت مزبور را نخستين بار مستقيماً ميان خود و ميان كارهاى تنها ، كه عضلات دست و لب‌ها و فك و دهان و زبان و گلو و مرى و معده و كبد و عروق . . . هنگام تغذيه انجام مىدهند نمىگذارد ، بلكه در حال گرسنگى به ياد سيرى افتاده و نسبت ضرورت را ميان خود و ميان احساس درونى سيرى يا لذت و حال ملايمى كه در سيرى داشت گذاشته و صورت احساسى درونى خود را مىخواهد و در اين زمينه خود را خواهان و او را خواسته خود مىپندارد . پس\r\n\r\n","description":"","footnote":"","page_name":" 121 ","page_number":121},
  {"content":"\r\n\r\nدر مورد خوردن « مثال سابق » فكرى كه قبل از همه‌چيز پيش انسان جلوه مىكند اين است كه اين خواسته خود را « سيرى » بايد به وجود آورم و چنان‌كه روشن است در اين فكر نسبت « بايد » از ميان قوه فعاله و حركتى كه كار اوست برداشته شده و در ميان انسان و سيرى - خواهان و خواسته - گذاشته شده كه خود يك اعتبارى است و در نتيجه سيرى صفت وجوب پيدا كرده پس از آن كه نداشت و در حقيقت صفت وجوب و لزوم از آن حركت مخصوص بود كه كار و اثر قوه فعاليه مىباشد .\r\nو در اين ميان ماده نيز كه متعلق فعل است اعتباراً به صفت وجوب و لزوم متصف شده است .\r\nبنابراين همين كه انسان قواى فعاله خود را به كار انداخت عده زيادى از اين نسبت « بايد » را در غير مورد حقيقى خودش گذاشته و همچنين به چيزهاى بسيارى صفت وجوب و لزوم داده در حالىكه اين صفت را به حسب حقيقت ندارند .\r\nمثلًا در مورد خوردن - مثال گذشته - اگر چه متعلق « بايد » را سيرى قرارداده ، ولى چون مىبيند سيرى به بلعيدن غذا و بلعيدن بىجويدن و در دهان گذاشتن و به دهان گذاشتن بىبرداشتن و برداشتن ، بىنزديك شدن و دست دراز كردن و گرفتن و . . .\r\nممكن نيست ، به همه اين حركات صفت وجوب و لزوم مىدهد و چون مىبيند كه قوه فعاله در حقيقت يك چيز مىخواهد به همه اين حركات و يا به يك دسته از آنها صفت وحدت و يگانگى مىدهد و به همين قياس . . . .\r\n\r\nاز بيان گذشته نتيجه گرفته مىشود :\r\nالف - انسان « يا هر موجود زنده » به واسطه به كار انداختن قواى فعاله خود يك سلسله مفاهيم و افكار اعتبارى تهيه مىنمايد .\r\nب - ضابط كلى در اعتبارى بودن يك مفهوم و فكرى اين است كه به وجهى متعلق قواى فعاله گرديده و نسبت « بايد » را در آن بتوان فرض كرد . پس اگر بگوييم « سيب\r\n\r\n","description":"","footnote":"","page_name":" 122 ","page_number":122},
  {"content":"\r\n\r\nميوه درختى است » فكرى خواهد بود حقيقى اگر بگوييم « اين سيب را بايد خورد » و « اين جامه از آن من است » اعتبارى خواهد بود .\r\nج - با تذكر آنچه در مقاله 5 گذشت ، روشن مىشود كه اعتباريات به دو قسم منقسم مىباشند :\r\n( 1 ) : اعتباريات مقابل مهيات كه آنها را اعتباريات بالمعنى الاعم نيز مىگوييم .\r\n( 2 ) : اعتبارياتى كه لازمه فعاليت قواى فعاله انسان ( يا هر موجود زنده ) است و آنها را اعتباريات بالمعنىالاخص و اعتباريات عملى مىناميم .\r\nد - چون اعتباريات عملى مولود يا طفيلى احساساتى هستند كه مناسب قواى فعاله مىباشند و از جهت ثبات و تغيير و بقاء و زوال تابع آن احساسات درونىاند و احساسات نيز دو گونه هستند : احساسات عمومى لازم نوعيت نوع و تابع ساختمان طبيعى چون اراده و كراهت مطلق و مطلق حب و بغض و احساسات خصوصى قابل تبدل و تغيير . از اين روى بايد گفت اعتباريات عملى نيز دو قسم هستند :\r\n1 - اعتباريات عمومى ثابت غير متغير مانند اعتبار متابعت علم و اعتبار اجتماع و اختصاص ( چنان كه بيان خواهيم نمود ) .\r\n2 - اعتباريات خصوصى قابل تغيير مانند زشت و زيبايىهاى خصوصى و اشكال گوناگون اجتماعات .\r\nانسان مىتواند كه هر سبك اجتماعى را كه روزى خوب شمرده روز ديگر بد بشمارد ، ولى نمىتواند از اصل اجتماع صرف‌نظر نموده و يا اصل خوبى و بدى را فراموش نمايد .\r\nپس اعتباريات عملى بر دو قسمند : اعتباريات ثابت كه انسان از ساختن آنها ناگزير است - و اعتباريات متغير .\r\nآنچه بيانات گذشته تاكنون نتيجه داده اين است : انسان يا هر جانور زنده ، ميان خود « قواى فعاله » و ميان حركات حقيقى و خواص و افعال اختيارى خود اجمالًا يك\r\n\r\n","description":"","footnote":"","page_name":" 123 ","page_number":123},
  {"content":"\r\n\r\nسلسله ادراكات و علومى را ساخته و توصيف مىنمايد .\r\nولى آيا آنها را چگونه ساخته ؟ و آنها چه انقسامات و احكامى دارند ؟ و آنها چگونه با خواص و افعال حقيقى انسان ارتباط پيدا مىكنند ؟ پرسش‌هايى هستند كه هنوز پاسخ تفصيلى آنها داده نشده اگرچه شالوده سخن در بيان گذشته ريخته شد !\r\n\r\nريشه اعتباريات و آغاز پيدايش آنها\r\nچنان كه از بيان گذشته دست‌گير مىشود قواى فعاله انسان چون فعاليت طبيعى و تكوينى خود را روى اساس ادراك و علم استوار ساخته ناچار است براى مشخص كردن فعل و مورد فعل خود يك سلسله احساسات ادراكى چون حب و بغض و اراده و كراهت به وجود آورده و در مورد فعل به واسطه تطبيق همين صور احساسى متعلق فعاليت خود را از غير آن تميز داده و آن گاه مورد تطبيق را متعلق قوه فعاله قرار داده ( معناى بايستى را به وى داده - وجوب ميان خود و ميان او گذشته ) و فعل را انجام دهد و آزمايش ممتد در افراد انسان و ساير جانوران زنده همين نظر را تأييد مىكند .\r\n\r\nشاخه‌هاى اعتباريات ( انقسامات )\r\nچنان كه از نتيجه 6 كه در آغاز سخن گرفتيم روشن است در مورد اعتباريات نمىتوان دست توقع به سوى برهان دراز كرد ، زيرا مورد جريان برهان حقايق مىباشد و بس .\r\nو از راه ديگر در نوع انسان مثلًا كه روزگارهاى دراز و سدهاى متراكم از تاريخ پيدايش وى كه به ما تاريك است گذشته و به‌واسطه تكاثر تدريجى جهان احتياج فردى و نوعى كه روز به روز كشف شده و هر روز اعتبارياتى و افكارى تازه‌تر و پيچيده‌تر به گذشته افزوده نمىتوان از ميان انبوه توده‌هاى متراكم اعتبار ريشه‌هاى اصلى را پيدا نمود .\r\n\r\n","description":"","footnote":"","page_name":" 124 ","page_number":124},
  {"content":"\r\n\r\nولى چيزى كه هست اين است كه اجتماع امروزه ما با معلومات اعتبارى و اجتماعى تدريجاً و به مرور زمان روى هم چيده شده و از اين روى ما مىتوانيم با سير قهقرى به عقب برگشته و به سر چشمه اصلى اين زاينده رود اگر هم نرسيديم دست كم نزديك شويم .\r\nو همچنين : با كنجكاوى در اجتماع و افكار اجتماعى ملل غير مترقى كه اجتماعات و افكارى ( نسبتاً ) ساده دارند و يا بررسى اجتماعات ساير جانوران زنده معلوماتى به دست آوريم .\r\nو همچنين : در فعاليت‌هاى فكرى و عملى نوزادان خودمان دقيق شده و ريشه‌هاى ساده افكار اجتماعى يا فطرى را تحصيل نماييم .\r\nپس از اين مقدمه : چنان كه گذشت ساختن علوم اعتبارى معلول اقتضاى قواى فعاله طبيعى و تكوينى انسان مىباشد و پر روشن است كه فعاليت اين قوا يا پاره‌اى از آنها محدود و بسته به اجتماع نمىباشد ؛ مثلًا انسان قواى مدركه و همچنين جهاز تغذيه خود را به كار خواهد انداخت خواه تنها باشد و خواه در ميان هزار . آرى يك دسته از ادراكات اعتبارى بىفرض اجتماع صورت‌پذير نيست مانند افكار مربوط به اجتماع ازدواجى و تربيت اطفال و نظاير آنها و از اين‌جا نتيجه گرفته مىشود :\r\nاعتباريات با نخستين تقسيم به دو قسم منقسم مىشوند :\r\n1 - اعتباريات پيش از اجتماع ؛\r\n2 - اعتباريات بعد از اجتماع .\r\nالبته معلوم است كه افعالى كه متعلق قسم اول هستند با هر شخص ، شخص قائمند و افعالى كه متعلق قسم دوم مىباشند با نوع مجتمع قائمند ( البته نبايد فعل مشترك را به فعل اجتماعى اشتباه كرد . ما افعالى داريم كه شخص فعل به شخص فرد قائم است ، چون تغذى . و افعالى داريم كه شخص فعل به اجتماع قائم است ، چون ازدواج و تكلم ) .\r\n\r\n","description":"","footnote":"","page_name":" 125 ","page_number":125},
  {"content":"\r\n\r\n\r\nقسم اول : اعتباريات قبل الاجتماع\r\n\r\n1 . وجوب\r\nچنان كه از بيان گذشته روشن شد انسان در نخستين بار به كار انداختن قواى فعاله خود نسبت ضرورت و وجوب « بايد » را ميان خود و ميان صورت احساسى خود كه به نتيجه عمل تطبيق مىنمايد مىگذارد و حال آن كه اين نسبت به حسب حقيقت در ميان قواى فعاله و حركات حقيقى صادره آنها جاى دارد ، پس نسبت نامبرده اعتبارى خواهد بود .\r\nو از اين جا روشن مىشود :\r\n1 - نخستين ادراك اعتبارى از اعتباريات عملى كه انسان مىتواند بسازد همان نسبت وجوب است . و اين اولين حلقه دامى است كه انسان در ميان فعاليت خود با تحريك طبيعت گرفتار وى مىشود .\r\n2 - اعتبار وجوب ، اعتبارى است عمومى كه هيچ فعلى از آن استغنا ندارد . پس هر فعلى كه از فاعلى صادر مىشود با اعتقاد وجوب صادرمىشود .\r\nو اين نظريه اگرچه با مشاهده موارد افعال مختلفه غيرقابل قبول به نظر مىرسد چه بسيار مىافتد كه انسان كارهايى را به‌واسطه عادت يا نادانى يا عصبيت و مانند آنها انجام مىدهد ، در حالى كه خود مىداند كارى غير لازم يا بىخود و يا ناشايسته و نكردنى مىباشد .\r\nولى دقت در همين موارد صحت و درستى نظريه نامبرده را تأييد مىنمايد ، زيرا ما مىبينيم كه كسانى كه اين گونه كارهاى پست نا بايسته يا ناشايسته را با اعتقاد و اعتراف به عدم لزوم يا با ايمان به لزوم عدم ، انجام مىدهند گاهى كه از آنان پرسيده شود كه با اين كه مىدانيد و مىگوييد كه اين گونه كارها نكردنى است پس چرا مىكنيد به عنوان عذر و پوزش پاسخ مىدهند كه چاره نداريم چون عادى هستيم يا در نكردن فلان\r\n\r\n","description":"","footnote":"","page_name":" 126 ","page_number":126},
  {"content":"\r\n\r\nمحذور را داريم يا مجبور بوديم و از نكردن ترسيديم و مانند اين پوزش‌ها .\r\nروشن است كه مفهوم پوزششان اين‌است كه وجوب فعل مقيد به عدم تحقق عذر بوده يعنى فعل در صورت تحقق عذر وجوب نداشته يعنى فعل با اعتقاد وجوب انجام گرفته و پوشيده نماند كه اوصاف ديگرى كه گاهى افعال از قبيل اولويت و حرمت و مانند آنها پيدا مىكنند چنان كه فقها افعال را به پنج قسم : واجب ، حرام ، مستحب ، مكروه و مباح قسمت كرده‌اند دخلى به اين وجوب كه مورد بحث ما مىباشد ندارند ، زيرا وجوب مورد بحث ما نسبت و صفت فعل فىنفسه مىباشند و خصوصى هستند و اگرچه آنها نيز مانند وجوب عمومى ، اعتبارى عملى بوده و از محصولات كارخانه فعاليت انسان مىباشند ولى اعتبار آنها بسى متأخر از اعتبار وجوب عام است .\r\n\r\n2 . حسن و قبح ( خوبى و بدى )\r\nاعتبار ديگرى كه مىتوان گفت زاييده بلافصل اعتبار وجوب عام مىباشد اعتبار حسن و قبح است كه انسان قبل‌الاجتماع نيز اضطراراً آنها را اعتبار خواهد نمود .\r\nترديد نيست كه ما بسيارى از حوادث طبيعى را دوست داريم و چون خوب مىدانيم دوست داريم و حوادث ديگرى را دشمن داريم و چون بد مىدانيم دشمن داريم . بسيارى از اندام‌ها و مزه‌ها و بوها را از راه ادراك حسى نه از راه خيال خوب مىشماريم و بسيارى ديگر مانند آواز الاغ و مزه تلخى و بوى مردار بد مىشماريم و ترديد نداريم . ولى پس از تأمل نمىتوان خوبى و بدى آنها را مطلق انگاشته و به آنها واقعيت مطلق داد ، زيرا مىبينيم جانوران ديگرى نيز هستند كه روش آنها به خلاف روش ما مىباشد . الاغ آواز خود را دلنواز پنداشته و از آن لذت مىبرد و جانورانى هستند كه از فاصله‌هاى دور به بوى مردار مىآيند و يا مثلًا از مزه شيرينى نفرت دارند .\r\nپس بايد گفت دو صفت خوبى و بدى كه خواص طبيعى حسى پيش ما دارند نسبى\r\n\r\n","description":"","footnote":"","page_name":" 127 ","page_number":127},
  {"content":"\r\n\r\nبوده و مربوط به كيفيت تركيب سلسله اعصاب يا مغز ما مثلًا مىباشند .\r\nپس مىتوان گفت كه خوبى و بدى كه در يك خاصه طبيعى است ملائمت و موافقت يا عدم ملائمت و موافقت آن با قوه مدركه مىباشد و چون هر فعل اختيارى ما با استعمال نسبت وجوب انجام مىگيرد ، پس ما هر فعلى را كه انجام مىدهيم به اعتقاد اين كه به مقتضاى قوه فعاله است انجام مىدهيم ، يعنى فعل خود را پيوسته ملايم و سازگار با قوه فعاله مىدانيم و همچنين ترك را ناسازگار مىدانيم . در مورد فعل ، فعل را خوب مىدانيم و در مورد ترك ، فعل را بد مىدانيم :\r\nاز اين بيان نتيجه گرفته مىشود :\r\nخوب و بد « حسن و قبح در افعال » دو صفت اعتبارى مىباشند كه در هر فعل صادر و كار انجام گرفته اعم از فعل انفرادى و اجتماعى معتبرند و پوشيده نماند كه حسن نيز مانند وجوب بر دو قسم است : حسنى كه صفت فعل است فىنفسه و حسنى كه صفت لازم و غير متخلف فعل صادر است چون وجوب عام و بنابر اين ممكن است كه فعلى به حسب طبع بد و قبيح بوده و باز از فاعل صادر شود ولى صدورش ناچار با اعتقاد حسن صورت خواهد گرفت .\r\n\r\n3 . انتخاب اخف و اسهل ( سبك‌تر و آسان‌تر )\r\nقواى فعاله ما كه كارهاى خود را با فكر انجام مىدهند و يا هر قوه فعاله طبيعى هرگاه با دو فعل مواجه شود كه از جهت « نوع » متشابه ولى از جهت صرف قوه و انرژى مختلف ، يعنى يكى دشوار و پررنج و ديگرى آسان و بىرنج بوده باشد ، ناچار قوه فعاله به سوى كار بىرنج تمايل پيدا كرده و كار پررنج را ترك خواهد گفت و البته علتش اين است كه كار پررنج در عين حال كه مقتضاى قوه فعاله است مقرون به عوائق و موانعى است كه به قوه فعاله سازگار نيستند و گاهى كه قوه فعاله چنين كارى را انجام مىداد ، خود كار را مىخواست و از كشيدن رنج و دفع علائق چاره نداشت پس\r\n\r\n","description":"","footnote":"","page_name":" 128 ","page_number":128},
  {"content":"\r\n\r\nوجوب چنين كار و فعلى پيش قوه فعاله مقيد به فقدان كار بىرنج يا كم‌رنج بوده پس در موردى كه در فعل بىرنج و با رنج فرض شود انتخاب بىرنج معين خواهد بود .\r\nو روى اين اصل مىباشد كه تطور و تحولى در همه اعتباريات ، در جميع شئون انفرادى و اجتماعى انسان موجود مىباشد ( و ممكن‌است افكار ساير جانوران زنده به ويژه افكار انفرادى آنها كم و بيش بهره‌اى از اين تطور و تحول داشته باشد ) چنان‌كه تأثير اين اصل در عادات و رسوم و لغات در انسان بسيار روشن است . انسان پيوسته مىخواهد با سرمايه كم ، سود بسيار برد و با تلاش سبك‌تر ، كارى سنگين‌تر انجام دهد .\r\nو اگر چنانچه گاهى نتيجه معكوس پيش آمده و سير تطورى از شكل آسان‌تر به حالت دشوارترى تبديل مىشود و يا عادات و رسم ساده‌ترى به يك مرحله پيچيده‌ترى مىرسد ، نه از راه تطور تنها است ، بلكه اغراض ديگرى ضميمه و پيوند اصل شده و سنگينى بار آورده ، چنان كه زندگى ساده و بسيط انسان اولى فعلًا به شكل بسيار دشوار و سختى افتاده ولى استفاده‌هاى بسيار ديگرى منظور شده كه به اصل افزوده شده و حالت بغرنجى پيدا كرده ، مثلًا انسان اولى تنها گرسنگى احساس كرده و تنها براى سيرى ، علف يا گوشت خام مىخورده ولى انسان امروز از تغذيه ، تنها سيرى نمىخواهد و مقاصد ديگرى نيز دارد و همچنين . . . .\r\n\r\n4 . اصل استخدام و اجتماع\r\nما در خارج به هر پديده مادى كه مىرسيم تركيبى ، يا همراه تركيبى است كه براى حفظ بقاى خود از خارج به نحوى استفاده مىنمايد و اين خاصيت در همه موجودات و به ويژه در يك دسته از موجودات كه جانوران زنده را تشكيل مىدهند بسيار روشن مىباشد . اين دسته مثلًا آب را نوشيده و گياه يا ميوه را خورده و با به كار انداختن جهاز تغذيه و هضم مخصوص خود اجزائى را كه براى بدن خود لازم دارد ،\r\n\r\n","description":"","footnote":"","page_name":" 129 ","page_number":129},
  {"content":"\r\n\r\nاز آن گرفته بازمانده را پس مىدهد و پاره‌اى از جانوران با پاره‌اى از آنها چون گرگ با گوسفند ، و باز با كبوتر ، تغذيه مىنمايد و جانوران با شعورتر و به ويژه انسان ، اين روش را نه تنها در خواص طبيعى و لوازم مادى به كار مىبرند بلكه در هر كارى كه وابسته به احتياجات است - اگرچه به واسط زياد نيز بوده باشد روش آنها همين است .\r\nانسان اولى براى رهايى از شر درندگان و دشمنان خود ميان آب زندگى مىكرد و بالاى درختان يا در شكاف كوه‌ها مىنشست و هر محذورى را با ضد آن - تقريباً - پاسخ عملى مىداد .\r\nانسان احتياجات صناعى خود را نخست با سنگ‌هاى تيز برنده پس از آن با فلزات ، پس از آن با بخار ، پس از آن با برق و مغناطيس ، سپس با شكافتن اتم تأمين مىكرده و مىكند و پس از آن . . . .\r\nانسان همه گونه بهره‌بردارى خوراكى ، دارويى ، پوشاكى و نشيمنى از گياه و درخت و چوب مىكند .\r\nانسان هر جور تصرف در گوشت و استخوان و خون و پوست و شير و پشم حتى در مدفوعات حيوانات مىنمايد .\r\nانسان نتيجه‌هاى گوناگون از كار حيوانات مىگيرد به اسب و الاغ سوار مىشود و بار مىبندد و با سگ پاس مىدهد و شكار مىكند با گربه موش مىگيرد و با كبوتر پيك مىفرستد و . . . راستى اگر تنها كليات تصرفات انسان در خارج شمرده شود ، يك رقم سرسام‌آور خارج از پندار پيدا مىشود .\r\nاكنون آيا اين موجود عجيب با نيروى انديشه خود اگر با يك همنوع خود - انسان ديگر - روبه‌رو شود به فكر استفاده از وجود او و از افعال او نخواهد افتاد ؟ و در مورد همنوعان خود استثنا قائل خواهد شد ؟ ! بىشبهه چنين نيست ، زيرا اين خوى همگانى يا واگير را كه پيوسته دامن‌گير افراد انسان مىباشد ، نمىتوان غير طبيعى شمرد و\r\n\r\n","description":"","footnote":"","page_name":" 130 ","page_number":130},
  {"content":"\r\n\r\nخواه ناخواه اين روش مستند به طبيعت است .\r\nولى سخن اين جاست كه : آيا روش استخدام مستقيماً و بلاواسطه مقتضاى طبيعت مىباشد و اين انديشه نخست در مغز انسان جاىگير شده و در دنبال آن انديشه ديگرى به نام انديشه اجتماع « گرد هم آمدن و زندگى دسته‌جمعى كردن » پيدا مىشود ؟ يا اين كه انسان با مشاهده همنوعان خود اول به فكر اجتماع و زندگى دسته‌جمعى افتاده و افراد نوع به همديگر گراييده و زندگانى تعاونى را پىجويى نموده و همه از همه برخودار مىشوند و ضمناً گاهى يا بيشتر اوقات ، اجتماع از مجراى طبيعى خود منحرف شده و مبدل به يك توده هرج و مرج ، سودبرى و رنج‌كشى و بالأخره بردگى و استثمار مىشود ؟\r\nما گمان مىكنيم كه يك بررسى يا تماشاى فعاليت‌هاى ابتدايى نوع انسان و روش‌هاى ساده بيشتر انواع ديگر حيوان و همچنين بررسى تجهيزات طبيعت ، پاسخ حقيقى اين پرسش را مشخص مىسازد .\r\nدرست است كه ساختمان كالبد انسان با جهاز تغذيهء « نسبتاً » اجتماعى مجهز مىباشد ، فرد ماده انسان ، پستان دارد كه دقيقاً براى بيرون دادن شير آماده است و پشت سر اين دستگاه دستگاه دقيق ديگرى براى ساختن شير درست شده و بدن به آن مجهز گرديد و از طرف ديگر فرد ديگر ( كودك ) با لب و دهانى مجهز مىباشد كه كاملًا با مكيدن پستان و گرفتن شير توافق داشته و سازگار مىباشد . و همچنين مجموع دو فرد ذكور و اناث روى هم رفته با يك دستگاه دقيق و باريك تمايل جنسى و تهيه ماده اصلى نوزاد انسانى و به قالب زدن و بيرون دادن و بالأخره ساختن يك فردى مانند خود با همه لوازم و احتياجات ( و شايد شماره واحدها و اجزاء اولى اين دستگاه از اندازه بيرون بوده باشد ) مجهز است و البته اين تجهيزات - تجهيز تغذيه و توليد - جز با اجتماع سر نمىگيرد .\r\nنظير اين وضع را در جانوران پستاندار ديگر غير انسان و در بيشتر مرغان چون\r\n\r\n","description":"","footnote":"","page_name":" 131 ","page_number":131},
  {"content":"\r\n\r\nكبوتر و باز و مانند آنها و همچنين جهاز تولد و تناسل را در بيشتر يا همه جانوران زنده ، مىتوان يافت .\r\nولى - با در نظر گرفتن اين كه غرض طبيعت و تكوين از اين تجهيزات همان توليد و تغذيه و تنميه مىباشد - آيا راهى كه طبيعت براى تأمين آرمان و هدف خود براى انسان مشخص مىسازد ، همان اجتماع و تعاون است ؟ يا اين كه انديشه استخدام را به مغز انسان وارد مىسازد كه جنس نر و ماده و نوزاد و مادر براى ارضاى قواى فعال و پاسخ خواهش غريزى خود به اين كارها دست بزنند ؟ مرد از روى خواهش غريزى خود آميزش ويژه‌اى را از زن مىخواهد و زن نيز كارى كه پاسخ دهنده همين كار است ، مىخواهد ، نوزاد از پستان مادر رفع گرسنگى مىخواهد و مادر نيز از نوزاد خالى كردن پستان از شير و رفع ناراحتى كه در خود مىيابد مىخواهد . گواه اين سخن اين است كه اين تجهيزات در بيشتر يا همه حيوانات همگانى و هميشگى - كلى و دائمى - نيست ، زيرا تصور ندارد كه همه افراد از شير تغذيه نمايند و نيز همان طبيعت كه انسان را به انجام اين‌گونه كارها دعوت مىكند ، دعوت خود را با يك سلسله علوم و احساسات ادراكى چون شهوت جنسى و اشتهاى تغذيه و عاطفه و رحم فعاليت مىدهد ، ولى همين احساسات را پس از چندى نگاهدارى دير يا زود از دست انسان مىگيرد ديگر مرد يا زن احساس تمايل جنسى را ندارند . ديگر انسان كه يك روز نام نوزاد داشت شيفته پستان مادر نبوده خواب و بيدارى را با انديشه شير نمىگذراند گذشته از اين كه دهانش نيز از دندان پر شده و به سوى غذاى جويدنى هدايت مىشود و از ديگر سو ، پستان مادر نيز خشك شده و ديگر شير ندارد . پس در حقيقت اين گونه اجتماع فرع استخدام بوده و در اثر پيدايش توافق دو استخدام از دو طرف متقابل مىباشد نه اين كه طبيعت ، انسان را مستقيماً به چنين انديشه‌اى رهبرى نمايد .\r\nگذشته از اين سخنان : اصولًا نمىتوان باور كرد كه انسان با همه پديده‌هاى جهان\r\n\r\n","description":"","footnote":"","page_name":" 132 ","page_number":132},
  {"content":"\r\n\r\nكار دارد و به هر موجودى كه از راه حس يا خيال يا عقل راه پيدا مىكند ، تماس ذىغرضانه به آن مىگيرد - لااقل تماشاى ادراكى و اقناع و ارضاى غريزه شعور - در همه اين دسته‌هاى بيرون از اندازه و شمار سوداى استفاده و استخدام داشته باشد و در درجهء اول سود خود را بخواهد تنها در يك دسته از آنها - همنوعان خود - با همان قواى فعاله و اراده غريزى استثنائاً اجتماع را خواسته و استخدام را تبديل به استفاده اشتراكى نمايد .\r\nبلى هر پديده از پديده‌هاى جهان و از آن جمله حيوان و به ويژه فرد انسان حب ذات را داشته خود را دوست دارد و همنوع خود را همان خود مىبيند و از اين راه احساس انس در درون وى پديد آمده نزديك شدن و گرايش به همنوعان خود را مىخواهد و به اجتماع مىدهد و چنان كه پيدا است همين نزديك شدن و گرد هم آمدن « تقارب و اجتماع » يك نوع استخدام و استفاده است كه به سود احساس غريزى انجام مىگيرد و سپس در هر مورد كه يك فرد راهى به استفاده از همنوعان خود پيدا نمايد خواهد پيمود و چون اين غريزه در همه به‌طور متشابه موجود است ، نتيجه اجتماع را مىدهد و اين همان اجتماع است كه مورد بحث و نظر ما است - اجتماع تعاونى كه احتياجات همه با همه تأمين شود - و تأمل و مطالعه در فعاليت‌هاى متحول نوزاد انسان و جانوران زنده ديگر اين نظر را تأمين مىنمايد .\r\n\r\nاز بيان گذشته نتيجه گرفته مىشود :\r\n1 - انسان در نخستين بار استخدام را اعتبار داده است ؛\r\n2 - انسان مدنى بالطبع است ؛\r\n3 - عدل اجتماعى خوب و ظلم بد مىباشد .\r\nو البته نبايد از كلمه « استخدام » سوء استفاده كرد و تفسير ناروا نمود . ما نمىخواهيم بگوييم انسان بالطبع روش استثمار و اختصاص را دارد . چنان كه يك\r\n\r\n","description":"","footnote":"","page_name":" 133 ","page_number":133},
  {"content":"\r\n\r\nملتى در پس پرده آزادىبخشى و الغاى برده‌فروشى به نام « استعمار » ، « استملاك » ، « قيمومت » ، « تحت‌الحمايه » و هزار نام ديگر ، ديگران را زين به پشت و لگام به دهان زده سوار شوند يا جنس دو پا را مانند چارپايان خريد و فروش بنمايد و معناى بردگى و بدبختى و پستى را با الفاظ شيرين آزادى و خوشبختى و پيشرفت تأديه كنند و بر روى هر حقيقتى اسم كهنه و پوسيده گذاشته و به دور اندازد .\r\nو همچنين نمىخواهيم بگوييم چون انسان بالطبع مدنى و اجتماعى است به دست‌آويز اين كه همه زمين و آفريده‌هاى زمينى از آن همه است ، تنى چند در پس پرده فريبنده « انترناسيوناليسم » به نام رفع تضادهاى داخلى افكار انسانى را كشته و يك گله انسان بىفكر بىاراده بار آورند كه كوچك‌ترين دخالتى در خوب و بد و بايد و نبايد جهان نداشته باشند و به اتهام « ارتجاع » اخلاق فاضله عفت و عصمت و غيرت و حيا و صبر را پايمال نمايند و به عنوان اين كه مرام « كمونيزم » و سازمان اشتراك بر پايه تحول و تكامل عمومى استوار است واژه انصاف و رحم و عطوفت و صداقت و صدق و صفا و همچنين بيم و اميد و آرزو و افسوس را از قاموس بشريت شسته و چراغ‌هايى كه صنع و ايجاد در درون تاريك انسان روشن نموده ، خاموش كرده و يك انسان لاانسان آرى « انسان لا انسان » بار آورند .\r\nمراد ما اينها نيست : بلكه ما مىگوييم انسان با هدايت طبيعت و تكوين پيوسته از همه ، سود خود را مىخواهد : « اعتبار استخدام » و براى سود خود سود همه را مىخواهد : « اعتبار اجتماع » و براى سود همه ، عدل اجتماعى را مىخواهد : « اعتبار حسن عدالت و قبح ظلم » و در نتيجه فطرت انسان حكمى كه با الهام طبيعت و تكوين مىنمايد قضاوت عمومى است و هيچ گونه كينه خصوصى با طبقه‌اى ندارد ، بلكه حكم طبيعت و تكوين را در اختلاف قرائح و استعدادات تسليم داشته و روى سه اصل نامبرده مىخواهد هر كسى در جاى خودش بنشيند .\r\n4 - آزادى انسان كه موهبتى طبيعى است در حدود هدايت طبيعت مىباشد . و البته\r\n\r\n","description":"","footnote":"","page_name":" 134 ","page_number":134},
  {"content":"\r\n\r\nهدايت طبيعت بسته به تجهيزاتى است كه ساختمان نوعى داراى آنها مىباشد و از اين روى هدايت طبيعت « احكام فطرى » به كارهايى كه با اشكال و تركيبات جهازات بدنى وفق مىدهد محدود خواهد بود ؛ مثلًا از اين راه ما هيچ گاه تمايل جنسى را كه از غير طريق زناشويى انجام مىگيرد - مرد با مرد ، زن با زن ، زن و مرد از غير طريق زناشويى ، انسان با غير انسان ، انسان با خود ، تناسل از غير طريق ازدواج - تجويز نخواهيم نمود .\r\nمثلًا تربيت اشتراكى نوزادان و الغاء نسبت و وراثت و ابطال‌نژاد و . . . را تحسين نخواهيم كرد ، زيرا ساختمان مربوط به ازدواج و تربيت با اين قضايا وفق نمىدهد .\r\n5 - اعتبارات سه‌گانه نامبرده از اعتبارات ثابته مىباشند .\r\n\r\n5 . اصل متابعت علم\r\nپر روشن است كه قواى فعاله در ماده چنان كه خود مادى هستند فعاليت آنها نيز در ماده مىباشد و يك قوه فعاله همين كه ماده‌اى را مناسب فعاليت خود يافت شروع به فعاليت كرده و اثر خود را به سوى متأثر خود روانه خواهد ساخت و انسان و هر موجود زنده در فعاليت خود از اين حكم مستثنى نيستند .\r\nما در صحنهء فعاليت خود با واقعيت خارج كار داريم ، واقعيت خارج را مىخواهيم ، با كسى كه سخن مىگوييم با شنونده خارجى رازگويى مىنماييم . به سوى مقصدى كه روانه مىشويم مقصد را مىجوييم و اگر مىخوريم يا مىآشاميم ، يا برمىخيزيم و اگر چشم باز مىكنيم يا گوش فرامىگيريم ، يا مىچشيم ، يا مىبوييم ، يا دست مىماليم يا پاى مىگذاريم و اگر مىخنديم ، يا مىگرييم و اگر شاد مىباشيم ، يا اندوهگين مىشويم و اگر دوست مىگيريم ، يا دشمن مىداريم و اگر و اگر . . . در همه اين مراحل سر و كار ما با خود خارج و واقعيت هستى است ، زيرا به حسب فطرت و غريزه رئاليست و واقع بين هستيم ( چنان كه در مقاله دوم و سوم روشن گرديد . )\r\n\r\n","description":"","footnote":"","page_name":" 135 ","page_number":135},
  {"content":"\r\n\r\nپس ناچار به علم اعتبار واقعيت داده‌ايم يعنى صورت ادراكى را همان واقعيت خارج مىگيريم و آثار خارج را از آن علم و ادراك مىشماريم .\r\nو در ميان حالات گوناگون ادراكى : علم ، ظن ، شك ، وهم ، تنها علم مىتواند اين خاصه را داشته باشد ، زيرا در حالات ديگر - غيرحال علم - چون ادراك دو جانبه بوده و متزلزل است نمىتوان به يك جانب گراييده و مستقر شد . موجودى را كه وجودش مظنون يا مشكوك يا موهوم است ، نمىتوان گفت موجود است ولى موجودى كه معلوم‌الوجود بوده و هيچ‌گونه ترديدى در وجودش نداريم ، موجود است ( بىقيد علم ) اگر چه به حسب دقت ، معلوم‌الوجود است . ولى وقتىكه به اين جا مىرسيم ( موجودى كه پيش ماست به حسب دقت موجود نيست بلكه معلوم الوجود يعنى صورت علمى است نه خود موجود خارجى ) باز مىبينيم معلوم‌الوجود ، معلوم‌الوجود است ، نه معلوم ، معلوم‌الوجود و باز هرچه پيش برويم دست خود را به روى واقعيت خارج ( يعنى روى علم به نام معلوم خارجى ) خواهيم گذاشت نه روى علم به واقعيت خارج .\r\nپس بايد قضاوت كرد كه انسان و هر موجود زنده ، هيچ گاه از اعتبار دادن به علم ( مقابل مطلق ترديد ) مستغنى نيست و به حكم اضطرار غريزى به علم اعتبار خواهد داد . يعنى صورت علمى را همان واقعيت خارج خواهد گرفت . ( اعتبار واقعيت علم به اصطلاح اين مقاله - حجيت قطع به‌اصطلاح فن‌اصول ) .\r\nو از اين روى ما نمىتوانيم دخالت تازه‌اى اثباتاً و نفياً در اعتبار علم بكنيم . ما هيچ گاه نمىتوانيم اين اعتبار را از دست علم بگيريم ، زيرا هر گامى كه در اين راه برمىداريم در خط علم راه‌پيمايى نموده‌ايم و هيچ گاه نمىتوانيم دوباره به علم اعتبار بدهيم ، زيرا خواه و ناخواه اين اعتبار را در نخستين برخوردى كه با خارج نموده‌ايم ، به وى داده‌ايم و انسان نمىتواند در دايرهء زندگى خود به يك نقطه برسد ( براى نمونه ) كه از عمل به علم خالى بوده باشد .\r\n\r\n","description":"","footnote":"","page_name":" 136 ","page_number":136},
  {"content":"\r\n\r\nمثلًا يك رئيس يا هر ما فوق مىتواند گزاف‌گويى كرده به زير دست خود بگويد :\r\n« از اين پس در فرمان‌هاى من آنچه را كه علم دارى ترك گفته و موارد مشكوك را انجام ده » ولى باز با اين بازى به آرزوى خود « الغاء اعتبار علم » نخواهد رسيد ، زيرا زير دست نامبرده اگر فرمان‌بردارى هم بكند ، تازه در همه موارد عمل به شك ، به فرمان نخستين وى اطاعت علمى كرده و همه موارد شك را نيز با علم تشخيص داده است .\r\nو مثلًا انسان در موارد محذورات احتمالى استنكاف كرده و وارد نمىشود « قاعدهء دفع ضرر متحمل » آبىرا كه راستى احتمال مسموميت دارد ، نمىخورد . به جايى كه احتمال چاه مىرود ، پاى نمىگذارد . به ماده‌اى كه احتمال انفجار دارد دست نمىزند ، ولى اينها مواردى است كه انسان در سر دو راه ايستاده يكى مقطوع‌الامن و ديگرى غير مقطوع و با غريزه عمل به علم را مقطوع‌الامن را انتخاب مىنمايد . گذشته از اين كه احتمال محذور را نيز با عمل تشخيص مىدهد .\r\nاز بيان گذشته نتيجه گرفته مىشود :\r\n1 - يكى از اعتباريات حجّيت علم است .\r\n2 - اين اعتبار از اعتباريات عمومى است ( قبل‌الاجتماع ) .\r\n\r\nدو نكته\r\n\r\nنكته 1 -\r\nنظر به قريحه « مسامحه » كه در انسان از قاعده انتخاب اخف و اسهل استقرار جسته انسان در مرحله عمل هر چيز غير مهم را به عدم ملحق مىنمايد و ما روزانه اين روش را در هزارها مورد به كار مىبريم كه يكى از آنها ادراك ظنى است . در جايى كه جانب مرجوح طرفين ظن بىاهميت بوده باشد به حسابش نمىآوريم و در نتيجه ظن قوى را به جاى علم گذاشته و نام علم به آن مىدهيم و اين همان ظن اطمينانى است كه مدار عمل انسان مىباشد و اين خود يكى از اعتبارات عمومى است .\r\n\r\n","description":"","footnote":"","page_name":" 137 ","page_number":137},
  {"content":"\r\n\r\nپوشيده نماند كه : دانشمندان مادى چنان كه در علم نظرى كجروى نموده و علم « ادراك مانع از نقيض » را منكر شده‌اند هم‌چنان در علم عملى « مورد بحث » نيز اشتباه كرده و درست در نقطه مقابل ما قرار گرفته مىگويند : انسان هميشه به ظن عمل مىنمايد و علمى در كار نيست .\r\nاين نظر از دو جا سرچشمه مىگيرد : يكى انكار اصل ادراك علمى . و ما در مقاله‌هاى گذشته بطلان اين نظر را روشن نموده به ثبوت رسانيديم كه اين نظر جز روش شكاكان « نمىدانيم ؟ » حقيقتى در بر ندارد . دوم خلط ميان اعتبار ظن اطمينانى و ميان الغاى اعتبار علم . دانشمند مادى بايد بداند كه سخن دوتاست كه از همديگر جدا مىباشند .\r\nيك بار مىگوييم انسان بناگذارى نموده كه على رغم « ظن‌اطمينانى » را علم شناخته و به آن معامله علم كند . البته در اين صورت اعتبار حقيقتى از آن علم بوده و علم اعتبارى « ظن اطمينانى » تنها زنده اسم علم مىباشد . و يك بار مىگوييم انسان به علم عمل نمىكند ، بلكه پيوسته پيرو « ظن » است يعنى انسان در عمل مستقيماً به سوى رجحان و اولويت مىگرايد . و اين سخنى است بىپايه و انديشه‌اى است خام ، زيرا انسان در اعتباريات عملى خود محكوم طبيعت و پيرو هدايت فطرت و غريزه خود مىباشد و چنان كه در آغاز سخن گفته شد ، طبيعت و فطرت براى نيل به هدف خود انسانى را به سوى واقعيت خارج مىكشاند و قواى فعاله و مدركه را با واقعيت خارج ارتباط مىدهد و ادراكى كه خارج به طور اطلاق مىتواند در ظرف وى بگنجد همان علم است و بس .\r\nجاى بسى شگفت است اگر چنانچه انسان در مورد عمل تنها ظن يعنى طرف راجح را گرفته و انتخاب مىكند آيا خود رجحان را نيز با رجحان تشخيص مىدهد و همچنين اين رجحان‌هاى مترتب الى غير النهايه مىروند و بالاخره يك طرف نمىتواند ترجيح « نه ظن ترجيح » پيدا كند ؟ يا بالاخره به علم مىرسد ، زيرا اگر در\r\n\r\n","description":"","footnote":"","page_name":" 138 ","page_number":138},
  {"content":"\r\n\r\nجايى گفتيم كه راستى راجح است علم را به كار برده‌ايم ؟\r\n\r\nنكته 2 -\r\nانسان اگر به وجود چيزى علم داشته باشد تا علم به بطلان وجود آن نرسانيده علم نخستين را معتبر مىدارد و مطالعه حالات مختلف حيوانات ديگر وجود اين روش را در آنها نيز تأييد مىكند .\r\nو اگر وجود چيزى كه كردنى است يا نكردنى در ميان دو چيز مردد شود به فعل هر دو طرف يا ترك هر دو طرف مبادرت مىورزد .\r\nو اگر وجود چيزى را نداند ، ترتيب آثار وجود آن را به مورد نمىدهد . و اگر چيزى ميان كردنى و نكردنى - خير و شر - مردد شود ، توقف خواهد كرد . ( چهار اصل :\r\nاستصحاب ، احتياط ، برائت و توقف ؛ به اصطلاح فن‌اصول ) : و چون در جاهاى ديگر در اطراف اين چهار اصل بحث‌هاى وافى شده از دامنه دادن گفت و گو در اين مقاله درباره آنها خوددارى مىشود .\r\n\r\nخاتمه اين بحث\r\nاعتبارات عمومى كه سخنان گذشته ما در پيدايش آنها بود منحصر به پنج اعتبارى كه شمرده شد : « وجوب ، حسن و قبح ، انتخاب اخف و اسهل ، استخدام و عمل علم » نمىباشد ، بلكه اعتبارات ديگرى نيز مىتوان يافت كه جنبه عموميت داشته باشند .\r\nچنان كه اعتبار اختصاص و اعتبار فايده و غايت در عمل از اعتبارات عامه هستند ، زيرا اگر انسان‌را تنها و در حال انفراد فرض كنيم ، در هر استفاده كه از ماده مىكند اگر يك مانع و مزاحمى - اگر چه انسان و يا موجود زنده ديگرى نبوده و يك مانع طبيعى باشد - پيش آمده و بخواهد انسان فعال را از اصل فعاليت يا از كمال فعاليت يا از تكميل فعاليت مانع شود ، انسان نيز ناچار و خواهى نخواهى به مقام دفاع برآمده و با فعاليت دفاعى خود ماده را تخصيص به خود داده و تصرف خود را بر آن مستقر خواهد ساخت و در عين حال اين وضع را يك نسبتى ميان خود ماده انديشيده و\r\n\r\n","description":"","footnote":"","page_name":" 139 ","page_number":139},
  {"content":"\r\n\r\nمفهوم اختصاص « اين ماده از آن من است » در پندار وى جلوه‌گر خواهد شد و اين مفهوم همان اختصاص مطلق است كه اصل مالكيت يكى از شعب آن است و همچنين دارايى ، رتبه و مقام ، هرگونه حقوق قراردادى و علقه زناشويى و . . . از شعب آن به شمار مىرود .\r\nهمچنين لزوم فايده در عمل « بايد كار آرمان داشته باشد » يكى از اعتبارات عمومى است كه به نحوى كه در آغاز سخن گفته شد از اصل مفهوم اعتبار استنتاج مىشود .\r\nو همچنين اعتبارات عمومى ديگرى نيز مىتوان يافت ، ولى اعتبارات پنج گانه نامبرده در تشريح و استنتاج بقيه اعتبارات « اعتبارات بعدالاجتماع » و احكام آنها كافىاست .\r\nبه هر حال : اعتبارات عمومى « اعتبارات قبل‌الاجتماع » چون اعتباراتى هستند كه انسان در هر تماس كه با فعل مىگيرد از اعتبار آنها گريزى ندارد ، يعنى اصل ارتباط طبيعت انسانى با ماده در فعل ، آنها را به وجود مىآورد ، از اين روى هيچ گاه از ميان نرفته و تغييرى در ذات آنها پيدا نمىشود .\r\nمثلًا انسان مىتواند يا مىشود كه يك انديشه ويژه‌اى را به واسطه پيدايش عواملى از مغز خود بيرون براند ، ولى هرگز نمىتواند يا نمىشود كه اصل انديشه را « بايد انديشه كنم » نكند و مثلًا هر اجتماعى مىتواند فكر خاص يك فردى را پايمال كند ، ولى هرگز نمىتواند فكرى را كه در فكر فرد فرد اجتماع ثابت است ، كشته و از ميان ببرد زيرا فكراجتماعى يك شماره محصلى از افكار مىباشد كه روى هم ريخته شده وحدتى پيدا كرده و مانند يك واحد حقيقى مشغول فعاليت است . و در اين صورت چگونه متصور است كه يك اجتماعى - فكر متراكم واحد - خودش ، خودش را از ميان ببرد ؟\r\nما با قريحهء « مسامحه » به بسيارى از موارد نام انتحار و خودكشى مىدهيم ، ولى به\r\n\r\n","description":"","footnote":"","page_name":" 140 ","page_number":140},
  {"content":"\r\n\r\nحسب دقت خودكشى در جهان هستى مصداق ندارد . بلى يك موجود زنده مثلًا مىتواند فعاليت خود را به يك ماده‌اى ارتباط دهد كه حادثه مربوط به وى ، خود موجود زنده يا قوه مربوطه وى را ابطال نمايد ، يا فعاليتش را خنثى كند ؛ مثلًا انسان مىتواند سم را در آب حل كرده بنوشد - يعنى فعاليتى كه ملايم قوه غاذيه كه نوشيدن است انجام دهد - ولى سم محلول به‌واسطه ورود به معده فعاليت كرده او را بكشد .\r\nيا به نور بسيار قوى مانند قرص خورشيد نگاه كرده و قوه باصره را از كار اندازد و يا با يكى از قوا قوه ديگرى را خنثى نمايد مثلًا پلك‌ها را بسته و نگذارد چشم كار كند .\r\nانگشت به گوش گذاشته و نشنود ، ولى هرگز نمىشود انسان يا هر موجود ديگر از وجود خود مستقيماً عدم خود را بخواهد يا از قوه‌اى مستقيماً بطلان فعاليت خود آن قوه را تقاضا نمايد .\r\nاز اين بيان مىتوان نتيجه زير را گرفت : اگر چه اعتبارات عامه قابل تغيير نيستند ولى از راه برخى از آنها در مورد برخى ديگر مىشود تصرف نموده و به وجهى اعتبار عمومى را از كار انداخت .\r\nيعنى موردى را در دايره فعاليت آن دخل داده و مورد ديگر را بيرون كرده و در نتيجه اعتبار عمومى را نسبت به مورد اول خود از كار انداخت . مثلًا زمانى مسافرت‌هاى طولانى را با چارپا يا كجاوه يا تخت روان انجام مىدادند . كجاوه يا تخت روان يا چارپا براى پيمودن راه‌هاى دور و دراز لازم و خوب بود ، ولى با پيدايش وسايلى تازه مانند اتومبيل ، راه‌آهن و هواپيما قاعده لزوم انتخاب اخف و اسهل وسيله تازه را به جاى كهنه نشانيده و صفت لزوم و خوبى را از آن گرفته و به اين داده است . البته اصل خوبى از ميان نرفت ، ولى جاى خود را عوض نمود . در هر گوشه و كنارى از اجتماع امروز صدها مثال براى اين گونه تغييرات رسومى ، آدابى ، اخلاقى ، معاملاتى و تماس‌هاى اجتماعى مىتوان پيدا كرد .\r\nچيزى كه هست اين است كه اصول اعتبارات عمومى پيوسته زنده و سرگرم ادامه\r\n\r\n","description":"","footnote":"","page_name":" 141 ","page_number":141},
  {"content":"\r\n\r\nفعاليت بوده تنها موارد و مصاديق آنها جا به جا مىشود و جامعه بشرى پيوسته پيشرفت خود را در استخدام و استفاده از ماده ادامه داده و سرگرم توسعه و رفع تضييقات زندگى بوده و هر روز صحنه زندگى ديروزى خود را عوض مىكند و اين لازمه برخورد و فعل و انفعالى است كه اصول اعتبارات در همديگر دارند : پس از اين بيان نتيجه گرفته مىشود : « تغيير اعتبارات خود يكى از اعتبارات عمومى است » .\r\n* * * تغيير اعتبارات را در بخش‌هاى زير مىتوان تلخيص كرد :\r\n1 - منطقه‌هاى گوناگون زمين كه از جهت گرما و سرما و ديگر خواص و آثار طبيعى مختلف مىباشد تأثيرات مختلف و عميقى در طبايع افراد انسان داشته و از اين راه در كيفيت و كميت احتياجات تأثير به سزايى مىكنند و همچنين در احساسات درونى و افكار و اخلاق اجتماعى ، و در پيرو آنها ادراكات اعتبارى آنها از هم جدا خواهد بود ؛ مثلًا احتياجات گرما و سرمايى منطقه استوايى نقطه مقابل احتياجات منطقه قطبى بوده و از همين جهت از حيث تجهيزات ، مختلف مىباشند . در منطقه استوايى در اغلب اوقات سال براى انسان يك لنگ كه به ميان ببندد لازم و زياده بر آن خرق و شگفت‌آور بوده و قبيح شمرده مىشود و در منطقه قطبى درست به عكس است .\r\nاختلافات فاحشى كه در افكار اجتماعى و آداب و رسوم سكنه منطقه‌هاى مختلفه زمين مشهود است ، بخش مهمى از آنها از همين‌جا سرچشمه مىگيرد .\r\nو همچنين محيط عمل نيز در اختلاف افكار و ادراكات اعتبارى دخيل مىباشد ؛ مثلًا يك نفر باغبان با يك نفر بازرگان يا يك نفر كارگر بايك نفر كارفرما از جهت روش فكرى يك سان نيست ، زيرا احساساتى كه مثلًا سبزه و آب و درخت و گل و بهار به وجود مىآورند ، غير از احساساتى است كه كالا و داد و ستد لازم دارد و اختلاف احساسات ، اختلاف ادراكات اعتبارى را مستلزم مىباشد .\r\n2 - كثرت ورود يك فكر به مغز انسان نصب‌العين گرديده و نتواند از نظر دور\r\n\r\n","description":"","footnote":"","page_name":" 142 ","page_number":142},
  {"content":"\r\n\r\nداشته و به غير آن توجه كند و البته در اين صورت‌خواهى نخواهى يك فكر ، منطقى و صحيح و خوب به نظر خواهد آمد و خلاف آن به خلاف آن ، و در اين صورت ، توارث افكار ، تلقين ، اعتياد ، تربيت ، در تثبيت و تغيير افكار اجتماعى و ادراكات اعتبارى نقش مهمى را بازى خواهد كرد .\r\n3 - ما ترديد نداريم كه با قريحه تكامل پيوسته بر معلومات خود مىافزاييم و خلاصه در اثر اين كه نخستين روزهاى پاگشايى به جهان ماده معلومات زيادى از نياكان خود به طور توارث دريافت داشته پايه پيشرفت‌هاى آينده قرار مىدهيم ، دايره علوم روز به روز در توسعه است و هر چه توسعه پيدا كند از مزاياى طبيعت به‌واسطه تطبيق عمل ، استفاده‌هاى بيشتر و كامل‌ترى نموده و طبيعت سركش را بهتر رام مىكنيم و از اين روى مفهوم « بايد و نبايد ، خوب و بد » و نظاير آنها پيوسته هم آغوش تغيير مىباشد ؛ مثلًا دو فرد انسان فرض كنيم كه يكى از آنها « انسان امروز » در يكى از تالارهاى كاخى زيبا روى كرسى زيباى خود نشسته و فاخرترين لباس را كه با آخرين مد روز دوخته شده باشد پوشيده و در مقابل ميزى كه روى آن خوراك‌هاى رنگارنگ چيده شده قرارگرفته باشد . و ديگرى « انسان اولى » روزگار شيرين خود را در شكاف كوه‌ها با گياه بيابان‌ها و ميوه جنگل‌ها مىگذراند . با سنجشى كه در ميان اين دو فرد به عمل بياوريم روشن خواهد شد كه انسان چه بسيار بايستنىها را ترك گفته و خوب‌ها را بد شمرده تا به حد امروزه رسيده . انسان هيچ گاه از فكر خوب و بد دست‌بردار نيست ، ولى پيوسته با پيشرفت زندگى ، بد را خوب و خوب را بد مىشمارد زيرا هيچ گاه زندگانى ديروزى با احتياجات امروزى وفق نمىدهد .\r\nاگر در معلومات اعتبارى تأمل نماييم خواهيم ديد كه حال ادراكات اعتبارى در توليد و استنتاج مانند : حال علوم حقيقى مىباشد ؛ مثلًا ما نسبت وجوب را « بايد » از نسبت ضرورت خارجى كه در ميان علت و معلول خارجى است گرفته‌ايم و عامل اصلى اين اعتبار همين بود كه ديديم : فعل بالقوه فعاله ارتباط داشته و به ايده‌آل\r\n\r\n","description":"","footnote":"","page_name":" 143 ","page_number":143},
  {"content":"\r\n\r\n« مصلحت » قوه نامبرده مشتمل مىباشد و البته اين وجوب اعتبارى مانند وجوب حقيقى ميان يك فاعل و يك فعل تحقق پيدا مىكند « وجوب تعيينى به اصطلاح فن اصول » ، ولى پس از انجام اين امر چون گاهى مىبينيم كه دو فعل مختلف در اشتمال بر مصلحت يك‌سان مىباشند وجوب نامبرده را ميان قوه فعاله و ميان يكى از دو فعل - لاعلىالتعيين - اعتبار مىكنيم و در نتيجه وجوبى تازه به نام « وجوب تخييرى » پيدا مىشود .\r\nو همچنين همه يا بيشتر تغييراتى كه در لغات مختلف پيش آمده و به طور غيرقابل احتراز دامن‌گير كلمات و الفاظ مىشود از اين راه است ، زيرا ما لفظى را كه وجود لفظى معناى خودش قرار مىدهيم ، پس از چندى كه استعمال مىكنيم قريحه مسامحه‌كارى ما با اتكاى به قاعده لزوم انتخاب اخف و اسهل ، لفظ ديگرى را كه شبيه آن بوده و به زبان آسان‌تر است ، به جاى آن گذاشته و كم‌كم لفظ اولى را به دست فراموشى مىسپارد - چون واژه ورخ به جاى برخيز و پاش - به جاى بپاى شو - و بايد دانست كه تغييرات ديگرى نيز بجز تغييرات سه‌گانه نامبرده مىتوان پيدا كرد ، ولى نوع تغييرات به همان بخش‌هاى سه‌گانه نامبرده منتهى مىگردد .\r\nو نيز روشن است كه تغييرات سه گانه نامبرده گاهى به‌واسطه امتزاج‌هاى مختلفه و آميزش‌هاى گوناگون كه ميانشان پيدا شود يك سلسله نتايج تركيبى نيز مىدهد و اين‌گونه تغيير در ميان آداب و رسوم اجتماعى امثله زيادى دارد و شايد كمتر موردى بتوان پيدا كرد كه عوامل مختلف تغيير در آن تأثير نكرده باشد و از منافع گوناگون سرچشمه نگرفته باشد .\r\n* * * \r\nقسم دوم : اعتباريات بعدالاجتماع\r\nمفاهيم اعتبارى كه انسان اجتماعى امروز از قالب ذهن خود درآورده به اندازه‌اى\r\n\r\n","description":"","footnote":"","page_name":" 144 ","page_number":144},
  {"content":"\r\n\r\nزياد است كه شايد تميز و طبقه‌بندى و شمردن آنها بالاتر از توانايى فكر بوده باشد .\r\nاگرچه همه آنها ساخته فكر و انديشه مىباشند . با اين همه پيوسته انسان به حسب پيشرفت اجتماع و تكامل فكر خود مفاهيم تازه‌اى ساخته و هر روز يك يا چند نمونه تازه به معرض نمايش مىگذارد . و از همين جا نيز مىفهميم كه به قهقرى برگشته و به انسان اولى اجتماعى نزديك‌تر شويم اين ساخته‌هاى فكرى كمتر شده و به ريشه‌هايى كه محل انشعاب شاخه‌ها هستند نزديك‌تر خواهند گشت .\r\nاز اين روى و براى اين كه اين مقاله بيشتر از حد معينى ، تفصيل را گنجايش ندارد ما در اين جا اعتبارات بعدالاجتماع چندى كه به منزله ريشه‌هاى ساير اعتبارات بعدالاجتماع مىباشند ، مورد بحث و گفت و گو قرار مىدهيم .\r\n\r\n1 . اصل ملك\r\nچنان كه از بحث‌هاى گذشته به دست آمد ريشه اين اصل پيش از تحقق اجتماع محقق بوده و آن همان اختصاص است كه بعدها به صورت ملك تكميل شده و داراى اثر خاصى كه جواز همه‌گونه تصرفات بوده باشد گرديده و اصل اختصاص يا اختصاص مطلق در مورد بعضى تصرفات اعتبار پذيرفته چنان كه مىبينيم در ملك ديگران مىتوانيم اختصاصاتى « امتيازات » داشته باشيم يا آن كه مىتوانيم اختصاصى در مواردى پيدا كنيم كه مورد تعلق ملك نخواهد بود مانند اختصاصات زوجيت ، دوستى ، همسايگى ، پدرى ، فرزندى ، و خويشاوندى و جز اينها .\r\nالبته اين اختصاصات نيز هر كدام در مورد مخصوص خود به اندازه تماس و احتياج اجتماعى قيود تازه‌اى به خود گرفته و نام‌هاى ويژه پيدا مىكنند و در نتيجه احكام و آثار تازه‌اى براى آنها اعتبار مىشود كه قابل انطباق به مورد بوده باشد .\r\nدر عين حال همه اين گونه اختصاصات « حقوق » ناميده مىشوند و تقريباً يا تحقيقاً در نظر اجتماع ، مورد اختصاص ، فايده مىباشد و در نخستين روزى كه اجتماع ميان\r\n\r\n","description":"","footnote":"","page_name":" 145 ","page_number":145},
  {"content":"\r\n\r\nعين و فايده فرق گذاشته اختصاص « حق » را به معناى ملك فايده ناميده و ملك را اختصاص به عين - كه محل جميع تصرفات ممكنه است - اعتبار نموده است .\r\nدر مرتبه تالى اين اعتبار ، به‌واسطه احتياجى كه هر يك از افراد اجتماع به مواد متصرفى و بالخصوص ملكى غير پيدا نموده‌اند اضطراراً اعتبار تبديل پيش آمده اگرچه انسان فرد اين منظور با غلبه و تهاجم انجام مىداد ، چنان كه پس از اجتماع افراد مقتدر و حتى در اجتماع متمدن امروزه جامعه‌هاى مقتدر نيز اگرچه با ظاهرسازى و مغلطه‌كارى باشد ، همين روش را دارند .\r\nو به واسطه اعتبار مبادله ، تقسيمات تازه‌اى به واسطه اختلافات نوعى مالك ( واجد شرايط تصرف و غير واجد چون بچه ، ديوانه ، مالك شخصى و مالك اشتراكى گوناگون و مالك نوعى و هيئت و مقام ) و اختلاف نوعى اعيان مملو كه ( انسان برده ، حيوان ، نبات ، جماد ، املاك قابل نقل و انتقال ، غيرقابل نقل و انتقال ، موجود و غير موجود و جز اينها ) پيش آمده كه منشأ اعتبار يك سلسله موضوعات اعتبارى تازه دامنه‌دار از معاملات گوناگون و وضع احكام گوناگون از براى آنها گرديده است . و در نتيجه عدم تعادل نسبت ميان مواد مورد مبادله احتياج به اعتبار پول پيش آمده كه يكى از مواد مورد رغبت را واحد مقياس از براى سنجش ساير مواد مورد حاجت قرار بدهند و البته اين اعتبار نيز يك سلسله اعتبارات فرعى مربوطه را ايجاب مىكند كه دستگاه وضع پول ، طلا و نقره و اسكناس و چك و اوراق ديگر بهادار و اعتبار و غيره با احكام و آثار خود نماينده آنها مىباشند .\r\nو البته اين همه تحولات اعتبارى تنها به مورد ملك اختصاص نداشته و در ساير موارد اختصاص نيز عيناً مانند ملك يا با تغييرات مناسبى مانند اقسام طلاق و مبادله‌هاى گوناگون حقوقى پيدا مىشوند .\r\nو هر يك از اين موضوعات اعتبارى و آثار دامنه‌دار آنها قابل گفت و گوهاى علمى دراز مىباشد كه ممكن است در اطراف آنها نظرهاى گوناگون داده شود و در جاهاى\r\n\r\n","description":"","footnote":"","page_name":" 146 ","page_number":146},
  {"content":"\r\n\r\nمخصوص به خود مورد بررسى قرار گرفته‌اند ولى از غرض بحث ما كنار بوده و فقط نظر ما از اين بحث تذكر دادن اين نكته است كه همه اين موضوعات و خواص و آثار آنها اعتبارى و ساخته ذهن هستند كه مطابق حقيقى خارجى ندارند .\r\n\r\n2 . كلام ( سخن )\r\nنيازمندى به ساختن سخن و وضع لفظ دلالت كننده از چيزهايى است كه انسان - و غالب جانوران صدا دار تا آن‌جا كه مىدانيم - در اولين مرحله اجتماع پى به آن مىبرند ، زيرا هر اجتماع كوچك يا بزرگ ، احتياج افراد خود را به فهميدن مقاصد و منويات همديگر تثبيت مىكند .\r\nو البته اين ساخته اجتماعى نيز مانند ساير ساخته‌هاى پر شاخ و برگ اجتماعى نخستين بار به طور خيلى ساده از يك فطرت بسيار ساده و بىآلايش سرچشمه گرفته است و چنان كه ميان نوزادان حيوانات و مادرهاى آنها در نخستين تفهيم و همچنين در فهمانيدن و فهميدن نوزادان انسانى مشاهده مىنماييم ، اين كار از محسوسات شروع مىشود چنان كه مرغ براى فهمانيدن جوجه برابر چشم او نوك منقار به دانه زده و برداشته و مىخورد و جوجه نيز همان كار را كرده و رفع حاجت - گرسنگى - خود را حس مىكند . و اگر چنانچه جوجه غافل بوده باشد مرغ صدايى كرده و اين كار را انجام مىدهد و جوجه نيز به موجب غريزه بحث از علل و حوادث كه غريزه حيوانى است متوجه جهت صدا شده و كار مادر را ديده و خود نيز با تقليد همان كار را انجام مىدهد و نظاير اين كار در انسان و ساير حيوانات زياد مىباشد . و چنان كه مىبينيم در اين مرحله دلالت صدا به معناى مقصود دلالت عقلى بوده و بالملازمه است و خود معنى مقصود - با وجود خارجى - به مخاطب نشان داده مىشود - و همه صداها در افاده اين غرض يك‌سان بوده و تميزى لازم نيست - ولى پس از چند بار تكرار ، ذهن مخاطب ميان مقصود و صدا يك نحو ملازمه ( نظير تداعى معانى ) معتقد\r\n\r\n","description":"","footnote":"","page_name":" 147 ","page_number":147},
  {"content":"\r\n\r\nشده با شنيدن صدا از دور به سوى مادر به قصد دانه مىشتابد .\r\nو از طرف ديگر اختلاف احساسات درونى مانند مهر ، كينه ، دوستى ، دشمنى ، انفعال ، شفقت ، تملق ، شهوت جنسى و غير آنها در شكل صدا اختلافاتى غيرقابل انكار به وجود مىآورد و به اين‌وسيله صداها تنوع پيدا كرده و كم و بيش تميز و تعدد مىپذيرند و در اين مرحله مستمع يك‌گام فراتر گذاشته و با صداهاى مختلف به مقاصد نسبتاً گوناگونى استدلال كرده و به چيزهايى غايب از حواس پىمىبرد ، ولى باز چنان كه روشن است دلالت صدا بر مقصود ، عقلى و طبيعى است و در اين حال ذهن مستمع و خاصه انسان به رابطه ميان حادثه و صداى ويژه وى كم و بيش آشنا مىگردد و كم‌كم حوادث را با صداهاى ملازم وجود آنها حكايت مىنمايد و در نتيجه حروف تهجى از همديگر تميز پيدا كرده و كلمات مركبه پيدا مىشود چنان كه مىبينيم مقدار زياد و متنابهى از كلمات در لغت‌هاى گوناگون حكايت اصواتى است كه در حوادث صدادار مقارن حادثه پيدا مىشوند و در اين باب استعمال اشاره با دست و سر و چشم و ساير اعضا ، زياد مؤثر هستند و مقارن اين احوال ، ديگر انسان به مجرد شنيدن كلمه بىتوقف به ياد حادثه مىافتد و دلالت عقلى و طبعى جاى خود را به دلالت لفظى مىدهد و انسان با پيدا كردن شعور به اين خاصه ، كار تكلم را يك‌سره مىنمايد . تا كار به جايى مىرسد كه انسان هنگام سخن گفتن يا سخن شنيدن از الفاظ غفلت كرده و تنها متوجه معنى مىشود چنان كه گويى معنا را مىگويد يا مىشنود ، يعنى معنا به حسب عقيده وى خود لفظ گرديده و از اين جاست كه زشتى و زيبايى - محبوبيت و منفوريت معنا در لفظ تأثير كرده و گاهى مىشود كه صفتى از معنايى به لفظى و از لفظ به معناى ديگر و همچنين . . . سرايت مىكند . اين جاست كه كار اعتبار تمام شده و به حسب اعتبار ، لفظ عين معنا مىشود .\r\nآن گاه اختلاف محيطهايى كه افراد انسان به‌واسطه مهاجرت و انشعابات قومى به وجود آورده‌اند از يك طرف و وضع الفاظ تازه به واسطه مواجهه با احتياجات تازه\r\n\r\n","description":"","footnote":"","page_name":" 148 ","page_number":148},
  {"content":"\r\n\r\nبه‌واسطه تكامل زندگى اجتماعى از طرف ديگر و انتخاب اخف و اسهل از طرف ديگر موجب اشتقاق لغت‌هاى متنوع ، از يك لغت اصلى و بروز و ظهور لهجه‌هاى گوناگون در محيطهاى مختلف شده و تكلمات كامله صورت مىپذيرد .\r\nدر همه كلمات ، لفظ نماينده معنا گرديده و بلكه در ظرف اعتبار و محيط تفهيم و تفهم ، خود معنا مىگردد .\r\n\r\n3 . رياست و مرئوسيت و لوازم آنها\r\nچنان كه تأمل كافى در روش جامعه‌هاى انسانى حتى جامعه‌هاى مترقى امروز به دست مىدهد . و همچنين تاريخ نقلى از دوره‌هاى نسبتاً نزديك زندگانى بشر و وسايل ديگر تاريخى از دوره‌هاى دور و دراز زندگى دسته‌جمعى انسان اولى نشان مىدهد به مقتضاى قريحه و غريزه استخدام ، افرادى كه در جامعه‌هاى ابتدايى از همه قوىتر بوده‌اند و خاصه آنان كه توانايى جسمى و توانايى ارادى بيشترى داشته‌اند ، همان‌گونه كه موجودات جمادى و نباتى و حيوانى ديگر را مورد استفاده خود قرار مىداده‌اند افراد ديگر جامعه را نيز استخدام مىكرده و اراده خود را به آنها تحميل مىنموده‌اند ، يعنى وجود فعال را بزرگ‌تر و وسيع‌تر مىساخته و در ميان افراد پراكنده نسبتى پيدا كرده‌اند كه نسبت روان به تن يا به عبارت ساده‌تر و شايد هم باستانىتر و كهنه‌تر ، نسبت سر به بدن بوده باشد . زيرا چنان كه قرائن نشان مىدهد انسان به اهميت سر در بدن بيشتر از اهميت قلب در بدن پى برده گذشته از اين كه به حسب حس نيز در ابتداء اجزاء و بالاتر از همه مىباشد و از اين روى نام‌گذارى اين گونه نسبت‌ها را از « سر » گرفته‌اند ، مانند سر نخ ، سر راه ، سر دسته ، سرلشگر ، سر سلسله و جز آنها . . . .\r\nو در نتيجه اين اعتبار لوازم طبيعى حقيقت اين نسبت ( نسبت سر به هر يك از اعضاء فعاله و به مجموع بدن ) از قبيل فرمانروايى جامعه و انقياد دسته‌جمعى و\r\n\r\n","description":"","footnote":"","page_name":" 149 ","page_number":149},
  {"content":"\r\n\r\nانقيادهاى فردى و يك سلسله مقررات و رسوم و آداب كه مقام رئيس را نشان داده و مظاهر احترام و تعظيم او مىباشد مانند اقسام تعارفات و كرنش‌ها و پرستش‌هاى بزرگ و كوچك با وجهى كه مناسب كمال فعلى اجتماع مىباشد جعل و اعتبارى شده است .\r\nو از طرف ديگر چون اعتبار رياست را اعتبار اجتماع و عدالت اجتماعى ( چنان كه سابقاً گفته شد ) پيش آورده يك سلسله اعتبارات مناسبه عليه مرئوس و عليه رئيس كه در حقيقت جواب‌ده اعتباراتى است كه له رئيس و عليه مرئوس وضع گرديده ساخته شده و البته چون اين اعتبارات به نفع مرئوس و ضرر رئيس است از جهت قوه و ضعف باقوه و ضعف رئيس نسبت متعاكس دارند هر چه مقام رياست تواناتر باشد تأثير اعتبارات و حقوق مرئوس ضعيف‌تر و هرچه ضعيف‌تر قوىتر و همچنين توانايى و ناتوانى مرئوس در اعتبارات جانب رئيس تأثير متعاكس دارد .\r\nالبته با كمترين توجه مىتوان فهميد كه اعتبار رياست كه گفته شد بيشتر در دنباله خود ، اعتبارات دامنه‌دار زيادى دارد كه تشخيص هويت‌هاى تفصيلى آنها خارج از بحث ما بوده و سير اجمالى در رشد و تكون آنها مانند نظايرشان براى ما كافىاست فقط در ميان اين‌همه لواحق چيزى كه واجد اهميت و تأثير در ابحاث گذشته و آينده دارد ، سازمان اعتبار امر و نهى و تبعات و لواحق آنهاست .\r\n\r\nامر و نهى - جزء و مزد\r\nامر و خواستن كارى از ديگرى چنان كه با تأمل به دست مىآيد بستگى دادن خواست و ربط دادن اراده است به فعل ديگرى . و چون به حسب واقع ارادهء هر فرد مريد جز به فعل خود يعنى حركات عضلانى خود تعلق نمىگيرد و همچنين فعل ديگرى نيز جز به اراده خودش به جاى ديگر متعلق نمىشود ناچار تعلق دادن مريد اراده خودش را به فعل غير جز دعوى و اعتبار صورت ديگرى نخواهد داشت و از\r\n\r\n","description":"","footnote":"","page_name":" 150 ","page_number":150},
  {"content":"\r\n\r\nاين روى همين اعتبار تعلق اراده ارتباط مستقيم به اعتبار رياست دارد كه به معناى توسعه دادن وجود خود و ديگران را جزء وجود نمودن تفسير نموديم و در نتيجه بايد گفت كه در مورد امر شخص آمر ، مأمور را جزء وجود خود و به منزله عضو فعال خود قرار مىدهد پس نسبت ميان مأمور و ميان فعل نسبت وجوب « بايد » مىباشد چنان كه نسبت ميان عضو فعال مريد و ميان فعل مربوط نسبت وجوب « ضرورت تكوينى » است .\r\nو نظر به اين كه وجوب حقيقى با وجوب اعتبارى از جهت قوّت و ضعف فرق روشن دارد استشعار اين ضعف در اراده اعتبارى و وجوب اعتبارى ، بشر را مضطر و وادار به اعتبار جزاء يعنى اعتبار پاداش در صورت اطاعت و امتثال كه دست پايين و حداقلش ثنا و مدح و ستايش است و اعتبار كيفر در صورت مخالفت و تمرد كه كمترين درجه‌اش ذم و لوم و نكوهش است ، مىنمايد .\r\nو قوّت و ضعف جزاء نيز با قوّت و ضعف مقام آمريت نسبت متعاكس دارد ، يعنى هرچه آمر قوىتر باشد اعتبار جزاء موافقت ضعيف‌تر و اعتبار جزاى مخالفت قوىتر خواهد بود و هرچه آمر ضعيف‌تر باشد اعتبار جزاى موافقت قوىتر و اعتبار جزاى مخالفت ضعيف‌تر خواهد بود .\r\nبا اين همه به حسب نظر عمومى جزاى موافقت واجب نيست ، زيرا كه آن لازمه آمريت يعنى رياست رئيس است ولى جزاى مخالفت به معناى استحقاق مأمور متمرد لازم است اگرچه فعليّت آن بسته به خواست آمر است .\r\nو در اين مرحله اطاعت و معصيت نسبت به اراده اعتبارى « امر » طبق انقياد و گردن‌گذارى حقيقى و عصيان و سرپيچى حقيقى اعتبار شده ؛ يعنى اطاعت را از مطاوعت و پذيرش تأثير خارجى و معصيت را از عصيان و نپذيرفتن تأثير خارجى گرفته‌اند .\r\nو به همين ملاحظه نسبت اطاعت به امتثال‌هاى خصوصى اوامر خاصه نسبت كلى\r\n\r\n","description":"","footnote":"","page_name":" 151 ","page_number":151},
  {"content":"\r\n\r\nبه فرد مىباشد و همچنين نسبت معصيت به تمردهاى خصوصى .\r\nو همچنين به همين نظر نسبت ميان اطاعت و ميان مأمور نسبت وجوب است چنان كه نسبت ميان فعل « متعلق امر » و مأمور همين است .\r\nو چون انسان همين اطاعت و وجوب را براى نخستين بار به موجب فطرت در مورد رياست و امر گرفته در هر جا كه وجوب اطاعت را ببيند همان جا وجود « امر » را معتقد خواهد بود و در نتيجه آمر و حاكمى نيز اثبات خواهد نمود .\r\nچنان كه عملى كردن اقتضائات غريزى و احساسى را مانند اقتضائات احساس شهوى يا دوستانه يا دشمنانه اطاعت حكم و امر غريزه مىدانيم و همچنين انجام دادن قضايايى كه در شرايع آسمانى ثبت شده امتثال امر شرع و مطابقت دادن عمل را با مندرجات يك قانون مدنى اطاعت امر و حكم قانون نمىشماريم و همچنين يك سلسلهء امورى كه فطرت به لزوم آنها قضاوت مىكند و صلاح جامعه كه توأم به اصلاح و تكامل فردى است در آنها مىباشد احكام و اوامر عقليه ناميده و انجام دادن آنها را اطاعت اوامر عقلى ( يا اطاعت از امر وجدان ) مىدانيم و در مورد آنها مجازاتى از ستايش و نكوهش معتقديم .\r\nبا تأمل در اطراف اين بيان ، روشن خواهد شد كه اين مفاهيم اعتبارى و افكار مصنوعى انسانى كه چون درياى بيكران بيرون و اندرون تمام ادراكات ما را فراگرفته و به همه‌جاى افكار ما نفوذ كرده و ريشه دوانيده است يك سازمان رياست و مرئوسيت - فرمانروايى و فرمان بردارى - بيش نبوده و نيروى فعاله‌اى جز اصل استخدام سابق‌الذكر ندارد .\r\nو هرگونه انديشه تازه كه تكامل اجتماع پيش آورد و هر طرح نوينى كه ريخته شود باز كارى را كه انسان به حسب فطرت اولى انجام داده پيروى كرده و روى همان كارگاه نخستين و نقشه اولى مىبافد !\r\nالبته همه اينها نمونه و نمايش دهنده سازمان حقيقى عليت و معلوليت است كه\r\n\r\n","description":"","footnote":"","page_name":" 152 ","page_number":152},
  {"content":"\r\n\r\nحتى در افكار اعتبارى خودنمايى مىكند .\r\nسخن در اعتبار نهى مانند سخنى است كه در اعتبار امر گفته شد ، جز اين كه اعتبار اولى نهى نبايد اعتبار تعلق اراده به ترك فعل بوده باشد ، براى اين كه انسان كارى را كه با قصد و اراده خود نمىكند حقيقتاً اراده‌اش به ترك و عدم فعل متعلق نمىشود زيرا اراده هيچ گاه به عدم قابل تعلق نيست ، بلكه حقيقت اعتبار نهى اعتبار عدم تعلق اراده است به فعل ، ولى چون انسان پيوسته در جاى عدم اراده فعل ، ديگرى را اراده كرده نظر مردم به همين‌جا معطوف شده و تصور مىكنند كه انسان عدم‌الفعل را اراده نموده است .\r\nبه هر حال پس از تحقق اعتبار نهى نظير اعتبارات فرعى كه در امر لازم بود و ساخته مىشود در نهى نيز به حسب مناسبت و اقتضاى معناى خودش پيش مىآيد .\r\nميان شخص منهى و فعل منهى عنه نسبتى است - مانند وجوب ترك - كه « حرمت » ناميده مىشود ، چنان كه در امر نسبتى بود كه « وجوب » ناميده مىشد و همچنين از ثواب و عقاب و ستايش و نكوهش با خواص و كيفياتى كه در امر گفته شد پيدا مىشود .\r\nو بايد دانست : چنان كه در اوايل مقاله گفته شد نسبت وجوب « بايد » در همه اعتباريات از وجوب « ضرورت » خارجى گرفته شده و از همين روى نسبت حرمت نيز از ضرورت عدم گرفته خواهد شد و قهراً در جاهايى كه ضرورت وجود و ضرورت عدم هيچ‌كدام موجود نيست . نسبت تساوى طرفين موجود و اعتبار خواهد شد كه همانا « اباحه » مىباشد و با اين سه نسبتِ وجوب ، حرمت و اباحه ، مهاذات اعتبار با حقيقت تمام است جز اين كه در ميان عقلا و اجزاء اجتماع دو نسبت ديگر به نام استحباب و كراهت نيز موجود است كه به معناى رجحان فعل و رجحان ترك مىباشند و اين دو نسبت چنان كه روشن است مستقيماً از خارجى و واقعيت گرفته نشده‌اند ، زيرا هرچه در خارج محقق است نسبت رجحان ترك مىباشند و اين دو\r\n\r\n","description":"","footnote":"","page_name":" 153 ","page_number":153},
  {"content":"\r\n\r\nنسبت ، چنان كه روشن است مستقيماً از خارج و واقعيت گرفته نشده‌اند ، زيرا هرچه در خارج محقق است نسبت ضرورت را دارد . بلى ممكن است فعلى در ظرف علم صفت رجحان را پيدا كند كه حال فعلى است كه از مرحله تساوى بيرون آمده و به حد ضرورت نرسيده باشد آن گاه اين نسبت اگر به فعل متعلق شود رجحان فعل « استحباب » و اگر به ترك متعلق شود رجحان ترك « كراهت » خواهد بود و در عين حال اين دو نسبت « استحباب و كراهت » ميان اهل اجتماع دوش به دوش سه نسبت ديگر « وجوب و حرمت و اباحه » كار مىكند .\r\n\r\n4 . اعتبارات در مورد تساوى طرفين\r\nما يك سلسله اعتبارات با لحاظ تساوى طرفين نيز داريم كه در ميان افراد متساوىالحال - بدون رياست و مرئوسيت - از راه حاجت اجتماع اعتبار شده‌اند مانند اقسام مبادله‌ها ، ارتباطها ، حقوق متعادله اجتماعى كه حاجت به شرح تفصيلى ندارد .\r\nو بايد دانست كه اعتباريات باب رياست و مرئوسيت در اين باب نيز مانند امر و نهى و جزاى خوب و بد در اين مرحله نيز قابل جريان است . ولى چيزى كه هست امر و نهى در اين‌جا تكيه به مولويت ندارند ، بلكه به خوبى و بدى فعل و همچنين جزاى به خود فعل متكى است و از اين رو اين اوامر و نواهى را مولوى نمىگويند بلكه ارشادى مىنامند ؛ يعنى اين گونه اوامر و نواهى به فايده فعل دلالت و هدايت مىنمايند ؛ مثلًا مىگوييم فلان كار را بكن تا سعادت يا فلان فايده را بيابى .\r\n\r\nارتباط اعتباريات با حقايق مترتبه به آنها يا كيفيت ارتباط علوم مجعول انسان با خواص واقعى آن\r\nچنان كه در آغاز مقاله گفته شد گفت و گوى ما در علوم اعتباريه در سه بخش مىباشد :\r\n\r\n","description":"","footnote":"","page_name":" 154 ","page_number":154},
  {"content":"\r\n\r\n1 - كيفيت پيدايش علم اعتبارى از انسان ؛\r\n2 - كيفيت پيدايش كثرت در علوم اعتبارى ( انقسامات ) ؛\r\n3 - كيفيت ارتباط علوم اعتبارى با آثار واقعى و حقيقى يعنى با اعمال خارجى وجود انسان .\r\nانسان با پيمودن اين سه مرحله ، خود را به حقايق يعنى به خواص واقعى خود ارتباط داده و به عبارت ديگر علوم ساخته خود را توصيف نموده و با حقايق كمالى خود استكمال مىورزد .\r\nبحث‌هايى كه تاكنون در اين مقاله انجام داده‌ايم به دو مرحله اولى از اين سه مرحله بستگى داشت اينك مىخواهيم كم و بيش در مرحله سوم به اندازه ظرفيت اين مقاله به گفت و گو بپردازيم .\r\nمقدمتاً نظريات زيرين را بايد در نظر گرفت :\r\n1 - تا آن جاى جهان ماده كه پاى مشاهده و آزمايش خود را رسانيده‌ايم و تا آن جا كه موجوداتى يافته‌ايم و به بررسى پرداخته و به دست آورده‌ايم هر موجودى داراى فعاليتى در دايره هستى خود بوده و موجود غير فعال نداريم .\r\n2 - فعاليت هر موجودى مناسب و ملايم وجود خودش - به‌نفع هستى و بقاى خود - مىباشد و از اين روى موجودى كه به سوى نابودى با ضرر خود قدمى بردارد ، سراغ نداريم و اين نظريه البته نيازمند به توضيح مىباشد ، در بحث‌هاى گذشته توضيح نسبتاً كافى در اين باب داده‌ايم .\r\n3 - اين فعاليت پيوسته به‌واسطه حركتى است - حركت‌هاى گوناگون كه در هر موجود مناسب با ذاتش انجام مىگيرد كه موجود فعال انجام داده و به غايت حركات كه كمال آن مىباشد ، نائل شده و هستى خود را تكميل مىنمايد ( البته خود وجود آن نيز از قانون حركت مستثنى نبوده و چنان كه در مقاله‌هاى آينده به يارى خدا به ثبوت خواهيم رسانيد با حركت جوهرى متحرّك مىباشد و نزديك به اين سخن از\r\n\r\n","description":"","footnote":"","page_name":" 155 ","page_number":155},
  {"content":"\r\n\r\nدانشمندان امروز نيز به طور فرضيه مىشنويم : « جهان طبيعت / حركت » . )\r\n4 - گروهى از موجودات اين فعاليت و حركت استكمالى را از راه علم « فكر » انجام مىدهند و قدر متيقن از اين گروه انسان و تقريباً يا تحقيقاً ساير انواع حيوان مىباشد .\r\nو البته همه حركاتى را كه در دايره وجود انسان يا ساير حيوانات تحقق پيدا مىكند نمىتوان از راه علم انجام يافته پنداشت ؛ يعنى در اثبات اين كه همه حركات انسان اعم از طبيعى و ارادى ، علمى و از راه علم انجام مىگيرد نمىتوان برهان اقامه كرد ، اگرچه انكار نيز نمىتوان كرد ، زيرا ما در تأمل ابتدايى بىترديد فرقى واضح ميان فعاليت دستگاه داخلى تغذيه و تنميه و ميان سخن گفتن و نگاه كردن و غذا خوردن مىيابيم ، زيرا در قسم اول اگرچه گاهى علم به وجود عمل پيدا مىكنيم ولى بود و نبود علم ، كمترين تأثيرى در عمل ندارد ، ولى در قسم دوم با از ميان رفتن علم وجود فعل از ميان مىرود .\r\nپس علم « فكر » يك ابزار عمومى است كه جنس حيوان كارها و فعاليت‌هاى مخصوص به خود را به‌وسيله آن انجام مىدهد ؛ يعنى ارتباط او با حركات خودش و متعلق حركات خودش « ماده » به وسيله رابطه علم است .\r\n5 - علمى كه مستقيماً و بلاواسطه وسيله استكمال فعلى انسان و ساير حيوانات است علم اعتبارى است نه علم حقيقى . توضيح اين نظريه اين كه چنان كه در آغاز مقاله اشاره نموديم وسيله بودن علم از براى فعاليت انسان از اين راه است كه علم پشت سر خود و خارج از خود را نشان داده و انسان او را درمىيابد و بىترديد يافتن ماوراء علم براى اين است كه انسان كمال خود را تميز دهد ( يعنى چيزى را كه رافع احتياج و نقص مىباشد از غير آن بشناسد ) و از اين روى ناچار انسان خواهش قواى فعاله خود را كه مظاهر احتياج و استكمال هستند بايد با علم و ادراك آميزش دهد و سپس آن خواهش‌ها را با ماده خارجى ارتباط داده و صورت آنها را به ماده تطبيق نمايد ، تا قواى فعاله خود را با آنها به وسيله حركت‌هاى گوناگون تماس دهد . و همين\r\n\r\n","description":"","footnote":"","page_name":" 156 ","page_number":156},
  {"content":"\r\n\r\nجاست كه قوه فعاله انسان با ماده‌اى كه مورد تعلق فعاليت وى مىباشد ارتباط حاصل مىكند .\r\nچنان كه در آغاز مقاله اشاره نموديم ، اين علوم كه ميان انسان و حركات فعلى او رابط هستند ، علوم اعتبارى مىباشند نه علوم حقيقى اگرچه علوم حقيقى نيز هرگز مستغنىعنه نخواهند بود ، زيرا چنان كه اثبات كرديم اعتبار بىحقيقت محض نمىشود ؛ مثلًا هنگامى كه آب مىآشاميم نخست از جهاز تغذيه صورت احساسى تشنگى را مشاهده مىكنيم و پس از آن ، خواهش سيراب شدن بر ما جلوه مىكند و نسبت وجوب و لزوم را ميان خود و سيراب شدن به كار مىبريم و چون اين خاصه را با آزمايش يا فراگرفتن از ديگران در آب سراغ داريم ، صورت خواسته و سيراب كننده را به آب مىدهيم و پس از آن نسبت وجوب را ميان خود و حركت ويژه‌اى كه تأمين خوردن آب را مىتواند بكند مىگذاريم و در اين هنگام قوه فعاله است و حركت خودش ( كار مخصوص ) .\r\nو اگر چنانچه اين دستگاه تطبيق و توسيط وجوب نبود علوم و ادراكات حقيقى كه در مورد آب داريم فعل را به وجود نمىآورد نه روزى كه انسان اولى و يا كودك بوده و اسم آب را نيز نمىدانستيم و تنها آب مىديديم و نه روزى كه به ما گفتند آب تنها عنصرى است كه همه جهان از آن تركيب يافته و نه روزى كه از يونانىها شنيديم كه آب يكى از چهار عنصر مىباشد و نه روزى كه به ثبوت رسيد كه آب نيز مانند ساير مركبات ، مركب بوده و از آميزش اكسيژن و هيدروژن به نسبت 33 % و 66 % به وجود آمده است .\r\nو همچنين اگر از اجزاى همان دستگاه تطبيق و توسيط وجوب به عنوان آزمايش يكى را كم كنيم ، فعاليت قوه فعاله سپرى خواهد شد ؛ مثلًا اگر چنانچه جهاز تغذيه ، تشنگى را احساس نكند يا تشنگى را احساس كرده ولى به‌واسطه سرگرمى به جاى ديگر به ياد سيراب شدن نيفتد ، يا به ياد سيراب شدن نيز بيفتد ، ولى به‌واسطه محذور\r\n\r\n","description":"","footnote":"","page_name":" 157 ","page_number":157},
  {"content":"\r\n\r\nمزاجى يا خارجى سيراب شدن را فعلًا لازم نبيند يا همه آنها را داشته ولى به‌واسطه نبودن آب مثلًا نسبت وجوب را ميان خود و فعل خود - حركت مخصوص برقرار نكند حركت و فعاليت به وجود نخواهد آمد .\r\nو از اين جا روشن خواهد بود كه انسان پس از ادراك وجوب فعل در انجام دادن حركت و فعاليت خود هيچ گونه توقف نخواهد داشت چنان كه در مواردى كه ملكه كارى را داشته باشيم مانند ملكه تكلم هيچ‌گونه نيازى به فكر نداريم و خاصه در چيدن حروف پس از آغاز تكلم و همچنين در جاهايى كه مربوط به مورد فعل به‌واسطه عوارض محلّى مخصوص ، جز يك فكر در متخيله پيدا نشود مانند كسى كه نورزيده بالاى پايه پنجاه مترى يا مناره بسيار بلند ، خود را ببيند ، بديهى است كه از هول جان ، فكرى به جز تخيل افتادن نخواهد داشت و در نتيجه سقوط خواهد كرد و يا مانند كسى كه دفعتاً « شير » شرزه‌اى را در برابر خود ببيند ، اگر فكر فرار كردن به مغزش بيفتد ناچار بىتوقف فرار خواهد كرد و اگر تصور مهابت شير ، دلش را فراگيرد زمين‌گير شده و فرار بلكه پاى فرار را فراموش خواهد نمود و اگر فكر مقصد شير و تعرض و عدم تعرض آن دهشت زده‌اش كند ، مسخر وى گرديده و به اصطلاح « مستسبع » شده و به دنبال شير خواهد افتاد ! اين گونه حركات عموماً افعال اختيارى و ارادى هستند كه در مورد آنها يك فكر بيشتر در برابر چشم قوه فعاله نيست و در نتيجه نسبت وجوب جاىگير شده و انسان از روى اختيار و اراده انجام مىدهد .\r\nو گاهى كه انسان در انجام دادن فعل ارادى خود به فكر و تروى محتاج است چنان كه اغلب كارهاى ما همين رنگ را دارد . در حقيقت در ميان عنوان‌هاى گوناگونى كه قابل انطباق به فعل مىباشند يك عنوانى مىجويد كه با انطباق آن فعل نسبت وجوب مطلق ( بىتقييد ) را پيدا كند و اين سخن با رجوع به گفت و گويى كه سابقاً در مبحث اعتبار وجوب كرديم ، بيشتر روشن مىشود .\r\nو همچنين در مواردى كه با نظر بدوى فاعل اختيارى را مجبور مىناميم ، مانند :\r\n\r\n","description":"","footnote":"","page_name":" 158 ","page_number":158},
  {"content":"\r\n\r\nكسى كه كارى را انجام مىدهد كه اگر نمىكرد كشته مىشد ، در حقيقت شخص اجباركننده نكردن را ملازم با كشته شدن قرار مىدهد و از اين روى فاعل از فكر « نكردن » افتاده و تنها در برابر خود يك فكر مىبيند و آن فكر « كردن » است و ديگر موضوعى از براى ترك باقى نمىماند و چنان كه روشن است فاعل در اين صورت انتخاب و اراده فعل را دارد اگرچه از راه ناچارى يعنى نبودن چاره كه طرف مقابل فعل است فعل را اراده مىكند .\r\nو البته اين بيان با نظر عقلا كه فعل جبرى را مستند به اختيار فاعل ندانسته و پاداش خوب و بد را ساقط مىدانند ، منافات ندارد چنان كه اختيارى « انتخابى » بودن فعل با آنچه از آغاز سخن گفتيم كه صدور فعل از قوه فعاله در مورد تشخيص ضرورى است منافات ندارد .\r\nمباحث جبر و اختيار نتايج علمى بسيار دارد ولى از هدف اين مقاله خارج مىباشد و از اين روى سخن را پايان داده و مقاله را ختم مىكنيم .\r\n* * * \r\nمسائلى كه در اين مقاله بيان نموديم به شرح ذيل است :\r\n1 - يك سلسله از علوم داريم كه مطابق خارج از توهم ندارند . ( اعتباريات )\r\n2 - علوم اعتبارى تابع احساسات درونى مىباشند .\r\n3 - هر اعتبارى را حقيقتى هست .\r\n4 - علوم اعتبارى بىآثار خارجى نخواهند بود .\r\n5 - معرف اعتبار ، دادن حد چيزى است به چيز ديگر .\r\n6 - در مورد اعتبارات برهان جارى نمىشود .\r\n7 - ممكن است علم اعتبارى علم اعتبارى ديگرى را توليد كند .\r\n8 - / انسان با اعمال قواى فعاله خود يك سلسله علوم اعتبارى تهيه مىكند .\r\n\r\n","description":"","footnote":"","page_name":" 159 ","page_number":159},
  {"content":"\r\n\r\n9 - ضابطه اعتبارى بودن علمى اين است كه نسبت « بايد » را مىتوان به آن متعلق فرض كرد .\r\n10 - اعتباريات دو قسم هستند : اعتباريات بالمعنىالاعم و اعتباريات بالمعنى الاخص .\r\n11 - اعتباريات اجتماعى منقسم به دو قسم مىباشند :\r\nالف - اعتباريات عمومى ثابت ؛\r\nب - اعتباريات قابل تغيير .\r\n12 - اعتباريات بالمعنى الاخص با تقسيم ديگر منقسم به دو قسم‌اند :\r\nالف - اعتباريات قبل‌الاجتماع ؛\r\nب - اعتباريات بعد الاجتماع .\r\n13 - وجوب ، اعتبارى است قبل‌الاجتماع .\r\n14 - وجوب ، نخستين اعتبار است .\r\n15 - حسن و قبح ، اعتبارهاى قبل‌الاجتماع هستند .\r\n16 - انتخاب اخف و اسهل ، لازم و اعتبارىاست قبل‌الاجتماع .\r\n17 - اصل استخدام و اجتماع .\r\n18 - اعتبار علم ، قبل‌الاجتماع است .\r\n19 - اعتبار ظن اطمينانى .\r\n20 - اعتبار وظيفه انسان در مورد فقدان علم .\r\n21 - از راه بعضى از اعتباريات در بعضى ديگر مىتوان تصرف كرد و يا اعتبار ثابت را از كار انداخت .\r\n22 - تغيير اعتبار يكى از اعتبارات عمومى است .\r\n23 - اعتباريات بعد الاجتماع .\r\n( 1 ) ملك .\r\n\r\n","description":"","footnote":"","page_name":" 160 ","page_number":160},
  {"content":"\r\n\r\n24 - اعتبار رياست و مرئوسيت و لوازم آنها .\r\n25 - اعتبار امر و لوازم آن .\r\n26 - امر منقسم به دو قسم مىباشد :\r\nالف - امر عقلى .\r\nب - امر غير عقلى .\r\n27 - نهى .\r\n28 - اعتبار بقيه احكام : حرمت ، استحباب ، كراهت ، اباحه .\r\n29 - اعتباريات مساوىالطرفين .\r\n30 - كيفيت ارتباط اعتباريات به خواص واقعى مترتبه .\r\n\r\n","description":"","footnote":"","page_name":" 161 ","page_number":161},
  {"content":"\r\n . \r\n","description":"","footnote":"","page_name":" 162 ","page_number":162},
  {"content":"\r\n\r\n\r\nمقالهء هفتم : واقعيت و هستى اشياء\r\nما هرگز ترديد نداريم و هم نبايد داشته باشيم در اين كه در نخستين گامى كه مىخواهيم پس از خاموش كردن ترانه سفسطه برداريم با « واقعيت اشياء » مواجه و سر و كار ما با « واقعيت هستى » خواهد بود ؛ يعنى اصل واقعيت را اثبات نموده با غريزه غيرقابل دفع خود به جست و جو و كنجكاوى از واقعيت‌هاى گوناگون خواهيم پرداخت .\r\nو به عبارت ديگر مىدانيم « واقعيتى هست » و سپس به توليد و تكثير اين حقيقت كه حقيقت‌هاى ديگرى را به وجود مىآورد خواهيم پرداخت ولى ، پس از آن‌كه شماره چندى از اين معلومات پيش ما پيدا مىشوند ، مىيابيم كه همه‌شان حقيقت نيستند . بلكه برخى از آنها دروغ‌هاى راست‌نما مىباشند اگر چه ريشه اصلى اين معلومات « واقعيتى هست » پيوسته يك حقيقت پاى برجا و غيرقابل تغيير و تحول بوده بر خلاف انتظار طرفداران حقيقت نسبى هيچ گاه از جاى خود تكان نخواهد خورد .\r\nو همان اندازه كه اصل واقعيت پيش ما روشن است وجود اين اغلاط و تصادف با اين اشتباهات نيز روشن است و ترديد در وجود خطا و غلط فكرى از ترديد در اصل واقعيت كه آن را سفسطه مىخوانيم دست كمى ندارد ، زيرا سفسطه با كشش واقعيت\r\n\r\n","description":"","footnote":"","page_name":" 163 ","page_number":163},
  {"content":"\r\n\r\n« حقيقت » را كه گرامىترين دوست ما بود از بر ما مىگرفت و نفى خطا و غلط نيز پندار ( غلط ) را در ما مىگنجاند و در هر دو حال حقيقت از بر ما ربوده مىشود .\r\nپس واقعيت را بايد شناخت و بدين‌وسيله موجودات واقعى را از موجودات پندارى و حقايق را از وهميات تميز داد .\r\nاكنون چه بايد كرد و به سوى كدام وسيله بايد دست دراز كرد ؟\r\nآيا مانند دانشمندانى كه گفته‌اند حقايق را بايد با كمك حس و تجربه فقط به دست آورد براى شناختن مطلق واقعيت و اوصاف و خواص آن به حس و تجربه بپردازيم ؟\r\nو يا به سخن آنانى كه گفته‌اند « حقيقت بايد متكى به عمل و وابسته به كار بوده باشد و گرنه انديشه و فكرى كه ارتباط به عمل نداشته باشد پندار خالى بوده از حقيقت دور است » گوش كنيم و يا مانند . . . .\r\nاين راه‌ها راه‌هاى رسايى هستند ولى نسبت به مقصد ويژه خودشان نه به هر مقصد .\r\nاين دانشمندان كسانى هستند كه به تحقيق درباره يك سلسله از امور مادى كه ميدان فعاليت حس و تجربه مىباشد اشتغال ورزيده يك رشته واقعيت‌هاى مقيده - خواص موضوعات مادى - به دست آورده‌اند آن گاه خاموشى فن خود را از بحث‌هايى كه خارج از وظيفه آن مىباشد - مانند بحث و كنجكاوى در اصل واقعيت و چگونگى آن - منفى پنداشته و از مجموع اين سخنان مثبت و منفى ( خواص مثبته ماده - غير ماده و غير خواص ماده كه نفى مىنمايد ) يك رشته سخنانى به نام « فلسفه » تهيه نموده‌اند . و در حقيقت از وظيفه يك فيلسوف كه در « اصل و اساس » « بود و نبود » اشياء بايد گفت و گو كند ، غفلت كرده‌اند . اين دانشمندان بايد اين نكته را متذكر شوند كه حس و محسوس آن و تجربه و مورد آن و عمل ( كه يك طفيلى وجودى ماست ) و متعلق آن و همچنين ما ، كه همه آنها را به كار مىبنديم ، همگى به واقعيت مطلق بستگى داريم و چيزهاى واقعيت‌دار هستيم .\r\n\r\n","description":"","footnote":"","page_name":" 164 ","page_number":164},
  {"content":"\r\n\r\nو به همين جهت ما بايد اول به واقعيت حس تكيه بزنيم تا بتوانيم با نيروى آن محسوس را بيابيم و همچنين نخست بايد به واقعيت تجربه ( تكرار عمل ) ايمان داشته باشيم و پس از آن به مورد تجربه پرداخته قضاوت نماييم و پيش از اينها به واقعيت خودمان و همچنين به واقعيت‌هاى ديگرى كه براى انجام اين كارها لازم است بايد علم داشته باشيم ، و هرگز نمىتوان گفت كه چيزى در واقعيت خود و مقدم‌تر از واقعيت خود تأثير مىتواند كرد يعنى قضاوت حسى و تجربى ما ، در واقعيت خود و واقعيت علل خود قضاوت نمايد .\r\nگذشته از اين كه همين سخنانى كه از اين دانشمندان مىشنويم « هر حقيقتى را با حس و تجربه بايد به دست آورد » . « به غير محسوس اعتبارى نيست » ، خود حسى و تجربى نيستند ، زيرا برخى كلى و برخى منفى هستند و حسى و تجربه به‌كلى و منفى تعلق نمىگيرند .\r\nدر صورتى كه اصل همه معلومات ما علم به اصل واقعيت مىباشد نتايج ضرورى اين علم و تصديق را نمىشود انكار كرد و گرنه ماييم و دنياى تاريك سفسطه .\r\nپس در مورد كنجكاوى از اصل واقعيت و احكام آن به يك رشته معلومات و تصديقات اوليه ، كه ما اضطراراً و خواه ناخواه آنها را پذيرفته‌ايم ، بايد دست زد .\r\n* * * ما در برابر سوفسطى - ايده‌آليست حقيقى - كه به چيزى جز « انديشه » اعتراف نداشت و ندارد مىگوييم : زمين هست ، آسمان هست ، انسان هست ، درخت هست ، ماده هست ، قوه هست و . . . .\r\nيعنى هر يك از اين شمرده‌ها داراى واقعيت است . البته اين واقعيت كه براى همه آنها اثبات مىكنيم ، معنايى است غير از معناى هر يك از آنها و هم يك معناست و اگر چنانچه معناى موضوع و محمول در اين قضايا يكى بودند ( انسان هست يعنى انسان ، انسان ) ديگر اثبات لزوم نداشت ، گذشته از اين كه سوفسطى انديشه اين معانى را\r\n\r\n","description":"","footnote":"","page_name":" 165 ","page_number":165},
  {"content":"\r\n\r\nانكار نداشت ، و هم يك معنا بيشتر انكار ندارد و آن مصداق همان مفهوم هستى و واقعيت است از همين جا بايد نتيجه گرفت كه :\r\n1 - ما واقعيت « هستى » را به يك معنا بر همه چيز اثبات مىكنيم .\r\n2 - مفهوم واقعيت « هستى » غير از مفهوم هر يك از اشياء واقعيت‌دار است .\r\n3 - نظر به اين كه ما در خارج همه‌چيز را عين هم نمىپنداريم و ترديد هم نداريم ، يعنى انسان غير از درخت و درخت غير از انسان است ( به هر معنا از « غيرت » بوده باشد ، همين اندازه كه دوتايى درست شود ) از همين جا بايد نتيجه گرفت كه ما از موجودات خارجى دو مفهوم متباين مىگيريم : يكى مفهومى كه اشياء واقعيت‌دار با آن از همديگر متمايزند و سوفسطى نيز به نام « انديشه » آن را مىپذيرد مانند مفهوم انسان . . . درخت و . . . و ديگرى مفهوم هستى « واقعيت » . پس هر چيز واقعيت‌دار به ما دو مفهوم اعطا مىكند ، مانند انسان خارجى كه دو مفهوم انسان و واقعيت را مىدهد .\r\n\r\nاصالت وجود و واقعيت\r\nاكنون بايد ديد با در نظر گرفتن اين كه هر چيز در خارج يك واحد واقعيت‌دار بيش نيست و ما دو مفهوم مختلف - مهيّت و هستى از آن مىگيريم ، اصالت از آن كدام يك از اين دو جهت است ؟ يعنى آيا مفهوم انسان از واقعيت - كه مبغوض ايده‌آليست مىباشد - حكايت مىكند يا مفهوم هستى ؟\r\nروشن است كه هر چيزى ، يعنى هر واحد واقعيت‌دار خارجى در سايه واقعيت ، واقعيت‌دار مىشود و اگر فرض كنيم واقعيت هستى از آن مرتفع شده نيست و نابود گرديده ، پندارى پوچ بيش نخواهد بود . نتيجه گرفته مىشود كه :\r\nاصل اصيل در هر چيز وجود و هستى آن‌است و مهيّت آن پندارى است ؛ يعنى واقعيت هستى به خودى خود ( بالذات و بنفسه ) واقعيت‌دار يعنى عين واقعيت است و همهء مهيات با آن واقعيت‌دار و بىآن - به‌خودى خود - پندارى و اعتبارى مىباشند .\r\n\r\n","description":"","footnote":"","page_name":" 166 ","page_number":166},
  {"content":"\r\n\r\nبلكه اين مهيات تنها جلوه‌ها و نمودهايى هستند كه واقعيت‌هاى خارجى آنها را در ذهن و ادراك ما به وجود مىآورند و گرنه در خارج از ادراك نمىتوانند از وجود جدا شده و به وجهى مستقل شوند .\r\n\r\nنكاتى چند يا نتايجى چند\r\n1 - ما به حقيقت هستى نمىتوانيم پى ببريم ، زيرا چنان كه در مقاله پنج بيان كرديم .\r\nشناختن هر چيزى يا به‌واسطه مهيّت آن مىباشد و يا به واسطه خواص آن ، و در حقيقت هستى هيچ‌كدام از اين دو چيز ، حقيقتاً تحقق ندارد .\r\nاما مهيّت : براى اين كه مهيّت چيزى آن است كه با يافتن واقعيت ، واقعيت‌دار و موجود و با نيافتن واقعيت ، معدوم مىشود و فرض يافتن و نيافتن واقعيت از براى خود واقعيت هستى تصور ندارد .\r\nچنان كه مثلًا انسانيت انسان كه مهيّت انسان مىباشد به طورى است كه اگر موجود شود چيزى در خارج پيدا خواهد شد كه از اسب و درخت و چيزهاى ديگر متميز مىباشد و اگر موجود نشود هيچ و پندارى است ، ولى براى واقعيت انسان نمىشود واقعيت ديگرى فرض نمود .\r\nو اما خواص : براى اين كه خاصيت و اثر يك پديده‌اى است كه طفيلى پديده ديگر بوده در هستى خود تكيه به آن مىدهد ، چنان كه جاذبه اثر جسم و تيزى ، اثر زاويه مىباشد . پس اثر و خاصه پيوسته از موضوع خود كنار و به آن نيازمند و پيوسته مىباشد و اين سخن در مورد واقعيت هستى صادق نيست . زيرا چيزى كه از هستى كنار بيفتد پوچ و باطل خواهد بود و اگر كنار نيفتد اثر و خاصه نخواهد بود ، پس واقعيت هستى خاصه خارج ندارد و اگر چنانچه به برخى از خصوصيات واقعيت « اوصاف و خواص » اطلاق كنيم يك نوعى عنايت مجازى به كار برده‌ايم ، پس از اين روى بايد گفت ما به هيچ وسيله‌اى واقعيت هستى را نمىتوانيم بشناسيم .\r\n\r\n","description":"","footnote":"","page_name":" 167 ","page_number":167},
  {"content":"\r\n\r\nو از همين‌جا روشن است كه واقعيت هستى بايد يا بالذات و خود به خود معلوم و يا شناختن وى محال بوده باشد و چون ما به واقعيت پى برده‌ايم بايد اين گونه نتيجه گرفت كه واقعيت بالذات معلوم است و هرگز مجهول نمىشود ؛ يعنى فرض واقعيت مجهول عيناً فرض واقعيت بىواقعيت است .\r\n2 - چنان كه دانسته شد هر چيزى كه داراى واقعيت هستى است از واقعيت هستى نمىتواند كنار بيفتد و از اين روى اختلافات واقعى كه در خارج است به خود واقعيت برمىگردد و از سوى ديگر ، ما واقعيت را براى همه اشياء واقعيت‌دار به يك معنا اثبات مىنماييم پس واقعيت هستى در عين اين كه گوناگون و مختلف مىباشد يكى است ( حقيقت تشكيكى به اصطلاح منطق ) .\r\nواقعيت هستى به حسب تمثيل مانند نور مىباشد كه به نظر سطحى از جهت قوّت و ضعف ، گوناگون است . نه مرتبه ضعيف آن نور آميخته به ظلمت است و نه مرتبه قوى آن نور و چيزى ديگر . بلكه مرتبه بالايى نور است و بس و مرتبه پايينى نيز نور است و بس و هر دو نورند با اين كه مختلف هستند . همچنين حقيقت هستى را اگر به جلوه‌هاى گوناگون خودش نسبت دهيم هم بسيار است و هم يكى .\r\nالبته نبايد تصور كرد كه اين كثرت ، كثرت عددى است ، زيرا عدد و شماره نيز يكى از جلوه‌هاى گوناگون هستى مىباشد .\r\n3 - مهيات حقيقى كه ما آنها را جلوه‌هاى گوناگون واقعيت خارج در ذهن ناميديم در عين اين كه نسبت به واقعيت خارج ، اعتبارى و پندارهاى بىاثر هستند ، نسبت به همديگر مختلف هستند - چنان كه هر دو مطلب دانسته شد - و اين اختلاف و تباين از خارج سرچشمه مىگيرد ولى اختلاف خارجى چون اصيل و عين واقعيت خارج مىباشد ، ديگر پندارى و اعتبارى نخواهد بود .\r\nو از سوى ديگر همه مهيات و احكام و آثار آنها ، از آن وجود و واقعيت هستى است ، زيرا مهيّت به‌واسطه وجود همان مهيّت شده و حكم و اثر به‌واسطه وجود ،\r\n\r\n","description":"","footnote":"","page_name":" 168 ","page_number":168},
  {"content":"\r\n\r\nحكم و اثر شده و گرنه هيچ و باطل بوده است و از اين مقدمات بايد نتيجه گرفت كه :\r\nاولًا : مهيات و احكام و آثار ذهنى مهيات در وجود و واقعيت هستى جارى نيست مانند اين كه مهيّت خود به خود « بالذات » كلى بوده بر افراد غير متناهى به حسب فرض صادق است . مثل انسان كه بر هر فرد انسان خارجى و مفروض صادق است ولى وجود ، اين گونه نيست و عين خارجيت و شخصيت مىباشد . اساساً وجود به چيزى صدق نمىنمايد و از ماوراى خود حكايت نمىكند بلكه وجود هر چيزى واقعيت و « خود » آن است .\r\nو مانند اين كه مهيّت كليه ، به‌واسطه انضمام قيود از كليت و عموم اولى خود مىافتد مثل « انسان » و « انسان دانشمند » و « انسان دانشمند نويسنده » و . . . كه هر اندازه قيود زيادتر مىشود دايره مفهوم تنگ‌تر مىگردد ، ولى وجود ، اين حال را ندارد ، زيرا قيد خارج از وجود كه به وجود ضم شود ، تصور ندارد - چنان كه گذشت - .\r\nو مانند اين كه تركيب ذاتى ، عرضى ، جوهر ، عرض ، نوع ، جنس ، فصل و غير اينها از خواص مهيّت بوده در وجود جارى نيستند و همچنين وجود ، هيچ‌گونه تركيب خارجى نمىشود داشته باشد ، زيرا هر جزئى كه براى وجود فرض شود باز همان وجود و واقعيت است . و از اين نكته بايد نتيجه گرفت كه : وجود بسيط محض و خالص است .\r\nثانياً : حقايق گوناگون مهيات و خواص و آثار خارجى آنها اگرچه حقيقتاً از آن وجود و در وجودند ، ولى در مرحله واقعيت شكل ديگر به خود مىگيرند ؛ مثلًا آتش چوب را مىسوزاند و انسان سيب را به خون تبديل مىنمايد ، ولى اگر از اين مهيّت‌ها صرفنظر كرده به سوى متن واقعيت هستى برگرديم واقعيت از واقعيت ديگر سلب واقعيت يا تغيير واقعيت نمىدهد ، زيرا واقعيت از خودش سلب نمىشود و چيز ديگرى جز خود واقعيت نيست كه به وى تبديل شود !\r\nثالثاً : اگر چه اشياء واقعيت‌دار - مهيات موجوده - نظر بذاتشان غير از واقعيت\r\n\r\n","description":"","footnote":"","page_name":" 169 ","page_number":169},
  {"content":"\r\n\r\nهستى هستند و نسبتشان به واقعيت و ارتفاع واقعيت - وجود و عدم - مساوى است و مىشود با هر يك از دو صفت هستى و نيستى متصف شوند ؛ مثلًا بگوييم انسان هست و انسان نيست . ولى خود واقعيت - هستى - مقابل خود - نيستى - را بالذات نپذيرفته هرگز با آن متصف نمىشود يعنى هستى ، نيستى نمىشود ( با حفظ وحدت در جميع شرايط ) .\r\nالبته مراد ما نه اين است كه چيزى كه روزى موجود شد روز ديگر معدوم نمىشود ، چنان كه جهان هستى پر از اين حوادث است ، بلكه مراد اين است : چيزى كه با شرايط معينى واقعيت هستى را يافت ديگر با حفظ عين همين شرايط ، محال است كه نيست و نابود شود ؛ مثلًا درخت بيد معينى كه در آب معين و هواى معين و زمين معين و در زمان معين سبز و موجود شد ، هرگز همين قطعه معين زمان را با حفظ بقيه شرايط از وجود آن تهى و خالى نمىشود فرض كرد . چنان كه اين نظر در حوادث گذشته و سپرى شده پيش ما قابل ملاحظه مىباشد . مابىتأمل مىگوييم حوادثى را كه مثلًا ديروز اتفاق افتاده ، نمىشود تغيير داد و يا از جاى خود تكان داد .\r\nو از همين جا بايد نتيجه گرفت كه تحقق عدم در خارج ، نسبى است ؛ يعنى از نسبت دادن وجودى كه در يك‌ظرف متحقق است به ظرف ديگر عدم پيدا مىشود ؛ مثلًا ما نمىتوانيم بگوييم « فلان شيئى كه ديروز بود ، ديروز نبود » ولى مىتوانيم بگوييم « فلان شيئى كه ديروز بود فردا نيست » يا « فلان شيئى كه در اين اتاق هست ، در اتاق ديگر نيست » .\r\n\r\nتوضيح\r\nفرضيه لاوازيه دانشمند معروف كه مىگويد : « موجود معدوم نمىشود و معدوم موجود نمىشود » به حسب مفهوم غير از نظريه‌اى است كه بيان شد ، زيرا اين دانشمند اين فرضيه را از ابحاث مادى استفاده كرده و خود نيز در علوم مادى بحث مىكند و\r\n\r\n","description":"","footnote":"","page_name":" 170 ","page_number":170},
  {"content":"\r\n\r\nموضوع اين علوم ماده است و در نتيجه ، ماده را مساوى با وجود گرفته و در همه اختلافات خارجى در صدد تجزيه و تحليل اجسام از جهت ماده است و ناچار نظر به وحدت نوعى ماده ، فعاليت‌هاى علمى وى در مورد همه اختلافات ماده يك‌نواخت را نشان مىدهد و از اين روى همه اختلافات را بسته به اختلاف تركيبات ماده تشخيص داده و در همه موارد يك نوع واحد ماده يك‌نواخت - يافته فرضيه گذشته را وضع مىكند . پس معناى فرضيه وى اين خواهد بود : هر ماده‌اى كه‌تركيب خاصى به صورتى افتاد ، پس از انحلال تركيب ، باز باقى است .\r\nمثلًا اگر بگوييم : اين درخت بيد كه امروز موجود است معدوم نمىشود ، معناى اين سخن با توجه به فرضيه لاوازيه اين‌است كه ماده معينى كه در تحت شرايط معين امروز شكل درخت بيد سبز به خود گرفته پس از انحلال تركيب درخت ، باز همان ماده است كه بود و از ميان نمىرود ، ولى فيلسوف معناى مثال را اين گونه مىفهمد :\r\n« امروز كه با وجود درخت بيد با شرايط معين اشغال شده ديگر ، با عدم آن اشغال نخواهد شد » .\r\nو همچنين نظريهء ديگر طبيعى كه اين فرضيه را تكميل مىكند : « هر حادثه كه در جهان هستى اتفاق مىافتد هرگز از ميان نمىرود » . نظر به بيان گذشته مفهومش اين‌است كه چون هر عمل ، عكس‌العملى دارد كه خود نيز عملى است و عكس‌العمل ديگرى دارد و همچنين . . . به وسيله تبديل قهقرايى مىتوان حادثه نخستين را پيدا كرد ؛ يعنى حادثه‌اى مانند حادثه گذشته به وجود آورد - نه عين آن - و گرنه شرايط زمانى و مكانى هر حادثه بايد از كار بيفتد و در اين صورت قانون كلى عليت و معلوليت باطل گرديده و نظام خارج و ذهن سپرى خواهد شد .\r\nتوضيحى كه فلسفه مىتواند به اين سخنان بدهد همين است و بس ، ولى راستى اگر كسى پيدا شود كه بگويد : ماده جسمانى هر صورتى را كه به‌واسطه تركيب پيدا مىكند مجموع ماده و صورت هرگز و به هيچ وجه حتى پس از انحلال تركيب نيز از\r\n\r\n","description":"","footnote":"","page_name":" 171 ","page_number":171},
  {"content":"\r\n\r\nميان نمىرود و يا هر حادثه كه با شرايط زمانى و مكانى معينى پيدا شده حتى پس از اختلال شرايط نيز موجود است ، چنين كسى بايد باور كند كه همه چيز همه چيز است ! و فلسفه با چنين متفكرى سخنى نداشته او را پايين‌تر از سوفسطى حقيقى مىشمارد ، زيرا سوفسطى ميان انديشه‌ها لااقل تمايز قائل است و اين متفكر ، اين خاصه را نيز ندارد !\r\nچنين كسى اگر آب بخواهد در پاسخ بايد به اسب سوار شد و اگر نان بخواهد در پاسخ بايد بيرون دويد ، زيرا همه‌چيز با همه‌چيز مساوى است !\r\nرابعاً : نظر به‌بيانى كه در نتيجه سوم گذشت ، مطلق واقعيت هستى هيچ گاه و به‌هيچ فرض قابل ارتفاع و انعدام نيست ؛ يعنى حقيقت وجود ، ضرورىالوجود است .\r\nالبته با تأمل در اين نظريه اين پرسش پيش مىآيد : آيا اين خاصه ، ذاتى وجود از آن خود اوست يا از جاى ديگر به وى مىرسد ؟ بارى در يافتن پاسخ تفصيلى اين پرسش ، بايد در انتظار مقاله آينده بود .\r\n\r\nنظريه‌هايى كه در اين مقاله به ثبوت رسيد :\r\n1 - ما واقعيت هستى را به همه اشياء به يك معنا اثبات مىكنيم .\r\n2 - معناى واقعيت غير از مفهوم هر يك از موجودات واقعيت دار مىباشد .\r\n3 - ما از واقعيت‌هاى خارجى ، دو مفهوم مختلف انتزاع مىكنيم : وجود و مهيّت .\r\n4 - اصالت در خارج از آن هستى بوده و مهيات پندارى و اعتبارى هستند .\r\n5 - ما به حقيقت هستى نمىتوانيم پى ببريم - يعنى با واسطه - .\r\n6 - واقعيت هستى بالذات معلوم است .\r\n7 - وجود ، يك حقيقت تشكيكى است .\r\n8 - خواص ذهنى مهيات در وجود جارى نيست .\r\n\r\n","description":"","footnote":"","page_name":" 172 ","page_number":172},
  {"content":"\r\n\r\n9 - خواص خارجى مهيات از آن وجود است ، ولى در آن به شكل ديگرى درمىآيد .\r\n10 - موجود هيچ گاه معدوم نمىشود .\r\n11 - تحقق عدم در خارج نسبى است .\r\n12 - مطلق هستى قابل زوال و انعدام نيست .\r\n\r\n","description":"","footnote":"","page_name":" 173 ","page_number":173},
  {"content":"\r\n . \r\n","description":"","footnote":"","page_name":" 174 ","page_number":174},
  {"content":"\r\n\r\n\r\nمقالهء هشتم : ضرورت و امكان\r\nدر مقاله گذشته به ثبوت رسيد كه واقعيت هستى هر مهيّتى هرگز نابود نمىشود - با حفظ وحدت شرايط در هر دو حال - و به عبارت ديگر ، هر مهيّت اگر چه نظر به ذات خودش مىتواند به هر يك از وجود و عدم متصف شود ؛ مثلًا انسانيت انسان مىشود موجود شود و مىشود معدوم شود ، ولى واقعيت هستى يك مهيّت هرگز نمىتواند مقابل خودش را كه ارتفاع واقعيت است ، بپذيرد و واقعيت آن لاواقعيت شود ، يعنى هيچ واقعيتى را از خودش نمىشود سلب كرد اگرچه از غير مورد خودش جايز السلب است . . . هرگز نمىشود گفت درختى كه امروز هست امروز نيست ، ولى مىشود گفت درختى كه امروز هست فردا نيست .\r\nما اين خاصه را در بحث‌هاى خود نام « ضرورت » مىدهيم ، چنان كه خاصه تساوى وجود و عدم را در مهيّت « امكان » مىناميم . پس معناى ضرورت واجب و لازم و غير قابل انفكاك بودن - و به اصطلاح علمى جديد جبرى بودن - وجود است و معناى امكان مساوى بودن نسبت شيئى با وجود و عدم مىباشد .\r\nمثلًا اگر بگوييم هر واقعيت خارجى ضرورى است معنايش اين است كه واقعيت را از خودش سلب نمىتوان كرد و اگر بگوييم انسان ممكن است ، معنايش اين‌است كه نسبت مهيّت انسان به وجود و عدم مساوى است اگر چه نسبت وجود اين مهيّت به\r\n\r\n","description":"","footnote":"","page_name":" 175 ","page_number":175},
  {"content":"\r\n\r\nخود وجودش اين گونه نيست ( امكان به معانى ديگر نيز در استعمالات فلسفى مىآيد كه از آن جمله به معناى قوه ) است كه مقابل فعليّت است و همچنين ضرورت گاهى به معناى لزوم عدم نيز مىآيد كه مترادف با امتناع و استحاله مىباشد ، چنان‌كه مىگوييم سلب واقعيت از خودش ضرورى العدم و ممتنع و محال مىباشد ) .\r\n\r\nبيان ديگر\r\nاز جمله بديهياتى كه ما كوچك‌ترين شك و ترديد در آن روا نداشته و مؤثرترين سلاح علمى خود مىدانيم قانون عليت و معلوليت است : « هر حادثه علتى دارد » .\r\nهر پديده كه پديدار مىشود علتى دارد و اگر اين علت نبود پديده مفروض نيز نبود .\r\nاگر به درى بسته فشار آورديم و باز نشد برمىگرديم و از گوشه و كنار به جست و جو مىپردازيم ؛ يعنى مىخواهيم بفهميم چه كم و كاستى در علت باز شدن در پيدا شده كه در باز نمىشود ؟ چه اگر چنين كم و كاستى نبود فشار دست با بقيه شرايط حتماً در را باز مىكرد . . . و همچنين يك نفر مكانيسين ماشينى را كه به كار انداخته با مشاهده كوچك‌ترين خللى در حركت ماشين فوراً به كنجكاوى در پيكره ماشين مىپردازد ؛ يعنى مىخواهد بفهمد كه كدام شرط از شرايط علّى حركت ماشين مفقود مىباشد چه اگر چنين واقعه‌اى در كار نبود ماشين هرگز در حركت خود لنگ نمىشد ، يعنى اگر علت تامه حركت موجود بود ، حركت ضرورى بود .\r\nپس ناچار علت‌تامه هر معلول به معلول خودش ضرورت مىداده و معلول آن ، به دنبال آن ضرورت به وجود مىآمده است .\r\nبديهى است كه اگر مجرد وجود خارجى علت در يك زمانى - اگر چه به همراه معلول نباشد - كافى بود كه پس از نابودى آن معلول خود به خود به وجود خود ادامه دهد هيچ گاه اين تفتيش انجام نمىگرفت .\r\n\r\n","description":"","footnote":"","page_name":" 176 ","page_number":176},
  {"content":"\r\n\r\n\r\nاشكال\r\nممكن است گفته شود كه در مثال حركت ماشين ، ما حقيقتاً از علت وجود حركت تفتيش نمىكنيم بلكه از علت سكون ماشين كنجكاوى مىنماييم . روشن‌تر بگوييم نه اين‌است كه ما اعتقاد داشته باشيم كه علت حركت به همراه حركت تا آخر وجود حركت باقى و ضرورت دهنده است تا در موقع پيدايش خلل ، از نقص علت حركت جويا باشيم ، بلكه با پيدايش علت حركت مىبايست وجود حركت ادامه پيدا كند اگر چه خود علت از ميان برود چنان كه با از ميان رفتن بنا ، ساختمان از ميان نمىرود و با نابود شدن پدر و مادر ، فرزند نابود نمىشود و چون در مثال فوق ، حركت از ميان رفته و سكون پيدا شده از علت پيدايش سكون جست و جو مىنماييم .\r\n\r\nپاسخ\r\nما پاسخ اين خرده‌گيرى را به وجدان خود اشكال كننده موكول مىنماييم و مىپرسيم كه در مثال فوق آيا مكانيسين در مراجعه خود ، در اجزاى علت حركت كاوش مىكند يا به كنجكاوى تازه از علت پيدايش سكون مىپردازد ؟\r\nاين مستشكل اگر به وجدان و فطرت خود رجوع كند ، خواهد ديد سكون نيز ، عدم حركت است و علت عدم معلول ، پيوسته عدم علت مىباشد ، پس در هر حادثه منفى يعنى در موقع نابودى يك حادثه اثباتى ما پيوسته به علت و اجزاى علت حادثه قبلى برمىگرديم . بلى هنگام حدوث حادثه اثباتى به علت حادثه قبلى رجوع نمىكنيم ، ولى استدلال ما متكى به اين فرض نيست .\r\nگذشته از اين ، بنا به نظريه خود مستشكل ، موجود بودن علت سكون به همراه سكون لزوم ندارد و در اين صورت جست و جو كردن در چيزى كه ممكن است معدوم بوده باشد ، قابل توجيه نيست .\r\n\r\n","description":"","footnote":"","page_name":" 177 ","page_number":177},
  {"content":"\r\n\r\n\r\nاشكال\r\nدرست است كه جست و جو از معدوم وجه ندارد ، ولى در اين موارد علت مركب بوده و پيوسته داراى اجزائى است كه برخى از آنها موجود و برخى معدوم مىباشد و ما با پى بردن به اجزائى كه هنوز موجودند ، به اجزاى مربوطه ديگر نيز پىمىبريم ، جز اين كه تمام علت مركب است و مركب با انعدام بعضى از اجزاء نابود مىشود ، پس هيچ گاه همراه بودن وجود علت - به اتمام اجزاء - با وجود معلول لازم نيست ، چنان كه نوزاد انسانى تنها حاجت و نيازى كه به وجود پدر و مادر دارد در زاييده شدن است و بس و پس از زاييده شدن ، ديگر نيازى در ميان نيست .\r\n\r\nپاسخ\r\nدر تقريب مفهوم علت در اشكال ، چنان كه روشن است وجود هر يك از اجزاى علت مطلق گرفته شده و اين خود اشتباه بزرگى است و به ويژه از كسانى كه بيشتر از همه سنگ تحول و تكامل را به سينه مىزنند بسيار شگفت‌آور است .\r\nزيرا ما در جهان ماده موجودى مطلق و خارج از قانون حركت و تكامل نداريم و هر پديده‌اى كه پيدا مىشود با اجزاى مكانى و زمانى جزء وجودش ارتباط دارد .\r\nو بنابراين علت مركب يعنى يك سلسله حوادث مربوطه كه براى پيدا شدن يك پديده مادى فرض مىكنيم ، در حقيقت ماده‌اى را فرض كرده‌ايم كه در جاده حركت افتاده و يك رشته احوال و شرايطى را به نحو تحول و تكامل طى مىكند و البته هر يك از اين احوال و شرايط پاىبند جاى ويژه خويش بوده و پس و پيش نخواهد شد ، پس در حقيقت علت مفروضه با اجزاى تدريجى كه دارد از وجود معلول خودش جدا نشده و مجموع علت كه به معلول نسبت داده مىشود هيچ يك از اجزاى خودش را گم نكرده ، زيرا بديهى است كه هر يك از اجزاء در جاى خود محفوظ مىباشد .\r\n\r\n","description":"","footnote":"","page_name":" 178 ","page_number":178},
  {"content":"\r\n\r\nمثلًا در نوزاد انسانى از جمله اجزاى علت انجام يافتن عمل تناسلى و قرار گرفتن ماده در رحم مادر و شرايط و احوال ديگر تحول و تكامل نه ماهه مىباشد و در اين سلسله هر يك از احوال و شرايط ، وجود مقيد دارند نه مطلق ، يعنى انجام يافتن عمل تناسلى نه ماه پيش از تولد بايد باشد ، نه هر وقت و نه وقت تولد . . . .\r\nو بسيار روشن است كه همه اين احوال و شرايط بىواسطه و مستقيماً با خود نوزاد - معلول - پديده تازه - سر و كار نداشته بلكه مختلف بوده و برخى از آنها شرط شرط و برخى شرط شرط شرط مىباشد ، چنان كه انجام يافتن عمل تناسلى ، ارتباط مستقيم و بلافاصله‌اى كه دارد با استقرار نطفه در رحم است نه با تولد نوزاد .\r\nتنها در ميان اجزاى علت ، آنهايى كه تماس مستقيم با معلول دارند با نابود شدن آنها پديده معلول موجود نخواهد بود . چنان كه اگر ماده‌اى را كه نوزاد با آن موجود است و يا صورت نوزاد انسانى را و يا كننده اين كار را - يعنى فاعل تركيب را - معدوم فرض كنيم ، نوزادى در ميان نخواهد بود . انسان نوزاد بىماده معنا ندارد و همچنين ماده‌اى كه صورت نوزاد انسانى را ندارد انسان نخواهد بود و همچنين فاعل كار تركيب هر گاه دست از كار بكشد كار همان جا متوقف و نيمه خواهد ماند ، پس در هر حال وجود علت به همراه معلول ضرورى است .\r\n\r\nاشكال\r\nبيان گذشته درست است مگر در فاعل و در حقيقت خرده‌گيرى ما نيز در اطراف همين « علت فاعلى » مىباشد .\r\nما هرگز نمىگوييم انسان بى ماده باز انسان است ، يا ماده بىانسانيت باز انسان است ، ولى مىتوانيم بگوييم كه « فعل » پس از نابود شدن « فاعل » باقى مىماند . ما هزارها كار در جهان مىيابيم كه فاعل آنها از ميان رفته و فعل هم چنان به سر پاى خود ايستاده است و با اين حال چگونه مىتوان گفت همين كه كار كننده دست از كار كشيد\r\n\r\n","description":"","footnote":"","page_name":" 179 ","page_number":179},
  {"content":"\r\n\r\nكار نابود مىشود ؟\r\n\r\nپاسخ\r\nمنشأ اشكال سست‌گيرى و مسامحه در باب حقايق ، يا پى نبردن به حقيقت فعل و فاعل است . ما اگر چه ساختمان را كار بنا و نوزاد را كار پدر و مادر معرفى مىنماييم ، ولى به حسب حقيقت كار بنا همان حركات گوناگون دست‌هاى وى مىباشد كه با مجرد خوددارى از كار ، از ميان مىرود و گرنه ساختمان هرگز به بنا قائم نيست و همچنين در ساير موارد . . . پس ما اولًا : اين را مىدانيم كه ماده فعل و صورت فعل قائم به اين فاعل - بنا مثلًا - نيست . و ثانياً : اين را نيز مىدانيم كه حركات گوناگون دست اين فاعل به او قائم است كه با مجرد ترك معدوم مىشود و ثالثاً : اين را نيز مىدانيم كه نام فعل را كه به اين حركت داده‌ايم تنها براى اين است كه حركت بوده و به محرك خود قائم مىباشد و گرنه برداشتن و گذاشتن سنگ و آجر روىهم و بنا بودن بردارنده و گذارنده در نام‌گذارى ، خصوصيت و دخالتى ندارد و در اين صورت هر حركتى « فعل » فاعلى « محرك » مىخواهد كه به آن قائم بشود و بىآن از ميان خواهد رفت . و رابعاً : اين را نيز مىدانيم كه هر يك از موجودات جهان ماده حركتى است و محركى مىخواهد كه به همراه آن موجود بوده باشد .\r\nاينها معلوماتى هستند كه با كوچك‌ترين ترديد در يكى از آنها دستگاه عليت و معلوليت و تحول و تكامل از ميان خواهد رفت و از اين روى حكم مىكنيم كه فاعل عمل ، مانند ماده و صورت فعل ، به همراه خود فعل بايد موجود بوده باشد .\r\nالبته چون ممكن است كه در يك فعل فاعل‌هاى گوناگون علىالتوالى شركت داشته و هر يك از آنها فعلى را كه انجام مىدهد به دست شريك و انبار خود بسپارد ؛ يعنى فاعل دومى اتصال وجودى به فاعل اولى پيدا كرده و پس از وى جاى او را بگيرد ، ممكن است فعلى پس از رفتن فاعل نخستين به فاعل‌هاى ديگرى قائم بوده و\r\n\r\n","description":"","footnote":"","page_name":" 180 ","page_number":180},
  {"content":"\r\n\r\nاز ميان نرود و همه مواردى كه فعل پس از فاعل باقى مىماند از همين قبيل .\r\nچنان كه روشن شد فلسفه متافيزيك در اين نظريه ، قانون علّت و حركت عمومى را اساس نظر خود قرار مىدهد و علم امروز نيز با هرگونه تلاش ، نظريه تحول و تكامل « حركت عمومى » را تأييد مىكند و در اين جا شگفت‌آور اين است كه ماترياليسم ديالكتيك تحول و تكامل را كه در گردش جهان ماده روى آن است فراموش كرده و براساس وجودات مطلقه بدون تقييد ، فكر مىكند و شگفت‌آورتر از اين ، اين كه مىگويد متافيزيك به مفهوم علت و معلول پى نبرده است !\r\n\r\nاشكال\r\nاين سخن با فرضيه فيزيكى نيوتن كه مىگويد : « هر جسمى هميشه بر حالت سكون يا حركت يكنواخت خود باقى مىماند ، مگر اين كه قوايى كه به روى كارگر مىافتد مجبورش سازند كه حالت سكون يا حركت خود را تغيير دهد » و از روى آزمايش‌هاى غيرقابل رد تهيه كرده منافى است ، زيرا بديهى است كه در حركت دائمى ، محرك اولى از ميان رفته با اين‌همه حركت باقى است .\r\n\r\nپاسخ\r\nبا چشم‌پوشى از اين كه اين فرضيه تنها حدسى بوده كه دانشمند مزبور از تأمل در اختلاف حركات با اختلاف عوائق زده است و غير قابل آزمايش مىباشد ، زيرا حركت بىعائق هيچ گاه پيدا نمىشود براى اين كه فرض يك جسم تنها در جهان هستى با فرض حركت مكانى كه تبديل تدريجى نسبت جسم به خارج از خود مىباشد ، غير قابل جمع است ، خود فرضيه كه فاعل نخستين حركت را فرض مىكند از فاعل بقاى حركت ساكت است و تنها متوجه بقاى حركت مىباشد . در اين صورت به مقتضاى بيان گذشته ، اگر چنين حادثه‌اى اتفاق بيفتد ناچار فاعل ديگرى براى بقاى\r\n\r\n","description":"","footnote":"","page_name":" 181 ","page_number":181},
  {"content":"\r\n\r\nحركت پيدا خواهد شد .\r\nاز مجموع آنچه تاكنون بيان شد نتيجه گرفته مىشود كه :\r\n1 - هر پديده خارجى تا ضرورت پيدا نكند ، موجود نخواهد شد .\r\n2 - هر موجود خارجى در حال وجود متصف به ضرورت مىباشد .\r\n3 - ضرورت وجود هر پديده معلول از راه ضرورت علت خودش پيدا شده و ترشح اوست .\r\nو از همين نظريه مىشود نتيجه گرفت كه ضرورت وجود هر معلولى كه ضرورت بالغير مىباشد ، منتهى به ضرورت علت است و چون اگر فرض كنيم كه اين ضرورت‌ها بالا بروند و در جايى توقف نكنند ضرورت نخستين كه ضرورت معلول نخستين است پيدا نخواهد شد ناچار بايد همه اين ضرورت‌هاى بالغير ، به يك ضرورت بالذات منتهى شود ، پس اين نتيجه به دست مىآيد كه :\r\nاولًا : هر ضرورت بالغير منتهى به ضرورت بالذات است ، يعنى وجود « ممكن » منتهى به « واجب‌الوجود » است .\r\nثانياً : سلسله عللى كه وجود يك معلول به آنها موقوف است ، منتهى به علتى است كه ديگر معلول نيست ، پس ناگزير سلسله علل متناهى است .\r\n\r\nتوضيح و تذكر\r\nچنان كه از سخنان گذشته روشن است ما با پيمودن دو راه به يك آرمان رسيديم .\r\nهم از راه گفت و گو در خواص وجود خارجى و هم از راه كنجكاوى در قانون علت و معلول به اين نتيجه رسيديم كه هر پديده موجود و واقعيت داراى ضرورت وجود مىباشد ؛ يعنى وجودش با حفظ شرايط و قيودى كه در خارج دارد قابل اين كه غير از اين كه واقع شده بوده باشد ، نيست . و اين نسبت ضرورت را علت آن به آن مىدهد اين نظريه قابل‌تشكيك و ترديد نيست ، جز اين كه دو نكته را در اين زمينه نبايد از نظر\r\n\r\n","description":"","footnote":"","page_name":" 182 ","page_number":182},
  {"content":"\r\n\r\nدور داشت :\r\n\r\nنكته اول :\r\nمقصود از پديده و حادثه‌اى كه به اصطلاح فلسفه ، به آن پديده و حادثه مىگوييم و ضروريش مىدانيم واحد حقيقى است نه واحد مسامحى عرفى ، ما عادت داريم كه يك سلسله امور متفرقه را كه واحدهاى زيادى دارد ، به‌مناسبت اين كه مجموعاً يك واحد غرض را تأمين مىكنند يكى ديده و واحد ناميده و داراى يك ضرورت پنداشته يك علت براى آن قائل شويم ، مانند توطن در يك شهر ، اقامت در يك خانه ، خوردن يك ناهار ، نوشيدن يك جرعه آب ، و مانند يك ناهار يك خانه ، يك شهر ، يك كشور ، و . . . در حالى كه به نظر فلسفى هيچ گاه هيچ‌كدام از اينها را كه هر يك داراى واحدهاى بسيارى هستند ، نمىشود يك واحد شمرد و نه داراى يك ضرورت دانست و نه استناد به يك علت داد .\r\nتنها يك جرعه آب را كه مىنوشيم اگر چه در ظاهر يك كار مىشماريم ، ولى در واقع حركت‌هاى مختلف و زيادى را انجام مىدهيم كه هر واحد آنها يك وجود و يك ضرورت و يك علت دارد .\r\nلازمه بحث در علت و ضرورت هر پديده همين است . اگرچه از روى كنجكاوى ديگرى ( چنان كه در مقاله 10 شرح آن مىآيد ) جهان ماده يك واحد بيش نيست و از اين روى بايد گفت يك ضرورت داشته و مستند به يك علت مىباشد . اين نكته به عنوان تذكر اين جا گفته شد و توضيح كافى آن را در مقاله‌هاى آينده بايد جست !\r\n\r\nنكته دوم :\r\nدو نظريه گذشته : « هر پديده معلولى تا ضرورت نداشته باشد موجود نمىشود - اين ضرورت را علت به آن مىدهد » اين نتيجه را مىدهند كه : هر معلول نسبت به علت ضرورت بالقياس دارد .\r\nيعنى اگر معلولى را با علت خودش بسنجيم ، نسبت ضرورت را خواهد داشت و البته اين نسبت يعنى ضرورت بالقياس تنها ميان معلول و علت تامه آن وجود دارد نه ميان معلول و اجزاى علت آن و نه ميان معلول و خارج از علت بلكه نظر به اين كه تنها\r\n\r\n","description":"","footnote":"","page_name":" 183 ","page_number":183},
  {"content":"\r\n\r\nعلت تامه است كه ضرورت دهنده مىباشد ، اگر چيزى را به غير علت تامه‌اش نسبت دهيم نسبتى ديگر كه مخالف با نسبت ضرورت است پيدا خواهد كرد كه نسبت امكان بالقياس ناميده مىشود .\r\nمثلًا اگر نسبت آب را به تركيب اكسيژن و هيدروژن با بقيه شرايط زمانى و مكانى بدهيم ، خواهيم گفت پيدايش آب ضرورى است ولى اگر همين آب را با اكسيژن تنها نسبت دهيم ، البته ضرورتى پيدا نخواهد شد ، زيرا از اكسيژن تنها ، آب به وجود نمىآيد ، ولى « امكان » دارد . به اين معنا اگر بقيه اجزاى علت با شرايط منضم شوند آب به وجود مىآيد و گرنه ، به وجود نمىآيد . پس اكسيژن مىشود آب بشود - با انضمام بقيه اجزاء و شرايط - و مىشود نشود بى انضمام بقيه اجزاء و شرايط - و همچنين اگر خوردن را كه يكى از افعال ما است به علت تامه‌اش ( مجموع انسان ، علم ، اراده و سلامت اعضاى فعاله و بودن ماده قابله و شرايط ديگر ) نسبت بدهيم تحقق وى ضرورى است ، ولى اگر به پاره‌اى از اجزاى علت با قطع نظر از اجزاء و شرايط ديگر ، مثلًا به انسان تنها با انسان و علم تنها نسبت بدهيم ، ديگر نسبت ضرورت را نخواهد داشت ، بلكه ممكن خواهد بود ، يعنى مىشود از فاعل صادر شود و مىشود صادر نشود .\r\nو اين همان اختيارى است كه انسان فطرتاً براى خود اثبات مىكند و خودش را مختار يعنى آزاد در فعل و ترك ، و افعال خود را براى خود اختيارى مىشمارد .\r\nاگر چنانچه انسان خود را فطرتاً مختار نمىدانست ، هيچ گاه با فكر و تروى ، فعلى را انجام نمىداد و يا ترك نمىكرد و هرگز اجتماعى را كه داراى شئون مختلفه امر و نهى و پاداش و تربيت و ساير توابع است بر پا نمىكرد ، زيرا هر چه شدنى است ، شدنى است و هرچه نشدنى است ، نشدنى است ! و ديگر چيزى كه فعلًا نيست و مىشود بشود نيست و فعلى كه اكنون انجام نيافته و مىتوانيم انجام دهيم ، نداريم .\r\nخلاصه اين كه نبايد وصف ضرورت را كه اشياء نسبت به علت‌تامه خود دارند\r\n\r\n","description":"","footnote":"","page_name":" 184 ","page_number":184},
  {"content":"\r\n\r\nتوسعه داده ميان هر چيز و هر چيز سرايت داد چنان كه اغلب دانشمندان مادى به اين اشتباه دچار شده و به اثبات جبر « ضرورت » در كليه حوادث و افعال اختيارى و غير اختيارى موضوع اختيار « نسبت امكان » را از اساس و ريشه نفى كرده و در نتيجه در چاله تناقض‌هاى عجيبى افتاده‌اند و عجيب‌تر از همه اين كه قبول به ثبوت اختيار را مستلزم انكار عليت و معلوليت و قول به اتفاق دانسته و اعتقاد به جبر را مستلزم انكار صانع واجب و انكار اعجاز و جز اينها معرفى كرده‌اند . همهء اين پندارهاى خام زاييده اين است كه اين دانشمندان به جبر « نسبت ميان معلول و علت تامه » چسبيده و اختيار « نسبت ميان معلول و علت غير تامه » را فراموش نموده‌اند .\r\nمىگويند : آنچه ما حس كرده‌ايم و تجربه‌هاى علمى و غير علمى به ثبوت رسانيده ، اين است كه در جهان هستى هر پديده و موجودى زاييده علتى است كه با پيدايش آن پيدا شده و با از ميان رفتن آن معلول نيز از ميان مىرود ! پس وجود هر موجودى : در جاى خودش جبرى و غيرقابل اجتناب مىباشد و از اين روى همه پديده‌ها و حوادث جهان اعم از حوادث بيرون از انسان و حوادث مربوط به انسان مانند حوادث اجتماعى و حوادث و افعال فردى پيروى قانون كلى طبيعى علت و معلول را نموده و محكوم جبر هستند .\r\nاگر بنا شود كه انسان در افعال فردى يا اجتماعى خودش مختار بوده باشد ، بايد قانون عليت و معلوليت از ميان برود و در اين صورت انسان را استثنائاً از كليت قانون بيرون كشيده در عالم خودش خداوندى قرار دهيم و هرگز انسان با اين فرض نمىتواند چيزى را پيش‌بينى نموده و از بىچيزى رفته و به كارى اقدام كرده مقصدى را تعقيب نمايد . پس اختيارى كه انسان براى خود اثبات مىكند ، هويتى بيرون از ذهن نداشته و مفهومى است بى مصداق ! آنچه در خارج مسلم است اين است كه هر چيزى علتى دارد كه به‌واسطه آن جبراً به وجود مىآيد و امااين كه ما در راه مقاصد خود فداكارى مىنماييم يا به تربيت و امر و نهى دست مىزنيم نه از راه اين‌است كه در\r\n\r\n","description":"","footnote":"","page_name":" 185 ","page_number":185},
  {"content":"\r\n\r\nاعمال خود مختاريم ، بلكه افعال ما در وجود مقاصد ما ذىدخل هستند ، ما اگر كار نكنيم به نتيجه كار نمىتوانيم برسيم بر خلاف حوادث جهانى ديگر مانند : كسوف و خسوف و حركت زمين و جز آنها كه افعال ما تأثيرى در وجود آنها نداشته و فقط وابسته به علل و اسباب خود مىباشند .\r\n\r\nپاسخ\r\nچنان كه از نمود اين گفت و گو و استدلال پيدا و روشن است اينان « جبر » را به معناى ضرورت و وجوب وجود گرفته‌اند و آن گاه « اختيار » را به معناى مقابل و نقيض آن ، يعنى رفع ضرورت وجود به كار برده‌اند و البته پر روشن است كه در اين حال اگر فرض كنيم براى انسان اختيار - ارتفاع ضرورت عليت و معلوليت - ثابت است بايد بگوييم . وجوب و ضرورتى نيست ، بايد بگوييم انسان هيچ گاه حادثه مترقبى را و هرگز آينده‌اى را نمىتواند پيش‌بينى نمايد .\r\nو چون زير بار اين محالات نمىتوان رفت ، بايد گفت انسان مجبور است و اين كه افعال خود را اختيارى - بىضرورت و بىعلت - يا خود را در اراده خود آزاد فكر مىكند انديشه و پندارى است كه با خارج وفق نمىدهد .\r\nاين است خلاصه نظر اين دانشمندان و اگر اين بيان با رجوع به اصل اين بحث در فلسفه با ترازوى درست و منطق صحيح سنجيده شود ، روشن خواهد شد كه مغالطه‌اى است مركب از مغالطه‌هاى چندى از چند بحث مختلف و جداگانه نه تنها و نه مجموعاً اين نتيجه افسون‌آميز را نمىدهند ، فلاسفه نيز چنين تهمتى را كه اين دانشمندان به ايشان نسبت داده‌اند نمىپذيرند !\r\nاساساً سخن و كنجكاوى فلاسفه در دو جا و در دو مسئله است :\r\n1 - اين كه آيا اشيائى كه در عالم موجود مىشود با وجوب وجود - ضرورت به اصطلاح فلسفه - كه از ناحيه علت كسب كرده باشند موجود مىشوند يا نه ؟ پاسخ\r\n\r\n","description":"","footnote":"","page_name":" 186 ","page_number":186},
  {"content":"\r\n\r\nفلاسفه در اين مسئله مثبت است به شهادت اقوال و آثارى كه از سه هزار سال پيش تاكنون از آنان در دست است و هرگز حل مسئله را موكول به پيدايش اين افكار التفاتى ماديين نكرده‌اند و پاسخ دانشمندان قائل به اتفاق منفى است و اينان عده‌اى از ماديين هستند كه براى مجموع عالم علت قائل نيستند .\r\n2 - آيا در مورد افعال انسان جبر بايد قائل شد يا تفويض يا امر بين امرين و به عبارت ديگر آيا افعال انسان صد در صد تحت تأثير علتى خارج از انسان بوده و اراده انسان هيچ گونه تأثيرى در فعل ندارد و انسان مجبور است ؟ - اين است معناى جبر در اين جا نه ضرورت وجود كه علت داده باشند و گرنه دو قول ديگرى روى اساس نفى اين ضرورت مبنى نيست - و يا افعال انسان صد در صد در تحت تأثير اراده بوده و هيچ گونه استنادى به فاعل ديگر و علتى ديگر ندارد و انسان در افعال خود از قيد علت خارج از خود آزاد مىباشد ؟ - اين است معناى تفويض نه اين كه اختيار به معنى نفى ضرورت بوده باشد - و يا اين كه افعال انسان هم استناد به اراده وى و هم استناد به علتى ديگر فوق انسان دارد ولى در « طول » همديگر نه در « عرض » همديگر ؟ يعنى علتى فوق انسان ، فعل انسان را از راه اراده انسان اراده مىكند و انسان فعل را به‌واسطه اراده ، اختيار و انتخاب كرده و با موافقت بقيه اجزاى علل مادى و صورى و شرايط زمانى و مكانى ايجاد مىنمايد و علت فوق انسان براى ايجاد فعل انسانى اراده انتخاب كننده فعل را در انسان ايجاد مىكند ، پس انسان فعل را با اراده انتخاب مىكند ولى در اراده تحت تأثير علتى خارج از خودش است و اين است معناى امر بين امرين كه ميان دو قول جبر و تفويض واقع است ، نه اين كه بعضى افعال علت دارند و بعضى ديگر ندارند ، چنان كه برخى از دانشمندان مادى « چنين تصور كرده و آن را به فلاسفه ما نسبت داده‌اند » .\r\n* * * با بررسى اين بيان روشن مىشود كه اين دانشمندان دو مسئله نامبرده را يكى\r\n\r\n","description":"","footnote":"","page_name":" 187 ","page_number":187},
  {"content":"\r\n\r\nپنداشته و پس از آن نام جبر و تفويض را با تبديل لغت تفويض به اختيار از مسئله دومى برداشته و به جاى دو خاصه ، مسئله اولى يعنى ضرورت و لاضرورت گذاشته‌اند و سپس حكم لاضرورت را در مسئله دومى است و حكم « مثبت » دارد ، حكم قرار داده‌اند پس از اين همه نقل و تبديل :\r\nاولًا : حكم لاضرورت يعنى نسبت معلول به علت ناقصه‌اش را انكار كرده‌اند .\r\nثانياً : اختيار و همه آثار اختيار را در انسان موهوم پنداشته‌اند .\r\nثالثاً : در تفسير امر بين امرين اشتباه كرده‌اند .\r\nرابعاً : به خيال اين كه اختيار همان اتفاق است ، قول به اتفاق را از هم‌كيشان خود گرفته و به فلاسفه نسبت داده‌اند .\r\nخامساً : گاهى كه به آنان خورده گرفته شده كه وجود آثار اختيار ، مانند امر و نهى و تربيت و تبليغ و دعوت و اقدام و فداكارى در انسان با « نفى كامل اختيار » نمىسازد پاسخ داده‌اند كه اراده انسان جزء علت فعل است ، در حالىكه مستشكل با تسليم همين مقدمه اشكال خود را متوجه آنها مىسازد و چنان كه روش است مستشكل نمىگويد كه انسان يكى از اجزاى علت فعل نيست بلكه مىگويد با اين كه انسان يكى از اجزاى علت فعل است و اين كه فعل در خارج به‌واسطه اجتماع اين جزء و بقيه اجزاء با صفت وجوب موجود مىشود ، ولى تا فعل نسبت به انسان مساوىالطرفين نبوده باشد ؛ يعنى تا نسبت فعل انسان به انسان « امكان » نبوده باشد به طورى كه ممكن باشد از فاعل صادر بشود و ممكن باشد صادر نشود ، امر و نهى و پاداش و كيفر و تعليم و تربيت و دعوت و فداكارى در راه فعل معنا ندارد . در اين صورت آيا پاسخ دادن به اين مستشكل به اين كه انسان از اجزاى علت فعل خودش است و فعل انسان بدون انسان وجود خارجى پيدا مىكند ، خنده‌آور نيست ؟\r\n* * *\r\n\r\n","description":"","footnote":"","page_name":" 188 ","page_number":188},
  {"content":"\r\n\r\n\r\nمسائلى كه در اين مقاله به ثبوت رسيد عبارت است از :\r\n1 - در ميان واقعيت‌هاى خارجى نسبتى به نام نسبت ضرورت داريم كه در مقابل نسبت ديگرى به نام امكان واقع است .\r\n2 - هر پديده خارجى تا ضرورت پيدا نكند موجود نخواهد شد .\r\n3 - هر موجود خارجى در حال وجود متصف به ضرورت مىباشد .\r\n4 - ضرورت وجود هر معلول از ضرورت وجود علتش ترشح مىكند .\r\n5 - هر ضرورت بالغير يعنى به‌واسطه علت - منتهى به ضرورت بالذات مىباشد .\r\nيعنى ضرورت بر دو قسم است : بالذات و بالغير .\r\n6 - هر سلسله از ضرورت‌هاى مرتبه بالاخره متناهى است .\r\n7 - ضرورت ديگرى به نام « ضرورت بالقياس » داريم كه از نسبت دادن معلول به علت پيدا مىشود و در امكان نيز امكانى به نام « امكان بالقياس » داريم .\r\n8 - مفهوم جبر و تفويض و امر بين امرين .\r\n\r\n","description":"","footnote":"","page_name":" 189 ","page_number":189},
  {"content":"\r\n . \r\n","description":"","footnote":"","page_name":" 190 ","page_number":190},
  {"content":"\r\n\r\n\r\nمقالهء نهم : علت و معلول\r\nدر مقاله‌هاى گذشته بيان نموديم در نخستين روز ، كه ما بهره از هستى يافته و چشم به روى اين جهان پر حادثه و انقلاب باز مىكنيم در سر آغاز همانا خود و كارهاى داخلى خود - علم و اراده و . . . - را مىيابيم . و همين كه نسبت ميان خود و كارهاى خود را سنجيديم ، از روى همين نظر از براى كارهاى ديگر كه به كارهاى ما مىمانند و در اختيار ما نيستند - معلومات حسى كه از راه حس پيش ما مىآيند - يك جوهر ديگر ، كه موضوع همان خواص و آثار بوده باشد اثبات مىنماييم . اين سياهى و سفيدى را كه مىبينيم و اين گرمى و سردى را كه حس مىكنيم اين مزه كه مىچشيم اين بوى كه مىبوييم و اين آواز كه مىشنويم از آن چيزى است كه اين خواص را دارد ، زيرا اين صفات مانند صفت علم و اراده من هستند كه بدون من نمىشوند ، پس دارنده اين خواص چيز ديگرى است جز من و كنار از من زيرا هيچ‌كدام از آنها در اختيار من نيستند و از همين‌جا به وجود واقعيتى بيرون از خودمان معتقد مىشويم ( مقاله 2 و 5 ديده شود ) .\r\nاز همين جا شالوده قانون كلى علت و معلول ريخته شده و انسان حتم مىكند كه هرگز كار ، بىكننده نمىشود و هر معلولى علتى مىخواهد . پس از اين ، پيوسته به واسطه مشاهده‌هاى گوناگون كه از حوادث و پيش آمدها مىنمايد اين نظريه را\r\n\r\n","description":"","footnote":"","page_name":" 191 ","page_number":191},
  {"content":"\r\n\r\nتأييد و در آزمايش خود استوارتر مىشود و از اين روى هر آوازى كه مىشنود و هر واقعه بزرگ و كوچكى را كه حس مىكند به سوى آن منعطف شده از علتش جويا مىشود و اگر در مورد حادثه‌اى نتواند علت حادثه را پيدا كند ، علتى مجهول براى آن معتقد مىشود .\r\nاين نظر را در هر موجود ذى شعورى مىتوان سراغ گرفت و حتى ديوانگان و آنانى كه آفت شعورى دارند همين راه را مىپيمايند . آنان براى تفهيم و تفهم سخن مىگويند و براى انجام مقاصدشان حركاتى مىكنند و همچنين . . . بلكه كمترين دقت به ثبوت مىرساند كه پايه زندگى انسان و هر موجود جاندار ، با آن اندازه هوش و شعورى كه دارد ، روى همين قانون علت و معلول استوار است . اگر چنانچه انسان و هر ذىشعور ديگرى عليت و معلوليت را در ميان خود و كار خود ، و در ميان كار خود و انجام يافتن آرمان و مقصد خود باور نداشت هرگز كمترين حركت و فعاليت از خود بروز نمىداد و هرگز چيزى را پيش‌بينى نمىكرد و در انتظارش نمىنشست . از اين بيان نتيجه گرفته مىشود : « هر چيزى كه وقتى نبود و پس از آن موجود شد ، بايد علتى داشته باشد » .\r\n\r\nراه ديگر\r\nراهى كه گفته شد راهى بود كه انسان به نظر ساده مىپيمايد . نظر فلسفى دقيق نيز همين نتيجه را تأييد مىكند . در مقاله 8 به ثبوت رسانيديم كه اولًا : هرگز ماهيت موجودى بىوجوب وجود « ضرورت » به وجود نمىآيد . ثانياً : اين وجوب وجود را از موجود ديگرى دريافت مىكند و گرنه خود به خود نسبتش با وجود و عدم مساوى است . نتيجه گرفته مىشود كه : « هر موجود كه نسبتش با وجود و عدم مساوى است وجودش كه مساوى با وجوب است ، از موجود ديگرى « علت » سرچشمه مىگيرد » و اين نتيجه را با جمله زيرين مىشود تعبير نمود : « ممكن بايد علتى داشته باشد » .\r\n\r\n","description":"","footnote":"","page_name":" 192 ","page_number":192},
  {"content":"\r\n\r\nنظر به بيان گذشته هر حادثه و پديده‌اى در جهان كه انگشت به رويش بگذاريم بايد گفت موجودى است كه وجودش با خصوصيات و شرايطى كه دارد ضرورى « جبرى » است و در نتيجهء دست به دست دادن يك سلسله پديده‌هاى ديگر « علت » پيدا شده و اگر علت آن موجود نمىشد ، خودش نيز موجود نمىشد و به عبارت ديگر بايد گفت : « وجود علت ، علت وجود معلول است ؛ عدم علت ، علت عدم معلول است » . ( اگر چه اين سخن « عدم علت ، علت عدم معلول است » خالى از يك نحو مجاز نيست ، زيرا چنان كه در مقاله 7 گفته شد ، عدم يك معنايى است كه ساخته ذهن بوده و واقعيتى نسبى دارد ، ولى با فرض واقعيت براى آن حكمش همان است و بس ) و از همين‌جا نتيجه گرفته مىشود كه : « شيئى در هر حال علت مىخواهد » . - و البته لفظ شيئى كه در اين نتيجه گفته مىشود معرف حال تساوى شيئى است نسبت به وجود و عدم - پس اگر به خود شيئى نگاه نموده نظرى به وجود و عدمش نداشته باشيم ، در ميان دو طرف متقابل وجود و عدم واقع خواهد بود و علت است كه يكى از دو طرف وجود و عدم را رجحان و مزيت مىدهد و از همين جهت به علت ، نام مرجع نيز مىدهيم . از اين جا بايد نتيجه گرفت كه :\r\n1 - وجود شيئى با علت خود يك رابطه و نسبت وجودى دارد كه با هيچ چيز جز او ندارد .\r\n2 - علتى كه نسبت آن به دو چيز مساوى بوده باشد هرگز نمىشود يكى از آن دوتا را تخصيص به وجود دهد و نيز يكى از آن دو تا نمىشود به وجود اختصاص يابد . و از همين‌جا دو قاعده معروف زنده مىشوند : يكى اين كه « ترجيح بلامرجح » محال است ديگر اين كه « ترجّح بلامرجح » محال است .\r\n3 - از نتيجه دوم به دست مىآيد كه اختيار به معنايى كه انسان به نظر ساده و سطحى مىپذيرد ، تحقق ندارد . انسان به نظر سطحى تصور مىكند كه گاهى كه با چند كار مساوى روبه رو است ، مىتواند خود به خود يكى از آنها را انتخاب نموده و انجام\r\n\r\n","description":"","footnote":"","page_name":" 193 ","page_number":193},
  {"content":"\r\n\r\nدهد ، بدون اين كه صدور فعل ضرورت وجود پيدا كند يا مرجحى به كار رود و از براى اثبات اين نظريه دروغين ، يك رشته مواردى كه در آنها علت موجبه و مرجحه مجهول يا مغفول عنه است ، تراشيده‌اند ، ولى اگر انسان به وجدان خود رجوع كند خواهد ديد تا يك مرجح نظرى را ضميمه فعل قرار نداده و به آن صفت لزوم ندهد ، نمىتواند آن را اراده كند و چنان كه در مقاله 8 گفته شد اختيارى كه انسان دارد اين‌است كه كارى كه انجام مىدهد نسبت به خودش ، كه يكى از اجزاى علت است ، نسبت ضرورت ندارد اگرچه در عين حال نسبت به مجموع اجزاى علت كه مجموع انسان و غيرانسان است ، نسبت ضرورت دارد .\r\n4 - علت منقسم مىشود به « علت ناقصه » و « علت تامه » ، زيرا علتى كه داراى اجزاى مىباشد ، هم چنان‌كه معلول به مجموع اجزائش احتياج دارد نسبت به هر يك از آنها نيز نيازمند است . پس هر يك از اجزاى علت مانند مجموع اجزاء نسبت به آن عليت دارد كه با از ميان رفتن آن معلول نيز از ميان مىرود و از همين‌جا روشن مىشود :\r\nالف - معرف علت تامه اين است كه با وجود آن معلول ضرورت وجود پيدا مىكند و با عدم آن ضرورت عدم . و معرف علت ناقصه اين است كه وجود آن معلول را ضرورىالوجود نمىكند ولى عدمش آن را ضرورىالعدم مىسازد .\r\nب - عدم علت تامه با انعدام يكى از علل ناقصه ، علت تامه عدم معلول است .\r\n5 - با سنجش نتيجه‌اى كه در آغاز سخن از طريقه اولى گرفتيم « چيزى كه وقتى نبود و پس از آن موجود شد ، بايد علتى داشته باشد » با نتيجه‌اى كه از طريقه دومى گرفتيم « هر ممكن محتاج به علت است » روشن مىشود كه نتيجه دومى اعم و دايره‌اش وسيع‌تر است ، زيرا از روى همين نتيجه ممكن است معلولى پيدا شود كه « قدم زمانى » داشته و هيچ وقت مسبوق به « عدم زمانى » نبوده باشد ، ولى نظر به نتيجه اولى چنين موجودى را نمىشود گفت احتياج به علت دارد ، زيرا اين نتيجه تنها در\r\n\r\n","description":"","footnote":"","page_name":" 194 ","page_number":194},
  {"content":"\r\n\r\nمورد موجوداتى كه سابقه عدم زمانى دارند ، حكومت مىنمايد .\r\n\r\nاشكال\r\nمعلولى كه براى آن وجود بلانهايت فرض شده و هيچ گاه درگذشته يا آينده نابود و نيست نبوده و نخواهد بود ، هرگز احتياجى به علت نخواهد داشت و به عبارت ديگر فرض وجود دائمى با فرض احتياج ، دو فرض متناقض مىباشد .\r\n\r\nپاسخ\r\nفرض معلول ، فرض احتياج است پس وجود دائمى معلول ، وجود دائمى محتاج مىباشد . وجود دائمى محتاج ، احتياجش شديدتر و قوىتر است و پايه مطلب روى اين است كه ممكن به جهت تساوى نسبت به وجود و عدم محتاج به « علت مرجحه » مىباشد نه به جهت سابقه عدم كه يك معناى نسبى انتزاعى است .\r\n\r\nاشكال\r\nقانون كلى علت و معلول را ما با آزمايشى كه در حوادث مادى انجام داده‌ايم ، به دست آورده‌ايم و هيچ موردى از اين موارد از سابقه عدم خالى نبوده و از اين روى هرگز نمىتوانيم يك معلولى را قديم زمانى فرض نموده نيازمند به علت بدانيم ، زيرا خاصه و حكمى را كه در محيط شرايط ويژه‌اى از آزمايش گذرانديم ، توسعه به غير مورد شرايط نمىتوان داد مگر اين كه يك يا چند مورد پيدا شود كه حكم و خاصه بىشرايط مزبور موجود شود و هرگز نمىشود به مجرد قياس عقلى اعتماد نمود .\r\n\r\nپاسخ\r\nحكم تجربى همان است كه گفته شد ، ولى مستشكلين ما وجود خود زمان را\r\n\r\n","description":"","footnote":"","page_name":" 195 ","page_number":195},
  {"content":"\r\n\r\nفراموش كرده‌اند كه يك واقعيت مادى و امكانى است و حقيقت آن اندازه حركت بوده و معلول حركت عمومى ماده مىباشد و هرگز براى اين حقيقت ، سابقه عدم زمانى فرض نمىتوان كرد ؛ يعنى هرگز نمىشود گفت زمانى بود كه زمانى نبود و پس از آن زمان شد يا روزى بود كه روزى نبود و سپس روز پيدا شد ! آرى اين دانشمندان چون در كاوش‌هاى علمى خود از حقيقت زمان بحث نكرده‌اند ، نه تنها در اين بحث بلكه در هر بحث فلسفى مربوط به خواص نظرى زمان دچار يك رشته فراموش كارى و اشتباهات گرديده‌اند .\r\nبه هر حال ، زمان از جمله پديده‌هايى است كه بىسابقه عدم زمانى نيازمند به علت و همچنين حركت عمومى ، و ماده‌اى كه موضوع حركت است همين خاصه را دارند ، چنان كه در جاى ويژه خود خواهد آمد .\r\nگذشته از اينها پاسخ جمله اخير اشكال را « هرگز نمىشود به مجرد قياس عقلى اعتماد نمود » در مقاله پنجم داديم .\r\n6 - چون احتياج معلول به علت در وجود خودش مىباشد ، از اين روى ديگر نمىشود معلولى را علت خودش فرض كرد و اين گونه عليت به واسطه يا با واسطه محال مىباشد ، زيرا علت شيئى ، علت خود شيئى است و نمىشود شيئى ، علت خودش بوده باشد و اين همان مسئله بطلان دور است .\r\n7 - وجود علت تامه از وجود معلول قوىتر است ، زيرا تمام واقعيت و وجود معلول از آثار وجود علت بوده و متكى به وجود آن مىباشد و البته در اين جا نبايد دست به يك رشته نقض‌هاى عوامانه زد مانند پدر و پسر ، بنا و ساختمان ، و سنگ‌تراش و سنگ ، و آتش افروز و آتش ، و غير اينها . . . زيرا چنان كه در مقاله هشتم تذكر داديم ، آن‌چه در اينها به راستى علت فاعلى است مانند پدر نسبت به حركات تناسلى خودش پيوسته و بىترديد از معلول خودش قوىتر است و همچنين علت تامه نسبت به معلول قوىتر مىباشد .\r\n\r\n","description":"","footnote":"","page_name":" 196 ","page_number":196},
  {"content":"\r\n\r\nو از اين روى ، علت بر معلول مقدم و معلول ، از علت متأخر مىباشد ، زيرا تا علت نباشد معلول نخواهد بود ، در عين حال در يك زمان بايد هر دو جمع بوده و گرد آمده باشند و از همين‌جا روشن است كه اين تقدم و تأخر « زمانى » نيست چنان كه خواهد آمد .\r\nو از مجموع اين بيانات اين نتيجه را بايد گرفت : « استقلال و تماميت وجودى معلول ، عين استقلال و تماميت وجودى علت است » زيرا معلول در وجود ضرورى خود كه به‌واسطه آن صفت واقعيت را به خود گرفته و لا واقعيت را مىراند ، متكى به علت يعنى به استقلال وجود ضرورى علت مىباشد پس معلول با استقلال علت مستقل است نه با استقلالى ديگر ، يعنى علت و معلول دو مستقل هستد با يك استقلال . اين نظريه با بيانى كه ايراد شد در فلسفه عالى به خوبى روشن است و البته از سطح گفت و گو و بحث اين اصول مقدماتى بالاتر است .\r\nبراى دريافتن اين نظر بايد چنان كه در مقاله هفتم گذشت « مهيّت » را از « وجود » تميز داده و قصر نظر به وجود نموده و وارد بحث شد و اما كسى كه وجود را مساوى ماده قرار داده و در راه كنجكاوى فلسفى در هر گامى مىافتد و برمىخيزد و در هر لحظه مىميرد و زنده مىشود و در مورد هر نسبت و صفت عمومى مانند وحدت و كثرت ، تقدم و تأخر ، قوه و فعليّت و جز آنها پوزش پس از پوزش يا مكابره پى مكابره مىآورد ! چنين كسى در اين موارد نبايد نظرى بدهد .\r\n8 - چنان كه در مقاله هشتم تذكر داديم ، سلسله علت تامه يك معلولى نمىتواند تا لانهايت رفته و در جايى وقوف نكند ، و ما اين نظريه را در فلسفه عاليه با يك بيان روشنى كه از احتياج وجود معلول و استقلال علت گرفته شده ، بيان نموده‌ايم .\r\n9 - دو علت مستقل و جدا از هم در يك معلول نمىتواند تأثير كند ، چنان كه يك علت با يك عليت و تأثير نمىتواند در دو معلول تأثير كند ، زيرا رابطه و سنخيت وجودى علت و معلول مقتضى است كه وجود معلول ، مرتبه ضعيفه وجود علت بوده\r\n\r\n","description":"","footnote":"","page_name":" 197 ","page_number":197},
  {"content":"\r\n\r\nباشد بنابر اين ، تباين وجودى دو علت متباين ، معلول را در مرتبه ضعيفه متباين قرار خواهد داد و همچنين تباين وجودى دو معلول متباين ، مستلزم دو علت متباين خواهد بود .\r\nو بايد دانست كه نسبت به اين دو نظريه نيز به نظر سطحى موارد نقض زيادى موجود است ، چه در خارج بسيار اتفاق مىافتد چندين فاعل دست به هم داده و فعلى را انجام دهند و يا يك فاعل چندين فعل به وجود آورد ، ولى بايد باريك‌بينى نموده و فهميد كه در صورت اولى مجموع چندين فاعل يك فاعل را تشكيل مىدهند و در صورت دومى يك فاعل با شرايط مختلف چندين فاعل مىشود و يا چندين فعل به‌واسطه تربيت يك فعل مىباشد .\r\n\r\nعلت‌هاى چهارگانه\r\nاگر يكى از كارهاى خود را كه اختيارى مىناميم مثلًا دوختن يك پيراهن را مورد مطالعه قرار دهيم ، خواهيم ديد به وجود آمدن يك پيراهن كه معلول است - مسامحه - موقوف است به مقدارى پارچه كه پيراهن‌دوز براى پوشيدن با ابزار ويژه خود او را به شكل مخصوص درمىآورد و وجود پيراهن به همه اين اطراف بسته مىباشد :\r\n1 - فاعل كه پيراهن‌دوز است .\r\n2 - غايت و آرمان كه پوشيدن مىباشد .\r\n3 - ماده كه پارچه است .\r\n4 - صورت كه شكل پيراهن بوده باشد .\r\nاگر يكى از اينها در ميان نبود ، پيراهنى به وجود نمىآمد .\r\nما در مورد افعال اختيارى خود اين علت‌هاى چهارگانه را باور داريم و چنين مىانگاريم كه كارهايى كه با « تروى » و « فكر » انجام مىدهيم ، روى اين پايه‌هاى چهارگانه ايستاده در هستى خود از آنها سرچشمه مىگيرند ، ولى آيا اين انديشه ما\r\n\r\n","description":"","footnote":"","page_name":" 198 ","page_number":198},
  {"content":"\r\n\r\nدرست است يا پندارى است و بس ؟ كه با واقعيت خارج وفق نمىدهد و اساساً عليتى و معلوليتى در كار نبوده و هيچ پديده و حادثه‌اى نيازمند به علت نيست ؟ و يا قانون علت و معلول درست بوده ولى چهار تا بودن آنها در هر موردى مانند ماده و صورت در هر موجود يا غايت در غير افعال اختيارى ما ؟ يا در هيچ مورد - حتى در افعال اختيارى ما - لزوم نداشته بلكه الهامى است ناصواب ؟\r\nپاسخ فلسفه به پرسش اولى مثبت و چنان است كه در آغاز اين مقاله تذكر داده شد ، ولى پاسخ پرسش دومى مختلف و به تفصيلى است كه گفته مىشود :\r\n\r\nعلت فاعلى\r\nما در روزهاى نخستين زندگى كه به قانون علت و معلول پى مىبريم اگرچه در آغاز كار ، همين اندازه اجمالًا تأثير علت در معلول را مىفهميم « هر موجودى در وجود خود نيازمند به وجود ديگر است و وجود معلول ناشى از علت مىباشد » ولى كم‌كم كه به‌واسطه مشاهده‌هاى بىشمار به معناى علت و معلول آشنا مىشويم ، خواص گوناگون عليت و معلوليت پيش چشم ما جلوه‌گر مىشود .\r\nلقمه‌اى را كه با دست و دهان مىخوريم ، جامه‌اى را كه دوزنده با ابزار از پارچه بريده و مىدوزد و درى را كه نجار از چوب مىسازد ، ( مثال‌هايى است مسامحى ) درست است صورت‌هاى وجودى و شكل‌هاى تازه كه پيدا مىشوند وابسته و مرهون همه اطراف قضيه و اجزاى علل مىباشند ، ولى نسبت آنها به همه اطراف يك‌سان نيست ؛ مثلًا نسبت صورت پيراهن به دوزنده جز نسبتى است كه به پارچه دارد ، زيرا دوزنده مانند اين است كه چيزى را از خود بيرون مىدهد - كار و كنش و فعل - و پارچه ، مانند اين است كه چيزى را از بيرون خود مىگيرد - پذيرش و قبول و انفعال - و البته روشن است كه اين دو نسبت مختلف ، دو خاصه مختلف دارند ، خاصه نسبتى كه با فاعل و كننده پيدا مىشود اين است كه فاعل دارا و واجد اثرى است كه بيرون\r\n\r\n","description":"","footnote":"","page_name":" 199 ","page_number":199},
  {"content":"\r\n\r\nمىدهد ( البته مقصود نه اين است كه شكل پيراهن مثلًا در دست و نخ و سوزن دوزنده است و به چشم ديده مىشود و پس از آن حركت كرده و به سوى پارچه مىآيد ) و خاصه نسبتى كه با قابل و پذيرنده پيدا مىشود ، اين است كه قابل ، دارا و واجد فعليّت اثر نيست اگر چه قبول وى را دارا است . از اين روى با اختلاف قابل‌ها ، آثار ، مختلف مىشود . و هر چه اين آزمايش را در مواد و موارد مختلف پىگيرى كرده ادامه بدهيم ، اختلاف اين دو نسبت - فعل و انفعال - كردن و پذيرفتن - و خاصه ويژه هر يك از آنها روشن‌تر و استوارتر مىشود . و از اين جاست كه حكم مىكنيم : هر فعل يك فاعلى مىخواهد و ساده‌تر بگوييم : هر اثرى مؤثرى مىخواهد .\r\nوجود هيچ موجود نيازمند به علت ، بىعلت فاعلى درست نخواهد شد ، اگرچه ساير علل را مانند علت مادى و جز آن داشته باشد .\r\n\r\nاشكال\r\nآزمايشى كه اعتقاد به لزوم علت فاعلى را به وجود مىآورد در مواردى است كه طبيعت كار خود را از راه فعل و انفعال و با تعبير امروزى به طريق عمل و عكس‌العمل - كنش و واكنش - انجام مىدهد و البته نتيجه آزمايش را به غير مورد خودش سرايت نمىتوان داد .\r\nما موارد زيادى داريم كه ماده يا موضوع اثر ، اثر را به نحو لزوم ، پيوسته همراه خود دارد بىاين كه نيازى به علت فاعلى داشته باشد چنان كه مثلًا نور ، حركتى معادل سىصدهزار كيلومتر در ثانيه « تقريباً » دارد و اين حركتى است كه معلول موضوع خودش بوده و فاعل موجد نمىخواهد . ساده‌تر بگوييم : حركتى است كه متحرّك مىخواهد نه محرك ! و همچنين در اصل ماده ، حركت دائمى اثبات شده كه پيوسته به‌واسطه آن در جنب و جوش است ، بىاين كه دليلى به ثبوت فاعل محرك كه موجد حركت بوده باشد داشته باشيم ، بلكه همين « ماده قابله » كه متحرّك است كافى است .\r\n\r\n","description":"","footnote":"","page_name":" 200 ","page_number":200},
  {"content":"\r\n\r\nبلكه دانشمندان مادى تكون بدوى و پيدايش نخستين جهان را معلول برخورد حركت‌هاى سر زده گروه اتم مىدانند كه در فضا سرگرم شناورى بوده و به‌واسطه تصادم ، همديگر را نگاه‌داشته و كراتى به وجود آورده و با تركيبات گوناگون خواص و آثارى راه انداخته‌اند در حالى كه براى پيدايش اين صورت‌ها به جز ماده ، علتى در كار نبوده ! و اما مواردى كه علت فاعلى و مادى هر دو وجود دارند - موارد عمل و عكس‌العمل - در آنها نيز به حسب حقيقت چون هر دو يعنى فاعل و منفعل داراى اثر هستند ، مانند پدر و مادر هر دو علت مادى مىباشند اگر چه فرقى در راه جذب و انجذاب دارند و هم مىتوان گفت كه انقسام علت به علت فاعلى و مادى در اين موارد به مجرد اتفاق بوده و مانند حصول توارث و قابليت بقاى خود به خود به وجود آمده است !\r\n\r\nپاسخ\r\nما يك بار مانند كسانى كه اعتقاد به علت و معلول را بسته به تداعى معانى و تنها عادت ذهنى مىدانند در مورد علت و معلول تنها به نام‌گذارى قناعت كرده بدون اثبات رابطه حقيقى در هر جايى كه موجودى دنبال موجودى پيدا شود « پيشين » را علت و « پسين » را معلول مىنماميم . البته در اين صورت حقيقتاً منكر اين قانون بوده و به اين قانون ارزشى بيشتر از نام‌گذارى و تسميه نداده خط بطلان به گرداگرد همه علوم و افكار خود خواهيم كشيد . و يك بار حقيقتاً ميان اشياء رابطه واقعى عليت و معلوليت يعنى رابطه نيازمندى وجودى مستقر مىسازيم و در اين صورت در جاهايى كه فاعل از ماده جداست ، رابطه معلول را با ماده جدا از رابطه‌اى كه معلول با فاعل دارد مشاهده نموده مىفهميم كه رابطه معلول با ماده ، رابطه پذيرفتن و به خود گرفتن اثر مىباشد و نيز به دست آورده‌ايم كه پذيرفتن و به خود گرفتن اثر با وجود قبلى اثر نمىسازد .\r\n\r\n","description":"","footnote":"","page_name":" 201 ","page_number":201},
  {"content":"\r\n\r\nنمىشود تصور كرد كه آبى كه ده درجه حرارت دارد ده درجه را دوباره قبول كرده و تازه داراى ده درجه حرارت بشود و انسانى كه انسان است انسان شود و ماده‌اى كه فعلًا صورت سيب را دارد صورت سيب را با وجود داشتن آن به خود بگيرد و در نتيجه به طور كلى مىفهميم كه پذيرنده و به خود گيرنده اثرى ، بايد آن اثر را از پيش خود نداشته و فاقد بوده باشد و به اصطلاح فلسفى « حيثيت قبول ، حيثيت فقدان است » و نظير همين بيان در رابطه معلول با فاعل اثبات مىكند كه كننده كار ، بايد اثرى را كه به ماده مىدهد از پيش خود داشته و واجد بوده باشد و به اصطلاح فلسفى « حيثيت فاعليت ، حيثيت وجدان است » و از اين بيان ، اين نتيجه روشن گرفته مىشود :\r\nهرگز قابل و پذيرنده اثرى عين فاعل آن اثر نخواهد بود .\r\nو با پشت گرمى اين نتيجه مىگوييم در جاهايى كه موضوع اثرى ، اثر لازمى را به خود گرفته و دارا است يا وجودش مجموعه‌اى از دو وجود قابل و فاعل است كه با يكى مىدهد و با يكى مىگيرد و يا - اگر بسيط است - تنها قابل است و فاعل اثر جدا از اوست .\r\nو با در نظر گرفتن بيان گذشته در مورد حركت سريع نور و همچنين در مورد ذرات اتمى جهان كه حركت دائمى دارند اگر صورت و فعليّتى دارند كه حركت را به آنها مىدهد و از سوى ديگر نيز حركت را پذيرفته و به خود مىگيرند ناچار وجود آنها مجموعه دو وجود فاعل و قابل مىباشد و اگر تنها متحرّك هستند و هيچ‌گونه صورتى ندارند جز اين كه صورت‌هاى بعدى را پذيرفته و به خود مىگيرند ، ناچار فاعل و محركى ماوراى ماده دارند كه حركت را از آن مىپذيرند و از اين جاست كه فلاسفه الهى فاعلى ماوراء ماده اثبات مىنمايند . گذشته از اينها ماده يك‌نواخت حركت‌هاى مختلف دارد و ناچار براى هر يك از آنها علتى بيرون از ماده خواهد بود .\r\nپس در هر حال در مورد هر معلولى از اثبات علت فاعلى چاره و گريزى نيست .\r\nو اين كه در آخر اشكال گفته شده است كه در حقيقت ، علت فاعلى نيز علت مادى\r\n\r\n","description":"","footnote":"","page_name":" 202 ","page_number":202},
  {"content":"\r\n\r\nاست اشتباهى است كه پاسخش نيز از بيان گذشته روشن است .\r\nو اين كه در اشكال گفته شده كه ممكن است پيدايش علت فاعلى در مواردى كه هست اتفاقى بوده باشد ، سخنى است متناقض و مفهومش اين است كه علتى كه رابطه وجودى واقعى با معلول دارد ، به مجرد اتفاق و بىرابطه وجودى ، واقعى است !\r\n\r\nعلت مادى\r\nبيانى را كه در علت فاعلى ايراد كرديم ، در معرفى علت مادى ، فعلًا كافى است و بيشتر از آن را در لابه لاى مقاله دهم بايد جست و جو نمود ! تنها در اين جا دو نكته زير را نبايد از نظر دور داشت :\r\nالف - در بحث‌هاى ما ميان ماده و علت مادى فرق است و آن اين‌است كه مركبى كه از ماده و صورت تركيب يافته جزء مادى آن نسبت به جزء ديگر صورى ، ماده است كه صورت را مىپذيرد و نسبت به مجموع مركب « ماده و صورت » علت مادى است كه مركب در وجودش نيازمند اوست ، ولى در صورت اولى صورت نيازمند ماده نيست ، بلكه ماده بىصورت نمىتواند وجود داشته باشد .\r\nب - در عين حال - چنان كه مشهود است - كه ما گفت و گوى فلسفى خود را با تسليم اصل مسلم علوم مادى كه « اجسام مركب از ذرات بسيار كوچكى به نام ماده اجسام مىباشد » ادامه مىدهيم ، چون علوم مادى براى اين ماده عمومى فعاليت‌هاى چندى اثبات كرده‌اند ما نيز ناچاريم از روى قانون عليت و معلوليت عمومى چنان كه در علت فاعلى گفتيم ، ماده‌اى بسيطتر از اين ماده مفروض ، كه ما در بحث‌هاى خود به اين ماده نام مادةالمواد و « هيولى » مىدهيم اثبات نماييم .\r\n\r\nعلت صورى\r\nدر حقيقت ، آن همان فعليّت شيئى است كه نام نوعى خود را به‌واسطه آن برداشته ،\r\n\r\n","description":"","footnote":"","page_name":" 203 ","page_number":203},
  {"content":"\r\n\r\nمانند : انسان ، گوسفند ، گنجشك ، درخت بيد ، اكسيژن ، هيدروژن و . . . .\r\nو فرق ميان صورت و علت صورى نظير فرق ميان ماده و علت مادى مىباشد ، چنان كه گفته شد .\r\nو پوشيده نماند كه اختلافات اشياء و خواص و آثار آنها مرهون صورت‌هاى مختلف آنهاست و ما چون تا اندازه‌اى در اطراف اين بحث در مقاله پنجم به گفت وگو پرداخته‌ايم ، ديگر از تكرار آن خوددارى مىنماييم .\r\n\r\nعلت غايى\r\nچنان كه گفته شد ما در افعال اختيارى خودمان كه معمولًا با تفكر و تروى براى رفع احتياجات وجودى انجام مىدهيم ، هدف و غرض داريم كه با آن نقض خود را تكميل مىنماييم - مىخوريم براى اين كه سير شويم و از گرسنگى برهيم ، مىخوابيم براى اين كه بياساييم ، راه مىرويم براى اين كه به مقصد برسيم و . . . .\r\nولى آيا همه كارهاى اختيارى ما همين خاصه را دارند با اين كه كارهاى اختيارى بسيارى داريم كه از راه گزاف انجام مىگيرد و در دنباله آنها غايتى يافت نمىشود ؟\r\nمانند : بازىها و حركات بيهوده كودكان ، بازىهايى كه از روى عادت با سر و صورت و دست مىكنيم ، نفس‌هايى كه بى فكر مىكشيم و جز آنها ؟ و آيا در غير مورد افعال اختيارى ، اين‌همه كارهاى بىشمار كه در جهان هستى و در گاهواره طبيعت انجام مىگيرد ، در حالىكه كمترين شعورى در آنها سراغ گرفته نشده باز هم هدف دارند ؟ و آيا خداى جهانيان در آفرينش جهان هدفى داشته و دارد ؟ پاسخ اين پرسش‌هاى سه‌گانه مثبت است و اينك توضيح مىدهيم :\r\n( 1 )\r\nدر مورد كارهاى بيهوده و گزاف با تأمل كمى مىتوان به غايت و آرمان پىبرد ، زيرا\r\n\r\n","description":"","footnote":"","page_name":" 204 ","page_number":204},
  {"content":"\r\n\r\nلزوم ندارد كه هر غايت اجتماعى و با فكر تفضيلى كه عقلاى اجتماع به كار مىبندند بوده باشد . بچه و كودك از راه زيادتى انرژى حركت زياد خواسته و از شكل حركت يك التذاذ خيالى دارد و اين خود غايتى است و همچنين ما در موارد عاديات خودمان به واسطه رسوخ صورت فعل در ذهن از صورت حركت و كار مخصوص لذت مىبريم و اين خود غايتى است و همچنين در امثال نفس زدن و چشمك زدن ، آسايش طبيعى مىيابيم و اين خود يك غايتى است . و التبه كار اختيارى تنها شعور و اراده لازم دارد نه فكر تفصيلى ، چنان كه ما با اختيار سخن مىگوييم در حالى كه نسبت به چيدن حرف پهلوى حرف ، در كلمات و جعل اعمال فكر نمىكنيم . پس همه افعال اختيارى غايت دارند .\r\n( 2 )\r\nهر غايتى كه ما از فعلى از افعال اختيارى خود مىخواهيم چيزى است كه آن را براى تأمين احتياج وجودى مىخواهيم . گرسنه‌ايم و با خوردن غذا سيرى مىخواهيم ، تشنه‌ايم و با نوشيدن آب سيراب شدن مىطلبيم و همچنين . . . يعنى ما ناقص‌ايم و با غايت فعل ، خودمان را تكميل مىنماييم . ساده‌تر بگوييم : نسبت غايت به ما كه فاعل هستيم نسبت كمال است به نقص .\r\nو از همين راه ما طبق قانون تكامل عمومى خواهان كمال خود هستيم و از اين روى از فعاليت‌هاى وجودى خود آنچه مىتواند كمال مزبور را به وجود آورد و با آن مرتبط است ، در راه آن به مصرف رسانيده و آن را به وجود آورده كمال خود راه مىيابيم . براى رسيدن به مكانى راه مىرويم ، براى به دست آوردن سيرى دست و دهان را به كار مىاندازيم . . . .\r\nپس در حقيقت فعل خود را تبديل به غايت ( شكل كامل وجود خودمان ) مىنماييم و از اين راه حقيقت غايت عبارت است از : صورت كامل‌تر وجود هرچيزى\r\n\r\n","description":"","footnote":"","page_name":" 205 ","page_number":205},
  {"content":"\r\n\r\nكه در راه تكامل افتاده صورت ناقص‌تر وجود خود را تبديل به آن نمايد .\r\nو از اين بيان روشن مىشود كه در جهان طبيعت كه قانون تكامل عمومى حكفرماست همه علل طبيعى در كارها و فعاليت‌هاى خود در واقع ، غايت و آرمان را دارند و هر شكل كامل وجودى ، علت غايى شكل ناقص پيشين خود مىباشد كه علتش منظور داشته است و البته مفهوم منظور داشتن در اين جا « به فكر افتادن و به خاطر سپردن » نيست بلكه رابطه مخصوص واقعى است كه ميان ناقص و كامل بوده و ناقص را به سوى كامل رهبرى نموده و مىراند و غايت فكرى نيز در افعال اختيارى ما يكى از مصاديق اين حقيقت است .\r\n( 3 )\r\nاز اين روى كه موجودات اين جهان فعل خداوند آفريدگار مىباشند و هر واحد از آنها غايتى دارد ، پس فعل خداى پاك نيز بىغايت نخواهد بود . ولى اين غايت ، تنها براى فعل ، غايت شمرده مىشود يعنى غايت آفرينش است نه غايت « آفريدگار » : زيرا غايت فاعل به معنايى كه اثبات كرديم كمالى است كه نقص فاعل را ترميم مىنمايد و براى خداى آفريدگار ، نقص نمىتوان فرض كرد .\r\nآرى ، فلسفه عاليه در مورد آفريدگار به يك معنا عميق‌تر و دقيق‌تر كه از سطح اين بحث بالاتر است ، غرض و غايتى اثبات مىكند . . . .\r\nاز بررسى حقيقت غايت دو نظريه ذيل استنتاج مىشود :\r\n1 - در جهان هستى اتفاق وجود ندارد .\r\n2 - بخت خوب يا بد - شانس به طور كلى - موهوم و بىحقيقت است .\r\n\r\nاتفاق\r\nما مىگوييم سال گذشته بار درختان خوب بود و كمك شايانى به اقتصاد ما مىكرد\r\n\r\n","description":"","footnote":"","page_name":" 206 ","page_number":206},
  {"content":"\r\n\r\nولى « اتفاقاً » سرماى آخر بهار يا تگرگ اول تابستان ، محصول سر درخت را از ميان برده ، به رشد اقتصاد لطمه زد .\r\nهمچنين مىگوييم امروز بامدادان براى خريدن نيازمندىهاى خانه به بازار مىرفتم ، « اتفاقاً » با فلان دوستم برخورد نمودم و فلان گزارش را به من داد .\r\nو همچنين مىگوييم با اتومبيل از تهران ساعت نه به سوى قزوين رهسپار شديم و بنا بود تا ساعت دوازده برسيم ولى « اتفاقاً » ميان راه ماشين عيب كرده ! يك ساعت ما را لنگ نمود .\r\nو همچنين مىگوييم چند سال پيش اوضاع اقتصادى و آرامش كشورها بد نبود و مردم دست به اصلاحاتى زده بودند « اتفاقاً » جنگ جهانى دوم پيش آمده نظام موجود زندگى را به هم زد .\r\nدر اين مثال‌ها و صدها مثال ديگر ، اگر كنجكاوى كنيم خواهيم ديد حوادثى كه به آنها نام « اتفاق » و « اتفاقى » داده‌ايم ( در مثال 1 سرما و تأثير آن ، در مثال 2 ملاقات دوست و گزارش او ، در مثال 3 عيب كردن و لنگ شدن ماشين ، در مثال 4 حدوث جنگ جهانى و آثار آن ) نمىخواهيم بگوييم علت فاعلى نداشت و فعل بىفاعل به وجود آمده ، زيرا علت فاعلى هر يك از حوادث در مثال‌هاى مزبور در كنار خود حادثه معلوم است .\r\nبلكه مىخواهيم بگوييم حادثه اتفاقى در هر يك از مثال‌ها ارتباطى به‌علل و عواملى كه در مثال ذكر شده نداشته از جريان آنها پيش‌بينى نمىشد ؛ مثلًا در مثال محصول و سرما ( مثال 1 ) طبيعت درخت‌هاى ميوه و سبز شدن بهارى و شكوفه باز كردن و باز نگاهداشتن و به‌واسطه تغذيه ميوه را بزرگ نمودن و بالاخره اين مجموعه ، اين غايت را - سرما و از ميان رفتن ميوه - در دنبال خود نداشت و پيش‌بينى نمىشد ، پس حادثه اتفاقى غايتى است كه بدون ارتباط به فاعل و بىاقتضاى فاعل در دنبال كار بيايد .\r\n\r\n","description":"","footnote":"","page_name":" 207 ","page_number":207},
  {"content":"\r\n\r\nو به همين جهت در جاهايى كه ارتباط فاعل و فعل و غايت درست است نمىشود دعوى اتفاق نمود ؛ مثلًا درست نيست بگوييم : همه پله‌هاى نردبان را بالا رفتم اتفاقاً به بام رسيدم ، هر چه آب در حوض بود بيرون كشيديم اتفاقاً حوض خالى شد ، سنگى از ديوار جدا شده و پايين آمد و اتفاقاً به زمين رسيد .\r\nو با تأمل در اين بيانات روشن مىشود كه در مورد اتفاق ، بايد سلسله‌اى از علل ، معلول خود را به وجود آورند و يك رشته ديگرى از علل نيز معلول ديگرى را موجود سازند و به‌واسطه برخوردى كه ميانشان پيدا مىشود ، سلسله دوم در مجراى سلسله اول تصرف و تأثيرى موافق يا مخالف انجام دهند كه با سلسله اول ارتباط نداشته باشد .\r\nاز روى هم رفته سخنان گذشته دست‌گير مىشود كه : « اتفاق ، پيدا شدن غايتى است كه ارتباط به فاعل يا فعل نداشته باشد » و از اين بيان مىتوان فهميد كه ماديين در تشخيص مفهوم اتفاق راه خطا پيموده‌اند .\r\nاينان گاهى كه در قانون علت و معلول سخن مىرانند ، مىگويند پيدايش و پيشرفت علوم به ثبوت رسانيده كه قانون علت و معلول ثابت بوده ، اتفاقى در كار نيست و گاهى كه از غايات آفرينش سخن به ميان مىآيد از ريشه منكر شده و مىگويند هر موجودى كه با جهازهاى مخصوصى از موى و اعضا مجهز شده ، نه براى اين است كه منافع و نتايج آنها در وجودش منظور بوده بلكه چون ابزار مخصوص را داشته ، راهى كه موافق آنهاست مىپيمايد و نتيجه اين دو سخن اين است كه اتفاق را وقتى كه نفى كرده‌اند ، به معناى نفى علت مادى و وقتى كه اثبات كرده‌اند ، به معناى نفى علت فاعلى - يا نفى علت غايى - گرفته‌اند .\r\nو روشن‌تر از همه اين كه در نكوهش متافيزيك مىگويند كه طرفداران متافيزيك جهان را اتفاقى و مخلوق از عدم مىدانند - يعنى بىعلت مادى سابق - و همچنين خدا را موجود اتفاق مىدانند - يعنى بى علت فاعلى - و همچنين اعتقاد به معجزه ، قول به\r\n\r\n","description":"","footnote":"","page_name":" 208 ","page_number":208},
  {"content":"\r\n\r\nاتفاق و استثنا است - يعنى نقض كليت قانون علت و معلول و همچنين اثبات اختيار در افعال افراد ، مستلزم اثبات اتفاق مىباشد - يعنى نفى جبر علت - چنان كه از اين سخنان پراكنده كه نشان داديم پيداست اين گروه از اسم اتفاق معناى حقيقى آن را - غايت غير مرتبط به علت فاعلى گرفته و معناى ديگر « فعل بىفاعل يا ماده » به آن داده‌اند و به اين اندازه نيز نساخته و متافيزيك را با قول به وجود اتفاق متهم داشته و اين نسبت ناروا را داده‌اند ، با اين كه به گواهى مثال‌هايى كه صدها امثال آنها در مطالب علمى و فلسفى و محاورات روزانه از اين گروه سر مىزند ، صد در صد مثبت وجود اتفاق مىباشد !\r\n* * * به هر حال شبهه‌اى كه دامن‌گير ماترياليست‌ها گرديده اين است كه : حوادث عمومى كه با همديگر جور آمده و توافق نشان مىدهند مانند : دارا بودن كره زمين به مواد و حوداثى زمينى و فعل و انفعال‌هاى جوى مانند : حوادث آسمانى و فصول اربعه و دورى و نزديكى و ساير اوضاع زمين نسبت به خورشيد و ستارگان كه يك رشته حوادث منظم و مرتبط به هم نتيجه مىدهد و در نتيجه انواع موجودات زمينى از نبات و حيوان و انسان استفاده‌هاى شايانى در بقاى خود از آنها مىنمايند ، و همچنين تجهيزاتى كه انواع اين موجودات در ساختمان موجود خود داشته و به‌واسطه آنها تصرفاتى در مواد خارجى نموده ، افعالى به نفع بقاى خود انجام مىدهند و بالاخره همه توافق‌هايى كه در نظام طبيعت مشهود بوده و با بقاى انواع موجودات وفق داده ، با نفع آنها تطابق مىكند از غير راه غايت‌گيرى و با فرضيه‌هاى علوم‌طبيعى از قبيل تنازع بقاء ، غلبه قوى و تبعيت محيط و جز آنها قابل توضيح بوده و نيازى به دستگاه غايت در آفرينش نيست .\r\nبه چه دليل مىتوان گفت و از چه راه بگوييم كه جهان پهناور هستى با نظام شگفت‌آور خودش از براى انسان ناچيز آفريده شده و يا اين كه جهان به استثناى\r\n\r\n","description":"","footnote":"","page_name":" 209 ","page_number":209},
  {"content":"\r\n\r\nانسان ، براى حيوانات ديگر به وجود آمده است و همچنين . . . .\r\nبلكه از روى فرضيه‌هاى علمى ، جهان هستى توده انبوهى است از انرژى كه با تراكم گروهى از خود ، اجزاى اتمى ماده را به وجود آورده و با تركيب اجزاى اتمى ، عناصر را و با تركيب عناصر ، اجسام بىشمارى را تهيه نموده و با حركت و تحول عمومى پيوسته صور و خواص آنها در تغيير مىباشد ! آن گاه هر پديده‌اى كه اجزاى ساختمانش باخواص آنها با هم وفق نمىدهد يا با خارج از خود و قوىتر از خود برخورد مىكند ، به زودى از ميان مىرود و پديده‌هايى كه قابل بقا و خالى از معارضه مىباشند به زندگى خود با تناسل يا بى تناسل ادامه مىدهد . با اين همه اينها نيز از تأثير محيط بر كنار نبوده و تدريجاً تحولاتى در ساختمان يا خواص خود گرفته با محيط سازش مىنمايند ، چنان كه شواهد زيادى براى اثبات اين نظر از كتب طبيعى مىتوان به دست آورد .\r\nگذشته از اين ، به استقراء ، پديده‌هايى مىتوان پيدا كرد كه سودى براى آنها متصور نيست تا غايت خلقت آنها قرار بگيرد ، مانند روده اعور و برخى از غده‌هايى كه در بدن انسان درست مىشود و مانند پستان مرد و مانند پرده ميان انگشتان برخى مرغان غيرآبى و جز آنها . . . .\r\n\r\nپاسخ\r\nاين شبهه اين است كه ما بىآن كه در اجزاى اين بيان خرده‌گيرى نماييم با تسليم همه اين سخنان سه اصل مسلم علمى زيرين را يادآورى مىنماييم :\r\n1 - جهان هستى به‌واسطه ارتباط و تأثيرى كه همه اجزايش در همه اجزايش دارد ، يك واحد حقيقى را تشكيل مىدهد .\r\n2 - فعاليت‌هاى توى هم پيچيده اين واحد روى يك نظام مرتبى است كه هيچ گونه استثنايى در آن نيست : « قانون علت و معلول » .\r\n3 - اين جهان با نظام مخصوص خويش پيوسته در تحول بوده و رو به تكامل مىرود .\r\n\r\n","description":"","footnote":"","page_name":" 210 ","page_number":210},
  {"content":"\r\n\r\nبا در نظر گرفتن سه اصل نامبرده و با بيانى كه در مفهوم غايت‌كرديم ، آيا در مورد هر حادثه‌اى كه به نفع برخى از موجودات تمام مىشود ، نبايد گفت كه اين پديده در چينش سلسله علل هر دو طرف كه بالاخره به يك واحد برمىگردند ، منظور بوده و از همان‌جا صفت ضرورت به آن داده شده چنان كه قبلًا اشاره شد - در اين بيان ، مراد منظور بودن تصورى و فكرى نيست بلكه مراد غايت كمالى و جبرى است - و آيا جز اين راهى هست ؟\r\nو آيا در موجوداتى كه هر يك از آنها با ساختمان مخصوص و ابزار ويژه وجودى ، به سوى كمالات مناسب خودشان رهسپار مىشوند ، نبايد گفت كه آنها براى كسب اين كمالات با خصوصيات وجودى مناسب آنها تجهيز شده‌اند ؟\r\nو آيا در مورد پديده‌هايى كه به‌واسطه تراكيب ناجور يا متناقض از ميان مىروند ، نبايد گفت كه آنها مقدمه وجود و لازمه پيدايش موجودات كامل‌تر ديگرى مىباشند و بنابراين اين غايت و فايده وجود اين پديده‌ها همان غايت و فايده وجود كامل‌ترشان مىباشد ، زيرا تا اينها موجد نشده و از خميرهء وجود كامل‌تر جدا نشوند ، وجود كامل‌تر پيدا نمىشود ؟\r\nمثل اين گونه پديده‌ها مثل خراطه‌اى است كه از دهانه رنده نجار كنار ريخته ، و در نتيجه ، از چوب ناهموار يك درى درست به وجود مىآيد ، چه چوب ناهموار صلاحيت پيدا كردن شكل در را نخواهد داشت مگر با دور ريخته شدن مقدارى از ماده آن .\r\nمثال ديگر : طرفداران ماترياليسم ديالكتيك انقلاب خونين اجتماعى را با اين كه هزاران فجايع و حوادث ناگوار را دربر مىگيرد ، براى استقرار رژيم سوسياليستى يا كمونيستى - كه اجتماع كامل معرفى مىشود ! تجويز ، بلكه ايجاب مىكنند و البته غايت آن نيز همان آرمان و غايت اجتماعى كامل مىباشد .\r\nگذشته از اين ، بخش دوم اشكال « پديده‌هايى يافت مىشود كه بىفايده هستند »\r\n\r\n","description":"","footnote":"","page_name":" 211 ","page_number":211},
  {"content":"\r\n\r\nمغالطه‌اى است كه در آن از « نمىدانم » ، « نيست » نتيجه گرفته شده ، آنچه مسلم است اين است كه براى اين‌گونه پديده‌ها تاكنون فايده‌اى كشف نشده و اين جز اين است كه اينها در واقع نيز فايده ندارند . علاوه به اين كه ممكن است آينده علم ، فوايدى براى آنها كشف نمايد .\r\n\r\nبخت خوب و بد\r\nما هر يك از كارهاى خود را براى آرمان و غايتى كه در نظرمان مشخص هست انجام مىدهيم و از طرفى از روى قريحه مسامحه كه در زندگى داريم ، پيوسته « غالب » را به جاى « دائم » و « كلى » مىگذاريم و از طرف ديگر البته براى رسيدن به هر مقصدى به حسب « غالب » راهى ويژه وجود دارد و آن همان كار و فعاليتى است كه انسان را به آرمان و غرضى كه در پايانش مشخص بوده و قرارگرفته ، مىرساند ؛ مثلًا براى رسيدن آب در زمين خشك ، كندن چاه لازم است ، و براى رسيدن به سر منزل ، پيمودن راه مىخواهد و براى بردن سود ، بايد داد و ستد نمود و . . . .\r\nپايان هريك از اين راه‌ها ، غايت و آرمان خود آن مىباشد . غايت كندن چاه ، رسيدن به آب و غايت پيمودن راه ، رسيدن به سر منزل مقصود و غايت داد و ستد ، بردن سود مىباشد . همه اينها به حسب غلبه وقوع .\r\nاكنون اگر كسى چاهى كند و به گنجى رسيد و يا به سنگى مصادف شد كه رنج او را بيهوده ساخت و يا كسى در يك معامله كوچكى به جاى هزار ريال سود صدهزار ريال سود برد و يا همه ثروت خود را از دست داد ، و همچنين . . . در اين گونه موارد غايتى پيش آمده كه غايت فعل و معلول كار نبوده و چون براى هر حادثه علتى اثبات مىنماييم طبعاً در همين جا نيز علتى مجهول اثبات مىكنيم : بخت خوشى و بخت بد يا بخت سياه و بخت سفيد .\r\nو از اين روى كسى را كه در تلاش عادى خوديابى كوچك‌ترين تلاش با غايت‌ها و\r\n\r\n","description":"","footnote":"","page_name":" 212 ","page_number":212},
  {"content":"\r\n\r\nپيش‌آمدهاى شيرينى روبه رو مىشود . « خوش بخت » مىنماييم و كسى را كه پى در پى با حوادث تلخ و ناگوارى روبه رو مىشود « بدبخت » مىشماريم .\r\nو در آثار گذشتگان از براى اين موجود خرافى ، اندام مخصوص و در خصوص وى افسانه‌هاى بسيارى يافت مىشود و هنوز هم كه هنوز است بخت ! در پيش‌آمدها و كارهاى روزانه بشر ، دخالت‌هاى مستقيم و غير مستقيم بسيار دارد .\r\nولى وقتىكه كاملًا دقت كرده و به محاسبه علل اين گونه حوادث بپردازيم به اشتباه خود پى برده خواهيم فهميد كه علت پيدايش اين موضوع خرافى اين بوده كه ما « دائم » را به جاى « غالب » گذاشته‌ايم . كندن چاه 50 مترى پيوسته انسان را به آب نمىرساند ( كه در نتيجه اگر به آب نرسيد بدبختى و اگر به گنج رسيد خوشبختى بوده باشد ) بلكه گاهى به آب مىرساند كه در پنجاه مترى سطح زمين آب موجود بوده باشد . چيزى كه هست كندن چاه 50 مترى هميشه انسان را به همان چيزى كه در پنجاه مترى سطح واقع است مىرساند . اگر آب است آب و اگر گنج است گنج و اگر سنگ است سنگ . و اين دائمى است .\r\nو البته موقعى كه كندن چاه‌به‌گنج هدايت كرده ، از اين جهت بوده كه در پنجاه مترى سطح زمين گنج وجود داشته و با برداشتن خاك كه روى آن را پوشانيده بود ، گنج پوشيده پيدا شده و اين علل و شرايط جز اين نتيجه نداشته است .\r\nدر همه موارد بخت سفيد و بخت سياه نمىتوانيم حادثه‌اى را پيدا كنيم كه اثر مستقيم علل و شرايطى كه در محل واقعه تراكم نموده‌اند ، نباشد و غايتى نمىتوانيم بيابيم كه ارتباط ذاتى با اسباب و قواى حاضره و فعاله پيدا نكند . . .\r\n* * * \r\nمسائلى كه در اين مقاله اثبات گرديد ، به شرح زير است :\r\n1 - هر حادثهء زمانى نيازمند به علت مىباشد و با تعبير عمومىتر ، هر « ممكن »\r\n\r\n","description":"","footnote":"","page_name":" 213 ","page_number":213},
  {"content":"\r\n\r\nمحتاج به علت است .\r\n2 - چنان كه وجود علت ، علت وجود معلول است عدم علت ، نيز علت عدم معلول است .\r\n3 - وجود معلول با علت خود رابطه‌اى دارد كه با هيچ چيز غير آن ندارد .\r\n4 - علتى كه نسبتش با دو چيز متساوى بوده باشد ، نمىتواند يكى از آن دو تا را تخصيص به وجود دهد و همچنين يكى از آن دو تا نيز نمىتواند با چنين علتى به وجود اختصاص يابد .\r\n5 - اختيار به معناى ايجاد گزافى تحقق ندارد .\r\n6 - علت دو قسم است : علت تامه و علت ناقصه .\r\n7 - احتياج معلول به علت ، از جهت امكان آن است نه از جهت حدوث و سابقه عدم .\r\n8 - عليت و معلوليت دورى محال است .\r\n9 - وجود علت تامه از وجود معلول خود قوىتر است .\r\n10 - علت بر معلول خود متقدم است و معلول از آن متأخر .\r\n11 - استقلال و تماميت وجودى معلول همان استقلال و تماميت وجودى علت است .\r\n12 - سلسله علت تامه معلولى نمىتواند تا لانهايت برود .\r\n13 - دو علت مستقل نمىشود يك معلول را ايجاد كند ، چنان كه يك علت دو معلول مستقل را . . . .\r\n14 - علت به چهار قسم منقسم مىشود : علت فاعلى ، علت غائى ، علت مادى ، علت صورى .\r\n15 - هيچ معلولى بىعلت فاعلى نخواهد بود .\r\n16 - هر معلول مادى ، علت مادى مىخواهد .\r\n\r\n","description":"","footnote":"","page_name":" 214 ","page_number":214},
  {"content":"\r\n\r\n17 - مادهء ديگرى « بسيطتر » از ماده جسمانى بايد اثبات كرد .\r\n18 - هر معلول مادى علت صورى مىخواهد .\r\n19 - هيچ معلولى بىعلت غائى نخواهد بود .\r\n20 - اتفاق و بخت وجود ندارد .\r\n\r\n","description":"","footnote":"","page_name":" 215 ","page_number":215},
  {"content":"\r\n . \r\n","description":"","footnote":"","page_name":" 216 ","page_number":216},
  {"content":"\r\n\r\n\r\nمقالهء دهم : قوّه و فعل / امكان و فعليّت\r\nاگر خواسته باشيد پيراهنى تهيه كرده و بپوشيد ، براى انجام اين منظور پارچه لازم است . و البته اگر پارچه‌اى كه پنجاه سانتىمتر پهنا دارد ده سانتىمتر بريده و پيش دوزنده برديد خواهد گفت از ده سانتىمتر پارچه پيراهنى در نمىآيد ، بلكه دست كم براى پيراهنى اشخاص معمولى ، سه‌متر پارچه ضرورى است . . . ده سانتىمتر پارچه را تنها به صورت سينه‌بند يك نوزاد ! مىتوان درآورد . در واقع مفهوم سخن دوزنده اين است كه :\r\nماده‌اى - پارچه - كه براى دوختن يك پيراهن به كار برده مىشود ، قبلًا بايد يك صفت وجودى - امكان برش پيراهن و پذيرش شكل ويژه آن - كه به‌واسطه آن شكل پيراهن به خود مىگيرد ، داشته باشد . و اگر فرضاً در مثال بالا به جاى پارچه ، يك ميز تحرير يا يك لوله آهنى پيش دوزنده برده و پيراهن بخواهيد ، خنده‌دار خواهد بود !\r\nاين وضع را درودگر با چوب و تخته كه ماده كارش مىباشد و هم‌چنين آهنگر با آهن و مكانيسين با ماشين و مواد خام و . . . دارد .\r\nهر ماده كار هر صورت كار را نمىپذيرد و هر راه انسان را به هر مقصد نمىرساند بلكه يك مناسبتى ميان ماده كار و صورت كار لازم است . كه در زمينه آن مادهء معين صورت معين را پذيرفته و به خود بگيرد .\r\n\r\n","description":"","footnote":"","page_name":" 217 ","page_number":217},
  {"content":"\r\n\r\nاين خاصه نه تنها در صنعت است بلكه صنعت در بدرقه طبيعت اين خاصه را نشان مىدهد و همه تحولات طبيعى در جهان طبيعت ، به دليل تجربه و مشاهده قطعى روى همين قانون مىباشد . تخم سيب است كه مىتواند صورت درخت سيب را بپذيرد ، نه تخم انار و از درخت سيب تنها مىتوان ميوه سيب را چيد نه ميوه ديگر و نه از درخت ديگر . . . و ماده‌اى كه مىخواهد انسان شود ، بايد بيشتر حال پذيرش و صفت امكان صورت انسانى را داشته باشد و گرنه انسانى به وجود نخواهد آمد .\r\nپس در هر شكل و صورت وجودى كه پيدا مىشود ، مادهء ويژه‌اى بايد امكان آن را داشته باشد و اين امكان خود به وجود يك امر وجودى است كه با آن ، ميان ماده و صورت پذيرفته خودش ، ارتباط برقرار مىشود .\r\nو از آن روى كه در مقاله نهم گفته شد كه ماده با داشتن صورتى عين آن صورت را بار ديگر نمىپذيرد - تحصيل حاصل محال است - بايد گفت اين نسبت يا صفت وجودى ( امكان ) به وجود خود ادامه خواهد داد تا صورت و شكل مطلوب پيدا شود و پس از پيدايش آن امكان مذكور از ميان خواهد رفت ، زيرا خواستن و به خود گرفتن صورتى با داشتن همان صورت معنى ندارد ؛ مثلًا سيب پس از سيب شدن ديگر سيب نمىشود ، مگر اين كه صورت سيب موجود را از خود دور كرده و با حركت و سير ديگرى ، دوباره سيب شود .\r\nما اين صفت وجودى را قوه و صورت وجودى پسين را فعل مىناميم و گاهى به جاى اين دو نام ( قوه و فعل ) دو لفظ ديگر « امكان » و « فعليّت » به كار مىبريم . چنان كه مثلًا مىگوييم تخم ، قوه و امكان درخت شدن را دارد و پس از فعليّت درخت شدن ، قوه سپرى شده و يا امكان تبديل به فعليّت مىشود .\r\nو اين نيز بديهى است كه با آمدن فعليّت درخت ، چنان كه امكان درخت از ميان مىرود ، صورت تخم نيز كه قوه درخت به همراه آن بود ، از ميان مىرود .\r\nاز بيان گذشته نتيجه‌هاى زيرين را مىتوان گرفت :\r\n\r\n","description":"","footnote":"","page_name":" 218 ","page_number":218},
  {"content":"\r\n\r\n1 - ما پديده و موجودى به نام قوه و امكان داريم . « 1 »\r\n2 - قوه و امكان نيازمند به فعليّتى است كه آن را نگهدارد ، چنان كه متوجه به سوى فعليّتى است كه آن را مىخواهد ؛ مثلًا قوه و امكان سيب كه در تخم موجود است ، به‌واسطه صورت تخم حفظ شده است .\r\n3 - هر فعليّتى فعليّت ديگر را از خود مىراند ؛ مثلًا با پيدايش صورت سيب صورت تخم از ميان مىرود . و از همين نتيجه ، سه نتيجه ديگر نيز مىتوان گرفت :\r\nاول : در هر واحد خارجى به جز يك فعليّت فعليّت‌هاى ديگر جزء ماده هستند ؛ مثلًا در فعليّت كرسى همان صورت كرسى تنها فعليّت كرسى مىباشد و فعليّت‌هاى ديگر ، مانند فعليّت چوب و تخته و ميخ جزء ماده كرسى هستند ، نه فعليّت‌هايى در برابر فعليّت كرسى .\r\nدوم : حاصل قوه و امكان ماده شيئى است نه صورت آن ، زيرا صورت پيشين با پيدايش و فعليّت صورت پسين از ميان مىرود و معنا ندارد كه قابل و پذيرندهء چيزى با آمدن مقبول و مطلوب خود از ميان برود .\r\nسوم : با پيدايش فعليّت امكان آن از ميان مىرود ؛ مثلًا تخم سيب كه امكان صورت سيب در آن مىباشد ، با پيدايش صورت سيب امكان مربوط به اين صورت سيب\r\n\r\n\r\n","description":"","footnote":"\r\n( 1 ) . پوشيده نماند كه چون علوم طبيعى در رهگذر خود تنها از چيزهايى كنجكاوى مىنمايد كه قابل آزمايش مادى كه با ابزار مادى انجام گيرد بوده باشد و تاكنون ابزار مادى نتوانسته‌اند يك رشته از صفات و نسب وجودى مانند قوه و امكان و مانند وحدت و تقدم و تأخر و جز آنها كنجكاوى كنند . و از اين روى فلسفه مادى و به ويژه ماترياليسم ديالكتيك كه به گمان خود پيرو علم است و يا همراه علم و آزمايش راهپيمايى مىكند به بحث از هويت اين موضوعات نپرداخته و تنها به يك جمله :\r\n« هر چه هست ماده است - به جز ماده چيزى نيست » قناعت ورزيده با اين‌كه يك سلسله نظريات اساسى زير سر اين موضوعات مىباشد . و با اين‌كه به هر بحثى بپردازد خواه ناخواه به استعمال واژه‌هاى امكان و فعليّت و حركت و زمان و وحدت و كثرت و مانند آنها گرفتار خواهد شد و ناچار بايد مفهومى را كه به ميان مىآورد ، از مفاهيم ديگرى كه مشابه يا نزديك به آن هستند ، تميز بدهد\r\n","page_name":" 219 ","page_number":219},
  {"content":"\r\n\r\nشخصى را از دست مىدهد ، اگر چه نسبت به صورتى ديگر و صورت‌هاى مادى ديگر ، امكان را دربر دارد . زيرا چنان كه تخم سيب مىتواند سيب شود ، سيب نيز مىتواند با تجزيه چيز ديگرى شود و بالاخره در امتداد سير و تكاپوى طبيعى خود ، دوباره سيب شود .\r\n* * * و از همين جا دو نظريه ديگر روشن مىشود :\r\nاول : ماده جسمانى امكان صور غيرمتناهى را دارد . تنها چيزى كه هست اين‌است كه نسبت به هر صورت صورت تعين و اختصاص پيدا مىكند و با دورى و نزديكى و داشتن و نداشتن واسطه اختلاف برمىدارد .\r\nدوم : ماده به واسطه امكان با دورى و نزديكى متصف مىشود و اين خواه گواه ديگرى بر وجود خارجى امكان مىباشد ، زيرا اين دورى و نزديكى صفت‌هايى هستند خارجى و ناچار و ناگزير موصوف آنها نيز مانند خود آنها وجود خارجى دارد .\r\n\r\nتوضيح نتيجه چهارم\r\nبايد دانست كه در هر جا نسبت و ارتباط وجودى پيدا مىشود چون چيزى را به چيزى بسته و مربوط مىسازد دو طرف مىخواهد كه يكى را به ديگرى ببندد . اگر ارتباط در خارج است دو طرف خود را در خارج مىخواهد و اگر در ذهن است در ذهن و اگر به حسب فرض است در ظرف فرض و از اين روى بايد قضاوت كرد كه :\r\nنسبت ميان موجود و معدوم محال است .\r\nاكنون اگر چنانچه اين نظريه را پهلوى دو نظريه سابق‌الذكر بگذاريم :\r\n1 - هر فعليّتى از پيدايش در ماده امكان دارد . 2 - امكان مزبور يك صفت و نسبت وجودى است 3 - نسبت وجودى فعلى دو طرف موجود فعلى مىخواهد » بحث ما به بن بست منتهى مىشود ، زيرا فعليّت موجود پسين كه منشأ آثار خارجى مىباشد ، در\r\n\r\n","description":"","footnote":"","page_name":" 220 ","page_number":220},
  {"content":"\r\n\r\nظرف خودش موجود و پيش از پيدايش خارجى خود با ماده و در ماده موجود نيست ، در حالىكه امكان آن در ماده موجود و بالفعل است . پس ناچار يكى از اين سه مقدمه خللى داشته يا محتاج به توضيح مىباشد . البته در دو مقدمه اولى نمىشود مناقشه نمود : نه مىشود گفت ماده امكان حوادث و پديده‌هاى تركيبى را ندارد و نه مىشود گفت كه اين امكان موجود خارجى نبوده و پندارى است و گرنه بايد هويت تحولى و تدريجى جهان طبيعت را انكار كنيم ، ولى اگر در مقدمه سومى دقيق‌تر شويم خواهيم ديد كه فعليّتى كه طرف نسبت ماده بوده و امكان در ماده دارد ، تنها نيست بلكه فعليّت‌هاى ديگرى نيز هم تراز و هم عرض آن هستند كه در ماده امكان وجود دارند ، اگر چه بالاخره از ميان همه آن فعليّت‌هاى امكان‌دار ، تنها يكى موجود شده و بقيه در آغوش نيستى خواهند ماند .\r\nمثلًا ماده سيب كه در تخم است مىتواند سيب شود و مىتواند - به واسطه سوختن - خاكستر گردد و مىتواند - به‌واسطه تغذيه - جزء غذا شود و مىتواند هزار چيز ديگر شود ، اگر چه به حسب وقوع خارجى تنها يكى از اين فعليّت‌ها جامه تحقق خواهد پوشيد .\r\nو از همين جا روشن مىشود كه طرف نسبت ماده همان يگانه فعليّتى كه تنها به وجود آمده و منشأ آثار خارجيه خواهد بود ، نيست . زيرا اين فرض موجب بطلان مقدمه اولى مىباشد و همچنين امكان‌هاى مفروض ديگر دروغ و پندارى نيستند ، زيرا اين فرض موجب كذب مقدمه دوم مىباشد .\r\nبلكه همه اين فعليّت‌ها كه طرف نسبت هستند يك نحوه فعليّت وجودى در ماده دارند ، منتهى نه تنها فعليّتى كه موجب ترتب آثار بوده باشد و از اين بيان روشن مىگردد كه امكان داشتن فعليّتى در ماده حقيقت‌اش اين است كه يك نحوه ثبوت وجودى در ماده دارد كه هنوز آثار خارجى فعليّت بعدى را ندارد و پس از آن كه ماده در سير تكاملى خود فعليّت را پيدا كرد آثار خارجى را نيز در خود بروز مىدهد .\r\n\r\n","description":"","footnote":"","page_name":" 221 ","page_number":221},
  {"content":"\r\n\r\nمثلًا فعليّت سيب وجود بىاثرى در تخم سيب دارد ، با يك وجودات بىاثر ديگرى از فعليّت‌هاى ديگرى كه امكان دارند . . . و هنگامى كه تخم سيب با سير تكاملى خود در خط فعليّت سيب افتاد شروع به فعاليت كرده و تدريجاً امكان‌هاى ديگرى را كه بودند از ميان برده و درخت سيب مىشود ، سپس سيب شده و آثار خارجى سيب از آن طلوع كرده و داراى حجم و سنگينى و رنگ و بوى و طعم ويژه مىشود .\r\nممكن است نتيجه چهارم را با تغيير تعبير چنين بيان كنيم :\r\n« ماده با پيدا كردن فعليّتى ، امكان را به فعليّت تبديل مىكند » .\r\n* * * از بيان گذشته مىتوان نتيجه ديگرى به دست آورد و آن اين است كه : « ميان امكان و فعليّت فاصله نمىتوان تصور نمود » ، زيرا مجموع « امكان » و « فعليّت » يك واحد شخصى را تشكيل مىدهد و پيدايش فاصله - خواه فاصله وجودى و خواه فاصله عدمى - در ميان يك واحد شخصى فرض خلف بوده و وحدت و شخصيت را از ميان برمىدارد .\r\nمثلًا تخم سيب كه به سوى فعليّت سيب رهسپار است ، در رهگذر خود به نقطه‌اى نخواهد رسيد كه در آن جا امكان سيب بوده باشد ، نه فعليّت سيب ، بلكه پايان امكان سيب آغاز فعليّت سيب مىباشد ، پس مجموع امكان و فعليّت سيب يك واحد متصل را تشكيل مىدهد و همچنين ميان يك تخم سيب - صورتى كه به نوبه خود ماده و امكان سيب را حفظ مىكند و امكان سيب نمىشود فاصله كم يا زياد ، وجودى يا عدمى فرض كرد ، زيرا فرض مزبور مستلزم اين است كه ماده بىصورت تحقق پذيرد و اين خود محال است . پس پايان وجود صورت تخم نيز آغاز وجود صورت سيب بوده و مجموع اين دو صورت يك واحد متصل و ضميمه را تشكيل مىدهد و در نتيجه اثبات جدايى ميان صورى كه به تدريج روى ماده مىآيند و تكثر ميان آنها يك\r\n\r\n","description":"","footnote":"","page_name":" 222 ","page_number":222},
  {"content":"\r\n\r\nفرض خيالى بيش نيست . بلكه چنان كه در مقاله پنجم گذشت در عين اين كه اين صور از يكديگر جدا هستند ، يك واحد نيز مىباشند .\r\n\r\nاشكال\r\nممكن است به بيان گذشته اعتراض كرده بگوييد كه بيان گذشته با آنچه علوم امروز تشخيص مىدهند وفق نمىدهند ، زيرا دانشمندان ، امروزه به ثبوت رسانيده‌اند كه ساختمان اجسام متصل واحد نبوده و هر جسمى مركب از يك دسته اجزاى كوچك و ريز است كه عامل تبدل به انرژى مىباشند و در حقيقت هر جا جزء مادى از تراكم يك توده انبوهى از انرژى به وجود آمده و خود نيز ساختمان دانه‌دانه‌اى كه هر دانه آن كوانتوم ناميده مىشود ، دارد .\r\nو از سوى ديگر ما به جز ماده و انرژى و به تعبير صحيح‌تر جز انرژى در جهان طبيعت چيزى نداريم و اين روى « اتصال و پيوستگى » يك مفهوم پندارى بيش نيست .\r\n\r\nپاسخ\r\nاگر چه براى تبدل ماده به انرژى و انرژى به ماده و همچنين فرضيه « كوانتوم » تاكنون ادله‌اى كه يك فيلسوف را اقناع كند اقامه نشده و ادله‌اى كه ذكر شده ارزش محلّى بيشتر ندارد ! با اين همه بحث گذشته ما ، بر بطلان فرضيه‌ها يا نظريه‌هاى گذشته مبتنى و استوار نيست و سر و كار ما تنها با واحدهايى است كه در واقعيت خارج موجود مىشوند و اتصالى كه ما در ميان اشياء خارجى يا در ميان صفات آنها اثبات مىنماييم ، نه در ميان دو اتم يا ملكول يا در ميان دو كوانتوم مىباشد ، بلكه در ميان دو واحد خارجى است و ما هرگز نمىتوانيم واحدهاى واقعى را در خارج انكار كنيم و پر روشن است كه هر واحد مفروض با ورود قسمت از ميان مىرود . يك فرد انسان\r\n\r\n","description":"","footnote":"","page_name":" 223 ","page_number":223},
  {"content":"\r\n\r\nيك واحد است و يك گوسفند يا مرغ يا درخت بيد ، يك واحد است اگر چه ما گاهى هم در تشخيص واحد خطا نموده و غير واحد را ، واحد مىشماريم و تا اندازه‌اى در مقاله پنجم در خصوص كثرت و اختلافات خارجى ، اين مسئله را توضيح داده‌ايم .\r\nبه هرحال با در نظر گرفتن اين مطلب اگر جسمى را ، كه هرگز از مكانى خالى نخواهد بود ، فرض كنيم كه با حركت خود از مكانى به مكان ديگر منتقل مىشود ، خواهيم ديد همين كه مكان اولى خود را با حركت خود رها كرد ، در هر لحظه از لحظات زمان حركت خود يك مكان تازه نسبت جسم به اجسام خارج و دور و بر خود - گرفته و در لحظه تالى آن يك مكان تازه‌ترى مىگيرد و همچنين . . . .\r\nآن گاه اگر جسم را با چند واحد از اين مكان‌ها فرض كرده و امكنهء مفروضه را به ترتيب پهلوى هم بچينيم ، هر واحد از مكان‌هاى مفروضه به‌واسطه امكانى كه در مكان پيشين خود دارد - و اين امكان هم با فعليّت مكان پيشين مفروض يعنى جسم در مكان پيشين كه حامل آن است ، متحد است و هم با فعليّت مكان پسين مفروض متحد است و جسم نيز علىالفرض از مكان خالى نيست و فعليّت مكان نيز بىامكان و قوه نخواهد بود - با همان مكان پيشين اتصال پيدا كرده و يك واحد را تشكيل مىدهند ولى واحدى كه اين سرش با آن سرش اختلاف داشته و غير همديگرند .\r\nيعنى اين واحد يك امتداد و انقسامى دارد كه به‌واسطه آن جزء اول پيشين امكان جزء دوم و پسين را دارد نه فعليّت آن را ، يعنى جزء پسين اين واحد به همراه جزء پيشين آن نيست ( انتزاع عدم جزء لاحق را از جزء سابق مىكنيم با فرض وحدت ) اين نظر و لحاظ و وقتى كه نسبت به همهء مكان‌هايى كه فرض نموده بوديم انجام دهيم ، خواهيم ديد وحدت و تغير نامبرده ، به همه سرايت نموده و يك واحد روان و سيال پيدا مىشود و هر نقطه آن را كه بگيريم ، با اين كه يك واحد بيشتر نيست ، به همراه قطعه پيشين خود و پسين خود نيست - يعنى به حسب فعليّت - ولى امكان آن در قطعه پيشين و امكان قطعه پسين آن موجود است .\r\n\r\n","description":"","footnote":"","page_name":" 224 ","page_number":224},
  {"content":"\r\n\r\nو با تعبير ساده‌تر : مجموع مكان‌هاى مفروض يك واحد ممتدى را تشكيل مىدهند كه امكان و فعليّت در آن به هم آميخته و وجود و عدم در آن با هم سرشته‌اند ! زيرا هر جزء مفروض امكان جزءى را كه پس از آن است دارد و جزء پسين نيز با فعليّت خود عدم آن را دارد . پس مجموع و پيكرهء اين امتداد هم وجود خود را و هم عدم خود را مشتمل است و چون يك واحد بيش نيست ، بايد گفت وجود و عدم آن با هم آميخته هستند . و از نقطه نظر ديگر اين پيگيره متغير نسبت به جسم كه با اين وسيله مكان آخرى را مىخواهد ، فعليّتى است كه پيش از حركت نداشت و نسبت به مكان آخرى قوه و امكان است .\r\nاين بيان يا نزديك به اين بيان را مىتوانيم در مورد هر فعليّتى تازه كه جسم فعليّت كهنه خود را تبديل به آن مىكند ، اجرا كنيم و در نتيجه امكان را اثبات نموده و دو فعليّت را به يك فعليّت تحويل داده و معناى تبدل فعليّتى به فعليّت ديگر را روشن سازيم .\r\n* * * و با بررسى و كنجكاوى در موارد تغيراتى كه در جهان طبيعت پديد مىشود و اتصالى كه به‌واسطه امكان و فعليّت به همديگر پيدا مىكنند ، مىتوان نظريه زيرين را حدس زد :\r\n« همه‌گونه تحولات جهان طبيعت از راه حركت انجام مىگيرد » .\r\nاز اين روى ما از بررسى و كنجكاوى در حقيقت حركت و مفهوم آن گريزى نداريم .\r\n( حركت چيست ، هنگام حركت چه چيز انجام يافته پيدا مىشود ) حركت و به ويژه حركت مكانى از چيزهايى است كه هر يك از ما از آغاز زندگى با آن سر و كار داشته و هرگز از پيش چشم ما و شايد از انديشه و فكر ما ناپديد نمىشود و از اين روى با آن كاملًا آشنا هستيم و مىشناسيم و به همين جهت بسيار سخت است كه\r\n\r\n","description":"","footnote":"","page_name":" 225 ","page_number":225},
  {"content":"\r\n\r\nخودتان را به فراموش‌كارى زده و سپس يك حركتى را نو يافته فرض نموده مانند چيزهايى نو پيدايش در آن به كنجكاوى پردازيم .\r\nبه هرحال مثال گذشته را اعاده نموده جسمى را فرض مىكنيم كه از نقطه معينى به سوى نقطه ديگرى كه صد متر از نقطه اولى فاصله دارد ، حركت مىكند .\r\nجسم مفروض در نقطه اولى « مبدأ » ساكن بود ، چنان كه در نقطه آخرى « مقصد » ساكن مىباشد ( البته اين سكون كه عدم حركت جسم است مفهومى نسبى است چنان كه گفته شد ) و در جهان جسم غير متحرّك سراغ نداريم .\r\nحركتى كه جسم در « مسافت » ميان دو نقطه مبدأ و منتهى انجام مىدهد امتدادى ( يا طولى ) به امتداد مسافت دارد و امتداد ديگرى نيز به امتداد زمان - كه مثلًا با ساعت اندازه‌گيرى مىشود - دارد . و البته اين دو امتداد غير همديگر هستند ، زيرا همان جسم در همان مسافت به واسطه اختلاف تندى و كندى حركت - سرعت و بطوء - دو زمان مختلف لازم دارد . چنان كه به‌واسطه اختلاف سرعت در يك زمان معين دو مسافت مختلف - دراز و كوتاه - طى مىنمايد .\r\nجسم مفروض در هر لحظه از زمان حركت مكان ( نسبت به خارج از خود ) ويژه و تازه‌اى دارد كه در لحظه بعدى آن را ترك خواهد كرد ، چنان كه اگر همان لحظه را بتوانيم به دو لحظه كوچك‌تر قسمت كنيم ، مكان جسم مفروض نيز دوتا خواهد بود ، ولى اگر لحظه را يكى و متحد كنيم مكان نيز يكى مىشود ، تا به جايى كه مىگوييم جسم مفروض در زمان حركت خود در ميان دو نقطه مبدأ و منتهى مىباشد .\r\nپرسشى كه همين‌جا پيش مىآيد اين است كه آيا اين تقسيم واقعيت داشته ؟ و حركات مكانى مفروض به واحدهاى مكانى جدا از همديگر منتهى مىشود و به عبارتى ساده‌تر : به دانه دانه‌هاى مكان مىرسد كه از چينش و ترتيب آنها حركت پيدا مىشود و به‌واسطه امتدادى كه در حس پيدا مىكند به زمان منطبق مىشود ؟ و يا\r\n\r\n","description":"","footnote":"","page_name":" 226 ","page_number":226},
  {"content":"\r\n\r\nاين كه تقسيم نامبرده ذهنى بوده و يا به طفيل انقسامى كه در پيكره مسافت مثلًا موجود است پيش آمده و مكان‌هاى دانه دانه پديدار مىكند و گرنه حركت نامبرده يك واحد متصل و سيال - روان - بيش نيست ؟\r\nچنان كه در گذشته گفتيم ما در اين بحث با انقسام ماده و انرژى كارى نداريم .\r\nچيزى كه هست ، اين است كه يك نظريه را نمىتوانيم ناديده انگاريم و آن اين است كه « هر يك از اين مكان‌هاى مفروض به‌واسطه امكانى كه در مكان سابق بر خويشتن - با بيانى كه گذشت - دارد ، با وى متحد و يكى است » . در نتيجه ميان نقطه مبدأ و منتهى يكى بوده و نقطه مبدأ هنگامى كه دست به حركت مىزند از استقرار و ثبات خود دست كشيده و حال تبدل و سيلان را به خود گرفته و اين وصف را دارد تا دوباره به حال استقرار و ثبات ( نقطه منتهى ) برسد .\r\nآرى ! ما در هر لحظه از زمان حركت كه به جسم مفروض نگاه مىكنيم آن را داراى مكان ويژه‌اى مىبينيم ، در حالى كه در لحظه قبل از آن لحظه و در لحظه بعد از آن لحظه ، در غير اين مكان مىديديم و از همين لحاظمكان سايل ممتد ، به مكان‌هاى دانه‌دانه منقسم مىشود . ولى اين انقسام از ناحيه لحاظ و تخيل به ميان مىآيد . نه اين كه واقعيت خارجى داشته باشد ، زيرا با پيدايش آنها جريان حركت قطع گرديده سيلان مكانى جسم از ميان مىرود !\r\nاز بيان گذشته اين نتيجه را مىگيريم كه :\r\nحركت مكانى جسمى اين است كه نسبت مكانى جسم صفت تبدل و سيلان را به خود گيرد ؛ به نحوى كه اگر مكان واحد را با حفظ وحدت در دو لحظه زمانى بسنجيم مكان در لحظه اول غير از مكان در لحظه دوم - با حفظ وحدت - بوده باشد ( مراد از سيلان و جريان و تغير و تبدل تدريجى همين است ) . و چنان كه گفته شد امكان و فعليّت در اين‌جا به هم آميخته شده و اجزاى مفروضه حركت هرگز با هم ( در يك لحظه ) جمع نمىشوند .\r\n\r\n","description":"","footnote":"","page_name":" 227 ","page_number":227},
  {"content":"\r\n\r\n\r\nتوسعه مفهوم حركت\r\nمفهومى را كه از براى حركت به دست آورديم اگرچه در مورد حركت مكانى - با تفسيرى كه براى مكان داريم - جسم بود . ولى پس از كمى دقت مىتوان حكم كرد در همه موارد حدوث تغيرات جسمانى كه ما آنها را به عنوان تغير در احوال جسم مادى مىبينيم و وصف وحدت به آنها مىدهيم ، مفهوم حركت صادق است . مانند بالا رفتن سطح حرارت و سطح روشنايى و بوى و تغير رنگ و بزرگ شدن حجم يك جسم و اشتداد جنب و مقاومت اجسام و بالاخره تغير هرچيز كه مىتواند صفت و حال جسمى قرار گيرد .\r\nاگر بتوانيم در همه يا در هر كدام از اينها وحدت واقعى اثبات كنيم ، مفهوم حركت به تغير تدريجى آن قابل انطباق خواهد بود ( البته روشن است كه مشروط قرار دادن اين نظر و بحث براى اين است كه به واسطه انقسام ماده و انرژى وحدت و اتصال خارجى در اين موارد خالى از اشكال نيست . و فعلًا كنجكاوى در هر يك از موارد و توضيح يا رد وحدت آن در خور امكان اين بحث نيست ) پس در نتيجه بايد گفت كه :\r\n« هر تغير تدريجى كه براى جسم در يكى از صفات و احوالش دست مىدهد حركت است » .\r\nو همچنين با تأمل كمى مىتوان دريافت كه اگر در جهان ماده يك سلسله صورت‌هاى جوهرى بوده باشد كه روزى معدوم بوده و روزى موجود مىشوند ، به موارد آنها نيز حركت قابل انطباق خواهد بود . و از همين جا يك قانون كلى مىتوان فهميد : « حركت در همه شئون جهان طبيعت حكم فرما مىباشد » يا به عبارتى كوتاه‌تر « جهان طبيعت مساوى است با حركت » .\r\nفعلًا به همين اندازه بحث در اطراف اين قانون كلى قناعت مىكنيم و پس از چندى ، دوباره به بحث و گفت و گوى بيشترى در آن مىپردازيم . و نيز از بيان گذشته\r\n\r\n","description":"","footnote":"","page_name":" 228 ","page_number":228},
  {"content":"\r\n\r\nروشن شد كه در مورد حركت ، وجود و عدم وجود با هم جمع مىشوند . و البته نبايد تصور كرد كه اين نظريه ناقض قانون استحاله اجتماع نقيضين مىباشد ، هرگز ! . زيرا عدم وجود و وجود مورد بحث ما عدم و وجود تدريجى مىباشند و عدم و وجودى كه اجتماع آنها بديهى الاستحاله است ، عدم و وجود مطلق مىباشند و اين سخن با كمى تأمل روشن مىشود .\r\n* * * \r\nحركت و تكامل\r\n« تكامل » پذيرفتن و به خود گرفتن كمال است و كمال همان فعليّتى است كه جسم در محيط فعاليت خود به آن نائل مىشود و به عبارتى ساده‌تر « كمال » افزايش و زيادتى است كه موجودى در محيط هستى و وحدت خود به آن مىرسد .\r\nمثلًا انسان نوزاد كه از هرگونه فعاليت استقلالى بزرگان محروم بوده و در مهد سرپرستى ديگران بسر مىبرد ، هنگامى كه راه رفت و سخن گفت و فكر منظم كرد و زندگى مرتب آغاز نمود آدم كاملى شده است ، يعنى فعليّت‌هايى كه نداشت در محيط هستى ويژه‌اى كه پيش از آن داشت پيدا شد و به وى منظم گرديده كه مجموعاً يك واحد و همانا همان واحد اولى مىباشند .\r\nو مثلًا خانه‌اى كه سه اتاق براى نشيمن و خوراك و خواب داشته ولى منبع آب و جاى پخت‌وپز ندارد ، خود خانه كاملى نيست ولى هريك از اتاق‌ها ، در اتاق بودن خود كامل مىباشد .\r\nو از اين جا پيداست كه مفهوم حركت را به نحوى كه توضيح داده‌ايم قابل انطباق معناى تكامل مىباشد ، زيرا هر جزء از اجزاى حركت را كه فرض كنيم جزء مفروض امكان جزء بعدى را داشته فعليّت آن را كه كمال همان جزء مفروض مىباشد مىپذيرد . اگرچه جزء مفروض ما در عين حال داراى فعليّتى نيز مىباشد كه حفظ و\r\n\r\n","description":"","footnote":"","page_name":" 229 ","page_number":229},
  {"content":"\r\n\r\nنگهبان همان امكان است .\r\nو چنان كه در گذشته روشن ساختيم مجموع يك حركت ، يك واحد مىباشد و اجزاى مفروضه تنها در ذهن وجود داشته و خارجيت ندارند و بنابراين در يك واحد از حركت امكان يك فعليّتى كه بيرون از عرصه خود حركت است موجود است كه با فرارسيدن وجود آن فعليّت ديگر حركت خاتمه يافته و فعليّت نامبرده جاى قوه را خواهد گرفت و اين فعليّت همان هدف نهايى و آرمان حركت است . از بيان فوق نتيجه مىگيريم كه :\r\n1 - حركت بىغايت نمىشود ؛\r\n2 - حركت بالذات ( خودبه خود - و براى خود ) مطلوب نخواهد شد ؛\r\n3 - اگر براى حركتى موضوعى ( متحرّك ) مفروض شود موضوع مفروض با حركت خود متكامل مىشود ؛\r\n4 - اگر براى مجموع جهان طبيعت حركت اثبات كنيم - چنان كه در گذشته اشاره رفت - نظريه زيرين به ثبوت خواهد رسيد : « قانون عمومى جهان طبيعت تحول و تكامل است » .\r\n\r\nآزمايش در تكامل جهان\r\nقانون نامبرده را چنان كه در فلسفه ما مسلم و مورد قبول است دانشمندان علوم امروزه نيز پذيرفته‌اند ، زيرا آزمايش‌هايى كه در مورد انسان و حيوان و نبات در رشته‌هاى مربوط به آنها انجام گرفته ، نشان مىدهد كه اين انواع در يك حال قرار نگرفته و پيوسته به سوى تكامل تكاپو نموده و احتياجات و نواقص طبيعى خود را روز به روز بهتر تأمين كرده و همواره با طبيعت مبارزه دارند و مخصوصاً كنجكاوى در زندگانى ممتد و تاريخى نوع انسان و مقايسه انسان امروزه با انسان اولى اين حقيقت را روشن‌تر مىسازد .\r\n\r\n","description":"","footnote":"","page_name":" 230 ","page_number":230},
  {"content":"\r\n\r\nولى بايد دانست : مورد اين آزمايش نسبت به جهان پهناور در طبيعت چنان كوچك و ناچيز است كه پندار ما از اندازه‌گيرى آن زبون مىباشد و از اين روى چنين آزمايش را سرچشمه يك حقيقت فلسفى ، مانند سير تكاملى جهان نمىشود گرفت و قرارداد .\r\nگذشته از اين كه قسمت مهم اين آزمايش در موضوع پيشرفت اجتماع است كه از موضوع بحث فلسفه بسى دور است .\r\n\r\nقانون ديالكتيكى تكاپوى طبيعت\r\nدانشمندان روش ماترياليسم ديالكتيك قانون تحول و تكامل طبيعت را از راه ديگر توضيح داده‌اند . اين دانشمندان مىگويند :\r\nواقعيت خارجى كه مساوى است با ( ماده + / مكان + / زمان ) چون زمان « به درابع » را در بر دارد ناچار تغيير يافته و نفى خواهد شد و البته اين نفع نسبى بوده و موضوع را معدوم مطلق نمىكند و گرنه رشته حادثه كه با حركت پيش مىرود قطع مىشود و همين نفى نيز نفى خواهد شد و همچنين . . . .\r\nپس اگر پديده‌اى را مبدأ قرار دهيم پديده نامبرده در لحظه اول اثبات است و در لحظه دوم نفى خواهد شد و در لحظه سوم خود اين نفى نيز نفى مىشود ( نفى نفى ) و يا منفى شدن نفى خود اثبات برمىگردد .\r\nولى چون نفى چنان كه گفته شد ، نسبى است نفى به كلى اثبات را از ميان برنمىدارد و همچنين نفى نفى نيز نفى را معدوم مطلق نمىكند ، از اين روى نفى در نفى هم اثبات و هم نفى موجود است ؛ يعنى اثبات به طور كامل‌ترى ظهور مىكند .\r\nپس نفى نفى حاصل جمع ( اثبات + / نفى ) است ولى نه حاصل جمع چيزى كه مساوى با صفر شود ( ( موضوع ) + / ( - / موضوع ) / 0 ) !\r\nبلكه حاصل جمع ديالكتيكى اثبات و نفى مساوى است با نفى نفى ، يعنى اثبات با\r\n\r\n","description":"","footnote":"","page_name":" 231 ","page_number":231},
  {"content":"\r\n\r\nشرايط جديد و وجود كامل‌تر ! و همچنين اگر نفى - موضوع در لحظه دوم را مبدأ قرار دهيم اثبات خواهد شد و نقطه پس از آن ( نفى نفى ) نفى مىشود و نقطه پس از آن - موضوع در لحظه چهارم - نفى نفى خواهد شد و به همين ترتيب سلسله تكامل درست مىشود .\r\nو بايد دانست كه در ظهور تكاملى از تخلل نفى در ميان اثبات و نفى نفى گريزى نيست ، زيرا تا اثبات نفى نشود ، نوبه به نفى نفى كه مصداق تكامل است نرسيده و اثبات در جاى خود ثابت مىماند .\r\nمثلًا تخم‌مرغ كه يكى از پديده‌هاى طبيعت و سرگرم تحول و تكامل است ، داراى فعليّتى است كه حافظ وضع حاضرش مىباشد و در عين حال مشتمل به قواى متضادى است كه با فعليّت خود مىخواهند فعليّت آن را منهدم ساخته فعليّت تازه‌ترى به آن دهند ، پس اگر تخم‌مرغ را مبدأ قرار دهيم . تخم‌مرغ اثبات است و در لحظه ديگر جوجه به عمل آمده و تخم‌مرغ را نفى مىكند و در لحظه سوم جوجه نفى شده و خود مرغ به وجود مىآيد كه نفى نفى تخم و نفى جوجه مىباشد . و همچنين گندم و ساقه گندم و خوشه گندم به ترتيب اثبات و نفى و نفىنفى هستند و به همين قياس . . . .\r\nاين دانشمندان مىگويند : با استقرار اين قانون در طبيعت منظره‌اى تازه در پيش ديدگان ما نمودار شده و مىبينيم كه در جهان طبيعت هيچ پديده‌اى عينيت و ثبات ندارد و مىبينيم وجود و عدم وجود - ضدين به اصطلاح ديالكتيك - با هم كمال آشنايى و يگانگى داشته جمع مىشوند و از اين روى فرهنگ امروز به افسانه اصالت عينيت و ثبات و استحاله اجتماع ضدين گوش نمىدهد .\r\nدانشمندان ماترياليست اين قانون را كه قانون « تكاپوى طبيعت » ناميده و پايه‌هاى سه‌گانه آن را گامى به نام تز ، آنتىتز ، و سنتز و گاهى اثبات ، نفى و نفىنفى و گاهى حكم ، ضدحكم و حكم مركب مىخوانند روى سه پايه استوار كرده و با نهايت اهميت كه به\r\n\r\n","description":"","footnote":"","page_name":" 232 ","page_number":232},
  {"content":"\r\n\r\nآن مىدهند ، در همه مواردى كه نمايش حركت و پيشرفت ( تحول و تكامل ) در آن هست اجرا كرده و قابل تطبيق مىدانند : در واقعيت جهانى طبيعت ، در فكر ، در همه شئون اجتماعى ، و از همين روى در هر پديده تازه مادى در هر فكر نو پيدايشى و در هر نمود وابسته به اجتماع از اقتصاد و سياست ، مردم و تاريخ و جز آنها « سنتز » فرض كرده و ريشه آن را ، يعنى دو پايه « تز » و « آنتىتز » آن را مىجويند .\r\n\r\nنقدى بر قانون تكاپوى طبيعت\r\n1 - هنگامى كه به اين سه پايه : اثبات ، نفى ، و نفىنفى نگاه كرده به خارج تطبيق دهيم ، در برابر هر سه تا در خارج « اثبات » خواهيم يافت ، نه چيز ديگر . مثلًا در برابر نفى ما جوجه مىيابيم نه نفىتخم و ما در مقاله 2 نيز به ثبوت رسانيديم كه عدم و نفى يك معنا ساخته ذهنى است كه از وجود خارجى با نسبت گرفته مىشود و در همين سه‌پايهء تخم‌مرغ و جوجه و مرغ ، هر كدام عدم و نفى دوتاى ديگر مىباشد .\r\nپس پايه دوم - آنتىتز - نفى - تنها و تنها نفى پايه اول - تز اثبات - نبوده و چنان كه با نفى نسبى خود ، اثبات را دارد خود نيز اثباتى به اثبات افزوده و تكامل پايه اول را تأمين كرده ديگر آن پايه سوم - سنتز و نفىنفى - نمىباشد . و به عبارت ديگر در تكامل پايه اول نيازى به رسيدن پايه سوم نيست و اين كه گفته‌اند كه اگر نفى نباشد نوبه به نفىنفى نمىرسد ، درست است ولى با بودن نفى نيز نيازى در تحقق تكامل به نفىنفى نيست . آرى پايه سوم نيز نسبت به پايه دوم مانند پايه دوم است به پايه اول و در نتيجه روشن مىشود كه قانون تحول و تكامل را با دو پايه مىتوان توضيح داد و نيازى به پايه سوم نيست ، يعنى پايه دوم و سوم يكى است .\r\n2 - قانون ، گذشته از اين كه درست تنظيم نشده و به جزء زايد مشتمل است ، فاسد نيز هست ، زيرا در هر سه مرتبه متوالى از جريان حوادث تحقق تكامل مرتبه اول را از مرتبه دوم نفى كرده و به دست مرتبه سوم مىسپارد و حال آن كه ، چنان كه بيان كرديم ،\r\n\r\n","description":"","footnote":"","page_name":" 233 ","page_number":233},
  {"content":"\r\n\r\nتكامل در مرتبه دوم به وجود آمده و نيازى به مرتبه سوم نيست و بر حسب حس نيز مىيابيم كه جوجه ( در يكى از مثال‌هايى كه خود اين دانشمندان زده‌اند ) خودش تكامل يافته تخم‌مرغ است و تخم مرغ در تكامل خود نيازمند به آمدن مرغ نمىباشد ، بلكه مرغ براى تخم ، كمالى است بالاى كمال . و گويا اين دانشمندان پيش‌بينى اين محذور را نموده و براى جلوگيرى از آن گفته‌اند : چنان كه اثبات نقطه مبدأ گرفته شده و دو پايه ديگر در دنبال خود مىآورد ، پايه دوم نيز اثبات گرفته و دو پايه ديگر در دنبال خود خواهد آورد و در نتيجه نفى ( پايه دوم ) نيز بهره‌اى از تكامل را دارد ولى اين تكاپوى بيهوده‌اى است ، زيرا اين حقيقت را كه پايه دوم تكامل يافته اول است .\r\nتوضيح نمىدهد .\r\n3 - قانون نامبرده بر فرض صحت و تماميت خود از جهان هستى تنها در يك بخشى از مركبات مادى ، مانند نبات و حيوان و انسان و متعلقات آنها مىتواند قابل اجرا بوده و تحول و تكامل را توضيح دهد ، ولى در بسايط و حركات مفرده كه مجموعه از آنها يك مركبى را به وجود مىآورد قابل اجرا نيست ؛ مثلًا يك حركت مكانى كوتاهى كه فرض مىكنيم ، به عقيده اين دانشمندان مجموعه‌اى از دانه‌هاى مكانى است كه پهلوى همديگر چيده شده و هرگز با ديگرى وحدت و اتصالى ندارند . در هر سه دانه مكانى مفروض دومى نفى اولى است ولى سومى نمىشود مجموع نفى و اثبات اولى و دومى شود ، زيرا اين فرض با فرض بساطت منافى است .\r\nممكن است اين دانشمندان بگويند فلسفه ما دوش به دوش واقعيت خارج پيش مىرود و در واقعيت خارج حركات بسيطهء تنها نداريم ، هرچه هست محصول فعل و انفعال و اجتماع بسايط است .\r\nولى اين سخن سودى بر آنها نمىبخشد ، زيرا اين قانون در بسيارى از مركبات نيز مانند مركباتى كه سير و تحول آنها تقريباً يك‌نواخت مىباشد ، جريان ندارد .\r\nو از همه روشن‌تر مجموع جهان طبيعت مىباشد ، زيرا خود اين دانشمندان\r\n\r\n","description":"","footnote":"","page_name":" 234 ","page_number":234},
  {"content":"\r\n\r\nگواهى مىدهند كه جهان يك مجموعه‌اى است از انرژى غيرقابل كاهش و افزايش كه در هرگوشه از پيكره خويش با اشكال گوناگون خودنمايى مىكند و از اين روى هر پديده تازه‌اى ، كه در گوشه‌اى از گوشه‌هاى جهان پديد آمده و به شكل تكاملى خودنمايى مىكند ، در واقع به اندازه خود از گوشه ديگر مصرف برده و در نتيجه پيوسته دو طرف معادله در حال تساوى بوده و از تكامل خبرى نيست .\r\n4 - اين كه گفته‌اند جريان اين قانون پرده از روى جهان برداشته و نمود تازه‌اى كه در آن وجود و عدم‌هاى متنافى و ضدهاى متقابل هم‌آغوشند نشان نمىدهد ، سخنى است كه ارزش شعرى بيشتر ندارد و آنان كه اجتماع نقيضين را محال مىدانند مقصودشان وجود و عدم مطلق مىباشد نه تدريجى و سيال و نسبى ! و شگفت‌آورتر اين كه اين دانشمندان در عين حال كه اين سخن را مىگويند از نفىنفى ، اثبات را نتيجه مىگيرند !\r\n\r\nتوضيح مفهوم حركت عمومى\r\nدانشمندانى كه در علوم مادى به كنجكاوى مىپردازند ، چنان كه مىدانيم روزگارى بود كه ماده - اجزاى نخستين و اتمى جسم - را موضوع بحث قرار داده و از خواص گوناگون آن بحث مىكردند و اين بحث را باحس و تجربه پيش مىبردند پس از آن كه زمانى نيز راه بحث به حس و تجربه منحصر نبود .\r\nروى همين روش مفهوم قضايا در محيط بحث اين دانشمندان غير از مفهومى است كه اين قضايا در محيط تفاهم عمومى دست‌گير ما مىشود چنان كه در مقاله يكم تذكر داديم .\r\nمثلًا اگر گفته شود « انسان غذا مىخورد » ، « آب با حرارت تبديل به بخار مىشود » مفهومش پيش اين دانشمندان كنجكاو اين است كه انبوهى از اجزاى لايتجزاى ماده كه پيش مردم « انسان » ناميده مىشود ، خاصه تغذيه را دارد . و همچنين مجموعه‌اى از\r\n\r\n","description":"","footnote":"","page_name":" 235 ","page_number":235},
  {"content":"\r\n\r\nماده كه آبش مىگويند ، به بخار تبديل مىشود !\r\nچنان كه پيداست در اين صورت ارزش تأثير و تأثر از آن ماده بوده و موضوع خاصيت دار همانا اوست كه با شرايط مخصوصى اثر خاصه ويژه‌اى را دارا مىباشد ، در حالى كه پيش مردم خاصه از آن انسان و آب است ، از ماده خبرى داشته باشند يا نه .\r\nو به زبان ديگر : ما صورت‌هاى نوعى انسان ، اسب ، درخت ، آب و جز آنها را موضوع حكم قرار مىدهيم و يك دانشمند طبيعى ماده را .\r\nپس از چندى كه فرضيه يا نظريه حركت عمومى : ( جهان هستى مساوى با انرژى است ، هر چه هست حركت است ) پيش آمد ، تحول تازه‌ترى در مفاهيم مسائل علمى و به تعبير ديگر در مفهوم قضايا ، پيدا شد و اصلًا طرز فكر عوض شد .\r\nمثلًا در مورد همان دو مثال سابق مفهوم « انسان غذا مىخورد » اين است كه ما مجموعه‌اى از خواص و با زبانى روشن‌تر : انبوهى از حركات را كه در واقع يك نواخت هستند وضع كرده و از روى قرارداد ، انسان ناميديم و پس از آن مجموعه نامبرده را به استثناى يك واحد از مجموع يك ذات جوهرى قرارداده و خوردن ( همان واحد كنار گذاشته شده ) را خاصه وى شمرديم و همچنين در مثال ديگر و ساير موارد . و از اين روى مفاهيم جوهر و عرض ، جهت و نوع ، ذات و صفت و مانند آنها تغيير مىيابد و در نتيجه مفهوم قضايا نيز تغيير وضع مىدهد همان حملى كه ما در حال عادى از آن ( ثبوت صفت بر ذات يا بر جوهر ) مىفهميم ، پيش اين دانشمندان معنايش اين است كه مجموعه از خواص را يك واحد فرض كنيم و پس از آن يكى را از آن جمله كنار گذاشته و سپس روى همان باقى بار كنيم !\r\nو به همين ترتيب همه پديده‌ها و حوادث اين جهان پيش اين دانشمندان با تركيب و تجزيه و تجمع وتفرد نمودار شده و جلوه مىنمايند . البته نبايد غفلت ورزيد كه حركت عمومى نيز همان حركت مكانى است !\r\nبا تأمل در بيان گذشته روشن مىشود كه به اين نظريه نمىشود ، خرده گرفت و\r\n\r\n","description":"","footnote":"","page_name":" 236 ","page_number":236},
  {"content":"\r\n\r\nگفت : مساوى بودن جهان هستى با حركت مستلزم اين است كه حركت بىمتحرّك تحقق پذيرد و حركت بىمتحرّك ، مفهوم ندارد ، زيرا روى نظريه نامبرده فرض حركت و متحرّك و به تعبير ديگر : ذات و صفت ، يا جوهر و عرض جز ارزش اصطلاح و قرارداد ندارند .\r\nآرى اين پرسش پيش مىآيد كه : در جهان هستى اختلافات و تضادهايى مشاهده مىشود و از اين روى يكى از دو راه را بايد پيمود : يا بايد گفت اين كثرت و اختلافات در نمود سطحى جهان خودنمايى كرده و مانند سراب شكل‌هاى فريبنده پيدا نموده و به‌واسطه تحليل و تجزيه تدريجاً از بين رفته و بالاخره تبديل به حركت يك‌نواخت عمومى گرديده و در اين حال مساوى صفر مىشوند و اين سخن مستلزم تكذيب وجود اختلافات خارجى بوده و متضمن دعوى پوچ « هرچيز هر چيز است » ! مىباشد كه از سخن يك سوفيست حقيقى نيز بسى زشت‌تر و نارواتر است .\r\nو بايد گفت اين اختلافات مستندند بالاخره به اختلافاتى كه در پيكره خود حركت عمومى ، مانند اختلاف سرعت و بطوء و اختلاف جهت و مانند آنها مىباشد و در اين صورت پرسش منتقل مىشود به همان اختلافاتى كه در خود حركت عمومى پيدا شده‌اند و چون خود همان اختلافات اوليه حركت از قبيل سرعت و بطوء و اختلاف جهت پيوسته متغير و متبدل هستند ، در تغيير و توجيه آنها با حركت يك‌نواخت عمومى ناگزير بايد دست به دامن اتفاق بزنيم ، همان اتفاق كه قانون علت و معلول را و بالاخره علم را از ميان مىبرد !\r\nگذشته از اين كه ما در خارج چيزهايى داريم كه به هيچ وجه به ماده و انرژى و بالاخره به حركت قابل تبديل نيست مانند وحدت ، امكان ، وجوب ، نسبت ، عدد و مانند آنها .\r\nبا اين همه نبايد از نكته‌اى كه در مقاله يك تذكر داديم غفلت كرد و آن اين است كه :\r\nاين خرده‌گيرى پاىبند علوم طبيعى نيست بلكه متوجه تعبير فلسفى نظريه نامبرده\r\n\r\n","description":"","footnote":"","page_name":" 237 ","page_number":237},
  {"content":"\r\n\r\nمىباشد . اگر چنانچه فيزيك مىگويد : « جهان مساوى حركت است » قضاوتى است كه در حدود موضوع خود مىكند و نسبت به خارج از موضوع خود نمىتواند نفياً و اثباتاً نظر بدهد ، ولى هرگاه اين قضيه را بخواهيم وارد فلسفه كنيم ، چون موضوع آن موجود مطلق است ، بايد گفت « هر موجود مادى حركت را دارد » . پس چنان كه روشن است اشتباه و لغزش مربوط به فلاسفه مادى و سوء تعبير فلسفى آنان مىباشد ، نه از آن بحث علمى طبيعى .\r\n* * * \r\nاكنون ما حركت عمومى را چگونه بايد توضيح دهيم ؟\r\nچنان كه در مقاله پنجم اشاره رفت و پس از اين نيز بيان خواهيم كرد ، ما در جهان ماده نوعيت‌هاى جوهرى داريم كه خواص و اعراض و جلوه و نمايش‌هايى از وجودات آنها مىباشند و از سوى ديگر همين صورت‌هاى جوهرى به گواهى حسى و تجربه به همديگر قابل تبديل مىباشند و در صدر اين مقاله نيز به ثبوت رسانيديم كه اين گونه تبدل مستلزم گسترده شدن بساط امكان و فعليّت و بالاخره تحقق حركت مىباشد ، جز اين كه حركت‌هاى ديگرى نيز مانند حركت‌هاى مكانى ، به شهادت حس در اين جهان داريم .\r\nاين است كه : موجودات جوهرى جهان طبيعت بىاين كه به حسب وجود شخصى از همديگر جدا و گسسته بوده باشند يك آميزش وجودى دارند كه به‌واسطه آن همگى يك واقعيت واحد پهناورى را تشكيل مىدهند كه آن بالذات متحرّك و خواص و اعراض نيز كه از وجودش بيرون نيستند ، به طفيلى و تبع وجودش در تبدل بوده و مانند يك قافله بزرگ پيوسته در راه تكامل در جريان بوده و به سوى مقصد نهايى خود روان مىباشند .\r\nاز سخنان گذشته نتيجه‌هاى زير را مىتوان گرفت :\r\n\r\n","description":"","footnote":"","page_name":" 238 ","page_number":238},
  {"content":"\r\n\r\n1 - در جوهر و ذوات انواع طبيعى حركت هست .\r\n2 - اعراض و خواص انواع خارجيه مانند نوع‌هاى عنصرى و مركبات ، در عين حال كه ساكن ديده مىشوند به تبع جوهرشان متحرّكند .\r\n3 - هر پديده جوهرى يك قطعه مخصوصى است از اين حركت پهناور كه از پديده پيش از خود و پس از خود به حسب واقع گسسته و جدا نيست ، اگر چه ما آن را موجود جدا از ديگران فرض مىكنيم ، درست مانند قطعات زمان كه با تاريكى و روشنايى روز و شب ، از همديگر جدا شده به شمار مىآيند ، در حالى كه يك حركت ممتد و متصل بيش نيستند .\r\n4 - حركت‌هاى ديگر محسوس را مانند حركت مكانى با ملاحظه حركت جوهرى نامبرده ، بايد از قبيل حركت در حركت پذيرفت .\r\n5 - چون هر حركتى غايتى دارد ، چنان كه پيش‌تر گذشت ، آرامش و سكون اين حركت جوهرى نيز با فعليّت رسيدن امكان جسم است ، يعنى با پيدا شدن جوهرى ثابت - جوهر مجرد از ماده و حركت - مىباشد و در نتيجه تجرد از ماده غايت حركت جوهرى است .\r\n6 - در جهان طبيعت سكون مطلق - نداشتن حركت از چيزى كه مىتواند حركت بكند - نداريم ، زيرا وجود خارجى طبيعت با توابع آن با حركت مساوى است . آرى اين حقيقت با پيدايش سكون نسبى كه حس نيز تأييد مىكند ، منافات ندارد .\r\n\r\nكشش و امتداد در حركت\r\nاز سخنانى كه در موضوع حركت گذشت روشن مىشود كه هر حركتى ( خود به خود ) اين خاصه را دارد كه مىتواند به قطعاتى تقسيم شود كه هر قطعه امكان فعليّت قطعه پسين خود را داشته باشد و هم‌چنين هر واحد از همين قطعات به قطعات ديگرى تقسيم شود با همان داستان امكان و فعليّت .\r\n\r\n","description":"","footnote":"","page_name":" 239 ","page_number":239},
  {"content":"\r\n\r\nو از همين جهت حركت مفروضه يك نوع كشش - امتداد - بعد - پيدا خواهد كرد كه بىشباهت به بعدهاى جسمانى نيست با اين تفاوت كه اجزاى مفروضه در بعدهاى جسمانى با هم جمعند ، ولى بعدى كه در حركت مشاهده مىشود هر يك از اجزايش كه به فعليّت مىآيد جزء پيشين آن از ميان رفته و جزء پسين نيز هنوز موجود نيست و حركت را با ملاحظه اين وصف حركت قطعى مىناميم .\r\nحركت در اين حال ناچار و ناگزير نسبتى به اجزاى مسافت پيدا خواهد كرد كه اگر صرف نظر از نسبت نامبرده شده و همان حالت هنوزى و غير ثابت جسم در ميان دو نقطه مبدأ و منتهى ملاحظه شود .\r\nحركت در اين حال ناچار و ناگزير نسبتى به اجزاى مسافت پيدا ( بى تغير و اجزا ) خواهد بود .\r\nو حركت را با اين وصف « حركت توسطى » مىناميم . پس حركت با دو نظر نامبرده بالا به دو قسم منقسم مىشود : قطعى و توسطى . و بايد دانست كه هر دو قسم از حركت با دو جهت مختلف كه دارند در خارج موجود مىباشند ، ولى آنچه گاهى در شكل يك واحد مجتمع‌الاجزا مىبينيم مانند قطره بارانى كه با پايين آمدن خود خطى در حس ما رسم مىكند ، خارجيت نداشته و تنها در پندار ما اين گونه نمودار مىشود .\r\n\r\nزمان و حركت\r\nديرگاهى بود كه فلاسفه زمان را در حدوث حوادث مادى دخالت مىدادند و مىگفتند پيدايش و حدوث هر حادثى به تحقيق يك سلسله علل و معدات و شرايط نيازمند مىباشد كه يكى از آنها تحقق يك قطعه زمانى است كه موجود مفروض در آن موجود و مستقر شود ، زيرا وجود جوهرى اگرچه جوهر و ثابت است ( قدماى فلاسفه موجودات جوهرى جسمانى را ثابت و بىحركت مىدانستند و تبدل صورتى را به صورتى با كون و فساد تعليل مىكردند نه با حركت جوهرى ) ولى در\r\n\r\n","description":"","footnote":"","page_name":" 240 ","page_number":240},
  {"content":"\r\n\r\nتكون خود و در زمان وجود ، هيچ گاه از يك سلسله از حركات عرضى تهى نخواهد بود كه نياز به زمان نداشته باشد .\r\nو اخيراً صدرالمتألهين از فلاسفه اسلام ، در قرن يازده هجرى ، با اثبات حركت جوهرى به ثبوت رسانيد كه گذشته از عوارض جسمانى ، خود جوهر جسمانى نيز در جوهريت نيازمند به زمان مىباشد ، يعنى زمان از هويت اشياء خارج نبوده و تنها ارزش ظرفيت ندارد .\r\nو در اين اواخر ، بحث‌هاى علمى نيز مانند فلسفه دخالت زمان - بعدرابع - را در هويت ماديات پذيرفته‌اند ؛ اگرچه از هويت زمان بحث نكرده و تنها به وضوح مفهومش قناعت ورزيده‌اند و ممكن است كه اين روش گاهى موجب اشتباه گردد ، ولى در حقيقت نيز اين كار ، كار فلسفه است نه علم .\r\nدست انداختن به دامن زمان تنها كار فلاسفه نيست ، بلكه بشر از نخستين روز ، كارهاى خود را كه حركت‌هاى گوناگون است با زمان اندازه‌گيرى مىكند به روز ، به ماه ، به سال كارهاى خود را تطبيق مىنمايد و مبدأ تاريخ نيز مىگيرد . و حركت‌هاى نسبتاً كوچك‌تر را با قطعات كوچك‌تر شبانه روز مانند « از بامداد تا چاشتگاه » ، « از چاشتگاه تا پسين » ، « از طلوع ستاره بامداد تا بام‌گاه » مىسنجد .\r\nانسان‌هاى مترقى كه داراى حضارت و مدنيت بيشترى هستند با وضع ابزارى مانند ساعت كه حركتى منطبق به حركت شبانه‌روزى دارد و مانند ساعت آبى و ساعت ريگى و ساعت آفتابى و بالأخره ساعت معمولى امروزه حركت‌هاى كوچك‌تر را تا آخرين درجه كه حس ما توانايى ضبط آن را دارد ، اندازه مىگيرند .\r\nو در اين بخش انسان‌هاى ساده نيز آرام نگرفته در ميان خودشان حركت‌هاى بسيار كوتاه را با هوش فطرى خود با حركت‌هاى ديگرى مىسنجند ، حتى ما نيز فطرتاً گاهى همين كار را كرده هر حركت كوچك را با دو حركت اندازه‌گيرى مىنماييم « به قدر يك آب خوردن » ، « اندازه برخاستن و نشستن » ، دو اندازه چشم به\r\n\r\n","description":"","footnote":"","page_name":" 241 ","page_number":241},
  {"content":"\r\n\r\nهم زدن » و مانند آنها . از تأمل در اطراف اين اندازه‌گيرىها دست‌گير مىشود كه انسان با هوش فطرى خود از براى تشخيص سرعت و بطوء و دراز و كوتاهى حركات ، حركت معينى را مقياس قرار مىدهد و چنان كه طول را با واحدى از جنس آن مانند گرماسنج و هواسنج و فشارسنج و ولت نيز اندازه مىگيرد ، حركت را نيز با واحد حركت مىسنجد و اين همان زمان است .\r\nجز اين كه حركت شبانه روزى چون پيش ما از ساير حركات روشن‌تر و آشكارتر است ، طبعاً آن را انتخاب كرده و از براى ساير حركات مقياس قرارداده تقريباً همه حركات را با آن مىسنجيم .\r\nو به‌واسطهء كثرت تكرر در حس در ذهن ما جايگزين شده و مانند اين كه تعين ذاتى از براى اين كار پيدا كرده است به حدى كه در تابلوى پندار ، براى آن يك وجود مستقل و مبهمى ، بىآغاز و انجام ، مانند خطى كه اين سر و آن سرش در اعماق ازل و ابد فرورفته باشد تصوير كرده و حوداث را به آن نسبت مىدهيم ، تا جايى كه در ستايش و نكوهش آن سخن‌پردازىها نموده و شعرها مىسراييم .\r\nاين پندار به اندازه‌اى در متخيله‌مان جايگزين شده كه حتى بسيارى از متفكرين و كنجكاوان ما وجود واجبى را كه از طوفان تغير و جار و جنجال حوادث بر كنار است ، نمىتوانند بى زمان تصور كنند . و از براى خود زمان كه زاده حركت طبيعت است و همچنين از براى عالم طبيعت آغاز زمانى فرض مىكنند .\r\nچنان كه همين گرفتارى را در مورد مكان نيز داريم و ذهن ما از بس با مكان و فضا آشنا شده و از براى هر پديده جسمانى مشهود فضايى فرض كرده‌ايم ، براى هر موجودى حتى براى واجب تعالى و براى عالم تجرد ، فضايى بيرون از فضاى عالم طبيعت فرض مىنماييم و يك فيلسوف آزموده با زحمت و رنج مىتواند اين موضوعات را آن‌چنان كه شايد و بايد تصور كند و بفهمد .\r\n* * *\r\n\r\n","description":"","footnote":"","page_name":" 242 ","page_number":242},
  {"content":"\r\n\r\nاز سخنى كه در چگونگى گرفتن اين مقياس گفتيم فهميده مىشود كه در حقيقت به شماره حركات موجوده جهان ، زمان داريم .\r\nو گذشته از اين همين زمان عمومى كه همه مىشناسيم يك‌نواخت نيست ولى پس از اثبات حركت جوهرى در جوهر جهان طبيعت زمانى با مفهومى تازه كه مىتواند جنبه تعين داشته و از ادراك هيچ مدركى پنهان نشود ، روشن مىگردد . و آن زمان جوهرى است و راستى همان‌گونه هم هست ، زيرا هر يك از ما كه ذهن خود را از همه حركات خالى كرده و چشم دل به چهره جوهر طبيعت باز كند ، باز معناى امتداد سيلانى را مشاهده خواهد كرد و آن همان زمان جوهرى است كه در خود مىيابيم .\r\nاز بيان گذشته نتيجه زيرين را مىشود گرفت :\r\n1 - زمان مقدار حركت است ؛ يعنى امتدادى كه با گرفتن حركتى با سرعتى معين به وجود آيد و به عبارت ديگر زمان تعين حركت است ، چنان كه جسم تعليمى تعين جسم طبيعى است .\r\n2 - به شماره حركات موجود جهان ، مىتوانيم زمان فرض نماييم ، ولى در ميان آنها زمانى معروف از روى قرارداد تعين پيدا كرده و همچنين زمان جوهرى تعين طبعى پيدا كرده است .\r\n3 - زمان ساخته وجود سيال جهان بوده و تحقق زمان پيش از پيدايش جهان يا پس از پيدايش آن با اين كه متناقض است ، پندارى بيش نيست .\r\n4 - چون اجزاى مفروضه زمان در حقيقت همان اجزاى حركت مىباشند از اين روى طبعاً در ميان اجزاى آن يك نحو تقدم و تأخرى - پسى و پيشى - موجود است كه تغييرپذير نيست . چنان كه در اجزاى زمان ، مفروض معروف ، مثلًا امروز پس از ديروز و پيش از فرداست و هيچ گاه اين ترتيب تغيير نمىپذيرد .\r\n5 - يكى از اسباب سنجش سرعت و بطوء - تندى و كندى - حركات ، زمان است .\r\nتوضيح اين مطلب اين است كه اگر مسافت محدودى را مثلًا در حركت مكانى با دو\r\n\r\n","description":"","footnote":"","page_name":" 243 ","page_number":243},
  {"content":"\r\n\r\nحركت مختلف ( 1 و 2 ) و در يك جهت فرض كرده و شروع حركت‌ها را به يك مبدأ و زمانى منطبق كنيم ، حركت 1 مثلًا به منتهاى مسافت مىرسد ، در حالى كه حركت 2 هنوز در ميان مسافت است و زمان مقياس ( مثلًا يك ساعت ) بر آن منطبق و تمام مىشود و دوباره مقياس نامبرده به حركت 2 يك مرتبه ديگر منطبق شده و حركت 2 معادل ( 1 ساعت * 2 ) مىشود و در اين صورت دو وضع مخصوص پيش مىآيد .\r\n( 1 ) - حركت 1 در يك ساعت مساوى با تمام مسافت است ، در صورتى كه حركت 2 در يك ساعت معادل مسافت تقسيم بر دو ( نصف مسافت ) است .\r\n( 2 ) - حركت 1 در تمام مسافت معادل يك ساعت است ، در صورتى كه حركت 2 در تمام مسافت معادل 1 ساعت * 2 ( دوساعت ) است و نتيجه اين تناسب اين است كه حركت 1 دو برابر حركت 2 مىباشد و در اين نتيجه يكى از اين دو مقياس ( زمان - مسافت ) كار مىكند و در نتيجه دو حركت ( 1 و 2 ) به‌واسطه مقياس به همديگر تطبيق شده و امتدادى كه جز از حركت 1 معادل امتداد دو جز از حركت 2 مىگردد يعنى حركت 2 انقسام بيشترى پذيرفته و اجزاى بيشترى پيدا مىكند و با كثرت نسبى اجزاى حركت را بطوء و قلت نسبى آنها را سرعت مىناميم و البته اين سرعت غير از سرعتى است كه در علوم به معناى مطلق جريان و سيلان حركت استعمال مىشود .\r\nو از همين‌جا مىتوان نتيجه ديگرى نيز گرفت و آن اين است كه اگر احاد اجزاى حركتى كه با تقسيم پيدا شده‌اند انقسام ديگرى نيز پذيرفتند ، نتيجه‌اش تحقق حركت در حركت خواهد بود .\r\n6 - زمان ، آغاز و فرجام - جز اول از خودش و جز آخر از خودش - ندارد ، زيرا زمان تعين حركت مىباشد و حركت اگر جز اول داشته باشد يا سيال است پس قابل انقسام و داراى اجزاء خواهد بود . و يا سيال نيست يعنى امكان و فعليّت آميخته به همديگر نيست پس خلاف فرض خواهد بود . ولى از براى حركت و زمان آغاز و فرجام ، به معناى نقطه سكون نسبى يا نقطه ثابت خارج از خود ممكن مىباشد .\r\n\r\n","description":"","footnote":"","page_name":" 244 ","page_number":244},
  {"content":"\r\n\r\n\r\nخاتمه بحث\r\n\r\nتوضيح 1 -\r\nقدماى فلاسفه گفته‌اند در حركت شش چيز لازم است : مبدأ ، منتهى ، مسافت ، موضوع ، فاعل و زمان .\r\nچون گذشتگان حركت جوهرى را تصور نمىكردند و تنها حركت را در كيفيت و كميت و وضع و اين ( نسبت جسم به مكان ) مىپذيرفتند تطبيق اين امور در مورد حركت ساده و آسان بود ؛ مثلًا اگر جسمى را از يك نقطه به نقطه ديگر حركت دهيم نقطه آغاز حركت مبدأ و نقطه فرجام منتهى و مكان حركت مسافت و خود جسم متحرّك موضوع و ما كه محرك مىباشيم ، فاعل و مدت حركت ، زمان حركت مىباشد .\r\nو همچنين روى نظريه‌ها يا فرضيه‌هاى علمى در جايى كه حركت را بسيط و مفرد نگيريم به آسانى مىتوان شش چيز نامبرده را پيدا كرد .\r\nمثلًا طبق نظريه فيزيكى گفته مىشود كه ( 1 ) ماده پيوسته و براى هميشه در حركت است و ( 2 ) ماده در اثر تراكم انرژى كه خود حركت است پيدا مىشود .\r\nچون جهان هيچ گاه مجموعاً در حال حركت ساده كه عقيم و نازا باشد نبوده و پيوسته ماده ( تراكم انرژى ) بهره از هستى داشته و نيز پيوسته جاذبه عمومى حركت عمومى را به شكل‌هاى گوناگون از سرعت و جهت انداخته پس مبدأ هر شكل تازه از حركت مبدأ حركت و منتهاى آن منتهاى حركت و مكان آن مسافت حركت و ماده موضوع حركت ( چنان كه درگذشته تذكر داديم كه دانشمندان امروزه مجموعه‌اى از اعراض و حركات را جوهر و موضوع مىنامند ) و بعد زمانى نيز زمان حركت و چنان كه در مقاله نهم گفته شد حركت كار است و هر كار كننده كار لازم دارد و آن علت فاعلى حركت است .\r\nولى در حركات بسيطه كه به تنهايى گرفته شوند همه شش چيز گذشته ( يعنى\r\n\r\n","description":"","footnote":"","page_name":" 245 ","page_number":245},
  {"content":"\r\n\r\nموضوع ) را نمىشود توضيح داد ؛ مثلًا اگر بگوييم جهان طبيعت كه همان حركت مكانى است در تحول است و يا بگوييم نور در هر ثانيه تقريباً سيصد هزار كيلومتر مسافت مىپيمايد و نور همان انرژى است .\r\nتصور موضوع در اين مثال‌ها خالى از اشكال نبوده و بايد گفت مفهوم اين دو مثال اين است كه حركتى به نام جهان متحقق است حركتى ( به شكل سيصد هزار كيلومتر در ثانيه ) موجود است .\r\nهمچنين نظر به نظريه جوهرى كه توضيحش را داديم ، تصور موضوع حركت يعنى متحرّك در حركت جوهر خالى از اشكال نمىباشد .\r\nبا اين همه مىتوان با نظرى باريك‌تر وجود موضوع را در آن تصور كرد و از اين روى حركت جوهر سيال جهان طبيعت را كه مانند نهر آبى با امواج و چين‌هاى اعراض و خواص خود پيوسته در جريان است توضيح داد . ( اول و دوم ) مبدأ و منتهى چون جهان جوهرى است سيال كه قطعاتى به نام « جواهر و اعراض آنها » دربردارد مىتوان براى هر قطعه آن مبدأ و منتهايى فرض كرد . ولى اگر اين حركت را يك پارچه ( يك واحد ) بگيريم مبدأ آن امكان محض بىفعليّت خواهد بود و منتهاى آن فعليّت بىامكان ، چنان كه در گذشته اشاره نموديم .\r\n( سوم مسافت ) : البته مراد از مسافت در بحث حركت مسافت زمينى و مانند آن كه قابل انطباق بعدهاى جسمانى ( خط و سطح و حجم ) بوده باشد ، نيست بلكه مراد يك واحدى است كه به‌واسطه انقسام خود افرادى از ناحيه حركت به دست مىدهد . مانند مسافت ( ميان درجه صفر از حرارت تا درجه 100 ) حركتى كه جسم در حرارت مىكند و مانند نور ( از 1 شمع تا 100 شمع ) در حركت در روشنايى و مانند مسافت ( ميان نقطه مبدأ و منتهاى حركت ) در حركت مكانى و در هر حال آن مهيّتى است كه اگرچه به حسب تصور ثابت است ولى به حسب خارج سيال و پيوسته در تغيير مىباشد . و از اين جا روشن مىشود كه مسافت حركت جوهرى نيز\r\n\r\n","description":"","footnote":"","page_name":" 246 ","page_number":246},
  {"content":"\r\n\r\nخود جوهر مىباشد .\r\n( چهارم موضوع ) : و آن چيزى است كه حركت در صفت آن بوده و براى آن ثابت شود و چنان كه موضوع حركت در اعراض جوهر مىباشد ، موضوع حركت در جوهر نيز جوهر است ، زيرا جوهر براى خودش ثابت است پس هم حركت مىباشد و هم متحرّك .\r\n( پنجم فاعل ) : اثبات علت فاعلى ، در مقاله نهم گذشت و با تذكر بحثى كه در آن‌جا ذكر كرديم كه جهت پذيرش ( قابليت ) هيچ گاه عين جهت كنش ( فاعليت ) نمىشود ، نظريه زيرين روشن مىشود : هرگز محرك عين متحرّك نمىشود .\r\n( ششم زمان ) : و آن چنان كه در بحث زمان گذشت تبع و از لوازم حركت است .\r\n\r\nتوضيح 2 -\r\nچندى است كه موضوع جهش به زبان دانشمندان افتاده و با اين كه اين نام را با اهميت ويژه‌اى مىبرند در تفسير آن جانب اين اهميت را مراعات نكرده و در بحث‌هاى متفرقه كه پاى جهش به ميان مىآيد و در هر موردى باتفسير نسبتاً محلّى ! به تعبيرش پرداخته‌اند .\r\nو آنچه روى هم رفته از بيانات متفرقه‌شان برمىآيد ، جهش به پيدايش ناگهانى يك پديده گفته مىشود چنان كه طبيعت با فعاليت خود تدريجاً حوادثى را در دنبال همديگر مىزايد و گاهى تدريج نامبرده يك‌باره به هم شكسته و به طور ناگهانى پديده‌اى خودنمايى كرده و حركت را به يك مجراى تازه مىاندازد مانند اين كه طبيعت در حركت و فعاليت خود از يك مجرى جهيده و به مجراى ديگر مىافتد .\r\nمثلًا آب به واسطه ورود حرارت شروع به گرم شدن نموده و تدريجاً سطح حرارتش بالا رفته و با نظم ويژه‌اى به حركت امتدادى خود ادامه مىدهد ، ولى همين كه درجه حرارت به صد رسيد ناگهان سير تدريجى حرارت را به هم زده تبديل به بخار مىشود ، يعنى حركت كمى تبديل به حركت كيفى مىگردد . مثال ديگر : در يكى از سال‌ها در آفريقا در ميان يك رمه گوسفند كه به حال عادى مىزيستند ناگهان و\r\n\r\n","description":"","footnote":"","page_name":" 247 ","page_number":247},
  {"content":"\r\n\r\nبىسابقه پشم يكى از گوسفندان تبديل به پشم نغز و ابريشم‌آساى مرينوس شده و پس از آن نيز در اثر بچه‌گيرى و توارث گوسفند مرينوس زيادى به وجود آمد .\r\nالبته مفهوم « ناگهانى » مشخصات و خصوصياتى دارد :\r\n1 . موجود ناگهانى به حسب عادت پيش‌بينى نشده و وقوعش به ملاحظه سابقه‌اش مترقب نمىباشد ؛ يعنى حركات قبلى طبيعت با نظامى از تدريج كه پيش مىرود منتهى به آن نمىگردد و از اين روى گفته شده كه در جهش حركت تبديل مىشود .\r\n2 . علاوه خود حادثه ناگهانى معلول يك سلسله حركت‌هاى سريع مندمج - داخل هم - است كه حس تميز نمىدهد .\r\nدانشمندان جهش را با بعضى از اين مشخصات معرفى كرده‌اند و گاهى گفته شده كه در مورد جهش بقاى توارثى نيز ضرورى و لازم است و اخيراً دانشمندان ماترياليست ديالكتيك كه هدفشان تطبيق فلسفه به مرام اجتماعى مىباشد ، زمزمه‌اى تازه آغاز كرده و در جهش انقلاب را شرط كرده و با جوشى كه در آن پيش از بخار شدن پيدا مىشود مثال زده‌اند .\r\n\r\nنظر فلسفه درباره جهش\r\nخواصى كه براى جهش ذكر شده چنان كه روشن است كليت ندارد و از ميان آنها تنها دو خاصه را مىتوان با وصف كليت حفظ كرد و آن غير مترقب بودن حادثه مىباشد و تبدل دفعى حركتى به سوى حركت ديگر .\r\nو البته مترقب بودن و نبودن پيدايش چيزى يك صفت ذهنى است كه ذهن ( به واسطه نگران بودن و نبودن و در حالت نگرانى به سر بردن و نبردن ) به شيئى مىدهد و چنين چيزى را وصف واقعى واقعيات نمىشود قرار داد .\r\nتنها مىماند انتقال سريع از حركتى به سوى حركت ديگر . و به زبان ديگر پيدايش حركتى سريع ميان دو حركت مخالف كه آنها را به همديگر بسته و ارتباط بدهد . و\r\n\r\n","description":"","footnote":"","page_name":" 248 ","page_number":248},
  {"content":"\r\n\r\nالبته اين به معناى يك واقعيت تازه زايد بر واقعيت حركت نيست كه فلسفه - كه بحث از وجود اشياء به طور كلى مىكند - آن را مورد بحث قرار دهد و از همين‌جا روشن خواهد شد كه بحث جهش ارزش فلسفى ندارد . « 1 »\r\n\r\nتوضيح 3 -\r\nگذشتگان فلاسفه حركت را به ملاحظه مبدأ و فاعلش به حركت نفسانى و حركت طبيعى و حركت قسرى - خلاف طبيعت - قسمت كرده‌اند و چون قسمت نامبرده در حقيقت قسمت فاعل حركت مىباشد نه خودش ما از بررسى در اين مقاله خوددارى كرديم .\r\n* * * \r\nمسائلى كه در اين مقاله به ثبوت رسيد :\r\n1 - ما نسبتى به نام امكان داريم .\r\n2 - امكان نيازمند به فعليّتى است كه آن را نگهدارد .\r\n3 - هر فعليّتى فعليّت ديگر را از خود مىراند .\r\n4 - در هر واحد خارجى به جز يك فعليّت فعليّت‌هاى ديگر جزء ماده هستند .\r\n5 - حامل امكان شيئى مادهء آن است نه صورتش .\r\n6 - با پيدايش فعليّت امكان آن از ميان مىرود .\r\n7 - ماده جسمانى امكان صور غير متناهى را داراست .\r\n\r\n\r\n","description":"","footnote":"\r\n( 1 ) . آرى جهش به‌معناى ديگر موضوعى فلسفى است و گذشتگان فلاسفه گفته‌اند : « طفره در حركت محال است » و آن اين است كه متحرّك بى اين كه قطعه‌اى از قطعات حركت را بپيمايد قطعه سابق را به قطعه لاحق پيوندد ؛ مثلًا حركتى كه مركب از ده قطعه مىباشد قطعه اول را به قطعه دهم پيوند دهد بىاين كه هشت قطعه ميانه را پيموده باشد .\r\n« طفره محال است » ، زيرا در مثال نامبرده قطعه دهم داراى فعليتى است كه امكان آن حسب‌الفرض در قطعه نهم مىباشد و تحقق قطعه دهم بى قطعه نهم مستلزم تحقق فعليّتى است كه پيش از خود امكان نداشته باشد و امكانى هم كه در قطعه يك موجود است امكان قطعه دوم است نه دهم\r\n","page_name":" 249 ","page_number":249},
  {"content":"\r\n\r\n8 - ماده به‌واسطه امكان به دورى و نزديكى متصف مىشود .\r\n9 - نسبت و رابطه ميان موجود و معدوم محال است .\r\n10 - ميان امكان و فعليّت شيئى فاصله نيست .\r\n11 - حركت مكانى اين‌است كه نسبت مكانى جسم تبدل و سيلان پيدا كند .\r\n12 - امكان و فعليّت - وجود و عدم تدريجى - در حركت به هم آميخته هستند .\r\n13 - هر تغير تدريجى در يكى از صفات جسم حركت است .\r\n14 - جهان طبيعت مساوى حركت است .\r\n15 - حركت مستلزم تكامل است .\r\n16 - حركت بى غايت نمىشود .\r\n17 - حركت مطلوب بالذات نمىشود .\r\n18 - متحرّك با حركت خود تكامل نمىپذيرد .\r\n19 - قانون عمومى جهان طبيعت تحول و تكامل است .\r\n20 - جوهر انواع طبيعيه متحرّك است .\r\n21 - اعراض جوهر نيز به تبع آن متحرّكند .\r\n22 - هر پديده جوهرى قطعه حركتى است كه از قطعه‌هاى قبلى و بعدى خود منفصل نيست .\r\n23 - حركت‌هاى ديگر محسوس را حركت در حركت بايد دانست .\r\n24 - غايت حركت جوهرى تجرد در ماده است .\r\n25 - وجود سكون در جهان وجود نسبى است .\r\n26 - حركت بر دو قسم است قطعى و توسطى و هر دو قسم موجودند .\r\n27 - زمان مقدار حركت مىباشد .\r\n28 - به عدد حركات موجود جهان مىتوان زمان فرض كرد .\r\n29 - زمان ساخته وجود جهان طبيعت بوده و پيش از آن و پس از آن محال است\r\n\r\n","description":"","footnote":"","page_name":" 250 ","page_number":250},
  {"content":"\r\n\r\nتحقق داشته باشد .\r\n30 - در ميان اجزاى زمان يك نوع تقدم و تأخر ثابت است .\r\n31 - يكى از اسباب سنجش سرعت و بطوء حركت زمان است .\r\n32 - زمان از سنخ خود ، اول و آخر ندارد .\r\n33 - حركت شش چيز لازم دارد . . .\r\n34 - جهش در حركت به معناى حقيقى محال است . و جهش به معنايى كه اخيراً تفسير مىشود موضوعى فلسفى نيست .\r\n35 - حركت ، تقسيمى نيز از ناحيه فاعل خود به حركت نفسانى و حركت طبيعى و حركت قسرى دارد .\r\n\r\n","description":"","footnote":"","page_name":" 251 ","page_number":251},
  {"content":"\r\n . \r\n","description":"","footnote":"","page_name":" 252 ","page_number":252},
  {"content":"\r\n\r\n\r\nمقالهء يازدهم : قِدم و حدوث\r\n\r\nتقدّم و تأخر و معيّت ( پيشى و پسى و باهمى )\r\nاگر در يك سر خطى نقطه‌اى را مبدأ قرار داده و نقطه‌اى ديگر را كه باز در روى آن خط هستند با مبدأ مفروض از جهت دورى و نزديكى بسنجيم ، نقطه نزديك‌تر به مبدأ را پيش « متقدم » و نقطه دور تر از مبدأ را پس « متأخر » مىناميم . و البته اين كار تنها نام‌گذارى نيست ، بلكه از اين راه است كه دو نقطه نام برده مفهوم قرب مبدأ مفروض راكمتر و بيشتر واجد هستند و از همين روى اگر نقطه مبدأ را در سر ديگر فرض كنيم چون صفت قرب و بعد نقطه‌ها عوض مىشود ، نام‌ها - پيش و پس - نيز عوض شده و نقطه پسين پيش و نقطه پيشين ، پس مىگردد .\r\nو اين معنا در جاهاى ديگر نيز اطراد و عموميت دارد . دو نفر كه به سوى مقصدى روانند آن كه نزديك‌تر است پيش مىباشد و آن كه دور تر است ، يعنى نسبت قرب را كمتر دارد ، پس مىباشد و اگر گاهى اختلاف نسبت را از دست دادند ، ديگر پيشى و پسى نداشته و با هم « مع » ناميده مىشوند .\r\nاز تأمل در اين مثال‌ها و مانند آنها برمىآيد كه سبب پيدايش مفهوم پيشى و پسى ، اين است كه دو موجود در واجد بودن صفتى زياده و نقيصه پيدا كنند و در هر جا دو چيز را به يك سومى نسبت دهيم و در نسبت اختلاف كم و زيادى پيدا شود تقدم و\r\n\r\n","description":"","footnote":"","page_name":" 253 ","page_number":253},
  {"content":"\r\n\r\nتأخر پيش خواهد آمد . چيزى كه هست اين است كه مبدأ مفروض در اين موارد كه نام برديم ، فرضى و قراردادى است و از همين جهت مفهوم پيشى و پسى به حسب تبدل فرض ، جاى خود را تبديل مىكنند .\r\nولى اين‌گونه اختلافات را - اختلاف تشكيكى با زيادتى و كمى - در واقعيت خارج نيز داريم و البته روشن است كه كم و زياد ، پيوسته نسبت به مبدئى متحقق مىشوند .\r\nچنان كه واحد نسبت به عددهاى ديگر مانند دو ، سه ، چهار طبعاً مقدم است ، زيرا تا آن وجود نگيرد ديگران موجود نمىشوند . اجزاى هر مركبى طبعاً تا موجود نشوند مركب به وجود نمىآيد . اجزاى علت نسبت به معلول همان حال را دارند و گاهى كه دو واحد را با عدد ديگر و يا دو جزء مركب را با مركب يا دو جزء علت را با معلول بسنجيم با هم بوده و نسبت به همديگر پيشى و پسى نخواهند داشت .\r\nو همچنين علت تامه نسبت به معلول ، خود علاوه بر اين كه در وجود - نه در زمان - مقدم است ، در وجوب وجود نيز مقدم مىباشد ، زيرا معلول پيوسته با ضرورت وجود ( رجوع شود به مقاله 8 ) موجود است و تا علت تامه‌اش اين صفت را واجد و دارا نباشد ، معلول داراى آن نخواهد بود .\r\nچون دو علت تاميه از براى يك معلول معنا ندارد ، در اين نوع از تقدم و تأخر معيّت و با همى وجود ندارد .\r\nو همچنين اجزاى مهيّت شيئى ( چنان كه در مقاله 5 گفته شد و در مقاله 13 خواهد آمد ) اگر چه تنها در ذهن مىباشند ، نسبت به مهيّت مركبه تقدم دارند و البته اين تقدم تنها در مفهوم است نه در وجود . و همچنين در ميان اجزاى زمانى يك نوع تقدم و تأخر ثابتى موجود است . امروز پس از ديروز و پيش از فردا مىباشد .\r\nو البته بايد تصور كرد كه اين اختلاف پيش و پسى در اجزاى زمان مستند به پيدايش مبدأ مفروضى است ، مانند مبدأ تاريخى و جز آن ، زيرا تقدم و تأخرهايى كه در اين راه عارض اجزاى زمان مىشوند ، قابل تغيير مىباشند در صورتى كه تقدم و\r\n\r\n","description":"","footnote":"","page_name":" 254 ","page_number":254},
  {"content":"\r\n\r\nتأخر امروز و فردا اين‌گونه نيستند ؛ مثلًا اگر هجرت پيامبر اسلام را مبدأ تاريخى قرار دهيم اجزاى زمانى كه از دو سوى به مبدأ نامبرده نزديك‌ترند مقدمند به اجزاى دور تر و در نتيجه ديروز و فرداى مبدأ بر پريروز و پس فرداى آن مقدمند . و همچنين ديروز و فرداى مبدأ با هم هستند ، در حالى كه به حسب حقيقت هر روز پيش از فرداى خودش مىباشد هيچ گاه اجزاى زمان با هم نمىباشند .\r\nبلكه در واقع تفاوت اجزاى زمان ( چنان كه در مقاله 10 به ثبوت رسيد ) در امكان و فعليّت مىباشد و هر امكان ، اگر چه علت يا جزء علت وجود فعليّت نيست ، ولى پايه آن‌است ، پس امكان نسبت به ريشه و هسته بندى وجود نزديك‌تر از فعليّت مىباشد و هر جزء از زمان چون قابل امكان جزء پسين خود است به آن تقدم خواهد داشت .\r\nاز بيان گذشته نتيجه گرفته مىشود كه :\r\n1 - ما صفاتى واقعيت‌دار به نام تقدم و تأخر و معيت داريم .\r\n2 - در مورد هر تقدم و تأخر ، يك صفتى لازم است كه متقدم و متأخر ، با اختلاف در آن شركت داشته باشند ، به طورى كه هر چه متأخر داشته باشد متقدم نيز داراى آن باشد ، بدون عكس و ما اين صفت را ملاك مىناميم .\r\nو البته ملاك نيز در موارد گوناگون تقدم و تأخر مختلف مىباشد ، چنان كه در مورد تقدم اجزاى مركب و اجزاى علت كه تقدم طبيعى ناميده مىشود ، وجود است و در مورد تقدم علت تامه كه تقدم على نام دارد ، ضرورت وجود است و در مورد تقدم اجزاى مهيّت كه تقدم جوهرى است تحقق مفهومى است و در مورد تقدمى كه اجزاى زمان نسبت به همديگر دارند و يا حوادث به‌واسطه انطباق به زمان به يكديگر مىگيرند كه با تقدم زمانى معروف مىباشد ، اصل وجود مبهم مشترك ميان امكان و فعليّت است .\r\n3 - در هر مورد كه تقدم و تأخر وجود دارد ، لازم نيست كه معيت نيز وجود داشته باشد ، چنان كه در تقدم و تأخر علّى و زمانى گفته شد كه معيت مفهوم ندارد .\r\n\r\n","description":"","footnote":"","page_name":" 255 ","page_number":255},
  {"content":"\r\n\r\n4 - هر متأخر يك نوع عدمى در مرتبهء متقدم خود دارد .\r\n\r\nحدوث و قدم\r\nما نظريه گذشته را كه در نتيجه چهارم ايراد كرديم در يك‌جاى ديگر نيز به كار مىبنديم و آن مورد حدوث و قدم مىباشد .\r\nما وقتى كه دو موجود را كه زمان وجود يكى از آنها بيشتر از ديگرى باشد ، مانند دو انسان پير و جوان ، دو ساختمان كهن و نو يا دو رسم ديرين و تازه با هم بسنجيم ، آن را كه زمان بيشترى پيموده قديم و ديگرى كه زمانش كمتر است حادث مىناميم .\r\nو با تحليل روشن مىشود كه ما كارى كه در اين تسميه و نام‌گذارى انجام مىدهيم ، اين است كه زمانى را كه به هر يك از اين دو موجود گنجايش مىدهد گرفته و هر يك از آنها را به آن تطبيق مىنماييم و در نتيجه اين تطبيق ، همهء زمان نامبرده به موجود قديم اشغال مىشود - مانند هفتاد سال مثلًا كه عمر انسان پير است - در حالى كه زمان نامبرده با تطبيق موجود حادث به دو جزء تهى و پر منقسم مىشود كه جزء تهى مقدم بر جزء پر و اشغال شده است - مانند هفتاد سال مفروض كه سى و پنج سال دومش با عمر انسان جوان اشغال شده و نيمه اولش خالى است - و از اين تحليل نتيجه مىگيريم كه :\r\nحدوث : مسبوق بودن وجود چيزى به عدم زمانى و قدم عدم مسبوقيت به عدم زمانى مىباشد .\r\nو چون ( چنان كه در مقاله 7 بيان كرديم ) ما عدم هر چيزى را از وجود چيزهاى ديگر انتزاع مىكنيم ، مىتوان نتيجه نامبرده را چنين تعبير كرد :\r\nحدوث مسبوقيت زمانى آن است به چيز ديگر و قدم عدم مسبوقيت زمانى آن است به چيز ديگر .\r\n\r\n","description":"","footnote":"","page_name":" 256 ","page_number":256},
  {"content":"\r\n\r\n\r\nتوسعه مفهوم حدوث و قدم\r\nالبته پس از آن كه مفهوم حدوث و قدم به همان مسبوقيت و عدم مسبوقيت برگشت و سبق و لحوق ( عدم و تأخر - پيشى و پسى ) چنان كه بيان شد ، اقسامى دارد حدوث و قدم نيز طبق انقسامات تقدم و تأخر انقسامات پذيرفته و اقسام پيدا خواهند كرد ، كه مهم‌ترين آنها از نظر بحث فلسفى حدوث علّى - و حدوث زمانى مىباشد .\r\nدر سلسله حوادث مادى هر حادثه كه معلول علت تامه خود مىباشد ، نسبت به علت تامه خود حدوث علّى داشته و علت نامبرده نسبت به آن قديم علّى ( نه زمانى ) است .\r\nو همچنين هر حادثه كه حادث زمانى بوده حادث پيش از آن نسبت به آن قديم زمانى است .\r\n\r\nدر مجموعه عالم چه مىتوان گفت ؟\r\nحدوث عالم از مسائلى است كه از زمان باستان ميان دانشمندان مورد گفت و گو بوده و هميشه دو دسته از آنان را كه مثبت و ثانى بوده‌اند به خود مشغول داشته است و ما تا اندازه‌اى كه از اين بحث در اين مقاله‌ها مىتوان گنجانيد در مقاله 14 مورد بررسى قرار خواهيم داد .\r\nما در اين‌جا تنها شالوده سخن را در دو مقام ذكر مىكنيم :\r\n1 - جهان طبيعت حادث علّى است ، زيرا همه جهان ماده در عين اين كه كثرتى به حسب اجزاء دارد ، يك واحد حقيقى است و چون عين حركت و تغيير تحول مىباشد ، ناچار هستى آن از خودش سرچشمه نمىگيرد ، زيرا چون ذات و هويتش با بود و نبود تغيير مىپذيرد و اتفاقى نيز در كار نيست خودش ، خودش را ايجاد نخواهد كرد و ناچار علتى جز خود دارد كه وجود ضرورى ( جبرى ) جهان را پيدايش\r\n\r\n","description":"","footnote":"","page_name":" 257 ","page_number":257},
  {"content":"\r\n\r\nمىدهد و هستى ضرورى علت تامه مقدم بر وجود ضرورى معلول است . در نتيجه جهان طبيعت حادث علّى است .\r\n2 - جهان طبيعت حادث زمانى است ، زيرا پيكرهء زمانى كه گهواره جهان طبيعت شمرده مىشود ، چنان كه گفته شد ، هر قطعه از آن نسبت به فعليّت پيشين خود حدوث زمانى دارد ، زيرا فعليّت آن مسبوق است با مكانى كه در قطعه پيشين موجود است و همين مقدم بودن قطعه پيشين نيز مستند به همان امكان نامبرده مىباشد ، پس همين امكان نسبت به فعليّت نامبرده ، چنان كه تقدم زمانى دارد ، قدم زمانى نيز دارد و فعليّت نامبرده نسبت به همين امكان تأخر زمانى و حدوث زمانى دارد .\r\nو همين حقيقت در خود پيكره زمان كه يك واحد است ، موجود مىباشد ، زيرا زمان فعليّت آميخته و آغشته با امكان است و فعليّت مسبوق به امكان مىباشد ، پس مجموع وجود زمان نيز داراى حدوث زمانى است و حوادث زمانى نيز تابع خود زمان هستند ، چنان كه اجراى حوادث تابع اجزاى زمان بودند .\r\nالبته روشن است كه اين سخن با آنچه در مقاله 10 گفتيم كه زمان ساخته خود جهان طبيعت است ، تنافى ندارد ، بلكه چنان كه هر قطعه از قطعات جسم حجمى ( تعيين ابعاد جسمانى ) دارد و مجموع جسم نيز بىحجم نيست . هر جزء از اجزاى زمان كه فعليّتى مسبوق به امكان است و گرد آمده همان فعليّت‌ها كه يك واحد تشكيل مىدهد ، چون فعليّت است مسبوق به امكان مىباشد .\r\n\r\nمسائلى كه در اين مقاله بيان شد عبارت است از :\r\n1 - صفاتى خارجى به نام تقدم و تأخر و معيت داريم .\r\n2 - هر تقدم و تأخرى مشتمل ملاكى است .\r\n3 - هر تقدم و تأخرى از جنس خود معيت ندارند .\r\n4 - هر متأخرى در مرتبه متقدم خود معدوم است .\r\n\r\n","description":"","footnote":"","page_name":" 258 ","page_number":258},
  {"content":"\r\n\r\n5 - حدوث و قدم ، يك نوع تقدم و تأخر مىباشد .\r\n6 - حدوث و قدم مانند تقدم و تأخر اقسامى دارد كه از آن جمله : حدوث و قدم علّى و حدث و قدم زمانى است .\r\n7 - جهان طبيعت ، حادث علّى است .\r\n8 - جهان طبيعت ، حادث زمانى است .\r\n\r\n","description":"","footnote":"","page_name":" 259 ","page_number":259},
  {"content":"\r\n . \r\n","description":"","footnote":"","page_name":" 260 ","page_number":260},
  {"content":"\r\n\r\n\r\nمقالهء دوازدهم : وحدت و كثرت\r\nاگر چنانچه به ادراكات و افكار ساده خود رسيدگى كرده و توجه بنماييم ، خواهيم ديدكه پس از ادراك واقعيت جهان خارج - مقابل مسبوقيت - / يكى از روشن‌ترين قضايايى كه تصديق مىكنيم اين قضيه است : « پديده‌هاى بسيارى در جهان هست » .\r\nو قضيه ديگرى است كه : « همان بسيار ( كثير ) از يكىها ( آحاد ) پيدا شده است » .\r\nو با زبان ديگر : مفهوم وحدت و كثرت را ادراك نموده تصديق مىكنيم كه اين دو مفهوم در خارج مصداق دارند و موجودند . و با تعبير ديگر : مطلق موجود به دو قسم واحد و كثير منقسم مىشود ، يعنى چنان كه مىگوييم هر موجودى كه فرض شود يا امكان دارد يا فعليّت و هر موجودى كه فرض شود يا علت است و يا معلول ، همچنين مىتوانيم بگوييم هر موجود يا واحد است و يا كثير ، پس به عهده فلسفه است كه از وحدت كثرت نيز بحث كند .\r\nدرست است كه ما در بيشتر احوال به جز وحدت و كثرت كمى ( يك و چند ) كه عدد و واحد عددى است ، به چيز ديگرى توجه نداريم ، ولى با كمى دقت روشن خواهد شد كه منشأ اين توهم آن است كه سر و كار زندگى مادى ما با جزئيات و انقسامات ماده است كه وحدت و كثرت عددى دارند .\r\nو گرنه به همين وحدت و كثرت كه ما از آنها مفهومى روشن و نزديك به مفهوم\r\n\r\n","description":"","footnote":"","page_name":" 261 ","page_number":261},
  {"content":"\r\n\r\nانقسام و عدم انقسام مىفهميم ، در كليات نيز هست ، در حالى كه خاصيت آنها در كليات جز خاصيت وحدت و كثرت عددى است ، زيرا وحدت عددى عين كثرت عددى نيست ، چه نمىشود گفت يك فرد از انسان ده فرد است ، ولى وحدت كلى با كثرت عددى جمع مىشود ، چنان كه مثلًا انسان ( يك ) نوع است و عين صدها هزار فرد است .\r\nو از همين جا فهميده مىشود كه هر وحدت ، وحدت عددى نيست ، بلكه وحدت عددى يكى از افراد وحدت مىباشد ، يعنى وحدت و بالمقابله كثرت اقسامى دارند .\r\nاز بيان فوق نتيجه گرفته مىشود كه :\r\n1 - دو صفت عمومى به نام : وحدت و كثرت در خارج داريم .\r\n2 - وحدت و كثرت اقسامى دارند . . . .\r\n\r\nانقسامات وحدت و كثرت\r\n\r\nتقسيم 1 -\r\nوحدت و كثرت از راه نوع وجود مىشود منقسم شوند ، زيرا موجود شيئىيا جزئى است و در خارج و يا كلى است و در ذهن و جزئى يا با ماده موجود است مانند يك يا چند درخت و يا بىماده مانند يك يا چند موجود مجرد و كلى نيز يا نوع است و يا جنس ( به اصطلاح منطق ) مانند يك نوع كه انسان بوده باشد و چند نوع كه انسان و درخت بيد بوده باشد و ماننديك يا چند جنس .\r\n( البته بايد كثرت در كليات با كثرت عددى اشتباه نشود ، ما گاهى مىگوييم يك نوع ، دو نوع ، سه نوع ولى اين گويش به يك اعتبار عددى ذهنى متكى است و جز كثرتى است كه در كليات پيدا مىشود ، زيرا وحدت كلى اين است كه هر فرد از افراد كلى را پيش آن بياوريم عين آن است و ارتفاع اين مفهوم كه مفهوم كثرت كلى مىباشد ، جز كثرت عددى است ) .\r\n\r\nتقسيم 2 -\r\nواحد يا از اجزاى مختلفه مركب است ؛ يعنى كثرتى از غير جهت\r\n\r\n","description":"","footnote":"","page_name":" 262 ","page_number":262},
  {"content":"\r\n\r\nوحدت دارد ، مانند يك نوزاد انسان و يا مركب از كثرت نيست .\r\n\r\nاحكام وحدت و كثرت\r\nخاصيت وحدت : وقتى كه چند چيز از جهت وجود در ذهن يا در خارج وحدت پذيرفته و يكى شدند ، حمل پديدار مىشود - اين او است - هو هويت - چنان كه مىگوييم انسان انسان است ، درخت سبز است .\r\n( 1 - هر حمل موضوع مىخواهد 2 - در حمل محمول مىخواهد 3 - محمول بايد تنها وصف و موضوع داراى ذات بوده باشد 4 - اجزاى حمل بيشتر از دوتا نمىشود .\r\nمسائلى است كه در منطق به ثبوت رسيده ) .\r\nو از همين جا روشن مىشود كه حمل با انقسام وحدت منقسم مىشود و در نتيجه حمل گاهى بر وحدت مفهومى استوار مىشود ، مانند انسان انسانى است و اين گونه حمل را حمل اولى مىناميم و گاهى بر وحدت وجودى مانند : درخت سبز است و اين گونه حمل را حمل شايع مىگوييم .\r\nخاصيت كثرت : چنان كه در آغاز مقاله گفته شد ، كثرت بدون آحاد تحقق نمىپذيرد و روشن است كه اگر هر واحد از آحاد از آن راه كه كثرت را به وجود مىآورد و در هر يك از واحدهاى ديگر را از خود دفع نكرده و از آن جدا نشده دورى نجويد ، كثرت پيدا نخواهد شد .\r\nو از اين روى بايد گفت يكى از خواص كثرت غيرت ( جز هم بودن ) است .\r\nو در نتيجه نيز « هر فعليّتى فعليّت‌هاى ديگر را از خود مىراند » .\r\nو نيز از همين‌جاست كه ذهن ما عدم هر چيز را ( چنان كه در مقاله 7 گفتيم ) از وجود چيزهاى ديگر اتنزاع مىكند . مىگوييم انسان درخت نيست ؛ يعنى « انسان » بودن « درخت » بودن نيست .\r\nاگرچه ممكن است ماده انسان صورت انسانى را رها كرده و در تكاپوى طبيعى\r\n\r\n","description":"","footnote":"","page_name":" 263 ","page_number":263},
  {"content":"\r\n\r\nخود روزى جامه درختى بپوشد ، مىگوييم انوشيروان داريوش نبوده ! و مىگوييم هر پديده و هر حادثه كه به وجود آمده از پديده و حادثه ديگرى كه به وجود آمده بوده ، جدا بوده . و نتيجه ديگرى كه از بيان فوق به دست مىآيد اين است كه : « وحدت كثير محال است » . يعنى هر كثيرى از آن روى كه كثرت دارد وحدت نخواهد داشت ، بلكه اگر وحدت داشته باشد از راه ديگر است .\r\n\r\nتقابل و اقسام آن\r\nفلاسفه غيريت را به دو قسم غيريت ذاتى ، غيريت عرضى قسمت كرده‌اند .\r\nغيريت عرضى آن است كه مغايرت دو چيز از آن دو چيز ديگر بوده و مجازاً به آنها نسبت داده شود . مانند غيريت در ميان شيرينى عسل و سفيدى گچ كه حقيقتاً به‌واسطه مغايرت عسل و گچ پيش آمده و گرنه شيرينى و سفيدى با هم مغايرت ذاتى ندارند و مىشود كه در يك جا مانند شكر سفيد جمع شوند .\r\nو غيرت ذاتى آن است كه منافات ميان دو چيز مستند به ذات خودشان بوده و به‌اقتضاى خود يك جا جمع نشوند ، مانند نفى و اثبات . گذشتگان فلاسفه غيريت ذاتى را كه به اصطلاح فلسفه « تقابل » ناميده مىشود چهار قسم قرار داده‌اند : تناقض ، عدم و ملكه ، تضائف ، تضاد گفته‌اند . امرى كه مقابل و مغاير موجود مفروضى است يا عدم آن است و يا موجود ديگرى است و در صورت اولى يا ميان موجود و عدم آن موضوعى مفروض نيست مانند وجود چيزى و عدم وجود آن و آن تقابل تناقض است ، چنان كه گفته شود : انسان موجود است ، انسان موجود نيست و يا ميان موجود و عدم آن موضوع مشتركى است مانند : بينايى و نابينايى انسان كه انسان موضوع مشترك‌شان مىباشد و آن تقابل عدم و ملكه است . در صورت دومى دو موجود متقابل مفروض يا تصور هر كدام ، متوقف متصور ديگرى است مانند بالا و پايين ، برادر و برادر و اين تقابل تضايف است و يا تصور يكى متوقف به تصور ديگرى\r\n\r\n","description":"","footnote":"","page_name":" 264 ","page_number":264},
  {"content":"\r\n\r\nنيست ، مانند سياهى و سفيدى و اين تقابل تضاد مىباشد ( پيوسته تقابل ميان دو چيز بايد باشد نه بيشتر ، در تناقض هيچ‌چيز مفروضى از نقيضين خالى نيست ، در عدم و ملكه ممكن است هر دو طرف از خارج رفع شوند ، چنان كه ديوار نه بينايى دارد و نه نابينايى ولى متناقضين اين گونه نيستند ، هر چه فرض شود يا درخت است و يا درخت نيست ، متضائفان پيوسته در وجود و عدم و امكان و فعليّت متكافى و برابرند هر دو با هم موجود مىشوند و با هم معدوم و هر دو با هم فعليّت پيدا مىكنند يا امكان ، متضاد آن بايد موضوع شخصى داشته باشند و بايد در جنس نزديك شركت داشته و نهايت دورى از هم گزينند ، اينها و جز آنها مسائلى است كه توضيح و برهان آن را از كتب مفصله بايد جست ) .\r\n\r\nدر اين‌جا دو نكته زيرين را تذكر مىدهيم\r\n\r\nنكته 1 -\r\nچنان كه از تقسيم تقابل كه ذكر شد روشن است نياكان فلسفه تقابل را تنها ميان دو موجود نگرفته‌اند ( در حالى كه مناسب همين بود ) و از اين روى در تقابل تناقض و عدم ملكه نيز پيدا شده است ، ولى اگر ما خواسته باشيم چنين كارى كنيم ، بايد نخست تناقض را كنار نگذاشت و دوم عدم را در تقابل عدم و ملكه از اين روى كه وصف موجود بودند و بهره از وجود دارد داخل موجودات نشمرده و تقسيمى از نو بنياد بگذاريم .\r\n\r\nنكته 2 -\r\nما وحدت و كثرتى را كه در ميان موجودات به‌واسطه بحثى كه در اين مقاله گذشت ، استوار ساخته و به بررسى احكام آنها بپردازيم ، از نظر مهيات است كه با لباس وجود ملبس مىشوند و گرنه از اين روى نظر كنيم كه واقعيت خارج يك حقيقت بيش نيست و آن حقيقت ، حقيقت وجود مىباشد ، در خارج هر كثرت كه فرض شود به سوى وحدت برمىگردد و كثرتى كه به وحدت برنگردد نداريم ، چنان كه در مقاله 7 اشاره شد .\r\n\r\n","description":"","footnote":"","page_name":" 265 ","page_number":265},
  {"content":"\r\n\r\n\r\nمسائلى كه در اين مقاله به ثبوت رسيد :\r\n1 - دو صفت عمومى به نام وحدت و كثرت در خارج داريم .\r\n2 - وحدت و كثرت منقسم مىشوند به شخصى و كلى .\r\n3 - وحدت و كثرت منقسمند به بسيط و مركب .\r\n4 - حقيقت عمل وحدتى است كه بر كثرت استوار مىباشد .\r\n5 - يكى از خواص كثرت غيريت است .\r\n6 - هر فعليّتى ، فعليّت‌هاى ديگر را از خود مىراند .\r\n7 - وحدت كثير محال است .\r\n8 - غيريت منقسم است به ذاتى ( تقابل ) و عرضى .\r\n9 - تقابل را فلاسفه چهار قسم كرده‌اند .\r\n\r\n","description":"","footnote":"","page_name":" 266 ","page_number":266},
  {"content":"\r\n\r\n\r\nمقالهء سيزدهم : مهيّت ، جوهر و عرض\r\n\r\nمهيّت\r\nدر مقاله 5 و همچنين در مقاله 7 بحثى در اطراف مهيّت نموده اجمالًا روشن كرديم كه مهيّت - در مقابل وجود - چيست و ما چگونه با آن برخورد مىكنيم ؟ و در اين جا نيز به عنوان توضيح بيشتر مىگوييم :\r\nهر چيزى كه در جهان واقعيت از هستى بهره دارد در هستى خود از « وحدت » بىبهره نيست ؛ مثلًا اگر انسانى موجود شود ، از آن جهت كه انسان واقعى و موجود است ، يك واحد شخصى است ، اگرچه از جهات ديگر صدها هزار است .\r\nدرست است كه كثرت در خارج موجود است ( چنان كه در مقاله 12 گذشت ) ولى اگر دقت كنيم هر كثرتى يك واحد كثرت است .\r\nهر چيزى كه به راستى در خارج واجد موجود است ، در عين حال كه واحد خارجى مىباشد ، ما از آن دو چيز مىفهميم ( مهيّت و وجود ) . مثلًا انسان موجود چيزى دارد كه از آن با لفظ « انسان » حكايت مىنماييم و چيزى ديگر كه با لفظ « موجود » .\r\nاين دو چيز در عين حال كه در خارج يك واحد را تشكيل مىدهند ، با دقت جز همديگرند ، زيرا مهيّت ( انسانيت انسان مثلًا ) هم وجود و هم عدم را مىپذيرد ، ولى\r\n\r\n","description":"","footnote":"","page_name":" 267 ","page_number":267},
  {"content":"\r\n\r\nوجود هرگز عدم را نمىپذيرد ، بلكه پيوسته وجود است اگر چه مهيّت موجود ممكن است گاهى موجود و گاهى معدوم شود .\r\nيعنى وجود به خودى خود وجود است و مهيّت به‌واسطه وجود داراى وجود .\r\nما مهيات - انواع - را از راه مشاهده خواص اثبات مىنماييم و به واسطه اختلاف خواص به اختلاف انواع قضاوت مىنماييم ؛ مثلًا در افرادى از انسان كه مشاهده مىشود ، خواص فكر ، اراده ، ادراك ، تكلم ، و جز آنها و در افرادى كه از حرارت مشاهده مىشود خواصى ديگر مىيابيم و در نتيجه حكم مىكنيم كه در دسته اول مهيّتى - نوعى - به نام « انسان » هست و در دسته دوم مهيّتى - نوعى - به نام « حرارت » و اين دو نوع از راه تباينى كه در خواص و آثار دارند ، خود نيز با همديگر مغايرند .\r\n\r\nاقسام مهيّت\r\nاز بيان گذشته نتيجه گرفته مىشود كه :\r\nما در خارج ماهيات بسيارى داريم :\r\nبا اين كه ماهيات از راه اختلاف خواص به دست آمده‌اند ، گاهى ميان آنها خواص مشترك نيز پيدا مىشوند ، اگر چه هميشه اين طور نيست ؛ مثلًا اگر مهيّت انسان را با مهيّت « ميان » كه يكى از نسبت خارجى مىباشد ، بسنجيم خواهيم ديد كه هيچ گونه خاصه مشتركى ندارند ، در حالى كه اگر همين مهيت انسان با مهيت پشه سنجيده شود ، در بسيارى از خواص شريك و انباز هم خواهند بود . مانند ادراك و اراده و بسيارى از احكام حيات و جسميت و جز آنها اگرچه احكام ويژه نيز دارند .\r\nاين جاست كه بايد گفت اين دو نوع در اصل مهيّت نيز شركتى دارند ، يعنى مهيّت نوعى آنها به دو بخش مختص و مشترك تحليل مىشود .\r\nچنان كه هر دو نوع در حيوانيت شريكند و هر كدام يك بخش مختص نيز دارند ،\r\n\r\n","description":"","footnote":"","page_name":" 268 ","page_number":268},
  {"content":"\r\n\r\nخواه ما بفهميم يا نفهميم .\r\nمهيّت مشترك به نام جنس و مهيّت ويژه به نام فصل ناميده مىشود .\r\nاز اين بيان نتيجه مىگيريم كه :\r\n1 - در ماهيات نيز تركيب پيدا مىشود .\r\n2 - تركيب در ماهيات به واسطه جنس و فصل پيدا مىشود .\r\nيعنى از يك مهيت مشترك به واسطه انضمام دو فصل مختلف دو نوع مختلف پيدا مىشود و باز زبان فلسفى : مهيّت جنس مهيّتى است در حال ابهام كه در تحصيل و پيدايش يك نوع نيازمند به انضمام فصل و تعيين آن است ، مانند « حيوان » كه با انضمام « ناطق » انسان مىشود .\r\n3 - چون هر تركيب ناچار بايد از آحاد تأليف پذيرد ، ناگزير تركيب مهيب نيز بايد به جنسى برسد كه « بسيط » بوده و ديگر بالاتر از خود جنسى نداشته باشد . از اين روى بايد گفت در تركيب مهيات اجناسى داريم كه اجناس عالى مىباشد و در اصطلاح فلسفه اين اجناس را مقولات مىنامند .\r\n4 - هر مقوله - جنس عالى - به واسطه انضمام فصولى « نوعيت » پيدا مىكند و همچنين هر « نوع » به‌واسطه انضمام فصول نوعيت‌هاى كوچك‌ترى تشكيل مىدهد و همچنين تا به نوع اخير برسد و در اين حال مهيّت ديگر تمام شده و تنها نيازى كه دارد به وجود است .\r\n5 - مهيّت تام - نوع اخير - چون ديگر نيازمندى ماهوى ندارد ، هر ضميمه كه پيدا كند ديگر به خودش ارتباط نداشته و اتفاقى بوده و شخصيت آن از علل خارجه خواهد بود ؛ مثلًا فردى از انسان كه موجود است نياز ماهوى تنها به مهيّت انسانى دارد و اين كه در فلان زمان يا فلان مكان پسر فلان مرد و فلان زن با رنگ ويژه ، با شكل و حجم و اندام ويژه و . . . موجود است به هميت انسان مرتبط نبوده و مستند به علل خارجى مىباشد .\r\n\r\n","description":"","footnote":"","page_name":" 269 ","page_number":269},
  {"content":"\r\n\r\nتنها احكامى را به مهيّت اين فرد - انسانيت مثلًا - نسبت مىتوان داد كه همه افراد انسانى بالفعل يا بالامكان داشته باشند . مانند اين كه انسان مكانى مىخواهد ، زمانى مىخواهد ، شكلى و اندامى مىخواهد و همچنين . . . .\r\n6 - جنس بى فصل نمىشود و فصل بىجنس نمىشود .\r\n( مهيّت پيوسته كلى است - كلى تقسيماتى دارد - از بيشتر از يك جنسى عالى و همچنين دو جنس همرتبه و همچنين دو فصل هم - عرض مهيّت تأليف نمىشود - فصل بايد بسيط باشد - از مجموع دو فصل مهيّت تأليف نمىشود - اينها و مانند اينها مسائلى هستند كه در كتب « منطق » بيان شده‌اند ) .\r\n\r\nجوهر و عرض\r\nدر مقاله پنجم گفته شد كه ما گاهى كه خود « نفس » را با انديشه و حالات نفسانى خود ( من - ادراك - اراده ) مورد توجه قرار دهيم ( و هميشه اين مشاهده در ما موجود است ) و سپس حال وجودى آنها را با همديگر بسنجيم ، آشكارا خواهيم ديد كه وجود ادراك و اراده با وجود نفس قائم است نه به عكس .\r\nيعنى ما نمىتوانيم « انديشه خود » را بى « من » تصور كنيم . ولى « من » بدون تصور « انديشه خود » قابل تصور است با علم به اين كه اين وصف نه از اين راه است كه تصور ما اين گونه است ، بلكه « متصور » ما اين گونه است .\r\nو به بيان ديگر : وجود ادراك و اراده عين وجود نفس نيست ، ولى خارج از وجود من نيز نمىباشد . اينها كه خواص و آثار خود نفس شمرده مىشوند ، چيزهايى هستند كه وجود آنها در وجود نفس پيچيده و منطوى بوده و نيازمند به وجود نفس مىباشند .\r\nيعنى دوگونه وجود است كه يكى از آنها در تحقق خود محتاج به ديگرى است كه او را مهد خود « موضوع » قرارداده و نام هستى را دارا شود . ما اين دو وجود را به نام جوهر و عرض مىناميم .\r\n\r\n","description":"","footnote":"","page_name":" 270 ","page_number":270},
  {"content":"\r\n\r\nپس « جوهر » مهيّتى است كه وجودش قائم با خود بوده و نيازى به وجودى ديگر نداشته باشد . مانند نفس و « عرض » مهيّتى است كه وجود آن نيازمند و قائم با وجود ديگرى است . مانند ادراك و اراده . ما از همين‌جا خواص و آثارى را كه از خارج به ما وارد مىشوند ، نام عرض داده و « اعراض » مىدانيم ، چون خاصه عرض - نياز در آنها مىيابيم و همان موضوعى را كه اين اعراض به حسب وجود مىخواهند ، با اين كه حس نمىكنيم ، جوهر مىدانيم :\r\nبا بيان ساده‌تر بگوييم ماحاسه جوهرشناس نداريم ، ولى محسوساتى كه با حواس خود مىيابيم ، چون اعراض هستند همراهشان جوهرى اثبات مىكنيم .\r\n* * * بيان ديگر : گذشته از خواصى كه در حواس ما موجود مىشوند ، در خارج نيز چيزهايى مىيابيم كه كنجكاوى در هستى آنها ، صحت تقسيم گذشته - جوهر - عرض - را به ثبوت مىرساند .\r\nما در خارج عدد داريم ، زيرا خواص رياضى بسيارى براى آن مىيابيم كه كمترين ترديدى در وجودش باقى نمىگذارد . هر عددى ، معدودى مىخواهد ( پنج - انسان ) كه بى معدود خود تحقق نخواهد گرفت و هنگام تحقق عين وجود معدود نيست ، ولى بيرون از وجود معدود و ضميمه هستى وى نيز نيست و همچنين اقسام نسبت‌ها كه در خارج موجود مىشوند ، وجود آنها نه عين وجود اطراف نسب مىباشد و نه خارج از وجود آنها ، پس وجود آنها نياز و احتياج وجودى به وجوداتى ديگر دارد و اگر چنانچه همان وجودات مورد احتياج همان حال احتياج را داشته باشند ، آنها نيز نيازمند به وجودات ديگرى خواهند بود و چون واقعيت خارج اين نياز را رفع كرده و نيازمندها را به وجود آورده است ، ناچار وجوداتى در خارج داريم كه قائم به ذات - جوهر - هستند و اين‌گونه وجودات نيازمند « اعراض » با آنها قائم بوده خواص و آثار آنها شمرده مىشوند .\r\n\r\n","description":"","footnote":"","page_name":" 271 ","page_number":271},
  {"content":"\r\n\r\nاز اين بيان نتيجه گرفته مىشود كه : « مهيات خارجى بر دو قسمند : جوهر و عرض » .\r\n\r\nآزمايش علمى چه مىگويد ؟\r\nممكن است در نتيجه گذشته روى روشى كه اخيراً گروهى از دانشمندان مانند « اگوست كنت » و « جيمز » و ديگران پيش گرفته‌اند ، اشكال و خرده‌گيرى شده گفته شود :\r\nعلوم به جز حواس و تجربه به چيز ديگر اعتماد نمىكند و ما از راه حواس تنها به خواص و اعراض مايل مىشويم . آرى از راه الهام ذهنى عده‌اى از خواص و اعراض را يك واحد فرض كرده و به آن نام جوهر و صورت جوهرى مانند انسان ، درخت و جز آنها داده و خواص را از آن آنها مىشماريم و البته الهام ذهنى تا از بوته آزمايش علمى بيرون نيايد كسب اعتبار نخواهد نمود . اتفاقاً آزمايش علمى نيز به جز خواص چيزى نمىيابد كه رسيدگى كند . انسان مثلًا در نگاه نخستين كه درختى را مىبيند در واقع عرض ، طول ، عمق ، نسبت‌هاى گوناگون ديگر ، رنگ‌هاى بسيار ، روشنى ، تاريكىهاى بىشمار حس مىكند و پس از آن با وزش بادى مثلًا كه همه آنها به يك سوى حركت مىكنند ، وحدتى در ميان آنها استوار كرده و آن مجموعه را درخت مىنامد . سپس جاهايى از اين واحد را كه طول و عرض و عمق جمع شده‌اند ، جسم مىخواند . مانند جسم تنه ، جسم شاخه ، جسم برگ و . . . و پس از آن چون برگ‌ها گاهى روى درختند و گاهى نيستند و همچنين رنگ و خواص ديگر روزى هستند و روزى نيستند ، بيرون از مهيّت درخت فرض مىكند و در نتيجه درخت را ( مجموعه از خواص كه نسبت به ديگران ثابت‌تر هستند ) جوهر پنداشته و باقى خواص را آثار و اعراض آن مىگيرد . و همچنين ما يك سلسله ادراكات كه علىالتوالى از راه حواس به مغز وارد شده و هميشه مغز را اشغال نموده و به همين سبب كميت‌شان تبديل به كيفيت مىگردد ، به نام جوهر نفسانى « من » پذيرفته و خواص ديگر را آثار اعراض آن\r\n\r\n","description":"","footnote":"","page_name":" 272 ","page_number":272},
  {"content":"\r\n\r\nقرار مىدهيم .\r\nو خلاصه اين كه به اين ترتيب موجبى از براى تقسيم مهيات به جوهر و عرض نيست و علوم نيز اخيراً روى همين نظر موضوعات خود را كه در گذشته جوهر مىپنداشت ، اخيراً به مجموعهء اعراض تبديل نموده و بىاين كه لنگ شود يا بهتر از سابق به كنجكاوى خود ادامه مىدهد .\r\n\r\nپاسخ\r\nدرست است كه ما در مواردى كه گفته‌اند و آن چنانچه كه گفته‌اند ، انديشه‌هايى كه صور خواص اشياء بوده باشد ، داريم و حتى جوهر را با خواص آنها مىشناسيم ، يعنى در مورد تصور جوهرى خواص آن را معرف قرار داده و آنها را تصور مىكنيم ، ولى جوهر نفسانى يا مطلق جوهر را از راهى كه اين دانشمندان نشان داده‌اند اثبات نمىكنيم و چنانچه اينان پنداشته‌اند غفلت نكرده‌ايم ، بلكه چنان كه بيان نموديم نخست جوهر نفسانى را از مشاهده درونى خود اثبات كرده سپس در مورد جواهر خارجى با توضيحى كه داده شد ، قضاوت نموده‌ايم .\r\nو حكم نامبرده ما اگر چه مستقيماً از راه حس نيست . ولى به راهنمايى مقدمه چندى منتهى به حس مىباشد كه ما هرگز نمىتوانيم آنها را نپذيريم .\r\nو اين كه گفته شده « علوم چنين كنجكاوى را با نتيجه آن را كه محصول مستقيم حس نيست ، نمىپذيرد » سخنى است ناآزموده و ناسنجيده ، زيرا اين موضوع و نظاير آن موضوعى است فلسفى و غير مربوط به علوم و هرگز علم نمىتواند در مسأله‌اى كه از ميدان بحث و كنجكاوى آن كنار است ، گفت و گو كند .\r\nروان‌شناسى و به ويژه روان‌شناسى ترتيبى با كنجكاوى خود خواص نفس را مىجويد و بس . و همچنين گياه‌شناسى يا فن كشاورزى خواص درخت را به دست مىدهد و بس . ولى آيا نفس چيست ؟ مهيّت درخت كدام است ؟ هرگز مربوط به اين\r\n\r\n","description":"","footnote":"","page_name":" 273 ","page_number":273},
  {"content":"\r\n\r\nعلوم نيست .\r\nما بارها در خصوص اين سخن كه علوم به غير حس اعتماد ندارند ، گفت و گو كرديم ، پس در نتيجه اين دانشمندان نظر فلسفى را با نظر علمى خلط و در مورد بحث فلسفى با روش علمى قضاوت مىنمايند .\r\nگذشته از اين‌ها ، اين دانشمندان خواسته‌اند « جوهر » را انكار كنند ، در نتيجه « عرض » را نفى كرده و به جوهر افزوده‌اند و با روش پراگماتيسم به سوى اصالت عمل گرويده و از اندوخته‌هاى حسى ما ، كه از خارج مىگيريم ، صفت بيرون‌نمايى را سلب نموده و ادراكات ديگر ما را كه حسى نيستند ، از همين صور حسى خود مىدانند و در اين صورت اگر ما بسيار هنرنمايى كنيم ، جهانى بيرون از خود مىتوانيم اثبات كنيم ( اگر بتوانيم ) و اما اين كه تشخيصاتى ديگر در جهان داده و قضاوت‌هايى در جوهر و عرض و ديگر مسائل فلسفى داده باشيم ، ديگر دست ما كوتاه است !\r\n\r\nاقسام جوهر\r\nمقدمتاً بايد دانست كه اگر ما خواسته باشيم از براى موضوعى توسعه جنسى داده و انواعى اثبات كنيم ، تنها راهش آن است كه در ميان افرادش اختلاف و تباين در آثار خواص پيدا كرده و از آن راه مبادى آن احكام مختلفه را مختلف شماريم .\r\nمثلًا حجم را به انواع مختلفه كره و استوانه و مكعب و مخروط و منشور و همچنين سطح را به سطح مستوى و منحنى از راه اختلاف خواص رياضى كه در افراد مختلفه آنها پيدا مىشود ، تقسيم مىنماييم .\r\nو از اين جا روشن مىشود كه اگر مهيّت جوهر ، كه از راه ويژه خود در خارج اثبات شده . انواعى داشته باشد ، بايد اختلافى در احكام افرادش بروز كند .\r\nو با اعتماد به اين حقيقت ، گذشتگان فلاسفه اقسام زيرين را براى مهيّت جوهر اثبات كرده‌اند :\r\n\r\n","description":"","footnote":"","page_name":" 274 ","page_number":274},
  {"content":"\r\n\r\n( اول ) : نفس چنان كه در مقاله 3 مبرهن كرديم ، نفس ما جوهرى است مجرد از ماده كه افعالش ابتدائاً از ماده بروز كرده و متصدى افعال بدنى مىباشد ، چنان كه روشن است نظير اين سخن را در نفوس ساير حيوانات نيز مىتوان گفت .\r\n( دوم ) : عقل و آن جوهرى است مجرد از ماده كه هيچ گونه تعلق ذاتى و فعلى به ماده ندارد . فلاسفه الهى به وجود چنين موجودى اقامه برهان كرده‌اند . چنان كه در مقاله 14 خواهد آمد .\r\n( سوم ) : جسم گذشتگان فلاسفه پس از اثبات وجود جوهر مادى در جهان طبيعت ، متوجه شده‌اند كه همه اجسام خاصه‌اى مشترك مانند حجم دارند و از اين روى حكم كرده‌اند كه جسم نوعى است از جوهر ( آن گروه از فلاسفه كه ماده به معنى هيولى اثبات كرده‌اند ، ناچار جوهر جسمانى را به سه قسم : هيولى ، صورت حسى و جسم كه نتيجه تركيب آنها است ، تقسيم كرده‌اند ، ولى با اثبات « حركت جوهرى » بايد هيولى را جهتى از جهات وجود جسم دانست ، نه موجود مستقلى در برابر جسم ) .\r\n( چهارم ) : صورت نوعى اختلاف آثارى كه در اجسام گوناگون جهان مشهود است با تذكر اصلى كه در آغاز سخن گفته شد ، ايجاب مىكند كه به حسب اختلاف آثار جسمانى تقسيم ديگرى در خود جوهر جسم انجام گرفته و در نتيجه مطلق جسم صورت‌هاى تازه جوهرى پيدا كند .\r\nولى چون نظر ساده ما گاهى خطا كرده و يك اثر مركبى را بسيط شمرده و موضوعى غيرواقعى برايش اثبات مىكند ، چنان كه مثلًا ما با نظر ساده امثال خانه و فرش و صندوق و ماشين و غير آنها را واحدهاى جوهرى شمرده و آثار و خواصى از براى آن مىپنداريم و پس از بررسى روشن مىشود كه چنان نبوده است .\r\nاين جاست كه فلسفه بايد از نظريات علمى استمداد جسته و از نتايج كنجكاوى آنها كه خواص اشياء را تشخيص مىدهند استفاده كرده و از براى خواص حقيقى ، موضوعات حقيقى اثبات كند ، زيرا تشخيص : خواص اجسام وظيفه علم است نه\r\n\r\n","description":"","footnote":"","page_name":" 275 ","page_number":275},
  {"content":"\r\n\r\nوظيفه فلسفه .\r\nپس مىگوييم : طبيعيات و رياضيات قديم ( 1 ) عناصر و اصول اوليه تركيبات جسمانى را - به استثناى اجسام فلكى - چهار تا مىدانست : آتش ، هوا ، آب و خاك ( 2 ) افلاكى كه داراى اجرام كوكبى بودند ، اثبات مىكرد ( 3 ) مواليد سه‌گانه كه انسان و حيوان و نبات باشند ، يافته بود ( غير از تركيبات معدنى و كائنات جو ، مانند شهاب‌ها و ابر و برف و تكرگ ) و از اين روى فلسفه نيز از براى هر يك از آنها صورت نوعى جوهرى جداگانه اثبات مىكرد مانند صور عنصرى ، صور فلكى و كوكبى ، صور نباتى ، صور حيوانى و صورت انسانى .\r\nولى پيشرفت تازه علوم اين بساط را برچيده و بساطى تازه گسترده است : ( 1 ) چهار عنصر كهنه تجزيه شده و تاكنون عناصر بسيارى پيدا شده ( 2 ) به ثبوت رسانيده كه افلاكى در وجود نبوده و حركت‌هاى مشهود آسمانى بيشترشان از آن زمين بوده و ستارگان نيز از عناصرى كه زمين را به وجود آورده‌اند ، تركيب يافته‌اند ( 3 ) عناصر را نيز به ملكول‌ها و ملكول را به‌اتم‌ها و اتم را به اجزاى ديگرى مانند پروتون و الكترون تجزيه نموده ( 4 ) ماده را به انرژى و انرژى را به ماده قابل تحول فرض كرده و با اين فرضيه جهان طبيعت به انرژى برمىگردد كه حركت است . از اين روى امروز فلسفه نيز طبق اصول مسلمه خود ، با حفظ اين نظريات ، نوعيت‌هاى جسمانى جوهرى اثبات خواهد كرد .\r\nبنابراين ، از آن جايى كه جسميت پيدا شده و تركيب شروع مىشود ، هر تركيب تازه كه خواص تازه‌اى ايجاد مىكند ، تا آن جا كه تركيبات خاتمه مىپذيرد ، هر تركيب تازه داراى خواص بسيط تازه يك صورت نوعى جوهرى مخصوص به خود دارد و مجموع چندين ، نوع كه نوع تازه‌اى به وجود مىآورند ، ماده هستند و صورت نوعى تازه صورت نوعى آنهاست و مجموع صورت و ماده ، يك‌نوع تازه مىباشد .\r\nو اما فرضيه‌اى كه ماده را نتيجه تراكم يافته انبوهى از انرژى مىگيرد ، چون تاكنون\r\n\r\n","description":"","footnote":"","page_name":" 276 ","page_number":276},
  {"content":"\r\n\r\nاز راز تراكم انرژى و پيدايش حجم ، پرده‌برداشته نشده ، نوعيت جوهرى ويژه جسم كه نخستين نوع پديده نوعى شمرده مىشود ، در اعتبار خود باقى است .\r\n\r\nاقسام عرض\r\nگذشتگان فلاسفه از ( مشّائين ) كه در رأس آنها ارسطاطاليس فيلسوف شهير يونانى قرار دارد و بزرگان فلاسفه اسلام مانند فارابى ، ابن سينا و صدرالمتألهين پس از اثبات وجود عرض ، آن را قسمت اولى بر نه مقوله كه اجناس عالى اعراض بوده باشند ، تقسيم كرده‌اند :\r\nكيف ، كم ، متى ، اين ، وضع ، ملك ، فعل ، انفعال و اضافه .\r\nو البته اين تقسيم و تقسيماتى كه براى اقسام آن نموده‌اند ، مبنى بر استقرائى است كه در خواص مهيات نموده‌اند و البته پس از اين در اثر پيشرفت علم و صنعت خواص بسيارى كشف شده كه در آن زمان پرده از روى آنها برداشته نشده بود و پيدايش اين خواص در تقسيمات نامبرده خالى از تأثير نخواهد بود .\r\nو چون قاعده علمى زيادى در استيفاى بحث و تعداد و تشخيص اين نوعيت‌هاى عرضى و خاصه در هفت مقوله قبلى ( از سوم تا نهم ) نيست . از گفت و گو درباره آنها خوددارى مىكنيم .\r\nهمين اندازه مطلق « عرض » به سه نوع كلى : كيفيت ، كميت و نسبت تقسيم مىشود :\r\n( 1 ) : كيفيت عرضى است كه به خودى خود قسمت و نسبت نمىپذيرد مانند كجى خط و راستى خط .\r\n( 2 ) : كميت عرضى است كه به خودى خود قسمت‌پذير باشد ، مانند خط ، سطح ، حجم ، عدد ، زمان .\r\n( 3 ) : نسبت متولى عرضى است كه از راه برخورد دو مهيّت يا بيشتر و پيدايش سنجش در ميان آنها پيدا مىشود مانند نسبت دورى و نزديكى و مانند موازات و\r\n\r\n","description":"","footnote":"","page_name":" 277 ","page_number":277},
  {"content":"\r\n\r\nمحاذات . و البته تباين اين سه نوع كلى پوشيده نيست .\r\n\r\nمسائلى كه در اين مقاله به ثبوت رسيد :\r\n1 - ما در خارج مهيات زيادى داريم .\r\n2 - در مهيات نيز تركيب پيدا مىشود .\r\n3 - تركيب مهيات به‌واسطه جنس افضل است .\r\n4 - اجناس نهايتاً به اجناس عالى منتهى مىشوند .\r\n5 - اجناس عالى به‌واسطه فصولى نوعيت پيدا مىكنند .\r\n6 - مهيّت با انضمام فصل اخير تمام مىشود .\r\n7 - جنس بىفصل و فصل بىجنس نمىشود .\r\n8 - مهيّت منقسم مىشود به جوهر و عرض و هر دو قسم در خارج موجودند .\r\n9 - جوهر چهار نوع كلى دارد .\r\n10 - عرض به سه قسم كلى منقسم مىشود .\r\n\r\n","description":"","footnote":"","page_name":" 278 ","page_number":278},
  {"content":"\r\n\r\n\r\nمقالهء چهاردهم : خداى جهان و جهان\r\nكسى كه جمله فوق را بخواند و متوجه گردد كه ما درصدد بحث از چنين موضوعى هستيم ، طبعاً از خود مىپرسد :\r\n1 - چرا بايد از خداى جهان بحث كرد ؟\r\n2 - آيا اين بحث صحيح و رواست ؟\r\n3 - فايده اين بحث چيست ؟\r\nمىگوييم آنچه مسلم است اين است كه از روزى كه تاريخ نقلى نشان مىدهد و يا با كنجكاوىهاى علمى از روزگارى ما قبل تاريخ به دست مىآيد بشر از اولين روزهاى پيدايش خود هرگز در اين موضوع آرام نگرفته و پيوسته به جست و جو و كنجكاوى پرداخته و هميشه مبارزه اثبات و نفى در اين باب برپا بوده است .\r\nاگر اثبات اين موضوع را فطرى بشر ندانيم - با اين كه فطرى است - اصل بحث از آفريدگار جهان فطرى است ، زيرا بشر ، جهان را درحال اجتماع ديده يك واحد مشاهده مىنمايد و مىخواهد بفهمد كه آيا علتى كه با غريزه فطرى خود در مورد هر پديده‌اى از پديده‌هاى جهانى اثبات مىكند ، در مورد مجموعه جهان نيز ثابت مىباشد ؟\r\nچيزى كه هست اين است كه عنايت بشر و فعاليت فكرى وى در اين بحث روز به\r\n\r\n","description":"","footnote":"","page_name":" 279 ","page_number":279},
  {"content":"\r\n\r\nروز كمتر مىشود و حال آن كه در گذشتهء زمان روز به روز بيشتر بوده است . و مقارن اين جريان نيازمندىهاى حياتى انسان از راه فعاليت علمى و عملى كه مىكند و دايره گرفتارى وى روز به روز وسيع‌تر و بارش سنگين‌تر مىگردد . اين نسبت متعاكس پيوسته بوده و مىباشد ، همين تعاكس نسبت را ما خودمان نيز مىتوانيم با وجهى آسان‌تر بيازماييم .\r\nدر همين جهان پر جار و جنجال امروز ، اگر به افرادى از بشر كه نسبتاً فراغتى دارند و يا به‌واسطه مواجهه با خطرهاى هولناك و حوادث سهمگين دستشان از هر وسيله و سببى از اسباب نجات كوتاه مىشود سرى بزنيم ، خواهيم ديد كه بهتر و نيكوتر ، دلداده اين بحث بوده عنايت ذهنى و استعداد فكريشان بيشتر است ، و همين افراد همين‌كه از گوشه فراغت يا از چاله خطر بيرون آمده پاى به صحنه كار و كوشش روزانه گذاشته سرگرم تكاپوى زندگى مىشوند ، دوباره فراموش كارى را از سرگرفته و سست مىگردند .\r\nما مىدانيم كه به يك فرد انسان كه از روى غريزه فطرى خود از هر علتى بحث مىكند ، نمىتوان گفت استثنائاً در يك مورد ، غريزه فطرى خود را رها كن !\r\nو اگر گاهى در اثر اشتباهكارى ، ذهن وى از اين بحث منصرف شده و به پرستش ماده بپردازد ، غريزه فطرى او در پس پرده به فعاليت خود ادامه داده در موقع فرصت فرآورده خود را بيرون خواهد ريخت .\r\nما با اين بيان به اين نتيجه مىرسيم كه :\r\nبحث و گفت و گو درباره خداى جهان ، فطرى انسان است .\r\nو با اين نتيجه ، پاسخ پرسش اول از پرسش‌هاى سه‌گانه كه در آغاز سخن گذاشته بوديم ، روشن مىشود .\r\nو همچنين پاسخ پرسش دوم : زيرا غريزه‌اى فطرى كه آن را ساختمان واقعى موجودى به وجود آورده هيچ گاه بيرون از گردشگاه واقعى خود پاى ننهاده كار\r\n\r\n","description":"","footnote":"","page_name":" 280 ","page_number":280},
  {"content":"\r\n\r\nنمىكند ، چنان كه محال است « گوش » به خيال ديدن ! بيفتد و يا « دهان » آرزوى شنيدن ! داشته باشد و همچنين .\r\nاگر فطرت ما ، راهى براى اثبات يا نفى اين موضوع نداشت ، هرگز اين فكر را به خود راه نمىداد ، پس : اين بحث براى ما صحيح و رواست .\r\nو همچنين قاعده هر كار اجمالًا اثرى است كه با انجام يافتن آن پيدا مىشود و اثر اين بحث را انكار نمىتوان كرد . پس : اين بحث بىفايده نيست .\r\nآرى پس از اين بيان ، نوبت سؤال ديگرى مىرسد و آن اين كه : « چرا ماديين از اين بحث سرپيچى مىكنند ؟ »\r\nبايد متذكر شد : بسيار مىشود كه انسان به‌واسطه افراط و زياده روى در حكم يكى از غرايز خود ، سر سپرده همان غريزه شده از اجابت غرايز ديگر سرباز مىزند ، مانند عاشقى كه زمام هستى خود را به دست عشق داده از همه شئونِ زندگى و مزاياى حيات بازمانده و در پاسخ هر اعتراضى كه بوى شود پوزش و عذر تازه‌اى ساز كرده يا معايبى براى زندگى آزاد و عادى اثبات نمايد ، و در مقابل هر پندى كه به‌وى دهند ترانه عاشقانه‌اى سر دهد . در حقيقت هدف و آرمان او تنها سرپوش گذاشتن به روى شاهد بازى خودش مىباشد . حريفان مادى نيز از اين گونه سخنان ساخته و پرداخته بسيار دارند .\r\n1 - مىگويند : ما با اين همه خطا و لغزش كه در افكار خود داريم چگونه مىتوانيم با چنين وسيله‌اى به نتيجه‌اى درست برسيم ؟ جز اين كه چون پاى كنجكاوى علمى به حس و تجربه بند است مىتوان نسبت به نتايج آنها اعتماد و اطمينان به دست آورد .\r\nولى ماوراء طبيعت داراى اين صفت نيست و از قلمرو حس و تجربه كنار است ، پس بايد گفت راهى به ماوراء طبيعت نداريم .\r\n2 - مىگويند : چون حواس ما تنها آثارى را ( محسوسات ) در دنبال تأثير ماده خارجى مىيابد ، هيچ گونه واقعيتى را از خارج نمىتوان به دست آورد تنها ارزشى كه\r\n\r\n","description":"","footnote":"","page_name":" 281 ","page_number":281},
  {"content":"\r\n\r\nاين ادراكات و افكار دارند ارزش علمى است ؛ يعنى انسان زندگى خود را ادامه داده و يا تكميل كند و جز اين از براى ادراك و فكر ارزشى نيست .\r\n3 - مىگويند : از قانون عليت و معلوليت كه در خداشناسى به كار مىرود مىشود ، جز تداعى معانى نمىتوان پذيرفت ، و تداعى معانى در جايى به درد مىخورد كه حس كار كند .\r\n4 - مىگويند : احكام و قضاوت‌هاى ما در حقيقت يك رشته فرضيه‌هايى است كه براى توضيح و توجيه مجهولات در حوادث ماديه فرض مىكنيم . با پيشرفتى كه در علوم تدريجاً نصيب انسان مىشود هر فرضيه كهنه جاى خود را به فرضيه‌اى تازه و بهتر و وسيع‌تر از خود مىدهد .\r\nانسان اولى كه علل مادى بسيارى از حوادث را نمىدانست حس علت‌طلبى خود را با فرض يك يا چند علت مجهول و بيرون از طبيعت - خدا يا خدايان - ارضاء و اقناع مىكرد ، ولى امروز كه به علل و اسباب بيشتر حوادث پى برده و به توانايى خود در كشف بقيه علل اميدوار است ، از اين فرضيه كهنه ! ( وجود خدا ) ديگر بىنياز است !\r\nچنان كه هر چه علوم پيش رفته و پرده از روى اسرار ماده بالاتر زده ، انسان در مبازره حياتى خود به ماده چيره‌تر مىگردد و عقيده به ماوراء طبيعت و خاصه خدا و معاد ، سست‌تر مىشود ، اساساً به فكر خدا افتادن معلول انحطاط ! اجتماعى و اقتصادى يك ملت است ، يك فرد ياملت بيچاره و محروميت كشيده مىخواهد خود را با فكر خدا خشنود سازد و محروميت اجتماعى و اقتصادى خود را با خوشىهاى پندارى پس از مرگ جبران نمايد ! از اين روى يك دسته افراد استعمارگر و استثمارگر از استعداد افهام طبقه محروم سوء استفاده كرده يك رشته افكارى را به نام عقايد مذهبى در مغز آنها گنجانيده و به اميدوار ساختن آنها به آينده خوش و پاداش نيك در جهان ديگر حس انتقامشان را كشته براى هميشه به خاك مىسپارند ، فكر مذهبى است كه عده‌اى را به نام زاهد و راهب در غارها و ديرهاى تاريك ، وعده بيچاره ديگر\r\n\r\n","description":"","footnote":"","page_name":" 282 ","page_number":282},
  {"content":"\r\n\r\nرا در خاكستر محروميت ، و عده ديگر را در سرخوان نعمت و محصول زحمت ديگران مىنشاند .\r\n5 - مىگويند : در هيچ گوشه‌اى از ميدان آزمايش‌هاى علمى كه عرصه هستى و زندگى انسان مىباشد اثرى و نشانى از ماوراء طبيعت نيست . هر پديده و حادثه‌اى كه انسان سابقاً به‌واسطه بىخبرى از علت طبيعى ، آن را به ماوراء طبيعت ( خدا ) نسبت مىداد امروز علم علت آن را يافته است ، پس خدايى در كار نيست ! و اگر هم باشد ، بود و نبود وى براى ما يك‌سان است ، و از همين روى سودى در اين بحث نيست جز اين كه وقت محدود ما را تلف كرده ما را از كنجكاوى از ماده در راه مبارزه حياتى باز مىدارد .\r\n6 - مىگويند : اين بحث به جايى نمىرسد ، زيرا اگر بنا شود خدا را با اين دليل اثبات كنيم كه علت ساير اشياء است از براى خدا نيز بايد علت جست ، زيرا هر موجودى خواه ناخواه بايد علتى داشته باشد .\r\n7 - مىگويند : اگر خدايى در كار بود اين همه پديده‌هاى بىفايده و از كار افتاده كه در نتيجه تحول و تكامل ماده پيدا مىشود ، موجود نمىشد . و همچنين اين همه بدبختى و ستم و ناروايىهاى گوناگون كه جهان پر از آنها است ، پيدا نمىشد . . . .\r\n* * * اينها و جز اينها سخنانى است كه ماديين و پيروان آنها مىگويند و ما در ابحاث متفرقه‌اى كه در مقاله‌هاى گذشته نموده‌ايم پاسخ برخى از اين سخنان بى بنياد را داديم و پاسخ برخى ديگر نيز خواهد آمد .\r\nدر اين جا به عنوان يادآورى از گذشته و نمونه‌گويى از آينده مىگوييم :\r\n1 - كسانى كه مىگويند : « راه بحث در ماوراء طبيعت به‌واسطه كثرت خطا و لغزش هموار نبوده اطمينان بخش نيست ، پس اين راه را نبايد پيمود ، به خلاف بحث در علوم مادى كه توأم با حس و تجربه مىباشد . » اگر كمى به خود بيايند خواهند فهميد\r\n\r\n","description":"","footnote":"","page_name":" 283 ","page_number":283},
  {"content":"\r\n\r\nكه سخنى گفته‌اند نسنجيده ، زيرا همين سخن اينها گفت و گويى است در يك نظريه غيرمادى ، هرگز اين سخن و نظاير آن را از آزمايش‌هاى فيزيك و شيمى و مانند آنها استخراج نكرده‌اند .\r\nهمان راهنمايى كه آنان را به سوى اطمينان بخش بودن بحث‌هاى حسى تجربى هدايت كرده و آنان نيز اضطراراً - در حال جبر - پذيرفته‌اند ، در مورد ديگر نيز اگر هدايت كند ، بايد بپذيرند . كارى كه حس و تجربه مىكند اين است كه : حوادث و پديده‌هايى به وجود آورده و يا نشان داده و در معرض قضاوت مىگذارند ، ولى قضاوت از آن چيز ديگرى است و انسان قضاوت آن قاضى را در مورد حس و تجربه با يك حس و تجربه ديگرى نپذيرفته بلكه اضطراراً و جبراً قبول نموده و قضاوت او در همه‌جا يك‌سان و بايستى است .\r\nگذشته از اين ، اگر راه اين بحث راه غلطى بود هرگز انسان با غريزه فطرى خود متوجه آن سامان نمىشد . چگونه متصور است كه يك موجود خارجى با حركت خارجى خود به سوى هدف و آرمانى متوجه شود در حالى كه نه « سوى » و نه « هدف » در خارج هيچ گونه وجودى نداشته باشد .\r\n2 - كسانى كه مىگويند : « معلومات ما تنها ارزش علمى دارند ، زيرا ما تنها آثار حسى را ، آن هم از طرق حواس خود مىيابيم و دليلى بر مطابقت آنها با خارج نداريم » . اگر كمى روشن‌تر شوند خواهند ديد كه :\r\nاولًا : نسبت به خارج از خود و محسوسات خود مطلقاً شكاك هستند ، و از اين روى ارزشى براى سخنى كه به ديگران مىگويند نيست .\r\nثانياً : براى معلومات بسيارى ارزش واقعى قائل شده‌اند ، مانند علم‌شان به خودشان ، و معلومات حسى خودشان ، و آنچه در دنبال معلومات حسى مىآيد ، و در اين صورت چه مانع دارد كه سخن از ماوراء طبيعت نيز از اين قبيل بوده باشد ؟\r\nثالثاً : از براى همين بحث ارزش علمى قائل شده‌اند .\r\n\r\n","description":"","footnote":"","page_name":" 284 ","page_number":284},
  {"content":"\r\n\r\n3 - و كسانى كه مىگويند : « قانون عليت و معلوليت ساخته تداعى معانى است » اصولًا شكاك مىباشند و ما پاسخ اين روش را در مقاله 3 و مقاله 9 داده و بىپايه بودنش را روشن ساختيم .\r\n4 - كسانى كه مىگويند : معلومات مسلمه ما فرضيه‌هايى است كه به حسب مساس حاجت فرض مىشود و امروز فرضيه خدا ، ديگر از محيط حاجت بيرون افتاده است . » اينان نيز چنان كه در مقاله‌هاى گذشته ثابت كرديم ، در حقيقت شكاك هستند .\r\nدر بىاساس بودن اين گفتار كافى است كه خود پاسخ خود مىباشد ، زيرا اين سخن « معلومات مسلمه ما صرفاً فرضيه‌هايى است كه حاجت آنها را به وجود آورد » مىخواهد به ثبوت برساند كه : « ما هيچ معلوم ثابتى نداريم » ! و در صورت صحت ، خود اين سخن معلوم ثابتى است و خود دروغ بودن خود را نشان مىدهد .\r\nخوشمزه‌تر اين كه : بعضى از اينان كه به اين نكته برخورده‌اند براى رفع اشكال گفته‌اند « همه قضايا و معلومات ، غير دائمى و غير كلى است مگر اين كه غير ثابت و غير كلى نداريم » با اين سخن مشتمل به استثنايى خنده‌دار ، يك قضيه دومى نيز كلى و ثابت اثبات نموده‌اند .\r\nو اين كه گفته‌اند : « فكر خدا و ماوراء طبيعت معلول انحطاط اقتصادى و بيچارگى بشر است » پاسخ آن را در آغاز سخن داده و گفتيم كه بحث از خدا فطرى بشر مىباشد و نسبت متعاكسى ميان خداشناسى و ماده‌پرستى موجود است . در حقيقت خداشناسى معلول محروميت مادى نيست ، بلكه روگردانى و اعراض از خداشناسى معلول سرگرمى به ماده پرستى است ، زيرا سر سپردگى به حكم هر غريزه‌اى احكام غرائز ديگر را ضعيف مىكند .\r\nگواه اين سخن آن است كه : هر جا محروميت مادى با فعاليت برخى غرايز سرگرم كننده توأم مىشود مانند اقسام شهوت‌رانىهاى پست باز پاى خداشناسى لنگ است ، و از سوى ديگر اشخاصى كه فراغت نسبى و ميانه روى در زندگى دارند . به اين بحث\r\n\r\n","description":"","footnote":"","page_name":" 285 ","page_number":285},
  {"content":"\r\n\r\nبهتر مىپردازند . اصولًا كارهاى فكرى با سرگرمىهاى مادى سازش ندارد .\r\nو اين كه گفته‌اند : « فكر خدا و مذهب را استثمار كنندگان بشريت به وجود آورده‌اند » پاسخش همان است كه گفته شد . گذشته از آن اصولًا سوء استفاده از فكرى ، دليل بطلان و فساد آن نمىباشد .\r\nهمه مىدانيم از نخستين روز كه بشر وارد صحنه اجتماع شده ، پيوسته اجتماعى صالح و آرمانى پاك به حسب فطرت مىخواسته و مىخواهد . با اين همه پس از صدها هزار سال ( به قول زمين‌شناسان ) تاكنون در اثر استفاده سوء و نامشروع استفاده‌جويان موفق به استقرار يك چنين اجتماع صالحى در ميان همه بشر نگشته ، آيا مىتوان گفت كه : اين آرمان مقدس نيست ؟ و يا اين كه استثمار كنندگان عالم بشريت آن را به وجود آورده‌اند ؟\r\nاساساً هر روش و آرمان قابل توجه در ميان بشر پيدا شود كه توجه مردم را جلب كند راهزنان و نيرنگ بازانى پيدا شده و سر راه را گرفته و به هر رنگى بوده باشد استفاده‌هايى از اين راه خواهند برد . مىخواهد مقصدى صحيح باشد يا فاسد ، حق باشد يا باطل .\r\n5 - و كسانى كه مىگويند : در آزمايش‌هاى علمى كه به هر گوشه و كنار جهان سر مىزند اثرى از خدا نمىيابيم ! . . . اين گروه مفهوم كلمه « خدا » را نفهميده و به مقصد مثبتين اين حقيقت پىنبرده‌اند . آنان كه به خدا معتقدند علتى در صف و رديف علل مادى قرار نمىدهند كه زمام برخى حوادث را به دست علل مادى سپرده و زمام برخى ديگر را به دست « خدا » بسپارند ، بلكه علتى فوق همه حوادث و علل آنها اثبات مىكنند كه نسبت او به همه آنها يك‌سان بوده باشد .\r\nمثل خدا و علت و معلول‌هاى مادى مثل دست و قلم و نوشته قلم است . آيا مىشود گفت : ما با چشم ساده و مسلح خود هر چه به نگاشته‌هاى قلم نگاه مىكنيم جز اين كه از نوك قلم پيدايش مىيابند ، چيزى ديگر نمىيابيم و در نتيجه دستى در\r\n\r\n","description":"","footnote":"","page_name":" 286 ","page_number":286},
  {"content":"\r\n\r\nكار نيست ؟ البته ، نه . زيرا قلم با آن‌چه نوك آن ترشح مىكند همه و همه از آن دست مىباشد . نه اين كه كلمات چندى كار قلم و كلمات چندى كار دست مىباشد .\r\nجاى بسى تأسف است كه : پس از گذشتن قرن‌هاى متراكم از سير ممتد علم و دانش ، كار يك مدعى دانش به جايى برسد كه به اندازه يك انسان دور از آبادى نتواند از غريزه فطرى خود استفاده كند :\r\nيك انسان ساده اگرچه از بيان تفصيلى فكر خود عاجز و زبون است ولى با فطرت خود علت جهان « خدا » را از براى جهان مجموع علل و معلولات - اثبات مىكند نه اين كه پاره‌اى از حوادث را به دست ماده و پاره‌اى به دست خدا بسپارد .\r\nولى اين مدعى دانش مىگويد : « در آزمايش‌هاى ما از خدا اثرى نيست » بىاين كه بفهمد اگر خدايى بوده باشد - چنان كه هست - آزمايشگاه و آزمايش كننده و آزمايش شونده و خود آزمايش با همه شرايطى كه دارند ، همه و همه اثر او و از آن او هستند .\r\nو تازه مىگويد : « چون كار زندگى و كاوش‌هاى علمى ما بىاين فرضيه مىگذرد نيازى به اين كنجكاوى نداريم جز اين كه اشتغال به اين‌گونه بحث‌ها ما را به انسان اولى ملحق نموده و از مزاياى شيرين و پربهاى زندگى ، كه كنجكاوى روزافزون مادى در دسترس ما قرار مىدهد ، باز مىدارد . »\r\nگوينده اين سخن تصور نمىكند كه اگر با اين روش پاسخ مثبت به درخواست‌هاى بىبندو بار شكم و پايين‌تر از شكم داديم ، به درخواست غريزه فطرى چه پاسخ خواهيم داد ؟\r\nالبته گوينده اين سخن ، معناى تخلف از غريزه فطرى را نيز آن چنان كه شايد و بايد به ذهن نسپرده ولى بايد بداند كه : كمال و مزيت وجودى هر پديده و آفريده‌اى آن چيزهايى است كه با ساختمان ويژه و غرايز وجودى آن وفق بدهد و همين‌كه اين توافق را از دست داد از ارزش واقعى خود افتاده و تنها نامى از كمال خواهد داشت .\r\nاگر انسان تنها يك غريزه فطرى - مثلًا شهوت خوراك يا شهوت نزديكى جنسى -\r\n\r\n","description":"","footnote":"","page_name":" 287 ","page_number":287},
  {"content":"\r\n\r\nداشت هرچه در فعاليت وى زياده روى مىكرد كمالش بود ولى غرايز گوناگون ديگرى كه در تركيب ساختمان وى موجود است زياده‌روى و طغيان ( تنها ) يك غريزه را روا نديده و به حفظ توازن و حد اعتدال دعوت مىكند ، ماده تا حدى و ماوراء ماده تا حدى .\r\n6 - و كسانى كه مىگويند : « بحث از خدا به جايى نمىرسد ، زيرا اگر طبق قانون عليت و معلوليت از براى جهان خدا اثبات كنيم از براى خدا نيز علت بايد اثبات كرد » اينان در بحث خلط مىكنند .\r\nمضمون قانون نامبرده اين نيست كه هر موجودى علت مىخواهد ، بلكه اين است كه هر حادثه‌اى علتى دارد ، يعنى چيزى كه « نبود و شد » علتى از براى پيدايش وى ضرورى است . ( در مقاله 9 اين بحث را مشروحاً توضيح داديم . )\r\n7 - و كسانى كه مىگويند : « اگر خدايى در كار بود اين همه پديده‌هاى بىفايده مانند پستان در مرد و پديده‌هاى از كار افتاده مانند بال مرغ خانگى و خروس ، و پوست لاى انگشتان برخى پرندگان غيرآبى كه نتيجه تحول ماده يا تبعيت محيط مىباشد ، موجود نمىشد و هم‌چنين اين همه فساد و شر و محروميت‌ها رخ نمىداد » . اينان نيز خلط بحث كرده و وجود نسبى و قياسى را از وجود نفسى و ضرورى تميز نداده‌اند .\r\nسخن آنان داراى دو بخش است . اما راجع به بخش اول : كدام برهان علمى قائم شده به اين كه مثلًا پستان تنها براى شيردادن است و فايده ديگرى ندارد ؟ يا پوست لاى انگشتان پا را فقط نيازمندى به شنا به وجود آورده است . چيزى كه هست اين است كه : انسان فايده‌اى در پاره‌اى از موارد مانند پستان زن و پاى اردك يافته سپس تعميم جاهلانه و بى مأخذى داده فايده نامبرده را از همه موارد مىخواهد ، يعنى قياس بىخودى كرده و حكم چيزى را از چيزى ديگر توقع مىكند ، مانند جراحى كه مىگويد : « تا روح انسانى زير كارد تشريح من نيايد . وجودش را باور نخواهم كرد » اين پزشك تصور كرده كه هرچه موجود بوده باشد ، بايد بريدنى باشد !\r\n\r\n","description":"","footnote":"","page_name":" 288 ","page_number":288},
  {"content":"\r\n\r\nو در بخش دوم سخنشان ، اين افراد نتوانسته‌اند تميز دهند كه پيوسته شر و فساد و ساير ناملايمات در وجودات قياسى و يا وجودات پندارى اشياء است ، نه در وجودات واقعى و نفسى آنها .\r\nو آنچه به خدا - يا هر علت تامه - منسوب است ، وجودات واقعى و نفسى اشياء است نه وجودات قياسى و يا پندارى آنها .\r\nبدبخت و محروم و ناقص و ناكام وقتى داراى اين صفت‌ها است كه وضع موجود حال او را با يك خوشبخت و سعادتمند مقايسه كنيم ، ولى نسبت به علت موجبه كه ضرورى و جبرى است همان نحوى بايد باشد كه هست . و ما به توضيح اين مطلب در اواخر اين مقاله خواهيم پرداخت . منشأ اين‌گونه اشتباهات و گفتارهاى بىپايه آن است كه انسان از معلومات عادى و مأنوسات ذهنى خود از براى هرچه مىشنود جامه‌اى مىدوزد و آنچه را نديده است ، به آنچه ديده قياس مىكند .\r\nمىگويند : اگر خدايى هست كجاست ؟ و كدام سو مىباشد ؟ چرا جهانى آرام و بىتزاحم ايجاد نكرد ؟ و چرا به اين بدگويىها و جسارت‌ها پاسخ نمىدهد ؟ چرا از طرفداران خود حمايت نمىكند ؟ چرا ؟ و چرا ؟ . . .\r\nاز اين سخنان پوچ صدها و هزارها در لابه لاى سخنانشان مىتوان يافت ، درست مانند كسى كه در برابر فرضيه حركت عمومى بگويد : « اگر حركت عمومى راست است ، ما بايد حركت بخوريم و بپوشيم » و مانند كشتىگيرى كه بگويد : « اگر نيروى الكتريسته راست است ، بيايد با هم كشتى بگيريم » !\r\n\r\nجهان آفرينش آفريدگارى دارد\r\nالبته اين همان نظريه است كه در فصل گذشته گفتيم :\r\n« بحث و كنجكاوى در اثبات و نفى وى جزء نظريات انسان بلكه هر موجود ذيشعور كه به قانون علت و معلول ايمان داشته و جهان را در حال اجتماع ببيند ،\r\n\r\n","description":"","footnote":"","page_name":" 289 ","page_number":289},
  {"content":"\r\n\r\nمىباشد . » و نيز گفتيم كه : بسيارى از ماديين نتوانسته‌اند يا نخواسته‌اند معناى اين نظريه را چنان كه شايد و بايد بفهمند . »\r\nفاصله و شكافى كه در فهم اين نظريه ميان مثبتين و نافين موجود است در هيچ مطلب نظرى ديگر ، يافت نمىشود .\r\nو شگفت‌آورتر اين كه : اختلاف نظر در تفسير اين مسئله در زمينه‌اى است كه براى هميشه و پيش همه روشن است ( علت پيدايش جهان هستى ) .\r\nتفسير ساده اين مسئله اين است كه : اين جهان هستى با فرض اين كه « هر جزء معلول از آن علتى در ميان اجزاى ديگر دارد » آيا از حيث مجموع ، حال يك معلول جزء را داشته و علت بيرون از خود مىخواهد يا نه ؟\r\nپى بردن به راز اين بحث براى كسى كه در كنجكاوى در مباحث وجود ( مقاله هفتم ) ، باريك مىشود آسان‌تر است ، زيرا اين متفكر كنجكاو خواهد ديد كه واقعيت هر يك از اجزاى جهان پاىبند يك هستى است كه خودش نمىباشد ، هستى و واقعيت هرگز بىاستقلال و پابرجايى امكان‌پذير نيست ، آن گاه طبعاً اين پرسش پيش مىآيد كه :\r\nآيا واقعيت ثابت و پابرجايى كه همه واقعيت‌هاى گذران جهان باوى استوار و قائم باشند ، در ميان نيست ؟\r\n\r\nتمثيل\r\nفرض كنيد : با دلى آسوده و حواسى جمع در فضايى آرام نشسته و اين جهان پرجنب و جوش را در برابر خود گذاشته و به تماشاى هر پستى و بلندى ، دور و نزديك ، گوشه و كنار ، بيرون و درون ، ريز و درشت آن پرداخته چشم‌چرانى مىكنيد .\r\nفضايى است بيكران ، كهكشان‌هاى عظيم و شورانگيز ، انبوه منظومه‌ها ، خورشيدهاى درخشان ، ستارگان و اقمار فروزان .\r\n\r\n","description":"","footnote":"","page_name":" 290 ","page_number":290},
  {"content":"\r\n\r\nنزديك‌تر بياييم :\r\nزمين و افق‌هاى نيلگون آن ، جنگل‌هاى انبوه و درياهاى خروشان ، بيابان‌هاى پهناور ، جانوران زنده و سازمان‌هاى درونى آنها ، روابط زندگى و افكار و انديشه‌هاى دامنه‌دار آنها ، عناصر و تركيبات ، اتم‌هاى متراكم و ملكول‌هاى بىشمار ، فعاليت‌هاى فردى و دسته‌جمعى و تكاپوى حيرت‌انگيز تحولى و تكاملى آنها . . . و بالجمله اين نظام بديع را با همه بند و بارش كه از مشاهده آن پاى خر در گل حيرت فرو مىرود تماشا مىكنيد و هر چه مىيابيد بدل مىسپاريد .\r\nدر اين بين يك باره به خود آمده و منتقل مىشويد كه اين‌همه را كه مىبينيد ، داريد در آيينه مىبينيد ، نه به‌نحوى كه مىپنداشتيد مستقيماً مىبينيد .\r\nاكنون در اثر اين پيش آمد مفروض حال شما چگونه خواهد بود ؟\r\nالبته همه آنها كه مىديديد و به دل مىسپرديد ، عوض خواهد شد .\r\nولى نه اين كه همه معلومات و مشهودات شما و حتى يك واحد از آنها تبديل به دروغ يا اشتباه شود يا معدوم گردد ، نه ، هرگز .\r\nبلكه با حفظ همه ذوات و فعاليت‌هاى مشهود آنها ، انتقال دومى مفروض ، تنها استقلال وجودى را از دست مشهودات نخستين شما مىگيرد .\r\nهر يك از مشهودات شما پيش از انتقال نامبرده استقلال وجودى داشت كه در سايه آن در ميدان عمل خود به فعاليت مىپرداخت ، و پس از انتقال نامبرده همه استقلال‌هاى پراكنده در يك جا ( آيينه ) انباشه شده و تمركز مىيابد ، بىآن كه يكى از آن استقلال‌ها گم شود . يا سر سوزنى از فعاليت مشهوده‌اش كم شود .\r\n\r\nتطبيق و توضيح\r\nاكنون بايد ديد كدام بيان منطقى يا برهان اطمينان بخشى است كه به ثبوت رساند كه : استقلال هستى اجزاى جهان كه در برابر ديدگان ما هستند حال محتويات آيينه\r\n\r\n","description":"","footnote":"","page_name":" 291 ","page_number":291},
  {"content":"\r\n\r\n( تمثيل سابق ) را ندارند ؟ و با پشت گرمى كدام دليل مىتوان اين احتمال را نفى كرد و گفت : استقلال هستىهايى كه در جهان مشهود هستند ( نه اصل هستىها ) از آن چيزى ديگرى كه ما نمىبينيم نيست ، بلكه هر واحد موجود يك استقلال جداگانه دارد ؟\r\nدر حالى كه اين گونه اشتباهات حتى در زندگى روزانه بسيار دامن‌گير مىشود .\r\nمگر ما افراد بشرى نبوديم كه هزارها سال با اين گمان به سر مىبرديم كه در زمينى آرام و بىحركت آرميده و خزيده لانه داريم و گنبدهاى نيلگون افلاك با قنديل‌هاى فروزان خود به دور سرما گردش مىكنند ؟ !\r\nچگونه يك باره به خود آمده و فهميديم كه بر خلاف انتظار حتى يك لحظه نيز آرام نداشته و در شبانه روز هزارها فرسنگ - در نقاط استوايى زمين معادل چهل هزار كيلومتر تقريباً - راه‌پيمايى مىكنيم ؟\r\nو به اين نيز قناعت نكرده و با حركت انتقالى در هر سال صدها ميليون كيلومتر مساحت تكاپو مىنماييم .\r\nو در عين حال آنچه اكنون از جهان بيرون از خود مىبينيم همان است كه هزار سال پيش ( زمانى كه با گمان سكون زمين به سر مىبرديم ) مىديديم و كمترين تغييرى در قيافه و جلوه حسى عالم محسوس پيدا نشده است .\r\nهمان زمينى است كه حس ، حركت او را نمىفهميد و باز هم نمىفهمد ، همان است كه مىپنداشتيم و باز هم مىپنداريم كه مىچرخد ، و همان ستارگانند كه طلوع و غروب داشتند و اكنون نيز دارند .\r\nالبته به ذهن هر شنونده‌اى خطور خواهد كرد كه اين دو مورد فرق دارند ، زيرا اشتباه سكون زمين از راه استدلال رياضى كه به حس منتهى است مرتفع شده ولى اشتباه نفى صانع اين نحو نيست .\r\nولى بايد متذكر شد : تمثيل و مقايسهء نامبرده مربوط به تحقق يا احتمال اشتباهى است كه دليلى بر نفى آن نداريم . نه به اين كه هر دو اشتباه عقلى هستند يا حسى يا\r\n\r\n","description":"","footnote":"","page_name":" 292 ","page_number":292},
  {"content":"\r\n\r\nمختلف ، انسان در برابر احتمالى كه دليل بر نفى آن ندارد نبايد با نفى يا استبعاد به ستيزه جاهلانه بپردازد .\r\nپس در زمينه آغاز و انجام بيان گذشته اين پرسش كاملًا درست و منطقى است كه :\r\n« آيا واقعيت اين جهان گذران و هر يك از اجزاى آن ، - با اين كه اصل واقعيت هرگز نابود نمىشود - از آن خود آن است يا واقعيت همه از آن يك واقعيت ديگر پابرجا و استقلال بوده و همه از آن سرچشمه مىگيرند ؟ »\r\nالهيون به اين پرسش پاسخ مثبت داده و چنين سرچشمه هستى را از براى جهان اثبات مىكنند و چنان كه هر متتبعى مىداند بيانات و ادله بىشمارى در اين مقام ذكر كرده‌اند . ولى ما نظر به زمينه‌اى كه با سخنان گذشته ما آماده شده به دو بيان زيرين اكتفا مىنماييم :\r\n\r\nبيان اول - برهان صديقين\r\nواقعيت هستى كه در ثبوت آن هيچ شك نداريم هرگز نفى نمىپذيرد و نابودى برنمىدارد .\r\nبه عبارت ديگر :\r\nواقعيت هستى بىهيچ قيد و شرط واقعيت هستى است و با هيچ قيد و شرطى لا واقعيت نمىشود ، و چون جهان‌گذاران و هر جزء از اجزاى جهان نفى را مىپذيرد ، پس عين همان واقعيت نفىناپذير نيست .\r\nبلكه با آن واقعيت واقعيت دارد بىآن ، از هستى بهره‌اى نداشته و منفى است . البته نه به اين معنا كه واقعيت با اشياء يكى شود و يا در آنها نفوذ يا حلول كند و يا پاره‌هايى از واقعيت جدا شده و به اشياء بپيوندد ، بلكه مانند نور كه اجسام تاريك با آن روشن و بىآن تاريك مىباشند . و در عين حال همين مثال نور در بيان مقصود خالى از قصور نيست .\r\n\r\n","description":"","footnote":"","page_name":" 293 ","page_number":293},
  {"content":"\r\n\r\nو به عبارت ديگر : او خودش عين واقعيت است و جهان و اجزاى جهان با او واقعيت‌دار و بى او ، هيچ و پوچ مىباشد .\r\n\r\nنتيجه\r\nجهان و اجزاى جهان در استقلال وجودى خود و واقعيت‌دار بودن خود تكيه به يك واقعيتى دارند كه عين واقعيت و به خودى خود واقعيت است .\r\n\r\nبيان دوم : برهان حدوث\r\nمشاهده ابتدايى به ثبوت مىرساند و هم با كنجكاوى علمى به دست مىآيد كه اجزاى جهان با همديگر ارتباط وجودى دارند و اين ارتباط و به هم بستگى نه تنها در ميان يك دسته ويژه‌اى از اجزاى جهان مىباشد بلكه تا هرجا باريك‌بين شده و پيش رفته و به بررسى پردازيم رشتهء ارتباط نامبرده را تابيده‌تر و محكم‌تر مىيابيم ، حتى آنان كه براى فرار از اثبات غايت و غرض در وجود ، به دامن قانون تبعيت محيط چسبيده‌اند از اثبات ارتباط اجزاى جهان گريزى نديده‌اند . البته اين ارتباط ، ارتباط وهمى پندارى نيست ، بلكه ارتباطى است واقعى و مستقل از ذهن ما و در اثر آن جهان با اجزاى خود يك واحد خارجى است .\r\nو اين واحد خارجى در وجود خود متغير و متحول مىباشد ، يعنى پس از نيستى ، هستى مىپذيرد ، زيرا از هر راهى به محاسبه حوادث جهان پردازيم سرانجام به حركت عمومى - حركت وضعى و مكانى و يا حركت جوهرى - خواهيم رسيد . و حركت چنان كه گذشت ، هستى است پس از نيستى ، و وجودى است آغشته به عدم ، چنان كه در مقاله دهم گذشت .\r\nو به مقتضاى قانون علّت و معلول هر موجود حادثى - موجودى كه نبوده و سپس پيدا شده است - علت وجود مىخواهد .\r\n\r\n","description":"","footnote":"","page_name":" 294 ","page_number":294},
  {"content":"\r\n\r\nو اگر اجزاى جهان را يا بخشى از آنها را متغير فرض نكنيم باز از اثبات علت وجود براى آنها گريزى نيست ، زيرا در مقاله نهم اثبات كرديم كه هر موجود ممكن اگر چه متغير نبوده باشد ، نيازمند به علت وجود مىباشد .\r\n\r\nنتيجه\r\nبراى جهان هستى علت وجودى بيرون از خود وجود دارد .\r\n\r\nتوضيح\r\nاولًا : بايد دانست كه نتيجه اين دو برهان يكى است ، زيرا برهان اولى كه براى موجودات اين جهان - كه واقعيت مطلق نداشته و با شرايط مخصوص و تقدير معين واقعيت‌دار ، و بى آن شرايط و تقدير ، بىواقعيت و نابود هستند - يك واقعيت مطلق ( بىقيد و شرط ) اثبات مىنمايد . و آن همان علت مطلقه است كه به موجب برهان دوم از براى معلولات جهان اثبات مىشود ، زيرا معلول همان موجودى است كه وجودش در تقدير معين و شرايط مخصوص ( كه علت وجود باشد ) « بود » مىگردد .\r\nپس در حقيقت « علت مطلقه » همان « واقعيت مطلقه » و « معلول » همان « واقعيت مقيد » خواهد بود .\r\nثانياً : بايد دانست كه : بيان گذشته - دو برهان - اگرچه با اصطلاحات فنى فلسفى تقرير شده در عين حال به حسب معنا بسيار ساده و قابل فهم است . انسان گاهى كه مرگ ديگران يا نابودى چيزى را مىبيند ، با ذهن ساده و با زبان بىآلايش خود مىگويد : « اگر هستى او در دست خودش بود از دست نمىداد » . هرچه در اين جهان بيابيم همين حال را دارد ، هستىاش در دست خودش نيست ، و بديهى است هستى ديگران نيز در دست او نيست ، پس ناچار دستى هست كه هستى خودش از خودش بوده و هستى ديگران در وى و از وى مىباشد .\r\n\r\n","description":"","footnote":"","page_name":" 295 ","page_number":295},
  {"content":"\r\n\r\n\r\nتنبيه و تذكر\r\nمادىها در زمينه بحث گذشته سخنان بىپايه بسيارى گفته‌اند و ما در مقاله‌هاى گذشته به همه آنهاپاسخ داده‌ايم .\r\nو اگر سخنان ايشان تحليل شود روشن خواهد شد كه همه اشكالات آنها ناشى از سوء فهم است . اشكال كنندگان بالاخره در فهم يكى از مقدمات برهان لنگ مىباشند :\r\n1 - مانند كسانىكه ارتباط اجزاى جهان را فراموش نموده گفته‌اند : « جهان در حقيقت مجموعه‌اى است از متفرقات كه هر يك از آنها علتى مادى داشته و دارد و اين سلسله‌هاى متفرقه پهلوى هم قرار گرفته و تا بىنهايت پيش مىروند » !\r\nاشكال كننده فراموش كرده كه جهان يك واحد است و چنان كه گذشت « حادث » و نيازمند به علت مىباشد .\r\n2 - و مانند كسانى كه ارتباط اجزاى جهان را حفظ كرده‌اند ولى از اين كه اين ارتباط سرانجام مستلزم به وجود آمدن يك واحد واقعى خواهد بود ، غفلت ورزيده گفته‌اند :\r\n« نيازى كه هر پديده‌اى به علت پيدا مىكند با پديده ديگر تأمين مىشود ، نياز تخم‌مرغ با مرغ رفع مىشود . و نياز مرغ با تخم مرغ . و همچنين . . . ديگر نيازى به علتى بيرون از جهان نيست ! »\r\nاينان اين نكته را نرسيده‌اند - و يا نخواسته‌اند برسند - كه : جهان با رابطه وجودى خود يك واحد نيازمندى را تشكيل مىدهد ، و اين نياز با چيزى ، بيرون از جهان ، بايد رفع شود .\r\n3 - و مانند كسانى كه به نظريه حركت عمومى ( عرضى يا جوهرى ) پى نبرده‌اند و نظريه فلسفى لزوم مرجح را - « ممكن » در وجود خود مرجع مىخواهد - نيز درست تعقل نكرده گفته‌اند :\r\n« ماده جهان قديم است و در وجود خود نيازمند به علت نمىباشد و صور و\r\n\r\n","description":"","footnote":"","page_name":" 296 ","page_number":296},
  {"content":"\r\n\r\nتركيبات ماده و خواص آنها نيز مستند به ماده مىباشد ، نه به علت ديگرى ! »\r\nاينان از نتايج نظريه حركت عمومى بىخبرند ، هر ماده‌اى كه زاييده تراكم شماره زيادى انرژى مىباشد - بنا به حركت عمومى فيزيكى - هرگز نمىتواند قديم بوده باشد . و همچنين اگر ماده مساوى حركت بوده باشد ، هرگز نام ثبات و دوام را نمىتواند به خود گيرد .\r\nو گذشته از اين ، ماده‌اى كه تنها امكان تركيبات و صور و خواص را دارد و بس ، با مجرد جواز و امكان ، فعليّت آنها را نمىتواند واجد شود ، مانند پنبه‌اى كه قابليت رخت شدن را دارد ، به مجرد اين قابليت رخت نمىشود و نمىشود پنبه را پوشيد . . .\r\nبلكه دست‌هاى ديگرى نيز مانند كارخانه ريسندگى و بافندگى و خياطى بايد به ميان بيايد .\r\n4 - و مانند كسانى كه به‌واسطه تميز ندادن ميان فعل و قبول - كنش و پذيرش - به انكار علت فاعلى و قناعت به علت مادى گرفتار شده و در اين جا گفته‌اند :\r\n« درست است جهان علت مىخواهد ، ولى علت آن همان ماده‌اىمىباشد كه با تجزيه و تركيب خود با شرايط گوناگون ، پديده‌هاى رنگارنگ مىآفريند ! »\r\nاينان چنان كه در مقاله 9 بيان شد ، ميان تأثير و تأثر فرق نگذاشته‌اند ، در حالى كه تأثير ، معناى « از موجودى خود دادن » و تأثر ، معناى « از موجودى ديگران گرفتن » دارد و به عبارت ديگر ، در مورد تأثير لازم است مؤثر اثر را واجد باشد ، و در مورد تأثر ، متأثر بايد فاقد اثر باشد . و البته فقدان نمىتواند وجدان شود و به همين جهت ماده كه حامل امكان و قابليت شيئى است ، نمىتواند فعليّت همان شيئى را كه ندارد به خود بدهد .\r\nدرست است كه فعاليت‌هايى كه در ماده به وجود مىآيند با تجزيه و تركيب و پيدايش شرايط مناسب به وجود مىآيند . ولى بايد ديد كه آيا تنها امكان تجزيه و تركيب در ماده مىتواند فعليّت تجزيه و تركيب را به وجود آورد ؟\r\n\r\n","description":"","footnote":"","page_name":" 297 ","page_number":297},
  {"content":"\r\n\r\nو آيا امكان شرايط همان فعليّت شرايط مىباشد ؟\r\nو آيا فعليّت تجزيه و تركيب و پيدايش شرايط كه همه از سنخ حركت مىباشند ، محرك - كه يك نوع علّت فاعلى است - نمىخواهد ، با اين كه حركت بىمحرك نمىشود ؟\r\nآرى اينان اول در ماده حركت دائمى اثبات كرده و مىگويند : « انبوه بىشمارى از اجزاء در فضا به همديگر برخورد نموده و جهانى تشكيل مىدهند » . و پس از آن‌كه اين كار را به اتفاق ساختند ، مىگويند : اتفاقى نيست و علت يعنى علت مادى ثابت است ، و هر جا علتى فاعلى روشن مىبينند ، نام شرط به آن داده و آهسته رد مىشوند .\r\nدر صورتى كه ما مىدانيم واقعيت اشياء با نام‌گذارى تغيير نمىپذيرد و بحث فلسفى هم تئورى خالى را كه هيچ گونه راه اثباتى نداشته باشد ، نمىتواند بپذيرد .\r\n* * * \r\nما خدا را چگونه تصور مىكنيم ؟\r\nما پيوسته در زندگانى مادى خود به يك سلسله معلولات جسمانى كه آغشته به يك رشته قيود جسمانى و زمانى و مكانى مىباشند ، گرفتاريم و هيچ گاه حواس و تخيل ما يك موجودى بىقيد و شرط را نمىتواند درك نمايد . ماده و جسم كجا ؟ و اطلاق كجا ؟ !\r\nو از اين روى ما هرگز نمىتوانيم باتوجه عادى خود « موجود مطلق » را تصور نماييم .\r\nولى در عين حال نبايد تصور كرد كه ما مقيد را بىمطلق تصور مىكنيم ، زيرا هر مقيد ، مجموع چندين مطلق است كه به‌واسطه مقارنت و برخورد ، همديگر را مقيد ساخته و از اطلاق انداخته‌اند . « انسان كوتاه سفيد » مقيدى است كه از سه تا مطلق به وجود آمده است . پس ما مطلق را تصور مىكرده‌ايم ، ولى در ميان قيود .\r\n\r\n","description":"","footnote":"","page_name":" 298 ","page_number":298},
  {"content":"\r\n\r\nو از همين‌جاست كه اگر مطلقى را بشنويم به‌واسطه انس ذهنى خود براى آن از قيود مأنوسه خود تصورى مىسازيم ، چنان كه يك دهاتى بىخبر از جهان بيرون ، اگر بشنود كه در نيم كره غربى شهر بزرگى است به نام نيويورك ، در ذهن وى شكل يك آبادى بزرگى مجسم مىشود ، حداكثر صدبرابر آبادى خودش ( از لحاظ كمى و كيفى ) . ولى ما براى اصلاح تصور وى مىگوييم : « نيويورك آبادى است ، ليكن نه از اين آبادىها . » چنان كه به يك خواربارفروشى ساده‌لوح مىگوييم : « اكنون تا نُه رقم اعشارى توزين مىكنند ، ولى با ترازويى نه از اين ترازوها » .\r\n\r\nنتيجه\r\nاز اين بيان دست‌گير مىشود كه : ما اطلاق مفهومى را پيوسته با نفى نگهدارى مىنماييم و نياز ما به اين نفى ، در مورد علت جهان هستى ( خدا ) از هر مورد ديگر بيشتر است ، زيرا هرچه در مورد خدا اثبات كنيم - از ذات گرفته تا صفات - مطلق خواهد بود ، زيرا تقيد و اشتراط چنان كه روشن شد معلوليت را در بردارد ، و اطلاق را با نفى بايد نگهدارى كرد . مىگوييم : خدا موجود است ولى نه مانند اين موجودات .\r\nمىگوييم : خدا وجود دارد ، علم دارد ، قدرت دارد ، حيات دارد ، ولى نه از اين وجودها ، نه از اين علم‌ها ، نه از اين قدرت‌ها ، نه از اين حيات‌ها ، روى هم رفته صفات خدا اطلاق دارند و با نفى نگهدارى مىشوند ، چنان كه ذات نيز چنين بود .\r\nاكنون بايد ديد كه اين صفات را چگونه و از چه راه مىتوان اثبات كرد ؟\r\n* * * \r\nخدا يكى است\r\nبراى اثبات اين نظريه تنها يك نگاه به دو برهان گذشته كه براى اثبات صانع ذكر نموديم كافى است ، زيرا از راه برهان دوم نياز جهان هستى به خدا براى اين بود كه يك\r\n\r\n","description":"","footnote":"","page_name":" 299 ","page_number":299},
  {"content":"\r\n\r\nواحد معلول بود ، و يك واحد معلول يك علت بيشتر برنمىدارد ( رجوع شود به مقاله علت و معلول ) . . . و همچنين تأمل در مضمون برهان اولى اين مطلوب را به نحو روشن‌ترى مىرساند ، زيرا واقعيت مطلق بىقيد و شرطى كه برهان نامبرده اثبات كرده و نام « واجب‌الوجود » به وى مىدهد با فرض اطلاق محض ، ديگر هيچ گونه كثرت و تعددى را نمىپذيرد ، براى اين كه چيزى كه هيچ قيد و شرطى به آن ضميمه نشده باشد ، بديهى است كه تصور و تعدد و كثرت در آن امكان‌پذير نيست . بلكه طبق اين برهان اثبات وجود خدا ( واقعيت مطلق ) در اثبات وحدت كافى است .\r\nو از همين جا مىتوان گفت بشر از روزى كه به فكر خدا افتاده ، وحدتش را نيز طبعاً اثبات مىكرده است .\r\n\r\nاشكال\r\nممكن است برخى از كنجكاوان به ما خرده گرفته و بگويند به طورى كه تحقيقات دانشمندان به دست مىدهد و آثار پيشينيان دلالت مىكند : پرستش خداى يگانه در ميان خداپرستان بسيار دير رواج پيدا كرده و روزگاران درازى پيش از آن ، بشر در « بت‌پرستى » مىزيسته و يا ارباب انواع مىپرستيده است .\r\nاز يك سوى بشر از براى هر يك از انواع مانند : انسان ، زمين ، درياها ، صحراها ، خدايى توهم مىكرده و زمام امور همان نوع را به دست وى مىداده است ! گاهى خورشيد و ماه و ستاره را به مناسبت تأثيرات آنها ، مىپرستيده است . و از يك سوى خدايان اتفاقى يا اختصاصى تشريفى مانند خداى فلان شاه ، خداى فلان قبيله را پرستش مىنموده است . درخت‌هاى پير و كهن‌سال ، بناهاى كهنه ، كوه‌هاى سركشيده و رودخانه‌هاى نيرومند نيز مورد عبادت قرار مىگرفتند .\r\nو پس از زمانى كه عصر دين پيدا شد به جاى خدايان پراكنده يك خدا نشانيده شد !\r\nو پس از آن در عصر فلسفه اين عقيده دينى صورت استدلال به خود گرفت . تا\r\n\r\n","description":"","footnote":"","page_name":" 300 ","page_number":300},
  {"content":"\r\n\r\nبالأخره عصر علم - عصر حاضر - خط بطلان به دور همه اين‌ها كشيد .\r\nخلاصه اين كه : چنان كه در آغاز پيدايش بشر ابتدايى ، خبرى از دين نبوده و انسان در حال ماديت مىزيسته و سپس زمزمه مذهب بلند شده است ، همچنين توحيد و يكتاپرستى پس از وثنيت و ارباب‌انواع بوده كه گويا « سنتز » و تكامل يافته عقيده وثنيت مىباشد ! . . .\r\n\r\nپاسخ\r\nاين نظريه تاريخى و اجتماعى را كه برخى از دانشمندان ذكر كرده‌اند و خلاصه‌اش با بيان ديگر اين كه « دين توحيد مولود وثنيت و ارباب انواع پرستى بوده و معلول اقتصاد بشر و نتيجه لازمه انتقال ملوك الطوايفى به امپراتورى بزرگ است » به گواهى آثار وثنى باستانى بسيار نمىشود قابل اعتماد دانسته و ناقض نظريه فلسفى ما گرفت ، زيرا :\r\nاولًا : بت‌پرستان پيوسته آثار صنعتى مربوط به خدايان متعدد خود مانند بت‌ها و جز آنها داشته و پس از خود به يادگار گذاشته‌اند ، ولى خداپرستى به معناى يكتاپرستى اثر جسمانى صنعتى ندارد .\r\nو از اين روى آثار كهنه و باستانى بت‌پرستان اثبات نمىكند كه در آن اعصار يا پيشتر از آن كسانى نبوده‌اند كه خداى منزه از جسميت و جسمانيت را بپرستند ، اگرچه شماره كمى هم داشته باشند . بلكه دقت در مفهوم بت ( صنم - وثن ) و در نوع قضاوت‌هاى انسانى ، اين نظر در تأييد مىكند ، زيرا ساختن بت پيوسته براى تمثيل و تجسم اوصاف و احوال خدايى است كه بت مثال اوست - از قبيل قهر و لطف و مهر و كين - .\r\nانسان باستان رب‌النوع دريا ، و آتش ، و باد را مىپرستيده براى اين كه از قهر و خشم آن ايمن گردد ، رب‌النوع زمين را ستايش مىكرده براى اين كه از لطف و مهر و\r\n\r\n","description":"","footnote":"","page_name":" 301 ","page_number":301},
  {"content":"\r\n\r\nبركات وى برخوردار شود ، و همچنين در مورد ستاره‌پرستى ، جانورپرستى ، انسان پرستى و فرشته‌پرستى و . . . .\r\nتاريخ نقلى از صائبين و غير آنها اين نظر را تأييد مىنمايد . و از سوى ديگر پيوسته انسان دستگاه آفرينش را از دستگاه زندگى و به ويژه زندگى اجتماعى خود اندازه گرفته و قياس مىكند .\r\nانسان خداى جهان را مانند خداوندگار و شهريار يك آبادى مىپندارد و هم مىپنداشته كه خدا به هر بخشى از كارهاى مربوط يك تن گماشته كه خداوندگار و سررشته‌دار همان كار بوده باشد و خداى جهان ، خداى همه خدايان و شاه همه شاهان است !\r\nارباب انواع و همچنين ستارگان و جز آنها كه پرستيده مىشده‌اند ، براى اين بوده كه ميان انسان پست و خداى پاك رابط و ميانجى بوده و در بهبودى حال زندگى و پس از مرگ انسان بكوشند اگرچه اين روش كم‌كم رنگى ناستوده گرفته و به رب‌النوع يا ستاره مثلًا جامه استقلال پوشانده بلكه به‌پاره سنگ يا چوب يا فلزى كه بت ساخته شده نام خداى آفرينش داده است .\r\nو از همين نظر مىتوان استنتاج كرد كه بت‌پرستى زاييده يك‌نوع مسامحه در خداپرستى - توحيد - است نه به عكس ، چنانچه برخى از دانشمندان مانند ماكس مولر دانشمند آلمانى تقدم عهد توحيد را برعهد وثنيت از راه علم اثبات كرده است .\r\nثانياً : بحث ما بحث برهانى است و از نظر برهان طرفداران بسيار داشتن يا تقدم عهد يا طول زمان دليل صحت و تماميت يك نظريه نمىتواند باشد و به خلاف فطرى بودن يك قضيه كه لازمه خلقت است ، زيرا فكرهاى بسيار مىتواند خطا كند ، ولى فكر متكى به آفرينش خطا نمىكند .\r\nآنچه فلسفه مىگويد اين است كه بشر نخست به فكر علت جهان افتاده و خدا را اثبات كرده و پس از آن در سر تشخيص مصداق آن ( اشتباهاً ) به كثرت و تعدد قائل\r\n\r\n","description":"","footnote":"","page_name":" 302 ","page_number":302},
  {"content":"\r\n\r\nشده است . پس در نتيجه مذهب وثنيت متأخرتر است .\r\nو اما آنچه كه در ذيل اشكال گفته شده كه : « انسان در آغاز پيدايش نوع خود مادى بوده » دروغى است كه هيچ گونه دليل منطقى ، علمى يا فلسفى بر اثبات آن اقامه نشده و تنها پشتيبان آن ادعاى ماديين است !\r\n\r\nخداى هستى همه كمالات هستى را دارد\r\nچنان كه يك نگاه ساده به برهان‌هاى گذشته در اثبات يكتايى و تنهايى ( نفى كثرت و نفى شركت ) خداى هستى كافى بود همچنين تأمل جزئى ، ثبوت اين نظريه را كه « خداى هستى ، همه كمالات هستى را دارد » مسلم مىسازد ، زيرا اگر به خداى جهان از اين سوى « برهان » نگاه كنيم كه وجود دهنده و هستىبخش جهان است و در مقاله نهم روشن ساختيم كه علت فاعلى بايد داراى كمالى باشد كه به معلول خود مىدهد ، ناچار حكم خواهيم كرد كه بخشاينده هستى همه كمالات هستى را داراست . و اگر به خداى جهان از اين سوى « برهان » نگاه كنيم كه واقعيت مطلق از آن او است ، ناچار هر كمال و فعليّت واقعى نيز از آن او خواهد بود .\r\nمثلًا در هر يك از موجودات جهان فعاليتى به حسب حال خودش تا حدى كه شرايط زمانى و مكانى آزادش گذاشته باشد مشهود است و البته فعاليت نامبرده از قدرتى كه موجود نامبرده دارد ، سرچشمه مىگيرد .\r\nو چون اين قدرت كمالى است واقعيت‌دار ، پس از واقعيت مطلق ( وجود خدا ) سلب نمىشود . و نيز قدرت نامبرده پديده‌اى است كه از علت پيدا شده ، پس ناچار علت فاعلىاش داراى آن مىباشد .\r\nو مثلًا در بسيارى از موجودات ، صفت كمالى به نام « علم » داريم ، چنان كه در انسان و ساير جانوران زنده پيداست . و هم چنان كه در قدرت گفته شد ، علم نيز چيزى است واقعيت‌دار و معلول است ، پس براى خداى جهان اثبات خواهد شد .\r\n\r\n","description":"","footnote":"","page_name":" 303 ","page_number":303},
  {"content":"\r\n\r\nگذشته از اين كه در جريان نظام وجود - كه مربوط به علت‌هاى جزء نمىتوان دانست - آثار شعور و علائم قدرت ( يك علم بىنهايت باريك و تيز و يك نيروى بىكرانى حيرت‌انگيز ) به اندازه‌اى روشن است كه با هيچ پرده و پوششى نمىتوان پوشانيد .\r\nدر مورد « حيات » مىتوان مانند قدرت و علم سخن گفت و حيات را ( به معناى صفتى كه منشأ علم و قدرت است ) براى خداى جهان اثبات نمود .\r\nاز بيان گذشته نتيجه گرفته مىشود كه :\r\n1 - كمالات و صفاتى كه به حسب تجزيه و تحليل به سوى وجود برمىگردند ، يعنى به راستى وجود خارجى دارند ، به طور اطلاق براى خداى جهان ثابت هستند .\r\nپس خداى جهان دانا و توانا و زنده مىباشد و همچنين . . . .\r\n2 - صفاتى كه به عدم و نيستى تحليل مىشوند ؛ يعنى به راستى موجود نيستند مانند : جهل ، عجز ، فنا ، فقر ، احتياج ، معلوليت ، اضطرار از خداى پاك دور مىباشند .\r\n3 - چون احتياج و قيد از خدا منفى است ، ناچار هر صفت كمالى كه دارد عين ذاتش خواهد بود نه خارج از او ، زيرا كمال خارج از ذات ، بىاحتياج و قيد صورت نمىگيرد .\r\n\r\nاشكال\r\nاگر اين قاعده كليت داشته باشد كه خداى جهان هر امر وجودى را كه مىآفريند ، خودش نيز بايد دارا بوده و اتصاف پذيرد ، در مورد جسم و خواص جسم نيز بايد جارى باشد ، و در نتيجه بايد خدا جسم بوده و خواص جسم را از قبيل بعد ، عدد ، رنگ ، بوى و مانند آنها داشته باشد .\r\n\r\nپاسخ\r\nمقدمتاً بايد دانست چنان كه در مقاله هفتم بيان كرديم ، موجودات امكانى كه در\r\n\r\n","description":"","footnote":"","page_name":" 304 ","page_number":304},
  {"content":"\r\n\r\nخارج هستند ، از وجود و مهيّت ( اندازه وجود ) مركبند .\r\nمثلًا جسم موجود اگر وجودش با جسمانيت محدود نبود وجودى بود مطلق ، ولى جسمانيت يعنى جوهر مادى حجم دار ، اين وجود مطلق را تحديد و با قيودات زمانى و مكانى آشنا مىسازد .\r\nهميشه علت فاعلى به حسب حال خود اثر مطلق مىدهد ، ولى ماده قابله با شرايط زمانى و مكانى خودش اطلاق فعل وى را تهديد مىكند . مانند كسى كه بخواهد آب از دريا بردارد ، البته وى تهديدى به آب نمىدهد ، ولى كوتاهى دست و بازوى وى ، ظرفيت و شكل كاسه‌اى كه در دست دارد ، نزديك و دورى اجزاى آب دريا ، فعل او را مقيد مىسازد .\r\nپس از اين مقدمه روشن خواهد شد كه خداى جهان وجودش از آلايش هر حد و قيدى پاك است ، با ماهيات كه حدود و قيودند و اندازه‌هاى وجودند متصف نمىشود ، و تنها با صفت‌هاى وجودى كه خالى از حد مىباشند مىتوان متصفش دانست ، مانند علم و قدرت .\r\nو در حقيقت هر قيدى ، به عدم تحليل مىشود و وجود مطلق خدايى ، عدم و نيستى نمىپذيرد .\r\nآرى ما خداى جهان را با يك رشته صفاتى كه خارج از ذات هستند توصيف مىكنيم ، مانند اين كه مىگوييم : او خداوندگار ، آفريدگار ، كردگار ، هستى بخش ، روزى دهنده ، زنده‌كننده ، ميراننده ، پروردگار ، كارگزار است . ولى اينها در حقيقت صفاتى هستند نسبى ، نه خارجى نفسى .\r\nاز سخنان گذشته نتيجه گرفته مىشود كه :\r\nصفات خداوندى سه قسم است :\r\n1 - صفات ذاتى و ثبوتى مانند قدرت .\r\n2 - صفات سلبى مانند فقر .\r\n\r\n","description":"","footnote":"","page_name":" 305 ","page_number":305},
  {"content":"\r\n\r\n3 - صفات نسبى مانند خلقت زمانى .\r\n\r\nاشاره\r\nآخرين بحث فلسفى در صفات خداى هستى به نظريه‌اى منتهى شده كه از سطح سخنان گذشته بسى بالاتر است و آن اين است كه :\r\n« چون هستى خدا از هر قيد و شرطى مطلق است و هيچ گونه حدى در آن جا نيست پس خود اين تحديد ( هيچ‌گونه حدى در آن جا نيست ) نيز از آن جا منفى است و از اين روى وجود ايزدى از هر تحديد مفهومى نيز بالاتر و هيچ مفهومى ( حتى اين مفهوم ) نمىتواند به وى احاطه نموده و تمام حاكى بوده باشد » .\r\nبيشتر از اين اندازه را بايد از جاهاى ديگر سراغ گرفت .\r\n\r\nآفرينش جهان\r\nهمين كه اين نظريه را پذيرفتيم كه : « جهان آفريدگارى دارد » بلافاصله به دنبال آن اين نظريه را نيز پذيرفته‌ايم كه : « جهان ، كار و آفريده اوست » .\r\nالبته در اثر عادتى كه فكر ما به‌واسطه انس دائمى خود به حوادث زمانى و مكانى پيدا كرده در آغاز به غلط افتاده فضايى خالى از موجودات ، و زمانى داراى امتداد غير متناهى فرض كرده سپس پديده جهان را مانند بچه‌اى نوزاد در مهد مكان گذاشته و به دست دايه زمان كه قبلًا آماده بود سپرده و منتظر تربيت و تكميلش گشته است !\r\nولى در همين تصوير ، از اصولى كه سابقاً روشن كرده‌ايم بايد غفلت نكرد :\r\n1 - جهان ماده ، يك واحد حركت است .\r\n2 - زمان و مكان ساخته خود جهان است نه مقياسى بيرون از جهان .\r\n3 - زمان چون ساخته حركت است با اختلاف حركات مختلف خواهد بود و ما تنها متوجه يك حركت ( نسبتاً ) عمومى مىباشيم و آن حركت شبانه روزى است و الفاظ\r\n\r\n","description":"","footnote":"","page_name":" 306 ","page_number":306},
  {"content":"\r\n\r\nزمانى ما از قبيل : گذشته ، آينده ، اكنون ، هميشه ، گاهى و نظاير آنها مثل حالاتى هستند كه ما با وضع حاضر از زمان عمومى خودمان ديده يا انديشيده‌ايم .\r\n4 - در ميان اجزاى عالم موجوداتى مجرد و خارج از حكم ماده و زمان و مكان هستند كه قابل انطباق به زمان و مكان نيستند .\r\nبه يادآورى اين اصول و لوازم آنها انديشه نامبرده را از سر ما بيرون كرده و در تصور گذشته و آينده جهان و مجموع تفصيلى آنها در برابر يك تاريكى قرار مىگيريم كه بىترديد خرد دورانديش و نكته‌بين ما سر از پاى نمىشناسد .\r\nآن وقت مىفهميم كه در اين انديشه ، مانند كسى هستيم كه از حس شنوايى محروم بوده و بخواهد با حاسه چشم حقيقت صوت را به دست آورد ، زيرا خيال صوت را كه در دل مىپرورد در حقيقت نور و رنگ است و هم مقياسى را كه به كار مىبرد ( چشم ) مقياس نور و رنگ مىباشد .\r\nآرى او از مشاهده حال ديگران كه گوش شنوا دارند ، مىتواند به طور كلى بفهمد كه چيزى غيراز نور و رنگ هست كه با گوش درك مىشود . اگرچه باز در مورد تطبيق ، همان كلى را به نور و رنگ تطبيق خواهد كرد ، زيرا وى به كلى نامبرده ، از راه چشم رسيده است . در اين هنگام است كه انديشه ديرين ما « روزى بود كه جز خدا چيزى نبود » صفت تمثيل به خود گرفته و مثل يك‌تفسيرى مناسب افق‌فهم عادى مامىگردد ، و گرنه در اين فرض « روز » نيز نبوده و اگر راستى « روز » بود كارهاى روزانه نيز بود .\r\nما نمىتوانيم مفهوم قبل و بعد - پيش و پس - را كه حركت و زمان ما مىسازد به بيرون از شِكم حركت و زمان خودمان ببريم ، مگر اين كه خود حركت و زمان را همراه آن ببريم .\r\nچنان كه نمىتوانيم از همين مقدمه حكم كنيم كه زمان و توالى روز و شب غير متناهى است ، زيرا اگر در هستى تنها يك حركت كوتاه نيز فرض شود و زمانى بسازد بازپس و پيشى بيرون از آن وجود نخواهد داشت .\r\n\r\n","description":"","footnote":"","page_name":" 307 ","page_number":307},
  {"content":"\r\n\r\nپس آنچه مىتوان گفت اين است كه جهان ماده كه يك واحد حركت است و زمانى مىسازد قبل و بعد ، بيرون از خود ندارد .\r\n\r\nاشكال\r\nدانشمندان علوم طبيعى به ثبوت رسانيده‌اند كه : « ماده هرگز معدوم نمىشود » لازم اين سخن غير متناهى بودن زمان و جهان زمانى مادى است . و همچنين فلاسفه نيز گفته‌اند : « هر حادث زمانى قبل از حدوث امكان وجود دارد » نتيجه اين سخن نيز همان است كه زمان و جهان زمانى داراى حوداث مترتبه غيرمتناهى بوده باشد .\r\n\r\nپاسخ\r\nما نيز در مقاله‌هاى گذشته مضمون فرضيه لاوازيه را ، همچنين نظريه فلاسفه را پذيرفتيم ، ولى اين سخنان اثبات نمىكند كه هر روز ، روزى پيش از خود دارد و هر قطعه از حركتى قطعه‌اى پيش از خود دارد ، اگرچه اثبات مىكند كه پيش از هر روز ، روزى است ، و ما از اشكال كننده مىخواهيم كه كمى دقت كرده و فرق اين دو قضيه را درك نموده پيش از ماده ، زمان اثبات نكند ، و همچنين بىپس و پيش بودن پيكره زمان را به غير متناهى بودن امتداد آن خلط نكند .\r\nخلاصه : چنان كه از سخن گذشته روشن شد ما مىتوانيم در خصوص آفرينش به طور كلى بحث كرده و اتخاذ نظر نماييم .\r\nجهان آفرينش هرچه باشد و هر سرنوشتى در ذات و صفات و افعال خود داشته باشد ، يك واحد است ، زيرا از يك واحد است ، چنان كه در مقاله 9 ذكر شد .\r\n\r\nكثرت و ترتيب قياسى اجراى جهان\r\nهمين جهان آفرينش كه نسبت به آفريننده خود يك واحد مىباشد ، در متن خود\r\n\r\n","description":"","footnote":"","page_name":" 308 ","page_number":308},
  {"content":"\r\n\r\nاختلافاتى دارد .\r\nچنان كه در مقاله سوم به ثبوت رسيد ، ما دو قسم ادراكات داشتيم كه از ماده مجرد بوده و احكام ماده بر آنها انطباق نمىپذيرفت ، يعنى ادراكات خيالى و ادراكات عقلى .\r\nاين ادراكات در عين اين كه مجرد از ماده هستند ، دو سنخ مختلفند ، زيرا ادراكات خيالى كثرت اشخاص مىپذيرد ، مانند صورت خيالى زيد ، عمرو ، فريدون ، جمشيد . . . ولى ادراك عقلى كثرت اشخاص نمىپذيرد ، مانند مفهوم كلى « انسان » ، زيرا هر فرد از افراد انسان از نزديك آورده با آن بسنجيم همان خودش خواهد بود و خودش يكى است و در نتيجه همه اوصاف و احكام نوع كه در افراد پراكنده است در صورت عقلى نوع جمع است ، ولى در صورت خيالى اين نحو نبوده و پراكنده است ( درست تأمل شود ) .\r\nدر نتيجه اين بحث ، عالم را به سه قسمت مىتوان تقسيم كرده و طبقه‌بندى نمود :\r\n1 - وجود مادى ؛\r\n2 - وجود مثالى ؛\r\n3 - وجود عقلى .\r\nالبته وجود مادى كه مساوق با حركت بوده و امكان و فعليّت در آن آغشته به هم مىباشد ، پست‌تر از وجود مجرد مىباشد كه ثبات داشته و فعليّت بىامكان مىباشد ، و همچنين وجود مثالى كه كمالات در اشخاص آن پخش است ، پست‌تر از وجود عقلى است كه همه كمالات در آن اجتماع دارند ، و از اين روى وجود صورت خيالى را نمىتوان معلول تأثير مادى دانست بلكه وجود - آن چنان كه در مقاله نهم گذشت - معلول موجودى مثالى هم سنخ خودش مىباشد ، و همچنين در صورت عقلى .\r\n\r\nنتيجه اين بيان اين است :\r\n1 - جهان آفرينش مركب از سه مرتبه است كه به ترتيب از بالا به پايين روى هم\r\n\r\n","description":"","footnote":"","page_name":" 309 ","page_number":309},
  {"content":"\r\n\r\nچيده شده : عقل ، جهان مثال و جهان ماده .\r\n2 - پديده‌هاى هر يك از اين سه جهان معلول عللى هستند كه از سنخ خودشان مىباشند . حادث مادى ، معلول علل مادى و موجود مثالى معلول موجود مثالى ، و موجود موجود عقلى معلول موجودى از سنخ خود .\r\n3 - مجموع هر عالمى ، معلول ما فوق خودش مىباشد .\r\n4 - مجموع جهان آفرينش معلول خداى آفريده‌گار بوده و نسبت هر علت جزء به وى ، نسبت دست را دارد به نويسنده نامه ، و نسبت زبان را دارد به گوينده سخن .\r\nدر اطراف مجردات ، پرسش‌هاى بسيار و بحث‌هاى زيادى هست كه برخى از آنها مربوط به علم نفس و ادراكات نفسانى مىباشد و برخى نيز بحث‌هاى فلسفى است و در كتب مبسوطه فلسفه مورد تعرض است و ما به همين اندازه كه ذكر نموديم قناعت مىورزيم .\r\n\r\nقضا و قدر\r\nاصولى چند :\r\n1 - در مقاله‌هاى هشتم و نهم روشن ساختيم : چيزهايى كه داراى واقعيت بوده و در خارج هستند ، از ضرورت و وجوب وجود خالى نيستند . هرچه در خارج است از آن جهت كه در خارج هست محال است كه نيست و نابود شود . چنانچه براى آن ، عدم و نيستى فرض شود نسبت به يك امر خارجى ديگر يا نسبت به غير زمان يا مكان وجود آن فرض خواهد شد .\r\nمثلًا امروز با حوادث ويژه‌اش امروز هست و از فردا و حوادث آن منفى است ، و همچنين حوادث شهر تهران در تهران است و در لندن نيست ، و همچنين اين انسان ، اين انسان است و انسان ديگر نيست . . . .\r\n2 - در همين مقاله ثابت شد كه سلسله هستى در هستى خود و همچنين در\r\n\r\n","description":"","footnote":"","page_name":" 310 ","page_number":310},
  {"content":"\r\n\r\nضرورت وجود خود ، مستند به‌واجب‌الوجود مىباشد ، ( ولى مجموع جهان هستى كه يك‌واحد است ) . و از اين جا معلوم مىشود كه : موجودات جهان هستى را با يكى از دو راه مىتوانيم به‌واجب‌الوجود نسبت دهيم .\r\nاول - از اين راه كه مجموع موجودات جهان كه يك‌واحد متلائم‌الاجزا مىباشد موجود و ضرورىالوجود و مستند به‌واجب‌الوجود است .\r\nدوم - از اين راه كه يك موجود جزء را با جميع علل و شرايط وجود آن كه در تحققش لازم مىباشد ؛ يعنى همه اجزاى حاضر و گذشته عالم را قيد وجودش فرض نموده و به واجب‌الوجود منسوب سازيم . يعنى به حسب حقيقت همه اجزاى جهان را به حسب فرض چيده و انگشت به روى يكى از آنها گذاشته و واجب‌الوجود را براى آن علت فرض كنيم .\r\nو پر روشن است كه با هيچ‌يك از اين دو راه كه گفته شد موجودى را به غير آنچه هست نمىتوان فرض نمود ، نمىتوان گفت مىتوانست فلان جور شود و نشد ، يا فلان جور نشود و شد .\r\n3 - در مقاله هشتم و نهم گذشت كه : هر معلولى در وجود خود نسبتى به علت تامه خود دارد كه « نسبت ضرورت » مىباشد ، و نسبتى با غير علت تامه دارد كه « نسبت امكان » است .\r\nو در نتيجه اين دو نظريه ، جهان از نظر اول - نسبت ضرورت - از يك سلسله موجودات ضرورىالوجود چيده شده كه با غير آن وضع كه دارد محال است قرار گيرد .\r\nو از نظر دوم - نسبت امكان - جهان از يك سلسله موجوداتى كه امكان هرگونه تغيير و تبدل در آنها هست ، تأليف شده است .\r\nو اگر درست تأمل شود ، از اين نظر موجودات جهان از علل وجودات خود اندازه وجود مىگيرند ، مانند يك كالاى صنعتى كه از قالب و ماشين و ابزارهاى ديگر و مواد\r\n\r\n","description":"","footnote":"","page_name":" 311 ","page_number":311},
  {"content":"\r\n\r\nاوليه خود چگونگى وجود از مقدار و شكل و رنگ و خوبى و بدى جنس و مهيّت كسب كرده اندازه مىگيرد .\r\n\r\nنتيجه\r\nاز راه نظر اول جهان و اجزاى آن را به واجب‌الوجود نسبت داده ضرورت هستى آنها را « قضا » مىناميم كه به معناى حكم قطعى است .\r\nو از راه نظر دوم تعين وجود و مشخص شدن راه پيدايش آنها را « قدر » مىناميم كه به معناى اندازه وجود است .\r\nپس قضا قابل تغيير نيست ، ولى قدر تغيير مىپذيرد .\r\n\r\nخير و شر ، سعادت و شقاوت\r\nشك نيست كه در جهان ماده شر و فساد و بدبختىها و ناكامىهاى بسيارى موجود است كه هيچ گونه ترديدى در واقعيت آنها نمىتوان داشت ، و از سوى ديگر جهان و اجزاى جهان در واقعيت و هستى خود مستند به خداى جهان است ، خدايى كه همه براهين وجودش او را وجودى آراسته با هر كمال ، و پاك از آلايش هر ناروايى معرفى مىكند .\r\nو روشن است كه اين دو مطلب ( واقعيت شر و فساد و تنزه واجب ) در بادىِ نظر با هم وفق نمىدهند . يا خدايى بايد در كار نباشد يااگر باشد هستىهاى پر از شر و فساد به وى مستند نبايد باشد . اين مطلب را در صورت اشكال با يكى از دو تقرير مىتوان درآورد :\r\n\r\nاشكال\r\nاگر آفرينش ، خداى آفريدگارى داشت اين همه شر و فساد را نمىآفريد !\r\n\r\n","description":"","footnote":"","page_name":" 312 ","page_number":312},
  {"content":"\r\n\r\n\r\nپاسخ\r\nشر و فساد و نظاير آنها روى هم رفته بدىها و ناروايىهايى هستند كه در جهان ماده پيدا مىشوند ، و مفهوم بد و ناروا مفهومى است كه با مقايسه به خوب و روا محقق مىگردد . اگر تندرستى كه خواسته نفس و ملائم طبع ما است نبود ، هرگز بيمارى را بد نمىشمرديم و اگر آسايش و امن و هر يك از لذايذ حواس و حظوظ نفس نبود ، هيچ گاه از دست دادن آنها براى ما تلخ نبود و بدبختى خوانده نمىشد .\r\nچنان كه هرگز زوجيت را براى عدد چهار ، و فرديت را براى عدد سه ، خوب يا بد ، خوشبختى يا بدبختى نمىشماريم ، زيرا قياس در كار نيست .\r\nو از اين جا پيداست كه شر امرى است قياسى و مفهومى است عدمى ، در مقابل يك امر وجودى ممكن‌الحصول ، يعنى در مورد شر موضوعى بايد باشد داراى صفتى وجودى كه مطلوب موضوع مفروض بوده باشد تا نداشتن اين صفت مطلوب ، براى آن « شر » شمرده شود . چنان كه داشتن چشم براى انسان كه طبعاً چشم مىخواهد و ممكن هم هست نداشته باشد خير بوده ، نابينايى براى وى شر شناخته مىشود .\r\nدر نتيجه اين كاوش به اين نكته برمىخوريم كه : شر - هرجا باشد - اولًا امر عدمى و ثانياً امرى امكانى است .\r\nو در بالا گفتيم : چيزى را كه به خداى جهان نسبت مىدهيم اولًا : بايد امرى وجودى و ثانياً : داراى نسبت ضرورت و وجوب بوده باشد . و تا در مورد شر قياس نكرده و امرى عدمى فرض نكنيم ، مانند مرض با صحت ، فقر با غنى ، ذلت با عزت ، ظلم با عدل ، و همچنين خير و شر هر دو را ممكن فرض نكنيم شر محقق نخواهد شد ؟ پس شر به خدا نسبت ندارد . ( دقت شود ) .\r\n\r\nاشكال\r\nدرست است كه شر امرى قياسى و امكانى است ، ولى چرا خدا آفرينش جهان را به\r\n\r\n","description":"","footnote":"","page_name":" 313 ","page_number":313},
  {"content":"\r\n\r\nنحوى نيافريده و نچيده كه قياس و امكان در كار نباشد ؟\r\nو به عبارت ديگر : چرا هر موجودى را هم آغوش با خوش‌بختى و كامروايى خودش نيافريد كه روى بدى و بدبختى و ناكامى را نبيند ، چنان كه عدد چهار هرگز روى فرديت و عدد سه هرگز روى زوجيت نمىبيند ؟\r\n\r\nپاسخ\r\nمعناى اين سخن به حسب تحليل اين است كه : چرا خداى ماده و طبيعت ، ماده و طبيعت را لاماده و لاطبيعت قرار نداد ؟ زيرا قياس و امكان نامبرده لازمهء معناى ماده است ، و اگر موجودى امكان داشتن و نداشتن كمال را نداشته باشد ، مادى نخواهد بود .\r\nاگر اين جهان اين خاصه را نداشت كه هر يك از اجزاى آن قابل تبديل به ديگرى است و با اجتماع شرايط منافع وجودى خود را مىيابد و بى آن تهى دست و بدبخت مىماند ، اساساً جهان ماده نبود .\r\nپس روشن شد كه : هر شر و فساد از آن جهت كه شر و فساد است ، نسبتى به واجب‌الوجود ندارد و از آن جهت كه نسبت به واجب‌الوجود دارد ، شر و فساد نيست .\r\n\r\nپايان جهان\r\nدر مقاله دهم روشن ساختيم كه : جهان طبيعت يك واحد حركت مىباشد كه به عينه متحرّك نيز هست و همچنين اثبات كرديم كه حركت بىمقصد ، تصور ندارد .\r\nو از اين دو نظريه نتيجه گرفته مىشود كه :\r\nعالم ماده مقصدى دارد كه به سوى آن متوجه است و چون هدفى است كه مجموع جهان با همه اجزاء و شرايط و علل داخلى خود به سوى آن رهسپار مىباشد ، ديگر\r\n\r\n","description":"","footnote":"","page_name":" 314 ","page_number":314},
  {"content":"\r\n\r\nهيچ مانعى در راه انجام گرفتن آن معنا ندارد .\r\nناچار ضرورىالتحقق و حتمىالوقوع خواهد بود .\r\n\r\nمسائلى كه در اين مقاله به ثبوت رسيد :\r\n1 - بحث از خداى جهان ، فطرى انسان است .\r\n2 - اين بحث به نتيجه مىرسد .\r\n3 - فوايد اين بحث و آثارش روشن است .\r\n4 - جهان آفرينش آفريدگارى دارد .\r\n5 - ما خدا را چگونه تصور مىكنيم .\r\n6 - خدا يكى است .\r\n7 - خداى هستى همه كمالات هستى را دارد .\r\n8 - صفاتى كه با تحليل به سوى وجود برمىگردند براى خدا ثابتند .\r\n9 - صفاتى كه به عدم تحليل مىشوند ، از خدا منفى هستند .\r\n10 - صفات ثبوتى عين‌ذاتند .\r\n11 - نوعى ديگر از صفات هستند كه از ذات خارج هستند و آنها صفات سلبيه مىباشند .\r\n12 - آفرينش جهان از خداست .\r\n13 - چگونگى تصور آفرينش جهان و خاصه ماده . . .\r\n14 - جهان آفرينش مركب است از سه مرتبه : ماده ، مثال و عقل .\r\n15 - پديده‌هاى هر يك از اين سه مرتبه معلول هم سنخ خود مىباشند .\r\n16 - مجموع هر يك از اين مراتب معلول ما فوق خود مىباشند .\r\n17 - مجموع همه اين مراتب ، معلول خدا و نسبت علل جزء به آن نسبت « وسائط » مىباشد .\r\n\r\n","description":"","footnote":"","page_name":" 315 ","page_number":315},
  {"content":"\r\n\r\n18 - فعليّت نظام آفرينش و فعليّت هر جزء آن به روى قضا استوار است و شر به قضا منسوب نيست .\r\n19 - حوادث جهان ارتباط به قدر نيز دارند ، و آن ، اندازه دهنده حوادث است .\r\n20 - عالم پايانى دارد .\r\n\r\n","description":"","footnote":"","page_name":" 316 ","page_number":316},
  {"content":"\r\n\r\n\r\nنمايه\r\nاعلام\r\n\r\n","description":"","footnote":"","page_name":" 317 ","page_number":317},
  {"content":"\r\n . \r\n","description":"","footnote":"","page_name":" 318 ","page_number":318},
  {"content":"\r\n\r\nاعلام\r\nمطهرى ، مرتضى ، 15\r\nابن سينا ، 277\r\nارسطاطاليس ، 277\r\nاستاد علامه آقاى طباطبائى ، 13 ، 15\r\nاسرائيل ، 22\r\nافلاطون ، 41\r\nافلوضين ، 41\r\nالجزاير ، 22\r\nانوشيروان ، 264\r\nكنت ، اوگوست ، 272\r\nايران ، 14 ، 18\r\nبركلاى ، 36\r\nبليناس ، 41\r\nپكن ، 20 ، 21\r\nپيامبر اسلام صلى الله عليه و آله ، 255\r\nتهران ، 207 ، 310\r\nجيمز ، 272\r\nچوئن لاى ، 20 ، 21\r\nچين ، 20\r\nحافظ ، 113\r\nداريوش ، 264\r\nدكارت ، 40\r\nژنرال موبوتو ، 20\r\nسوريه ، 22\r\nخسروشاهى ، سيدهادى ، 22\r\nشوپنهاور ، 36\r\nصدرالمتألهين ، 277\r\nعبدالناصر ، 19 ، 21\r\nفارابى ، 277\r\nفردوسى ، 113\r\nفيثاغورس ، 41\r\nقزوين ، 207\r\nقم ، 13 ، 14 ، 22\r\nكيزنگا ، 21\r\n\r\n","description":"","footnote":"","page_name":" 319 ","page_number":319},
  {"content":"\r\n\r\nگوارا ، 21\r\nلاوازيه ، 170 ، 171 ، 308\r\nلبنان ، 21\r\nلندن ، 310\r\nلومومبا ، 20 ، 21\r\nماكس مولر ، 302\r\nهيكل ، محمد حسنين ، 19 - 21\r\nمصر ، 22\r\nموبوتو ، 20 ، 21\r\nمولوى ، 154\r\nنيكسون ، 22\r\nنيوتن ، 181\r\nهرمس ، 41\r\nيونان ، 98\r\n\r\n","description":"","footnote":"","page_name":" 320 ","page_number":320},
  {"content":"\r\n\r\nملخص\r\n\" مبادئ الفلسفة الواقعية \" كتاب قيم وزين في الفلسفة الإسلامية وهو حصيلة بحوث فلسفية للفيلسوف العظيم العلامة السيد محمد حسين الطباطبائي ويشتمل على أربع عشرة مقالة ، المقالة الاولى حول ماهية الوجود ، والمقالة الثانية تتناول الفرق بين الفلسفة والسفسطة ، والمقالة الثالثة تدرس العلم والإدراك ، والرابعة في قيم المعلومات ، والخامسة حول ظهور الكثرة في الإدراكات والسادسة في الإدراكات الاعتبارية والسابعة تدور حول الوجود ، والأخيرة تبحث في مفهوم الكون والإله .\r\nالناشر\r\nمؤسسة بوستان كتاب\r\nمركز الطباعة والنشر التابع لمكتب الإعلام الإسلامي\r\nالناشر الأفضل على المستوى الوطني\r\nعنوان المكتب المركزي : ايران ، قم ، أول شارع شهداء ، ص ب : 917 / 37185\r\nالهاتف : 982517742155 + ، الفاكس : 982517742154 + ، التوزيع : 982517743426 +\r\n\r\n","description":"","footnote":"","page_name":" 321 ","page_number":321},
  {"content":"\r\n\r\nمبادئ الفلسفة الواقعية\r\nالعلامة السيد محمد حسين الطباطبائي\r\nباهتمام السيد هادى الخسروشاهي\r\nمؤسسة بوستان كتاب\r\n1429 / 1387\r\n\r\n","description":"","footnote":"","page_name":" 322 ","page_number":322},
  {"content":"\r\n . \r\n","description":"","footnote":"","page_name":" 323 ","page_number":323},
  {"content":"\r\n . \r\n\r\n","description":"","footnote":"","page_name":" 324 ","page_number":324}
  ]