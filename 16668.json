[
  {"content":"\r\n . \r\n","description":"","footnote":"","page_name":" 3 ","page_number":1},
  {"content":"\r\n . \r\n","description":"","footnote":"","page_name":" 4 ","page_number":2},
  {"content":"\r\n . \r\n","description":"","footnote":"","page_name":" 5 ","page_number":3},
  {"content":"\r\n\r\n\r\nپيشگفتار\r\nبا حمد و سپاس بى كران به درگاه ايزد منّان كه ما را به دين مقّدس اسلام مفتخر و از نعمت عظماىامامت و ولايت اهل‌بيت عصمت و طهارت بهره‌مند و برخوردار نموده است ؛ نعمتى كه نقش بىبديل آن در بقاى دين مبين اسلام و مصون نگهداشتن ونجات آن از خطر اضمحلال و نابودى در مقاطع مختلف تاريخى همچنان منحصر به فرد بوده و مىباشد .\r\nمسلماً اگر بعد از اتمام دوران رسالت ختمى مرتبت ، امامت ائمهء معصومين صلواةاللّه عليهم اجمعين وجود نداشت ، امروز سخن گفتن از اسلام ناب محمّدى نيز معنا و مفهومى نداشت . يك نگاه ولو گذرا و اجمالى به گذرگاههاى حساس تاريخ پس از ارتحال رسول گرامىاسلام ، اين مدعّا را ثابت مىكند كه دوران 250 ساله امامت اهل‌بيت عصمت و طهارت در حقيقت تداوم دوران نبوّت رسول اكرم ( ص ) بوده و همان هدف را تعقيب نموده است . در اين زمينه مقام معظم رهبرى حضرت آية الله العظمى خامنه‌اى ( دام ظله العالى ) مىفرمايد :\r\n« امامت براى اين است كه آن هدفى را كه پيامبر ( ص ) به خاطر آن مبعوث شد ، تعقيب كند .\r\n\r\n","description":"","footnote":"","page_name":" 6 ","page_number":4},
  {"content":"\r\n\r\nخود پيامبر ( ص ) اگر 250 سال از خدا عمر مىگرفت چه مىكرد ؟ هر كارى كه پيامبر ( ص ) مىكرد در شرايط گوناگون ، در اوضاع مختلف ، آن كار را ائمه ( ع ) انجام‌دادند .\r\nهدف از امامت بطور كلى ايجاد جامعهء اسلامى است ، ايجاد جامعه‌اى بر مبناى اصول اسلامى ، ايجاد جامعه‌اى كه انسان در او بتواند به تكامل و تعالى مقدّرش ، آن تكامل و تعاليى كه طبق فطرت و سرشت خدادادى براى او امكان‌پذيراست ، برسد . »\r\nجهت ايجاد چنين جامعه‌اى ائمه هدى ( ع ) هر كدام به نوبهء خود و شيوهء متناسب با زمان خودش بىوقفه تلاش كردند . بيشتر آنان گر چه در دوران امامت خود موفق به ايجاد چنين جامعه‌اى نشدند ، ليكن زمينهء فكرى و بار علمى و فرهنگى آن را بطور كامل در شيعيان خود فراهم ساخته آنان را از نظر فكرى و عقيدتى و مسائل علمى آنچنان پرورش دادند كه احتمال خطر انحراف در مسائل مهم و اساسى فرهنگى در ميان آنان در حدّ صفر كاهش يافت . امروزه فرهنگ اهل‌بيت عصمت و طهارت ( ع ) به عنوان فرهنگ اسلام ناب ، غنىترين ، عميق‌ترين ، اصيل‌ترين و ناب‌ترين فرهنگ مذهبى و دينى در دنياست ؛ و اين يكى از بركات حيات طيبهء ائمه معصومين صلواةاللّه عليهم اجمعين و امامت آن بزرگواران است . به جرأت مىتوان گفت حتى نقاط قوت و مثبتى كه در فرهنگ ساير فرق اسلامى به چشم مىخورد بطور مستقيم و يا غير مستقيم از فيوضات آن معادن علم و حكمت است ، چنان كه امام باقر ( ع ) مىفرمايد :\r\n« أَما انَّهُ لَيْسَ عِنْدَ احَدٍ مِنَ النَّاسِ حَقٌ وَ لا صَوابٌ الَّا شَىءٌ اخَذُوهُ مِنَّا اهْل‌الْبَيْتِ ( ع ) . . . » « 1 » \r\nهمانا و محققاً در نزد احدى از مردم ، مطلب حق و حرف درستى نيست مگر آنكه آن را از ما اهل بيت گرفته‌اند .\r\nبدون شك اگر رسالت رسول گرامى اسلام و تداوم آن توسطامامان ( ع ) نبود ، امروز\r\n\r\n","description":"","footnote":" ( 1 ) - بحارالانوار ، ج 2 ، ص 94 . ","page_name":" 7 ","page_number":5},
  {"content":"\r\n\r\nاحدى با حلال و حرام الهى آشنا نمىشد ، چنان كه امام حسن عسكرى ( ع ) در نامه مفصّل و مهمّى به اسحاق بن اسماعيل نيشابورى مىنويسد :\r\n« لَوْلا مُحَمَّدٌ وَ الْاوصِياءُ مِنْ وُلْدِهِ لَكُنْتُم حَيارى ، كَالْبَهائِمِ ، لا تَعْرِفُونَ فَرْضاً مِنَ الْفَرائِضِ » . « 1 » \r\nاگر محمد ( ص ) و اوصياى او از فرزندانش نبودند شما سرگردان بوديد و چون بهائم هيچكدام از واجبات را نمىدانستيد .\r\nپيامبر گرامى اسلام نيز درموارد زيادى اهل‌بيت ( ع ) را باب علم شمرده است ؛ از جمله در اين حديث شريف مىفرمايد :\r\n« انَا مَدينَةُ الْعِلْمِ وَ عَلِىٌ بابُها ، فَمَنْ ارادَ المَدينَةَ فَلْيَأْتِ البابَ » . « 2 » \r\nمن شهر علم و دانشم و على دروازهء آن است و هر كسى بخواهد به آن شهر درآيد ، بايد از دروازهء آن وارد شود .\r\nخداوند نيز در قرآن كريم فرموده است :\r\n« وَ أْتُوا الْبُيُوتَ مِنْ ابْوابِها » . « 3 » \r\nبه خانه‌ها از در آنها وارد شويد .\r\nبنابراين براى شناخت درست اسلام و دستيابى به معارف بلند آن ، ابتدا بايد به در خانه اهل‌بيت رفت و نسبت به آن بزرگواران شناخت و معرفت پيدا نمود ، هر چند شناخت شخصيت والاى ائمه ( ع ) و پى بردن به ابعاد وجودى آن بزرگواران و درك كمّ و كيف زندگى آنان كار ساده و آسانى نيست ، ولى « ما لا يُدْرَكُ كُلُّهُ لا يُتْرَكُ كُلُّهُ »\r\nآب دريا را اگر نتوان كشيد * هم به قدر تشنگى بايد چشيد .\r\n\r\n","description":"","footnote":" ( 1 ) - بحارالانوار ، ج 78 ، ص 376 ، چاپ تهران .  ( 2 ) - همان ، ج 40 ، ص 87 .  ( 3 ) - بقره ، آيهء 189 . ","page_name":" 8 ","page_number":6},
  {"content":"\r\n\r\nآموزش عقيدتى حوزهء نمايندگى ولى فقيه در جهاد سازندگى خراسان مفتخر است كه در اين راستا در حدّ مقدور و ميسور قدمهاى مفيدى را برداشته است .\r\nاينك در آستانه برگزارى نهمين دورهء تاريخ تحليلى اسلام مربوط به دوران زندگى هشتمين اختر آسمان ولايت ، حضرت على بن موسى الرضا ( ع ) ، اين متن را كه توسط مركز تحقيقات اسلامى نمايندگى ولى فقيه در سپاه پاسداران انقلاب اسلامى تهيه شده است در اختيار شما عزيزان قرار مىدهد .\r\nدر خاتمه از همكارى صميمانه و بى دريغ آن مركز محترم قدردانى نموده و اميدواريم اين اثر ارزشمند در تقويت بنيهء علمى و تعميق باورهاى دينى عزيزان جهادگر مؤثر واقع گردد .\r\nحوزه نمايندگى ولى فقيه\r\nدر سازمان جهاد سازندگى خراسان\r\n\r\n","description":"","footnote":"","page_name":" 9 ","page_number":7},
  {"content":"\r\n . \r\n","description":"","footnote":"","page_name":" 10 ","page_number":8},
  {"content":"\r\n . \r\n","description":"","footnote":"","page_name":" 11 ","page_number":9},
  {"content":"\r\n . \r\n","description":"","footnote":"","page_name":" 12 ","page_number":10},
  {"content":"\r\n . \r\n","description":"","footnote":"","page_name":" 13 ","page_number":11},
  {"content":"\r\n . \r\n","description":"","footnote":"","page_name":" 14 ","page_number":12},
  {"content":"\r\n . \r\n","description":"","footnote":"","page_name":" 15 ","page_number":13},
  {"content":"\r\n . \r\n","description":"","footnote":"","page_name":" 16 ","page_number":14},
  {"content":"\r\n\r\n\r\nمقدمه . . .\r\nتاريخ ، مجموعهء رخدادهاى زنده و حوادث گويايى است كه در بستر زمان جريان دارد و زندگى انسانها را به يكديگر مرتبط مىسازد .\r\nهر ملتى بگونه‌اى وابسته به تاريخ پيشينيان خود مىباشد . اين وابستگى و ارتباط به دو جهت در ما مسلمانان ، بيشتر و محسوستر است :\r\nنخست از آن جهت كه چارچوب اعتقادى و رفتارى ما را دستورها و احكامى تشكيل مىدهد كه هزار و چهارصد و اندى سال قبل ، از سوى آخرين فرستاده الهى تشريع شده و تدوين يافته است . بسيارى از اين دستورها بگونه‌اى با حوادث تاريخى كه همزمان با صدور آن اتفاق مىافتاد مرتبط است .\r\nآگاهى و دستيابى به شرايط دقيق سياسى - اجتماعى وقوع اين گونه حوادث ، ما را در شناخت دقيقتر اين دستورها و رفع ابهام و احياناً اختلاف و تضاد صورى كه ميان بعضى از آنها به چشم مىخورد ، كمك خواهد كرد .\r\nو ديگر ، از اين جهت كه پايه‌گذار تاريخ اسلام و جانشينان به حق او ، برگزيدگان خدا و برترين و كاملترين آفريده‌هاى الهى هستند كه در پرتو مقام عصمت در طول حيات خود از هر گونه اشتباه و انحرافى به دور مىباشند ؛ از اين رو شناختن چگونگى رفتار و برخورد آنان در صحنه‌هاى گوناگون زندگى نه تنها براى امت اسلامى كه براى هر انسان كمال‌جو و خواستار رشد و تعالى ، الگو و راهگشا خواهد بود .\r\nتاريخ اسلام از آغاز همواره با دو جريان مواجه بوده است : جريان حق طلب ، عدالت‌گستر و\r\n\r\n","description":"","footnote":"","page_name":" 17 ","page_number":15},
  {"content":"\r\n\r\nظلم‌ستيز كه رسول خدا و جانشينان الهى او در رأس آن بوده‌اند ، و جريان قدرت‌طلب و سلطه‌جو ، ستمگر و مفسدى كه جز به قدرت و منافع مادى و فردى خود به چيزى نمىانديشيدند . در رأس اين جريان ، غاصبان حق اهل‌بيت و حكمرانان اموى و عباسى قرار داشتند كه در سايهء قدرت مادى و نظامى بيشترين ضربه را به اسلام و امت مسلمان زدند .\r\nائمه معصومين ( ع ) حكمرانان اموى و عباسى را همواره به عنوان سرسخت‌ترين دشمنان اسلام و خط امامت در درون جامعهء اسلامى مطرح مىكردند و مسلمانان را از نزديك‌شدن به آنان و تقويت دستگاهشان برحذر مىداشتند .\r\nپرسشى كه در اين جا قابل طرح است اين است كه چرا بعضى از امامان در پاره‌اى موارد - بر حسب ظاهر - نسبت به خواسته‌هاى حكمرانان معاصر خود انعطاف نشان مىدادند ؟\r\nپاسخ تفصيلى اين پرسش نسبت به هر يك از امامان در ضمن بررسى و تجزيه و تحليل تاريخ زندگانى آن امام آمده است . در اين جا براى روشن شدن مطلب به يك نكتهء اساسى در زندگى ائمه عليهم‌السلام اشاره مىكنيم و آن اين كه جهت‌گيرى حركت ائمه ( ع ) يك جهت‌گيرى سياسى صرف نبود . به عبارت ديگر ، خواست امامان ( ع ) تنها آن نبود كه به حكومت برسند ؛ بلكه هدف اساسى آنان حفظ جامعهء اسلامى از سقوط و انحراف و ساختن و پرورش‌دادن امت مسلمان و آماده كردن آن براى بقا و گسترش اسلام در پرتو خلافت حقّه و اجراى كامل دستورهاى الهى بود .\r\nبر اين مبنا نهضت امامان ( ع ) يك نهضت اعتقادى ، فرهنگى ، علمى ، اجتماعى ، اخلاقى و سياسى بود . آنان در راه دستيابى به اين اهداف در حدّ توان و تا آن جا كه زمينه فراهم بود - با در نظر گرفتن دورى از دستگاه - تلاش مىكردند ؛ ولى در مواردى كه فاصله گرفتن از دستگاه خلافت و درگير شدن با آن به قيمت نابودى آنان و يارانشان همراه با دست نيافتن به اهداف اصولى و اساسى نهضت تمام مىشد ، ناچار براى حفظ « هدف اهمّ » از « هدف مهمّ » صرف‌نظر مىكردند ، و اين در زندگى سياسى امامان ، يك تاكتيك است نه سازش با دشمن .\r\nاين موضوع ، عامل اساسى اختلاف ظاهرى ميان رفتارها و موضعگيريهاى سياسى امامان ( ع ) در برابر جريانهاست . و گرنه همهء ائمه رسالت و هدفشان يكى بود و در اين رابطه\r\n\r\n","description":"","footnote":"","page_name":" 18 ","page_number":16},
  {"content":"\r\n . \r\n","description":"","footnote":"","page_name":" 19 ","page_number":17},
  {"content":"\r\n . \r\n","description":"","footnote":"","page_name":" 20 ","page_number":18},
  {"content":"\r\n\r\nهيچ گونه تضاد و اختلاف بينشى با يكديگر نداشتند .\r\nدر تجزيه و تحليل زندگى امامان پيشين با بخش عظيم و پرفراز ونشيبى از تاريخ اسلام در دوران امامت آشنا شديم در اين دوره كه دربرگيرنده تاريخ زندگى پيشواى هشتم حضرت على بن موسى الرضا ( ع ) است با فراز ديگرى از تاريخ اسلام آشنا خواهيم شد . فرازى كه به اعتبارى تاريخ امامت را در مرحله‌اى تازه مطرح مىكند و بيانگر ترفندها و توطئه‌هاى جديدى از سوى حكمرانان عباسى نسبت به امامان ( ع ) از يك سو ، و اتخاذ تاكتيكها و موضعگيريهاى جديد متناسب با آن ترفندها ، از ناحيه پيشوايان معصوم ( ع ) ، از سوى ديگر مىباشد .\r\nمركز تحقيقات اسلامى حوزه نمايندگى ولى فقيه در سپاه خوشبخت است كه به درخواست حوزه نمايندگى ولى فقيه در سازمان جهاد سازندگى خراسان پاسخ مثبت داده و اين متن ارزنده و تحليلى را تدوين نموده است .\r\nما ضمن تقدير و سپاس فراوان از نويسنده گرانقدر آن ، حجة الاسلام والمسلمين جناب آقاى على رفيعى ، اميداوريم اين متن نيز همچون متون گذشته مورد استقبال و بهره‌بردارى هر چه بيشتر برادران عزيز جهادگر قرار گيرد . ان شاء اللَّه\r\nمركز تحقيقات اسلامى\r\nنمايندگى ولى فقيه در سپاه\r\n\r\n","description":"","footnote":"","page_name":" 21 ","page_number":19},
  {"content":"\r\n\r\n\r\nفصل اول : خصوصيات فردى و فضائل اخلاقى\r\nامام رضا ( ع )\r\nخصوصيات فردى\r\nفضائل و مكارم اخلاقى\r\nبرخوردها و رنمودهاى تربيتى\r\nشخصيت علمى و معنوى\r\n\r\n","description":"","footnote":"","page_name":" 22 ","page_number":20},
  {"content":"\r\n\r\n\r\nولادت\r\nهشتمين اختر فروزندهء آسمان امامت ، روز پنج‌شنبه ، يازدهم ذيقعده سال 148 هجرى قمرى ، چند روز پس از شهادت جدّش ، امام صادق ( ع ) ، در مدينه چشم به جهان گشود . « 1 » \r\nامام صادق ( ع ) پيش از ولادتِ نواده گرامى خود ، بارها از آن حضرت با عنوان « عالم آل محمّد ( ص ) » ياد مىكرد و آرزوى درك وجود او را مىنمود . موسى بن‌جعفر ( ع ) مىفرمايد :\r\nاز پدرم جعفر بن محمّد بارها مىشنيدم كه به من مىفرمود : همانا عالم آل محمّد ( ص ) در صلب تو قرار دارد و اى كاش من او را درك مىكردم . او همنام اميرمؤمنان ( ع ) است . « 2 » \r\nبشارت ولادت با سعادت آن بزرگوار و بيان برخى از ويژگيهاى او از زبان جدّش امام صادق ( ع ) در روايت يزيد بن سليط چنين آمده است :\r\nامام صادق ( ع ) را در مسير مكه ديدار كرديم . به حضرتش عرض كردم شما پيشوايان پاك هستيد و از مرگ چاره‌اى نيست . در امر امامت و جانشينى خود سخنى بفرماييد تا به ديگران منتقل كنم .\r\nامام صادق ( ع ) فرمود : اينان فرزندان منند و اين ( اشاره به موسىبن‌جعفر ( ع ) ) سرور آنان‌است . . . .\r\nدر وجود او مزيّت ديگرى وجود دارد كه از همهء آنچه برشمردم برتر است و آن اينكه خداوند از صلب او دادرس و فريادرس و نيز نور و فهم و حكم اين امت را بيرون مىآورد . او بهترين مولود و بهترين آفريده‌اى است كه خداوند به وسيله او خونها را از ريختن حفظ و اختلافات را به صلح تبديل مىكند . . . . « 3 » \r\n\r\nنام ، كنيه و القاب\r\n\r\n","description":"","footnote":" ( 1 ) - مصباح ، كفعمى ، ص 523 ( جدول ) و بحارالانوار ، ج 49 ، ص 9 . دربارهء ماه و سال ولادت آن حضرت نقلهاى ديگرى نيز وجود دارد ؛ در بعضىمنابع ، سال ولادت ، سال 153 ه . ق ذكرشده‌است ( ر . ك : عيون‌اخبارالرضا ( ع ) ، ج 1 ، ص 28 و اعلام الورى ، ص 313 ) . ابن شهرآشوب و شيخ صدوق ماه ولادت را ربيع‌الاول نوشته‌اند ( ر . ك : مناقب ، ج 4 ، ص 367 و عيون‌اخبارالرضا ( ع ) ج 1 ، ص 28 ) . ولى نظر مشهور همان است كه در متن آمده است .  ( 2 ) - الانوار البهيّة ، ص 176 .  ( 3 ) - الانوار البهيّة ، ص 176 . ","page_name":" 23 ","page_number":21},
  {"content":"\r\n\r\nنام پيشواى هشتم « على » ، كنيه‌اش « ابوالحسن » و القابش عبارت است از : « رضا » ، « صابر » ، « زكىّ » ، « ولىّ » ، « وفىّ » ، « صدّيق » ، « رضىّ » ، « فاضل » ، « سراج اللَّه » ، « نورالهُدى » ، « قرّة عين المؤمنين » و غيراينها « 1 »  ؛ ولى مشهورتر از همه « رضا » است .\r\nدربارهء لقب « رضا » از دو جهت بين مورخان و محدثان اختلاف است :\r\n1 - از اين جهت كه چرا آن حضرت بدين لقب ناميده شده است . در اين ارتباط چند قول ذكر شده است :\r\nالف - بدان جهت كه امام ( ع ) در آسمان مرضىّ خدا و در زمين ، پسنديده رسول خدا ( ص ) و امامان پس از آن حضرت است .\r\nب - بدين جهت كه موافقان و مخالفان نسبت به آن گرامى اتفاق نظر داشتند و از امامتش خشنود بودند .\r\nج - از آن رو كه مأمون از ولايتعهدىاش خشنود گشت . « 2 » \r\n2 - از اين جهت كه اين لقب از ناحيهء چه كسى به امام ( ع ) داده شده است ؟\r\nاز بعضى منابع استفاده مىشود كه اين لقب را مأمون به امام رضا ( ع ) داده است . « 3 »  وى براى از ميان برداشتن علويان كه مردم رابه « الرّضا من آل محمّد ( ص ) » دعوت مىكردند دستور داد به پيشواى هشتم « رضا » بگويند تا شعار علويان را بر آن حضرت تطبيق دهد و به علويان بنماياند كه اينك با ولايتعهدى آن گرامى خواستهء شما تحقق يافته است و آن كسى را كه شما مىخواستيد ، من بر مسند كار آورده و در صدد واگذارى خلافت به او هستم .\r\nاين نظر هر چند ممكن است از نظر تاريخى درست باشد و مأمون نخستين كسى باشد كه باانگيزه‌هاى سياسىامام ( ع ) را « رضا » ناميده‌است ؛ ولى از نظر روايات مردود است . احاديث بيانگر اين است كه لقب « رضا » از سوى خدا ، پيامبر ( ص ) و حضرت موسى بن جعفر ( ع ) به پيشواى هشتم داده شده است . احمد بن محمد بن ابونصر بزنطى مىگويد : به امام جواد ( ع ) عرض كردم : گروهى از مخالفان شما مىپندارند كه مأمون لقب\r\n\r\n","description":"","footnote":" ( 1 ) - ر . ك : الفصول المهمّة ، ص 244 و مناقب ، ج 4 ، ص 366 .  ( 2 ) - ر . ك : مناقب ، ج 4 ، ص 367 و بحارالانوار ، ج 46 ، ص 10 .  ( 3 ) - ر . ك : الفخرى ، ص 217 ؛ البداية و النهاية ، ج 10 ، ص 258 و كامل ، ابن اثير ، ج 6 ، ص 326 . ","page_name":" 24 ","page_number":22},
  {"content":"\r\n\r\n« رضا » را به پدرتان داده است ؛ چون آن حضرت را براى ولايتعهدى خود پسنديده بود .\r\nامام جواد ( ع ) فرمود :\r\nسوگند به خدا دروغ گفته و خيانت كرده‌اند ؛ بلكه خداوند او را « رضا » ناميد ؛ زيرا آن حضرت مورد پسند خداوند در آسمان و مورد پسند رسول خدا ( ص ) و امامان پس از آن حضرت در زمين بود .\r\nعرض كردم : مگر هر يك از پدران پيشين شما مرضىّ خدا ، پيامبر ( ص ) و ائمّه عليهم‌السّلام نيستند ؟ فرمود : چرا ، چنين هستند .\r\nگفتم : پس چگونه از ميان آنان ، پدرتان ، « رضا » لقب يافته است ؟ فرمود : بدان جهت كه دشمنان آن حضرت همچون دوستانش به او رضايت داشتند ، و اين از ويژگيهاى آن گرامى است ؛ از اين جهت وى از ميان امامان ( ع ) « رضا » ناميده شد . « 1 » \r\nدر روايتى ديگر به نقل از سليمان بن مروزى آمده است :\r\nموسى بن جعفر ( ع ) فرزندش على را « رضا » لقب نهاد و بارها مىفرمود : فرزندم « رضا » را بخوانيد ؛ به فرزندم « رضا » چنين گفتم و فرزندم « رضا » به من چنين گفت . « 2 » \r\n\r\nپدر و مادر\r\nپدر امام هشتم ، حضرت موسى بن جعفر ( ع ) و مادرش زنى با فضيلت به نام « نجمه » است كه « امّ البنين » ، « تُكْتَم » ، « سمان » ، « خيزران » و . . . نيز خوانده ، مىشد . زمانى كه پيشواى هشتم ( ع ) از او متولد شد نام « طاهره » را بر او نهادند . « 3 »  بحث از اين بانوى گرامى را در چند محور پى مىگيريم .\r\n\r\nالف - چگونگى راهيابى به بيت امامت\r\n\r\n","description":"","footnote":" ( 1 ) - عيون اخبارالرضا ( ع ) ، ج 1 ، ص 24 . در ضمن از اين روايت علّت ملقّب شدن آن حضرت به « رضا » نيز معلوم مىشود .  ( 2 ) - همان ، ص 25 .  ( 3 ) - ر . ك : دلائل الامامة ، ص 183 ؛ مناقب ، ج 4 ، ص 367 و اعلام الورى ، ص 313 . ظاهراً اين بانوى مكرّم در ايام اسارت « تكتم » خوانده مىشد ، سپس در خانهء حميده خاتون به نام « نجمه » و بعد از تولد حضرت رضا ( ع ) « طاهره » ناميده شده است . ","page_name":" 25 ","page_number":23},
  {"content":"\r\n\r\nنجمه خاتون ، بانويى بزرگوار بوده است كه در سِلك بردگان ، از آفريقا به مدينه آورده شده بود . جريان راهيابى آن بانوى مكرم به بيت امامت و افتخار همسرى موسىبن جعفر ( ع ) بنابر نقل شيخ كلينى و شيخ مفيد چنين است :\r\nهشام بن احمر « 1 »  مىگويد : حضرت موسى بن جعفر ( ع ) به من فرمود : آيا خبر دارى كه در اين روزها كسى از برده فروشان مغرب به مدينه آمده باشد ؟ عرض كردم : اطلاع ندارم . فرمود : چرا ، مردى از اهالى مغرب وارد مدينه شده است ، بيا نزد او برويم .\r\nامام ( ع ) سوار بر مركب خود شد . من نيز سوار شدم و به نزد آن مرد رفتيم ؛ ديديم مردى از اهالى مغرب بردگانى چند همراه دارد .\r\nبه او گفتيم : بردگانت را به ما نشان بده ! او هفت تن از كنيزان خود را به ما نشان داد .\r\nولى امام ( ع ) هيچ يك از آنان را نپسنديد و فرمود : كنيز ديگرى بياور ! برده فروش گفت : جز يك كنيز بيمار بردهء ديگرى ندارم . حضرت فرمود : چه اشكال دارد كه او را به ما نشان دهى ؟\r\nبرده فروش امتناع كرد . امام ( ع ) بازگشت . روز بعد مرا نزد او فرستاد و فرمود : آن كنيز را به هر قيمت شده بخر . من نزد برده‌فروش رفتم . گفت : من آن كنيز را به كمتر از فلان مبلغ نمىفروشم . من به همان قيمت او را خريدم .\r\nمرد مغربى ( پس از فروش كنيز ) پرسيد : آن مرد كه ديروز همراه تو آمده بود چه كسى بود ؟ گفتم : مردى از بنى هاشم . گفت : از كدام تيره ؟ گفتم : بيش از اين اطلاعى ندارم ؟\r\nگفت : اينك من تو را از جريان خريدارى اين كنيز مطلع مىسازم :\r\nمن او را از دورترين نقطه مغرب‌زمين ( آفريقا ) خريدم . زنى از اهل كتاب با من ديدار كرد و گفت : اين كنيز نزد تو چه مىكند ؟ گفتم : او را براى خود خريده‌ام . گفت : سزاوار نيست كه اين كنيز نزد فردى چون تو باشد ؛ بلكه سزاوار است نزد بهترين مرد روى زمين باشد و پس از اندك‌مدتى پسرىازاو متولد خواهدشد كه در شرق وغرب عالم مانندش متولد نشده باشد !\r\nهشام مىگويد : من كنيز را به مدينه نزد موسى بن جعفر ( ع ) بردم . زمان چندانى نگذشت كه حضرت رضا ( ع ) از او متولد شد . « 2 » \r\n\r\n","description":"","footnote":" ( 1 ) - در ارشاد ، نام او « هشام بن احمد » ضبط شده است .  ( 2 ) - كافى ، ج 1 ، ص 486 ؛ ارشاد ، ص 307 . ","page_name":" 26 ","page_number":24},
  {"content":"\r\n\r\nاز بعضى روايات برمىآيد كه جريان خريدارى اين بانوى با فضيلت توسط موسى بن جعفر ( ع ) به امر پروردگار بوده است . مسعودى و طبرى مىنويسند :\r\nهنگامى كه موسى بن جعفر ( ع ) تكتم را خريدارى نمود گروهى از ياران خود را جمع كرد و فرمود : به خدا سوگند ، من اين كنيز را جز به دستور و وحى خداوند خريدارى نكرده‌ام .\r\nو چون از علّت آن پرسيدند فرمود : در خواب ، جدّم و پدرم در حالى كه پارچه حريرى در دست داشتند نزد من آمدند . آن پارچه را بر زمين پهن كردند و گشودند . ناگهان من صورت اين كنيز را در آن پارچه ديدم .\r\nجدّم و پدرم فرمودند : اى موسى ! از اين كنيز بهترين بندگان خداوند در روى زمين بعد از تو متولد خواهد شد .\r\nسپس به من دستور دادند هنگامى كه فرزند تكتم متولد شد نام او را « على » بگذارم و افزودند : خداوند به وسيلهء او عدل و داد و محبّت و رأفت را آشكار مىگرداند . خوشا به حال كسى كه او را تصديق كند و امامتش را بپذيرد ، و واى بر آن فردى كه به دشمنى با او برخيزد و منكر امامتش گردد . « 1 » \r\n\r\nب - مليّت و موطن\r\nدر روايت نخستى كه در ارتباط با مادر امام رضا ( ع ) نقل كرديم آن بانوى گرانقدر را از « اقصى المغرب » يعنى دورترين نقطهء آفريقا معرفى كرده است ؛ امّا اينكه از كدام شهر و ناحيهء مغرب بوده است ميان مورخان و محدثان اختلاف است .\r\nگروهى او را اهل « نوبه » مىدانند كه منطقهء وسيعى در آفريقاست و امروزه به آن « سودان » مىگويند . از اين رو يكى از نامهاى آن گرامى را « سكن نوبيّه » ذكر كرده‌اند . « 2 » \r\nگروهى ديگر او را اهل « مُرسِيَه » ذكر كرده‌اند ؛ امّا مشخص نكرده‌اند كه آن بانو از « مُرْسِيَهء آفريقا » بوده يا از « مُرْسِيَهء اندلس » . ولى از آنجا كه « مرسيهء اندلس » در قرن سوّم هجرى و توسط عبدالرحمان بن حكم اموى بنا نهاده شد و او چند سال پس از شهادت\r\n\r\n","description":"","footnote":" ( 1 ) - اثبات الوصيّة ، ص 171 و دلائل الامامه ، ص 176 .  ( 2 ) - ر . ك : دلائل الامامة ، ص 183 ؛ مناقب ، ج 4 ، ص 367 . ","page_name":" 27 ","page_number":25},
  {"content":"\r\n\r\nامام رضا ( ع ) به حكومت اندلس دست يافت و پس از آن شهر « مرسيه » را ساخت ، امكان آنكه مادر امام رضا ( ع ) از « مرسيهء اندلس » باشد منتفى است .\r\nنتيجهء بحث اين مىشود كه مادر حضرت رضا ( ع ) كه از او گاهى به عنوان « خيزران مُرْسيه » « 1 »  و زمانى به عنوان « شقراء نوبيّه » « 2 »  ياد مىشود بايد از « مرسيه آفريقا » باشد .\r\nياقوت حموى مىنويسد :\r\nمَرْسَى الخَرَزْ جاى آبادى است در ساحل آفريقا كه فاصلهء آن تا « بونه » سه روز راه است . « 3 » \r\nاحتمال‌مىرود نجمه‌خاتون‌اهل همين « بونه » باشد كه‌بعدهابه « نوبه » تصحيف‌شده‌است . « 4 » \r\n\r\nج - شخصيّت\r\nنجمه ، زن بسيار با فضيلت ، خردمند ، متديّن و عابدى بود . در شأن و مرتبت او گفته شده است :\r\nنجمه از برترين زنان در عقل و دين بود و سرور خود حُمَيْدَه را بسيار گرامى مىداشت . « 5 » \r\nاز بعضى روايات استفاده مىشود كه او در آغاز كنيز « حُمَيْدَه » مادر امام كاظم ( ع ) بوده و چون در فرزانگى و بينش دينى و نيز اخلاق و رفتار اجتماعى مرتبتى و الا داشت ، او را به پسرش امام كاظم ( ع ) بخشيد . در حديث آمده است :\r\nهنگامى كه حميده ، نجمه - مادر امام رضا ( ع ) - را خريد ، شبى رسول خدا ( ص ) را در خواب ديد كه به او فرمود : « اى حميده ! نجمه را به فرزند خود موسى ببخش كه از او فرزندى متولد مىشود كه بهترين مردم روى زمين خواهد بود . » بدين جهت حميده ، نجمه را به آن حضرت بخشيد . « 6 » \r\nنجمه آن چنان مقام و جايگاهى نزد حميده داشت كه درباره‌اش گفت :\r\n\r\n","description":"","footnote":" ( 1 ) - ر . ك : مناقب ، ج 4 ، ص 367 .  ( 2 ) - ر . ك : الفصول المهمة ، ص 244 .  ( 3 ) - معجم البلدان ، ج 5 ، ص 106 .  ( 4 ) - برگرفته شده از اخبار و آثار حضرت امام رضا ( ع ) ، ص 23 - 26 .  ( 5 ) - الانوار البهيّه ، ص 177 و عيون اخبار الرضا ( ع ) ، ج 1 ، ص 24 .  ( 6 ) - عيون اخبار الرضا ( ع ) ، ج 1 ، ص 26 . ","page_name":" 28 ","page_number":26},
  {"content":"\r\n\r\nمن هرگز كنيزى با فضيلت‌تر از او نديده‌ام . « 1 » \r\nمادر امام رضا ( ع ) به عبادت و نمازهاى مستحبى و اذكار ، اهميّت زيادى مىداد و براى آنكه رسيدگى و مراقبت فرزندش مانع انجام نوافل و ذكرهاى مستحبى وى نگردد خواسته بود تا دايه‌اى براى او بگيرند كه مادرش را در شير دادن به كودك خود يارى كند . « 2 » \r\n\r\nفرزندان\r\nامام رضا ( ع ) بر خلاف پدر بزرگوارش فرزند چندانى نداشت و حتى بنابر نوشتهء بسيارى از مورخان و محدثان معتبر مانند شيخ مفيد ، طبرسى ، طبرى و ابن شهر آشوب آن حضرت جز امام جواد ( ع ) فرزندى نداشته است . « 3 » \r\nدر بعضى از منابع براى امام ( ع ) دو پسر ذكر شده است : محمّد جواد ( ع ) و موسى ( ع ) . « 4 »  در بعضى ديگر ، شش فرزند براى آن حضرت بيان شده است : پنج پسر به نامهاى : محمّد جواد ( ع ) ، حسن ، جعفر ، ابراهيم و حسين و يك دختر به نام عايشه . « 5 » \r\nمىتوان ميان اين نقلها به دو گونه جمع كرد : نخست آنكه اين افراد كه نام برده شده‌اند فرزندان امام جواد ( ع ) بوده‌اند كه فرزندان امام رضا ( ع ) نيز محسوب مىشوند . ديگر آنكه فرزندان خود امام رضا ( ع ) باشند ولى در زمان حيات آن حضرت درگذشته‌اند . آنچه محرز و مسلم‌است اين‌است كه امام‌رضا ( ع ) به هنگام‌شهادت فرزندى بجزامام‌جواد ( ع ) نداشته‌است .\r\nخلاصه\r\nهشتمين پيشواى شيعيان در يازدهم ذيقعده ، سال 148 ه . ق در مدينه متولد شد . امام صادق ( ع ) پيش از تولد آن حضرت آرزوى درك او را مىكرد .\r\n\r\n","description":"","footnote":" ( 1 ) - همان ، ص 24 .  ( 2 ) - همان .  ( 3 ) - ر . ك : ارشاد ، ص 316 ؛ اعلام الورى ، ص 344 ؛ دلائل الامامة ، ص 184 و مناقب ، ج 4 ، ص 367 .  ( 4 ) - ر . ك : بحارالانوار ، ج 46 ، ص 222 .  ( 5 ) - ر . ك : الفصول المهمّه ، ص 264 ؛ نور الابصار ، ص 325 ؛ بحارالانوار ، ج 46 ، ص 222 . ","page_name":" 29 ","page_number":27},
  {"content":"\r\n\r\nنام آن گرامى « على » كنيه‌اش « ابوالحسن » و مشهورترين لقبهايش « رضا » ست . لقب « رضا » از سوى خداوند ، پيامبر ( ص ) و پدر بزرگوارش به آن حضرت داده شد ؛ چون وى در آسمان نزد خدا و در زمين نزد پيامبر و امامان معصوم عليهم السّلام پسنديده بود .\r\nپدر آن بزرگوار ، امام كاظم ( ع ) و مادرش زنى بزرگوار به نام « نجمه » است كه برده فروشى او را به صورت برده و كنيز از سرزمين آفريقا به مدينه آورده بود و امام كاظم ( ع ) وى را به دستور الهى خريدارى كرد . موطن او نزد مورخان بين « نوبه » - سودان كنونى - و « مُرْسِيَه » مورد اختلاف است .\r\nنجمه ، بانوى با فضيلت ، انديشمند و عابد بود و به عبادت و نمازهاى مستحبّى و اذكار عنايت زيادى داشت .\r\nدر تعداد فرزندان امام هشتم ( ع ) اختلاف است ، اكثريّت بر اين عقيده‌اند كه آن حضرت جز امام جواد ( ع ) فرزندى نداشته است ، ولى بعضى دو و بعضى شش فرزند براى آن گرامى ذكر كرده‌اند .\r\nپرسش\r\n1 - امام رضا ( ع ) در چه تاريخى متولد شد ؟\r\n2 - لقب « رضا » توسط چه كسى و به چه جهت به امام هشتم ( ع ) داده شده است ؟\r\n3 - مادر امام رضا ( ع ) چه نام داشت و از كجا بود ؟\r\n4 - مقام عبادت و بندگى امام هشتم ( ع ) چه گونه بود ؟\r\n5 - حضرت رضا ( ع ) چند فرزند داشت ؟\r\n\r\n","description":"","footnote":"","page_name":" 30 ","page_number":28},
  {"content":"\r\n\r\n\r\nدرس دوّم : : فضائل و مكارم اخلاقى\r\nحضرت على بن موسى الرضا ( ع ) همچون نياكان خود ، گوهرى پاك و اصيل داشت و به زيور فضايل نفسانى و مكارم اخلاقى آراسته و از هر گونه زشتى و پليدى و رذايل اخلاقى بدور بود ؛ زيرا مشيت و ارادهء حق تعالى - به مقتضاى آيهء تطهير « 1 »  - بر طهارت و پاكى آن وجود مقدس و ساير امامان ( ع ) از هر عيب و نقصى تعلق گرفته است .\r\nفضائل و مكارم اخلاقى حضرت رضا ( ع ) را در چند محور مرور مىكنيم :\r\n\r\n1 - عبادت\r\nبزرگترين امتياز مردان الهى ، ارتباط ويژه و تنگاتنگ آنان با خداى خويش است ؛ ارتباطى كه از عمق بندگى ، خلوص و عشق آنان به معبود و محبوب خود سرچشمه مىگيرد و چشم دل و جانشان را جز به چهره يار متوجه نمىسازد .\r\nپيشواى هشتم ( ع ) در بندگى خدا يگانهء عصر خود بود . رجاء بن ابى ضحّاك ، فرستاده مأمون براى بردن امام رضا ( ع ) از مدينه به مرو ، گوشه‌هايى از عبادت آن گرامى را در طول سفر چنين بيان مىكند :\r\nاز مدينه تا مرو خدمت حضرت رضا ( ع ) بودم و تمام رفتار و حركات او را زير نظر داشتم . سوگند به خدا ، كسى را در پرهيزگارى و ياد و ذكر خدا در همهء اوقات و شدّت خوف از پروردگار مانند او نديدم .\r\nعلى بن موسى پس از اقامهء نماز صبح در مصلّاى خود مىنشست و مشغول تسبيح و تهليل و تكبير و ستايش خداوند بود و بر پيامبر ( ص ) و خاندانش درود مىفرستاد تا زمانى كه خورشيد طلوع مىكرد .\r\nسپس سر بر سجده مىنهاد و تا مقدارى از آفتاب گذشته همچنان بر سجده بود . . . .\r\nو به تفصيل ، برنامهء عبادى آن حضرت را در طول شب و روز بيان مىكند و دربارهء تهجّد و شب‌زنده‌دارى آن حضرت و اهميّت به نافلهء شب مىگويد :\r\n\r\n","description":"","footnote":" ( 1 ) - آيهء 33 ، سوره احزاب ( 33 ) : انَّما يُريدُ اللَّهُ لِيُذْهِبَ عَنْكُمُ الرِّجْسَ اهْلَ الْبَيْتِ وُ يُطَهِّرَكُمْ تَطْهيراً . ","page_name":" 31 ","page_number":29},
  {"content":"\r\n\r\nچون ثلث آخر شب فرامىرسيد از بستر برمىخاست و تسبيح و تحميد و تهليل و استغفار مىكرد ؛ سپس مسواك مىزد و به نماز شب مىايستاد . « 1 » \r\nعبدالسّلام بن صالح هروى مىگويد : زمانى كه امام رضا ( ع ) در سرخس بازداشت بود نزد او رفتم و از زندانبان اجازه ملاقات خواستم . او گفت : امكان ديدار وجود ندارد . وقتى علّت را سؤال كردم گفت :\r\nزيرا آن حضرت گاهى در شب و روز هزار ركعت نماز مىخواند . در طول اين مدت تنها لحظاتى در آغاز روز و پيش از ظهر و نزديك غروب آفتاب به نماز اشتغال ندارد ؛ ولى در اين اوقات نيز در مصلّاى خود به دعا و مناجات مىپردازد . . . . « 2 » \r\nابراهيم بن عباس در وصف عبادت پيشواى هشتم ( ع ) مىگويد :\r\nحضرت رضا ( ع ) شبها كمتر مىخوابيد و بيشتر شب را به شب زنده‌دارى سپرى مىكرد . بعضى شبها نيز از اوّل شب تا صبح بيدار مىماند و روزه ، زياد مىگرفت و روزهء سه روز در هر ماه را هرگز ترك نمىكرد و مىفرمود : روزه گرفتن سه روز در هر ماه مساوى با روزه گرفتن تمام سال است . « 3 » \r\nحضرت رضا ( ع ) علاوه بر آنكه با عمل و رفتارش ديگران را به عبادت خدا سوق مىداد با زبان و گفتار نيز آنان ، بويژه اعضاى خانواده خود را به تهجّد و شب زنده دارى فرا مىخواند ، يكى از كنيزان امام ( ع ) مىگويد :\r\nروش امام ( ع ) اين بود كه هر شب ما را براى عبادت و نماز شب بيدار مىكرد . « 4 » \r\nبا ذكر دو نمونهء ديگر از سيره عبادى امام هشتم ( ع ) اين بخش را به پايان مىبريم .\r\n- روش‌امام ( ع ) چنان‌بود كه نمازصبح را اول وقت مىخواند و پس‌ازنمازبه سجده‌مىرفت و تازمانىكه خورشيد بالامى آمد همچنان در سجده‌بود ؛ سپس به كارهاى روزانه مىپرداخت . « 5 » \r\n- امام رضا ( ع ) به هنگام نماز ، لباس پشمين مىپوشيد . « 6 » \r\n\r\n","description":"","footnote":" ( 1 ) - عيون اخبار الرضا ( ع ) ، ج 2 ، ص 194 - 196 و بحارالانوار ، ج 49 ، ص 91 - 93 .  ( 2 ) - همان ، ص 197 و 91 .  ( 3 ) - همان ، ص 198 و 91 .  ( 4 ) - همان ، ص 193 ؛ بحارالانوار ، ج 49 ، ص 89 .  ( 5 ) - عيون اخبار الرضا ( ع ) ، ج 2 ، ص 193 ؛ بحارالانوار ، ج 49 ، ص 90 .  ( 6 ) - بحارالانوار ، ج 49 ، ص 91 . ","page_name":" 32 ","page_number":30},
  {"content":"\r\n\r\n\r\n2 - انس با قرآن\r\nوحدت و يگانگى قرآن « صامت » و قرآنهاى « ناطق » در عالم معنا موجب مىشود كه اين « ثقلين » به يادگار مانده از پيامبر ( ص ) در عالم ظاهر نيز با يكديگر ، انس و رابطهء تنگاتنگ داشته باشند . ابراهيم بن عباس رابطهء حضرت على بن موسى ( ع ) با قرآن را چنين توصيف كرده است :\r\nتمام سخنان حضرت‌رضا ( ع ) و پاسخهاى او ( به سؤالات‌افراد ) و استنادهاى آن گرامى برگرفته شده از قرآن‌بود و هرسه‌روز يك ختم‌قرآن‌مىكرد ومىفرمود : اگربخواهم دركمتر از سه روز هم مىتوانم ختم كنم ؛ و ليكن به هنگام تلاوت آن به هيچ آيه‌اى برنمىخورم مگر آنكه در آن مىانديشم كه چه وقت و در چه موردى نازل شده است ؛ از اين رو ، هر سه روز يك بار ختم قرآن مىكنم . « 1 » \r\nرجاء بن ابى ضحاك نيز در اين باره مىگويد :\r\nعلى بن موسى ( ع ) شب ، هنگام قرار گرفتن در بستر ، بسيار قرآن تلاوت مىكرد و چون به آيه‌اى برمىخورد كه دربارهء بهشت يا دوزخ بود ، مىگريست و از خداوند بهشت را درخواست مىكرد و از آتش جهنم به او پناه مىبرد . « 2 » \r\nمنشأ اين تأمّل و ژرف نگرى حضرت رضا ( ع ) نسبت به قرآن و تحول و تأثر آن گرامى از آيات وعد و وعيد آن اين است كه او قرآن را ريسمان محكم الهى و هدايتگر انسان به « صراط مستقيم » و بهشت مىدانست .\r\nروزى در محضر امام رضا ( ع ) سخن از قرآن به ميان آمد . امام ( ع ) درباره نظم قرآن و اعجاز و حجت آن با اهميّت سخن گفت ؛ سپس فرمود :\r\n« هُوَ حَبْلُ اللَّهِ الْمَتينُ وَعُرْوَتُهُ الْوُثْقى وَ طَريقَتُهُ الْمُثْلَى الْمُؤَدّى الَى الْجَنَّةِ وَ الْمُنْجى مِنَ النَّارِ ، لا يَخْلُقُ عَلَى الْازْمِنَةِ وَ لا يَغَثُّ عَلَى الْالْسِنَةِ لِانَّهُ لَمْ يُجْعَلْ لِزَمانٍ دُونَ زَمانٍ بَلْ جُعِلَ دَليلَ الْبُرْهانِ وَ الْحُجَّةَ عَلى كُلِّ انْسانٍ ، لايَأْتيهِ الْباطِلُ مِنْ بَيْنِ يَدَيْهِ\r\n\r\n","description":"","footnote":" ( 1 ) - عيون اخبار الرضا ( ع ) ، ج 2 ، ص 193 و بحارالانوار ، ج 49 ، ص 90 .  ( 2 ) - همان ، ص 196 و 94 . ","page_name":" 33 ","page_number":31},
  {"content":"\r\n\r\nوَ لا مِنْ خَلْفِه ، تَنْزيلٌ مِنْ حَكيمٍ حَميدٍ » . « 1 » \r\nقرآن ، ريسمان محكم خداوند و دستگيره استوار و راه روشن و مستقيم اوست كه انسان را به بهشت رهنمون مىسازد و از دوزخ رهايى مىبخشد .\r\nقرآن ، با گذشت زمان كهنه نمىشود و با فزونى قرائت و تلاوتش از ارزش نمىافتد ؛ زيرا قرآن براى زمانى مخصوص و معين قرار داده نشده بلكه حجّت و برهان براى همه انسانها در همهء زمانهاست كه هيچ گونه باطلى ، نه از پيش رو ، و نه از پشت سر ، به سراغ آن نمىآيد چرا كه از سوى خداوند حكيم و شايستهء ستايش نازل شده است .\r\nپيشواى هشتم ( ع ) علاوه بر آنكه خود همدم با قرآن بود به پيروى از جدّ بزرگوارش رسول خدا ( ص ) - كه امّت خويش را به هنگام روى آوردن فتنه‌ها به چنگ زدن به ريسمان محكم قرآن توصيه مىكرد « 2 »  - پيروان خود را به هنگام گرفتارى و احساس بيم و خطر به روى آوردن به كتاب الهى سفارش كرده مىفرمود :\r\n« اذا خِفْتَ امْراً فَاقْرَأْ مِأَةَ آيَةٍ مِنَ الْقُرْآنِ مِنْ حَيْثُ شِئْتَ ثُمَّ قُلْ : اللَّهُمَّ اكْشِفْ عَنِّى الْبَلاءَ ثَلاثَ مَرّاتٍ » « 3 » \r\nهر گاه از چيزى ترسيدى صد آيه از قرآن مجيد را از هر جا كه خواستى تلاوت كن ، سپس سه بار بگو : « اللَّهُمَّ اكْشِفْ عَنِّى الْبَلاءَ » .\r\n\r\n3 - زهد و ساده زيستى\r\n« زهد » و دلبستگى نداشتن به دنيا و زخارف آن يك فضيلت اخلاقى ارزشمند براى همهء انسانهاى كمالجو است ، در مقابل « رغبت » به معناى تمايل و علاقمندى و دلبستگى به دنيا يك رذيلت و صفت مذموم اخلاقى به شمار مىرود .\r\nاين فضيلت در زندگى مردان الهى به عنوان يك اصل اساسى و اجتناب ناپذير مطرح است . در دعاى شريف ندبه مىخوانيم :\r\n\r\n","description":"","footnote":" ( 1 ) - عيون اخبار الرضا ( ع ) ، ج 2 ، ص 137 .  ( 2 ) - ر . ك : تفسير عياشى ، ج 1 ، ص 2 .  ( 3 ) - مكارم الاخلاق ، ص 363 . ","page_name":" 34 ","page_number":32},
  {"content":"\r\n\r\n« بَعْدَ انْ شَرَطْتَ عَلَيْهِمُ الزُّهْدَ فى دَرَجاتِ هذِهِ الدُّنْيَا الدَّنِيَّةِ وَ زُخْرُفِها وَ زِبْرِجِها فَشَرَطُوا لَكَ ذلِكَ »\r\nبعد از آنكه زهد در مقامات و درجات و زيب و زيور اين دنياى پست را بر آنان ( اولياى خود ) شرط كردى ، آنان نيز بر اين شرط پايبند شدند .\r\nاولياى خدا - بر اساس اين پيمان - در هر حال ؛ در حال دارايى و تنگدستى خود را متعهد به زهد و ساده زيستى در اين جهان مىدانستند . از اين رو مىبينيم على بن موسى ( ع ) با همهء امكانات و نعمتهايى كه در اختيارش بود در زندگىاش بر اين اصل اهتمام داشت ؛ چندان كه سرسخت‌ترين دشمنش ، مأمون عباسى بدان اعتراف كرده و وجود اين صفت را در آن حضرت يكى از نشانه‌هاى شايستگى او براى منصب خلافت دانسته خطاب به آن گرامى مىگويد :\r\n« يَابْنَ رَسُولِ اللَّهِ ! قَدْ عَرَفْتُ عِلْمَكَ وَ فَضْلَكَ وَ زُهْدَكَ وَ وَرَعَكَ وَ عِبادَتَكَ وَ اراكَ احَقَّ بِالْخَلافَةِ مِنى »\r\nاى فرزند رسول خدا ( ص ) ! من ، دانش ، فضيلت ، زهد ، تقوا و مقام بندگى شما را خوب مىشناسم ؛ بر اين اساس شما را براى منصب خلافت شايسته‌تر از خود مىدانم .\r\nامام ( ع ) در پاسخ مأمون بر اعترافات او صحّه گذاشت و فرمود :\r\n« بِالْعُبُودِيَّةِ لِلَّهِ عَزَّوَجَلَّ افْتَخِرُ ، وَ بِالزُّهْدِ فِى الدُّنْيا ارْجُوالنَّجاةَ مِنْ شَرِّ الدُّنْيا ، وَ بِالْوَرَعِ عَنِ الَمحارِمِ ارْجُو الْفَوْزَ بِالْمَغانِمِ ، وَ بِالتَّواضُعِ فِى الدُّنْيا ارْجُوالرَّفْعَةَ عِنْدَ اللَّهِ عَزَّوَجَلَّ » « 1 » \r\nبه بندگى خداى بزرگ افتخار مىكنم ، و به وسيلهء زهد در دنيا آرزومند رهايى از شرّ دنيا هستم ، و در پرتو ورع و پارسايى از محرّمات اميد دستيابى به غنيمتهاى الهى را دارم ، و با فروتنى در دنيا اميد رفعت و بلند مقامى نزد خداى عزّوجلّ را دارم .\r\nابو عباد مقام زهد و ساده زيستى حضرت رضا ( ع ) را چنين توصيف مىكند :\r\nحضرت رضا ( ع ) در تابستان بر روى حصير مىنشست و در زمستان بر روى گليم و لباسهاى\r\n\r\n","description":"","footnote":" ( 1 ) - عيون اخبار الرّضا ( ع ) ، ج 2 ، ص 151 . ","page_name":" 35 ","page_number":33},
  {"content":"\r\n\r\nزبر و خشن بر تن مىكرد ولى هنگامى كه در برابر مردم ظاهر مىشد خود را براى آنان مىآراست ( و از لباسهاى عادى كه مردم مىپوشيدند استفاده مىكرد ) . « 1 » \r\nكنيزى به نام « عذر » - كه مدتى كنيز مأمون بود و در خانهء او مىزيست ، سپس مأمون او را به امام رضا ( ع ) بخشيد ، پس از مدتى نيز امام ( ع ) او را به عبداللّه بن عباس هبه كرد - در مقام مقايسهء زندگى اين سه شخصيّت مهم سياسى آن روز مىگويد :\r\nما در خانهء مأمون در بهشتى از خوراكيها ، آشاميدنيها ، زيور آلات و عطريات و پولهاى فراوان مىزيستيم ، تا آنكه مأمون مرا به امام رضا ( ع ) بخشيد .\r\nزمانى كه به خانهء آن حضرت رفتم تمامى آن امكانات و نعمتها را از دست دادم . . . چندانكه پيوسته آرزو مىكردم از خانهء آن حضرت بروم . تا آنكه امام رضا ( ع ) مرا به عبداللّه بن عباس بخشيد و زمانى كه به خانهء او منتقل گشتم گويى دوباره وارد بهشت شده‌ام . « 2 » \r\nيكى از اهداف شيطانى مأمون از طرح مسألهء ولايتعهدى امام رضا ( ع ) اين بود كه آن حضرت را به دستگاه پر زرق و برق خلافت نزديك و درنهايت به دنيادوستى و جاه‌طلبى متّهم كند « 3 »  ، ولى مناعت طبع و مقام زهد پيشواى هشتم توطئه او را خنثى كرد . امام ( ع ) پس از پذيرش ولايتعهدى نيز با بىاعتنايى به تشكيلات سلطنتى مأمون ، به زندگى ساده و بىآلايش دوران پيش از ولايتعهدى خود ادامه داد و در بيانى ، آن دوران را عزيزترين و مطلوبترين دوران زندگى خود قلمداد كرد و فرمود :\r\nاين امر ، ( ولايتعهدى ) هرگز نعمتى برايم نيفزوده است . زمانى كه در مدينه بودم ، دستخطم در شرق و غرب خوانده مىشد . در آن زمان بر استر سوار مىشدم و ( با آرامى و آزادى ) كوچه‌هاى مدينه را مىپيمودم و اين حالت از همه چيز برايم عزيزتر و مطلوبتر بود . « 4 » \r\nخلاصه\r\n\r\n","description":"","footnote":" ( 1 ) - عيون اخبار الرضا ( ع ) ، ج 2 ، ص 192 و مناقب ، ج 4 ، ص 360 .  ( 2 ) - عيون اخبار الرضا ( ع ) ، ج 2 ، ص 193 .  ( 3 ) - امام ( ع ) در يكى از گفتگوهاى خود با مأمون به اين هدف وى اشاره كرده مىفرمايد : تو مىخواهى مردم بگويند على بن موسىالرضا از دنيا روى گردان نيست . اين دنياست كه بر او اقبال نكرده است . مگر نمىبينيد چگونه به طمع خلافت ، ولايتعهدى را پذيرفته است ( ر . ك : مناقب ، ج 4 ، ص 363 ) .  ( 4 ) - عيون اخبار الرضا ( ع ) ، ج 2 ، ص 152 . ","page_name":" 36 ","page_number":34},
  {"content":"\r\n\r\nحضرت رضا ( ع ) به زيور فضائل نفسانى و مكارم اخلاقى آراسته و از هر گونه زشتى و پليدى منزّه بود . فضائل و مكارم اخلاقى آن حضرت كه در اين درس مورد اشاره قرار گرفته عبارتند از :\r\n1 - عبادت : پيشواى هشتم ( ع ) در عبادت يگانهء عصر خود بود . اعترافات و اظهار نظرهاى افرادى مثل رجاء بن ابى ضحّاك ، ابراهيم بن عباس و عبدالسّلام بن صالح هروى ترسيم كننده گوشه‌هايى از عبادتهاى بسيار آن حضرت است .\r\n2 - انس با قرآن : امام رضا ( ع ) همدم و انيس با قرآن بود ، در هر سه شبانه روز يك بار ختم قرآن مىكرد و به هنگام تلاوت در آيات الهى تدبّر مىنمود و نيز به هنگام خواب بسيار قرآن مىخواند و به آيات بهشت و جهنّم كه مىرسيد مىگريست .\r\n3 - زهد و ساده‌زيستى : زهد در زندگى رهبران الهى از جمله امام رضا ( ع ) به عنوان يك اصل مطرح بود و آن حضرت در همهء دوران زندگى خود حتى در دوران ولايتعهدى كه امكانات رفاهى برايش مهيّا بود بسيار زاهدانه و ساده مىزيست . نوشته‌اند : فرش آن گرامى در تابستان حصير و در زمستان گليم بود و لباسهاى زبر و خشن مىپوشيد و در سخنى خطاب به مأمون ، روش زاهدانه خود را وسيلهء رهايى خويش از شرّ دنيا قلمداد كرد .\r\nپرسش\r\n1 - رجاء بن ابى ضحّاك عبادت امام رضا ( ع ) را چگونه توصيف مىكند ؟\r\n2 - زندانبان سرخس عبادتهاى امام ( ع ) را در زندان چگونه توصيف مىكند ؟\r\n3 - اهتمام امام رضا ( ع ) به تهجّد و نافلهء شب چگونه بود ؟\r\n4 - رابطه و ميزان انس پيشواى هشتم ( ع ) با قرآن را به اختصار بيان كنيد .\r\n5 - حضرت رضا ( ع ) چگونه مىزيست و ميزان بهره‌مندىاش ازنعمتهاى دنيوى در چه حدّ بود ؟\r\n\r\n","description":"","footnote":"","page_name":" 37 ","page_number":35},
  {"content":"\r\n\r\n\r\nدرس سوّم : : برخوردهاى تربيتى و سازنده\r\nدر درس گذشته برخى از فضائل نفسانى و مكارم اخلاقى پيشواى هشتم ( ع ) را كه ترسيم كننده چگونگى رابطهء اين بندهء صالح و برگزيدهء خدا با پروردگار خويش بود ، يادآورى كرديم ؛ در اين درس به بخشى ديگر از برجستگيها و فضائل اخلاقى آن حضرت در برخورد و معاشرت با افراد مختلف اشاره مىكنيم .\r\n\r\n1 - ارج نهادن به انسانها :\r\n\r\nالف - خدمتكاران و زيردستان\r\nعلى بن موسى ( ع ) به همهء افراد از نظر انسانى - صرف نظر از مليّت و موقعيّت شغلى و اجتماعى آنان - حرمت و ارج مىنهاد و برابرى آنها را در حقوق ملاحظه مىكرد . از تحقير انسانها و پست شمردن آنان و توهين و استهزاء سخت پرهيز داشت . همهء انسانها حتى غلامان و سياهان مورد عنايت و توجه او بودند . نمونه‌هاى زير بيانگر اين سيره انسان دوستانهء آن حضرت است .\r\nمردى از اهالى بلخ مىگويد :\r\nهمراه امام رضا ( ع ) در سفرش به خراسان بودم . روزى سفره غذايى طلبيد و همهء خدمتكاران و غلامان - اعم از سياهان و ديگران - را سر سفره جمع كرد .\r\nگفتم : جانم به فدايت ، كاش براى اينان سفره‌اى جدا قرار مىدادى ! فرمود : ساكت باش ! خدا\r\n\r\n","description":"","footnote":"","page_name":" 38 ","page_number":36},
  {"content":"\r\n\r\nيكى است ، پدر و مادر همه يكى است ، پاداش هم ( در قيامت ) به اعمال است . « 1 » \r\nياسر ، خادم حضرت رضا ( ع ) مىگويد :\r\nامام رضا ( ع ) هر گاه تنها ( و فارغ از كارهاى روزانه ) مىشد ، تمام اطرافيان خود را - از كوچك و بزرگ - پيرامون خود جمع مىكرد ، با آنان حرف مىزد و انس مىگرفت ؛ آنان هم با وى مأنوس مىشدند ، و هر گاه بر سفره مىنشست ، كوچك و بزرگ را صدا مىكرد ، حتّى كار پرداز و حجامت كننده را بر سفرهء خويش مىنشانيد . « 2 » \r\nهمو مىگويد : امام رضا ( ع ) به ما فرمود :\r\nاگر من بالاى سر شما ايستادم و شما در حال غذا خوردن بوديد ، بلند نشويد تا اينكه از غذا خوردن فارغ شويد . گاهى حضرت يكى از ما را ( براى انجام كارى ) صدا مىكرد . وقتى گفته مىشد : مشغول غذا خوردن است ، مىفرمود : بگذاريد تا غذايش را بخورد . « 3 » \r\nنادر ، خدمتكار ديگر امام ( ع ) مىگويد :\r\nهر گاه يكى از ما مشغول صرف غذا بود ، امام رضا ( ع ) او را به كارى نمىفرستاد و به كار نمىگرفت تا از غذا خوردن فارغ شود . « 4 » \r\nامام رضا ( ع ) از طريق نشست و برخاست با خدمتكاران و غلامان عملًا درس برابرى انسانها را به پيروان خود داد و به همه آنان كه خادم ، سرايدار ، محافظ ، دفتردار ، منشى و . . . دارند فهماند كه اينان نيز حقى دارند و به هنگام برخورد با اين افراد و به كارگيرى ايشان لازم است عواطف و احساسات بشرى آنان و حقوقشان ملاحظه شود و نبايد چنين تصور شود كه آنان آفريده و استخدام شده‌اند تا براى اينان كار كنند .\r\n\r\nب - ديگر افراد\r\nحضرت رضا ( ع ) وارد حمّام شد . يكى از افراد كه او را نمىشناخت به وى گفت :\r\n\r\n","description":"","footnote":" ( 1 ) - بحارالانوار ، ج 49 ، ص 101 و كافى ، ج 8 ، ص 230 .  ( 2 ) - بحارالانوار ، ج 49 ، ص 164 .  ( 3 ) - همان ، ص 102 .  ( 4 ) - همان . ","page_name":" 39 ","page_number":37},
  {"content":"\r\n\r\nمرا كيسه بكش . حضرت شروع كرد به كيسه كشيدن او .\r\nامام رضا ( ع ) را به آن مرد معرفى كردند . او ناراحت شده و شروع به عذر خواهى كرد ، امّا امام ( ع ) همچنان او را كيسه مىكشيد و دلدارى مىداد . « 1 » \r\nمهمانى به خانهء امام رضا ( ع ) آمد . شب بود . حضرت با او به گفتگو نشسته بود كه چراغ ، خراب شد . آن مرد دست دراز كرد كه چراغ را درست كند . حضرت ، مانع شد و خودش اقدام به اصلاح چراغ نمود ؛ سپس فرمود : ما قومى هستيم كه مهمان خود را به كار نمىگيريم . « 2 » \r\nمحمد بن عبيداللّه قمى مىگويد :\r\nبه حضور حضرت رضا ( ع ) شرفياب شدم و بسيار تشنه بودم . نخواستم از حضرت ، آب طلب كنم .\r\nخود امام ( ع ) آبى طلبيد و از آن نوشيد و سپس به من داد و فرمود : اى محمّد ! بنوش ، كه آب خنكى است . من هم نوشيدم . « 3 » \r\nبا دقت در اين روايات ، ميزان تواضع و فروتنى امام ( ع ) در برابر يك مسلمان ، همچنين اهتمام و احترام آن حضرت به مهمان و رفع حاجت وى حتى در فرض ابراز نكردن آن ، روشن مىشود .\r\nيسع بن حمزه مىگويد :\r\nدر مجلس امام رضا ( ع ) بودم و با وى صحبت مىكردم و جمع بسيارى گردآمده بودند و از حلال و حرام از او مىپرسيدند .\r\nمرد بلند قد و گندمگونى وارد شد ، سلام داد و ( خطاب به امام ( ع ) ) گفت : من از دوستان شما اهل بيت هستم . هم اكنون از سفر مكه بازمىگردم و پولم را گم كرده‌ام . چنانچه به من كمك كنيد پس از بازگشت به وطنم آن را از جانب شما صدقه خواهم داد .\r\nحضرت فرمود بنشين . بيشتر مردم رفتند و من و دو نفر ديگر مانده بوديم و آن مرد .\r\nامام ( ع ) رخصت خواست و به اندرون رفت و پس از لحظاتى بازگشت و در را پيش كرد و\r\n\r\n","description":"","footnote":" ( 1 ) - بحارالانوار ، ج 49 ، ص 99 ؛ مناقب ، ج 4 ، ص 362 .  ( 2 ) - بحارالانوار ، ج 49 ، ص 102 .  ( 3 ) - همان ، ص 31 . ","page_name":" 40 ","page_number":38},
  {"content":"\r\n\r\nدستش را از بالاى در بيرون آورد و فرمود : مرد خراسانى كجاست ؟ گفت : من اينجا هستم .\r\nفرمود : اين دويست دينار را بگير و خرج كن و از آن تبرك بجوى ، و از طرف من هم صدقه نده . بيرون برو كه همديگر را نبينيم .\r\nوقتى آن مرد بيرون رفت ، سليمان [ يكى از حاضران 
  ] پرسيد : فدايت شوم ، بخشش تو فراوان بود ، پس چرا صورت از او پوشاندى ؟\r\nفرمود : براى اينكه به خاطر اين اداى حاجت او نمىخواستم خفّت و خوارى سؤال را در چهره‌اش ببينم . مگر نشنيده‌اى كه رسول خدا ( ص ) فرمود : آن كه پنهانى نيكى و انفاق كند معادل با آن است كه هفتاد حج انجام داده باشد . . . . « 1 » \r\nلزوم حفظ آبروى افراد ، و جلوگيرى از احساس حقارت و خردشدن شخصيت اشخاص نيازمند و درمانده ، درس مهمّى است كه از اين رفتار امام ( ع ) مىآموزيم .\r\n\r\n2 - ارشاد معنوى اصحاب\r\nپيشواى هشتم ( ع ) اخلاق و رفتار اصحاب و ياران خويش را زير نظر داشت و آنگاه كه مىديد يكى از آنان گرفتار دام شيطان و وسوسه‌هاى نفسانى شده با تذكرات و رهنمودهاى سازنده به اصلاح او همت مىگمارد . اينك مواردى از اين نمونه :\r\nاحمد بن محمد بن ابى نصر بزنطى مىگويد :\r\nامام رضا ( ع ) مركبى را نزد من فرستاد ، بر آن سوار شدم و به حضور آن حضرت رسيدم و شب ، نزد او بودم . مقدارى كه از شب گذشت ، وقتى خواست برخيزد فرمود : فكر نمىكنم الان بتوانى به مدينه بازگردى ! امشب نزد ما بمان و فردا صبح برو . گفتم : چشم ، جانم به فدايت .\r\nآن گاه به كنيزش فرمود : رختخواب خودم را برايش بگستر و ملافهء مرا كه در آن مىخوابم بر روى او بكش و بالش مرا زير سرش بگذار .\r\nپيش خودم گفتم : چه كسى به افتخارى كه امشب نصيب من شد دست يافته است ؟ خداوند موقعيّت و منزلتى براى من نزد امام رضا ( ع ) قرار داده كه براى هيچ يك از اصحاب ما قرار\r\n\r\n","description":"","footnote":" ( 1 ) - بحارالانوار ، ج 49 ، ص 101 . ","page_name":" 41 ","page_number":39},
  {"content":"\r\n\r\nنداده است ؛ امام مركب خود را برايم فرستاد ، رختخواب مخصوص خويش را برايم گسترد و من در ملافهء او خوابيدم ، و متكاى خود را برايم نهاد . هيچ يك از ياران ما به اين شرف ، نائل نشده است .\r\nدر همين حال كه امام ( ع ) با من نشسته بود و من در دلم اين سخنان را مىگذراندم ، به من فرمود : اى احمد ! اميرمؤمنان ( ع ) روزى به عيادت زيد بن صوحان كه مريض بود رفت . زيد به واسطهء آن به مردم فخر مىكرد . مبادا نفس تو ، تو را به فخر بكشد ! در برابر خدا فروتنى كن .\r\nو به دستانش تكيه داد و بلند شد . « 1 » \r\nعلى بن موسى ( ع ) با اين رهنمود اخلاقى ، بزنطى را - كه ممكن بود از اين موقعيّت ، دچار غرور و خودخواهى شود - از آلودگى به گناه و خودستايى برحذر داشت و او را از فرو افتادن در دام نفس امّاره نجات داد .\r\nاحمد بن عمر حلبىّ مىگويد :\r\nدر مِنى خدمت امام رضا ( ع ) رسيدم و عرض كردم : ما خانواده بخشش و خوشى و نعمت بوديم . خدا همهء آنها را گرفت ، تا آنجا كه اينك محتاج كسانى شده‌ام كه نيازمند ما بودند .\r\nامام ( ع ) فرمود : اى احمد بن عمر ، چه حال خوبى دارى !\r\nگفتم : فدايت شوم ! حال من چنان بود كه خبر دادم .\r\nفرمود : آيا دوست دارى بر حالتى باشى كه اين جبّاران هستند و حال و وضعيّت آنان را داشته باشى و دنياى پر از طلا از آن تو باشد ؟\r\nگفتم : نه ، يابن رسول اللّه .\r\nامام ( ع ) خنديد و فرمود : از همين جا بازمىگردى ، چه كسى حالش از تو بهتر است ؟ در دست تو صنعت ( و هنرى ) است كه آن را به دنيايى پر از طلا نمىفروشى ، آيا بشارتت دهم ؟\r\nگفتم : آرى ، يابن رسول اللّه ، خداوند مرا به تو و پدرانت شاد كند . . . . « 2 » \r\nوقتى وضع زندگى و معيشت انسان خوب نباشد ، گاهى جنبه‌هاى معنوى و ارزشهاى و الا را فراموش مىكند و دنيا در نظرش جلوه‌گر مىشود . امام رضا ( ع ) براى پيشگيرى از\r\n\r\n","description":"","footnote":" ( 1 ) - بحارالانوار ، ج 49 ، ص 36 - 37 .  ( 2 ) - رجال كشّى ، ج 2 ، ص 859 ، رديف 1116 . ","page_name":" 42 ","page_number":40},
  {"content":"\r\n\r\nاين مسأله ، احمد بن عمر را - كه موقعيت معيشتى سابق خود را از دست داده بود - به ارزش واقعى ايمان و خطّ فكرى و ارتباطش با اهل بيت ( ع ) متوجه مىسازد و يادآور مىشود كه دشمنان با همهء ثروت و امكاناتى كه دارند ، وقتى بيراهه مىروند ، فاقد ارزش مىشوند . بر عكس ، ارزش در خط فكرى سالم و ارتباط با خداست .\r\nدر دعاى شريف « عرفه » از زبان امام حسين ( ع ) در اين ارتباط ، جملهء بسيار گهربار و ارزشمندى آمده است :\r\n« ماذا وَجَدَ مَنْ فَقَدَكَ وَ مَاالَّذى فَقَدَ مَنْ وَجَدَكَ ، لَقَدْ خابَ مَنْ رَضِىَ دُونَكَ بَدَلًا وَ لَقَدْ خَسِرَ مَنْ بَغى عَنْكَ مُتَحَوِّلًا » « 1 » \r\nچه چيزى را يافته آن كه تو را از دست داده است ، و چه چيزى را از دست داده آن كه تو را يافته است ؟ هر كس به هر چه جز تو خشنود گشت به آرزويش نرسيد و هر كس روى طلب از تو گردانيد دچار زيان شد !\r\n\r\n3 - نظارت بر كار خادمان\r\nامام رضا ( ع ) ضمن حشر و نشر با غلامان و زيردستان ، اعمال و رفتار آنان را زير نظر داشت و در هر مورد تذكرات و هشدارهاى لازم را به آنان مىداد . به اين دو مورد توجه كنيد :\r\nياسر ، خادم امام ( ع ) مىگويد :\r\nروزى غلامان قبل از آن كه ميوه‌ها را كامل بخورند آنها را دور انداخته بودند . امام ( ع ) به آنان فرمود : سبحان اللّه ! اگر شما از آن بىنيازيد ، كسانى هستند كه به آن محتاجند . آن را به كسى بدهيد كه نيازمند آن است ! « 2 » \r\nسليمان بن جعفر جعفرى مىگويد :\r\nامام رضا ( ع ) از كنار غلامانش كه مشغول ساختن اصطبل چارپايان بودند گذشت ، ديد\r\n\r\n","description":"","footnote":" ( 1 ) - مفاتيح الجنان ، اعمال روز عرفه .  ( 2 ) - بحارالانوار ، ج 49 ، ص 102 . ","page_name":" 43 ","page_number":41},
  {"content":"\r\n\r\nسياهپوستى هم كه جزء ايشان نبود ، مشغول به كار است .\r\nپرسيد : اين كيست كه با شماست ؟\r\nگفتند : به ما كمك مىكند ، ما هم در آخر چيزى به او مىدهيم .\r\nپرسيد : آيا اجرت و كار مزد او را معين كرده‌ايد ؟\r\nگفتند : نه . هر چه كه بدهيم او راضى مىشود .\r\nامام ( ع ) با شلاق ، در حالتى غضب آلود به طرف آنان حركت كرد و آنها را مىزد .\r\nگفتم : فدايت شوم ! چرا خود را ناراحت مىكنيد ؟\r\nفرمود : من چند بار اينان را از اين كار نهى كرده‌ام و گفته‌ام كه كسى را به كار نگيريد مگر آن كه قبلًا اجرت او را تعيين كرده باشيد .\r\nبدان كه : هر گاه كسى را بدون تعيين اجرت به كار بگيرى در پايان كار اگر سه برابر مزدش هم به او بدهى ، باز مىپندارد كم داده‌اى ، ولى اگر قبلًا طى كنى ، و بعد ، همان اجرتش را بدهى ، تو را بر اين وفاى به عهد خواهد ستود ، و اگر يك دانه هم اضافه بدهى ، آن را مىشناسد و مىداند كه زيادتر به او داده‌اى . « 1 » \r\n\r\n","description":"","footnote":" ( 1 ) - بحارالانوار ، ج 49 ، ص 106 . ","page_name":" 44 ","page_number":42},
  {"content":"\r\n\r\nخلاصه\r\nامام رضا ( ع ) در معاشرت با افراد مختلف با برخوردها و رهنمودهاى اخلاقى خود درسهاى آموزنده‌اى به همگان مىداد . فرازهاى مهم اخلاق اجتماعى آن حضرت عبارت است از :\r\n1 - ارج نهادن به انسانها\r\nالف - خدمتكاران و زيردستان : امام هشتم ( ع ) به همهء انسانها اعم از آزاد و غلام ، سفيد و سياه ، ارج مىنهاد و حقوق آنها را ملاحظه مىكرد . با سياهان بر يك سفره مىنشست ، با خدمتكاران خود انس مىگرفت و با آنان برخاست و نشست داشت .\r\nب - ديگران : پيشواى هشتم ( ع ) بسيار متواضع بود و مهمان را ارج مىنهاد و به هنگام كمك به نيازمندان ، چهره خود را به آنان نمىنمود تا مبادا احساس خفّت و خوارى كنند .\r\n2 - ارشاد معنوى اصحاب\r\nحضرت رضا ( ع ) در مواقع لازم با تذكرات و ارشادهاى معنوى ياران خويش را از فروافتادن در دام شيطان و وسوسه‌هاى نفسانى بازمىداشت و نيز بر كار غلامان و زيردستان نظارت داشت و در هر مورد تذكرات و هشدارهاى لازم را به ايشان مىداد .\r\nپرسش\r\n1 - برخورد امام رضا ( ع ) با غلامان و زيردستان چگونه بود ؟\r\n2 - روش حضرت رضا ( ع ) در انفاق به نيازمندان چگونه بود ؟\r\n3 - بزنطى از رفتار حضرت رضا ( ع ) بااو چه احساسى كرد و امام ( ع ) چگونه‌او را ارشادنمود ؟\r\n4 - پيشواى هشتم ( ع ) در رهنمود به احمد بن عمر حلبى ، چه چيزى را ملاك ارزش معرفى كرد ؟\r\n5 - يك مورد از نظارت امام رضا ( ع ) بر رفتار غلامان و خدمتكاران را ذكر كنيد .\r\n\r\n","description":"","footnote":"","page_name":" 45 ","page_number":43},
  {"content":"\r\n\r\n\r\nدرس چهارم : : برخوردهاى اعتقادى و منطقى\r\nدر درس پيش به پاره‌اى از ابعاد اخلاق اجتماعى حضرت رضا ( ع ) در برخورد با اصحاب و ياران خود و پيروان مكتب اهل بيت ( ع ) اشاره كرديم . در اين درس به ابعاد ديگرى از اخلاق اجتماعى آن گرامى در برخورد با مخالفان فكرى و سياسى خاندان پيامبر ( ص ) مىپردازيم .\r\n\r\n1 - موضعگيرى در برابر بستگان فاسد\r\nاساس و محور اصلى رفتارهاى فردى و اجتماعى امامان ( ع ) را خدا و خشنودى او تشكيل مىداد . از اين رو ، تمام ارتباطها و برخوردهاى ايشان بر اين مبناى استوار ، تنظيم و پىريزى مىشد .\r\nآن بزرگواران در برخوردها و معاشرتهايشان تا آنجا كه مربوط به شخص خودشان بود بزرگترين گذشتها ، عالىترين ايثارها و پرشورترين محبّتها را نسبت به ديگران داشتند ، امّا در جايى كه صحبت خدا و پاى مكتب در ميان بود ، كوچكترين اغماض و كمترين سازش و انعطافى از خود نشان نمىدادند ؛ هر چند فرد مخالف و فاسد از بستگان آنان بود .\r\nامام رضا ( ع ) وقتى در يكى از بستگان خود ، خلاف و انحرافى در مسائل اعتقادى يا سياسى مىديد ، تذكر مىداد ، انتقاد مىكرد و موضع مىگرفت . از اين رو ، بستگان آن حضرت هرگز نمىتوانستند از خويشاوندى با او سوء استفاده كنند ؛ زيرا آن حضرت اين اجازه و مجال را به آنان نمىداد ؛ حتى بعضى را طرد مىكرد و افشا مىنمود تا امر بر\r\n\r\n","description":"","footnote":"","page_name":" 46 ","page_number":44},
  {"content":"\r\n\r\nمردم مشتبه نشود و مردم خلافهاى ايشان را به حساب امام ( ع ) نگذارند . برخى از اين‌گونه برخوردها را در ذيل ملاحظه مىكنيد .\r\nياسر ، خادم امام رضا ( ع ) مىگويد :\r\nزيد بن موسى - برادر امام رضا ( ع ) - در مدينه خروج كرد و دست به كشتار مردم و آتش ( در خانه‌هاى بنى عباس ) زد . از اين جهت به « زيد النّار » [ زيد آتش افروز 
  ] معروف بود . مأمون كسانى را در پى او فرستاد . او را گرفتند و نزد مأمون آوردند . مأمون گفت : او را پيش امام رضا ( ع ) ببريد .\r\nچون او را نزد حضرت رضا ( ع ) آوردند ، امام به او فرمود : اى زيد ! آيا سخن سفلگان كوفه مغرورت كرده است كه گفته‌اند : فاطمه ( ع ) چون عفاف ورزيد ، خداوند ذريّهء او را بر آتش حرام كرد ؟ اين سخن ( بر فرض صحّت ) دربارهء حسن و حسين ( ع ) است . اگر خيال مىكنى كه گناه كنى و وارد بهشت مىشوى و موسى بن جعفر ( ع ) هم كه اطاعت خدا را كرده وارد بهشت شود ، پس با اين حساب ، تو نزد خدا گراميتر از موسى بن جعفر ( ع ) هستى !\r\nبه خدا سوگند ، هيچ كس به پاداش خدا نمىرسد مگر در پرتو اطاعت او . اگر مىپندارى كه تو با معصيت خدا به پاداش مىرسى ، گمان بدى كرده‌اى !\r\nزيد گفت : من برادر تو و پسر پدرت هستم .\r\nحضرت فرمود : تو تا وقتى برادر منى كه در اطاعت خداى متعال باشى . نوح به خدا عرض كرد : پسرم از خانواده من است و وعدهء تو راست مىباشد و تو از همهء حكم كنندگان برترى !\r\nخداوند فرمود : اى نوح ! او از خاندان تو نيست ، او عمل غير صالحى است . « 1 » \r\nخداوند او را به خاطر معصيتش از خاندان نوح اخراج كرد . « 2 » \r\nحسن بن موسى وشّاء بغدادى مىگويد :\r\nدر خراسان در حضور امام رضا ( ع ) بودم و در مجلس ، زيد بن موسى هم حاضر بود . زيد رو به گروهى از اهل مجلس كرده و مرتب افتخار مىكرد و مىباليد و مىگفت : ما ، . . . ما ، . . . .\r\nامام رضا ( ع ) كه با جمعى ديگر مشغول صحبت بود ، سخن زيد را شنيد ، رو به او كرد و فرمود :\r\n\r\n","description":"","footnote":" ( 1 ) - هود ( 11 ) ، آيات 45 و 46 .  ( 2 ) - عيون اخبار الرضا ( ع ) ، ج 2 ، ص 259 . ","page_name":" 47 ","page_number":45},
  {"content":"\r\n\r\nاى زيد ! آيا سخن اهل كوفه مغرورت كرده كه مىگويند : ذريّهء فاطمه ( ع ) به خاطر عفت آن حضرت ، بر آتش حرامند ؟ اين مخصوص حسن و حسين و فرزندان بىواسطهء خود آن حضرت است . [ و نه نوادگان و . . . 
  ] اما اين كه موسى بن جعفر ( ع ) اطاعت خدا كند و روز را روزه بگيرد و شب را عبادت كند ، و تو خدا را نافرمانى كنى ، آنگاه هر دوى شما روز قيامت برابر باشيد ، تو نزد خدا عزيزتر از اويى !\r\nعلى بن حسين ( ع ) مىفرمود : نيكوكارِ از ما پاداش دو برابر دارد و بدكارِ از ما ، عذاب مضاعف خواهد داشت . « 1 » \r\nحسن بن جهم مىگويد :\r\nنزد امام رضا ( ع ) بودم كه زيد بن موسى - برادر آن حضرت - هم بود و امام‌رضا ( ع ) به او مىفرمود :\r\nاى زيد ، از خدا بترس ! ما به هر مقامى كه رسيده‌ايم ، در سايهء تقوا بوده است . هر كس كه تقوا نداشته باشد و از خدا مراقبت و حساب نداشته باشد از ما نيست ، ما هم از او نيستيم .\r\nاى زيد ! بپرهيز از اينكه به بعضى از شيعيان ما توهين كنى كه صولت و هيمنهء تو به سبب آنان است ، و در نتيجه نورِ تو برود .\r\nاى زيد ! مردم ، شيعيان ما را از آن جهت مورد خصومت و دشمنى قرار مىدهند و مال و جانشان را حلال مىشمارند كه نسبت به ما محبّت و دوستى دارند و به ولايت ما معتقدند .\r\nاگر تو هم به اينان بدى كنى ، به خود ستم كرده و حق خود را باطل نموده‌اى .\r\n( حسن بن جهم مىگويد : ) آن گاه امام رو به من كرد و فرمود :\r\nيَابْنَ الْجَهْمِ ! مَنْ خالَفَ دينَ اللَّهِ فَابْرَأْمِنْهُ كائِناً مَنْ كانَ مِنْ اىِّ قَبيلَةٍ كانَ ، وَ مَنْ عادَ اللَّهَ فَلا تُوالهِ كائِناً مَنْ كانَ مِنْ اىِّ قَبيلَةٍ كانَ .\r\nاى پسر جهم ! هر كس با دين خدا مخالفت كند ، از او بيزارى بجوى ، هر كس و از هر قبيله‌اى كه باشد ، و هر كس با خدا دشمنى كند ، با او دوستى و موالات مكن ، هر كس و از هر قبيله‌اى كه باشد .\r\nگفتم : يابن رسول اللّه ! چه كسى با خدا دشمنى مىكند ؟\r\nفرمود : هر كس كه خدا را معصيت مىكند . « 2 » \r\n\r\n","description":"","footnote":" ( 1 ) - عيون اخبار الرضا ( ع ) ، ج 2 ، ص 257 .  ( 2 ) - همان ، ص 260 . ","page_name":" 48 ","page_number":46},
  {"content":"\r\n\r\nزيد بن موسى ، برادر امام رضا ( ع ) وارد بر مأمون شد . خليفه او را احترام كرد . امام رضا ( ع ) هم نزد مأمون بود . زيد بر آن حضرت هم سلام داد . امام ( ع ) جوابش را نداد . زيد ( از بىاعتنايى امام بسيار ناراحت شد و ) گفت : من پسر پدرت هستم ، جواب سلامم را نمىدهى ؟ فرمود : تو تا وقتى كه در اطاعت خدا باشى برادر منى . وقتى خدا را معصيت كنى بين من و تو برادرى نيست . « 1 » \r\nعمير بن يزيد مىگويد :\r\nنزد امام رضا ( ع ) بودم . سخن از عموى آن حضرت ( محمد بن جعفر ) « 2 »  به ميان آمد . امام ( ع ) فرمود :\r\nبر خودم عهد كرده‌ام كه سقف خانه‌اى بر من و او سايه نيفكند ( يعنى هرگز او را ديدار نكنم ) .\r\nپيش خود گفتم : او ( امام رضا ( ع ) ) ما را به نيكى و صلهء رحم فرمان مىدهد ، ولى خودش درباره عموى خود چنين مىگويد . امام ( ع ) نگاهى به من كرد و فرمود : اين از نيكى و صله است . هر وقت كه او نزد من آيد و من به خانه‌اش بروم و درباره من سخنانى بگويد ، مردم او را ( به خاطر اين ديدار و رابطه با من ) تصديق مىكنند و حرفهايش را مىپذيرند . ولى اگر پيش من نيايد و من به خانهء او نروم ، مردم حرفهايش را نمىپذيرند . « 3 » \r\nمىبينيم كه حضرت رضا ( ع ) از يك سو با برادرش زيد كه مرتكب خلاف شده و از موقعيت برادرش و خويشاوندى با خاندان پيامبر ( ص ) سوء استفاده مىكند ، با تندى برخورد مىكند ، او را از عواقب كارهاى خلافش بر حذر مىدارد و چون مىبيند دست از اعمال انحرافىاش برنمىدارد ، پيوند برادرى خود را با او مىگسلد تا هم موضع خود را روشن كرده باشد ، هم خطاى انديشهء برادر را گوشزد كند و هم « ملاك » ها را بيان نمايد .\r\nاز سوى ديگر ، با عمويش كه او نيز به گونه‌اى ديگر راه خطا در پيش گرفته بود و بدون شايستگى ادّعاى امامت مىكرد ، قطع رابطه مىكند و اين ، دقت آن حضرت را در پيوندها و رابطه‌ها و آثار جنبى و تأثيرات اجتماعى نوع رابطه‌ها و رفت و آمدهايش\r\n\r\n","description":"","footnote":" ( 1 ) - مناقب ، ج 4 ، ص 361 .  ( 2 ) - وى مدعى امامت‌بود و مردم‌را به سوى خود فرامىخواند . براىآگاهى بيشتراز شرح حال او به كتاب تاريخ زندگانى امام صادق ( ع ) درس اوّل ، رجوع كنيد .  ( 3 ) - عيون اخبار الرضا ( ع ) ، ج 2 ، ص 221 . ","page_name":" 49 ","page_number":47},
  {"content":"\r\n\r\nمىرساند ، و همه نشان دهندهء هدفدارى حضرت در همهء برخوردهايش مىباشد .\r\n\r\n2 - بىاعتنايى نسبت به مستكبران\r\nحضرت على بن موسى ( ع ) به همان مقدار كه نسبت به مستمندان و زير دستان لطف و محبّت داشت و در برابر آنها متواضع بود ، با مستكبران و طاغوتهاى زمان خود با بىاعتنايى و از موضع قدرت برخورد مىكرد . به عنوان نمونه به برخورد آن حضرت با « فضل بن سهل » وزير مأمون توجّه كنيد :\r\nفضل بن سهل ، ملقب به « ذوالرياستين » « 1 »  ، به حضور امام رضا ( ع ) رسيد . يك ساعت بر سر پا ايستاد ( و امام ( ع ) به او اعتنايى نكرد ) تا آن كه سربلند كرد و به او فرمود : چه حاجتى دارى ؟ گفت : سرور من ! اين نامه‌اى است كه اميرالمؤمنين ، مأمون ، براى من نگاشته است « 2 »  ؛ و شما كه وليعهد مسلمانان هستيد سزاوارتريد كه همسان با عطاياى مأمون مرا مشمول بخششهاى خود سازيد .\r\nامام ( ع ) فرمود : نامهء ( مأمون ) را بخوان ، و آن نامه بر روى پوستى بزرگ نوشته شده بود . فضل مدت زيادى بر سر پاى ايستاد تا از خواندن نامه فارغ شد . حضرت فرمود : اى فضل ! اگر تقواى الهى پيشه كنى و از مخالفت اوامر او براى هميشه بپرهيزى همانند آنچه در اين نامه آمده ما نيز به تو مىدهيم . « 3 » \r\nامام ( ع ) ضمن بىاعتنايى به اين فرد رياست‌طلب و خودخواه و اجازه ندادن به او براى نشستن ، با بيانى كوتاه و تعريض آميز ، نقشهء فضل را خنثى كرد و آرزوى او را بر باد داد ؛ چندان كه وى ، مأيوسانه و با حالتى سرافكنده و خفّت آميز محضر امام ( ع ) را ترك كرد .\r\n\r\n","description":"","footnote":" ( 1 ) - ذوالرياستين يعنى داراى دو رياست و چون فضل هم سمت وزارت را داشت و هم فرماندهى سپاه مأمون را ، بدين جهت به اين‌لقب ناميده شد .  ( 2 ) - مأمون در اين نامه هر آنچه كه فضل از اموال ، قطايع و پست و مقام از او درخواست كرده بود به وى داده و همهء آرزوهاى او رابرآورده بود .  ( 3 ) - الانوار البهيّة ، ص 182 . ","page_name":" 50 ","page_number":48},
  {"content":"\r\n\r\n\r\n3 - برخورد منطقى\r\nحضرت رضا ( ع ) به اقتضاى موقعيّت اجتماعى و سياسى كه برايش فراهم آمده بود ، با افراد مختلف و پيروان فرق و مذاهب گوناگون ، برخورد داشت . استدلالها و برخوردهاى منطقى و اخلاقى آن حضرت ، بسيارى را به « راه » آورد و در برابر حق ، قانع و خاضع ساخت . اين شيوه اخلاقى حتّى گاهى دشمنان سرسختى چون خوارج را هم رام مىكرد . محمد بن زيد رازى مىگويد :\r\nدر ايامى كه مأمون حضرت رضا ( ع ) را به ولايتعهدى برگزيده بود در خدمت آن حضرت بودم .\r\nمردى از خوارج ( كه مقام ولايتعهدى را منافى با شؤون امامت مىپنداشت ) در حالى كه خنجرى زهرآگين در آستين خود پنهان كرده بود وارد شد و به دوستانش گفت : به خدا سوگند پيش اين شخص كه مدعى است فرزند پيامبر است مىروم . او اين گونه وارد بر اين طاغوت ( مأمون ) شده ! از او دليل كارش را خواهم پرسيد . اگر دليلى داشت كه هيچ ، و گرنه ( با اين خنجر ) مردم را از دست او راحت خواهم كرد .\r\nنزد امام ( ع ) آمد و اجازه خواست . امام ( ع ) اذن داد و فرمود : به سؤالت به اين شرط پاسخ مىدهم كه اگر جوابم را پسنديدى و قانع شدى آنچه را كه در آستين دارى بشكنى و دوراندازى !\r\nمرد خارجى ، حيرت زده ماند ، خنجر را بيرون آورد و شكست ، آن گاه پرسيد : چرا به حكومت اين طاغوت داخل شده‌اى ، در حالى كه اينان در نظر تو كافرند و تو پسر پيامبرى ، چه چيز تو را به اين كار واداشته است ؟\r\nامام رضا ( ع ) فرمود : آيا به نظر تو اينان كافرترند يا عزيز مصر و اهل كشور او ؟ مگر نه اين است كه اينان خود راموحد مىشمارند ، ولى حكّام‌مصر ، نه‌يكتاپرست بودند و نه خداشناس ؟ !\r\nيوسف ، پسر يعقوب ( ع ) ، پيامبر و پسر پيامبر بود كه به عزيز مصر گفت : مرا مسؤول خزائن مملكت قرار بده كه من ( در حفظ اموال و مصارف آن ) دانا و بصيرم و با فرعونها نشست و برخاست داشت ؛ در حالى كه من يكى از اولاد پيامبرم ( نه پيامبر ) و مأمون هم مرا بر اين كار ، اجبار و اكراه كرده است . چرا بر من خشم مىگيرى و اين را زشت مىشمارى ؟\r\n\r\n","description":"","footnote":"","page_name":" 51 ","page_number":49},
  {"content":"\r\n\r\nمرد خارجى گفت : بر كار تو اشكالى وارد نيست . گواهى مىدهم كه تو هم فرزند پيامبر و هم صادق هستى . « 1 » \r\n\r\nخلق و خوى محمّدى ( ص )\r\nبخش فضائل و مكارم اخلاقى پيشواى هفتم ( ع ) را با فرازهايى از خلق محمّدى آن گرامى از زبان ابراهيم بن عبّاس به پايان مىبريم :\r\nهرگز نديدم كه حضرت رضا ( ع ) با سخنش به احدى جفا كند .\r\nهرگز كلام كسى را قطع نمىكرد تا از سخن فارغ شود .\r\nهرگز - با داشتن قدرت - نيازمندى را ( از در خانه‌اش ) ردّ نكرد .\r\nهرگز در حضور ديگران پايش را دراز نمىكرد .\r\nهرگز غلامان و خدمتكاران را فحش و ناسزا نمىگفت .\r\nهرگز ( در حضور كسى ) آب دهانش را روى زمين نمىانداخت ، قهقهه سرنمىداد . خنده‌اش تبسّم بود .\r\nدر خلوت و تنهايى ، سفره‌اش را مىگسترد و همهء غلامان ، حتى دربان و كارپرداز خانه را هم بر سفره مىنشانيد . . . . « 2 » \r\n\r\n","description":"","footnote":" ( 1 ) - بحارالانوار ، ج 49 ، ص 55 - 56 .  ( 2 ) - عيون اخبار الرضا ( ع ) ، ج 2 ، ص 197 ؛ لازم به يادآورى است كه مطالب اين درس و درس پيشين با اندكى تغيير از كتاب « مجموعه آثار » دومين كنگره جهانى حضرت رضا ( ع ) ، ج 3 ، مقاله جواد محدثى برگرفته شده است . ","page_name":" 52 ","page_number":50},
  {"content":"\r\n\r\nخلاصه\r\nبعضى از ابعاد اخلاق اجتماعى امام رضا ( ع ) در برخورد با مخالفان فكرى و سياسى خاندان پيامبر ( ص ) عبارت است از :\r\n1 - موضعگيرى در برابر بستگان فاسد : امام ( ع ) خلاف و انحراف بستگان خود در مسائل اعتقادى و سياسى را به آنان تذكر مىداد و در صورت بىتوجهى ، آنان را طرد مىكرد تا كارهاى خلاف ايشان به حساب امام ( ع ) گذاشته نشود . به عنوان نمونه مىتوان تذكرات ، انتقادات و موضعگيريهاى آن حضرت را در برابر برادرش زيد و برادر زاده‌اش محمد بن جعفر نام برد كه در درس به مواردى از اين برخوردها اشاره شده است .\r\n2 - بىاعتنايى نسبت به مستكبران : امام رضا ( ع ) به همان مقدارى كه نسبت به مستضعفان و زيردستان مهربان و متواضع بود ، در رويارويى با مستكبران و طاغوتهاى زمان خود ، بىاعتنايى مىكرد كه برخورد تحقيرآميز آن حضرت با فضل‌بن سهل ، وزير مأمون ، شاهد گوياى اين سيرهء امام ( ع ) است .\r\n3 - برخورد منطقى : حضرت رضا ( ع ) از طريق برخوردهاى منطقى و اخلاقى كه با افراد مختلف و پيروان مذاهب گوناگون داشت ، بسيارى از آنها را هدايت و حتّى عناصر لجوجى مثل خوارج را در برابر حق ، خاضع و رام كرد .\r\nپرسش\r\n1 - امام رضا ( ع ) با بستگان فاسد و منحرف خود چه برخوردى داشت ؟\r\n2 - زيد بن موسى و محمّد بن جعفر چه فساد و انحرافى داشتند ؟\r\n3 - برخوردها و موضعگيريهاى امام رضا ( ع ) در برابر زيد بن موسى را به اختصار بيان‌كنيد .\r\n4 - برخورد امام رضا ( ع ) با مستكبران چگونه بود ؟ يك نمونه را ذكر كنيد .\r\n5 - برخوردهاى منطقى و اخلاقى پيشواى هشتم ( ع ) چه نقشى در هدايت افراد مخالف خطّ امامت داشت ؟\r\n\r\n","description":"","footnote":"","page_name":" 53 ","page_number":51},
  {"content":"\r\n\r\n\r\nدرس پنجم : : رهنمودهاى اخلاقى - تربيتى\r\nدر دو درس‌گذشته فرازهايىاز سيره‌رفتارى و برخوردهاى عملى علىبن‌موسىالرّضا ( ع ) را در زندگى فردى و اجتماعى آن حضرت ذكر كرديم . براى تكميل بحث ، اين درس را به چند فراز از گفتارهاى اخلاقى - تربيتى آن بزرگوار اختصاص مىدهيم . تا « سنّت » و گفتار حكيمانه و رهنمون دهنده‌اش در كنار « سيره » و رفتار آموزنده و راه‌گشايش ، فرا راه شيفتگان مكتب امامت و سرمشق زندگى آنان قرار گيرد ؛ چه آنكه آن عزيز در سخنى نورانى و حكيمانه فرمود :\r\n« . . . فَانَّ النَّاسَ لَوْ عَلِمُوا مَحاسِنَ كَلامِنا لَاتَّبَعُونا » « 1 » \r\nاگر مردم ، زيباييهاى سخن ( حديث ) ما را بدانند از ما پيروى مىكنند .\r\n\r\nملاك محبوبيّت نزد امامان ( ع )\r\nهمهء شيعيان و پيروان مكتب اهل بيت ( ع ) دوست دارند بدانند موقعيّت و منزلت معنوى آنان نزد پيشوايشان حجة بن الحسن ( عج ) چگونه است ؟ آيا آن حضرت از ايشان خشنود است يا ناراضى ؟ راه تشخيص اين مسأله چيست و با چه معيارى مىتوانند به اين حقيقت دست يابند ؟ در روايات اسلامى از جمله سخنان حضرت رضا ( ع ) معيار تشخيص اين موضوع بيان شده است . به اين دو نمونه توجه كنيد :\r\n1 - يكى از ياران امام رضا ( ع ) به نام « حسن بن جهم » ضمن سؤالاتى كه از آن حضرت\r\n\r\n","description":"","footnote":" ( 1 ) - مسند الامام الرضا ( ع ) ، ج 1 ، ص 6 . ","page_name":" 54 ","page_number":52},
  {"content":"\r\n\r\nداشت پرسيد : جانم به فدايت ! بسيار مايلم بدانم موقعيت و منزلتم نزد تو چگونه است ؟\r\nحضرت فرمود : « انْظُرْ كَيْفَ انَا عِنْدَكَ » ( به نفست مراجعه كن و ) ببين من نزد تو چه موقعيّت و منزلتى دارم . « 1 » \r\n2 - و نيز او گويد :\r\nبه امام رضا ( ع ) عرض كردم : مرا از دعا فراموش نكنيد . فرمود : آيا مىپندارى تو را فراموش كنم ؟\r\nمن در انديشه فرو رفتم و با خود گفتم : او براى پيروانش دعا مىكند . من هم جزو شيعيانش هستم . ( از اين جهت در پاسخ ) گفتم : نه . شما مرا فراموش نمىكنيد .\r\nفرمود : از كجا اين را دانستى ؟\r\nگفتم : من از شيعيان شما هستم . شما هم كه براى آنها دعا مىكنيد ( در نتيجه براى من هم دعا مىكنيد ) .\r\nحضرت فرمود : آيا جز اين ، چيز ديگرى مىدانى ؟ گفتم : نه . فرمود :\r\n« اذا أَرَدْتَ انْ تَعْلَمَ مالَكَ عِنْدى ، فَانْظُرْ الى مالى عِنْدَكَ »\r\nوقتى خواستى بدانى نزد من چه جايگاه و موقعيّتى دارى ، ( بر نفست رجوع كن و ) بنگر : من نزد تو چه جايگاه و منزلتى دارم . « 2 » \r\nملاحظه : معيارى كه امام ( ع ) در اين دو روايت ارائه داده است يك معيار اساسى و همگانى است و هر كس در هر جا و در هر شرايطى مىتواند خود را بدان محك بزند .\r\nميزان محبوبيّت و مقبوليّت او نزد امام زمانش كه هر هفته دو بار - روزهاى دوشنبه و پنج شنبه - اعمالش به محضر آن گرامى عرضه مىشود ، به ميزان ارج و منزلتى است كه حجة بن الحسن ( عج ) نزد او دارد .\r\nاگر شيعه‌اى در اين دوران ( غيبت كبرى ) به وظايف شرعى خود - كه زمينه‌ساز ظهور حضرت مهدى ( عج ) است - عمل كند و منتظر فرج آن حضرت باشد و براى ظهورش دعا كند و رابطه ولايى خود را با آن گرامى حفظ نمايد ، بطور قطع امام عصر ( عج ) نيز به ياد او خواهد بود و او را مشمول عنايات و دعاهاى خويش قرار خواهد داد .\r\n\r\n","description":"","footnote":" ( 1 ) - عيون اخبار الرضا ( ع ) ، ج 2 ، ص 54 .  ( 2 ) - كافى ، ج 2 ، ص 652 . ","page_name":" 55 ","page_number":53},
  {"content":"\r\n\r\n\r\nچه كسى مؤمن واقعى است ؟\r\n« دلهاث » ، خادم امام رضا ( ع ) مىگويد : از حضرت رضا ( ع ) شنيدم كه فرمود :\r\n« لايَكُونُ الْمُؤْمِنُ مُؤْمِناً حَتَّى يَكُونَ فيهِ ثَلاثُ خِصالٍ : سُنَّةٌ مِنْ رَبِّه ، وَ سُنَّةٌ مِنْ نَبِيِّه ، وَ سُنَّةٌ مِنْ وَلِيِّه . فَامَّا السُّنَّةُ مِنْ رَبِّه فَكِتمانُ سِرِّه ، قالَ اللَّهُ عَزَّوَجَلَّ : « عالِمُ الْغَيْبِ فَلا يُظْهِرُ عَلى غَيْبِه احَداً الّا مَنِ ارْتَضى مِنْ رَسُولٍ » . « 1 » \r\nوَ امَّا السُّنَّةُ مِنْ نَبِيِّه فَمُداراةُ النَّاسِ ، فَانَّ اللَّهَ عَزَّوَجَلَّ امَرَ نَبِيَّهُ بِمُداراةِ النَّاسِ فَقالَ : « خُذِالْعَفْوَ وَ أْمُرْ بِالْمَعْرُوفِ » . « 2 » \r\nوَ امَّا السُّنَّةُ مِنْ وَلِيِّه فَالصَّبْرُ فِى الْبَأْساءِ وَالضَّرَّاءِ » . « 3 » \r\nمؤمن ، مؤمن ( واقعى ) نخواهد بود مگر آنكه داراى سه خصلت باشد : سنّتى از پروردگارش و سنّتى از پيامبرش و سنّتى از ( امام و ) وليّش داشته باشد .\r\nسنّت پروردگارش عبارت است از رازدارى . خداوند مىفرمايد : « داناى غيب اوست و هيچ كس را بر غيبش آگاه نمىسازد مگر رسولانى كه آنان را برگزيده است » .\r\nسنّت پيامبرش مدارا كردن با مردم است . خداوند پيامبرش را به مدارا كردن با مردم دستور داده و فرموده است : « با آنها مدارا كن و عذرشان را بپذير و به نيكيها دعوت نما » .\r\nو سنّت وليّش ، صبر و پايدارى به هنگام گرفتاريها و خسارتها است .\r\n\r\nنقش امام در نگهبانى از دين\r\nفضل بن شاذان نيشابورى يكى از علل نياز مردم به « اولى الامر » و لزوم پيروى و اطاعت از آنان را از زبان امام رضا ( ع ) چنين نقل مىكند :\r\nاگر خداوند براى مسلمانان ، پيشوا و سرپرستى امين و نگهبانى امانتدارِ وديعهء الهى مقرّر\r\n\r\n","description":"","footnote":" ( 1 ) - جنّ ( 72 ) ، آيات 26 و 27 .  ( 2 ) - اعراف ( 7 ) ، آيهء 199 .  ( 3 ) - كافى ، ج 2 ، ص 243 . ","page_name":" 56 ","page_number":54},
  {"content":"\r\n\r\nنمىكرد ، بنياد ملّت از هم فرومىريخت ، دين از ميان مىرفت ، سنن و احكام الهى دگرگون مىشد ، بدعتگذاران مطالبى بر آن مىافزودند و افراد بىايمان چيزهايى از آن مىكاستند ، و ( با اين تحريفات ) دين واقعى را بر مسلمانان مشتبه مىساختند ؛ چه آنكه ( بيشتر ) مردم ( از نظر عقل و فكر ) ناقص ، و فاقد كمالند و به كمك ( علمى و تربيتى ) نياز دارند .\r\nعلاوه بر اين ، مردم ، گرفتار اختلاف هوا و پراكندگى تمايلاتند . بنابراين ، چنانچه خداوند براى دينى كه رسول اكرم ( ص ) آورده است ، سرپرست و نگهبانى تعيين نكرده بود ، مردم فاسد مىشدند ، شرايع و سنن تغيير مىكرد و احكام و ايمان دگرگون مىگشت و در نهايت ، منجر به فساد و تباهى همهء مردم مىشد . « 1 » \r\nملاحظه : در اين بيان نورانى ، پيشواى هشتم ( ع ) ، نقش امام در نگهبانى و دفاع از مبانى و فرهنگ سعادت بخش اسلام و مصون داشتن آن از دستبرد بدعتگذاران و تحريفگران منافق و ملحد ، به عنوان نقش انحصارى تبيين شده است . زيرا انجام اين رسالت بزرگ ، تنها از عهده حاكمان الهى و برگزيدگان حضرت بارى ساخته است و زمامداران بشرى در قلمرو فرمانروايى خود ، عهده‌دار چنين مسؤوليتى نيستند و اصولًا صلاحيت ايفاى آن را ندارند .\r\nاين مسؤوليت خدايى در دوران غيبت كبرى بر دوش فقيهان و عالمان دين‌شناس و در رأس آنان مقام ولايت فقيه و ولىّ امر مسلمانان كه امروز در وجود مبارك حضرت آيةاللّه العظمى خامنه‌اى - دام ظلّه - تجلّى پيدا كرده ، نهاده شده است .\r\n\r\nخواستار كداميك هستند ؟\r\nاحمد بن عمر و حسين بن يزيد مىگويند : بر حضرت رضا ( ع ) وارد شديم و عرض كرديم : ما در زندگى از گشايش و رفاه برخوردار بوديم ؛ ولى اوضاع دگرگون شد ( و تهيدست شديم ) . اكنون از خدا بخواه وضع سابق را بر ما برگرداند .\r\nامام ( ع ) به آنان فرمود :\r\n\r\n","description":"","footnote":" ( 1 ) - عيون اخبار الرضا ( ع ) ، ج 2 ، ص 108 . ","page_name":" 57 ","page_number":55},
  {"content":"\r\n\r\nشما چه مىخواهيد ؟ آيا مىخواهيد شاهانه زندگى كنيد ؟ آيا مسرور مىشويد اگر مانند « طاهر » و « هرثمه » « 1 »  باشيد ولى ( از نظر اعتقادى و فكرى بر ولايت ما نباشيد و ) بر خلاف آنچه كه هم اكنون هستيد باشيد . گفتند : نه به خدا سوگند ، اگر همهء دنيا را با طلاها و نقره‌هايش به ما بدهند كه عقيده‌مان را رها كنيم ، اين كار را نخواهيم كرد .\r\nفرمود : خداوند مىفرمايد : « اعْمَلُوا آلَ داوُودَ شُكْراً وَ قَليلٌ مِنْ عِبادِىَ الشَّكُورُ » . « 2 »  اى آل داوود ! شكر ( اين همه نعمت را ) بجا آوريد ، ولى تعداد كمى از بندگان من شكر گزارند .\r\nنسبت به خدا حسن ظن داشته باشيد كه هر كس به خدا حسن ظن داشته باشد خداوند نيز مطابق ظنّ او رفتار مىكند .\r\nهر كس به روزىِ اندك قناعت كند خداوند نيز عمل اندك او را مىپذيرد و هر كس به اندكى از حلال خشنود باشد زندگى آسان و سبكبالى را خواهد گذراند ، و خانواده‌اش در آسايش زندگى مىكنند ، و خداوند او رابه درد و درمان دنيا بينا خواهد كرد و او را از اين جهان ، سالم بيرون برده و در « دارالسّلام » جاى خواهد داد . « 3 » \r\n\r\nخطر رياست‌طلبى\r\nمعمرّ بن خلّاد در محضر حضرت رضا ( ع ) از مردى ياد كرد و ( در نكوهش او ) گفت :\r\nاو مردى رياست طلب است . امام رضا ( ع ) فرمود :\r\n« ما ذِئْبانِ ضارِيانِ فى غَنَمِ قَوْمٍ قَدْ تَفَرَّقَ رِعاؤُها بِأَضَرَّ فى دينِ الْمُسْلِمِ مِنَ الرِّئاسَةِ » . « 4 » \r\nزيان و خسارت حملهء دو گرگ درنده به گلهء گوسفندِ بدون چوپان كمتر از زيان رياست طلبى در دين فرد مسلمان است .\r\n\r\n","description":"","footnote":" ( 1 ) - طاهر بن حسين معروف به ذواليمينين ، والى خراسان و از استواركنندگان حكومت مأمون و از فرماندهان ارشد و سرداران سپاه‌او بود ، هرثمة بن اعين نيز از چهره‌هاى سرشناس حكومتى و از سرداران سپاه مأمون به شمار مىرفت و در جريان درگيرى بين امين و مأمون ، نقش مهمى در پيروزى مأمون و تثبيت حكومت او داشت .  ( 2 ) - سبأ ( 24 ) ، آيهء 13 .  ( 3 ) - تحف العقول ، ص 330 .  ( 4 ) - كافى ، ج 2 ، ص 297 . ","page_name":" 58 ","page_number":56},
  {"content":"\r\n\r\nملاحظه : پيشواى هشتم ( ع ) براى نشان دادن اهميّت خطر حبّ رياست ، ضمن تأييد موضع معمّر بن خلّاد ، با تمثيلى بسيار گويا خطر رياست طلبى در عقيده يك مسلمان را گوشزد كرد .\r\n\r\nاهميّت تفكّر\r\nمعمر بن خلّاد مىگويد : از امام رضا ( ع ) شنيدم كه فرمود :\r\n« لَيْسَ الْعِبادَةُ كَثْرَةُ الصَّلاةِ وَ الصَّوْمِ ، انَّمَا الْعِبادَةُ التَّفَكُّرُ فى امْرِ اللَّهِ عَزَّوَجَلَّ » . « 1 » \r\nعبادت ( منحصر در ) فزونى نماز و روزه نيست ؛ بلكه عبادت ( كامل ) انديشه در امر خداوند بزرگ است .\r\nملاحظه : عموم مردم ، ملاك و معيار عمده‌شان براى قضاوت مقام عبادى كسى ، نماز و روزه اوست ؛ چرا كه اين دو عبادت به عنوان سمبل عبادات ، از نمود و برجستگى خاصى برخوردارند . ولى حضرت رضا ( ع ) در اين بيان گهربار ، ملاك مهمّ ديگرى را ارائه داده است ؛ ملاكى كه روح و جوهرهء همهء عبادات به شمار مىآيد و تحقق آن در وجود كسى موجب افزايش كيفى و كمّى ساير عبادات مىشود . اين ملاك مهمّ عبارت است از « انديشه و تفكّر » . تفاوت مهمّ اين عبادت با بسيارى از عبادتهاى ديگر در اين است كه « تفكّر » با دل انسان سرو كار دارد ولى عبادات ديگر معمولًا با اعضا و جوارح انسان سرو كار دارند ؛ ازاين رو ، نسبت به آنها جنبهء زيربنايى دارد . بر اين اساس علاوه بر اين كه خدو به طور مستقل ، عبادت ، بلكه مرحلهء كامل عبادت است ، موتور محرك ساير عبادات نيز هست و در كميّت و كيفيّت همه آنها نقش دارد . با توجه به اين دو جهت مىتوان به نقش تعيين كننده و جايگاه برتر « انديشه » در مقايسه با ساير عبادات حتى « نماز » پى برد .\r\n\r\n","description":"","footnote":" ( 1 ) - كافى ، ج 2 ، ص 55 . ","page_name":" 59 ","page_number":57},
  {"content":"\r\n\r\n\r\nترسيم وضعيّت زندگى شيعيان در دولت حضرت مهدى ( عج )\r\nمعمر بن خلّاد مىگويد : در محضر امام رضا ( ع ) از حضرت قائم ( عج ) گفتگو شد .\r\nحضرت فرمود :\r\n« انْتُمُ الْيَوْمَ ارْخى بالًا مِنْكُمْ يَوْمَئِذٍ . قالُوا : وَ كَيْفَ ؟ قالَ : لَوْ خَرَجَ قائِمُنا ( ع ) لَمْ يَكُنْ الَّا الْعَلَقُ وَ الْعَرَقُ وَ النَّوْمُ عَلَى السُّرُوجِ وَ ما لِباسُ الْقائِمِ الَّا الْغَليظُ وَ ما طَعامُهُ الَّا الْجَشِبُ » . « 1 » \r\nشما امروز بيشتر از دوران ظهور حضرت مهدى ( عج ) در راحتى و گشايش هستيد . گفتند :\r\nچگونه ؛ فرمود : زمانى كه قائم ما ظهور كرد ( براى شيعيان ) جز زحمت و مشقت و خوابيدن بر روى زين اسبان ( به هنگام جهاد در راه خدا ) نخواهد بود . لباس قائم ( عج ) درشت و خشن و غذايش خشك و ساده خواهد بود .\r\nملاحظه : رهبران دينى و پيروان آنان در زمان حاكميّت دولت حقّهء اسلامى محروميّتها و محدوديتهايى دارند كه در دوران بركنارى از حكومت ندارند . با ظهور حضرت مهدى ( عج ) و تشكيل حكومت عدل جهانى به حاكميت و رهبرى آن بزرگوار ، شيعيان و ياران آن حضرت نه تنها از نظر زندگى شخصى به مال و منالى دست نخواهند يافت بلكه براى تحقق آرمانهاى بلند آخرين حاكم اسلامى ، شب و روز تلاش خواهند كرد ؛ چندان كه حتى فرصت كافى براى استراحت و خوابيدن نمىيابند و خواب آنان در ميدانهاى جنگ ، بر روى زين اسبها صورت مىگيرد . از نظر زندگى نيز به پيروى از پيشوايشان به لباسى خشن و غذايى ساده بسنده مىكنند .\r\n\r\n","description":"","footnote":" ( 1 ) - غيبت ، نعمانى ، ص 285 . ","page_name":" 60 ","page_number":58},
  {"content":"\r\n\r\nخلاصه\r\nاين درس را با چند حديث اخلاقى - تربيتى از پيشواى هشتم ( ع ) متبرك ساختيم . چكيدهء مضمون اين احاديث شريف به ترتيب عبارت است از :\r\n- براى اين كه بدانيم نزد امامان ( ع ) چه موقعيتى داريم بايد ببينيم آن بزرگواران نزد ما چه منزلتى دارند .\r\n- مؤمن واقعى برخوردار از سه خصلت است كه از خدا ، پيامبر و وليش برگرفته است : رازدارى را از خدا ، مدارا با مردم را از پيامبر ( ص ) و شكيبايى در برابر ناملايمات را از امامانش به ارث برده است .\r\n- يكى از علل تشريع‌امامت در نظام‌اسلامى حفظ دين از دستبرد تحريفگران و بدعتگذاران است .\r\n- امام رضا ( ع ) بعضى از ياران خود را كه بدون توجه به نعمت ولايت ، در خواست بهبود وضع معيشتى خود را داشتند ، به گوهر گرانبهاى ولايت ائمه ( ع ) توجه داد و آنان را به اشتباهشان متذكّر شد .\r\n- خطر رياست طلبى در عقيده و دين مسلمان را بيشتر از خطر حمله چند گرگ درنده به گلهء گوسفند بدون چوپان دانسته است .\r\n- براى تشخيص مقام عبادى فردى نبايد نماز و روزه او را ملاك قرار داد بلكه آنچه مىتواند ملاك واقعى باشد ميزان تفكر او در امر الهى است .\r\n- شيعيان ، در دوران ظهور حضرت مهدى ( عج ) در زندگى شخصى بيشتر از شيعيان دوران غيبت در تنگنا هستند . زيرا هم فعّاليّت و تلاششان بيشتر است و هم نصيبشان از زندگى كمتر .\r\nپرسش\r\n1 - امام رضا ( ع ) براى درك ميزان محبوبيت افراد نزد امامان ( ع ) چه ملاكى ارائه داده‌است ؟\r\n2 - مؤمن به چه خصلتهاى خدايى ، پيامبرى و امامى بايد متخلّق باشد ؟\r\n3 - در بيان امام هشتم ( ع ) امامت به چه منظورى تشريع شده است ؟\r\n4 - چهره رياست طلبى در بيان حضرت رضا ( ع ) چگونه ترسيم شده است ؟\r\n5 - امام رضا ( ع ) وضعيت زندگى شيعيان پس از ظهور را چگونه ترسيم كرده است ؟\r\n\r\nدرس ششم : : مقام علمى حضرت رضا ( ع )\r\nدر ميان ويژگيها و برجستگيهاى امامان ( ع ) مقام « علم » و « عصمت » آنان ، از جايگاه برترى برخوردار است . عنوان « مَدينَةُ الْعِلْم » ، مخصوص پيامبر ( ص ) بوده و « باب » آن ، تنها على ( ع ) و فرزندان آن حضرت هستند . « 1 »  قرآن از آنان با اوصاف : « اهْلُ الذِّكْر » « 2 »  ، « الرّاسِخُونَ فِى الْعِلْم » « 3 »  ، « مَنْ عِنْدَهُ عِلْمُ الْكِتابِ » « 4 »  ، « الذين يَعْلَمُونَ » « 5 »  ، « اوتُوا الْعِلْمَ » « 6 »  و . . . ياد كرده است . در روايات ، دعاها و زيارات نيز از آنان با وصف « مَعْدِنُ الْعِلْمِ » « 7 »  ، « خُزّانُ الْعِلْمِ » « 8 »  ، « حَمَلَةُ كِتاب اللَّهِ » « 9 »  و . . . ياد شده است . همه اين تعبيرات و اوصاف ، بيانگر وسعت و ژرفاى دانش آن عزيزان است .\r\n\r\nمنابع علم امامان ( ع )\r\nامامان ( ع ) هر چند نسبت به بقيّهء مردم « سرچشمهء دانش » هستند ، ولى درياى بيكران دانش آنان نيز از سرچشمه‌اى ديگر نشأت مىگيرد . مهمترين منابع علوم ائمهء ( ع )\r\n\r\n","description":"","footnote":" ( 1 ) - ر . ك : بحارالانوار ، ج 40 ، ص 87 .  ( 2 ) - نحل ( 16 ) ، آيهء 43 .  ( 3 ) - آل عمران ( 3 ) ، آيهء 7 .  ( 4 ) - رعد ( 13 ) ، آيهء 43 .  ( 5 ) - زمر ( 39 ) ، آيهء 9 .  ( 6 ) - عنكبوت ( 29 ) ، آيهء 48 .  ( 7 ) - كافى ، ج 1 ، ص 221 .  ( 8 ) - مفاتيح الجنان ، زيارت جامعهء كبيره .  ( 9 ) - همان . ","page_name":" 61 ","page_number":59},
  {"content":"\r\n\r\nعبارتند از :\r\n\r\n1 - الهام از سوى خدا\r\nيكى از اوصاف ائمّه ( ع ) در روايات ، « مُحَدَّثْ » بيان شده و « محدث » به كسى كه سخن فرشته را مىشنود ولى او را نمىبيند تفسير شده است . زراره از امام باقر ( ع ) دربارهء منزلت « امام » پرسيد . فرمود :\r\n« يَسْمَعُ الصَّوْتَ وَ لا يَرى وَ لا يُعايِنُ الْمَلَكَ » . « 1 » \r\nامام ، صدا ( ى فرشته ) را مىشنود ولى او را ( در بيدارى ) نمىبيند .\r\nامام رضا ( ع ) در اين باره مىفرمايد :\r\n« الْأَئِمَّةُ عُلَماءٌ صادِقُونَ مُفَهَّمُونَ مُحَدَّثُونَ » . « 2 » \r\nائمه ( ع ) دانشمندان ، راستگويان ، فهميدگان ( و الهام گيرندگان ) و محدّثان رو دريابندگان حديث از غيب ) اند .\r\nاين گونه بيانات ، بر ارتباط آن بزرگواران با عالم غيب و تغذيه علمى از سرچشمهء وحى ، صراحت دارد .\r\n\r\n2 - رسول خدا ( ص ) و امامان پيشين\r\nدر روايات بر دو مطلب تصريح شده است . نخست اينكه ائمه عليهم السّلام بعضى از بعضى ديگر ، علم را به‌ارث مىبرند « 3 »  ، و ديگر آنكه امامان ( ع ) ، وارث علوم رسول خدا ( ص ) و همهء پيامبران و اوصياى پيشين هستند . « 4 » \r\nبخش عظيمى از روايات ائمه از جمله امام رضا ( ع ) را رواياتى تشكيل مىدهد كه از رسول خدا ( ص ) يا امامان پيشين ( ع ) نقل كرده‌اند . به عنوان نمونه جابربن يزيد جعفى\r\n\r\n","description":"","footnote":" ( 1 ) - كافى ، ج 1 ، ص 176 .  ( 2 ) - همان ، ص 271 .  ( 3 ) - ر . ك : كافى ، ج 1 ، ص 221 - 223 .  ( 4 ) - همان ، ص 223 - 226 . ","page_name":" 62 ","page_number":60},
  {"content":"\r\n\r\nمىگويد : « هفتاد هزار حديث از امام باقر ( ع ) شنيدم كه همه را از رسول خدا ( ص ) نقل كرده بود . » « 1 » \r\nامير مؤمنان ( ع ) در اين رابطه مىفرمايد :\r\n« عَلَّمَنى رَسُولُ اللَّهِ الْفَ بابٍ مِنَ الْعِلْمِ فَفُتِحَ كُلَّ باب‌ٍالْفُ بابٍ » « 2 » \r\nرسول خدا ( ص ) هزار باب از علم به من آموخت كه از هر باب آن ، هزار باب گشوده شد .\r\nامام باقر ( ع ) در بيانى كلّى مىفرمايد :\r\n« انَّ الْعِلْمَ يُتَوارَثُ وَ لا يَمُوتُ عالِمٌ الّا وَتَرَكَ مَنْ يَعْلَمُ مِثْلَ عِلْمِه اوْ ماشاءَاللَّهُ » « 3 » \r\nدانش ( امامان ( ع ) ) به ارث برده مىشود و هيچ ( امام و ) عالمى در نمىگذرد مگر آن كه كسى را كه در دانش همچون خود اوست ، يا در حدى است كه خدا مىخواهد ، بر جاى مىگذارد .\r\n\r\n3 - قرآن\r\nقرآن ، حاوى همهء علومى است كه مردم به آنها نياز دارند . خداوند مىفرمايد :\r\n« ما فَرَّطْنا فِى الْكِتابِ مِنْ شَىْءٍ » « 4 » \r\nما هيچ چيز را در اين كتاب فروگذار نكرديم .\r\nبدون شك جز پيامبر ( ص ) و جانشينان آن حضرت ، احدى به ژرفاى اين اقيانوس بىكران دانش الهى راه نيافته است . تنها آنان هستند كه به تعبير خود قرآن دانش همهء كتاب نزد ايشان است . « 5 »  و نيز تصريح دارد كه :\r\n« ما يَعْلَمُ تَأْويلَهُ الَّا اللَّهُ وَ الرَّاسِخُونَ فِى الْعِلْمِ » « 6 » \r\nتأويل قرآن را جز خدا و راسخان در علم نمىدانند .\r\n\r\n","description":"","footnote":" ( 1 ) - صحيح مسلم ، ج 1 ، ص 102 .  ( 2 ) - بحارالانوار ، ج 46 ، ص 306 .  ( 3 ) - كافى ، ج 1 ، ص 222 .  ( 4 ) - انعام ( 6 ) ، آيهء 38 .  ( 5 ) - نحل ( 16 ) ، آيهء 43 .  ( 6 ) - آل عمران ( 3 ) ، آيهء 7 . ","page_name":" 63 ","page_number":61},
  {"content":"\r\n\r\nو امام صادق ( ع ) در تفسير آيهء شريفه و تبيين مصداق « راسخان در علم » فرمود :\r\n« نَحْنُ الرَّاسِخُونَ فِى الْعِلْمِ وَ نَحْنُ نَعْلَمُ تَأْويلَهُ » « 1 » \r\nراسخان در علم ، ما هستيم و تأويل آن را نيز ما مىدانيم .\r\nامام صادق ( ع ) در جمع گروهى از ياران خود فرمود :\r\nمن به آنچه در آسمانهاست ، و آنچه كه در زمين است ، و آنچه كه در بهشت و جهنّم است و آنچه كه بوده و خواهد بود علم دارم .\r\nسپس اندكى درنگ كرد ؛ ديد اين سخن بر حاضران گران آمد . از اين رو فرمود :\r\nمنشأ علم من كتاب خداوند است آن جا كه مىفرمايد « 2 »  : « فيهِ تِبْيانُ كُلِّ شَىْءٍ » « 3 »  قرآن ، بيانگر همه چيز است .\r\n\r\nعالم آل محمّد ( ص )\r\nاز بيان اين مقدمهء كوتاه و لازم ، گستره علم على بن موسى ( ع ) روشن شد و آشكار گشت كه آن گرامى وارث علوم رسول خدا ( ص ) ، انبياى پيشين ، جانشينان آنان و امامان پيش از خود مىباشد . علوم فراوانى كه در رشته‌ها و موضوعات گوناگون از آن حضرت ظاهر شده اثبات كنندهء اين حقيقت است . در پرتو ظهور اين همه دانش از وجود مبارك آن بزرگوار بود كه از يك سو در تعبير امام‌كاظم و امام‌صادق عليهماالسّلام « عالم‌آل محمّد ( ص ) » لقب يافته است .\r\nدر روايتى آمده است :\r\nموسى بن جعفر ( ع ) همهء فرزندانش را گرد آورد و خطاب به آنان فرمود : اين ، برادر شما علىبن موسى « عالم آل محمّد ( ص ) » است . مسائل دينى و مشكلات علمى خود را از او\r\n\r\n","description":"","footnote":" ( 1 ) - كافى ، ج 1 ، ص 213 .  ( 2 ) - همان ، ص 261 .  ( 3 ) - نحل ( 16 ) ، آيهء 89 . اصل آيه چنين است : « نَزَّلْنا عَلَيْكَ الْكِتابَ تِبْياناً لِكُلِّ شَىْءٍ » شايد امام ( ع ) آيه را نقل به معنى كرده يا قرائت اهل بيت چنين بوده است . ","page_name":" 64 ","page_number":62},
  {"content":"\r\n\r\nبپرسيد و آنچه را مىگويد حفظ كنيد .\r\nمن از پدرم بارها شنيدم كه به من مىفرمود : عالم آل محمّد ( ص ) از صلب تو به وجود خواهد آمد . . . . « 1 » \r\nاز سوى ديگر ، به خاطر موفقيتها و پيروزيهايى كه حضرت رضا ( ع ) در صحنه‌هاى علمى و فرهنگىِ مختلف كسب كرد ، علما و دانشمندان اسلامى ، آن حضرت را مجدِّد سده دوم تاريخ تشيّع به شمار آورده‌اند . « 2 » \r\n\r\nاعتراف ديگران\r\nمنزلت و موقعيّت علمى امام رضا ( ع ) به حدّى چشمگير بود كه دوست و دشمن بر آن اعتراف داشته در برابرش سرتعظيم فرود آوردند . به نمونه‌هاى زير توجه كنيد .\r\nابراهيم بن عباس :\r\nهيچ گاه نديدم از حضرت رضا ( ع ) درباره چيزى پرسيده شود مگر آن كه آن را مىدانست .\r\nداناتر از او را در هيچ عصرى نديدم . مأمون او را با پرسش از هر موضوعى آزمايش مىكرد ، و او با بيانى كامل و قانع كننده ، پاسخ همه پرسشهاى او را مىداد . « 3 » \r\nمحمد بن عيسى يقطينى :\r\nدر دورانى كه مردم در امر امامت امام رضا ( ع ) دچار اختلاف شدند من ، مجموع سؤالاتى را كه از آن حضرت شده و او به همه آنها جواب داده بود ، جمع‌آورى كردم ، بالغ بر هيجده هزار مسأله شد . « 4 » \r\nعبدالسّلام بن صالح هروى ( ابوصلت ) :\r\nداناتر از على بن موسى الرضا ( ع ) كسى را نديدم و هيچ دانشمندى با او رو به رو نشد مگر آن كه او نيز همين شهادت را داد .\r\nمأمون در مجالس گوناگون ، تعداد زيادى از دانشمندان اديان و فقها و متكلمان را ( براى\r\n\r\n","description":"","footnote":" ( 1 ) - بحارالانوار ، ج 49 ، ص 100 و مناقب ، ج 4 ، ص 317 .  ( 2 ) - پيشواى هشتم شيعيان ، محمد باقر ساعدى ، ص 64 ، به نقل از : خصائص الرّضوية .  ( 3 ) - نور الابصار ، ص 312 .  ( 4 ) - مناقب ، ج 4 ، ص 350 - 351 . ","page_name":" 65 ","page_number":63},
  {"content":"\r\n\r\nمناظره با آن حضرت ) گرد آورد ، ولى امام بر همهء آنان چيره شد ؛ چندان كه تمام آنان به ناتوانى خود و فضل او اعتراف كردند . « 1 » \r\nهمو گويد : از امام رضا ( ع ) شنيدم كه مىفرمود :\r\nدر روضهء مطهّره رسول اللّه ( ص ) مىنشستم . علما و دانشمندان مدينه در آنجا اجتماع مىكردند . وقتى براى يكى از آنان سؤالى پيش مىآمد همگان ( براى پاسخ آن ) به من اشاره مىكردند . آنان ، سؤالات و مشكلات علمى خود را براى من مىفرستادند و من همهء آنها را پاسخ مىگفتم . « 2 » \r\nمحمد بن جعفر :\r\nمأمون در پايان مجلسِ مناظرهء مفصلى كه با پيشواى هشتم داشت از محمد بن جعفر ، عموى حضرت رضا ( ع ) ، كه در مجلس حاضر بود پرسيد : فرزند برادرت را چگونه يافتى ؟ او گفت : « دانشمند ؛ و هرگز نديديم كه آن حضرت براى فراگيرى دانش نزد كسى رفته و در برابر استادى زانو زده باشد ! » « 3 » \r\nمأمون ، خطاب به محمد بن جعفر :\r\nبرادر زاده‌ات از خاندان پيامبرى است كه رسول خدا دربارهء آنان فرموده است : بتحقيق ، نيكان خاندان من و پاكان شجرهء طيّبه‌ام در كوچكى ، بردبارترين مردم و در بزرگى داناترين آنان هستند ، چيزى به ايشان نياموزيد كه آنها از شما داناترند شما را از مسير هدايت خارج نمىكنند و به « باب » گمراهى داخل نمىنمايند . « 4 » \r\n\r\nمنشأ كمالات نفسانى\r\nهر يك از كمالات نفسانى كه در وجود افراد پديد مىآيد داراى يك منشأ است .\r\nزيربناى همهء كمالات و برجستگيهاى روحى و نفسانى « عبوديت » و بندگى خداست . اگر\r\n\r\n","description":"","footnote":" ( 1 ) - مناقب ، ج 4 ، ص 316 - 317 .  ( 2 ) - همان ، ص 317 .  ( 3 ) - عيون اخبار الرضا ( ع ) ، ج 1 ، ص 181 .  ( 4 ) - همان . ","page_name":" 66 ","page_number":64},
  {"content":"\r\n\r\nامام رضا ( ع ) از نظر علمى به آن مقام و الا و بىنظير دست يافته ، تنها در سايه بندگى خدا و پرهيزگارى و رعايت حدود الهى بوده است . پيش از اين ، رهنمود بسيار ارزندهء آن حضرت به برادرش زيد را ياد آور شديم « 1 »  كه فرمود :\r\n« يا زَيْدُ اتَّقِ اللَّهَ فَانَّهُ بَلَغْنَا مابَلَغْنا بِالتَّقْوى » « 2 » \r\nاى زيد ، از خدا بترس ! ما به هر مقامى دست يافته‌ايم در سايهء تقوا بوده است .\r\nمردى به امام رضا ( ع ) گفت : سوگند به خدا ، بر روى زمين از نظر پدر ، كسى گرامىتر از شما نيست . امام فرمود :\r\n« التَّقْوى شَرَّفَتْهُمْ وَ طاعَةُ اللَّهِ احْظَتْهُمْ » « 3 » \r\nپرهيزگارى ، آنان را بزرگوار و گرامى داشته و طاعت خداوند ايشان را صاحب مقام كرده است .\r\nمرد ديگرى به او گفت : سوگند به خدا ، تو بهترين مردم هستى ! امام ( ع ) فرمود :\r\n« لا تَحْلِفْ يا هذا ! خَيْرٌ مِنى مَنْ كانَ اتْقى لِلَّهِ عَزَّوَجَلَّ وَ اطْوَعَ لَهُ . وَاللَّهِ ما نُسِخَتْ هذِهِ الْآيَةُ : وَ جَعَلْناكُمْ شُعُوباً وَ قَبائِلَ لِتَعارَفُوا انَّ اكْرَمَكُمْ عِنْدَاللَّهِ اتْقيكُمْ » « 4 » \r\nفلانى ! سوگند ياد نكن . بهتر از من كسى است كه تقوايش بيشتر و نسبت به خداوند فرمانبردارتر باشد . به خدا سوگند ، اين آيه نسخ نشده است : « و شما را تيره‌ها و قبيله‌ها قرار داديم تا يكديگر را بشناسيد ؛ گرامىترين شما نزد خداوند با تقواترين شماست » .\r\nمىبينيم امام ( ع ) در هر سه مورد ، اساس همهء موفقيتها ، پيشرفتها و كمالات را تقوا و طاعت و بندگى خدا مىداند و با صراحت مىفرمايد : اگر ما به مقامى رسيده و به كمالى دست يافته‌ايم در پرتو تقوا بوده است ، و اين يك اصل كلّى و عمومى است . ما هم اگر بخواهيم موقعيت و منزلتى نزد خداوند پيدا كنيم و چشمه سارهاى علم و حكمت در سرزمين دل و زبانمان به جريان بيفتد راهى جز تقوا پيشگى و اطاعت و بندگى خدا نداريم .\r\n\r\n","description":"","footnote":" ( 1 ) - ر . ك : درس چهارم .  ( 2 ) - عيون اخبار الرضا ( ع ) ، ج 2 ، ص 260 .  ( 3 ) - بحارالانوار ، ج 49 ، ص 95 .  ( 4 ) - همان . آيه در سوره حجرات ( 49 ) ، آيهء 13 مىباشد . ","page_name":" 67 ","page_number":65},
  {"content":"\r\n\r\nخلاصه\r\n« عصمت » و « علم » دو ركن اساسى امامت و دو ويژگى مهمّ امامان به شمار مىآيند . در قرآن و روايات از مقام والاى علمى امامان ( ع ) تعبيرهاى بسيار بلندى شده است .\r\nامامان ( ع ) هر چند خود ، خزانه و سرچشمهء دانش مردمند ، ولى علم خود آنان نيز از سرچشمه‌اى نشأت مىگيرد . مهمترين منابع علم امامان ( ع ) عبارت است از :\r\n1 - الهام از سوى خدا\r\n2 - رسول خدا ( ص ) و امامان پيشين .\r\n3 - قرآن\r\nاز امام رضا ( ع ) در موضوعات مختلف ، علوم فراوانى آشكار گشت ؛ به همين جهت از سوى پدر و جدّش « عالم آل محمّد ( ص ) » لقب يافت . از سوى دانشمندان اسلامى نيز عنوان مجدّد سده دوم تاريخ تشيع را به خود اختصاص داد .\r\nچهره‌هاى سرشناس موافق و مخالف خطّ امامت بر مقام علمى آن حضرت اعتراف كرده‌اند .\r\nمنشأ اين كمال برجسته و ساير كمالات در وجود آن گرامى ، تقوا و بندگى خدا بود و خود حضرت در سخنانش به اين معنا تصريح كرده است .\r\nپرسش\r\n1 - قرآن از مقام علمى معصومين ( ع ) با چه تعبيراتى ياد كرده است ؟\r\n2 - مهمترين منابع علوم امامان ( ع ) چيست ؟\r\n3 - از سوى چه كسى و چرا امام رضا ( ع ) « عالم آل محمّد » لقب گرفت ؟\r\n4 - اعتراف دو تن از شخصيتهاى موافق و مخالف را نسبت به مقام علمى امام رضا ( ع ) بيان كنيد .\r\n5 - منشأ كمالات نفسانى امامان ( ع ) چيست ؟\r\n\r\n","description":"","footnote":"","page_name":" 68 ","page_number":66},
  {"content":"\r\n\r\n\r\nدرس هفتم : : جلوه‌هايى از علم امام رضا ( ع )\r\nامام رضا ( ع ) - به مقتضاى آنچه كه در درس گذشته گفتيم و نيز روايات فراوان ديگرى كه در مجموعه‌هاى حديثى آمده است - به همهء علوم و دانشهاى بشرى ، از گذشته و حال و آينده عالم بود و دانش آن حضرت به احكام الهى و معارف دينى و تفسير و تأويل آيات قرآن محدود نمىشد . از امام صادق ( ع ) در روايتى نقل شده است :\r\n« انَّ عِنْدَنا عِلْمَ ما كانَ وَ عِلْمَ ما هُوَ كائِنٌ الى انْ تَقُومَ السَّاعَةُ » « 1 » \r\nبتحقيق ، علم گذشته و علم آينده تا زمان بر پايى قيامت ، نزد ماست .\r\nاين بيان ، فراگير است و همهء رشته‌هاى علوم را مىگيرد . برخوردارى امامان ( ع ) از چنين دانش گسترده‌اى لازمهء امامت و رهبرى آن بزرگواران است . امام صادق ( ع ) در سخنى فرمود :\r\n« اللَّهُ اجَلُّ وَ اعَزُّ وَ اكْرَمُ مِن‌ْان‌ْيَفْرِضَ طاعَةَ عَبْدٍ يَحْجُبُ عَنْهُ عِلْمَ سَمائِه وَ ارْضِه » « 2 » \r\nخداوند ، بزرگتر ، عزيزتر و گرامىتر از آن است كه طاعت و پيروى از بنده‌اى را ( بر ديگر بندگانش ) واجب كند ، ولى ( درهاى ) دانش آسمان و زمينش را بر روى او ببندد .\r\nاينك جلوه‌هايى از دانش گستردهء امام رضا ( ع ) .\r\n\r\n1 - علم به لغات گوناگون\r\nابوصلت هروى مىگويد :\r\nحضرت رضا ( ع ) با مردم به زبانهاى آنان سخن مىگفت . سوگند به خدا او فصيحترين و\r\n\r\n","description":"","footnote":" ( 1 ) - كافى ، ج 1 ، ص 240 .  ( 2 ) - همان ، ص 262 . ","page_name":" 69 ","page_number":67},
  {"content":"\r\n\r\nداناترين مردم به هر زبان و لغتى بود .\r\nروزى به آن حضرت گفتم : اى فرزند رسول خدا ! من از معرفت و آگاهى تو نسبت به اين لغات ، با همهء اختلافشان در شگفتم ؟\r\nحضرت فرمود : اى اباصلت ! من حجّت خدا بر مردمانم . خدا حجتى بر مردم قرار نمىدهد كه زبانهاى آنان را نداند ؛ آيا اين سخن اميرمؤمنان ( ع ) به گوش تو نرسيده كه : به ما « فصل الخطاب » عطا شده است . آيا « فصل الخطاب » جز شناخت لغات و زبانهاست ؟ « 1 » \r\nمردى به امام رضا ( ع ) گفت : محمد بن فضل به ما خبر داده است كه تو همهء آنچه را خدا فروفرستاده مىشناسى و به هر زبان و لغتى دانا هستى . فرمود : محمد بن فضل راست گفته است .\r\nمرد گفت : من پيش از هر چيز تو را آزمايش مىكنم . اينك اين شخص ، رومى است ، اين ديگرى هندى و اين فارسى و آن ديگرى ترك زبان .\r\nمرد مىگويد : حضرت رضا ( ع ) با همهء آنان به زبان خودشان سخن گفت . « 2 » \r\nاز روايات استفاده مىشود كه غلامان و خدمتكاران امام رضا ( ع ) را مليّتهاى مختلف تشكيل مىداد و حضرت با همه آنها با زبان خود آنان سخن مىگفت .\r\n\r\n2 - علم به « منطق الطّير »\r\nعلم امام رضا ( ع ) به زبانهاى گوناگونِ انسانها محدود نمىشد بلكه آن حضرت همچون حضرت سليمان به زبان حيوانات نيز علم داشت ؛ زيرا مقام آن گرامى نزد خدا بالاتر و برتر از مقام انبياى پيشين از جمله داوود و سليمان پيامبر است كه دانش « منطق الطير » به آنان داده شده بود . « 3 »  به دو نمونهء ذيل توجه فرماييد .\r\nسليمان ( از فرزندان جعفر بن ابى طالب ) مىگويد : در محوّطه‌اى نزد حضرت رضا ( ع ) بودم كه گنجشكى آمد و پيش آن حضرت خود را به زمين افكند و شروع به\r\n\r\n","description":"","footnote":" ( 1 ) - عيون اخبار الرضا ( ع ) ، ج 2 ، ص 251 و اثبات الهداة ، ج 3 ، ص 279 .  ( 2 ) - اثبات الهداة ، ج 3 ، ص 300 .  ( 3 ) - قرآن در سوره نمل ( 27 ) ، آيهء 16 بر اين حقيقت تصريح كرده است . ","page_name":" 70 ","page_number":68},
  {"content":"\r\n\r\nصيحه كرد ، زياد صيحه مىكرد و مىلرزيد .\r\nامام ( ع ) فرمود : فلانى ! آيا مىدانى اين گنجشك چه مىگويد ؟ عرض كردم : خدا و پيامبرش و فرزند پيامبر او داناترند .\r\nفرمود : او مىگويد : مارى مىخواهد جوجه‌هايم را در اين خانه بخورد . سپس فرمود :\r\nاين عصا را بگير و داخل خانه شو و مار را بكش . من عصا را برگرفته داخل خانه شدم ، ديدم مارى به اين سو و آن سو مىتازد . من هم آن را كشتم . « 1 » \r\nهارون بن موسى مىگويد :\r\nدر بيابانى نزد امام رضا ( ع ) بودم كه اسب او شيهه كشيد . امام ( ع ) افسار آن را رها كرد . اسب چند قدمى دور شد ، بول كرد و سرگين انداخت ؛ سپس بازگشت . حضرت رو به من كرد و فرمود : به داوود ( پيامبر ) چيزى داده نشده مگر آن كه به محمد ( ص ) و خاندان محمد ( ص ) بيشتر از آن داده شده است . « 2 » \r\n\r\n3 - علم طبّ\r\nرسالت اصلى امامان ( ع ) هر چند تزكيه و تهذيب نفوس انسانها و پرورش روح و جان آنهاست ؛ ولى اين بدان معنا نيست كه آنان به ابعاد مادى و دنيوى زندگى انسانها توجه نداشته باشند و در موقع نياز رهنمودهاى لازم را ارائه ندهند . دستورات بهداشتى و رهنمودهاى پزشكى امامان ( ع ) به پيروان خود ، حجم به نسبت عظيمى از تعاليم ارزندهء آنان را تشكيل مىدهد . كندوكاش در احاديث آن بزرگواران از جمله امام رضا ( ع ) اثبات‌كننده اين ادعاست . ما در ميان همهء احاديث پيشواى هشتم ( ع ) در ارتباط بامسائل طبى و بهداشتى تنها به رسالهء ذهبيّهء آن حضرت ، معروف به « طبّ الرضا ( ع ) » اشاره مىكنيم .\r\nمأمون پس از دعوت امام رضا ( ع ) به مرو از آن حضرت خواست تا به منظور صحت و سلامتى جسمى و حفظ و تقويت قواى بدنى و پيشگيرى از بروز ناتوانى و بيمارى در\r\n\r\n","description":"","footnote":" ( 1 ) - مناقب ، ج 4 ، ص 334 و اثبات الهداة ، ج 3 ، ص 296 .  ( 2 ) - مناقب ، ج 4 ، ص 334 . ","page_name":" 71 ","page_number":69},
  {"content":"\r\n\r\nوجود او دستورالعمل و رهنمود جامعى بدهد .\r\nامام ( ع ) در پاسخ به درخواست او نامهء مفصلى نوشت و ضمن آن دستورات طبى و بهداشتى جامعى ارائه داد و براى خليفه فرستاد .\r\nمأمون به قدرى تحت تأثير اين نامه قرار گرفت و شيفتهء آن شد كه دستور داد آن را با آب طلا بنويسند و در خزانهء سلطنتى در جاى امن و محفوظى نگهدارى كنند . از آن به بعد اين نامه به « رساله ذهبيّه » ( نامهء طلايى ) معروف شد .\r\nامام ( ع ) در اين دستورالعمل طبّى و بهداشتى ، نخست قانون كلى مربوط به بيماريها و درمان آنها را اين چنين بيان مىكند :\r\nخداوند هيچ بدنى را به بيمارى بدون علاج مبتلا نمىكند ؛ بنابراين براى هر بيمارى و دردى ، درمان و علاجى وجود دارد .\r\nسپس به تشريح ساختمان بدن انسان و نقش هر يك از اعضاى مختلف آن مىپردازد كه دليلى روشن بر آگاهى و احاطهء جامع آن حضرت به « فيزيولوژى » يا شناخت عملكرد طبيعى اندامهاى بدن است .\r\nامام ( ع ) در مرحله بعد ، حساسيّت و اهميّت بعضى از اعضا و منشأ پيدايش احساس غم و شادى و انعكاس آن در بدن آدمى را تشريح مىكند و با مقايسهء بدن انسان با يك مزرعه ، راههاى مناسب تغذيه را براى دستيابى به بهداشت بهتر ، ارائه مىدهد .\r\nپس از آن ، فصول سال را طبق تقويم رسمى ايرانيان در آن زمان ، ماه به ماه تشريح ، و تغييرات جوّى آب و هوا و تأثير آن بر بدن انسان را بيان مىكند و در نهايت توصيه مىنمايد كه متناسب با فصول مختلف ، از چه نوع غذايى استفاده ، و از چه نوع آن اجتناب شود ، و اين بخش از دستورالعمل - در آن شرايط زمانى كه وسائل و تجهيزات هواشناسى وجود نداشت - بيانگر تبحّر بسيار زياد حضرت رضا ( ع ) در دانش هواشناسى است . « 1 » \r\n\r\n","description":"","footnote":" ( 1 ) - بر گرفته و تلخيص از مجموعهء آثار دومين كنگره جهانى حضرت رضا ( ع ) ، ج 1 ، ص 370 - 373 ، مقاله آقاى احمد شريف . براى آگاهى از متن رساله ذهبيّه به مجموعة الآثار ، اولين كنگره جهانى حضرت رضا ( ع ) ، ص 389 - 426 رجوع كنيد . ","page_name":" 72 ","page_number":70},
  {"content":"\r\n\r\n\r\n4 - آگاهى از غيب\r\nاز جمله محورهاى مهم علم حضرت رضا ( ع ) آگاهى آن حضرت از « غيب » است .\r\nمنظور از علم غيب ، آگاهى از چيزى است كه هيچ گونه ابزار و اسباب مادى - مانند حسّ و تجربه - و عقلى - مانند براهين علمى و محاسبات رياضى - براى اطلاع از آن در اختيار شخص نباشد .\r\nعلم غيب بر دو گونه است : علم به حقايق تحقق يافته در گذشته يا حال كه شخص ، هيچ راه و وسيله‌اى براى كشف حقيقت و دستيابى به آن در اختيار ندارد ، و علم به امور و حقايقى كه در آينده تحقق پيدا خواهند كرد . امام رضا ( ع ) به اذن خداوند به هر دو بخش از غيب آگاه بود . به نمونه‌هاى ذيل توجه فرماييد .\r\nخالد بن نجيح مىگويد : به امام رضا ( ع ) عرض كردم : ياران ما از كوفه آمده و يادآور شده‌اند « مفضّل » سخت بيمار است ، براى سلامتى او دعا كن !\r\nحضرت فرمود : او راحت شد ، و اين سخن امام ( ع ) سه روز پس‌از درگذشت مفضّل‌بود . « 1 » \r\nحسن بن على وشّاء مىگويد : سرورم حضرت رضا ( ع ) در مرو مرا خواست و فرمود : على بن ابى حمزه بطاينى امروز درگذشت و هم اكنون در قبرش نهاده شد . دو فرشته الهى در قبر بر او داخل شدند و از خدا و پيامبر و امامانش از او پرسيدند . او همه را درست جواب داد ولى به نام من كه رسيد دچار لكنت زبان شد . وقتى براى بار دوم پرسيدند ، سكوت اختيار كرد .\r\nفرشتگان به او گفتند : آيا موسى بن جعفر ( ع ) تو را دستور به سكوت داده است ؟ ! سپس او را با تازيانه‌اى از آتش زدند كه قبرش تا روز قيامت پر از آتش گشت .\r\nحسن بن على وشّا مىگويد : من از نزد امام خارج شدم و آن روز را ثبت كردم ؛ چند روزى نگذشت كه نامه‌هاى كوفيان رسيد و در آنها نوشته شده بود كه على بن حمزه در آن روز درگذشت و در همان ساعتى كه امام فرموده بود در قبر نهاده شده بود . « 2 » \r\n\r\n","description":"","footnote":" ( 1 ) - مناقب ، ج 4 ، ص 335 .  ( 2 ) - همان ، ص 337 ( به اختصار ) . ","page_name":" 73 ","page_number":71},
  {"content":"\r\n\r\nسعيد بن سعد مىگويد : حضرت رضا ( ع ) به مردى نظر كرد و فرمود : اى بندهء ( خدا ) هر وصيتى دارى بكن و آماده امرى باش كه گريزى از آن نيست . مرد ، سه روز پس از اين سخن امام ( ع ) درگذشت . « 1 » \r\nحسين بن موسى مىگويد : همراه گروهى از جوانان بنى هاشم گرد حضرت رضا ( ع ) جمع شده بوديم كه جعفر بن على علوى در حالى كه لباسى كهنه و مندرس بر تن داشت بر ما گذر كرد . ما به يكديگر نگريستيم و به ريخت و قيافه او خنديديم . امام ( ع ) فرمود : به زودى خواهيد ديد كه او ثروتمند ، داراى خدمتكاران زياد و خوش قيافه خواهد شد . بيش از يك ماه نگذشت كه والى مدينه شد و حالش نيكو گرديد و بر ما مىگذشت ، در حالى كه همراهش ، خدمه و حشمه بودند . « 2 » \r\n\r\n5 - آگاهى از راز دل افراد\r\nدر اين رابطه ، پيش از اين مواردى را ذكر كرديم « 3 »  ؛ اينك دو نمونهء ديگر :\r\nراوى ، احمد بن محمد :\r\nنامه‌اى به محضر امام رضا ( ع ) نوشتم و با خود گفتم : آن گاه كه بر او وارد شدم از اين آيات مىپرسم ( سپس چند آيه را ياد مىكند ) .\r\nامام ( ع ) نامهء مرا پاسخ گفت و در آخر ، ( پاسخ ) آياتى را نيز كه من در دل گذرانده بودم نوشته بود . . . . « 4 » \r\nراوى ، سليمان جعفرى :\r\nدر محضر امام رضا ( ع ) بودم ، و خانه پر از جمعيتى بود كه از آن حضرت درباره مسائل مختلف مىپرسيدند و او به همه آنها پاسخ مىداد . من در دلم گذراندم كه شايسته است اين امامان\r\n\r\n","description":"","footnote":" ( 1 ) - الفصول المهمة ، ص 247 .  ( 2 ) - همان و نورالابصار ، ص 323 .  ( 3 ) - ر . ك : درس سوم .  ( 4 ) - مناقب ، ج 4 ، ص 336 . ","page_name":" 74 ","page_number":72},
  {"content":"\r\n\r\nدر زمره پيامبران قرار گيرند .\r\nامام ( ع ) مردم را رها كرد ، متوجه من شد و فرمود : اى سليمان ! امامان ( ع ) بردباران و دانشمندانى هستند كه فرد جاهل ، آنان را پيامبران مىداند ؛ در حالى كه پيامبر نيستند . « 1 » \r\n\r\n6 - اخبار از آنچه در رَحِم است\r\nراوى ، بكربن صالح :\r\nنزد امام رضا ( ع ) رفتم و عرض كردم : همسرم - كه خواهر محمد بن سنان ، از شيعيان خاص امامان بود - حامله است . از خدا بخواه ( فرزند ) او را پسر قرار دهد .\r\nامام فرمود : آنان دوتا هستند . من از خدمت او مرخص شدم و با خود گفتم : نام يكى را « محمّد » و ديگرى را « على » مىگذارم .\r\nحضرت ، مرا خواست . نزدش بازگشتم . فرمود : يكى را « على » و ديگرى را « ام عمرو » بگذار .\r\nبه كوفه بازگشتم . خداوند به من يك پسر و يك دختر عنايت كرد و من ( همان گونه كه امام فرموده بود ) نام پسر را « على » و اسم دختر را « ام عمرو » نهادم . « 2 » \r\n\r\n","description":"","footnote":" ( 1 ) - مناقب ، ج 4 ، ص 334 .  ( 2 ) - الفصول المهمّة ، ص 246 و نورالابصار ، ص 323 . ","page_name":" 75 ","page_number":73},
  {"content":"\r\n\r\nخلاصه\r\nامام رضا ( ع ) به همهء دانشهاى بشرى از گذشته و حال و آينده علم داشت ، چرا كه لازمهء امامت و رهبرى الهى برخوردارى از چنين دانش گسترده‌اى است . برخى از جلوه‌هاى دانش خدادادى آن حضرت عبارت است از :\r\n1 - علم به لغات و زبانهاى مختلف .\r\n2 - علم به زبان حيوانات و پرندگان .\r\n3 - علم طب كه « رسالهء ذهبيّهء » آن حضرت معروف به « طب الرّضا ( ع ) » نمونهء آن است .\r\n4 - آگاهى از غيب ؛ چه حقايقى كه در گذشته تحقق پيدا كرده و چه امورى كه در آينده جامه عمل خواهد پوشيد .\r\n5 - آگاهى از راز دل افراد .\r\n6 - اخبار از آنچه كه در رحم است .\r\nبراى هر يك از اين موارد ، نمونه‌هاى زيادى در تاريخ ، ثبت شده كه ما در اين درس به بعضى از آنها اشاره كرديم .\r\nپرسش\r\n1 - نظر امام صادق ( ع ) در ارتباط با علم امامان ( ع ) چيست ؟\r\n2 - چرا امام ( ع ) بايد عالم به همه لغتها و زبانها باشد ؟\r\n3 - آيا حضرت رضا ( ع ) به منطق الطّير علم داشت ؟ يك نمونه ذكر كنيد .\r\n4 - محتواى « رسالهء ذهبيّه » چيست و چرا بدين عنوان ، نام گرفته است ؟\r\n5 - آيا گسترهء دانش على بن موسى ( ع ) آگاهى از رحم را هم مىگيرد ؟ يك مورد را ذكر كنيد .\r\n\r\n","description":"","footnote":"","page_name":" 76 ","page_number":74},
  {"content":"\r\n\r\n\r\nدرس هشتم : : معجزات و كرامات\r\nاز جمله ابعاد اختصاصى زندگى پيشوايان معصوم ( ع ) معجزات و كرامات فراوانى است كه به تناسب نياز تشكيلات رسالت و امامت و در خواست افراد موافق و مخالف از آن بزرگواران ظاهر ، و در روايات و صفحات تاريخ منعكس شده است .\r\nآنچه از امام هشتم ( ع ) از معجزات و كرامات و امورى كه ما از آنها به كمالات نفسانى تعبير مىكنيم ، ظاهر شده بسيار فراوان است كه ما به لحاظ محدوديت اين سلسله درسها به مواردى از آنها اشاره مىكنيم .\r\n\r\n1 - استجابت دعا\r\nدر روايات ، از دعا به عنوان « اسلحهء انبياء » ياد شده است . « 1 »  اين اسلحه بطور مسلّم در اختيار جانشينان آنان نيز قرار داشت . لازمهء برخوردارى فردى از اين سلاح « مستجاب الدّعوة » بودن اوست . امام رضا ( ع ) به عنوان جانشين رسول خدا ( ص ) اين اسلحهء برنده و كوبنده را در اختيار داشت و در هر جا كه صلاح مىديد و مصلحت اقتضا مىكرد به كارمىگرفت و چون نزد خدا ، وجيه و آبرومند بود ، دعايش مستجاب مىگشت .\r\nعلاوه بر اين در روايات اسلامى « مستجاب الدعوة » بودن امام از نشانه‌هاى امامت ذكر شده‌است . امام‌رضا ( ع ) در روايتى نشانه‌هاى امام را به تفصيل ذكر مىكند . از جمله‌مىفرمايد :\r\n« يَكُونُ دُعاؤُهُ مُسْتَجاباً حَتَّى لَوْ انَّهُ دَعا عَلى صَخْرَةٍ لَا نْشَقَّتْ بِنِصْفَيْنِ » « 2 » \r\n\r\n","description":"","footnote":" ( 1 ) - در روايتى آمده است : حضرت رضا ( ع ) به اصحابش فرمود : بر شماباد به اسلحهء انبياء . گفته شد : اسلحهء انبياء چيست ؟ فرمود : دعا ( كافى ، ج 2 ، ص 468 ) .  ( 2 ) - مسند الامام الرّضا ( ع ) ، ج 1 ، ص 102 . ","page_name":" 77 ","page_number":75},
  {"content":"\r\n\r\n( از جمله نشانه‌هاى امام اين است كه ) مستجاب الدعوة باشد ، چندانكه اگر بر صخره‌اى دعا كند دو نيم شود .\r\nاينك نمونه‌هايى از استجابت دعاى امام ( ع ) .\r\nراوى ، يزيد بن اسحاق « 1 »  :\r\nبرادرم محمّد كه فردى درست عقيده بود يك بار با من ( در امر امامت ) به ستيز برخاست .\r\nجون نزاع ميان من و او به طول انجاميد به او گفتم : اگر سرور تو ( نزد خدا ) در آن حد از منزلت است كه مىگويى ، از او بخواه كه دعا كند تا من نيز به عقيده شما بازگردم .\r\nبرادرم محمّد به من گفت : بر امام رضا ( ع ) وارد شدم و عرض كردم : جانم به فدايت ! برادرى دارم كه بزرگتر از من است و او معتقد است پدرت زنده مىباشد . من بارها با او در اين رابطه بحث كرده‌ام تا آنكه او از من درخواست كرد از شما بخواهم دعا كنيد كه به حق راه يابد .\r\nامام ( ع ) رو به قبله كرد و دعا نمود ، از جمله فرمود : خدايا ، گوش و چشم و قلب او را برگير تا وى را به حق بازگردانى . اين دعا را در حالى كه دست راستش بسوى آسمان بلند بود مىخواند .\r\nزمانى كه بازگشت ، مرا از جريان گفتگوى خود با امام رضا ( ع ) مطلع ساخت . مدتى از اين ماجرا نگذشت كه من به حق بازگشتم ( و به امامت امام رضا ( ع ) معتقد شدم ) . « 2 » \r\nراوى ، محمد بن فضل :\r\nدر سالى كه هارون بر خاندان برمك يورش برد ؛ جعفر بن يحيى را كشت و يحيى بن خالد را به زندان افكند و آن نكبت و ذلّت دامنگير برمكيان شد ، امام رضا ( ع ) در سرزمين عرفات به دعا مشغول بود ؛ سپس سر خود را پايين آورد تا جايى كه نزديك بود به جلوى زين بخورد ، آن گاه بلند كرد . از علّت اين كار سؤال كردند . فرمود : من از زمانى كه برمكيان با پدرم آن رفتارهاى ظالمانه را داشتند عليه آنان دعا مىكردم تا اين كه امروز خداوند دعايم را در حق ايشان مستجاب كرد .\r\nچون از عرفات بازگشتيم ، چند روزى بيش نگذشت كه جعفر ، كشته و يحيى زندانى شد و\r\n\r\n","description":"","footnote":" ( 1 ) - يزيد بن اسحاق شعر غنوى از اصحاب امام صادق و امام كاظم عليهما السّلام بود كه پس از شهادت موسى بن جعفر ( ع ) واقفى شد ولى با دعاى امام رضا ( ع ) هدايت گشت .  ( 2 ) - بحارالانوار ، ج 48 ، ص 273 . ","page_name":" 78 ","page_number":76},
  {"content":"\r\n\r\nاوضاع برمكيان دگرگون گشت . « 1 » \r\nدر سالى كه مأمون ، حضرت رضا ( ع ) را وليعهد خود ساخت باران نباريد . بعضى از درباريان و متعصبان ، اين رخداد طبيعى را به موضوع ولايتعهدى پيشواى هشتم ( ع ) ربط داده و گفتند : « على بن موسىالرّضا وليعهد ما شد ، آسمان از بارش باران خوددارى كرد » .\r\nخبر به مأمون رسيد . از امام ( ع ) خواست براى بارش باران دعا كند . امام وعدهء روز دوشنبه را داد . چون روز دوشنبه فرا رسيد ، حضرت رو به بيابان نهاد و همهء مردم نظاره‌گر او بودند . حضرت بر بلندايى قرار گرفت ، دست به دعا برداشت و پس از ستايش پروردگار از آستانش خواست تا پس از بازگشت مردم به خانه‌هايشان ، بر آنان باران فروفرستد .\r\nهنوز دعاى امام ( ع ) به پايان نرسيده بود كه هوا دگرگون شد و آسمان رعد و برق زد .\r\nمردم براى بازگشت و مصون بودن از باران به جنب و جوش افتادند . امام ( ع ) فرمود : اين ابر براى شما نيست ، بلكه براى فلان شهر و فلان نقطه است . ده ابر به همين منوال ، آشكار شد و گذشت و امام ( ع ) در هر بار مىفرمود : مأموريت اين ابر ، فلان جاست . تا آنكه ابر يازدهم ظاهر گشت . حضرت ، خطاب به مردم فرمود : خداوند اين ابر را براى شما فرستاده است ، خدا را بر اين فضلش سپاس گوييد . هم اكنون به خانه‌هاى خود بازگرديد كه به محض رسيدن به منازلتان خيرالهى در حدى كه شايسته كرم خداوند است ، فرو خواهد آمد .\r\nبا رسيدن مردم به خانه‌هايشان ، باران زيادى باريد و همه جا را مشروب كرد و مردم به حمد و ستايش پروردگار و تمجيد و تكريم امام رضا ( ع ) پرداختند . « 2 » \r\n\r\n2 - زنده كردن مردگان\r\nمعبد بن جنيد شامى مىگويد : بر على بن موسى الرّضا ( ع ) وارد شده و به او گفتم :\r\nدربارهء شما و عجايبى كه از دست شما ظاهر گشته ، سخن بسيار گفته شده است . سپس درخواست معجزه‌اى كردم . امام فرمود : چه مىخواهى ؟ عرض كردم : مىخواهم پدر و\r\n\r\n","description":"","footnote":" ( 1 ) - دلائل الامامة ، ص 193 ؛ بحارالانوار ، ج 49 ، ص 85 و مناقب ، ج 4 ، ص 370 .  ( 2 ) - دلائل الامامة ، ص 195 - 196 و مناقب ، ج 4 ، ص 370 . ","page_name":" 79 ","page_number":77},
  {"content":"\r\n\r\nمادرم را براى من زنده كنى . حضرت فرمود : به خانه‌ات باز گرد كه آنان را زنده كردم . به منزل بازگشتم ، پدر و مادرم را زنده يافتم . آنان ده روز نزد من زندگى كردند ؛ سپس خداوند آنان را قبض روح كرد . « 1 » \r\nابراهيم بن سهيل مىگويد : على بن موسى الرضا ( ع ) را در حالى كه بر الاغش سوار بود ديدم و به او گفتم : چه كسى تو را به مقام امامت منصوب كرده است ؛ زيرا بيشتر شيعيان تو مىپندارند كه پدرت به تو وصيت نكرده و تو را بر اين جايگاه ننشانيده است و تو مدعى مقامى هستى كه از آن تو نيست ؟\r\nحضرت فرمود : نشانهء امام نزد تو چيست ؟ گفتم : اين كه با ماوراى خانه سخن بگويد ( علم غيب داشته باشد ) و زنده كند و بميراند . فرمود : من اين كارها را مىكنم ؛ آنچه كه با توست پنج دينار است ؛ امّا خانواده‌ات ، مدت يك سال است كه درگذشته است و من هم اكنون او را زنده كردم و يك سال ديگر او را نزد تو باقى خواهم گذاشت سپس مىميرانم تا بدانى من بدون شك ، امام هستم .\r\nاندام مرا لرزه فراگرفت . امام فرمود : نترس ، تو ايمن هستى ؟ به خانه‌ام بازگشتم . ديدم همسرم نشسته است . به او گفتم : چه كسى تو را بدينجا آورد ! ؟ گفت : در خواب بودم كه فردى با اين اوصاف ( اوصاف امام رضا ( ع ) ) آمد و گفت : فلانى ! بلند شو و نزد همسرت بازگرد كه خداوند پس از مرگ ، پسرى به تو خواهد داد . و چنين شد . « 2 » \r\n\r\n3 - بيرون آوردن آب از دل سنگ\r\nراوى ، وكيع :\r\nعلى بن موسى الرضا ( ع ) را در آخرين روزهاى زندگىاش ديدار كرده و به محضرش عرضه داشتم : اى فرزند رسول خدا ! معجزه‌اى به من بنمايان تا براى ديگران بازگويم .\r\n( امام ( ع ) پذيرفت ) و ديدم آن حضرت براى ما از دل صخره‌اى آب درآورد و ما از آن نوشيديم . « 3 » \r\n\r\n","description":"","footnote":" ( 1 ) - دلائل الامامة ، ص 186 .  ( 2 ) - همان ، ص 187 .  ( 3 ) - همان ، ص 186 . ","page_name":" 80 ","page_number":78},
  {"content":"\r\n\r\nراوى ، آزاد شدهء امام كاظم ( ع ) :\r\nهمراه گروهى در محضر امام رضا ( ع ) بوديم كه به بيابان خشك و بىآبى رسيديم . تشنگى بر ما غلبه كرد ، چندانكه نزديك بود همهء ما با چارپايانمان بر اثر تشنگى هلاك شويم .\r\nحضرت رضا ( ع ) فرمود : به فلان محل برويد . در آن جا آب خواهيد يافت . ما بدانجا رفتيم و با چشمهء آبى مواجه شديم . همگى از آن آب نوشيديم ؛ حيواناتمان را نيز سيراب كرديم .\r\nهنگام كوچ از آن منزل ، امام فرمود بار ديگر ، كنار آن چشمه برويد . چون بدان سوى رفتيم اثرى از چشمه نديديم . « 1 » \r\n\r\n4 - مفتضح كردن دشمنان\r\nهنگامى كه مأمون ، امام رضا ( ع ) را وليعهد خود قرار داد ، و او را خليفهء بعد از خود معرفى كرد ، اطرافيان و درباريان از اين وضع ، ناراحت شدند ، زيرا مىترسيدند خلافت از خاندان بنى عباس خارج شده در ميان فرزندان فاطمه ( ع ) قرار گيرد . بدين جهت ، اين گروه ، كينهء حضرت را به دل گرفتند .\r\nروش امام رضا ( ع ) اين بود كه هر گاه نزد مأمون مىرفت ، اطرافيان و درباريان بر او سلام كرده ، پرده‌ها را برايش بلند مىكردند تا وارد مجلس مأمون شود .\r\nگروه كينه توز با يكديگر قرار گذاشتند پس از اين هر گاه امام خواست وارد مجلس مأمون شود از وى روى بگردانند و پرده را برايش بالا نزنند .\r\nهنگامى كه مخالفان ، نشسته بودند امام رضا ( ع ) وارد شد . آنان بدون اختيار برخاستند و بر آن حضرت سلام كردند و همچون گذشته پرده‌ها را بالا زدند تا امام ( ع ) وارد مجلس شود .\r\nپس از آن كه آن حضرت در جايگاه خود قرار گرفت ، آن جماعت ، همديگر را سرزنش كردند و گفتند : اين بار كه خواست بيايد از جاى خود حركت نكرده ، پرده‌ها را بالا نخواهيم زد .\r\n\r\n","description":"","footnote":" ( 1 ) - عيون اخبار الرضا ( ع ) ، ج 2 ، ص 234 . ","page_name":" 81 ","page_number":79},
  {"content":"\r\n\r\nروز بعد كه حضرت وارد شد برخاستند و سلام كردند ، ليكن پرده‌ها را بالا نزدند . در اين هنگام ، باد شديدى برخاست و پرده‌ها را حتى بيش از حدّى كه آنان بالا مىبردند بالا برد . پس از آن كه امام رضا ( ع ) داخل شد ، باد فرونشست و پرده‌ها در جاى خود قرار گرفتند . زمانى كه حضرت از مجلس مأمون بيرون شد دوباره بادى از جهت مخالفِ مرتبهء نخست وزيد و پرده‌ها را بالا زد .\r\nپس از آن كه پيشواى هشتم ( ع ) از مجلس بيرون شد آنان به يكديگر نگاه كردند و گفتند : اين مرد نزد خداوند قرب و منزلت دارد . مگر نديديد چگونه به هنگام ورود او به مجلس و نيز خروج او ، باد از دو طرف وزيد و پرده‌ها را بالا زد ، اينك خير و صلاحتان در اين است كه همچون گذشته در خدمت او درآييد . « 1 » \r\nاين داستان از يك سو بيانگر مقام و منزلت على بن موسى الرضا ( ع ) نزد خداست و اين كه : باد ، مسخّر آن گرامى بوده آن چنان كه مسخر حضرت سليمان بوده است . از سوى ديگر ، امام ( ع ) با ارائه اين كرامت ، دشمنان مكتب امامت راخجل و شرمنده كرد و آنان را وادار به ترك برخورد كينه توزانه و خصمانهء خود با آن حضرت نمود .\r\nخلاصهء داستان توطئه مأمون براى كشتن امام رضا ( ع ) و خنثى شدن آن از زبان هرثمة بن اعين چنين است :\r\nبراى زيارت امام رضا ( ع ) به دارالخلافه رفتم . در آن جا گفته مىشد امام رضا ( ع ) در گذشته است . در حالى كه اين خبر صحت نداشت . يكى از خدمتكاران و معتمدان دستگاه مأمون به نام صبيح ديلمى كه به امام رضا ( ع ) نيز ارادت داشت داستان را برايم چنين تعريف كرد :\r\nمأمون مرا با سى غلام ديگر در دل شب خواست و به دست هر يك ، شمشيرى زهرآلود داد و گفت : هم اكنون بر على بن موسى وارد شويد و در هر حالى كه او را ديديد بر او يورش بريد و با اين شمشير ، گوشت و خون و مو و استخوان و مغز او را در هم بياميزيد . پاداش اين كار براى هر يك از شما ده بدره درهم و ده قطعه زمين مزروعى و حاصلخيز منتخب و مستقل ، خواهد بود .\r\nعلاوه بر اينها تا وقتى كه زنده‌ام شما را همواره مورد لطف و عنايت خويش قرار خواهم داد .\r\n\r\n","description":"","footnote":" ( 1 ) - الفصول المهمة ، ص 244 - 245 . ","page_name":" 82 ","page_number":80},
  {"content":"\r\n\r\nما شمشيرها را برگرفتيم و وارد اتاق امام شديم . حضرت به پهلو خوابيده بود ولى با خود زمزمه‌اى داشت كه ما نمىفهميديم .\r\nغلامان بر او يورش بردند . سپس بساطش را بر او پيچيدند و نزد مأمون بازگشته گفتند : ما مأموريت را آن گونه كه گفته بودى انجام داديم . مأمون ما را به كتمان موضوع سفارش كرد .\r\nچون صبح شد مأمون سر برهنه و تكمه باز براى تعزيه در جايگاه خود نشست ؛ سپس با همان هيأت عزا به سمت اتاق امام رفت و من با او بودم . چون وارد حجره شد همهمه‌اى شنيد ، وحشت كرد . نزديك رفتند ، ديدند حضرت رضا ( ع ) در محراب خود مشغول عبادت و تسبيح است .\r\nامام ( ع ) با ديدن ما اين آيه را خواند : « يُريدُونَ لِيُطْفِؤُا نُورَاللَّهِ بِافْواهِهِمْ وَ اللَّهُ مُتِمُّ نُورِهِ وَلَوْ كَرِهَ الْكافِرُونَ » . « 1 » \r\n[ يعنى : آنان مىخواهند نور خدا را با دهان خود خاموش سازند ، ولى خدا نور خود را كامل مىكند هر چند كافران خوش نداشته باشند 
  ] .\r\nنزد مأمون بازگشتم . ديدم چهره‌اش همچون شب تاريك سياه شده است . گفت : اى صبيح ! چه خبر دارى ؟\r\nمن جريان ديدار خود با امام و سخن آن حضرت را براى او بازگفتم . مأمون ، سراسيمه ، لباسهاى عزا را از تن درآورد و [ براى توجيه عمل خود 
  ] گفت : بگوييد مأمون غش كرده بود و هم اكنون به هوش آمده است ! . . . . « 2 » \r\n\r\n","description":"","footnote":" ( 1 ) - صف ( 61 ) ، آيهء 8 .  ( 2 ) - عيون اخبار الرضا ( ع ) ، ج 2 ، ص 231 - 232 . ","page_name":" 83 ","page_number":81},
  {"content":"\r\n\r\nخلاصه\r\nاز امام رضا ( ع ) معجزات و كرامات زيادى آشكار شده كه در ذيل به بعضى از آنها اشاره مىكنيم .\r\n1 - استجابت دعا : دعا ، اسلحهء رهبران الهى است . كارايى داشتن آن به مستجاب الدعوة بودن صاحب آن است . علاوه بر آن كه « مستجاب الدعوة » بودن يكى از شرايط امامت است . موارد زيادى در زندگى امام رضا ( ع ) ثبت شده كه نشانگر مستجاب الدعوة بودن آن حضرت است .\r\n2 - زنده كردن مردگان : امام ( ع ) در چند مورد براى اثبات امامت خويش به اذن خداوند انسانهاى مرده را زنده كرد .\r\n3 - بيرون آوردن آب از دل سنگ .\r\n4 - مفتضح كردن دشمنان : امام رضا ( ع ) در يك مرحله اطرافيان و درباريان مأمون را كه قصد بىحرمتى و تحقير امام را داشتند با نشان دادن كرامت مفتضح كرد .\r\nدر يك مورد نيز مأمون با توطئه‌اى حساب شده اقدام به كشتن امام ( ع ) كرد ، ليكن امام ( ع ) به اعجاز از اين توطئه جان سالم بدر برد و در نيتجه خليفهء عباسى رسوا شد .\r\nپرسش\r\n1 - به چه دليل ، امام رضا ( ع ) مستجاب الدعوة بود ؟\r\n2 - به يك نمونه از استجابت دعاى حضرت رضا ( ع ) اشاره كنيد .\r\n3 - آيا امام رضا ( ع ) توان زنده كردن مردگان را داشت ؟ يك شاهد ذكر كنيد .\r\n4 - براى بيرون آوردن آب از دل سنگ ، توسط حضرت رضا ( ع ) چه شاهد تاريخى به ياد داريد ؟\r\n5 - توطئه مأمون عليه امام رضا ( ع ) چه بود و چگونه خنثى شد ؟\r\n\r\n","description":"","footnote":"","page_name":" 84 ","page_number":82},
  {"content":"\r\n\r\n\r\nدرس نهم : : امامت\r\nحضرت رضا عليه السّلام در سال 183 هجرى قمرى ، پس از شهادت پدر بزرگوارش در سن 35 سالگى عهده‌دار مقام امامت شد « 1 »  و مدت امامتش بيست سال به طول انجاميد .\r\n\r\nجايگاه امامت\r\nقبل از پرداختن به مسائل و مباحث مربوط به امامت امام رضا ( ع ) لازم است جايگاه بلند امامت و ويژگيهاى امام را از زبان آن حضرت بيان كنيم تا با ديدى بلندتر و بينشى عميقتر به مسأله امامت آن گرامى بنگريم . بيان امام ( ع ) در اين ارتباط ، مفصّل و جامع است كه ما به فرازهايى از آن اشاره مىكنيم .\r\nعبدالعزيز بن مسلم مىگويد :\r\nدر مرو خدمت حضرت رضا ( ع ) بوديم . روز جمعه در مسجد جامع مرو گردآمديم . از موضوع\r\n\r\n","description":"","footnote":" ( 1 ) - با آن كه حدود دو سوّم از عمر امام رضا ( ع ) پيش از امامت آن حضرت سپرى شده است متأسفانه از فعّاليتهاى آن بزرگوار در اين مقطع جز چند مورد چيزى در دسترس نيست ( براى آگاهى از اين موارد ر . ك : دلائل الامامة ، ص 192 ، اثبات الهداة ، ج 3 ، ص 249 و مسند الامام الرضا ( ع ) ، ج 1 ، ص 153 ) .\r\nدر يك نگاه ، اين دوران سخت و حساس براى آن حضرت دوران رنج و محنت بود ؛ زيرا از يك سو به چشم خود مىديد كه آل على و پيروان ائمه عليهم السّلام به جرم اعتقاد به امامت پدر بزرگوارش و طرفدارى از حق ، گروه گروه گرفتار چنگال ستم حكمرانان عباسى شده و به دست آنان شهيد مىشوند ؛ از سوى ديگر بسيارى از شيعيان بر اثر دسترسى نداشتن به امام زمانشان و تبليغات سوء جيره خواران دستگاه خلافت ، در مسأله امامت دچار شك و ترديد شده‌اند . همهء اين مشكلات و گرفتاريها قلب لطيف فرزند رسول خدا ( ص ) را مىفشرد و او ناچار بود همه را تحمل كند .\r\nجريان دستگيرى و گرفتاريهاى پى در پى پدر بزرگوارش توسط هارون و انتقال او از زندانى به زندان ديگر و در نهايت ، شهادت مظلومانهء آن حضرت و برخورد ستمگرانه و تحقير آميز دستگاه خلافت با جنازهء پاك وى ، بيش از پيش فرزند موسى بن جعفر ( ع ) را آزرده خاطر ساخت و خشم و نفرت او را نسبت به مسببان و عاملان اين جنايت بزرگ و فاجعهء دلخراش برانگيخت . ","page_name":" 85 ","page_number":83},
  {"content":"\r\n\r\nامامت و فزونى اختلاف مردم در اين مسأله سخن به ميان آمد .\r\nمن خدمت امام‌رضا ( ع ) رسيدم و آن گرامى را در جريان گفتگوهاى مردم دراين مورد قراردادم .\r\nامام ( ع ) تبسّمى كرد و فرمود : . . . آيا آنان قدر و منزلت امامت و جايگاه آن در ميان امت را مىدانند تا در مورد انتخاب امام اختيار داشته باشند ؟\r\nمقام امامت بلندتر و جايگاهش رفيع و عميقتر از آن است كه مردم با عقول خود ، حقيقت و كُنه آن را درك كنند يا به ميل و اختيار خود امامى را برگزينند .\r\nامامت ، منصبى است كه خداوند آن را پس از « نبوت » و « خُلّت » ، در مرحلهء سوم به حضرت ابراهيم اختصاص داده و فضيلتى است كه او را بدان مشرّف نموده و نامش رابلند آوازه ساخته است ، آنجا كه مىفرمايد : « انى جاعِلُكَ لِلنَّاسِ اماماً » .\r\nحضرت ابراهيم با خوشحالى گفت : « وَ مِنْ ذُرِّيَتى » .\r\nخداوند فرمود : « لا يَنالُ عَهْدِى الظَّالِمينَ » . « 1 » \r\n( و بدين ترتيب ) اين آيه امامت هر ستمگرى را تا روز قيامت باطل ساخت و آن را در ميان برگزيدگان و پاكان نهاد . . . .\r\nامامت ، مقام انبياء و ميراث اوصياء است . امامت ، خلافت خدا و رسول و مقام اميرمؤمنان و ميراث حسن و حسين است . . . .\r\nحضرت رضا ( ع ) پس از بيان جايگاه والاى امامت به تشريح ويژگيها و برجستگيهاى مهمّ امام پرداخت و فرمود :\r\nامام ، حلال خدا را حلال و حرام او را حرام مىداند و حدود الهى را اجرا مىنمايد و از دين پروردگار دفاع مىكند و مردم را با حكمت و پند و موعظهء نيكو و برهان قاطع به راه پروردگار فرامىخواند .\r\nامام همچون خورشيد درخشانى است كه نورش همه گيتى را فرامىگيرد ، ليكن خود در افق بلندى است كه دست كسى به آن نمىرسد و چشمها آن را درنمىيابند .\r\nامام چون ماه شب چهارده ، نورانى ، و مانند چراغ فروزان و ستارهء راهنمايى است كه در\r\n\r\n","description":"","footnote":" ( 1 ) - بقره ( 2 ) ، آيهء 124 . يعنى : ( خداوند به ابراهيم فرمود : ) من تو را امام و پيشواى مردم قرار دادم . ( ابراهيم عرض كرد : ) از دودمان من [ نيز امامانى قرار بده ! 
  ] ( خداوند فرمود : ) پيمان من به ستمكاران نمىرسد . ","page_name":" 86 ","page_number":84},
  {"content":"\r\n\r\nتاريكيهاى شب و به هنگام عبور از شهرها و بيابانها و در ميان امواج درياها ، راهنماى مردم است .\r\nامام ، آب گوارا براى تشنگان و دلالت كننده به راه مستقيم و نجات دهنده از هلاكت است . . .\r\n. « 1 »  \r\nدلائل امامت\r\nبا توجه به جايگاه بلند امامت و دوربودن آن از دسترس انتخاب مردم ، بديهى است كه تنها افراد معدودى صلاحيت احراز اين مقام را پيدا خواهند كرد و نمىتوان هر كس را كه مدعى اين مقام بود ، امام دانست . امام ، دلائل و نشانه‌هايى دارد كه در صورت برخوردارى فردى از آنها مىتوان وى را امام دانست . امامت امام رضا ( ع ) به دلائل زيادى به اثبات رسيده است كه در ذيل به مهمترين آنها اشاره مىكنيم .\r\n\r\n1 - معرّفى رسول خدا ( ص )\r\nدر دوره‌هاى پيشين ، تعداد و اسامى امامان ( ع ) را از زبان رسول خدا ( ص ) بيان كرديم .\r\nدر اين دوره نيز براى تيمّن و تأكيدِ مطلب ، به يك روايت ديگر اشاره مىكنيم .\r\nمردى يهودى نزد پيامبر ( ص ) آمد و از آن حضرت تعداد جانشينان او ، و نامهاى آنان را پرسيد . پيامبر فرمود :\r\nجانشين من على بن ابى طالب و پس از او دو سبطم حسن و حسين هستند . بعد از او نيز نه نفر از امامان از صلب حسين ( ع ) خواهند بود .\r\nمرد يهودى گفت : آنها رانام ببر . رسول خدا ( ص ) فرمود :\r\nپس از درگذشت حسين فرزندش على و پس از رحلت او فرزندش محمد و با وفات او فرزند وى جعفر و پس از درگذشت او فرزندش موسى و بعد از رحلت وى فرزند او على و با درگذشت وى فرزندش محمّد و پس از وفات او فرزند وى على و با درگذشت وى فرزندش حسن و پس از رحلت او فرزندش حجت ، محمد و مهدى عهده‌دار امامت و جانشينى من خواهد بود . اينان\r\n\r\n","description":"","footnote":" ( 1 ) - عيون اخبار الرّضا ( ع ) ، ج 1 ، ص 195 - 197 . ","page_name":" 87 ","page_number":85},
  {"content":"\r\n\r\nهستند دوازده امام ، به عدد نقيبان بنى اسرائيل . « 1 » \r\nتعيين و معرفى فردى به عنوان امام از سوى پيامبر ( ص ) به معناى تعيين و معرفى فرد ياد شده از سوى خداست ؛ چه آن كه پيامبر ( ص ) جز از سوى خدا سخن نمىگفت و تصميمى نمىگرفت . خود آن بزرگوار در پاسخ رئيس يكى از قبائل كه به آن حضرت پيشنهاد كرده بود : ما به شرطى با تو بيعت مىكنيم و مسلمان مىشويم كه پس از درگذشت خود ، امر امامت و رهبرى جامعه را به ما واگذار كنى ، فرمود :\r\n« الْامْرُ الَى اللَّهِ يَضَعُهُ حَيْثُ يَشاءُ » . « 2 » \r\nامر اطاعت مربوط به خداست كه آن را هر جا كه بخواهد قرار مىدهد .\r\nبنابراين اگر آن حضرت كسى يا كسانى را جانشين خود قرار دهد ، بطور قطع ، از سوى خدا خواهد بود .\r\n\r\n2 - معرفى امام كاظم ( ع )\r\nعلاوه بر رسول خدا ( ص ) ، امام كاظم ( ع ) پيش از شهادتش بارها فرزند خود حضرت رضا ( ع ) را به عنوان جانشين خويش معرفى كرد . به نمونه‌هاى ذيل توجه فرماييد .\r\nالف - راوى ، داوود رقّى :\r\nبه ابو ابراهيم ، حضرت موسى بن جعفر ( ع ) عرض كردم : جانم فدايت باد ! من پير شده‌ام .\r\nدست مرا بگير و از آتش جهنم نجاتم بده ! صاحب و امام ما پس از تو كيست ؟\r\nحضرت به فرزندش ابوالحسن اشاره‌كرد و فرمود : اين ، پس‌از من پيشوا و صاحب شماست . « 3 » \r\nب - راوى ، عبدالرحمان بن حجّاج :\r\nموسى بن جعفر ( ع ) به فرزندش على ( ع ) وصيت كرد و در اين ارتباط نوشته‌اى مرقوم داشت و شصت نفر از مردان سرشناس مدينه را بر آن گواه گرفت . « 4 » \r\n\r\n","description":"","footnote":" ( 1 ) - فرائد السمطين ، ج 2 ، ص 134 .  ( 2 ) - السيرة النبويّة ، ابن هشام ، ج 2 ، ص 66 .  ( 3 ) - كافى ، ج 1 ، ص 312 و عيون اخبار الرضا ( ع ) ، ج 1 ، ص 33 .  ( 4 ) - عيون اخبار الرضا ( ع ) ، ج 1 ، ص 37 . ","page_name":" 88 ","page_number":86},
  {"content":"\r\n\r\nج - راوى ، حسين بن بشير :\r\nحضرت موسى بن جعفر ( ع ) فرزندش على را براى ما به امامت نصب كرد آن گونه كه رسول خدا ( ص ) على ( ع ) را در روز غدير خم به خلافت برگزيد . آن حضرت خطاب به مردم مدينه يا حاضران در مسجد فرمود : اين ، وصىّ من است . « 1 » \r\nد - راوى ، سليمان بن حفص مروزى :\r\nنزد موسى بن جعفر ( ع ) رفتم تا از حجّت بعد از او بپرسم .\r\nامام ( ع ) پيش از آن كه من بپرسم فرمود : اى سليمان ! پسرم على ، وصىّ من و پس از من حجّت خدا بر مردم است . او برترين فرزندان من است . چنانچه بعد از من زنده ماندى نزد شيعيان و دوستان ما كه جوياى خليفه بعد از من هستند ، به اين حقيقت گواهى ده . « 2 » \r\n\r\n3 - شايستگيهاى فردى\r\nامام ، علاوه بر معرفى رسول خدا ( ص ) و امام پيش از خود ، لازم است خود نيز از صلاحيتهاى ويژه امامت برخوردار باشد . مهمترين اين صلاحيتها از زبان امام‌رضا ( ع ) عبارت است از اين كه : داناترين ، دادگرترين ، پرهيزگارترين ، بردبارترين ، شجاع‌ترين ، عابدترين و سخاوتمندترين مردم است ، مختون به دنيا مىآيد ، پاك و مطهّر است ، از پشت سر مىبيند آن سان كه از پيش رو مىبيند ، سايه ندارد . . . . چشمهايش به خواب مىرود ولى قلبش بيدار است ، محدَّث است ، قامتش برازنده زره رسول خداست . . . . مستجاب الدعوة است ، اسلحه رسول خدا و ذوالفقار آن حضرت در دست اوست و . . . .\r\nبدون شك اين ويژگيها و برجستگيها در دوران امام رضا ( ع ) جز در وجود آن گرامى فراهم نبود . معجزات ، كرامات و كمالات نفسانى كه در درسهاى پيشين براى آن حضرت نقل كرديم اين ادّعا را به خوبى اثبات مىكند .\r\nامام رضا ( ع ) با برخوردارى از اين پشتوانه‌هاى قوى به هنگام رويارويى با افراد و\r\n\r\n","description":"","footnote":" ( 1 ) - عيون اخبار الرضا ( ع ) ، ج 1 ، ص 37 .  ( 2 ) - همان ، ص 35 . ","page_name":" 89 ","page_number":87},
  {"content":"\r\n\r\nگروههاى مختلف ، با قدرت و قوّت از موضع امامت خود دفاع مىكرد و با صراحت ، خود را امام انس و جن معرفى مىنمود . عباس نجاشى اسدى مىگويد : از حضرت رضا ( ع ) پرسيدم : تو صاحب اين امر هستى ؟ فرمود : آرى به خدا سوگند ، من پيشواى انس و جنّ هستم . « 1 » \r\nبسيارى از كسانى كه منكر امامت پيشواى هشتم بودند يا در مسأله امامت او شك و شبهه داشتند با مشاهده يكى از ويژگيها و كمالات ياد شده از آن حضرت به حق ، راه يافته به امامتش گردن مىنهادند . به دو نمونهء ذيل توجه فرماييد .\r\nحسن بن على وشاء كوفى مىگويد : مسائلى را در طومارى نوشتم تا بدان وسيله على بن موسى الرّضا ( ع ) را بيازمايم . به در خانه‌اش رفتم ولى بر اثر ازدحام جمعيت موفق به ديدارش نشدم . در اين هنگام ديدم خادمى از مردم سراغ مرا مىگيرد و مىپرسد : كداميك از شما حسن بن على وشّاء فرزند دختر الياس بغدادى است ؟ گفتم : من همانم . او نامه‌اى را به من داد و گفت : اين جوابهاى سؤالاتى است كه همراه توست . من ( با مشاهده اين معجزه ) به امامت او قطع پيدا كردم و مذهب وقف را رها ساختم . « 2 » \r\nراوى ، عبداللّه بن سمرة :\r\nحضرت رضا ( ع ) بر ما گذشت . ما ( با ديدن آن حضرت ) درباره امامت او به نزاع پرداختيم . چون او بيرون رفت ، من و تميم بن يعقوب نيز همراهش بيرون رفتيم - ما در عقيده مخالف او بوديم و عقيدهء زيديه را داشتيم - هنگامى كه به صحرايى رسيديم ، با گله‌اى از آهو رو به رو شديم .\r\nامام رضا ( ع ) به بچه آهويى اشاره كرد . بچه آهو آمد و جلوى امام ايستاد . حضرت دست بر سر او كشيد و او را به خدمتكارش تسليم كرد .\r\nبچه آهو براى بازگشت به چراگاهش به تكاپو افتاد . امام با آن حيوان سخنى گفت كه ما نفهميديم ولى آهو آرام شد .\r\nامام ( رو به من كرد و ) فرمود : اى عبداللّه ! آيا ايمان نياوردى ؟\r\n\r\n","description":"","footnote":" ( 1 ) - عيون اخبار الرّضا ( ع ) ، ج 1 ، ص 35 .  ( 2 ) - مناقب ، ج 4 ، ص 341 . ","page_name":" 90 ","page_number":88},
  {"content":"\r\n\r\nعرض كردم : چرا ، اى سرورم ! تو حجت خدا بر بندگانش هستى و من ( از عقيده باطل قبلىام ) به سوى خدا توبه مىكنم .\r\nسپس به آهو فرمود : به چراگاهت برو . آهو در حالى كه قطرات اشك از چشمانش سرازير بود خود را به امام ( ع ) ماليد و فريادى بركشيد .\r\nحضرت فرمود : آيا مىدانيد چه مىگويد ؟ گفتيم : خدا و فرزند پيامبرش داناترند . فرمود :\r\nمىگويد : مرا فراخواندى اميد آن داشتم كه از گوشت من بخورى . از اين رو ( با خوشحالى ) اجابت كردم ؛ ولى هنگامى كه فرمان رفتن دادى مرا اندوهگين ساختى ! « 1 » \r\n\r\n","description":"","footnote":" ( 1 ) - اثبات الهداة ، ج 3 ، ص 301 . ","page_name":" 91 ","page_number":89},
  {"content":"\r\n\r\nخلاصه\r\nامام رضا ( ع ) در سال 183 ه . ق در سنّ 35 سالگى عهده‌دار امامت شد و امامتش بيست سال به طول انجاميد .\r\nمقام امامت مقامى بلند و والاست كه مردم با عقول خود ، كنه آن را درك نمىكنند و امام در آن چنان مقام رفيعى قرار دارد كه دست انسانها از آن كوتاه است .\r\nبا توجه به اين جايگاه بلند است كه تنها افراد معدودى شايستگى اين مقام را پيدا كرده‌اند . امام نشانه‌هايى دارد كه با وجود آنها در فردى مىتوان او را امام ناميد .\r\nبراى اثبات امامت حضرت رضا ( ع ) دلائل زيادى وجود دارد كه در اين درس به سه مورد آن اشاره كرده‌ايم :\r\n1 - معرّفى از سوى پيامبر ( ص ) در شمار بقيّهء امامان عليهم السّلام .\r\n2 - معرّفى و تصريح امام پيشين يعنى موسىبن جعفر ( ع ) او رابه عنوان جانشين و امام پس‌از خود .\r\n3 - شايستگيهاى فردى و برخوردارى آن حضرت از مجموعهء ويژگيها و برجستگيهاى خاص امامت كه در اين درس و نيز درسهاى پيشين به پاره‌اى از آنها اشاره كرده‌ايم .\r\nپرسش\r\n1 - حضرت رضا ( ع ) در چه سالى و در چه سنّى به امامت رسيد ؟\r\n2 - امام رضا ( ع ) براى امامت چه جايگاهى قائل است ؟\r\n3 - دلائل اثبات امامت امام رضا ( ع ) را برشماريد .\r\n4 - تعيين امام از سوى پيامبر ( ص ) چگونه به معناى تعيين او از سوى خداست ؟\r\n5 - امام رضا ( ع ) چه ويژگيها و صلاحيتهايى براى امام بيان كرده است ؟\r\n\r\n","description":"","footnote":"","page_name":" 92 ","page_number":90},
  {"content":"\r\n\r\n\r\nدرس دهم : : شرايط سياسى - فرهنگى آغاز امامت\r\nدوران امامت حضرت رضا ( ع ) از نظر سياسى و فرهنگى از حساسيّت و اهميّت خاصى برخوردار بود . تحولات سياسى و فرهنگى جامعهء اسلامى در اين مقطع و حوادث و رخدادها بگونه‌اى پيش مىرفت كه بيش از پيش افكار عمومى را متوجه مكتب اهل‌بيت مىكرد .\r\nاوضاع آشفته سياسى و فرهنگى كشور و اضطراب و نگرانى شديد دولتمردان و عموم مردم از آيندهء اين اوضاع ، آنان را به اين انديشه انداخت كه به گرد شخصيتى فراهم آيند كه با ويژگيهاى خاص خود به ناامنيها و نگرانيها خاتمه دهد و در تاريكيها و ظلمتها بدرخشد . اين شخصيت ، كسى جز على بن موسىالرّضا ( ع ) نبود . از اين رو مىبينيم هم در بعد سياسى افكار متوجه آن حضرت مىشود و هم در بعد فرهنگى و علمى . ما در اين درس ، شرايط سياسى - فرهنگى آغاز دوران امامت حضرت رضا ( ع ) را به تفكيك در دو محور ترسيم مىكنيم و ادامهء بحث و بررسى در اين موضوع را به درسهاى بعد موكول مىنماييم .\r\n\r\nشرايط سياسى\r\nهارون ، خليفه ستمگر و مقتدر عباسى پس از تلاش و كوشش فراوان موفق شد با كمك و تدبير برمكيان بر اوضاع كشور پهناور اسلامى مسلط گشته مخالفان حكومت خود را سركوب كند و حتى مهمترين و ريشه‌دارترين آنان يعنى موسى بن جعفر ( ع ) را دستگير كرده سالها به زندان افكند و با آن وضع دلخراش به شهادت برساند .\r\n\r\n","description":"","footnote":"","page_name":" 93 ","page_number":91},
  {"content":"\r\n\r\nخليفهء مقتدر عباسى مىپنداشت پس از به شهادت رساندن پيشواى معصوم شيعيان ، اوضاع سياسى بر وفق مراد او پيش خواهد رفت و باقىماندهء مخالفان و ناراضيان حكومت عباسى از سرگذشت امام كاظم ( ع ) عبرت گرفته دست از مخالفت و شورش برخواهند داشت . ولى بر خلاف پندار وى ، كشور اسلامى در سالهاى آخر زمامدارى هارون دستخوش تحولات سياسى و شورشهاى نظامى گرديد و از هر جا سرو صداى مخالفت بلند شد .\r\nامام رضا ( ع ) در مدينه دست به فعّاليتهاى علنى و روشنگر زد . شيعيان و علويان نيز به پيروى از آن حضرت در عراق و حجاز در واكنش شهادت پيشوايشان حضرت موسىبن جعفر ( ع ) صداى اعتراض خود را بلند كردند . « 1 » \r\nاز يك سو « رافع بن ليث » نواده « نصر بن سيّار » ، حاكم ماوراءالنهر ، جمعى را گرد خود جمع كرد و سمرقند و برخى ديگر از نواحى خراسان را متصرف شد . سركشى و طغيان او به حدّى بود كه خليفه را در خطبه‌ها و نامه‌هاى خود از مقام خويش عزل كرد و با نيروهاى دولتى اعزامى از سوى « على بن عيسى » و پس از او « هرثمة بن اعْيَن » حاكمان خراسان جنگيد و گروه زيادى از آنان را كشت . « 2 » \r\nاز سوى ديگر ، در خراسان ، مردم ستمديده از ظلم و اجحاف استاندار خليفه ، « علىبن عيسى » به ستوه آمده پرچم مخالفت برافراشتند ؛ چندان كه هارون مجبور شد وى را از سمت خود بر كنار كند . « 3 » \r\nدر نواحى سيستان نيز « حمزة بن عبداللَّهِ » خارجى قيام كرد و مردم آن سامان را از پرداخت خراج كارگزاران ستمگر خليفه بازداشت . وى بيش از سى هزار نيرو گرد آورد و آنان را در چند تيپ سازماندهى نمود و هر تيپ را مأمور كرد به منطقه‌اى از خاك خراسان يورش برند و هر كجا با عمّال حكومت برخوردند آنان را بكشند و اموالشان را به غنيمت گيرند . « 4 » \r\n\r\n","description":"","footnote":" ( 1 ) - در درسهاى بعدى به تفصيل در اين باره سخن خواهيم گفت .  ( 2 ) - الاعلام ، زركلى ، ج 3 ، ص 12 و تاريخ طبرى ، ج 8 ، ص 324 - 328 .  ( 3 ) - تاريخ طبرى ، ج 8 ، ص 324 - 328 .  ( 4 ) - تاريخ سيستان ، ص 156 - 160 ، نشر مؤسسه خاور ، تهران ، 1314 . ","page_name":" 94 ","page_number":92},
  {"content":"\r\n\r\nناحيهء آذربايجان نيز با قيام « خرميان » « 1 »  در سال 192 به آشوب كشيده شد . « 2 » \r\nسرزمين شام نيز در سال 174 صحنه درگيرى و كشمكش ميان دو قبيله بزرگ يعنى « مُضَريان » و « يمانيان » بود . در اين جنگها تعداد زيادى از دو طرف كشته شدند . « 3 » \r\nنارضايتى و دلسردى از دستگاه خلافت حتى به درون دربار راه يافت . برخورد خصمانه و دور از انتظار هارون با استواركنندگان پايه‌هاى حكومتش يعنى « برمكيان » و كشتن و به زندان افكندن سران آنان ، زنگ خطر را براى همه درباريان و چاكران به صدا درآورد و موجبات دلسردى و نفرت آنان را نسبت به هارون فراهم ساخت ؛ بگونه‌اى كه خليفه احساس مىكرد همهء اطرافيان انتظار مرگ او را مىكشند . وى اين احساس درونى را در درد دلى كه به هنگام عزيمت به خراسان با « صباح طبرى » كرده بيان داشت و گفت :\r\nاطرافيان من نفسهاى مرا شمارش مىكنند . « 4 » \r\nهمهء اين حوادث ، از وجود و گسترش جوّ ناامنى و بىثباتى سياسى در جامعه و آبستن آن براى تحولات و رخدادهاى جديد خبر مىداد .\r\n\r\nشرايط فرهنگى\r\nسياست درهاى باز حكومت عباسيان ، دانشمندان ، حكما و فيلسوفان را از نقاط مختلف جهان همراه با عقايد و آراء گوناگون كلامى و فلسفى آنان وارد جهان اسلام كرد و موجب بروز شبهات و ابهامات زيادى در اعتقادات مسلمانان گشت . « 5 » \r\nاين تهاجمات فرهنگى در آن شرايط ناپايدار سياسى كه گردانندگان دستگاه خلافت تنها در انديشه تحكيم قدرت سياسى خود بودند و نه حفظ اعتقادات مردم ، بر آشفتگى اوضاع مسلمانان مىافزود .\r\n\r\n","description":"","footnote":" ( 1 ) - خرميان ، پيروان بابك خرّمى بودند كه در ايران قيام كردند . بنيانگذار اين فرقه مزدك بود كه در روزگار قباد و انوشيروان مىزيست و از طايفهء خرميان مزدكى ، خرّميان بابكى پديد آمد . ( تاريخ الاسلام ، حسن ابراهيم حسن ، ج 2 ، ص 108 ) .  ( 2 ) - الكامل فى التاريخ ، ج 6 ، ص 208 و الاخبار الطوال ، ص 391 .  ( 3 ) - الاخبار الطوال ، ص 387 .  ( 4 ) - كامل ، ابن اثير ، ج 6 ، ص 207 .  ( 5 ) - در دوره‌هاى قبل ، به چگونگى نفوذ و گسترش اين افكار در جامعه اسلامى و آثار و پيامدهاى مثبت و منفى آن بر فرهنگ مسلمانان سخن گفتيم ؛ از اين رو در اينجا به اشاره بسنده كرديم . ","page_name":" 95 ","page_number":93},
  {"content":"\r\n\r\n\r\nپيدايش واقفيّه\r\nپيشواى هشتم در آغاز امامت خود علاوه بر رويارويى با گروههاى فكرى و اعتقادى موجود در جامعهء اسلامى ، با اختلافات و كشمكشهاى فكرى جديدى نيز مواجه شد .\r\nمتأسفانه منشأ اين اختلافات ، اصحاب و ياران پدر بزرگوارش حضرت‌موسىبن‌جعفر ( ع ) بودند . موضوع اختلاف نيز يكى از مسائل مهمّ اعتقادى يعنى « امامت » بود .\r\nبنابر نوشتهء مورّخان ، پس از شهادت امام كاظم ( ع ) ميان شيعيان و اصحاب امام ( ع ) درباره مسألهء امامت دو نظر پيدا شد :\r\n1 - اكثريت شيعيان نسبت به شهادت امام كاظم ( ع ) قطع پيدا كردند و پس از آن حضرت به امامت فرزندش على بن موسى ( ع ) معتقد شدند . از اين رو به آنان « قطعيّه » گفته‌اند .\r\n2 - تعداد اندكى از آنان در امامت موسى بن جعفر توقف كرده و آن حضرت را در سلسلهء امامت ، آخرين فرد پنداشتند . اين افراد به نام « واقفيّه » و « ممطوره » « 1 »  معروف شدند .\r\nبعضى از اينان نسبت به رحلت امام كاظم ( ع ) دچار شك و ترديد شده مىگفتند : ما نمىدانيم او رحلت كرده يا زنده است و غيبت نموده است .\r\nگروهى ديگر ، مدعى شدند آن حضرت از دنيا نرفته است . او زنده و در پس پرده غيب پنهان است تا روزى كه به امر خداوند ظاهر شود ، و او همان « قائم آل محمّد ( ص ) » و « مهدى موعود » است . « 2 » \r\n\r\nانگيزه پيدايش واقفيّه\r\nمورّخان ، عامل اصلى پيدايش واقفيّه را دنيا دوستى و مال‌پرستى سران اين فرقهء انحرافى ذكر كرده و نوشته‌اند : امام كاظم ( ع ) عده‌اى از اصحاب خود را مأمور جمع‌آورى\r\n\r\n","description":"","footnote":" ( 1 ) - در مورد وجه‌نامگذارى آنان به اين اسم نوشته‌اند : در بحث و گفتگويى كه در رابطه با مسأله امامت ميان على بن اسماعيل ميثمى و گروهى از اين فرقه روى داد ، وى از روى خشم به آنان گفت : « ما انْتُمْ الَّا كِلابٌ مَمْطُورَةٌ » يعنى شما جز سگان باران خورده نيستيد ( الملل و النحل ، ج 1 ، ص 169 ) .\r\nمنظورش از اين سخن اين بود كه شما متعفّن تر از مردار هستيد ؛ چون سگهاى مرده هنگامى كه باران بر آنها ببارد متعفن‌تر از جيفه خواهند شد . از آن زمان اين اسم روى اين طايفه ماند ( فرق الشيعه ، نوبختى ، ص 92 ) .  ( 2 ) - ر . ك : الملل و النّحل ، شهرستانى ، ج 1 ، ص 169 و فرق الشيعة ، نوبختى ، ص 83 . ","page_name":" 96 ","page_number":94},
  {"content":"\r\n\r\nاموال و وجوه شرعى كرده بود . با طولانى شدن مدت زندانى امام ( ع ) اموال زيادى نزد اينان گرد آمد . هنگامى كه آن حضرت به شهادت رسيد ، فرزند بزرگوارش امام رضا ( ع ) از نمايندگان پدرش خواست تا اموالى را كه نزد خود دارند به وى تحويل دهند .\r\nبعضى از وكلا كه فريفتهء دنيا و اموال گرد آمده شده بودند ، براى تصاحب آنها دين خود را به دنياى خويش فروختند و در پاسخ به خواستهء امام زمانشان ، منكر رحلت امام كاظم شدند .\r\nچهره‌هاى برجستهء اين جريان انحرافى كه در شمار بنيانگذاران مكتب وقف به شمار مىآيند عبارتند از :\r\n1 - زياد بن مروان قندى كه از اصحاب امام صادق و امام كاظم عليهماالسّلام و وكيل پيشواى هفتم بود و در طول مدت بازداشت موسىبن جعفر ( ع ) اموال زيادى بالغ بر هفتاد هزار دينار نزد او فراهم آمد . « 1 » \r\nرجالى بزرگ « كشّى » ، زياد را يكى از اركان انديشهء وقف و به وجود آورندگان تشكيلات واقفيّه دانسته است . « 2 » \r\n2 - على بن ابى حمزهء بطائنى كه او نيز از ياران امام صادق و امام كاظم ( ع ) بود و از پيشواى ششم در ابواب مختلف فقه و نيز تفسير روايات زيادى نقل كرده است . وى در سمت وكالت پيشواى هفتم بالغ بر سىهزار دينار طلا از مردم سهم امام گرفت تا به امام‌كاظم بپردازد . « 3 » \r\nرجالى برجسته ديگر : « ابن غضائرى » ، على بن احمد ابى حمزه را اساس و پايه وقف و بدترين مردم معرفى كرده است . « 4 » \r\nعلى بن ابى حمزه و زياد بن مروان قندى در پاسخ امام رضا ( ع ) كه خواسته بود اموال را به آن گرامى تحويل دهند ، منكر اصل اموال شده و در جواب نامهء امام نوشتند :\r\nهيچ گونه مالى از موسى بن جعفر نزد ما نيست . « 5 » \r\n\r\n","description":"","footnote":" ( 1 ) - رجال كشى ، ج 2 ، ص 767 ، رديف 888 .  ( 2 ) - همان ، ص 766 ، رديف 886 .  ( 3 ) - همان ، ص 706 ، رديف 759 .  ( 4 ) - معجم رجال الحديث ، ج 11 ، ص 215 .  ( 5 ) - الغيبة ، شيخ طوسى ، ص 43 . ","page_name":" 97 ","page_number":95},
  {"content":"\r\n\r\n3 - عثمان بن عيسى رواسى كه او نيز از وكلاى امام كاظم در گرفتن وجوه شرعى و امور حسبيّه بود و از اين طريق سى هزار دينار طلا و پنج كنيز نزد او گرد آمد . « 1 »  وى در گسترش فكر واقفيّه نقش بسزايى داشت تا جايى كه درباره او « شيخ الواقفه و وجهها » گفته‌اند . « 2 » \r\n« احمد بن حمّاد » مىگويد : عثمان بن عيسى يكى از استوانه‌هاى واقفيّه بود . وى در مصر زندگى مىكرد و اموال فراوانى از امام همراه شش كنيز نزدش بود .\r\nامام رضا ( ع ) كسى را نزد او فرستاد تا اموال و كنيزان را از او تحويل بگيرد . عثمان در پاسخ امام نوشت : پدرت رحلت نكرده است . امام ( ع ) جواب داد : پدرم رحلت كرده‌است و ما ميراث او را تقسيم كرديم و اخبار و گزارش قطعى دربارهء رحلت او به ما رسيده‌است .\r\nعثمان دوباره نوشت : اگر پدرت رحلت نكرده باشد تو بهره‌اى از اين اموال نخواهى برد ، و چنانچه رحلت كرده باشد - آن گونه كه تو خبر مىدهى - وى دستورى به من نداده است كه اين اموال را به تو بدهم . من كنيزان را آزاد كردم و به شوهر دادم . « 3 » \r\n4 - احمد بن ابى بِشْر سَرّاج ؛ مبلغ ده هزار دينار از وجوه شرعى نزد او بود . وى در وصيتىكه به هنگام مرگش كرده‌است به صراحت انگيزه واقفىشدنش رابيان‌نموده‌است :\r\nمبلغ ده‌هزار دينار از اموال موسى بن جعفر ( ع ) نزد من امانت بود . پس از درگذشت او ، از تحويل آنها به فرزندش على بن موسى خوددارى ورزيدم و ( به دروغ ) گواهى دادم كه موسى بن جعفر رحلت نكرده است . شما را به خدا مرا از آتش جهنم نجات دهيد و آن اموال را به امام‌رضا ( ع ) بپردازيد .\r\nداماد احمد كه وصىّ او بود مىگويد : سوگند به خدا ، ما حتى يك دينار از آن اموال را به على بن موسى الرّضا ( ع ) تحويل نداديم و « ابن سرّاج » را به خودش واگذار كرديم تا در آتش جهنّم درافتد . « 4 » \r\n\r\n","description":"","footnote":" ( 1 ) - الغيبة ، شيخ طوسى ، ص 43 . در بعضى منابع ، تعداد كنيزان شش نفر ذكر شده است ( ر . ك : بحارالانوار ، ج 48 ، ص 253 ) .  ( 2 ) - تنقيح المقال ، ج 2 ، ص 247 .  ( 3 ) - عيون اخبارالرضا ( ع ) ، ج 1 ، ص 104 و بحارالانوار ، ج 48 ، ص 253 .  ( 4 ) - الغيبة ، شيخ طوسى ، ص 44 . ","page_name":" 98 ","page_number":96},
  {"content":"\r\n\r\n\r\nتأثير انديشهء وقف در افكار\r\nپايه گذاران جريان انحرافى وقف هر چند بر موج هواهاى نفسانى سوار بوده و در پديد آوردن اين انديشه جز اغراض نفسانى و اهداف شيطانى انگيزه‌اى نداشتند ؛ ليكن از آنجا كه برخى از آنان از چهره‌هاى سرشناس و شخصيتهاى معروف و نزديك به امامان ( ع ) بودند ، افكار آنان پيامدهاى ناگوارى در جامعه برجاى گذاشت كه كمترين آن ، تضعيف موقعيت امامت شيعى ، ايجاد اختلاف ميان مسلمانان و مشغول ساختن افكار عمومى به مسائل انحرافى و غفلت از نيرنگها و توطئه‌هاى اساسى دشمن بود .\r\nاين پديده شوم به قدرى ناگوار و اختلاف برانگيز بود كه امامان ( ع ) از آن به « فتنه » تعبير كرده‌اند . حكم بن عيص مىگويد : همراه دايىام سليمان بن خالد بر امام صادق ( ع ) وارد شدم . حضرت از دايىام پرسيد : اين جوان كيست ؟ گفت : خواهرزاده‌ام مىباشد .\r\nفرمود : آيا امر امامت را خوب مىشناسد ؟ گفت : بلى . فرمود :\r\nسپاس خداوندى را كه او را شيطان نيافريد . اى سليمان ! فرزندانت را از فتنهء شيعيان ما در پناه خداوند قرار بده !\r\nعرض كردم : قربانت شوم ، آن فتنه چيست ؟ فرمود :\r\nانكار امامت‌امامان و توقف بر فرزندم موسى ( ع ) ؛ مرگ او را منكرمىشوند و مىپندارند كه بعد از موسى بن جعفر ( ع ) امامى نيست . آنان با اين فتنه‌اى كه بر پا مىكنند بدترين مردم هستند . « 1 » \r\nپيدايش اين جريان گمراه‌كننده و ويرانگرِ بنيادين در آغاز امامت پيشواى هشتم ، آن حضرت را با مشكلات جديدى مواجه ساخت و بخشى از وقت آن گرامى را جهت پاسخگويى به شبهات و طرد عناصر واقفيّه و بر ملاكردن چهره‌هاى شيطانى آنان به خود مشغول ساخت . « 2 » \r\n\r\n","description":"","footnote":" ( 1 ) - رجال كشى ، ج 2 ، ص 758 ، رديف 866 ؛ معجم رجال الحديث ، ج 3 ، ص 176 .  ( 2 ) - در درسهاى آينده به اقدامات امام ( ع ) عليه واقفيّه اشاره خواهيم كرد . ","page_name":" 99 ","page_number":97},
  {"content":"\r\n\r\nخلاصه\r\nدوران امامت حضرت رضا ( ع ) از نظر سياسى و فرهنگى از حساسيت ويژه‌اى برخوردار بود و اوضاع سياسى - فرهنگى در جهتى پيش مىرفت كه افكار را متوجه مكتب اهل‌بيت - كه در وجود آن حضرت خلاصه مىشد - مىكرد .\r\nدر بعد شرايط سياسى ، هارون مىپنداشت با به شهادت رساندن موسىبن جعفر ( ع ) اوضاع سياسى بر وفق مراد او پيش خواهد رفت ، ولى واقعيت خلاف پندار او را نشان داد . بلند شدن صداى اعتراض و مخالفت از نقاط مختلف كشور اسلامى از حجاز گرفته تا عراق ، شام ، خراسان و آذربايجان از اوضاع آشفته سياسى و افول حكومت ستمگرانهء هارون خبر مىداد .\r\nدر بعد شرايط فرهنگى علاوه بر رويارويى جبههء امامت با عقايد و آراء گوناگون كلامى و فلسفى كه در پى سياست درهاى باز حكومت عباسيان ، وارد جامعهء اسلامى شده بود ، و نيز ديگر گروهها و جناحهاى فكرى موجود در جامعه ، پيشواى هشتم در آغاز امامت خود با جريان فكرى جديدى به نام واقفيّه روبه رو گشت . سران اين جريان كه بيشتر از ياران و وكلاى امام كاظم ( ع ) بودند و در مدت بازداشت آن گرامى اموال زيادى از بيت‌المال نزد آنان فراهم آمده بود ، براى تصاحب اموال ، منكر درگذشت آن حضرت شده و بر امامتش توقف كردند .\r\nپيدايش اين خط انحرافى در درون جامعه اسلامى آثار سوئى در اعتقادات مسلمانان برجاى گذاشت و اختلاف مسلمانان در مسأله امامت را تشديد كرد .\r\nپرسش\r\n1 - آغاز دوران امامت امام رضا ( ع ) از نظر سياسى چگونه بود ؟\r\n2 - هارون در واپسين روزهاى حيات خود چه احساسى داشت ؟\r\n3 - پيشواى هشتم در آغازامامت خود از نظرفرهنگى و اعتقادى با چه گروههايى روبه روگشت ؟\r\n4 - سران واقفيه را نام برده انگيزه گرايش آنان به اين انديشه انحرافى را ذكر كنيد .\r\n5 - تفكر وقف چه پيامدهايى در جامعه برجاى گذاشت ؟\r\n\r\n","description":"","footnote":"","page_name":" 100 ","page_number":98},
  {"content":"\r\n\r\n\r\nدرس يازدهم : : امام رضا ( ع ) در دوران هارون ( 1 )\r\nامام رضا ( ع ) ده سال از آغاز دوران امامت خود را در حكومت هارون سپرى كرد .\r\nامام با توجه به شرايط سياسى - فرهنگى حاكم بر جامعهء اسلامى به منظور تثبيت امامت خويش و جلوگيرى از انحراف در افكار عمومى كه گروههاى مخالف جبههء امامت بويژه واقفيّه با تبليغات سوء خود در سطح جامعهء اسلامى به وجود آورده بودند ، دعوت خود را آشكار ساخت و در دو محور سياسى و فرهنگى در برابر هر دو جبههء مخالف ، يعنى دستگاه خلافت عباسى و گروههاى منحرف از خط امامت به مبارزه علنى و اصولى دست زد .\r\n\r\n1 - فعّاليّتهاى سياسى\r\nشواهد و قراين تاريخى حكايت از فعّاليتهاى آشكار و بىپرده امام رضا ( ع ) در بعد سياسى دارد ؛ چندان‌كه نزديكان آن حضرت را وحشت‌زده كرد و آنان در آن شرايط خفقان آور حكومت عباسى بر جان امام بيمناك شدند و از او خواستند دست از مبارزات علنى بردارد و همچون اجدادش تقيّه كند . به نمونه‌هاى زير توجه كنيد .\r\nصفوان بن يحيى مىگويد : امام رضا ( ع ) پس از رحلت موسى بن جعفر ( ع ) مطالبى گفت كه ما بر جانش ترسيديم و به او عرض كرديم : مطلب مهمّ و بزرگى را آشكار كردى ما از اين ستمگر ( هارون ) بر جان تو بيمناكيم .\r\nامام ( ع ) فرمود : « هر چه مىخواهد تلاش كند ، او راهى بر من ندارد . » « 1 » \r\n\r\n","description":"","footnote":" ( 1 ) - عيون اخبارالرضا ( ع ) ، ج 2 ، ص 246 و بحارالانوار ، ج 49 ، ص 115 . ","page_name":" 101 ","page_number":99},
  {"content":"\r\n\r\nمحمد بن سنان مىگويد : در روزگار هارون ، به امام رضا ( ع ) عرض كردم : خود را به اين امر ( امامت ) مشهور ساخته و جاى پدر نشسته‌اى ؛ در حالى كه از شمشير هارون خون مىچكد !\r\nامام ( ع ) فرمود : « آنچه مرا به اين كار بىپروا ساخته سخن رسول خداست كه فرمود :\r\nاگر ابوجهل يك مو از سر من گيرد گواه باشيد كه من پيامبر نيستم . من هم به شما مىگويم : اگر هارون مويى از سر من كم كرد گواه باشيد كه من امام نيستم . » « 1 » \r\nابن ابوحمزه مىگويد : به امام رضا ( ع ) عرض كردم : تو چيزى را آشكار ساخته‌اى كه هيچ يك از پدرانت آشكار نساخته و بدان سخن نگفته است .\r\nامام ( ع ) فرمود : بله ، سوگند به خدا برترين نياى من ، رسول خدا ( ص ) ، بدان سخن گفته است ؛ آن گاه كه خداوند او را مأمور كرد خويشان نزديك خود را انذار كند ؛ او چهل نفر از اقوام خود را گرد آورد و به آنان فرمود : من فرستادهء خدا به سوى شما هستم .\r\nعمويش ابولهب بيش از همهء حاضران به تكذيب و آزار او پرداخت . رسول خدا ( ص ) به آنان فرمود : اگر ابولهب به من ضربه‌اى زد من پيامبر نيستم و اين نخستين نشانه نبوت من براى شماست . من نيز مىگويم : اگر هارون خدشه‌اى بر من وارد كرد ( بدانيد كه ) من امام نيستم و اين نخستين نشانه امامت من است كه به شما ارائه مىكنم . « 2 » \r\nبجز افراد ياد شده ، افراد ديگرى نيز امام را از فعّاليتهاى آشكار و بىباكانه‌اش برحذر داشته آن گرامى را به تقيّه توصيه مىكردند . « 3 » \r\nدقت در اين موارد بيانگر اين است كه امام رضا ( ع ) در آغاز امامت خود روى اساسىترين و حياتىترين مسأله جامعه يعنى مسأله رهبرى كه محل برخورد افكار و تضارب آراء گروههاى مختلف فكرى و سياسى جامعه آن روز بود انگشت گذاشت و با صراحت ، خود را پيشواى جامعه معرفى كرد .\r\nمبارزات علنى امام در زمينه تبيين و تثبيت امامت خود و نفى امامت ديگران به حدّى\r\n\r\n","description":"","footnote":" ( 1 ) - بحارالانوار ، ج 49 ، ص 115 .  ( 2 ) - همان ، ج 48 ، ص 270 .  ( 3 ) - همان ، ص 271 و ج 49 ، ص 116 . ","page_name":" 102 ","page_number":100},
  {"content":"\r\n\r\nبراى دستگاه خلافت گران بود كه درباريان احساس خطر كرده جريان فعّاليتهاى آن حضرت را به هارون گزارش كردند . « عيسى بن جعفر » ، برادر خانم هارون ، خطاب به خليفه گفت :\r\nسوگندت را دربارهء خاندان ابوطالب به ياد بياور ! تو سوگند خوردى كه چنانچه هر يك از آنان پس از موسىبن جعفر ادعاى امامت كند گردنش را بزنى ؛ و اين فرزندش على است كه مدعى امامت است و درباره او همان گفته مىشود كه درباره پدرش گفته مىشد . هارون با خشم بر او نگريست و گفت : چه مىپندارى ؟ مىخواهيد من همه آنان را بكشم ؟ !\r\nدر سعايت « يحيى بن خالد برمكى » - وزير هارون - از امام رضا ( ع ) آمده است :\r\nاين على ، فرزند موسى بن جعفر است كه ( بر جاى پدر ) نشسته و مدعى امامت است .\r\nهارون - كه هنوز وجدانش از جريان به شهادت رساندن امام كاظم ( ع ) در رنج و عذاب بود - در پاسخ او با ناراحتى گفت : آيا آنچه را كه در حقّ پدرش مرتكب شديم كافى نيست ؟ ! شما مىخواهيد ما همهء آنان را بكشيم . « 1 » \r\nاز اين روايات استفاده مىشود كه امام رضا ( ع ) بىپروا از دشمن و بدون بيم و هراس ، به تبيين و تثبيت امامت خود پرداخت و با اتخاذ اين سياست ، حق را براى همگان آشكار ساخت .\r\nعلّت در پيش گرفتن اين سياست به نسبت حادّ ، اين بود كه در طول مدت درازى كه پدر بزرگوارش در زندان بسر مىبرد از سوى حكومت و نيز گروههاى منحرف ، امامت شيعى دستخوش ابهامات ، تحريفات و تهاجمات كينه‌توزانه و ناجوانمردانه‌اى قرار گرفته بود و شايد يكى از عللى كه انديشهء انحرافى واقفيّه مورد پذيرش گروهى ساده‌انديش در جامعه آن روز قرار گرفت همين مسأله بود .\r\nدر چنين شرايطى لازم بود شخصيّتى مثل امام رضا ( ع ) كه علاوه بر عهده‌دارى مسؤوليّت امامت ، بيشترين و عميقترين شناخت را از اصول و مبانى امامت و نيز خطرات و توطئه‌هايى كه موجوديت آن را تهديد مىكرد داشت به تبيين و تثبيت اركان آن همّت\r\n\r\n","description":"","footnote":" ( 1 ) - عيون اخبار الرضا ( ع ) ، ج 2 ، ص 246 و بحارالانوار ، ج 49 ، ص 113 . ","page_name":" 103 ","page_number":101},
  {"content":"\r\n\r\nگمارَد و در برابر تندبادهاى ويرانگر بايستد .\r\nايفاى اين رسالت براى امام رضا ( ع ) از آن چنان اهميّتى برخوردار بود كه توصيه به « تقيّه » و محتاطانه عمل كردن از سوى دوستانى كه به مسائل با ديد سطحى مىنگريستند و در خصوص مسألهء امامت در انديشهء مصونيت و حفظ جان امام بودند نه پاسدارى از كيان امامت ، در سياست تند و متعرضانه آن حضرت تأثير نداشت و حضرت براى رفع نگرانى آنان به ايشان اطمينان مىداد كه از ناحيهء حكومت خطرى جان او را تهديد نمىكند .\r\nمنشأ اين اطمينان امام علاوه بر آگاهى غيبى آن حضرت از مسائل پشت پرده‌اى كه بر ديگران پوشيده و در بيان خود آن بزرگوار ، نشانه‌اى از امامت وى به شمار آمده بود ، شناخت درست و واقع بينانهء او از اوضاع و شرايط سياسى جامعهء اسلامى بود . امام مىدانست هارون الرشيد كه به تازگى دستش به خون پاك موسى بن جعفر آلوده شده و آن زاده پيامبر ( ص ) را به شهادت رسانده است ، برخورد تند و خشونت آميز با آن حضرت را به مصلحت حكومت خود نمىبيند ؛ چرا كه شرايط سياسى و افكار عمومى اجازه چنين برخوردى را به او نمىداد . خود هارون در پاسخ به سعايت وزيرش يحيى برمكى به اين نكته اشاره داشت .\r\nبنابراين لازم بود امام از اين فرصت مناسب كه به بهاى خون مطهّر پدرش به دست آمده بود بيشترين بهره را ببرد . با اين حال ، امام ( ع ) آن جا كه لازم مىدانست از پوشش « تقيّه » نيز استفاده مىكرد تا زمينهء هر گونه برخورد واقدامى را از سوى دشمن منتفى سازد . به عنوان نمونه در منابع تاريخى آمده است :\r\nزمانى كه موسى بن جعفر ( ع ) درگذشت ، حضرت رضا ( ع ) وارد بازار شد و كلب و گوسفند و خروسى خريد . چون اين خبر به هارون گزارش شد گفت : ما از سوى او ايمن شديم . « 1 » \r\nاتخاذ اين سياست از سوى امام ( ع ) در آغاز امامت خود نقش زيادى در خنثىسازى سعايت ، سعايتگران داشت . نقل شده است زبيرى به هارون نوشت : على بن موسى دَرِ خانهء خود را بر روى همگان گشوده و مردم را به سوى خويش فرامىخواند . هارون در\r\n\r\n","description":"","footnote":" ( 1 ) - اعلام الورى ، ص 325 و مناقب ، ج 4 ، ص 369 . ","page_name":" 104 ","page_number":102},
  {"content":"\r\n\r\nپاسخ گفت : شگفت آور است كه على بن موسى كلب و گوسفند و خروسى خريده است ولى درباره او اين حرفها گفته و نوشته مىشود . « 1 » \r\n\r\nواكنش دستگاه خلافت\r\nهارون الرشيد ، خليفه مقتدر ، ستمگر و قدرت طلب عباسى برغم آنكه سعى مىكرد در پى ارتكاب جنايت قتل موسى بن جعفر ( ع ) به ظاهر برخوردى با على بن موسى ( ع ) نداشته باشد تا شايد بتواند از اين راه آثار جنايتى را كه در حق پدر بزرگوار آن حضرت روا داشته بود از دلهاى شيعيان بزدايد ؛ ولى فعّاليتهاى گسترده و بىپرواى پيشواى هشتم و گزارشها و سعايتهاى پياپى در باريان و مزدوران از تلاشهاى متعرضانه امام رضا ( ع ) او را بر آن داشت تا كينهء درونى خود را آشكار سازد و پيشواى شيعيان را به قتل رساند ؛ چه آن كه او با تجربه‌اى كه از سرسختى و روحيّه سازش ناپذيرى موسى بن جعفر ( ع ) در برابر ستمگريهاى خود داشت ، از ميزان دشمنى و نفرت اين خاندان در برابر دستگاه خلافت غاصبانهء خويش ، آگاهى كامل داشت و در مناسبتى به اين حقيقت اعتراف كرد و با اشاره به على بن ابى طالب و خاندان آن حضرت گفت :\r\nاينان ، سرسخت‌ترين مردم در بغض و سرزنش عليه ما هستند كه در جهت سرنگونى و اخلال در حكومت ما ، تلاش مىكنند ؛ پس از آن كه ما انتقام آنان را ( از امويان ) ستانديم و بر آنان در قبضه كردن حكومت پيشى گرفتيم ؛ چندان كه هم اينك آنان به بنىاميّه متمايل‌ترند تا ما . « 2 » \r\nهارون با چنين ديدگاهى كه نسبت به امامان داشت و جود آنان را براى حكومت خود غير قابل تحمل مىديد و با صراحت مىگفت : همهء آنان را خواهم كشت . « 3 »  از اين رو امام رضا ( ع ) را به انگيزه كشتن به مركز خلافت فراخواند . ابو صلت هروى مىگويد :\r\n\r\n","description":"","footnote":" ( 1 ) - اعلام الورى ، ص 326 و مناقب ، ج 4 ، ص 369 .  ( 2 ) - تاريخ الخلفاء ، ص 293 .  ( 3 ) - الحياة السّياسيّة للامام الرضا ( ع ) ، ص 92 . ","page_name":" 105 ","page_number":103},
  {"content":"\r\n\r\nامام رضا ( ع ) در منزل نشسته بود كه پيك هارون وارد شد و گفت : اميرمؤمنان شما را خواسته است .\r\nحضرت به من فرمود : هارون در اين وقت مرا جز براى امر مهمى احضار نكرده است ؛ ولى سوگند به خدا ، او قادر نيست نسبت به من اقدام ناخوشايندى انجام دهد . . . .\r\nهمراه امام رضا ( ع ) بر هارون وارد شديم . چون چشم امام به هارون افتاد ، دعايى را كه از جدّش رسول خدا به او رسيده بود خواند .\r\nهارون رو به حضرت كرد و گفت : صد هزار درهم برايت در نظر گرفته‌ايم . نيازمنديهاى خانواده‌ات را نيز به ما گزارش كن .\r\nزمانى كه على بن موسى از نزد هارون بيرون رفت ، او از پشت سر به آن حضرت نگريست و گفت : من اراده‌اى كردم و خدا اراده‌اى ديگر ، ولى آنچه خدا خواست بهتر بود . « 1 » \r\n\r\nمرگ هارون\r\nهارون - همان گونه كه امام رضا ( ع ) پيش بينى كرده بود - برغم كوششهاى كينه‌توزانه‌اش نتوانست آن گرامى را از ميان بردارد و فرصت اين كار را نيز نيافت . او در پى اوضاع نابسامان كشور ، براى فرونشاندن شورشهايى كه در ناحيهء خراسان پديد آمده بود در سال 192 هجرى قمرى ، رهسپار آن ديار شد و چون به گرگان رسيد دچار بيمارى شديد گشت و به زحمت خود را به طوس رسانيد و سرانجام پس از 23 سال جنايت ، در سال 193 در « سناباد » طوس درگذشت . « 2 » \r\n\r\n","description":"","footnote":" ( 1 ) - بحارالانوار ، ج 49 ، ص 116 .  ( 2 ) - تاريخ الخلفاء ، ص 289 - 290 . ","page_name":" 106 ","page_number":104},
  {"content":"\r\n\r\nخلاصه\r\nحضرت رضا ( ع ) ده سال آغاز امامت خود را در حكومت هارون سپرى كرد . امام ( ع ) در اين مقطع به منظور تثبيت امامت خويش و جلوگيرى از انحراف ، دعوت خود را آشكار ساخت و در دو صحنهء سياسى و فرهنگى مبارزه خود را آغاز كرد و دست به فعّاليتهاى سياسى و فرهنگى مهمى زد .\r\nشواهد و قراين تاريخى حكايت از فعّاليتهاى آشكار امام رضا ( ع ) در بعد سياسى دارد . اين فعّاليّتها به قدرى متعرضانه بود كه از يك سو ياران حضرت بر جان او بيمناك شده از آن گرامى خواستند راه تقيّه در پيش گيرد . از سوى ديگر ، درباريان و مزدوران هارون از تلاشهاى سياسى آشكار امام ( ع ) احساس خطر كرده و بارها از او نز دخليفه سعايت نمودند .\r\nامام ( ع ) بدون توجه به نصيحت ياران و سعايت دشمنان به فعّاليتهاى روشنگرانهء خود ادامه داد .\r\nعلت پافشارى امام ( ع ) بر اين سياست اين بود كه در آن شرايط حساس ، امامت شيعى از هر سو مورد شبيخون قرار گرفته بود و چنانچه امام به تثبيت و تحكيم پايه‌هاى آن نمىپرداخت چه بسا دشمنان ضربه‌هاى جبران ناپذيرى بر مكتب اهل بيت ( ع ) وارد مىساختند .\r\nهارون هر چند در ابتدا سعى مىكرد بر خورد تندى با حضرت نداشته باشد ولى سرانجام وجود آن حضرت را نتوانست تحّمل كند و تصميم به قتل او گرفت ولى توطئه‌اش خنثى شد ، اجل نيز چندان مهلتش نداد ؛ چه آنكه در سال 193 هجرى در جريان سفر به خراسان مرد .\r\nپرسش\r\n1 - امام رضا ( ع ) در آغاز امامت خود چه سياست كارى در پيش گرفت ؟ چرا ؟\r\n2 - توصيه ياران امام به آن حضرت و واكنش امام ( ع ) را به اختصار بيان كنيد .\r\n3 - چه كسانى نزد هارون از امام رضا ( ع ) سعايت كردند ؟\r\n4 - واكنش دستگاه خلافت در برابر فعّاليتهاى سياسى امام ( ع ) چه بود ؟\r\n5 - هارون در چه سالى و در كجا درگذشت ؟\r\n\r\n","description":"","footnote":"","page_name":" 107 ","page_number":105},
  {"content":"\r\n . \r\n","description":"","footnote":"","page_name":" 108 ","page_number":106},
  {"content":"\r\n\r\n\r\nدرس دوازدهم : : امام رضا ( ع ) در دوران هارون ( 2 )\r\n\r\n2 - فعّاليّتهاى فرهنگى\r\nفعّاليّتهاى فرهنگى امام رضا ( ع ) در برابر جريانات انحرافى و گروههاى مخالف مكتب اهل بيت در آغاز امامت خود به همان اندازه متعرضانه و روشنگرانه بود كه فعّاليّتهاى سياسى آن حضرت . امام ( ع ) در آن شرايط حساس فرهنگى كه اصل امامت از هر سو مورد تهاجم جناحهاى فكرى قرار گرفته بود به تنهايى به ميدان آمد و حقايق را بىپرده براى مردم بازگفت و با دليل استوار و حجّت قوى دشمنان را در هر مورد خلع سلاح كرد و بسيارى از آنان را به حق رهنمون ساخت و چهره آنان را كه در برابر حق لجاجت مىكردند برملاساخت . در اين درس با نمونه‌هايى از مبارزات و فعّاليتهاى فرهنگى آن پيشواى معصوم در برابر گروههاى منحرف آشنا مىشويم .\r\n\r\nالف - واقفيّه\r\nپيشواى هشتم در برابر انديشهء وقف و سردمداران آن موضع گرفت و آن را مخالف با اسلام قلمداد كرد . به نمونه‌هاى زير توجه فرماييد .\r\nفضل بن شاذان نقل مىكند : از امام رضا ( ع ) درباره واقفيها سؤال شد . حضرت فرمود :\r\nآنان در زندگى ، حيران و سرگردانند و به هنگام مرگ ، زنديق از دنيا مىروند . « 1 » \r\nيوسف بن يعقوب مىگويد : به امام رضا ( ع ) عرض كردم : آيا به كسانى كه گمان مىكنند پدرتان زنده است مىتوانم زكات بدهم ؟ امام فرمود : چيزى به آنان نده ، چون\r\n\r\n","description":"","footnote":" ( 1 ) - بحارالانوار ، ج 48 ، ص 263 . ","page_name":" 109 ","page_number":107},
  {"content":"\r\n\r\nآنها كافر ، مشرك و زنديق هستند . « 1 » \r\nمحمد بن ابى عمير از يكى از اصحاب نقل مىكند كه وى گفت : به امام رضا ( ع ) عرض كردم : فدايت شوم ، گروهى بر امامت پدرت توقف كرده مىگويند او نمرده است .\r\nامام ( ع ) فرمود :\r\nدروغ مىگويند . آنان به آنچه كه خداوند بر پيامبرش فروفرستاده است كفر ورزيده‌اند . . . . « 2 » \r\nامام رضا ( ع ) سران واقفيّه را كه مال دوستى و دنياپرستى ، آنان را به انحراف كشانده بود از خود طرد و آنان را افرادى شقىّ « 3 »  ، لعين و مشرك « 4 »  معرفى كرد . ولى نسبت به فريب خوردگان اين فرقه برخوردى ارشادى و روشنگرانه داشت .\r\nبراثر تلاشهاى تبليغاتى امام ( ع ) و ارائه معجزات و كرامات گروه زيادى از فريب‌خوردگان اين فرقه مانند « عبدالرّحمان بن حجّاج » ، « رِفاعة بن موسى » ، « يونس بن يعقوب » ، « جميل بن درّاج » ، « حمّاد بن عيسى » ، « احمد بن محمد بن ابى نصر » ، « حسن بن على وشّا » و . . . آگاه شده به حق راه يافتند . « 5 » \r\nگروهى از واقفيّه مانند « على بن ابى حمزه بطائنى » ، « محمد بن اسحاق » ، « حسين بن مهران » و « حسن بن سعيد مكارى » به حضور امام ( ع ) رسيدند . على بن ابى حمزه آغاز به سخن كرد و از حضرت رضا ( ع ) پرسيد :\r\n- از پدرت چه خبر ؟\r\n- او رحلت كرده است .\r\n- امر امامت را به چه كسى واگذاشت ؟\r\n- به من .\r\n- تو سخنى مىگويى كه هيچ يك از پدرانت از اميرمؤمنان و پس از او نگفته است .\r\n- ليكن بهتر و برتر از پدرانم ، يعنى رسول خدا ( ص ) فرموده است .\r\n\r\n","description":"","footnote":" ( 1 ) - بحارالانوار ، ج 48 ، ص 263 .  ( 2 ) - همان ، ص 265 .  ( 3 ) - همان ، ص 256 .  ( 4 ) - همان ، ص 257 .  ( 5 ) - الغيبة ، شيخ طوسى ، ص 47 . ","page_name":" 110 ","page_number":108},
  {"content":"\r\n\r\n- آيا با آشكار ساختن اين امر ( امامت ) از اينان ( ستمگران عباسى ) نمىهراسى ؟\r\n- اگر از آنان بيمناك بودم عليه جان خودم برخاسته بودم ! ابو لهب نزد پيامبر ( ص ) آمد و او را تهديد كرد . رسول خدا فرمود : اگر از ناحيهء تو به من آسيبى رسيد من دروغگو خواهم بود . . . . ( و من مىگويم : ) اگر از ناحيهء هارون به من آسيبى رسيد ، من دروغگو خواهم بود .\r\n« حسين بن مهران » گفت : معجزه و نشانه‌اى كه ما مىخواستيم ارائه داديد ، چه بهتر است كه امر امامت را آشكا كنيد .\r\nامام فرمود : منظورت از آشكار كردن چيست ؟ آيا مىخواهى نزد هارون روم و به او بگويم : من امام هستم و تو هيچكاره ؟ رسول خدا ( ص ) در ابتداى كار ، چنين روشى نداشت ، بلكه موضوع رسالت خود را با دوستان و كسانى كه مورد اعتمادش بودند در ميان گذاشت .\r\nشما به امامان پيش از من اعتقاد داريد و مىگوييد : على بن موسى الرّضا از روى « تقيّه » از زنده بودن پدرش اطلاع نمىدهد . من در تبيين امامت خويش از شما تقيّه نمىكنم ، چگونه در ادعاى زنده بودن پدرم - در صورتى كه زنده باشد - تقيّه خواهم كرد ؟ « 1 » \r\nحضرت رضا ( ع ) در اين روايت ، امامت خود را بدون هيچ ملاحظه و تقيّه‌اى به حاضران كه جمعى از واقفيّه بودند اعلام كرد ولى اين نظر آنان را - كه معتقد بودند اگر شما امام هستيد بايد از اعلام اين حقيقت در برابر هارون نيز پروايى نداشته باشيد - ردّ كرد و براى اثبات نظريّه خود به روش پيامبر ( ص ) در آغاز رسالت خود استناد نمود . « 2 » \r\n\r\nب - ساير گروهها\r\nفعّاليّتهاى فرهنگى و تبليغاتى امام رضا ( ع ) در برابر گروههاى منحرف از خطّ امامت به واقفيّه محدود نمىشد ، بلكه ساير گروهها را نيز همچون : « صوفيّه » ، « غلات » ، « مفوّضه » ، « خوارج » ، « مدعيان امامت » و . . . دربر مىگرفت . امام ( ع ) در برخورد با هر يك از اين گروهها ضمن تصريح به امامت خويش سعى مىكرد آنان را به حق رهنمون سازد و آن جا كه از هدايت ايشان مأيوس مىشد با برملا كردن ماهيت اعتقادى و چهره پليدشان\r\n\r\n","description":"","footnote":" ( 1 ) - بحارالانوار ، ج 49 ، ص 114 - 115 .  ( 2 ) - برخوردهاى امام ( ع ) با واقفيّه بسيار زياد است كه ما به لحاظ محدوديت اين سلسله درسها به همين مقدار بسنده كرديم . ","page_name":" 111 ","page_number":109},
  {"content":"\r\n\r\nآنها را از جرگه مسلمانان طرد مىكرد . « 1 » \r\n\r\nگسترش حوزهء فعّاليّت\r\nامام رضا ( ع ) فعّاليّتهاى فرهنگى خود را به مدينه محدود نكرد ، بلكه دامنهء آن را به ساير نقاط از جمله « بصره » و « كوفه » نيز - كه به سبب وجود برخى از شيعيان مخلص در آن جا زمينهء كار فرهنگى فراهم بود - گسترش داد . امام ( ع ) با استفاده از فرصت ، سفرى به دو شهر ياد شده داشت « 2 »  و از نزديك با شيعيان و ديگر طبقات مردم اين دو مركز مهمّ تماس گرفت .\r\nحضرت براى بهره‌بردارى بيشتر از اين موقعيّت ، پيش از ورود به شهر مورد نظر ، نماينده‌اى به آن جا مىفرستاد تا مردم را از سفر آن حضرت مطّلع كند .\r\n\r\n1 - در بصره\r\nحضرت رضا ( ع ) سفر خورد را از بصره آغاز كرد . محمد بن فضل هاشمى مىگويد :\r\nوارد مدينه شدم و به حضور على بن موسى رسيدم و پس از آن كه به عنوان امامت بر آن حضرت سلام كردم و امانتهايى را كه پدرش به من سپرده بود به او دادم ، عرض كردم : من عازم بصره هستم . بدون شك مردم آن شهر - با توجه به اختلافاتى كه پس از رحلت موسى بن جعفر ( ع ) بر سر مأله امامت پيدا كرده‌اند - درباره دلائل امامت ( شما ) از من خواهند پرسيد . از اين رو ، راهنماييهاى لازم را بفرماييد .\r\nامام ( ع ) فرمود : اين اختلافات ، بر من پوشيده نيست . تو ، به دوستان و غيردوستان ما خبر ده كه من به سوى آنان خواهم آمد . سپس ودايع پيامبر ( ص ) و پدرانش را كه نزد او بود به من نشان داد و من آنها را ديدم .\r\nگفتم : چه زمان به بصره خواهيد آمد ؟ فرمود : سه روز پس از ورود تو به بصره . هنگامى\r\n\r\n","description":"","footnote":" ( 1 ) - براى آگاهى از برخوردها و موضعگيريهاى امام ( ع ) در برابر اين گروهها رجوع كنيد به : الفصول المهمّه ، ص 254 ؛ نورالابصار ، ص 315 ؛ عيون اخبار الرضا ( ع ) ، ج 2 ، ص 217 ، 219 ، 224 و 237 و اثبات الهداة ، ج 3 ، ص 303 .  ( 2 ) - تاريخ مسافرت امام ( ع ) به بصره و كوفه هر چند بطور دقيق مشخص نيست ؛ ولى از متن روايت برمىآيد كه ميان رحلت امام كاظم و سفر امام رضا عليهماالسّلام به بصره و كوفه فاصله چندانى وجود نداشته است و به گمان قوى اين سفر در دوران زمامدارى هارون صورت گرفته است . ","page_name":" 112 ","page_number":110},
  {"content":"\r\n\r\nكه وارد بصره شدم ، مردم از من از اوضاع و احوال پرسيدند . گفتم : من يك روز قبل از وفات موسى بن جعفر ( ع ) خدمتش رسيدم . امام فرمود : من به همين زودى وفات خواهم كرد . هر گاه مرا در قبر گذاشتيد ، در اين جا اقامت نكن و به مدينه برو و ودايع مرا به فرزندم على برسان ، زيرا او وصىّ و صاحب امر پس از من است . من نيز وصيتهاى او را اجرا كردم . اينك على بن موسى پس از سه روز به بصره خواهد آمد ، شما هر چه مىخواهيد از وى بپرسيد .\r\nامام ( ع ) در زمان مقرّر وارد بصره شد و به خانهء « حسن بن محمّد » رفت . سپس به او دستور داد تمامى شيعيان و غير آنان و نيز دانشمندانى همچون « جاثليق » مسيحى و « راس الجالوت » يهودى را فراخواند و از آنان بخواهد كه درباره هر مسأله‌اى كه برايشان پيش آمده است از آن حضرت بپرسند .\r\nميزبان امام همهء آنان را كه حضرت فرموده بود از جمله گروهى از زيديه و معتزله را - بدون آن كه خود آنان بفهمند براى چه منظورى فراخوانده شده‌اند - دعوت كرد .\r\nچون همه گرد آمدند ، امام در جمعشان حاضر شد و ضمن معرفى خود فرمود : من امروز نماز صبح را در مدينه و در مسجد پيامبر ( ص ) خواندم . پس از نماز با والى مدينه درباره پاره‌اى مسائل به گفتگو نشستيم ؛ با هم قرار گذاشتيم كه پس از اقامهء نماز عشا براى ادامهء مذاكرات در آنجا حاضر شويم .\r\nحاضران اظهاركردند : اى پسررسول خدا ! مابا وجود اين دليل ، دليل ديگرىنمىخواهيم .\r\nشما نزد ما راستگو هستيد . سپس حركت كردند كه بروند . امام فرمود : پراكنده نشويد . هدف من از گردآورى شما اين است كه از شما بخواهم تا از مسائلى كه دربارهء نبوت و نيزنشانه‌هاى امامت - كه جز در نزد ما جاى ديگرى نخواهيد يافت - كه به ذهنتان مىرسد سؤال كنيد .\r\nهر يك از حاضران به زبان و لغت خود ، مشكلات و مسائل خويش را از آن حضرت پرسيد و امام به زبان خودشان به آنان پاسخ داد . همه تعجب كردند و اعتراف نمودند كه آن حضرت در صحبت كردن به لغاتشان از خود آنان فصيحتر سخن مىگويد .\r\nپس از پايان سؤالات و سكوت افراد ، امام خود شروع به سخن كرد و از « جاثليق » و « رأس الجالوت » بطور جداگانه پرسشهايى كرد و قسمتهايى از تورات ، انجيل و زبور را كه مربوط به رسالت پيامبر ( ص ) و جانشينان آن حضرت مىشد تلاوت كرد . آنان بيش از\r\n\r\n","description":"","footnote":"","page_name":" 113 ","page_number":111},
  {"content":"\r\n\r\nپيش شگفت زده شدند .\r\n« رأس الجالوت » گفت : اى فرزند محمّد ! سوگند به خدا ، اگر مىتوانستم از رياست بر يهود صرف نظر كنم به ( آيين ) احمد ( ص ) ايمان مىآوردم و از دستور شما اطاعت مىكردم ؛ چون سوگند به آن كه تورات را بر موسى و زبور را بر داوود فروفرستاده است ، هيچ كس را نديدم كه تورات و انجيل و زبور را بهتر از شما بخواند و آنها را اين گونه تفسير كند .\r\nمجلس بحث تا ظهر ادامه يافت . امام خطاب به حاضران فرمود : من پس از اقامه نماز به خاطر وعده‌اى كه با والى گذارده‌ام به مدينه مىروم ولى فردا صبح ان شاءاللّه به سوى شما باز خواهم گشت .\r\nحضرت ، صبح روز بعد [ با توجه به فاصلهء بسيار زياد بين اين دو شهر 
  ] به بصره بازگشت و در جمع انبوه شيعيان و دانشمندان يهود و نصارا شركت كرد و با آنان در زمينه‌هاى مختلف به بحث و گفتگو پرداخت . در پايان جلسه به حاضران فرمود : آيا صداقت « محمد بن فضل » دربارهء آنچه كه به شما گفته بود روشن شد ؟ همه يكصدا گفتند : آرى سوگند به خدا ، به مراتب بيشتر از آنچه كه او گفته بود ظاهر شد ؛ سپس همه به امامت آن گرامى گواهى دادند .\r\nامام ( ع ) شب را در بصره ماند ، صبح روز بعد از مردم خداحافظى كرد و به مدينه‌بازگشت .\r\n\r\n2 - در كوفه\r\nحضرت رضا ( ع ) پس از بصره تصميم گرفت به كوفه برود . از اين رو به هنگام ترك بصره به محمد بن فضل هاشمى دستور داد به كوفه رود و به شيعيان آن شهر خبر دهد كه حضرت به سوى آنان خواهد رفت .\r\nمحمّد به كوفه رفت و شيعيان را از سفر امام ( ع ) به اين شهر با خبر كرد . زمانى نگذشت كه آن حضرت وارد كوفه شد .\r\nامام ( ع ) به محمد بن فضل دستور داد غذايى آماده و شيعيان را براى صرف آن دعوت كند . پس از آن كه شيعيان جمع شدند و غذا خوردند ، امام ( ع ) فرمود : اى محمد ، ببين در كوفه كدام يك از متكلمان و دانشمندان حضور دارند ، همه آنان را دعوت كن . محمّد\r\n\r\n","description":"","footnote":"","page_name":" 114 ","page_number":112},
  {"content":"\r\n\r\nفرمان را اجرا كرد .\r\nامام ( ع ) پس از آن كه همه جمع شدند بحث و گفتگو را آغاز كرد و به پرسشهاى حاضران و دانشمندان يهود و نصارا پاسخ داد و آنان را با حقايق و معارف اسلام بويژه در زمينهء مسألهء امامت آشنا ساخت . « 1 » \r\n\r\nدستاوردهاى اين دو سفر\r\nسفر امام رضا ( ع ) به بصره و كوفه فوائد و دستاوردهاى زيادى دربرداشت كه در زير به پاره‌اى از آنها اشاره مىكنيم .\r\n1 - امام‌رضا ( ع ) فرصت يافت از نزديك با جمعيّت انبوه شيعيان و ارادتمندان اهل‌بيت ( ع ) در دو پايگاه مهمّ بصره و كوفه تماس مستقيم بگيرد و با سخنان منطقى و ارائه معجزات و كرامات ، ايمان و اعتقاد آنان را نسبت به امامت خويش تحكيم بخشد و آنان را از فروافتادن در دام دشمنان اهل بيت و منحرفان از خطّ امامت بويژه واقفيّه حفظ كند .\r\n2 - بسيارى از افراد بر اثر تبليغات سوء واقفيّه و حمايت دستگاه خلافت از آنان و نيز دسترسى نداشتن به امام زمان خود ، نسبت به رحلت موسى بن جعفر ( ع ) و در نتيجه امامت پيشواى پس از او دچار شك و ترديد شده بودند . اين افراد با ديدار امام رضا ( ع ) و شنيدن سخنان آن بزرگوار در زمينهء رحلت پدر بزرگوارش و اثبات امامت خويش و مشاهده دلائل امامت از او ، شك و ترديد از دلهاشان زدوده گشت و به امامت آن حضرت معتقد شدند و اختلافشان به وحدت گراييد .\r\n3 - امام ( ع ) فرصت يافت در اين دو سفر با دانشمندان و متكلمان ملل مختلف ، با استناد به كتابهاى خود آنان با آنها احتجاج كند و بسيارى از حقايق و معارف اسلام را بر ايشان عرضه كند و حقّانيّت آيين محمّدى را به اثبات رساند .\r\n\r\n","description":"","footnote":" ( 1 ) - بحارالانوار ، ج 49 ، ص 73 - 81 ( با اختصار ) . ","page_name":" 115 ","page_number":113},
  {"content":"\r\n\r\nخلاصه\r\nپس از اشاره به فعّاليتهاى سياسى امام رضا ( ع ) در آغاز امامت خود در درس پيش ، در اين درس گوشه‌هايى از فعّاليتهاى فرهنگى آن حضرت ، آورده شده است .\r\nفعّاليتهاى فرهنگى امام ( ع ) همچون فعّاليتهاى سياسىاش متعرضانه و افشاگرانه بود . امام ( ع ) در اين ميدان در برابر گروههاى انحرافى موضع گرفت و حقايق را براى مردم آشكار ساخت . بعضى از اين گروهها عبارت بودند از :\r\nالف - واقفيّه : كه حضرت در برابر انديشهء وقف موضع گرفت و آن را مخالف با اسلام قملداد كرد و سردمداران اين انديشهء انحرافى را از خود طرد نمود . بر اثر تلاشهاى امام ( ع ) گروه زيادى از واقفيها به حق راه يافتند .\r\nب - ساير گروهها : از قبيل صوفيّه ، غلات ، مفوّضه ، خوارج ، مدعيان امامت و . . . . امام ( ع ) در برخورد با هر يك از اين گروهها ، ضمن تبيين امامت خود سعى مىكرد آنان را به حق رهنمون سازد .\r\nفعّاليّتهاى فرهنگى امام ( ع ) به مدينه محدود نمىشد . آن حضرت ضمن سفرى كه به كوفه و بصره داشت با شيعيان اين دو شهر از نزديك تماس گرفت و حقايق را به گوش آنان رساند . علاوه بر آن ، با دانشمندان ملل مختلف نيز به بحث و مناظره پرداخت .\r\nپرسش\r\n1 - فعّاليّتهاى فرهنگى امام رضا ( ع ) در آغاز امامت خود چگونه بود ؟\r\n2 - امام ( ع ) در برابر واقفيّه چه موضعى اتخاذ كرد ؟\r\n3 - برخورد حضرت رضا ( ع ) در برابر ساير گروههاى منحرف چگونه بود ؟\r\n4 - امام رضا ( ع ) به جز مدينه در چه نقاط ديگر دست به فعّاليّت فرهنگى زد ؟\r\n5 - سفر امام به كوفه و بصره چه دستاوردهاى سياسى و فرهنگى داشت ؟\r\n\r\n","description":"","footnote":"","page_name":" 116 ","page_number":114},
  {"content":"\r\n\r\n\r\nدرس سيزدهم : : دوران امين\r\nپس از هارون ، فرزندش امين عهده‌دار خلافت شد و مدت پنج سال در مسند قدرت بود . وى از نظر سنّى كوچكتر از مأمون بود و مادرش زُبَيْدَه دختر جعفر بن منصور دوانيقى و از بانوان سرشناس و متنفّذ دستگاه خلافت هارون بود و نيز داييهايش هاشمى بودند و هر كدام در دستگاه خلافت موقعيت و نفوذ خاصى داشتند ؛ از سوى ديگر مادر مأمون ، كنيز و ايرانى بود ، از اين رو ، هارون پسر كوچكتر خود امين را وليعهد اول خود قرار داد .\r\nامين كه از همان دوران كودكى غرق در خوشگذرانى و عياشى بود و در زمينهء پذيرش منصبهاى اجتماعى و زمامدارى پس از پدر ، هيچ گونه لياقتى از خود بروز نداده بود ، پس از قبضهء حكومت نيز به عياشى و لهو ولعب پرداخت ؛ زيرا با تكيه بر حمايتهاى مادر و داييهايش و نيز ديگر قشرهاى داراى موقعيت ، از حكومت وى ، هيچ گونه خطرى بر سر راه حكومت خود نمىديد . مورخان خصوصيات روحى و زندگىامين را چنين نوشته‌اند :\r\n« او مردى زشت كردار ، سست رأى و خونريز بود كه بر مركب هوا و هوس سوار شده و نسبت به امر خلافت بىاعتنا بود و در كارهاى مهمّ به ديگران تكيه مىكرد . » « 1 » \r\n« وى بر اثر سرگرمى فراوان به لهو و لعب ، از جريانات و مسائل مملكتى به دور مانده بود و با آنها با بىاهميتى برخورد مىكرد . » « 2 » \r\n« هنگامى كه خبر كشته شدن فرمانده سپاهش على بن عيسى توسط نيروهاى مأمون را به وى دادند ، او با خدمتكار خود « كوثر » مشغول صيد ماهى بود . امين به پيك گفت : مرا به حال\r\n\r\n","description":"","footnote":" ( 1 ) - التنبيه و الاشراف ، ص 302 .  ( 2 ) - الفخرى ، ص 193 . ","page_name":" 117 ","page_number":115},
  {"content":"\r\n\r\nخود واگذار كه كوثر دو عدد ماهى صيد كرده است ولى من هنوز چيزى صيد نكرده‌ام ! » « 1 » \r\n« امين غرق در لذائذ و عياشى بود « 2 »  ، و در اين راه زنان را طرد كرده ، به اختگان روى آورده بود و بازيگران و سرگرم كنندگان را از شهرهاى مختلف به سوى خويش فراخوانده بود . » « 3 » \r\n« در سيرت امين هيچ رفتار پسنديده‌اى كه در خور ذكر باشد نيافتيم . » « 4 » \r\n\r\nمخالفت مأمون\r\nهارون براى پيشگيرى از اختلافِ فرزندانش با يكديگر بر سر قدرت پس از خود ، نخست فرزندش امين را در سال 175 به وليعهدى برگزيد و در سال 183 « مأمون » را نيز در ولايتعهدى شركت داد و در سال 189 براى فرزند ديگرش « مُؤتمن » نيز پيمان نوشت كه پس از مأمون عهده‌دار حكومت گردد .\r\nمأمون كه امين را خوب مىشناخت و مىدانست كه او كسى نيست كه حكومت را پس از خود به وى واگذار كند ، از همان آغاز به مخالفت با برادر برخاست و با تدبير « فضل بن سهل » ايرانى تلاش گسترده‌اى را براى قبضه كردن قدرت آغاز كرد .\r\nهمراهى او با پدرش در سفر به خراسان در راستاى همين هدف صورت گرفت . زيرا نظر هارون در ابتدا بر ماندن وى در بغداد بود ولى فضل بن سهل كه احتمال مرگ هارون را در اين سفر مىداد به مأمون گفت :\r\nنمىدانى در اين سفر براى رشيد چه اتفاقى خواهد افتاد ؛ در حالى كه خراسان ولايت توست « 5 »  ، و امين ( از جهاتى ) از تو پيش است . او پسر زبيده است و داييهايش هاشمى هستند ، و زبيده با همهء امكانات و اموالش حامى اوست . كمترين اقدامى كه در حق تو انجام\r\n\r\n","description":"","footnote":" ( 1 ) - الفخرى ، ص 195 .  ( 2 ) - الحياة السياسيّة للامام الرضا ( ع ) ، ص 121 .  ( 3 ) - تاريخ الخلفاء ، ص 301 و تاريخ طبرى ، ج 8 ، ص 58 .  ( 4 ) - الفخرى ، ص 212 و مختصر اخبار الدّول ، ص 134 .  ( 5 ) - مادر مأمون كنيزى خراسانى به نام مُراجِل بود ؛ از اين رو ، او خراسانيان را دايى خود مىدانست و مردم خراسان نيز - با توجه به‌اين جهت - هواخواه وى بودند و او را بر امين ترجيح مىدادند . ","page_name":" 118 ","page_number":116},
  {"content":"\r\n\r\nخواهد داد اين است كه تو را ( از وليعهدى ) بر كنار مىكند . پس از هارون بخواه كه در اين سفر همراه او باشى .\r\nمأمون نظر فضل را پسنديد و پدر را راضى كرد كه در كنار او باشد . « 1 » \r\n« بكر بن معتمر » كه پيش از مرگ هارون همراه نامه‌هايى از سوى امين براى سپاهيان ، مأمون ، صالح برادر ديگرش و فضل بن ربيع راهى خراسان شده بود ، پس از مرگ هارون ، نامه‌ها را به صاحبانش داد .\r\nسپاهيان پس از دريافت نامهء امين به مشورت با يكديگر پرداختند . فضل بن ربيع به تحريك آنان در پيوستن به امين پرداخت و گفت : من حكومتى آماده را به ديگرى ( اشاره به مأمون ) كه معلوم نيست فرجام كارش چگونه خواهد بود وانمىگذارم . سپس از آنان خواست به سوى بغداد حركت كنند .\r\nسپاهيانى كه مدتى از خانه و خانواده خود دور بودند به درخواست فضل پاسخ مثبت داده آماده حركت شدند .\r\nمأمون كه در آن هنگام در يك فرسخى مرو بود و قصد سمرقند را داشت با آگاهى از تلاشهاى فضل بن ربيع عليه خود پس از مشورت با يارانش نامه‌اى به فضل نوشت و از وى خواست به مرو بازگردد ؛ ليكن پسر ربيع بىاعتنا به خواستهء مأمون راه خود را ادامه داد و به بغداد رفت . « 2 » \r\nمأمون از اين اقدام سخت برآشفت و در صدد خلع امين برآمد و پس از يك سلسله مكاتباتى كه ميان دو برادر ردّ و بدل شد كار به خصومت و جنگ كشيد .\r\n\r\nشكست امين\r\nامين در سال 194 برادرش مأمون را از ولايتعهدى خلع كرد و فرزندش « موسى » را بر اين سمت برگزيد و در سال 195 « على بن عيسى » استاندار سابق خراسان ، را كه به علت ستمهاى فراوانش نسبت به مردم ، توسط هارون بر كنار شده بود با سپاهى عظيم و مجهّز\r\n\r\n","description":"","footnote":" ( 1 ) - تاريخ طبرى ، ج 8 ، ص 338 و كامل ، ابن اثير ، ج 6 ، ص 192 .  ( 2 ) - همان ، ص 366 - 371 و همان ، ص 222 - 224 . ","page_name":" 119 ","page_number":117},
  {"content":"\r\n\r\nكه تعدادشان بالغ بر پنجاه هزار نفر مىشد به جنگ مأمون فرستاد و به عنوان پاداش ، حكومت نهاوند ، همدان ، قم و اصفهان را به او داد .\r\nمأمون ، طاهر بن حسين - سر سلسلهء طاهريان - را كه در امور لشكرى بسيار ماهر و رزم ديده بود براى مقابله با نيروهاى امين فرستاد . دو لشكر در نزديكى رى با هم برخورد كردند و پس از درگيرى سختى ، نيروهاى امين شكست خوردند و فرمانده‌شان به قتل رسيد .\r\nمردم خراسان از شنيدن خبر پيروزى طاهر و كشته شدن على بن عيسى بسيار خوشحال شدند . مأمون از آمادگى و شور و هيجان مردم استفاده كرد و « هرثمة بن اعْيَن » را با سپاه انبوهى به كمك طاهر فرستاد .\r\nآنان ، لشكريان امين را يكى پس از ديگرى شكست داده و مردم را به بيعت با مأمون فرامىخواندند تاآن كه به بغداد رسيدند و دارالخلافه امين را به محاصره خود درآوردند .\r\nنيروهاى امين پس از درگيرى شديد و طولانى ، مقاومت را بىفايده ديده پراكند شدند . گروهى هم از طاهر امان گرفتند .\r\nامين وقتى خود را تنها و موقعيتش را خطرناك ديد با هرثمة بن اعين قرار تسليم گذاشت و بر قايقى كه هرثمه آماده كرده بود سوار شد تا تسليم شود ؛ امّا نيروهاى طاهر آن قايق را غرق كردند . امين با شنا خود را به ساحل رسانيد ، و چون آن ناحيه تحت تصرف لشكريان طاهر بود ، توسط نيروهاى او دستگير و زندانى شد و همان شب در زندان به قتل رسيد .\r\nطاهر پس از كشتن امين از مردم عراق براى مأمون بيعت گرفت . « 1 »  و بدين ترتيب جنگ قدرت بين دو برادر با كشته شدن يكى از آنان به دست ديگرى در سال 198 هجرى قمرى به نفع قاتل خاتمه يافت و مأمون از آن تاريخ بطور رسمى بر مسند خلافت تكيه زد و به جاى بغداد مرو را مركز حكومت خود قرار داد . « 2 » \r\n\r\n","description":"","footnote":" ( 1 ) - ر . ك : تاريخ ابن خلدون ، ج 3 ، ص 231 - 233 .  ( 2 ) - ر . ك : كامل ابن اثير ، ج 6 ، ص 227 - 228 و مروج الذهب ، ج 3 ، ص 397 - 413 . ","page_name":" 120 ","page_number":118},
  {"content":"\r\n\r\n\r\nامام رضا ( ع ) و امين\r\nتاريخ پنج سالهء حكومت امين از بيان اقدامات و موضعگيريهاى اين حاكم عباسى نسبت به على بن موسى ( ع ) و همچنين تلاشهاى امام رضا ( ع ) و يا واكنشهاى آن حضرت در برابر اقدامات امين ساكت است .\r\nآنچه در ارتباط با موضع امين مىتوان گفت اين است كه وى به سبب سرگرمى بيش از حدّ به عياشى و لهو و لعب و نيز اختلافات و كشمكشهايى كه از همان روزهاى نخست حكومت خود را با برادرش مأمون پيدا كرد ، فرصت پرداختن به ديگر مخالفان از جمله امام رضا ( ع ) را نيافت .\r\nامام رضا ( ع ) نيز از فرصت پيش آمده بيشترين بهره را برد و به نشر و گسترش معارف اسلامى در سطح جامعه و تحكيم پايگاههاى مردمى پرداخت و گاه براى استوارى روابط معنوى و اعتقادى ميان امت و امامت ، از اسرار سياسى جامعه پرده برمىداشت و با پيشگويى پاره‌اى مسائل سياسى ، يارانش را از حقايق پشت پرده آگاه مىساخت ، به عنوان نمونه :\r\nحسين بن يسار مىگويد : حضرت رضا ( ع ) به من فرمود : عبداللّه ( مأمون ) محمّد ( امين ) را مىكشد . عرض كردم : عبداللّه فرزند هارون ، محمّد ، فرزند هارون را مىكشد ! ؟\r\nفرمود : بلى . گفتم : عبداللّه بن هارو كه در خراسان و صاحب « طاهر » و « هرثمه » است محمد بن زبيده‌اى را كه در بغداد است مىكشد ! ؟ فرمود : آرى و چنين شد كه حضرت فرموده بود . « 1 » \r\nگاهى نيز مسأله را جزيىتر بيان كرده و در جريان درگيرى بين امين و مأمون به هواداران و فرماندهان نظامى هر يك و شكست يكى از ديگرى اشاره مىكرد . حسن بن جهم مىگويد : پس از آن كه از مكه بازگشتم حضرت رضا ( ع ) براى من نوشت : « پس از چهار ماه حادثه‌اى رخ خواهد داد » . پس از گذشت چهار ماه حادثهء مربوط به محمد بن\r\n\r\n","description":"","footnote":" ( 1 ) - دلائل الامامة ، ص 189 . ","page_name":" 121 ","page_number":119},
  {"content":"\r\n\r\nابراهيم و مردم بغداد و كشته شدن ياران زهير بن مسيّب و شكست و فرار آنان پيش آمد . « 1 » \r\nعلامهء مجلسى پس از نقل اين روايت مىنويسد :\r\nامر محمد بن ابراهيم اشاره است به درگيرى سپاه مأمون و امين و خلع امين از خلافت و كشته شدن وى . و محمد بن ابراهيم بن اغلب آفريقايى ، از ياران امين بود . زهير بن مسيّب نيز از ياران مأمون به شمار مىرفت و اين ( پيشگويى ) اشاره به مراحل نخستين درگيرى ميان امين و مأمون است كه پيروزى از آن امين بوده است . « 2 » \r\n\r\n","description":"","footnote":" ( 1 ) - قرب الاسناد ، ص 393 .  ( 2 ) - ر . ك : بحارالانوار ، ج 49 ، ص 45 . ","page_name":" 122 ","page_number":120},
  {"content":"\r\n\r\nخلاصه\r\nپس از هارون ، فرزندش امين به خلافت رسيد و پنج سال حكومت كرد . وى هر چند از برادرش مأمون كوچكتر بود ولى از آنجا كه مادرش زبيده و داييهايش افرادى سرشناس و متنفذ در دستگاه خلافت بودند ، از طرف هارون به ولايتعهدى برگزيده شد .\r\nامين ، مردى زشت كردار ، سست رأى ، خونريز و عياش بود . مأمون او را خوب مىشناخت و مىدانست امين با موقعيتى كه دارد حكومت را پس از خود به وى واگذار نخواهد كرد . از اين رو از همان آغاز به مخالفت با او برخاست و سعى در قبضه كردن قدرت داشت . سفر او به خراسان همراه پدرش در راستاى همين هدف انجام گرفت .\r\nكشمكشهاى ميان دو برادر چندين سال به درازا كشيد و پس از درگيريها و لشگركشيهاى زياد سرانجام مأمون به كمك ايرانيان و با تدبير فرماندهان زبده‌اى مثل طاهر بن حسين و هرثمه بن اعين بر امين چيره شد و با كشتن برادر ، در سال 198 هجرى ، حكومت را قبضه كرد .\r\nتاريخ پنج سالهء حكومت امين از بيان اقدامات و موضعگيريهاى وى نسبت به امام رضا ( ع ) و همچنين تلاشهاى امام يا واكنشهاى آن حضرت ساكت است .\r\nپرسش\r\n1 - با وجود برادر بزرگتر چرا امين وليعهد پدر شد ؟\r\n2 - ويژگيهاى امين را به اختصار بيان كنيد .\r\n3 - چرا مأمون به مخالفت با امين برخاست ؟\r\n4 - درگيرى ميان امين و مأمون سرانجام به سود كداميك تمام شد ؟\r\n5 - موضع امين نسبت به‌امام رضا ( ع ) و واكنش آن گرامى دربرابر اقدامات‌امين چگونه‌بود ؟\r\n\r\n","description":"","footnote":"","page_name":" 123 ","page_number":121},
  {"content":"\r\n . \r\n","description":"","footnote":"","page_name":" 124 ","page_number":122},
  {"content":"\r\n\r\n\r\nدرس چهاردهم : : دوران مأمون\r\nمأمون ، هفتمين خليفهء عباسى و به نوشتهء مورخان ، داناترين و زيركترين آنان بود . « 1 »  وى از همان آغاز نوجوانى زندگى خود را تحت تربيت « جعفر بن يحيى برمكى » و « فضل‌بن‌سهل » ايرانى ، با جدّيت و تلاش و بدور از عياشى و خوشگذرانى آغاز كرد و در علوم و فنون مختلف بر برادران خود ، بلكه بر تمامى خلفاى عباسى پيشى گرفت و برترى نسبى و ظاهرى خود را نسبت به برادرانش براى احراز مقام خلافت به اثبات رسانيد .\r\nاتخاذ اين روش و سياست از ناحيهء مأمون شايد بدين منظور بود كه وى از روزى كه خود را شناخت دريافت كه از ناحيهء مادر مانند برادرش امين نيست كه احساس اصالت نسبى كند و در پرتو اين اصالت ، به آيندهء خود و حمايت هاشميان و عباسيان از خويشتن مطمئن باشد ؛ بلكه چون مادر وى كنيز ، آن هم از غيرعرب بود برايش قطعى و مسلم شده بود كه نژاد عرب و عباسيان تن به فرمانروايى او نخواهند داد . بنابراين او تكيه‌گاهى جز خود نداشت ؛ از اين رو ، آستين همّت بالا زد و از همان آغاز به برنامه‌ريزى براى آينده خويش پرداخت و براى اين كار از اشتباهات و لغزشهاى سياسى و اخلاقى امين بيشترين استفاده را كرد .\r\nاو هنگامى كه ديد امين به جاى جديّت در كارها و تدبير امور سرگرم لهو و لعب است و زندگى خود را به بازى و بطالت و همنشينى با زنان خواننده و كنيزان نوازنده و رقاصه سپرى مىكند ، به كسب دانش پرداخت و با دانشمندان و فقيهان مأنوس و همنشين شد و از مباحث و مسائل دينى سخن گفت و به زهد و پارسايى و ديندارى تظاهر كرد .\r\n\r\n","description":"","footnote":" ( 1 ) - ر . ك : تاريخ الخلفاء ، ص 306 . ","page_name":" 125 ","page_number":123},
  {"content":"\r\n\r\nمأمون اين سياست را پس از به دست گرفتن قدرت نيز ادامه داد . وى حتّى به فضل‌بن‌سهل دستور داد تا درباره زهد ، تقوا و ديانت او مطالبى نشر دهد و در ميان مردم از اين صفات خليفه تبليغ كند . « 1 »  خود نيز در نامه‌اى كه به عباسيان نوشت « 2 »  ، خويشتن را واعظى خيرخواه ، پرهيزكار و آگاه از اسلام و قرآن معرفى كرده هاله‌اى از زهد و بىرغبتى به دنيا و پايبندى به احكام اسلام و علاقمندى به خاندان پيامبر عليهم‌السّلام را گرد خود جلوه داده است تا عباسيان و مردم ديگر او را با منشى اسلامى و مردمى و در جهت خلاف شخصيّت فكرى و سياسى برادرش امين بشناسند .\r\n\r\nشرايط سياسى\r\nمأمون با چنين زمينه‌ها و آمادگيهايى و نيز چنين نگرشى نسبت به آينده خويش زمام حكومت را در دست گرفت . وى هر چند با كشتن برادرش امين به يك پيروزى نظامى دست يافت و عمده‌ترين مانع را از سر راه حكومت خود برداشت ولى اين جريان از نظر سياسى پيامدهاى سويى برايش داشت ؛ بويژه پس از اعمال روشهاى انتقامجويانه‌اى كه بعد از قتل برادرش نسبت به وى به كار گرفت . « 3 » \r\nعلاوه بر اين كه اين حركت نظامى به تنهايى نمىتوانست تضمين كننده حكومت وى در آينده باشد ؛ چه آن كه ممكن بود برادر ديگرش « مؤتمن » يا ديگر بستگان پدرىاش به كمك عباسيان و عربها پيمان‌شكنى كرده به مخالفت و رقابت با او برخيزند و حكومت را از چنگش بربايند .\r\nدر چنين شرايطى ، مأمون براى ادامهء حكومت خود نيازمند پايگاه قوى و استوارى بود كه بتواند به هنگام بروز خطر بر آن تكيه كند .\r\n\r\n","description":"","footnote":" ( 1 ) - الحياة السياسيّة للامام الرّضا ( ع ) ، ص 151 ( پاورقى ) به نقل از تاريخ التمدن الاسلامى ، ج 4 ، ص 261 .  ( 2 ) - براى آگاهى از متن نامه رجوع كنيد به بحارالانوار ، ج 49 ، ص 208 - 214 .  ( 3 ) - مأمون به كسى كه سر امين را براى او آورده بود يك ميليون درهم جايزه داد . سپس دستور داد سر او را در صحن خانه بر چوبى قرار دهند و نيز همهء حقوق بگيران را موظف كرد به هنگام دريافت حقوق خود ، امين را لعن كنند ( الحياةالسياسيّة للامام‌الرّضا ( ع ) ، ص 176 ) . ","page_name":" 126 ","page_number":124},
  {"content":"\r\n\r\n\r\nكدام گروه مىتوانست تكيه گاه مأمون باشد ؟\r\nبراى آگاهى از شرايط سياسى آغاز حكومت مأمون لازم است به عمده‌ترين گروهها و دسته‌هايى كه در آن مقطع زمانى مىزيستند و از اعتبار و نفوذ سياسى برخوردار بودند اشاره كرده موضع آنها را در برابر حكومت نوپاى مأمون ارزيابى نماييم و ببينيم وى به كداميك از آنها مىتوانست اعتماد كند . اين گروهها عبارت بودند از :\r\n\r\nالف - ايرانيان\r\nمأمون كه در سايهء تدبير و تلاش « فضل بن سهل » ايرانى و حمايت ايرانيان از او در برابر امين ، به حكومت رسيده بود ، بيش از گروههاى ديگر مىتوانست به اين قشر تكيه كند و از موقعيت و محبوبيّت خود در ميان ايرانيان بويژه مردم خراسان براى تحكيم پايه‌هاى حكومت خويش بهره جويد . ولى بر خلاف انتظار ، او پس از استقرار بر مسند خلافت ، وعده‌هايى را كه به مردم خراسان داده و گفته بود همهء سعى خود را در جهت تأمين امنيّت و رفع ظلم و جور از آنان به كار خواهد گرفت ، به فراموشى سپرد و نسبت به آنان بناى ستمگرى گذاشت . « 1 » \r\nمأمون در آغاز خلافت خويش همهء اختيارات را به وزير خود « فضل بن سهل » سپرد و او ، از قدرت و موقعيّت به دست آمده به نفع خود و خاندانش بيشترين استفاده را كرد .\r\nيكى از اقدامات فضل كه خشم دو تن از سرداران زبدهء سپاه مأمون به نامهاى « طاهر بن حسين » و « هرثمة بن اعين » و هواداران ايشان را برانگيخت و آنان را نسبت به حكومت دلسرد كرد ، اين بود كه وى مناطق وسيعى را كه آن دو نفر با رنج و زحمت فراوان از چنگ نيروهاى امين درآورده بودند گرفت و برادرش « حسن بن سهل » را فرمانرواى مطلق آن مناطق كرد .\r\nدر پى اين اقدام فضل و سوء تدبير « حسن بن سهل » فرياد اعتراض و مخالفت از هر سو بلند شد و در بعضى نقاط ، شورشيان موفق شدند نيروهاى حكومت را شكست دهند .\r\n\r\n","description":"","footnote":" ( 1 ) - الحياة السياسيّة للامام الرّضا ( ع ) ، ص 179 به نقل از امپراطورية العرب ، ژنرال كلوپ ، ترجمه خيرى حمّاد ، ص 570 . ","page_name":" 127 ","page_number":125},
  {"content":"\r\n\r\nاز سوى ديگر ، مأمون « محمود بن عبدالكريم » را مسؤول خراج كرد . وى ، فوق توان اقتصادى مردم از آنان ماليات گرفت ، ارزاق عمومى را كاست ، خواص را منكوب كرد و آنان را گروه‌گروه پراكنده ساخت . او براى خوش‌خدمتى به ارباب خود مردمى را كه قدرت پرداخت ماليات نداشتند ، تحت فشار و شكنجه قرار داد ؛ بگونه‌اى كه گروهى از پرداخت ماليات سر باز زدند و گروهى ديگر در خراسان با « طاهر بن حسين » درافتادند . « 1 » \r\nفقر وقحطى سال 201 هجرى كه گريبانگير مردم خراسان ، رى و اصفهان شد و بر اثر آن بسيارى از مردم جان خود را از دست دادند ، دليلى آشكار بر بدرفتارى مأمون و ديگر گردانندگان دستگاه خلافت نسبت به مردم اين سامان است . « 2 » \r\nسياست ظالمانهء مأمون نسبت به ايرانيان و برملا شدن چهره نفاق و خودكامهء او سبب شد كه آنان از پشتيبانى وى روى برتابند و به علويان متمايل گردند . « 3 » \r\n\r\nب - نژاد عرب\r\nپيش از به خلافت رسيدن مأمون ، افراد و گروههايى با به حكومت رسيدن وى بشدّت مخالف بوده و از امين حمايت مىكردند . اينان عبارت بودند از « زبيده » همسر هارون ، داييهاى امين ، برمكيان ، بويژه فضل بن يحيى برمكى ، فضل بن ربيع و بسيارى از عربها .\r\n\r\n","description":"","footnote":" ( 1 ) - الحياة السياسيّة للامام الرضا ( ع ) ، ص 179 به نقل از : رسائل الجاحظ ، ج 2 ، ص 207 .  ( 2 ) - ر . ك : كامل ، ابن اثير ، ج 6 ، ص 340 .  ( 3 ) - لازم به يادآورى است كه آغاز گرايش و اظهار محبّت ايرانيان به اهل بيت پيامبر ( ص ) به دوران حكومت حضرت على ( ع ) برمىگردد . پيش از اسلام با توده مردم ايران بر اساس اين منطق رفتار مىشد كه آنان براى خدمت به طبقهء حاكم آفريده شده‌اند و بر مردم واجب است كه بى چون و چرا اوامر حكمرانان را اجرا كنند .\r\nبا طلوع خورشيد اسلام و تابش انوار تعاليم فطرى و عدالت گستر آن بر قلب ايرانيان ، آنان با ميل و خرسندى اسلام را پذيرفتند و در راه نشر و استقرار تعاليم آن تلاش فراوان كردند . اما از آنجايى كه بجز اميرمؤمنان ( ع ) تمامى كسانى كه بر مسند خلافت اسلامى تكيه زدند از اسلام ناب بهره‌اى نداشتند و جهت‌گيرى و سمت حركتشان احياى عادات دوران جاهلى و عصبيّتهاى قبيله‌اى و نژادى بود ، ايرانيان از آنان فاصله گرفتند و به حضرت على ( ع ) و دودمانش روى آوردند .\r\nتظاهر عباسيان در آغاز دولت خود به دوستى اهل‌بيت ( ع ) براى جلب نظر بيشتر ايرانيان و عكس‌العمل مردم خراسان در جريان شهادت يحيى بن زيد و تظاهر مأمون به دوستى خاندان پيامبر ( ص ) براى جلب حمايت بيشتر مردم خراسان ، همه گوياى اين است كه نقاطى از ايران بويژه خراسان از مدتها پيش از به قدرت رسيدن عباسيان ، شيعه و علاقه‌مند به اهل‌بيت ( ع ) بودند . براى آگاهى بيشتر به خدمات متقابل اسلام و ايران ، شهيد مطهرى ج 1 ، ص 120 - 140 ، انتشارات صدرا ، 1362 رجوع كنيد . ","page_name":" 128 ","page_number":126},
  {"content":"\r\n\r\nكينه و عداوت اين افراد نسبت به مأمون پس از قتل امين شدّت يافت . برخورد كينه‌توزانه و اهانت‌آميز مأمون با سر بريده امين و كشتن طرفداران او - كه همه از عباسيان و عرب بودند - با شمشير پارسيان و مسلط كردن ايرانيان بر مقدرات كشور حتى در مناطق عرب‌نشين و از همه مهمتر انتقال مركز خلافت از بغداد به مرو و خراب كردن شهر بغداد ، عواملى بودند كه نژاد عرب را نسبت به حكومت مأمون و آينده آن بدبين مىكرد .\r\nعربها از اين بيم داشتند كه امپراتورى عربى به امپراتورى پارسى تبديل گردد و ايرانيان بر عربها مسلّط شوند . از اين رو ، هنگامى كه مأمون با تدبير فضل‌بن سهل ، برادر او حسن بن سهل را به حكومت عراق گمارد عربها به وى روى خوش نشان ندادند و گفتند : فضل بر مأمون مسلط شده و او را در كاخى جاى داده و امور را از وى پوشيده مىدارد و بدون نظر او هر چه مىخواهد انجام مىدهد . « 1 » \r\nمأمون به حدّى مورد خشم و نفرت عرب بود كه به هنگام عزم سفر به بغداد ، فضل بن سهل او را از تصميمش بازداشت و گفت : تو ديروز برادرت را كشتى و خلافت را از چنگش بيرون آوردى و فرزندان پدرت و خانواده‌ات و عرب ، همه دشمن تو هستند . « 2 » \r\nمأمون در نامه‌اى كه به عباسيان در بغداد نوشته است موضع آنان را در برابر حكومت خويش چنين ترسيم مىكند :\r\nامّا اين سخن شما كه در دوران حكومت من بر شما ستم شده است ، به جان خودم سوگند ، آن ستم و جفا نبود مگر به سبب پشتيبانى شما از او ( امين ) عليه من . و هنگامى كه من او را كشتم و شما تارو مار و پراكنده شديد ، گاه پيرو پسر ابوخالد و زمانى پيرو يك عرب بيابانى شديد و برهه‌اى از زمان از « ابن شكله » پيروى كرديد و بالاخره طرفدار هر آن كس شديد كه بر ضدّ من شمشير مىكشيد . « 3 » \r\nنتيجه آن كه : نژاد عرب در آن شرايط نه تنها نمىتوانست نقطه‌اتكاى مأمون باشد بلكه كانون خطرى براى حكومت آينده وى به شمار مىرفت .\r\n\r\n","description":"","footnote":" ( 1 ) - كامل ، ابن اثير ، ج 6 ، ص 302 و تاريخ ابن خلدون ، ج 3 ، ص 242 .  ( 2 ) - ر . ك : بحارالانوار ، ج 49 ، ص 166 .  ( 3 ) - همان ، ص 211 . ","page_name":" 129 ","page_number":127},
  {"content":"\r\n\r\n\r\nج - علويان\r\nعلويان از جمله گروههاى شناخته شده و متنفذ دوران حكومت مأمون بودند . آنان بيش از ديگر گروهها با حكومت وى مخالفت داشتند ؛ چون آنان عباسيان را غاصب خلافت مىدانستند و در ميان خود كسى را كه براى تصدى مقام خلافت شايسته‌تر از همهء عباسيان بود سراغ داشتند .\r\nمأمون از ديدگاه علويان ، جزو دودمانى به شمار مىآمد كه بيش از سلسلهء امويان با اسلام و پيشوايان واقعى آن به مخالفت برخاسته و موجبات اذيّت و آزار و كشتار مسلمانان و غارت اموال ايشان را فراهم ساخته بود . از اين رو ، علويان و تعداد زيادى از مردم ديگر از همان ابتدا از بيعت مأمون سر باز زدند و در صدد مخالفت با وى و شورش عليه حكومت او برآمدند .\r\nوضع مردم بغداد آن گونه بود كه مأمون توصيف كرد . مردم كوفه نيز كه از شيعيان على ( ع ) بودند - با مأمون بيعت نكردند و همچنان با وى مخالف بودند تا زمانى كه « عباس‌بن موسى » برادر امام‌رضا ( ع ) بدان‌جا رفت و مردم را به بيعت مأمون فراخواند . آنان - جز تعدادى اندك - از دعوت‌او سرپيچىكرده‌گفتند : اگر براى مأمون و پس از او براى برادرت ( حضرت رضا ( ع ) ) دعوت مىكنى ما نيازمند دعوت تو نيستيم ؛ ولى اگر مستقيم براى برادرت يا يكى ديگر از خاندانت يا براى خودت فرامىخوانى ، دعوتت را پذيرا هستيم . « 1 » \r\nمردم مدينه ، مكّه ، بصره و ديگر مناطق نيز همين وضع را داشتند . سخنان خود مأمون « 2 »  به هنگام بيعت گرفتن براى ولايتعهدى امام رضا ( ع ) گوياى آن است كه تا آن زمان ( سال 201 هجرى ) نه تنها مردم مدينه كه توده مسلمانان با وى بيعت نكرده بودند و يا اگر بيعت كرده بودند از روى اجبار و ناخشنودى بوده است . سرپيچى و مخالفت آنان با دستگاه خلافت مؤيّد اين حقيقت است . « 3 » \r\n\r\n","description":"","footnote":" ( 1 ) - الحياة السياسيّة للامام الرضا ( ع ) ، ص 188 .  ( 2 ) - سخنان مأمون چنين است : « پس تمامى افراد خانواده اميرالمؤمنين و كسانى كه در مدينه محروسه بودند از سرداران وسپاهيان و عموم مسلمانان ، نخست با اميرمؤمنان ، سپس با على بن موسى الرّضا بيعت كردند ( بحارالانوار ، ج 49 ، ص 151 ) .  ( 3 ) - عمده مطالب اين درس از كتاب الحياة السياسيّة للامام الرضا ( ع ) برگرفته شده است . ","page_name":" 130 ","page_number":128},
  {"content":"\r\n\r\nخلاصه\r\nمأمون ، كه داناترين و زيركترين خلفاى عباسى بود قبل از عهده‌دارى خلافت ، زندگى خود را با جديت و بدور از عياشى آغاز كرد و از جهات علمى و تربيتى بر برادران و ديگر خلفاى عباسى پيشى گرفت .\r\nشرايط خانوادگى و نسبى او بگونه‌اى بود كه جز خود به كسى نمىتوانست متكى باشد ؛ از اين رو ، از همان آغاز براى آينده خود برنامه‌ريزى كرد . او پس از عهده‌دارى خلافت نيز اين سياست را پى گرفت و به زهد و پارسايى تظاهر نمود .\r\nمأمون هر چند با كشتن برادرش به يك پيروزى نظامى دست يافت ولى مشكلات جديدى بر سر راهش قرار گرفت . علاوه بر آن كه ممكن بود از سوى برادر ديگرش مؤتمن و نيز ديگر بستگان پدرىاش مخالفتهايى عليه وى صورت گيرد . با توجه به اين جهات ، وى براى ادامهء حكومتش نيازمند پايگاهى قوى بود .\r\nگروههايى كه در عصر مأمون از نفوذ و موقعيت سياسى و اجتماعى برخوردار بودند و مأمون مىتوانست روى آنها حساب كند عبارت بودند از ايرانيان ، نژاد عرب و علويان . برخورد ستمگرانه و اجحاف‌آميز دولتمردان با ايرانيان ، ضديّت و دشمنى دو گروه ديگر با اساس حكومت مأمون ، زمينهء همكارى آنان با خليفهء عباسى را منتفى مىساخت و مأمون را بر آن مىداشت تا چاره‌اى ديگر بينديشد .\r\nپرسش\r\n1 - مأمون از آغاز نوجوانى در مقايسه با برادرش امين چه روشى در پيش گرفت و چرا ؟\r\n2 - شرايط سياسى آغاز خلافت مأمون چگونه بود ؟\r\n3 - چه گروههايى مىتوانستند تكيه‌گاه مأمون باشند ؟\r\n4 - چرا مأمون نمىتوانست به ايرانيان تكيه كند ؟\r\n5 - علويان چه ديدگاهى نسبت به حكومت مأمون داشتند ؟\r\n\r\n","description":"","footnote":"","page_name":" 131 ","page_number":129},
  {"content":"\r\n . \r\n","description":"","footnote":"","page_name":" 132 ","page_number":130},
  {"content":"\r\n\r\n\r\nدرس پانزدهم : : انقلابها و شورشها\r\nاز آنچه در درس گذشته گفتيم روشن شد كه مأمون برغم پيروزى بر برادرش امين و قبضه كردن حكومت از نظر پايگاه مردمى دچار بحران شديدى بود ؛ بحرانى كه به اين شكل در زندگى خلفاى پيشين سابقه‌اى نداشت . آنچه كه بر شدت اين بحران نااميد كننده مىافزود انقلابها و شورشهايى بود كه در گوشه و كنار مملكت عليه دستگاه خلافت شكل مىگرفت . ريشهء اين حركتها و قيامها هر چند به اواخر دوران حكومت هارون و ظلمها و جناياتى كه اين خليفهء ستمگر عباسى نسبت به توده‌هاى مسلمان بويژه علويان و در رأس آنان موسى بن جعفر ( ع ) انجام داده بود برمىگردد ، ليكن درگيريهاى ميان امين و مأمون بر سر مسأله قدرت ، سياستهاى ظالمانه و كينه‌توزانه مأمون پس از به دست گرفتن حكومت و در نهايت خودخواهيهاى فضل‌بن سهل به منظور تثبيت و گسترش نفوذ خويش در ميان همهء اقشار مردم بر دامنه مخالفتها و شورشها افزود ، بگونه‌اى كه فرياد اعتراض و مخالفت از همه جا برخاست . اينك برخى از اين قيامها و شورشها .\r\n\r\nشورش نصر بن شبث\r\nدر نخستين سال حكومت مأمون « نصر بن شبث » يكى از عربهاى متعصّب با انگيزه حمايت از ناسيوناليسم عربى در ناحيه شمالى « حلب » عليه مأمون دست به شورش زد و با تسلّط بر شهرها و نواحى اطراف بسيارى از افراد را گرد خود جمع كرد . وى با تصرف « سُمَيْساط » « 1 »  و گذر از فرات به سمت شرق عراق « حرّان » « 2 »  را به محاصره خود درآورد\r\n\r\n","description":"","footnote":" ( 1 ) - شهرى بود در ساحل غربى فرات كه در مسير راه عراق به روم قرار داشت ( معجم البلدان ، ج 3 ، ص 257 ) .  ( 2 ) - شهر بزرگ و مشهورى بود كه بر سر راه موصل و شام قرار داشت و فاصله‌اش تا « رقّه » دو روز راه بود ( همان ، ج 2 ، ص 237 ) . ","page_name":" 133 ","page_number":131},
  {"content":"\r\n\r\nو كارش رونق گرفت . « 1 » \r\nمقارن با شورش نصر ، موصل نيز صحنهء درگيرى ميان « نزاريّه » و « يمانيّه » بود كه على بن حسن همدانى مأمور فرونشاندن فتنهء آنان شد . « 2 » \r\n\r\nقيام « ابن طباطبا »\r\nمحمّد بن ابراهيم معروف به « ابن طباطبا » كه از نواده‌هاى امام مجتبى ( ع ) بود ، در سال 199 هجرى در كوفه قيام‌كرد و مردم را به « الرّضامن‌آل محمّد » « 3 »  و عمل به كتاب خدا و سنت پيامبر ( ص ) فرا خواند . مردم كوفه دعوت او را پذيرفته و گروه زيادى به گردش جمع شدند .\r\nيكى از كسانى كه براى پيشبرد نهضت « ابن طباطبا » بسيار فعّاليّت مىكرد و مسؤوليت امور نظامى او را بر عهده داشت « سرىّ بن منصور » معروف به « ابوالسّرايا » بود . وى پيش از آن از نيروهاى برجسته و فرماندهان زبده « هرثمه » بود كه به علت بروز يك سلسله اختلافات از او جدا شد و با « ابن طباطبا » بيعت كرد .\r\nحسن بن سهل ، زهير بن مسيّب را با ده هزار نيرو براى سركوبى « ابن طباطبا » فرستاد ، ولى زهير شكست خورد و همه امكانات و تجهيزاتش به دست لشكريان كوفه افتاد .\r\nابن طباطبا با گذشت كمتر از يك ماه از آغاز قيامش بطور ناگهانى درگذشت و به عقيدهء بعضى از مورّخان ، ابوالسّرايا به منظور خالىكردن ميدان براىخود او را مسموم‌كرد . « 4 » \r\n\r\nنهضت ابوالسّرايا\r\nابوالسّرايا پس از مرگ ابن طباطبا نهضت او را رهبرى كرد و با نيروهاى حكومت\r\n\r\n","description":"","footnote":" ( 1 ) - ر . ك : كامل ، ابن اثير ، ج 6 ، ص 297 و 308 و تاريخ ابن خلدون ، ج 3 ، ص 241 .  ( 2 ) - همان ، ص 300 - 301 .  ( 3 ) - بيشتر علويانى كه بر ضدّ خلفاى وقت قيام مىكردند در مرحلهء نخست ، مردم را به سوى خود دعوت نمىكردند ، بلكه دعوت خودرا براى يك نفر از خاندان پيامبر ( ص ) كه در علم ، تقوا و شجاعت ، مرضىّ و مورد پسند همگان بود شكل مىدادند . البته موارد استثنايى هم - مثل نفس زكيّه و برخى ديگر - وجود داشت كه از همان آغاز مردم را به سوى خود مىخواندند .  ( 4 ) - ر . ك : كامل ابن اثير ، ج 6 ، ص 305 . ","page_name":" 134 ","page_number":132},
  {"content":"\r\n\r\nدرگير شد . وى پس از تسلط بر كوفه و شكست دادن دومين نيروى اعزامى از سوى حسن بن سهل به فرماندهى « عبدوس بن محمّد » موقعيّت و شهرت بيشترى پيدا كرد و در كوفه به نام خود سكّه زد و بطور رسمى زمام امور را به دست گرفت .\r\nابوالسّرايا پس از تسلّط كامل بر كوفه و بيرون راندن عباسيان از اين شهر ، فعّاليّتهاى خود را به خارج كوفه متمركز كرد . نخست رهسپار بصره شد و آن جا را فتح نمود ، سپس بر « واسط » و اطراف آن چيره گشت و كارگزاران علوى را به بصره ، مكه ، يمن ، فارس و اهواز گسيل داشت . « 1 » \r\nحسن بن سهل كه از گسترش نفوذ ابوالسّرايا موقعيت خود را متزلزل و خطرناك مىديد « هرثمة بن اعين » را به مقابلهء با او فرستاد . هرثمه در برخوردهاى مختلفى كه با ابوالسّرايا داشت موفق شد او را شكست دهد و بسيارى از نيروهايش را بكشد و حتّى كوفه را از دست او بگيرد . خود او نيز پس از آن كه به سمت شوش گريخت و از آن جا راه جزيره را در پيش گرفت تا به رأس العين نزد خانواده‌اش برود ، در ميان راه توسط نيروهاى مأمون دستگير و نزد حسن بن سهل برده شد .\r\nوى فرمان داد او را بكشند و جسدش را به دار آويزند . « 2 » \r\n\r\nتحركات ديگر علويان\r\nبا ظهور ابوالسّرايا و بالا گرفتن كار او ، علويانى كه در عراق ، شام و حجاز پنهانى و ناشناخته زندگى مىكردند ، هر كدام از گوشه‌اى قدبرافراشته به مخالفت با دستگاه‌پرداختند .\r\nزيد بن موسى بن جعفر ( ع ) كه از سوى ابوالسّرايا به فرماندهى بصره منصوب شده بود ، بر ضد عباسيان قيام كرد و آنان و هوادارانشان را از شهر بيرون راند و خانه‌هايشان را به آتش كشيد و به هر يك از بنىعباس دست مىيافت دستور مىداد او را آتش بزنند ؛ بدين جهت به « زيد النّار » [ زيد آتش افروز 
  ] ملقب گشت . « 3 » \r\n\r\n","description":"","footnote":" ( 1 ) - ر . ك : كامل ابن اثير ، ج 6 ، ص 302 - 305 .  ( 2 ) - تاريخ طبرى ، ج 8 ، ص 528 - 535 ؛ كامل ، ابن اثير ، ج 6 ، ص 302 - 307 . و مقاتل الطالبيين ، ص 344 - 366 .  ( 3 ) - ارشاد ، مفيد ، ص 286 . ","page_name":" 135 ","page_number":133},
  {"content":"\r\n\r\nابراهيم بن موسى بن جعفر ( ع ) به سال دويست در يمن قيام نمود و گروه زيادى را گرد خود جمع كرد . وى پس از تسلط بر يمن ، طرفداران بنى عباس را تارومار كرد و گروهى از آنان را كشت و اموالشان را ضبط نمود . وى به خاطر كشتار زياد عباسيان به « جزّار » [ يعنى قصّاب 
  ] معروف شد . « 1 » \r\nحسين بن حسن افطس علوى كه از سوى ابوالسّرايا به حكومت مكّه گمارده شده بود در سال دويست در اين شهر قيام كرد و بر اوضاع مسلّط شد . وى پس از كشته شدن ابوالسّرايا موقعيّت خود را متزلزل و خطرناك ديد ؛ ازاين‌رو همراه‌يارانش به محمدبن‌جعفر برادر امام كاظم ( ع ) پيوست و با او بيعت كرد .\r\nمحمّد ، پيرمردى وارسته ، سخى و شجاع بود و در ميان مردم ، احترام و منزلت والايى داشت . او بنا به نوشته شيخ مفيد با زيديّه هم عقيده بود « 2 »  ؛ بدين جهت وقتى در مكه قيام كرد طايفه جاروديّه از طوايف زيديه با او همراه گشتند . « 3 » \r\nموج گرايش به خاندان پيامبر ( ص ) و انزجار از دستگاه خلافت آن چنان همه‌گير شده بود كه حتى غيرعلويان نيز در قيامهاى خود عليه حكومت از شعار « الرّضا من آل محمّد » استفاده نموده مردم را به گرد خود جمع مىكردند . به عنوان نمونه ، « حَسَن هِرْش » يكى از هواداران و فرماندهان امين بود كه در سال 198 عليه مأمون قيام كرد و مردم را به « الرّضا من آل محمد » فراخواند . گروه زيادى از عربها گرد او جمع شدند . او با حمايت آنان بر بسيارى از مناطق استيلا يافت و اموال فراوانى به چنگ آورد و تا نيل پيش‌رفت . « 4 » \r\n\r\nداوطلبان مبارزه با فساد\r\nاوضاع سياسى كشور پهناور اسلامى به حدّى آشفته و مأيوس كننده بود كه كنترل آن از دست حكمرانان خارج شده بود ؛ بگونه‌اى كه عناصر فرصت‌طلب و اخلالگر بدون\r\n\r\n","description":"","footnote":" ( 1 ) - كامل ، ج 6 ، ص 310 - 311 .  ( 2 ) - ارشاد ، ص 286 .  ( 3 ) - همان .  ( 4 ) - تاريخ طبرى ، ج 8 ، ص 527 . ","page_name":" 136 ","page_number":134},
  {"content":"\r\n\r\nهيچ مانعى از ناحيهء حكومت دست به هر جنايتى مىزدند . به عنوان نمونه ، عده‌اى اوباش و شرور در سال 201 هجرى در بغداد اقدام به راهزنى و اذيت و آزار مردم نموده زنان و پسران را آشكارا مىربودند و به زور از افراد باج مىگرفتند .\r\nحكومت نه تنها جلوى اين باند شرور را نمىگرفت كه از ايشان حمايت هم مىكرد .\r\nمردم وقتى چنين ديدند ناچار خود دست به كار شدند . عده‌اى از نيكان هر محله‌اى جمع شدند و تصميم گرفتند شرّ مفسدان را از سر مردم كوتاه كنند . تاريخ از اين افراد به عنوان داوطلبان امر به معروف و نهىازمنكر ياد كرده است . « 1 » \r\n\r\nتنها راه نجات\r\nمأمون پس از رويارويى با اوضاع وخيم حكومت و احساس‌نگرانى شديد از آينده خويش تمامى توان خود را براى خروج از اين بحران و سامان دادن اوضاع حكومت خويش ، به كار گرفت .\r\nاو به تجربه دريافته بود كه سياست خشونت و زورگويى موجب رهايىاش از اين گرداب نخواهد شد ؛ زيرا مىديد بسيارى از مشكلاتى كه هم‌اكنون در پيش رويش رخ نموده ناشى از گزينش همين سياست است . سلاح منطق و برهان نيز كاربردى نداشت ؛ زيرا مهمترين دلايلى كه مىتوانست براى احراز مقام خلافت مورد استناد مأمون قرار گيرد وجود نصّ از سوى پيامبر ( ص ) دربارهء رهبرى امت پس از آن حضرت ، يا خويشاوندى با رسول خدا ( ص ) و يا شايستگى ذاتى خليفه بود ؛ در صورتى كه همهء اين دلايل در اختيار علويان و در وجود مبارك حضرت على بن موسى ( ع ) جمع بود .\r\nبر اين اساس ، مأمون پس از انديشهء فراوان و مشورت با سياستمداران و استواركنندگان حكومتش ، همچون فضل بن سهل ، به راه حل ديگرى رسيد ؛ راه حلى كه تازگى داشت و پيش از او در ميان خلفا سابقه نداشت .\r\nاو تصميم گرفت پيشواى هشتم ( ع ) را از مدينه به مرو فراخوانَد و آن حضرت را به\r\n\r\n","description":"","footnote":" ( 1 ) - ر . ك : كامل ، ابن اثير ، ج 6 ، ص 324 - 325 . ","page_name":" 137 ","page_number":135},
  {"content":"\r\n\r\nوليعهدى خويش برگزيند . اين اقدام مأمون هر چند به ظاهر ، غيرمنتظره و شگفت‌انگيز بود و از سوى بعضى از گروهها واكنشهايى را به دنبال داشت ؛ ليكن به نظر خود او ، اساسىترين و استوارترين طرحى بود كه در آن شرايط مىتوانست حكومت او را از خطر سقوط حفظ كند و منافعش را تأمين و آينده‌اش را تضمين نمايد .\r\n\r\nدعوت امام رضا ( ع ) به « مرو »\r\nمأمون و وزيرش فضل بن سهل نامه‌هاى جداگانه‌اى به امام رضا ( ع ) نوشته و همراه پيكهايى به مدينه فرستادند . از آنجا كه نامه فضل مشتمل بر نكات قابل توجهى است ، نخست خلاصه‌اش را مىآوريم ، سپس به نكات مهم آن اشاره مىكنيم .\r\nفضل در نامهء خود پس از حمد خدا و درود بر پيامبر ( ص ) و توصيف پيشواى هشتم به عنوان فرزند رسول خدا ( ص ) و معرفى خود به عنوان دوستدار امام و كسى كه شب و روز در بازگرداندن حق آل محمّد ( ص ) به آنان ، تلاش مىكند ، مىنويسد :\r\nاميد من آن است كه خداوند در بازگرداندن حقتان از كسانى كه شما را به استضعاف\r\nكشانده‌اند ، به شما رخصت داده و الطافش را بر شما فزونى بخشيده و شما را پيشواى وارث قرار داده و چنين خواسته است كه دشمنانتان و آنان كه از شما روى گردانده‌اند ، آنچه را كه از آن گريزان بودند از شما ببينند .\r\nاين نامه حاكى از عزم راسخ اميرمؤمنان ؛ مأمون و من بر دفع ستمى است كه بر شما رفته و اثبات حقوقى است كه در دست داريد و واگذارى آن حقوق به شماست .\r\nاز خدا مىخواهم كه مرا بدين وسيله از نيكبخت‌ترين جهانيان و از رستگاران نزد خود و اداكنندگان حق پيامبر ( ص ) و مددكاران شما بر استيفاى حقتان قرار دهد .\r\nهنگامى كه نامه‌ام به شما رسيد در صورت امكان آن را بر زمين ننهاده به سوى اميرمؤمنان روانه شويد ؛ همان كه شما را در امر حكومت شريك و در نسب خود سهيم قرار داده است و شما را سزاوارترين مردم به آنچه در اختيار دارد مىداند . . . . « 1 » \r\n\r\n","description":"","footnote":" ( 1 ) - الحياة السياسيّة للامام الرضا ( ع ) ، ص 448 - 449 . ","page_name":" 138 ","page_number":136},
  {"content":"\r\n\r\n\r\nنكات مهم نامهء فضل\r\n1 - فضل در نامهء خود سعى كرده است امام را مطمئن سازد كه اين تصميم ، يك بازى سياسى نيست ؛ بلكه ثمره كوششهاى او در راه بازگرداندن حق به حقدار مىباشد و نظر مأمون و او بر اجراى قطعى آن تعلق گرفته است . بنابراين خوددارى و مقاومت در برابر چنين تصميمى بىفايده است .\r\n2 - تعبيرها و كلمات بگونه‌اى انتخاب شده است كه با نظر امام و عقيده شيعه هماهنگ و منطبق باشد . اين ادعا كه خلافت ، حق خاندان پيامبر است نه ديگران ، و ديگران تاكنون با غصب اين حق بر آنان ستم كرده‌اند ، همان چيزى است كه امام رضا ( ع ) و پدرانش بر آن تأكيد داشتند و ميان مردم ، شايع و مشهور بود .\r\n3 - فضل ، در نامه خود سعى كرده است امام را متوجه اين نكته سازد كه هر چند او و مأمون در اصل واگذارى ولايتعهدى به آن حضرت با هم وحدت نظر دارند ؛ امّا ديدگاه آن دو در مورد امام متفاوت است . او از آن جهت كه امام فرزند پيامبر ( ص ) و جانشين اوست و ديگران تا كنون غاصب حق او و پدرانش بوده‌اند ، ولايتعهدى را به آن حضرت واگذار مىكند ؛ ولى مأمون او را به ديده يك شريك ، يك برادر و كسى كه از ديگران بر اين امر سزاوارتر است ، مىنگرد ؛ بدون آن كه از خود سلب صلاحيّت كند و يا خود و ديگران را غاصب بداند . « 1 » \r\n\r\n","description":"","footnote":" ( 1 ) - اقتباس از : الحياة السياسيّة للامام الرضا ( ع ) ، ص 204 - 205 . ","page_name":" 139 ","page_number":137},
  {"content":"\r\n\r\nخلاصه\r\nپيدايش و گسترش انقلابها و شورشها عليه دستگاه خلافت عباسى از جمله عواملى بود كه بحران سياسى دوران اين خليفه عباسى را شدّت مىبخشيد . مهمترين اين شورشها و قيامها عبارت است از :\r\nشورش نصر بن شبث كه يكى از عربهاى متعصب بود و در ناحيه شمالى حلب عليه مأمون دست به شورش زد و گروه زيادى را گرد خود جمع كرد .\r\nقيام ابن طباطباى علوى كه در كوفه قيام كرد و مردم را به « الرّضا من آل محمد » و عمل به كتاب خدا و سنت پيامبر ( ص ) فراخواند . مردم كوفه دعوت او را پذيرفته به گردش جمع شدند .\r\nنهضت ابوالسّرايا كه پس از درگذشت ابن طباطبا نهضت او را رهبرى كرد و با نيروهاى حكومت درگير شد . وى پس از تسلط بر كوفه به نام خود سكه زد و رسماً زمام امور را به دست گرفت .\r\nتحركات ديگر علويان همچون زيد بن موسى بن جعفر در بصره ، ابراهيم بن موسى بن جعفر در يمن و حسين بن حسن افطس در مكه .\r\nداوطلبان مبارزه با فساد كه عليه عده‌اى اوباش و شرور كه در بغداد به راهزنى مىپرداختند و افراد را مىربودند ، به مبارزه پرداختند .\r\nمأمون پس از رويارويى با اوضاع وخيم حكومت ، براى خروج از اين بحران نگران‌كننده ، تصميم گرفت پيشواى هشتم را به ولايتعهدى خويش برگزيند .\r\nوى در پى اين تصميم نامه‌اى براى امام رضا ( ع ) نوشت . فضل بن سهل ، وزير او نيز نامه‌اى جداگانه نوشت و حضرت رضا ( ع ) را به مرو فراخواندند .\r\nپرسش\r\n1 - مأمون در اوائل حكومت خود با چه بحران سياسى مواجه بود ؟\r\n2 - قيام ابن طباطبا و ابوالسّرايا را به اختصار بيان كنيد .\r\n3 - در دوران حكومت مأمون ، بصره ، مكه و يمن شاهد چه حركتهايى از سوى علويان بود ؟\r\n4 - مأمون براى خروج از بحران سياسى چه چاره‌اى انديشيد ؟\r\n5 - دعوت امام رضا ( ع ) به مرو از سوى چه كسانى و چگونه صورت گرفت ؟\r\n\r\n","description":"","footnote":"","page_name":" 140 ","page_number":138},
  {"content":"\r\n\r\n\r\nدرس شانزدهم : : انگيزه‌هاى مأمون از پيشنهاد ولايتعهدى به امام رضا ( ع ) ( 1 )\r\nدر مورد انگيزهء مأمون از پيشنهاد ولايتعهدى به امام رضا ( ع ) نظرات و احتمالات گوناگونى ذكر شده است . ما ضمن بيان مهمترين اين نظرات به بررسى اجمالى آنها مىپردازيم تا آنچه كه - با توجه به شواهد و قراين تاريخى و شرايط سياسى - اجتماعى آن روز جامعهء اسلامى - به حقيقت نزديكتر است در پيش روى شما قرار گيرد .\r\n\r\n1 - تمايلات شيعى و حق‌گرايى مأمون\r\nاز نوشتهء بعضى مورخان مانند طبرى ، ابن اثير ، مسعودى ، ابن طقطقى و سيوطى چنين بر مىآيد كه اين تصميم مأمون ناشى از تمايلات شيعى و حق‌گرايى او بوده است .\r\nوى چون به حكومت دست يافت در ميان خاندان عباس و على ( ع ) كسى را برتر ، پرهيزكارتر ، داناتر و شايسته‌تر به امر حكومت از علىبن موسى الرضا ( ع ) نديد . روى اين جهت تصميم گرفت حق را به صاحب اصلى آن بازگرداند . « 1 » \r\n\r\nنقد اين نظريه : آيا مأمون واقعاً شيعه بود ؟\r\nپيش از پاسخ به اين پرسش بايد يادآور شويم كه طرح چنين پرسشى درباره اين\r\n\r\n","description":"","footnote":" ( 1 ) - ر . ك : تاريخ طبرى ، ج 8 ، ص 554 ؛ كامل ابن اثير ، ج 6 ، ص 326 و 438 ؛ مروج‌الذهب ، ج 3 ، ص 441 ؛ الفخرى ، ص 198 و تاريخ الخلفاء ، ص 307 . ","page_name":" 141 ","page_number":139},
  {"content":"\r\n\r\nخليفهء عباسى ناشى از اين است كه او در پرتو سياست و زيركى خاصى كه داشت بگونه‌اى عمل كرد كه كسى به ماهيّت اعتقادى او پى نبرد .\r\nوى از يك سو به هيچ يك از صحابه بد نمىگفت و حتى از بدگويى به افرادى همچون حجّاج بن يوسف كه در ظلم و جنايت و ضدّيت با دين معروف بودند ، پرهيز مىكرد تا مبادا عواطف هواداران آنان - كه احياناً در دستگاه او بودند - جريحه‌دار گردد . « 1 »  او حتّى از نكوهش معاويه بر روى منبر خوددارى كرد و به ثمامه گفت : اين روش براى ملكدارى و برجاى گذاردن نام نيك در ميان توده مردم بهتر است . « 2 »  و نيز ضمن سخنان و اشعارى به صراحت اعلام كرد كه من به خلفا ، عايشه ، طلحه و زبير بدنمىگويم . « 3 » \r\nدر عين حال ، او اقدام به قتل بسيارى از علويان از جمله امام رضا ( ع ) كرد و به فرماندار خود در مصر دستور داد منابرى را كه بر آنها براى امام ( ع ) دعوت شده است شستشو كند . « 4 » \r\nاز سوى ديگر ، وى نسبت به خاندان پيامبر ( ص ) اظهار ارادت و دوستى مىكرد و حضرت على ( ع ) را برترين آفريده خدا پس از رسول خدا ( ص ) مىدانست و دستور داد از كسى كه از معاويه به نيكى ياد كند بيزارى جويند « 5 »  ، متعه را - بر خلاف فقه اهل سنّت - جايز شمرد « 6 »  ، فدك را به فرزندان على ( ع ) بازگردانيد « 7 »  ، خلفا و ديگر صحابه را به بدى ياد كرد و حضرت على ( ع ) را برتر از همهء آنان دانست . « 8 » \r\nاين گفتارها و موضعگيريهاى متناقض با يكديگر موجب شد كه هر كس درباره او اظهارنظرى بكند ؛ هر چند خود او ميان هيچ يك از اين ديدگاهها تناقضى نمىديد ؛ زيرا هدف مهمّى كه وى در پى دستيابى به آن بود ايجاب مىكرد كه او پابه پاى شرايط و\r\n\r\n","description":"","footnote":" ( 1 ) - عصر المأمون ، ج 1 ، ص 396 .  ( 2 ) - همان ، ص 371 .  ( 3 ) - ر . ك : الحياة السياسيّة للامام الرّضا ( ع ) ، ص 197 .  ( 4 ) - همان ، ص 198 .  ( 5 ) - تاريخ الخلفاء ، ص 308 .  ( 6 ) - السيرة الحلبيّة ، ج 3 ، ص 46 .  ( 7 ) - فدك فى التاريخ ، ص 23 .  ( 8 ) - الحياة السّياسيّة للامام الرضا ( ع ) ، ص 199 - 201 . ","page_name":" 142 ","page_number":140},
  {"content":"\r\n\r\nاوضاع و احوال سياسى پيش برود و در هر زمان گرايشى نشان دهد .\r\nعملكرد مأمون گوياى آن است كه وى در روشها و موضعگيريهاى سياسى از مبادى عقيدتى خود پيروى نمىكرد ، بلكه اعتقادات خويش را متناسب با شرايط سياسى ابراز و هماهنگ مىساخت . « 1 » \r\nپس از اين بيان كوتاه برمىگرديم به پاسخ به سؤال بالا . آنچه در مورد تشيّع مأمون مىتوان گفت اين است كه :\r\n- اوّلًا ممكن است اظهار تمايل وى به اميرمؤمنان ( ع ) نشأت گرفته از اعتقاد او به مذهب معتزليان بغداد همچون « بِشْرِ بن معتمر » و « بشر بن غياث » باشد كه بر اين باور بودند حضرت على ( ع ) بعد از پيامبر ( ص ) برترين آفريده خداوند است و اعمال آدمى از خود اوست و قرآن مخلوق است . « 2 » \r\nبسيارى از مورخان نوشته‌اند مأمون بر مذهب معتزله بوده است ؛ از اين رو ، پيروان اين مذهب گرد او مجتمع بودند . « 3 » \r\nبر اين اساس احتمال قوى مىرود مراد از تشيّع مأمون كه در نوشتهء مورخان ، حتى كلمات خود او آمده است صرفاً اظهار تمايل وى به حضرت على ( ع ) و برتر دانستن آن حضرت از ساير صحابه و نيز خلفا باشد نه معناى اصطلاحىاش كه امروزه به ذهن مىآيد و در مقابل « تسنّن » است .\r\n- ثانياً بر فرض كه بپذيريم او شيعه به معناى اصطلاحى كلمه بوده است بايد گفت :\r\nعملكردش نشانگر آن است كه او بر ضدّ اعتقادش رفتار كرده و به تعبير شهيد مطهرى « شيعهء امام كش » بوده است ، مانند مردم كوفه كه برغم داشتن گرايشهاى شيعى ، امام\r\n\r\n","description":"","footnote":" ( 1 ) - بعضى از صاحبنظران جريان برتر شمردن على ( ع ) و اعلام بيزارى از معاويه و جايزشمردن متعه و اعتقاد به مخلوق بودن قرآن از سوى مأمون را به انگيزه سرگرم كردن مسلمانان به يكديگر و بازداشتن انديشهء آنان از خلافت و دوركردن مردم از گرد اهل‌بيت ( ع ) دانسته و افزوده‌اند بعضى از شواهد تاريخى نيز اين احتمال را تقويت مىكند ( الحياة السياسيّة للامام الرضا ( ع ) ، ص 200 پانوشت ) .  ( 2 ) - ر . ك : البداية والنهاية ، ج 10 ، ص 291 . لازم به يادآورى است كه اهل سنّت و اهل حديث در نقطه مقابل معتزله قرار دارند و اين جمله بر خلاف عقايد آنان است .  ( 3 ) - براى نمونه رجوع كنيد به البداية والنهاية ، ج 10 ، ص 288 و عصرالمأمون ، ج 1 ، ص 367 و 395 - 397 و امپراطورية العرب ، ص 600 - 601 . ","page_name":" 143 ","page_number":141},
  {"content":"\r\n\r\nحسين ( ع ) را به شهادت رساندند . « 1 » \r\nدر هر صورت نمىتوان اين نظريه را پذيرفت و گفت منشأ پيشنهاد ولايتعهدى امام‌رضا ( ع ) از سوى مأمون حق گرايى و تشيع وى بوده است .\r\n\r\n2 - وفاى به نذر\r\nبعضى از بزرگان و محدثان شيعه مانند شيخ صدوق و برخى از مورخان اهل سنّت مثل ابوالفرج اصفهانى و شبلنجى اين اقدام مأمون را ناشى از عهد و نذرى مىدانند كه وى با خداى خود كرده بود . « 2 »  شيخ صدوق داستان نذر مأمون را از زبان خود او چنين نقل مىكند :\r\nزمانى كه برادرم امين مرا احضار كرد و من نرفتم ، على بن عيسى را با لشكرى فرستاد تا مرا دست بسته به بغداد ببرد .\r\nاز سوى ديگر ، در نواحى « سجستان » و « كرمان » شورشهايى شده بود كه من براى سركوبى شورشگران لشكرى فرستادم ولى شكست خورد . شورشگر ديگرى بر ناحيهء خراسان تسلّط يافت .\r\nتمامى اين اخبار و حوادث در يك هفته براى من پيش آمد . وقتى به اطرافيان و سران سپاهى نگريستم جز ضعف و سستى از آنها نديدم . يقين پيدا كردم كه توان مقاومت در برابر برادرم را ندارم . از اين رو ، براى نجات خودم نخست تصميم گرفتم به پادشاه كابل پناهنده شوم ، امّا با خود گفتم او فردى كافر است و چه بسا در قبال پول از برادرم مرا به وى تسليم كند .\r\nدر چنين شرايط دشوارى راهى جز اين به ذهنم نرسيد كه در پيشگاه خدا از گناهان خويش توبه كنم و از او براى رفع اين مشكلات كمك بگيرم .\r\nدستور دادم آبى آوردند ، بدنم را تطهير كردم ؛ سپس لباسهاى پاكيزه سفيدى پوشيدم و چهار ركعت نماز به جاى آوردم و آنچه از قرآن حفظ بودم خواندم و ميان خود و خداى خود عهد كردم كه اگر خداوند امر خلافت را به من مرحمت فرمايد و مرا بر برادرم پيروز گرداند ، خلافت را در بستر خودش كه خداوند مقرر كرده است قرار دهم .\r\n\r\n","description":"","footnote":" ( 1 ) - سيرى در سيره ائمه اطهار ( ع ) ، ص 202 .  ( 2 ) - ر . ك : عيون اخبار الرّضا ( ع ) ، ج 2 ، ص 177 ؛ مقاتل الطالبيين ، ص 357 و نورالابصار ، ص 316 . ","page_name":" 144 ","page_number":142},
  {"content":"\r\n\r\nاز آن پس در قلب خود احساس قوت كردم . « طاهر » را به نبرد « على بن عيسى » فرستادم ، با پيروزى بازگشت . هرثمه را به سوى « رافع » گسيل داشتم ، او نيز با پيروزى بازگشت و . . .\r\nپيروزيها يكى پس از ديگرى نصيبم گشت تا آن كه برادرم كشته شد و راه خلافت براى من هموار گشت .\r\nهنگامى كه خداوند خواسته‌ام را برآورد من نيز تصميم گرفتم به عهد خويش وفا كنم و خلافت را به اهلش واگذار نمايم و چون كسى را براى تصدى اين امر ، شايسته‌تر از ابوالحسن الرضا ( ع ) نديدم آن را به وى سپردم . « 1 » \r\n\r\n3 - ابتكار فضل بن سهل\r\nاحتمال ديگرى كه در بعضى از منابع تاريخى بدان اشاره شده و برخى از دانشمندان مانند جرجى زيدان آن را پذيرفته‌اند اين است كه مبتكر و طراح اصلى اين نقشه ، فضل‌بن‌سهل ، وزير مأمون بود نه خود مأمون . حال ، فضل با چه انگيزه‌اى مأمون را وادار به چنين اقدامى كرد ؟ جرجى زيدان معتقد است او شيعه بوده و روى اعتقاد و ارادتى كه به امام رضا ( ع ) داشته چنين اقدامى كرده است . « 2 » \r\nبيهقى انگيزه فضل از اين اقدام را سياسى مىداند و مىنويسد : فضل براى آن كه آثار رفتار ظالمانهء هارون را نسبت به علويان از دامن حكومت عباسى بزدايد ، مأمون را وادار به چنين عملى كرد . « 3 » \r\nدر اين جا لازم است موضوع تشيّع فضل را مورد بررسى قرار دهيم ، بطور قهرى ميزان درستى اين نظريّه نيز روشن خواهد شد .\r\nفضل و برادرش حسن فرزندان سهل ، ايرانى و مجوسى بودند . در زمان روى كارآمدن برمكيها ، فضل كه مردى باهوش ، زرنگ و تحصيلكرده بود به دستگاه برامكه راه يافت و به دست آنان مسلمان شد . سپس كارش بالا گرفت تا جايى كه در حكومت\r\n\r\n","description":"","footnote":" ( 1 ) - عيون اخبار الرضا ( ع ) ، ج 2 ، ص 163 - 164 .  ( 2 ) - تاريخ التمدن الاسلامى ، ج 4 ، ص 167 - 170 .  ( 3 ) - عيون اخبار الرضا ( ع ) ، ج 2 ، ص 158 و بحارالانوار ، ج 49 ، ص 132 . ","page_name":" 145 ","page_number":143},
  {"content":"\r\n\r\nمأمون به مقام وزارت رسيد ؛ علاوه بر آن كه فرماندهى ارتش نيز به وى واگذار شد . روى اين جهت لقب « ذوالرياستين » گرفت .\r\nفضل نه تنها تمايل شيعى نداشت ، بلكه چون برمكيان « 1 »  نسبت به امام رضا ( ع ) و خاندان پيامبر ( ص ) دشمنى مىورزيد و با ولايتعهدى حضرت رضا ( ع ) مخالف بود و همراه برادرش سهل سعى مىكرد مأمون را از اين كار بازدارد . شيخ مفيد مىنويسد :\r\nمأمون زمانى كه تصميم به ولايتعهدى امام رضا ( ع ) گرفت فضل بن سهل را احضار كرد و او را در جريان تصميم خود گذاشت و دستور داد برادرش حسن را نيز در جلسهء مشورتى فراخواند . حسن بن سهل در سخنان خود سعى در بزرگ و خطرناك جلوه‌دادن اين امر نمود و مأمون را از پيامدهاى سوء بيرون كردن خلافت از خاندان بنىعباس برحذر داشت . ولى مأمون بر تصميم خود جدّى بود . . . . وقتى فضل و حسن چنين ديدند دست از ستيزه‌جويى برداشته تسليم شدند . « 2 » \r\nفضل در دوران ولايتعهدى نيز همواره در صدد توطئه و اخلال عليه امام رضا ( ع ) بود او روزى نزد امام ( ع ) رفت و پس از ابراز ارادت و اخلاص نسبت به آن گرامى ، پيشنهاد قتل مأمون و به عهده گرفتن خلافت را به امام ( ع ) داد .\r\nهدف او از اين پيشنهاد كينه‌توزانه هموار ساختن راه كشتن امام و خالى كردن ميدان براى خود بود .\r\nپيشواى هشتم كه از نيّت پليد او آگاهى داشت و مىدانست كه هدف او از اين پيشنهاد جز دسيسه و توطئه چيزى نيست . وى را مورد سرزنش قرار داد و از نزد خويش راند ، سپس نزد مأمون رفت و او را از آنچه فضل گفته بود آگاه ساخت و به وى سفارش كرد كه از فضل ايمن نباشد . « 3 » \r\nامام ( ع ) با اين اقدام هشيارانه‌اش هم زمينهء تهمت دروغينى را به خود از ناحيهء فضل و\r\n\r\n","description":"","footnote":" ( 1 ) - شيخ صدوق مىنويسد : برمكيها آشكارا نسبت‌به خاندان‌پيامبر ( ص ) دشمنى مىورزيدند ( عيون‌اخبارالرضا ( ع ) ، ج 2 ، ص 246 ) .  ( 2 ) - ارشاد ، ص 310 و بحارالانوار ، ج 49 ، ص 145 .  ( 3 ) - بحارالانوار ، ج 49 ، ص 163 و عيون اخبارالرضا ( ع ) ، ج 2 ، ص 177 . ","page_name":" 146 ","page_number":144},
  {"content":"\r\n\r\nمأمون منتفى ساخت و هم موقعيت فضل را نزد خليفه متزلزل و مأمون را نسبت به وى بدگمان كرد .\r\nفضل به اين اندازه بسنده نكرد ، بلكه از هر فرصتى براى محدود كردن امام ( ع ) و منزوى ساختن آن حضرت بهره مىجست . گماردن جاسوسى به نام « هشام بن ابراهيم » بر امام - تا ضمن كنترل فعّاليتها و ارتباطات آن حضرت ، مانع رسيدن مردم به حضور او گردد - و نيز تحريك مأمون به بازگرداندن امام ( ع ) از اداى نماز عيد و . . . همه دليل آن است كه وى نه تنها ميانه خوبى با امام ( ع ) نداشته بلكه پيوسته به خاطر موقعيتى كه آن حضرت نزد مأمون و مردم داشته است بر او رشك مىبرده و درصدد ضربه‌زدن به او بوده است .\r\nاظهار تمايل او به اهل‌بيت در بعضى موارد صرفاً براى فريفتن ديگران و رسيدن به اهداف شوم خود بوده است ؛ از اين رو امام رضا ( ع ) پيوسته توطئه‌هاى او را برملا مىكرد و خود را در جبههء مخالف او قرار مىداد .\r\nاگر فضل تمايلات شيعى داشت و نفوذش در دستگاه خلافت به حدى بود كه مىتوانست مأمون را وادارد كه از تخت سلطنت خود - كه براى دستيابى به آن برادر خود را كشته بود - به سود ديگرى به زير آيد ، پس چرا از اين نفوذ براى بازداشتن مأمون از رفتارهاى غيرانسانى وى نسبت به امام رضا ( ع ) استفاده نكرد ؟ چرا جلوى مأمون را كه دستور داده بود امام را از راه كوفه و قم نياورند تا مردم فريفته او نشوند ، نگرفت ؟ چرا در برابر تهديدهاى مأمون نسبت به امام ( ع ) كه در صورت نپذيرفتن ولايتعهدى كشته خواهى شد ، نايستاد ؟ چرا وقتى مأمون دانشمندان و متكلمان را از نقاط مختلف براى مجاب كردن امام ( ع ) و شكست دادن آن حضرت به مركز حكومت خود فراخواند ، وى از نفوذ خويش به سود امام ( ع ) استفاده نكرد ؟ چرا . . . و . . . .\r\nعلاوه‌برهمهء اينها خود مأمون در سخنى به صراحت اين نظريه را ردّ مىكند . ريان‌بن‌صَلْت مىگويد : بيشتر مردم بر اين باور بودند كه جريان ولايتعهدى حضرت رضا ( ع ) بر اثر تدبير فضل بن سهل است . اين سخن به گوش مأمون رسيد . در دل شب مرا احضار كرد و\r\n\r\n","description":"","footnote":"","page_name":" 147 ","page_number":145},
  {"content":"\r\n\r\nگفت : شنيده‌ام كه مردم مىگويند بيعت حضرت رضا ( ع ) به ولايتعهدى ناشى از تدبير فضل‌بن سهل است ؟ گفتم : آرى ، مردم چنين مىگويند . مأمون با ناراحتى گفت :\r\nواى بر تو اى ريّان ! آيا كسى جرأت دارد به خليفه‌اى كه تمام مردم و سردارانش در فرمان او هستند و امر حكومتش تثبيت شده است ، بگويد : چنين حكومتى را به ديگرى بسپار ؟ آيا از نظر عقل ، چنين چيزى رواست ؟ . . . سوگند به خدا ، مطلب چنين نيست كه مىگويند . . . . « 1 » \r\nتنها يك راه باقى مىماند و آن اين كه - همان‌گونه كه در نامهء فضل به امام ( ع ) اشاره رفته است - پادشاه و وزير پس از بررسى اوضاع و ارزيابى تمامى جوانب ، بطور اشتراكى نقشه‌اى را از پيش ترسيم كرده و در اين سناريو ، هر كدام مأمور بازى در يك نقشى شده باشند كه در مجموع ، جريان امور به سود آنان و در راستاى استوارى موقعيتشان و تثبيت قدرتشان تمام شده باشد . هر چند فضل ، بعدها دريافت كه در جريان اين طرح مشترك ، جز بازيچه‌اى در دست مأمون نبوده و كاملًا به دام وى افتاده است . دامى كه رهايى از آن به آسانى برايش ممكن‌نبود ؛ از اين‌رو ، از رفتن به بغداد بيم داشت و در پاسخ مأمون‌گفت :\r\nگناه من نزد عباسيان و عموم مردم بزرگ است ؛ زيرا آنان مرا به خاطر كشتن برادر مخلوع تو و بيعت گرفتن براى ( امام ) رضا سرزنش مىكنند و من بر جان خود از سخن چينان ، حسودان و سركشان ، ايمن نيستم . اجازه دهيد در خراسان به جاى شما بمانم . « 2 » \r\nو هنگامى كه با اصرار مأمون بر انجام اين سفر مواجه شد ، كوشيد تا از وى امان‌نامه‌اى بگيرد . مأمون هم كه همهء مقدمات و زمينه‌هاى قتل او را فراهم كرده بود و تا اجراى آن ، زمان چندانى نمىديد ، هر چه فضل خواست و حتّى بيشتر از حدّ انتظارش نوشت و به وى داد و سرانجام همان شد كه او طرح كرده بود .\r\nالبته از زيركى و دورانديشى مأمون بعيد به نظر نمىرسد كه قضيّهء نسبت تشيع به فضل نيز ساخته و پرداختهء او باشد كه براى بدنام كردن او و تبرئه خود در برابر عباسيان - بويژه پس از قتل فضل - مطرح كرده باشد . « 3 » \r\n\r\n","description":"","footnote":" ( 1 ) - بحارالانوار ، ج 49 ، ص 137 و عيون اخبار الرّضا ( ع ) ، ج 2 ، ص 162 .  ( 2 ) - عيون اخبارالرضا ( ع ) ، ج 2 ، ص 173 .  ( 3 ) - برگرفته شده از : الحياة السّياسيّة للامام الرّضا ( ع ) ، ص 264 - 271 . ","page_name":" 148 ","page_number":146},
  {"content":"\r\n\r\nخلاصه\r\nدر مورد انگيزه مأمون از پيشنهاد ولايتعهدى به امام رضا ( ع ) نظرات و احتمالات مختلفى ذكر شده است . مهمترين اين نظرات عبارت است از :\r\n1 - تمايلات شيعى و حق‌گرايى مأمون : منشأ اين احتمال ، نفاقى است كه در چهره مأمون وجود داشت . عملكرد وى بگونه‌اى بود كه كسى نمىتوانست به ماهيت اعتقادى او پى ببرد ؛ از اين رو هر كس نسبت به او عقيده‌اى داشت .\r\nبا توجه به اين جهت ، اوّلًا ممكن است اظهار تمايل او به اميرمؤمنان به معناى برتر دانستن آن حضرت بر ديگران باشد نه معناى اصطلاحى تشيع . ثانياً ، اگر هم شيعه بوده ، شيعه امام‌كش بوده است ، مانند مردم كوفه كه امام حسين ( ع ) را شهيد كردند .\r\n2 - وفاى به نذر : كه اگر بر برادرش پيروز شود خلافت را به اهلش واگذار كند . اين انگيزه را شيخ صدوق و بعضى از مورخان مثل ابوالفرج اصفهانى و شبلنجى ذكر كرده‌اند .\r\n3 - ابتكار فضل بن سهل : با اين بيان كه فضل به خاطر تمايلات شيعى كه داشته مأمون را وادار به اين اقدام كرده است .\r\nاين احتمال نيز از اين جهت مردود است كه فضل نه تنها تمايلات شيعى نداشته بلكه دشمن سرسخت امام ( ع ) بوده و همواره در خط مخالف آن حضرت قرار داشته است .\r\nپرسش\r\n1 - سه احتمال از احتمالاتى كه به عنوان انگيزه‌هاى مأمون از واگذارى ولايتعهدى به امام‌رضا ( ع ) بيان شده است بنويسيد .\r\n2 - آيا مأمون شيعه بوده است ؟ توضيح دهيد .\r\n3 - شيخ صدوق كداميك از احتمالات را پذيرفته است ؟\r\n4 - آيا فضل بن سهل در واگذارى وليعهدى به امام رضا ( ع ) از سوى مأمون نقشى داشت ؟\r\n5 - امام رضا ( ع ) نسبت به فضل بن سهل چه موضعى داشت ؟\r\n\r\n","description":"","footnote":"","page_name":" 149 ","page_number":147},
  {"content":"\r\n . \r\n","description":"","footnote":"","page_name":" 150 ","page_number":148},
  {"content":"\r\n\r\n\r\nدرس هفدهم : انگيزه‌هاى مأمون از پيشنهاد ولايتعهدى به امام رضا ( ع ) ( 2 ) : 4 - سياست ملكدارى\r\nچهارمين نظريه‌اى كه به عنوان انگيزه مأمون از پيشنهاد ولايتعهدى به امام رضا ( ع ) وجود دارد - و به نظر ما در مقايسه با ديگر نظرات ، به حقيقت نزديكتر است و شواهد و قراين تاريخى و اوضاع و احوال سياسى آن را تأييد مىكند - اين است كه طراح و مبتكر نقشه ، خود مأمون بوده است و ريشه اصلى اين اقدام به سياست ملكدارى وى بر مىگردد . وى در ارزيابى شرايط سياسى - اجتماعى حكومت خود - كه در درسهاى پيشين به ترسيم آن پرداختيم - به اين نتيجه رسيد كه براى حفظ و دوام قدرت و حكومت خود راهى جز جذب امام رضا ( ع ) به دستگاه خلافت و ولايتعهدى او وجود ندارد .\r\nمهمترين انگيزه‌هاى سياسى مأمون از اتّخاذ اين سياست عبارت است از :\r\n\r\nالف - جلب رضايت ايرانيان\r\nبعضى از نقاط ايران بويژه خراسان على الخصوص پس از قيام ابومسلم خراسانى بر ضدّ بنىاميّه به تشيع و دوستى على ( ع ) و دودمانش روى آورده بودند . مأمون نيز كه مادرش ايرانى بود و در پرتو حمايت ايرانيان بر امين پيروز شده بود ، مصلحت حكومت خود را در همراه داشتن آنان با خويش ديد . براى اين كار لازم بود ، خود را از نظر اعتقادى هماهنگ با آنان نشان دهد .\r\n\r\n","description":"","footnote":"","page_name":" 151 ","page_number":149},
  {"content":"\r\n\r\nاو علاوه بر پيشنهاد ولايتعهدى ، دستور داد به آن حضرت از اين پس « رضا » بگويند « 1 »  تا به ايرانيان كه مبارزات خود عليه امويان را با شعار « الرّضا من آل محمد » شكل داده بودند بنماياند كه اينك خواسته شما تحقق يافته و آن كسى را كه شما مىخواستيد من به قدرت رسانده درصدد واگذارى خلافت به او هستم .\r\nمأمون با اين اقدام ، ادامهء پشتيبانى ايرانيان را نسبت به خود حتمى ساخت ؛ زيرا در عمل نشان داد كه خواستهء او همان خواستهء ارزشمند آنان است .\r\n\r\nب - فرونشاندن قيامهاى علويان\r\nوجود علويان و مخالفتها و قيامهاى پياپى آنان بر ضد دستگاه خلافت ، براى خلفا از جمله مأمون ، استخوان گلوگيرى بود كه همواره آنان را آزار مىداد .\r\nمأمون براى مهار كردن جنبش بالندهء علويان و خلع سلاح آنان دست به اين اقدام زد .\r\nزيرا علويان وقتى ببينند رهبر آنان مورد توجه خليفه قرار گرفته و جذب دستگاه او شده است ، بطور قهرى از مخالفت و مبارزه با آن دست كشيده خود را در چنين دستگاهى سهيم مىدانند و سعى خواهند كرد بدان نزديك شوند .\r\nمأمون برغم دشمنىاش با آل على ( ع ) براى جلب بيشتر نظر علويان ، نسبت به آنان ، سياست عفو و اغماض در پيش گرفت و بسيارى از آنان را با آن كه - از نظر دستگاه خلافت - جرمهاى بزرگى مرتكب شده بودند بخشيد و مورد اكرام و احترام قرار داد . زيدبن موسى بن جعفر معروف به « زيدالنّار » و محمد بن جعفر علوى از جملهء اين افراد بودند .\r\nمأمون با پيشنهاد ولايتعهدى به پيشواى شيعيان و تطبيق شعار « الرّضا من آل محمّد » به آن حضرت ، علويان را كاملًا خلع سلاح كرد ؛ زيرا آنان تاكنون دستگاه خلافت را غيرمشروع دانسته مردم را با اين شعار به مبارزه با آن فرامىخواندند . و اينك مأمون آن شعار را تحقق بخشيده است . و با اين اقدام مأمون ، دعوت براى هر كس ديگر بىمعنى تلقى شده مورد انكار و مخالفت اقشار مختلف مردم قرار مىگرفت ؛ زيرا هيچ فردى -\r\n\r\n","description":"","footnote":" ( 1 ) - لقب « رضا » براى پيشواى هشتم از سوى مأمون از نظر تاريخى است و گرنه ( همان گونه كه در درس نخست به تفصيل بيان‌كرديم ) از نظر احاديث ، اين لقب از سوى خدا ، پيامبر ( ص ) و پدرش موسى بن جعفر ( ع ) به آن حضرت داده شده است . ","page_name":" 152 ","page_number":150},
  {"content":"\r\n\r\nچه در ميان علويان و چه در ميان غيرآنان - از نظر داشتن شرايط رهبرى و كمالات نفسانى به پايهء آن حضرت نمىرسيد .\r\nنتيجهء اين سياست اين شد كه پس از قضيّهء ولايتعهدى امام ( ع ) ، جنبشها و سروصداهاى علويان در تمامى ولايات و شهرها به خاموشى گراييد و جز شورش عبدالرّحمان بن احمد در يمن - كه آن هم معلول ستم حاكم آن سامان بود و با وعده مأمون مبنى بر جامهء عمل پوشيدن به خواستهء وى پايان پذيرفت - هيچ قيامى از جانب علويان صورت نگرفت . « 1 » \r\n\r\nج - خالى كردن صحنه از وجود امام رضا ( ع )\r\nبدون شك ، مهمترين انگيزه مأمون از اين اقدام ، شخص على بن موسى ( ع ) و خالىكردن صحنه از وجود آن حضرت بود . زيرا امام رضا ( ع ) قدرتمندترين و متنفذترين چهره‌اى بود كه براى دستگاه خلافت به عنوان يك خطر جدّى به شمار مىآمد . مأمون در رابطه با امام رضا ( ع ) چند هدف را دنبال مىكرد .\r\nآن كه بزرگترين خطرى را كه از جانب شخصيّت بىهمتاى امام رضا ( ع ) وى را تهديد مىكرد از سر راه خود بردارد و امام را در وضعيّتى قرار دهد كه نتواند مردم را به انقلاب عليه حكومت خودكامهء او دعوت كند .\r\nمأمون در سخنى خطاب به عباسيان به اين انگيزه خويش اشاره مىكند و مىگويد :\r\nما ترسيديم اگر او را بدين حال رها كنيم از جانب وى چنان شكافى در كار ما پديد آيد كه\r\nتوان بستن آن را نداشته باشيم و بلايى بر سر ما فرودآيد كه غيرقابل تحمّل باشد . « 2 » \r\nآن كه امام را - كه به تعبير خود آن حضرت خطش در خاور و باختر خوانده مىشد « 3 »  و به‌اعتراف مأمون ، بيش از هر كس مورد رضايت عام و خاص بود « 4 »  - تحت‌نظر بگيرد و از نزديك كليّهء فعّاليتهاى آن حضرت را كنترل كند . شايد يكى از انگيزه‌هاى مأمون از تزويج دخترش « امّ حبيبه » به‌امام‌رضا ( ع ) همين‌بود كه‌ازداخل جاسوسى مطمئن بر حضرت بگمارد .\r\n\r\n","description":"","footnote":" ( 1 ) - الحياة السّياسيّة للامام الرّضا ( ع ) ، ص 226 .  ( 2 ) - عيون اخبار الرضا ( ع ) ، ج 2 ، ص 181 و بحارالانوار ، ج 49 ، ص 183 .  ( 3 ) - ر . ك : بحارالانوار ، ج 49 ، ص 155 .  ( 4 ) - ر . ك : الحياة السّياسيّة للامام الرضا ( ع ) ، ص 212 . ","page_name":" 153 ","page_number":151},
  {"content":"\r\n\r\nمأمون به اين مقدار بسنده نكرد ، بلكه كنيزان خدمتكار را به عنوان هديه نزد امام ( ع ) مىفرستاد تا تحت اين پوشش ، اوضاع و مسائل درون خانهء امام را به وى گزارش دهند . « 1 » \r\nعلاوه بر اينها ، او موفق شد با كمك وزير خود « فضل بن سهل » ، هشام بن ابراهيم ، دربان و خدمتكار امام رضا ( ع ) را بفريبد و از او به عنوان يكى از عوامل نفوذى خود استفاده كند . هشام از نزديكان حضرت رضا ( ع ) بود ، بگونه‌اى كه كليّهء امور آن حضرت به دست وى اداره مىشد و تمامى اموالى كه از نقاط مختلف براى امام فرستاده مىشد نخست به دست او مىرسيد .\r\nزمانى كه على بن موسى ( ع ) به خراسان منتقل شد ، فضل با هشام رابطه برقرار كرد و موفق شد او را به خدمت دستگاه بگيرد . هشام - پس از پذيرش جاسوسى - بطور رسمى از سوى مأمون به دربانى پيشواى هشتم گمارده شد و مأمور گشت تمامى اخبار و رويدادهاى خانهء امام را به خليفه گزارش كند . از آن پس سخنى در خانه امام گفته نمىشد مگر آن كه وى به فضل يا مأمون اطلاع مىداد . « 2 » \r\nآن كه با آوردن امام رضا ( ع ) نزد خود ، آن حضرت را از زندگى اجتماعى و پايگاههاى مردمى دور سازد و رابطه‌اش را با مردم بويژه شيعيان و انقلابيون بگسلد و بدين وسيله نفوذ آن پيشواى برحق را كه هم در خراسان و هم در نقاط ديگر رو به فزونى بود ، محدود سازد .\r\nيكى از مأموريتهاى هشام اين بود كه رفت و آمد شيعيان را نزد آن حضرت محدود كند . در اجراى اين مأموريت ، هيچ كس بدون اجازه وى رخصت حضور به نزد امام ( ع ) را نمىيافت و او ، امر را بر دوستان امام ( ع ) چنان تنگ گرفت كه هيچ يك از آنان آزادانه توفيق زيارت پيشوايشان را پيدا نمىكردند . « 3 » \r\nدر اجراى همين سياست ، مأمون از فرستاده خود « رجاء بن ابى ضحّاك » خواست تا امام رضا ( ع ) را از راه بصره و اهواز به سوى خراسان حركت دهد نه از راه كوفه و قم .\r\nآن كه از نفوذ معنوى و شخصيت اجتماعى امام ( ع ) بكاهد . با عملى شدن نقشهء\r\n\r\n","description":"","footnote":" ( 1 ) - الحياة السّياسيّة للامام الرّضا ( ع ) ، ص 213 به نقل از تاريخ التمدن الاسلامى ، ج 5 ، ص 549 و عقدالفريد ، ج 1 ، ص 148 .  ( 2 ) - عيون اخبار الرضا ( ع ) ، ج 2 ، ص 164 و بحارالانوار ، ج 49 ، ص 139 .  ( 3 ) - همان ، ص 165 و همان . ","page_name":" 154 ","page_number":152},
  {"content":"\r\n\r\nمأمون ، امام رضا ( ع ) نه تنها نمىتوانست از نارضايتى مردم از دستگاه به نفع خود استفاده كند ، بلكه افكار عمومى عليه خود آن حضرت تحريك شده بذر شك و ترديد نسبت به رهبرى الهى اهل‌بيت ( ع ) در دلهاى آنان كاشته مىشد .\r\nمردم كه تاكنون معتقد بودند خلافت ، حق خاندان پيامبر ( ص ) است و ديگران غاصب‌اند و اگر آنان حكومت را به دست گيرند با تمامى مظاهر ظلم و شرك مبارزه خواهند كرد ، وقتى چنين صحنه‌اى را ببينند ديدگاهشان نسبت به آنان عوض شده ، خواهند گفت : اوضاع تغيير نكرده است و چه بسا اهل‌بيت ( ع ) را متهم خواهند كرد كه اينان تا دست خودشان از حكومت كوتاه است ، اين حرفها را مىزنند ، ولى هنگامى كه خودشان به قدرت رسيدند ، ساكت شده و حرفى نمىزنند .\r\nاين انگيزه هم در سخنان مأمون به چشم مىخورد و هم در بيانات امام‌رضا ( ع ) .\r\nمأمون در پاسخ به اعتراض عباسيان مىگويد :\r\nسستى در كار او ( امام رضا ( ع ) ) روا نيست ولى ما نياز به آن داشتيم كه اندك‌اندك از اعتبار و شأن او بكاهيم و چنان تصويرى از او در اذهان توده‌هاى مردم ترسيم كنيم كه وى شايستگى امر خلافت را ندارد ؛ سپس چاره‌اى جوييم كه يكباره او را از ميان برداريم . « 1 » \r\nو نيز مىگويد :\r\nما او را وليعهد خود ساختيم تا . . . علاقمندان و شيفتگانش دريابند كه او را در ادعايى كه مىكند ( زهد و پارسايى ) از كم و بيش نصيبى نيست . « 2 » \r\nعلى بن موسى الرضا ( ع ) در گفتگويى كه با مأمون بر سر مسألهء خلافت داشت ، فرمود :\r\nمن از انگيزه تو آگاهم . تو مىخواهى مردم بگويند : على بن موسى از دنيا روى نگردانده است ؛ بلكه اين دنياست كه از وى روى گردانده است . مگر نمىبينيد كه چگونه به طمع خلافت ، پيشنهاد ولايتعهدى را پذيرفت . « 3 » \r\n\r\n","description":"","footnote":" ( 1 ) - عيون اخبارالرّضا ( ع ) ، ج 2 ، ص 182 .  ( 2 ) - همان ، ص 181 .  ( 3 ) - بحارالانوار ، ج 49 ، ص 129 و عيون اخبارالرضا ( ع ) ، ج 2 ، ص 152 . ","page_name":" 155 ","page_number":153},
  {"content":"\r\n\r\n\r\nد - بهره‌بردارى از موقعيت استثنايى امام ( ع ) به نفع خود\r\nمأمون در عين آن كه سعى داشت از امام رضا ( ع ) به عنوان سپرى براى جلوگيرى از خشم مردم نسبت به عباسيان استفاده كند ، مىكوشيد تا انرژى متراكم قدرتمندترين جبههء مخالف را كه مظهرش حضرت على بن موسى ( ع ) بود در خدمت خود گرفته ، پايگاه مردمى نيرومندى براى خود به دست آورد .\r\nاو در رؤياى خود چنين آرزويى را در دل مىپروراند كه حكومتش در آينده نزديك از همان موقعيت و جايگاهى برخوردار خواهد شد كه امام ( ع ) بهره‌مند است .\r\nالبته آرزوى او بى جا نبود ؛ زيرا شخصيّتى را به دستگاه خود جذب مىكرد كه نزد تمامى گروهها و طبقات از احترام و ارج خاصى برخوردار بود ؛ چندان كه غيرشيعيان نيز به آن حضرت ارادت ورزيده و حتى گروههايى از اهل‌سنّت ، اهل حديث « 1 »  ، مرجئه و زيديّه گرد او را گرفته بر امامت و لزوم پيروى از فرمانش وحدت نظر داشتند . « 2 » \r\nبسيار اتفاق مىافتاد كه مأمون براى جلوگيرى از عصيان و شورش ناراضيان عليه حكومت خود به امام رضا ( ع ) متوسل مىشد و از آن حضرت تقاضا مىكرد از پيروان خود بخواهد بر ضدّ او سخن نگويند . به عنوان نمونه :\r\nپس از قتل فضل بن سهل در ميان مردم شايع شد كه اين قتل طبق طرح و نقشهء مأمون بوده است . از اين رو ، مردم به خيابانها ريخته عليه مأمون تظاهرات كردند و براى محكوم كردن توطئه او به سوى كاخ سلطنتى راه افتادند .\r\nمأمون با شتاب از درِ پشت قصر خارج شد و به خانهء امام رضا ( ع ) كه در نزديكى كاخش بود پناه برد و از آن حضرت براى فرونشاندن خشم مردم استمداد جست ،\r\n\r\n","description":"","footnote":" ( 1 ) - سران اهل حديث عبارت بودند از مالك بن انس ، محمد بن ادريس شافعى ، سفيان ثورى ، احمد بن حنبل و داوود بن على بن‌محمّد اصفهانى . آنان و پيروانشان را از آن جهت اهل حديث مىگويند كه به احاديث و نصوص اهتمام فراوان داشته و در مبانى فقهى براى فقه سه منبع قائل بودند : كتاب ، سنّت و اجماع ؛ در مقابل « اصحاب رأى » كه علاوه بر سه منبع يادشده اجتهاد و قياس را نيز از منابع فقه مىدانستند ( الملل و النّحل ، ج 1 ، ص 206 ) .  ( 2 ) - الصّلة بين التّصوف و التشيع ، ص 214 . پيش از اين نيز نمونه ديگرى از ميزان محبوبيّت امام ( ع ) نزد مردم كوفه را ذكر كرديم ( ر . ك : درس چهاردهم ) . ","page_name":" 156 ","page_number":154},
  {"content":"\r\n\r\nامام ( ع ) در برابر مردم ظاهر شد و با يك دستور همه را پراكنده ساخت . « 1 » \r\nاينها همه گواه آن است كه امام هشتم ( ع ) حتى در مركز حكومت مأمون در ميان مردم از پايگاه اجتماعى عظيمى برخوردار و فرمانش براى همه مطاع و نافذ بود .\r\n\r\nه - مشروعيت بخشيدن به حكومت خويش\r\nعباسيان كه مشروعيت حكومت خود را در پرتو مبارزه عليه ظلم و بيدادگرى امويان و انتساب خويش به پيامبر ( ص ) و شعار « الرّضا من آل محمّد » كسب كرده بودند ، پس از تسلط بر قدرت ، شعارهاى پيشين خود را به فراموشى سپرده همچون امويان ، به درنده خويى و سفاكى روى آوردند . از اين رو حكومت آنان در اندك زمانى در انظار مسلمانان و توده‌هاى ستمديده ، فاقد مشروعيّت و ازهمان سنخ‌امويان و حتى بدتر ازآنان به شماررفت .\r\nمأمون با توجه به اين خلأ اساسى در صدد برآمد تا براى جلب انظار مردم وجههء خلافت را عوض كند و به آن مشروعيّت ببخشد . براى تحقق اين هدف ، مناسبترين راه اين بود كه فرزند پيامبر ( ص ) و پيشواى شيعيان را كه مظهر حق و شريعت بود به دربار خود جذب كند و بااين حركت ، مدّعاى علويان - مبنى بر غاصبانه بودن حكومت خويش - را عملًا تخطئه‌نمايد .\r\nمأمون در صورت موفقيّت در اين طرح ، نه تنها از امام رضا ( ع ) بر مشروعيّت حكومت خود تأييد و اعتراف مىگرفت بلكه بر روى يكى از اصول اعتقادى تشيّع ؛ يعنى ستمگرانه و غاصبانه بودن حكومتهاى غيرپيشوايان معصوم ( ع ) خطّ بطلان مىكشيد .\r\nخليفهء عباسى در سخنى به اين انگيزه خود اشاره كرده مىگويد :\r\nما او ( امام رضا ( ع ) ) را وليعهد خود كرديم تا دعايش براى ما باشد و به حكومت و خلافت ما اعتراف كند و . . . بداند كه امر خلافت از آن ماست نه او . « 2 » \r\n\r\n","description":"","footnote":" ( 1 ) - تاريخ طبرى ، ج 8 ، ص 565 و عيون اخبار الرضا ( ع ) ، ج 2 ، ص 174 .  ( 2 ) - عيون اخبارالرضا ( ع ) ، ج 2 ، ص 181 . ","page_name":" 157 ","page_number":155},
  {"content":"\r\n\r\nخلاصه\r\nچهارمين نظريه‌اى كه به عنوان انگيزه مأمون از پيشنهاد ولايتعهدى به امام رضا ( ع ) مطرح شده\r\nو به نظر ما به حقيقت نزديكتر است ، نظريه سياست ملكدارى مأمون است . مهمترين انگيزه‌هاى سياسى مأمون از اتخاذ اين سياست عبارت بود از :\r\n1 - جلب رضايت ايرانيان .\r\n2 - فرونشاندن قيامهاى علويان .\r\n3 - خالى كردن صحنه از وجود امام رضا ( ع ) .\r\nمأمون در رابطه با امام رضا ( ع ) چند هدف را دنبال مىكرد :\r\nالف - او را بزرگترين خطر براى حكومت خود مىديد و سعى در برداشتن اين خطر داشت .\r\nب - فعّاليتهاى امام ( ع ) را تحت نظر بگيرد .\r\nج - با آوردن امام رضا ( ع ) نزد خود ، او را از زندگى اجتماعى و پايگاههاى مردمى دور سازد و رابطه‌اش را با امت بگسلد .\r\nد - از نفوذ معنوى و شخصيّت اجتماعى امام ( ع ) بكاهد .\r\n4 - بهره‌بردارى از موقعيّت استثنايى امام ( ع ) به نفع خود .\r\n5 - مشروعيّت بخشيدن به حكومت خويش .\r\nپرسش\r\n1 - چگونه سياست ملكدارى مأمون موجب شد وى ولايتعهدى رابه امام‌رضا ( ع ) پيشنهاد كند ؟\r\n2 - انگيزه‌هاى مأمون از اتخاذ اين سياست در برابر امام رضا ( ع ) چه بود ؟\r\n3 - مأمون در ارتباط با امام رضا ( ع ) چه اهدافى را دنبال مىكرد ؟\r\n4 - مأمون چگونه سعى داشت از محبوبيت و مقبوليت اجتماعى امام رضا ( ع ) به نفع خود استفاده كند ؟\r\n5 - جذب امام‌رضا ( ع ) به دستگاه مأمون چگونه باعث مشروعيت پيداكردن حكومت وى شد ؟\r\n\r\n","description":"","footnote":"","page_name":" 158 ","page_number":156},
  {"content":"\r\n\r\n\r\nدرس هيجدهم : : احضار امام رضا ( ع ) به مرو\r\nانگيزه‌هاى يادشده در درس پيش مأمون را بر آن داشت تا با شتاب و بدون هيچ گونه ترديدى تصميم خود را عملى سازد . از اين رو « رجاء بن ابى ضحاك « 1 »  » يكى از فرماندهان و واليان خود را به مدينه فرستاد تا حضرت رضا ( ع ) را از راه بصره ، اهواز و فارس به مرو آورد و تأكيد كرد كه آن حضرت را از راه كوفه و قم عبور ندهد . « 2 » \r\nوى به اين اكتفا نكرد ، در نامه‌اى كه به امام رضا ( ع ) نوشت تأكيد كرد ؛ راه خود را از كوفه و قم انتخاب مكن ، بلكه راه بصره ، اهواز و فارس را در پيش گير . « 3 » \r\nعلت اين محدوديت اين بود كه مردم كوفه و قم به دوستى اهل‌بيت ( ع ) معروف بودند\r\n\r\n","description":"","footnote":" ( 1 ) - بعضى از مورخان مثل ابوالفرج در مقاتل الطالبيين ، ص 375 و شيخ مفيد در ارشاد ، ص 310 ، مأمور اعزامى از سوى مأمون را « جلودى » ذكر كرده‌اند . ولى ظاهراً صحيح همان است كه در متن آمده است . زيرا جلودى از دشمنان سرسخت و شناخته شده امام رضا ( ع ) بود . او همان كسى است كه هارون او را مأمور غارت مردم مدينه بويژه خاندان ابوطالب كرد . وى زيورآلات زنان و حتى جز يكدست لباس ، لباسهاى آنان را به غارت برد . وقتى به خانه امام رضا ( ع ) رسيد امام درِ خانه را بر او بست و فرمود : من راه نمىدهم . گفت : من مأمورم خود وارد خانه شوم و جز يكدست لباس ، لباسها را از تن زنان بركنم .\r\nامام ( ع ) فرمود : تو هر چه مىخواهى من برايت آماده مىكنم .\r\nسرانجام امام ( ع ) وارد خانه شد و لباسها ، النگوها و گوشواره‌هاى زنان را جمع كرد و به جلودى داد و شرّ او را كوتاه كرد ( عيون اخبارالرضا ( ع ) ، ج 2 ، ص 172 ) .\r\nو نيز وى از كسانى بود كه با مسأله ولايتعهدى امام رضا ( ع ) بشدت مخالفت مىورزيد ؛ بگونه‌اى كه مأمون ناچار شد او را به زندان افكند و بعد هم بكشد ( عيون اخبارالرضا ( ع ) ، ج 2 ، ص 171 - 172 ) .\r\nبا توجه به وضعيّت او بسيار بعيد است كه مأمون چنين مأموريت حساسى را به وى سپرد ؛ زيرا اعزام او به هدف مأمون لطمه مىزد . آنچه موجب اين اشتباه شده شايد اين باشد كه وى هنگام تهيّه مقدمات عزيمت امام ( ع ) به مرو از سوى مأمون فرماندار مدينه بوده است ( الحياة السّياسيّة للامام الرضا ( ع ) ، ص 366 ، پانوشت ) .  ( 2 ) - بحارالانوار ، ج 49 ، ص 91 .  ( 3 ) - همان ، ص 134 و كافى ، ج 1 ، ص 408 ، باب مولد ابى الحسن الرّضا ( ع ) ، حديث 7 . ","page_name":" 159 ","page_number":157},
  {"content":"\r\n\r\nو گذر امام ( ع ) از اين دو شهر بويژه كوفه كه از نظر دستگاه خلافت بسيار حساس و مركز انقلابهاى علويان عليه امويان و عباسيان بود ، موجب مىشد كه مردم از آن حضرت چنان كه شايستهء مقام امامت است استقبال كنند و چه بسا هنگامى كه پيشوايشان را در ميان خويش ببينند مشكل تازه‌اى براى دستگاه به وجود آورند . در صورتى كه راهى را كه مأمون تعيين كرده بود اين خطر را نداشت ؛ زيرا مردم بصره گرايش عثمانى داشتند و اين شهر تا حدودى سنگر عباسيان به شمار مىرفت . از اين رو ، وقتى « زيدالنّار » در آن جا قيام كرد خانه‌هاى آنان را آتش زد .\r\nرجاء بن ابى ضحّاك در رأس هيأتى در سال دويست هجرى براى آوردن امام ( ع ) رهسپار مدينه شد . « 1 »  امام رضا ( ع ) كه تاكنون به تمامى دعوتنامه‌هاى مأمون پاسخ رد داده بود « 2 »  ، با آمدن پيك مخصوص خليفه و اصرار وى بر حركت امام ( ع ) به سوى مرو ، چاره‌اى جز پذيرش دعوت او نيافت .\r\nامام ( ع ) پيش از ترك مدينه كنار قبر مطهّر جدّ بزرگوارش رسول خدا ( ص ) رفت و با آن حضرت وداع كرد . حضرتش روى شدّت علاقه‌اى كه به پيامبر ( ص ) داشت چندين بار با مرقد شريف وداع نمود ، امّا هر بار به كنار قبر بازمىگشت ، آن را مىبوسيد و با صداى بلند گريه مىكرد و از مفارقت آن روضهء مطهره بىتابى مىنمود . « 3 » \r\nامام ( ع ) در اقدامى ديگر دست فرزندش حضرت جواد ( ع ) را گرفت و او را به مسجد پيامبر ( ص ) برد و در حالى كه دست فرزندش را روى قبر مطهر رسول خدا ( ص ) گذارده بود او را به جدّ بزرگوارش سپرد ، سپس همهء وكلا و نمايندگان و نيز اطرافيان خود را گرد آورد و ضمن معرفى حضرت جواد به عنوان قيّم و جانشين خود به آنان ، همگان را به اطاعت و فرمانبرى از او دستور داد و از مخالفت فرمانش برحذر داشت . « 4 » \r\n\r\n","description":"","footnote":" ( 1 ) - جلاء العيون ، شبّر ، ج 3 ، ص 85 و بحارالانوار ، ج 49 ، ص 132 .  ( 2 ) - در دورانى كه امام ( ع ) در مدينه بود نامه‌هاى زيادى ميان مأمون و آن حضرت ردّ و بدل شد و امام ( ع ) به تمامى نامه‌ها ودرخواستهاى او مبنى بر حركت به سوى مرو پاسخ ردّ داده بود ( بحارالانوار ، ج 49 ، ص 133 ) .  ( 3 ) - عيون اخبارالرضا ( ع ) ، ج 2 ، ص 234 و جلاء العيون ، شبّر ، ج 3 ، ص 85 .  ( 4 ) - اثبات الوصيّة ، ص 178 و انوارالبهية ، ص 187 . ","page_name":" 160 ","page_number":158},
  {"content":"\r\n\r\n\r\nاز مدينه تا مرو\r\nمنازلى كه حضرت رضا ( ع ) در طى سفر خود به خراسان پيموده و همچنين حوادثى كه در هر يك از اين منازل رخ داده در كتابها به صورتهاى گوناگون نقل شده است كه در ذيل ، مهمترين آنها را يادآور مىشويم .\r\n\r\nدر مكّه\r\nاز بعضى روايات و منابع تاريخى برمىآيد كه چون موسم حج نزديك بود امام ( ع ) نخست به مكه رفت و پس از انجام مناسك حج ، حجاز را به عزم خراسان ترك كرد .\r\n« محمد بن ميمون » مىگويد :\r\nدر مكّه همراه حضرت رضا ( ع ) بودم ؛ پيش از آن كه به طرف خراسان حركت كند ، عرض‌كردم :\r\nمن عازم مدينه هستم . نامه‌اى براى فرزندتان ابوجعفر بنويسيد تا با خود ببرم .\r\nامام رضا ( ع ) تبسمى كرد ؛ سپس نامه‌اى نوشت . من نامه را به مدينه برده به حضرت جواد ( ع ) تسليم كردم . « 1 » \r\n\r\nدر قادسيّه\r\nحضرت رضا ( ع ) از مكه بيرون شده در مسير خود به بصره از طريق باديه وارد قادسيّه شد . « 2 »  « احمد بن محمّد بزنطى » مىگويد :\r\nدر قادسيّه به استقبال امام رضا ( ع ) رفتم . پس از آن كه به حضور آن حضرت رسيدم ، فرمود :\r\nبراى من اتاقى كرايه كن كه دو در داشته باشد ؛ درى به حياط باز شود و درى به بيرون ، تا رفت و آمد تو را بيشتر پوشيده دارد . « 3 » \r\nاز اين بيان امام ( ع ) استفاده مىشود كه آن حضرت كاملًا تحت نظر نيروهاى امنيّتى\r\n\r\n","description":"","footnote":" ( 1 ) - مسند الامام الرضا ( ع ) ، ج 1 ، ص 215 . لازم به يادآورى است كه از بعضى منابع استفاده مىشود كه امام جواد ( ع ) پدرش را تا مكه همراهى نموده و در مراسم حج آن سال حضور داشته است ( انوار البهيّة ، ص 187 ) .  ( 2 ) - قادسيّه در فاصله پانزده فرسخى كوفه قرار داشت و آخرين حدّ عراق به شمار مىرفت . ( معجم البلدان ، ج 4 ، ص 291 ) .  ( 3 ) - مسند الامام الرضا ( ع ) ، ج 1 ، ص 155 . ","page_name":" 161 ","page_number":159},
  {"content":"\r\n\r\nبوده است و دوستان او نمىتوانستند آزادانه به حضور آن گرامى برسند .\r\nحضرت رضا ( ع ) در اين منزل نيز به ياد پسرش جواد ( ع ) افتاد و بر امامت او تأكيد كرد و در پاسخ بزنطى كه از پيشواى پس از او پرسيده بود ، فرمود : فرزندم ابوجعفر است . « 1 » \r\n\r\nدر نِباج\r\nموكب حضرت رضا قادسيه را به مقصد بصره ترك كرد و در مسير راه به « نباج » « 2 »  رسيد . ابوحبيب نباجى مىگويد :\r\nدر خواب رسول خدا ( ص ) را ديدم كه به نباج تشريف آورد و در مسجدى كه حاجيان هر ساله فرود مىآيند وارد شد .\r\nمن خدمت آن حضرت رسيده و بر او سلام كردم . طبقى از خرماى مدينه را نزد آن گرامى ديدم . پيامبر ( ص ) مشتى از آن خرماها را به من داد . آنها را شمردم ، هيجده دانه بود . تعبير من از اين خواب اين بود كه هيجده سال ديگر عمر خواهم كرد .\r\nبيست روز از اين جريان گذشت . روزى در مزرعه‌ام مشغول كار بودم كه كسى آمد و گفت :\r\nابوالحسن ، على بن موسى الرضا ( ع ) وارد نباج شده و در مسجد ( همان مسجدى كه حاجيان فرود مىآمدند ) اجلال نزول كرده است . به سمت مسجد حركت كردم ، ديدم مردم گروه گروه به ديدن آن حضرت مىروند . من خود را به آن حضرت رسانيده بر او سلام كردم .\r\nديدم همانجايى نشسته كه رسول خدا نشسته بود و در مقابلش طبقى از خرماى مدينه نهاده شده است .\r\nحضرت مشتى از خرماها را به من داد . آنها را شمردم ، هيجده دانه بود .\r\nبه امام عرض كردم : بيشتر بدهيد . فرمود : اگر رسول خدا بيشتر داده بود ما هم بيشتر مىداديم .\r\nامام آن روز را در نباج ماند سپس از راه بصره ، اهواز و كرمان رهسپار خراسان شد . « 3 » \r\n\r\n","description":"","footnote":" ( 1 ) - مسند الامام الرضا ( ع ) ، ج 1 ، ص 160 ، به نقل از قرب الاسناد .  ( 2 ) - نِباج بر وزن كتاب در ده منزلى بصره قرار داشت و يكى از منازل حاجيان بصره بود ( معجم البلدان ، ج 5 ، ص 255 ) .  ( 3 ) - اثبات الوصيّه ، ص 178 - 179 . در مناقب ابن شهر آشوب ، ج 4 ، ص 242 و بعضى منابع ديگر نظير اين داستان در بصره و براى فردى به نام « ابن علوان » ذكر شده است . با توجه به وحدت مضمون هر دو قضيّه احتمال يكى بودن آن قوىتر است . ","page_name":" 162 ","page_number":160},
  {"content":"\r\n\r\n\r\nدر اهواز\r\nامام رضا ( ع ) و همراهان پس از ترك « نباج » از طرف باديه به سمت بصره حركت كردند و پس از ترك بصره با كشتى وارد خرمشهر شدند و از آن جا رهسپار اهواز شدند .\r\nامام ( ع ) در اين شهر نيشكر خواست . گفته شد در اين فصل گرما نيشكر يافت نمىشود .\r\nاين محصول در زمستان به دست مىآيد . فرمود جستجو كنيد پيدا خواهد شد .\r\nابراهيم بن اسحاق گفت : سوگند به خدا ، سرور من چيزى را كه موجود نباشد نمىخواهد . گروهى در پى نيشكر رفتند . در اين ميان كارگران اسحاق رسيدند و گفتند : ما مقدارى نيشكر براى بذر در منزل نگهداشته‌ايم ؛ سپس براى امام ( ع ) آوردند . « 1 » \r\nدر اهواز علاوه بر اين كرامت ، كرامت ديگرى نيز از آن حضرت ظاهر شد . ابوهاشم جعفرى مىگويد :\r\nمن در جايى به نام آبيدج بودم . هنگامى كه شنيدم امام رضا ( ع ) وارد اهواز شده است به نزد\r\nآن حضرت رفتم و خود را به او معرفى كردم و اين نخستين ديدار من با او بود .\r\nامام رضا ( ع ) در اين هنگام مريض بود . هوا نيز بسيار گرم بود . حضرت فرمودند : براى من طبيبى بياوريد . من طبيبى به بالين آن حضرت آوردم . امام نام گياهى را براى طبيب برد و خواص آن را برشمرد . طبيب گفت : من در روى زمين جز شما كسى را نديده‌ام كه نسبت به اين گياه شناخت داشته باشد . شما از كجا اين گياه را مىشناسيد . علاوه بر اين كه اين گياه در اين زمان و در اين مكان يافت نمىشود . . . . « 2 » \r\n\r\nدر قنطره ارْبُقْ\r\nامام ( ع ) پس از خروج از اهواز در كنار پل ارْبُق « 3 »  فرود آمد . در اين منزل ، در پاسخ جعفر بن محمد نوفلى - مبنى بر اين كه عده‌اى مىپندارند پدرت زنده است - فرمود :\r\nدروغ مىگويند ، خداوند آنها را لعنت كند . اگر پدرم زنده بود ميراث او ( ميان ورثه ) تقسيم\r\n\r\n","description":"","footnote":" ( 1 ) - عيون اخبار الرضا ( ع ) ، ج 2 ، ص 222 .  ( 2 ) - مسند الامام الرّضا ( ع ) ، ج 1 ، ص 55 .  ( 3 ) - ارْبُقْ به ضمّ باء نام قريه‌اى است در رامهرمز . ارْبَقْ و ارْبُك هم خوانده شده است و پل ارْبُق از پلهاى معروف آن منطقه بوده‌است ( معجم البلدان ، ج 1 ، ص 137 ) . ","page_name":" 163 ","page_number":161},
  {"content":"\r\n\r\nنمىشد و زنانش شوهر نمىكردند . سوگند به خدا پدرم طعم مرگ را چشيد آن سان كه على بن ابى طالب چشيد . « 1 » \r\n\r\nدر كوير لوت\r\nخط سير امام ( ع ) از اهواز تا نيشابور به اختلاف نوشته شده است . ظاهراً آن حضرت پس‌از ترك اهواز از مسير رامهرمز ، اصطخر ، يزد و طبس به سمت نيشابور حركت كرده‌است .\r\nكاروان امام ( ع ) به هنگام عبور از كوير لوت - كه از پهناورترين و خطرناكترين كويرهاى جهان به شمار مىرفت و قصبه‌ها و آباديهاى بسيار كمى داشت و افرادى انگشت شمار راههاى ارتباطى آن رامىشناختند - دچار بىآبى و تشنگى سختى شدند ؛ بگونه‌اى كه نزديك بود همهء آنان با چهارپايانشان از فرط تشنگى تلف شوند .\r\nدر اين هنگام امام ( ع ) جهتى را نشان داد و فرمود : چشمه‌اى در آن سوى هست ، بدانجا برويد . افراد به آن سمت كه امام فرموده بود رفتند و به آب گوارايى بر خوردند و از مرگ نجات پيدا كردند . وقتى براى بار دوم - به دستور امام ( ع ) - در طلب آب به آنجا رفتند اثرى از چشمه نديدند . « 2 » \r\n\r\nدر نيشابور\r\nموكب امام رضا ( ع ) هنگام ورود به نيشابور - كه در آن زمان از شهرهاى آباد و پرجمعيت بود و مركز علم و فرهنگ و پايگاه اهل حديث به شمار مىرفت - با استقبال گرم انبوه علاقمندان و دانش دوستان روبه رو شد . ابو زَرْعَه و محمد بن اسلم طوسى دو تن از رجال علم و حافظان حديث در وسط خيابان جلوى موكب امام ( ع ) را گرفته عرض كردند :\r\nاى بزرگوار ، فرزند بزرگواران ، اى پيشوا و فرزند پيشوايان ، اى سلالهء پاك و اى يادگار شجره نبوّت ! تو را به حق پدران پاك و دودمان بزرگوارت ، چهرهء مباركت را بر ما بنمايان و از پدرانت براى ما حديثى نقل كن .\r\n\r\n","description":"","footnote":" ( 1 ) - عيون اخبار الرضا ( ع ) ، ج 2 ، ص 233 .  ( 2 ) - همان ، ص 234 و مسند الامام الرضا ( ع ) ، ج 1 ، ص 56 و 184 . ","page_name":" 164 ","page_number":162},
  {"content":"\r\n\r\nموكب امام ( ع ) متوقف گشت ، سايبان كنار زده شد و ديدگان حاضران به جمال مبارك و طلعت نورانى فرزند پيامبر ( ص ) روشن گرديد . انبوه جمعيّت به احترام پيشوايشان روى پاى خود ايستاده بودند . موجى از هيجان و احساسات آنها را فراگرفته بود . گروهى از شوق مىگريستند و جمعى فرياد هلهله و شادى سرمىدادند . عده‌اى از فرط خوشحالى جامه‌هاى خود را پاره مىكردند و برخى به شكرانهء اين نعمت در خاك مىغلتيدند .\r\nجمعى بر افسار استرش بوسه ادب مىزدند و جمعى ديگر گردنهاى خود را برافراشته چشم به هودج حضرت دوخته بودند . وضع تا ظهر بدين منوال بود .\r\nپيشوايان مردم و قاضيان فرياد برآوردند : اى مردم ! بشنويد و گوش فرا دهيد و فرزند رسول خدا ( ص ) رانيازاريد .\r\nامام رضا ( ع ) پس‌از سكوت جمعيّت آغازبه سخن كرد و حديث معروف « سلسلةالذّهب » را املا فرمود كه بيش از 24 هزار قلم به دست آن را نوشتند . متن حديث چنين است :\r\nاز پدرم موسى بن جعفر شنيدم كه گفت : از پدرم جعفر بن محمّد شنيدم كه گفت : از پدرم محمد بن على شنيدم كه گفت : از پدرم على بن حسين شنيدم كه گفت : از پدرم حسين بن على شنيدم كه گفت : از پدرم على بن ابى طالب شنيدم كه گفت : از برادرم و پسر عمويم رسول خدا شنيدم كه گفت : از جبرئيل شنيدم كه گفت : از ربّ العزّه جلّ جلاله شنيدم كه فرمود : « كَلِمَةُ لاالهَ الَّا اللَّهُ حِصْنى فَمَنْ قالَها دَخَلَ حِصْنى وَ مَنْ دَخَلَ حِصْنى امِنَ مِنْ عَذابى » كلمهء « لا إله الّا اللّه » دژ و قلعهء من است . هر كس آن را بگويد وارد سنگر و دژ من شده است و هر كه وارد حصن من گردد از عذاب من ايمن خواهد بود . « 1 » \r\nدرنقل شيخ صدوق ، روايت ، ذيلى هم دارد و آن اين كه پس از حركت موكب امام ( ع ) ، آن حضرت دوباره دستور توقف داد ، سپس سر از كجاوه بيرون كرد و ( در حالى كه چشمها همه به چهره ملكوتىاش دوخته شده بود ) فرمود : « بِشُرُوطِها وَ انَا مِنْ شُرُوطِها » با شروط آن و من از شروط آنم ، سپس به حركت خود ادامه داد . « 2 » \r\n\r\n","description":"","footnote":" ( 1 ) - بحارالانوار ، ج 49 ، ص 126 - 127 .  ( 2 ) - ر . ك : عيون اخبار الرضا ( ع ) ، ج 2 ، ص 144 و ثواب الاعمال و عقاب الاعمال ، ص 22 .\r\nلازم به يادآورى است كه در درسهاى بعدى با تفصيل بيشتر دربارهء اين حديث شريف سخن خواهيم گفت . ","page_name":" 165 ","page_number":163},
  {"content":"\r\n\r\nدر نيشابور كرامات و معجزات زيادى به دست حضرت رضا ( ع ) آشكار شد كه به لحاظ محدوديت اين سلسله درسها از ذكر آنها صرف نظر كرديم .\r\n\r\nدر ده سرخ\r\nحضرت رضا ( ع ) پس از خروج از نيشابور به نزديكى « ده سرخ » رسيد . گفته شد : يابن رسول اللّه ! وقت زوال فرا رسيده است ، آيا نماز نمىگزاريد ؟\r\nامام از موكب فرود آمد و فرمود : آبى بياوريد . گفتند : آب ، همراه نداريم . امام با دست خود زمين را شكافت و از زمين آب جوشيد و حضرت رضا ( ع ) و همراهان از آن آب وضو گرفتند و آن آب تا اين زمان ( زمان شيخ صدوق ) باقى است . « 1 » \r\n\r\nدر سناباد\r\nبنابه نقل عبدالسّلام بن صالح هروى امام رضا ( ع ) پس از ورود به سناباد به كوهى كه از آن ديگهاى سنگى مىتراشيدند - و هم اكنون معروف به كوه سنگى است - تكيه كرد و فرمود : خداوندا ، مردم را از اين كوه بهره‌مند ساز و در غذاهايى كه در ظرفهاى سنگى اين كوه مىپزند بركت بده . سپس دستور داد از آن كوه براى آن حضرت نيز ظرفهاى سنگى بسازند . « 2 » \r\n\r\nورود به مرو\r\nپيشواى هشتم سرانجام پس از طى منازل مختلف ، به مرو ، مركز خلافت مأمون رسيد و از سوى دستگاه خلافت عباسى بطور با شكوهى مورد استقبال قرار گرفت . « 3 » \r\nامام رضا ( ع ) در طول اين سفر هر چند تحت نظر و مراقبت شديد رجاء بن ابى ضحّاك و نيروهاى امنيتى او قرار داشت ، با اين حال هر جا وارد مىشد ، مردم به محض اطلاع از ورود آن حضرت گروه گروه به محضرش مشرف شده و ضمن ديدار با آن\r\n\r\n","description":"","footnote":" ( 1 ) - عيون اخبار الرضا ( ع ) ، ج 2 ، ص 147 .  ( 2 ) - همان .  ( 3 ) - مسند الامام الرّضا ( ع ) ، ج 1 ، ص 61 - 63 . ","page_name":" 166 ","page_number":164},
  {"content":"\r\n\r\nگرامى مشكلات و مسايل دينى خود را از او مىپرسيدند و آن حضرت ، علاوه بر پاسخگويى به سؤالات آنان ، روى مسألهء امامت خود تأكيد مىورزيد و با ارائه معجزات و كرامات به تحكيم و تثبيت مبانى اعتقادى امّت در ارتباط با مسأله امامت خويش مىپرداخت .\r\nرجاء بن ابى ضحاك در گزارش خود به مأمون به اين حقيقت اعتراف كرد و گفت :\r\nعلى بن موسى در هيچ شهرى فرود نمىآمد مگر آن كه مردم به سويش مىشتافتند و مشكلات و مسايل دينى خود را از او مىپرسيدند و او به همه آنها پاسخ مىداد . « 1 » \r\n\r\n","description":"","footnote":" ( 1 ) - بحارالانوار ، ج 49 ، ص 95 . ","page_name":" 167 ","page_number":165},
  {"content":"\r\n\r\nخلاصه\r\nانگيزه‌هاى ياد شده مأمون را بر آن داشت تا تصميم خود را عملى سازد ؛ از اين رو ، رجاء بن ابى ضحّاك را براى آوردن امام ( ع ) به مرو به مدينه فرستاد و به وى توصيه كرد كه آن حضرت را از راه بصره ، اهواز و فارس عبور دهد نه كوفه و قم .\r\nامام ( ع ) به اجبار تن به اين سفر داد و پس از وداع با قبر مطهر پيامبر ( ص ) و معرفى حضرت جواد ( ع ) به عنوان جانشين خود در سال دويست هجرى مدينه را به مقصد مرو ترك كرد .\r\nمنازلى كه حضرت رضا ( ع ) در طى سفر خود به خراسان پيموده ؛ همچنين حوادثى كه در هر يك از منازل رخ داده در منابع به اختلاف ذكر شده است . خط سير امام ( ع ) ظاهراً به ترتيب ذيل بوده است :\r\nمكه ، قادسيّه ، نباج ، بصره ، اهواز ، رامهرمز ، اصطخر ، يزد ، طبس ، نيشابور ، ده سرخ ، سناباد ، سرخس و مرو .\r\nامام ( ع ) در طول اين سفر هر چند تحت نظر و مراقبت شديد نيروهاى امنيتى بود ولى موفق شد با قشرهاى مختلف مردم بويژه شيعيان تماس بگيرد و با سخنان و بيان حديث و نيز ارائه معجزات و كرامات به تحكيم و تثبيت مبانى اعتقادى امت بويژه در مسأله امامت خود همّت گمارد و حقايق را براى مردم آشكار سازد .\r\nپرسش\r\n1 - مأمون چه كسى را براى آوردن امام رضا ( ع ) به مرو به مدينه فرستاد و به وى چه توصيه‌اى كرد ؟\r\n2 - امام رضا ( ع ) پيش از ترك مدينه چه اقداماتى انجام داد ؟\r\n3 - خط سير امام رضا ( ع ) از مدينه تا مرو را ذكر كنيد .\r\n4 - در ده سرخ چه كرامتى از امام رضا ( ع ) ظاهر شد ؟\r\n5 - امام رضا ( ع ) در طول سفر چه موفقيتهايى كسب كرد ؟\r\n\r\n","description":"","footnote":"","page_name":" 168 ","page_number":166},
  {"content":"\r\n\r\n\r\nدرس نوزدهم : : پيشنهاد خلافت\r\nپس از سپرى شدن چند روز از توقف امام رضا ( ع ) در « مرو » و بر طرف شدن خستگى سفر ، مأمون در ادامهء نقشهء خود مذاكرات را آغاز كرد . مورخان نوشته‌اند گفتگوهاى مأمون با امام رضا ( ع ) در مرو بيش از دو ماه به طول انجاميد و حضرت همچنان از پذيرفتن پيشنهاد مأمون سر باز مىزد « 1 »  ، و حتى گاهى پاسخى تند و ناخوشايند به او مىداد .\r\nبر اساس نوشته مورخان ، مأمون نخست خلافت را به امام ( ع ) پيشنهاد نمود و انگيزه خود را از احضار آن حضرت به « مرو » چنين بيان كرد :\r\nاى فرزند رسول خدا من برترى ، دانش ، پارسايى ، پرهيزكارى و عبادت شما شناخت پيدا كردم . ( در نتيجه ) شما را براى خلافت شايسته‌تر يافتم .\r\nامام ( ع ) در پاسخ فرمود :\r\nمن به بندگى خدا افتخار مىكنم و به پارسايى در دنيا ، اميد نجات از شرّ آن ، و در پرتو پرهيزكارى از گناهان ، اميد رسيدن به غنائم اخروى ، و با فروتنى در دنيا ، اميد سرافرازى نزد خداوند را دارم .\r\nمأمون پيشنهادش را صريحتر بيان كرد و گفت :\r\nمن چنان مصلحت ديدم كه خود را از خلافت بر كنار كنم و آن را براى شما قرار داده با شما بيعت نمايم .\r\nامام ( ع ) نيز به همان صراحت پاسخ داد :\r\nاگر اين خلافت از آن تو است ، روا نيست لباسى را كه خداوند بر اندام تو پوشانده از خود\r\n\r\n","description":"","footnote":" ( 1 ) - ر . ك : عيون اخبار الرّضا ( ع ) ، ج 2 ، ص 161 و بحارالانوار ، ج 49 ، ص 134 . ","page_name":" 169 ","page_number":167},
  {"content":"\r\n\r\nبرگيرى و بر ديگرى بپوشانى و اگر از آن تو نيست ، جايز نيست چيزى را كه از تو نيست به من واگذار كنى .\r\nمأمون پاسخى در برابر منطق امام ( ع ) نداشت ، ناچار به زور متوسل شد و گفت :\r\n« ناگزير از پذيرفتن اين امر هستى ! » امام ( ع ) فرمود : « با ميل و رغبت هرگز چنين كارى نمىكنم » . « 1 » \r\nمأمون هر چه كوشيد امام ( ع ) را به پذيرش خلافت وادار سازد موفق نشد . او اصرار مىكرد و امام ( ع ) انكار . فضل بن سهل در پايان يكى از اين جلسات ، از موضع سرسخت حضرت رضا ( ع ) به شگفت آمد و خطاب به مردم گفت :\r\nامر شگفتى ديدم ! ديدم امير مؤمنان ، مأمون امر خلافت را به ( امام ) رضا واگذار مىكند ولى رضا ( عليه السّلام ) در پاسخ مىگويد : من طاقت چنين امرى و توان انجام آن را ندارم . هرگز خلافت را تباه شده‌تر از اين نديده بودم . « 2 » \r\n\r\nپاسخ به دو پرسش\r\nدر اين جا دو پرسش مطرح است :\r\n1 - آيا مأمون در پيشنهاد واگذارى خلافت جدّى بود ؟\r\n2 - چرا امام رضا ( ع ) پيشنهاد خلافت را نپذيرفت ؟\r\nپاسخ پرسش نخست : با توجه به دلائل و شواهد فراوان ، پاسخ منفى است . چگونه ممكن است مأمونى كه براى دستيابى به خلافت ، برادر ، بسيارى از حاميان و حتّى فرماندهان نظامى و وزراى خود را كشت و شهرهاى زيادى را ويران كرد و هزاران نفر را بىخانمان ساخت ، به اين سادگى از آن دل بشويد و آن را به فردى خارج از خاندان عباسى و سرسخت‌ترين دشمن آنان واگذار كند ؟\r\nآيا باور كردنى است كه اين همه كوششها و اقدامات و به تعبير صحيح‌تر ، جنايات ، در\r\n\r\n","description":"","footnote":" ( 1 ) - مناقب ، ج 4 ، ص 362 و عيون اخبار الرّضا ( ع ) ، ج 2 ، ص 151 .  ( 2 ) - مناقب ، ج 4 ، ص 363 . ","page_name":" 170 ","page_number":168},
  {"content":"\r\n\r\nراه مصلحت امت بوده و بدين خاطر صورت گرفته است كه وى مىخواسته ميدان را براى كسى كه از خود او شايسته‌تر به خلافت است باز كند ؟\r\nآيا عقل مىپذيرد كه دلسوزى او به حال امّت اسلامى بيشتر از فرزند پيامبر ( ص ) باشد ؟ چرا كه آن حضرت از پذيرش خلافت خوددارى ورزيد ولى مأمون تا مرز تهديد امام ( ع ) به قتل نيز براى وادار كردن او به پذيرش خلافت پيش رفت .\r\nآيا واقعاً مأمون در انتقال خلافت به اهلش تا آن حدّ حرص داشت كه حاضر بود اگر امام آن را نپذيرد او را بكشد ؟ !\r\nسخنان مأمون در پاسخ ريان بن صلت و همچنين عباسيان معترض كه پيش از اين يادآور شديم « 1 »  و موضعگيريهاى خصمانه او عليه امام رضا ( ع ) و . . . همه گواه آن است كه وى نه تنها در صدد واگذارى خلافت به فرزند پيامبر ( ص ) نبود و نه تنها به مصلحت امت نمىانديشيد ، بلكه چون وجود امام رضا ( ع ) و بسط و گسترش مذهب تشيع به معناى اعم آن - چه تشيعى كه اماميّه قائلند و چه تشيعى كه زيديّه معتقد بودند - را بزرگترين خطر براى سلطنت خود مىديد در صدد برآمد تا از هر راه و به هر وسيله‌اى شده اين مانع را از سر راه حكومت خود بردارد ؛ و گر نه او ، اگر در پيشنهاد خود جدّى بود مىتوانست امام ( ع ) را همان گونه كه به پذيرش وليعهدى مجبور كرد بر قبول خلافت نيز مجبور نمايد .\r\nهدف مأمون از پيشنهاد خلافت به امام پيش از پيشنهاد وليعهدى - كه هدف اصلى او بود - اين بود كه وى مىخواست با اين پيشنهاد ، زمينه و دستاويزى براى تحميل ولايتعهدى بر آن حضرت فراهم كند ؛ زيرا آنچه مىتوانست تحقق بخش آرزوهاى مأمون - كه در درس هفدهم خاطرنشان ساختيم - باشد قبول ولايتعهدى از سوى امام رضا ( ع ) بود نه پذيرش خلافت ؛ و چون مىدانست براى امام ( ع ) در آن شرايط ، پذيرش خلافت - بدون آمادگى قبلى و گردآورى نيروهاى مؤمن و فداكار در زمينه‌هاى گوناگون - غير ممكن است ، با آسودگى خاطر نسبت به پيشنهاد خود اصرار مىورزيد .\r\n\r\n","description":"","footnote":" ( 1 ) - ر . ك : درس شانزدهم و هفدهم . ","page_name":" 171 ","page_number":169},
  {"content":"\r\n\r\nپاسخ پرسش دوم : مقاومت امام رضا ( ع ) در برابر پيشنهاد مأمون و خوددارى آن حضرت از پذيرش خلافت ممكن است روى چند جهت باشد .\r\n1 - حضرت رضا ( ع ) برغم محبوبيّت و موقعيت ممتاز و استثنايى كه در ميان توده‌هاى مردم بويژه شيعيان داشت ، به خوبى مىدانست كه شرايط و اوضاع و احوال سياسى - فرهنگى جامعهء اسلامى در سطحى نيست كه وى زمام خلافت را در دست گيرد و همچون جدّش رسول خدا ( ص ) و پدرش اميرمؤمنان ( ع ) حكومت نمايد .\r\nامام ( ع ) در صورت به دست گرفتن قدرت ناگزير بود دولت حقّ و عدالت را برقرار سازد و مردم را در چارچوب نظام حكومتى اسلام به پيروى از دستورات ناب محمدى ( ص ) دعوت كند .\r\nوى براى دستيابى به اين هدف ، قبل از هر چيز مىبايد دست چپاولگران بيت المال و فرصت طلبانى را كه از راه ستم و تزوير ، سرنوشت ملّت را به دست گرفته و از آن براى رسيدن به اهداف شخصى و ضدّ اسلامى خود سود مىجستند ، كوتاه سازد و اموال بناحق گردآمدهء آنان را به خزانهء مسلمانان بازگرداند و در يك كلام ، اساس و بنياد حكومتى از نوع حكومت اميرمؤمنان ( ع ) را بنا نهد .\r\nطبيعى است كه چنين حركتى در آن شرايط از جانب مردم بطور عموم و از سوى دست‌اندركاران حكومت عباسى بطور خصوص مورد انكار و مخالفت و واكنش شديد قرار مىگرفت .\r\nدرست است كه امام ( ع ) از نظر عاطفى در ميان توده‌هاى مردم جايگاه و محبوبيت خاصى داشت ، ولى اين احساسات و عواطف به حدّى نبود كه راه را براى حكومت آن حضرت هموار سازد ؛ زيرا مردم حتى مخالفان دستگاه خلافت از نظر سياسى ، تربيتى و فكرى با فرهنگ و مبانى حكومتى اسلام فاصله گرفته ، بيگانه شده بودند . روى اين جهت بسيارى از قيامهايى كه با اعتقاد به امامت اهل بيت ( ع ) عليه دستگاه خلافت صورت مىگرفت در درون تشكيلات خود دچار تناقضها و اختلافات شده و در نهايت ، منجر به انشعاب و جدايى از يكديگر و شكست مىگشت .\r\n\r\n","description":"","footnote":"","page_name":" 172 ","page_number":170},
  {"content":"\r\n\r\nدر حكومت حضرت على ( ع ) با آن كه مردم با دوران پيامبر ( ص ) فاصله چندانى نداشتند و اوصاف و برجستگيهاى حضرت امير ( ع ) را از زبان رسول خدا ( ص ) شنيده بودند ، اما وقتى پاى حكومت و عدالت به ميان آمد ، آن همه مشكل و مانع بر سر راه حكومت آن حضرت ايجاد كردند .\r\nبديهى است به همان مقدار كه دوران پيشواى هشتم ( ع ) از عصر پيامبر ( ص ) فاصله داشت ، گرفتاريهاى آن حضرت نيز در پياده كردن حكومت اسلامى بيشتر بود .\r\nاگر امام رضا ( ع ) خلافت را مىپذيرفت و برنامه‌هاى خود را پياده مىكرد ، بطور قهرى در همان روزهاى نخست ، بذر نبرد ميان او و عناصر نيرومند و متنفّذ و تيولداران انحصارطلب كه هرگز راضى به محدود شدن و از دست دادن ثروت اندوختهء خود نبودند ، بارور مىگرديد .\r\nاين درگيرى اگر ميان امام ( ع ) و اهداف او فاصله نمىافكند دست كم اختلافات و مشكلات فراوانى بر سر راه استقرار و تداوم نظام حكومتى نوپاى اسلام ايجاد مىكرد و آن را با ضعف و ناتوانى رو به رو مىساخت .\r\nدر چنين شرايطى ، اگر در رأس حكومت ، حاكم مستبدّى باشد كه سلطه‌اش را به هيچ حدّى محدود نسازد و براى رسيدن به اهداف خود از هر وسيلهء ممكن بهره بگيرد ، چه بسا بتواند چند روزى دوام بياورد ؛ در صورتى كه چنين امرى از جانب امام ( ع ) محال بود ، همچنان كه پدر بزرگوارش على ( ع ) از چنين روشى هرگز استفاده نكرد .\r\n2 - امام ( ع ) با شناختى كه از مأمون داشت مىدانست كه وى در ادعاى خود صادق نيست و در پشت اين پيشنهاد ، اهداف ديگرى را دنبال مىكند .\r\nدر چنين شرايطى اگر امام ( ع ) پيشنهاد او را مىپذيرفت ، بدون شك چنانچه مأمون ، حكومت جديد را مطابق ميل خود نمىديد ، با امكانات و نيروهاى آمادهء خود عليه آن حضرت وارد عمل مىشد ؛ بويژه با توجه به اين كه واگذارى خلافت بدين معنا نبود كه مأمون تمامى امتيازات خلافت را به امام واگذارد و خود از قدرت كناره گيرد ؛ و چه بسا در چنين حالتى ، قدرت وى افزونتر از مواقع ديگر خواهد بود . زيرا منصب « امام » جنبهء\r\n\r\n","description":"","footnote":"","page_name":" 173 ","page_number":171},
  {"content":"\r\n\r\nتشريفاتى خواهد داشت .\r\nدر اين صورت ، امام‌رضا ( ع ) در پيش روى خود دو راه بيشتر نداشت : مقاومت در برابر مأمون و تحمل تمامى پيامدهاى آن ، و يا واگذارى خلافت به او و سر در فرمان وى نهادن .\r\nراه نخست ، اقدامى انتحارى بود كه بدون دستيابى به نتيجهء مطلوب ، جان امام ( ع ) و ياران وفادارش را در معرض خطر جدّى قرار مىداد .\r\nراه دوّم نيز زيانهاى جبران‌ناپذيرى براى امام و امت اسلامى در پى داشت ؛ زيرا پذيرش آن به معناى ناديده گرفتن اهداف امامت و به فراموشى سپردن آمال و آرزوهاى امّت اسلامى بود ، همان چيزى كه مأمون مىخواست و با تمام توان براى دستيابى به آن مىكوشيد . « 1 » \r\nاز آنچه گفته شد اين نتيجه گرفته مىشود كه حضرت رضا ( ع ) هر چند واجد شرايط رهبرى و هدايت جامعه بود و از اين ناحيه هيچ مانعى بر سر راه قبضه كردن حكومت توسط آن گرامى وجود نداشت ، ليكن شرايط به دست گرفتن حكومت براى آن حضرت فراهم نبود و مردم براى تحمل حكومت مورد نظر امام ( ع ) آمادگى لازم را نداشتند .\r\nعلاوه بر آن كه مأمون نيز در پيشنهاد خود جدّى نبود و به هيچ وجه قصد كناره‌گيرى از قدرت را نداشت .\r\nدر پايان اين بحث اين نكته را نيز نبايد از نظر دور داشت كه خوددارى امام ( ع ) از پذيرفتن خلافت به معناى بازگرداندن آن به مأمون و شايسته دانستن وى نيست . زيرا آن حضرت در مناسبتهاى مختلف از جمله در گفتگويى كه با مأمون بر سر اين مسأله داشت به اشاره ، شايستگى او را براى اين مقام نفى كرد .\r\n\r\n","description":"","footnote":" ( 1 ) - برگرفته شده از : الحياة السّياسيّة للامام الرضا ( ع ) ، ص 286 - 297 . ","page_name":" 174 ","page_number":172},
  {"content":"\r\n\r\nخلاصه\r\nپس از گذشت چند روز از ورود امام رضا ( ع ) به مرو ، گفتگوهاى مأمون با آن حضرت آغاز گشت و متجاوز از دو ماه به طول انجاميد ؛ ولى امام رضا ( ع ) از پذيرش پيشنهاد مأمون سر باز مىزد .\r\nمأمون ، نخست ، خلافت را به امام ( ع ) پيشنهاد كرد . امام نپذيرفت . ولى وقتى با تهديد خليفه مواجه شد ناچار پذيرفت . در اينجا دو سؤال مطرح است :\r\nنخست اين كه آيا مأمون در پيشنهاد خلافت به امام ( ع ) جدّى بود ؟ و ديگر آن كه چرا امام رضا ( ع ) پيشنهاد خلافت را نپذيرفت .\r\nپاسخ پرسش نخست منفى است . مأمونى كه براى دستيابى به خلافت ، برادر و بسيارى از حاميان ، فرماندهان و وزير خود را كشت و جنايات زيادى مرتكب شد چگونه ممكن است به سادگى دل از حكومت بشويد و آن را به فردى خارج از خاندان عباسى واگذار كند ؟\r\nدر مورد پرسش دوم ، خوددارى امام رضا ( ع ) از پذيرش خلافت ممكن است روى چند جهت باشد .\r\n1 - فراهم نبودن شرايط به دست گيرى زمام خلافت و تشكيل حكومت عدل علوى توسط آن حضرت .\r\n2 - امام ( ع ) مىدانست كه مأمون در ادعاى خود صادق نيست و پذيرش خلافت از سوى او ، درگيريهاى زيادى را ميان او و مأمون در پى خواهد داشت كه در نهايت به شكست حضرت و جبهه حق منجر مىشد .\r\nپرسش\r\n1 - مذاكرات ميان امام‌رضا ( ع ) و مأمون برسر چه مسأله‌اى بود و چه مدت به طول انجاميد ؟\r\n2 - نخستين پيشنهاد مأمون به حضرت رضا ( ع ) چه بود و امام ( ع ) در برابر آن چه واكنشى نشان داد ؟\r\n3 - آيا مأمون در پيشنهاد خلافت به امام رضا ( ع ) جدّى بود ؟ به چه دليل ؟\r\n4 - چرا حضرت رضا ( ع ) خلافت پيشنهادى مأمون را نپذيرفت ؟\r\n5 - آيا خوددارى امام ( ع ) از پذيرش پيشنهاد مأمون به معناى شايسته دانستن وى براى خلافت نيست ؟\r\n\r\n","description":"","footnote":"","page_name":" 175 ","page_number":173},
  {"content":"\r\n . \r\n","description":"","footnote":"","page_name":" 176 ","page_number":174},
  {"content":"\r\n\r\n\r\nدرس بيستم : : پيشنهاد ولايتعهدى\r\nمأمون پس از ناكامى در مرحلهء نخست ، پيشنهاد اصلى را مطرح كرد و گفت : حال كه از پذيرش خلافت سرباز زدى وليعهدى را بپذير .\r\n- امام ( ع ) :\r\nسوگند به خدا ، پدرم از پدرانش ، از اميرمؤمنان ، از رسول خدا ( ص ) نقل كرده است كه من پيش از تو از دنيا خواهم رفت ، در حالى كه مظلومانه به ستم كشته مىشوم و فرشتگان آسمان و زمين برمن گريه خواهندكرد و در سرزمين غربت در كنار قبر هارون دفن خواهم شد .\r\n- مأمون :\r\nكيست آن كه جرأت‌كشتن و حتّى جسارت برشما را داشته باشد و حال آن كه من زنده باشم ؟ !\r\n- امام ( ع ) :\r\n« اگر بخواهم نام قاتل خود را بگويم ، بطور يقين مىگويم . »\r\n- مأمون :\r\n« شما مىخواهيد با اين گفتار ، خويشتن را سبكبار كنيد و خود را كنار بكشيد . »\r\n- امام ( ع ) :\r\nمىدانم كه نظر تو ( از اين همه اصرار ) چيست ؟ تو مىخواهى به مردم وانمود كنى كه على بن موسى نسبت به دنيا بىاعتنا نيست ، بلكه دنيا از وى روى گردانده است ؛ مگر نمىبينيد چگونه به طمع خلافت وليعهدى را پذيرفت ؟ !\r\nمأمون وقتى با اين منطق صريح و بيان افشاگرانهء امام ( ع ) مواجه شد ، پيشنهاد خود را با جدّيت توأم با تهديد مطرح كرد و گفت :\r\nعمر بن خطاب شوراى خلافت را ميان شش نفر مقرر كرد و فرمان داد هر يك از آنان كه\r\n\r\n","description":"","footnote":"","page_name":" 177 ","page_number":175},
  {"content":"\r\n\r\nمخالفت كند گردنش زده شود . سوگند به خدا ، اگر ولايتعهدى را بپذيرى ( چه بهتر ) و گرنه تو را به پذيرش آن اجبار خواهم كرد و در صورت مقاومت ، گردنت را خواهم زد .\r\nامام ( ع ) وقتى ديد مأمون دست بردار نيست و بر خلاف پيشنهاد قبلىاش در اين تصميم جدّى است و در صورت خوددارى وى تهديدش را عملى خواهد ساخت ، با كراهت پذيرفت و فرمود :\r\nخداوند مرا از اين كه به دست خويش ، خودم را به هلاكت بيندازم نهى كرده است . اگر قضيّه چنين است هر كارى دلت مىخواهد انجام ده . « 1 » \r\n\r\nجشن ولايتعهدى\r\nمأمون پس از وادار كردن امام رضا ( ع ) به پذيرش وليعهدى ، مجلس با شكوهى در ماه رمضان ، سال 201 هجرى « 2 »  با شركت تمامى شخصيّتهاى كشورى و لشكرى ترتيب داد و مراسم بيعت با امام رضا ( ع ) به عنوان وليعهدى را در همين مجلس عملى ساخت .\r\nوى ، نخست به فرزند خود عباس فرمان داد با آن حضرت بيعت كند ؛ سپس تمامى مردم يكى پس از ديگرى به حضرت دست بيعت دادند و از سوى مأمون هدايايى دريافت كردند . تنها سه‌نفر به نامهاى « عيسى جلودى » ، « علىبن ابىعمران » و « ابويونس » تن به بيعت ندادند كه آنها هم از سوى مأمون به زندان افتادند . « 3 » \r\nمأمون در پايان مراسم از امام ( ع ) خواست تا براى مردم سخن بگويد . وى توقع داشت حضرت رضا ( ع ) سخنرانى مفصّلى ايراد نمايد و ضمن آن از مأمون به خاطر اين خدمتى كه در حق او كرده تشكر نموده ، او و خلافتش را تأييد كند ؛ ولى امام بر خلاف انتظار خليفه ،\r\n\r\n","description":"","footnote":" ( 1 ) - مناقب ، ج 4 ، ص 363 .  ( 2 ) - طبرى ، تاريخ دقيق اين مجلس را سه شنبه دوم ماه رمضان ، سال 201 هجرى ذكركرده است ( تاريخ طبرى ، ج 8 ، ص 554 ) ولى در متن عهدنامهء مأمون ، روز دوشنبه هفتم رمضان همان سال ذكر شده است ( بحارالانوار ، ج 49 ، ص 152 ) .\r\nشيخ مفيد مىنويسد : مأمون ، نخست روز پنج شنبه جلسه‌اى با حضور خواص ترتيب داد . پس از آن ، فضل به همگان اعلام كرد كه مأمون على بن موسى را وليعهد خود كرده است . همگان مىبايد روز پنج شنبه ديگر به منظور بيعت با آن حضرت در مجلس مأمون حاضر شوند ( ارشاد ، ص 311 ) .  ( 3 ) - عيون اخبار الرضا ( ع ) ، ج 2 ، ص 161 . ","page_name":" 178 ","page_number":176},
  {"content":"\r\n\r\nسخنان بسيار كوتاهى ايراد كرد . او پس از حمد و ثناى الهى خطاب به مردم فرمود :\r\n« انَّ لَنا عَلَيْكُمْ حَقّاً بِرَسُولِ اللَّهِ وَ لَكُمْ عَلَيْنا حَقّاً بِهِ فَاذا انْتُمْ ادَّيْتُمْ الَيْنا ذلِكَ وَجَبَ عَلَيْنَا الْحَقُّ لَكُمْ . » « 1 » \r\nما در پرتو نسبت با رسول خدا ( ص ) برگردن شما حقّى داريم ؛ شما نيز به خاطر آن حضرت بر ما حقّى داريد . زمانى كه شما حقّ ما را ادا كنيد ، ما نيز موظف به اداى حقّ شما خواهيم بود . »\r\nشيخ مفيد پس از نقل اين سخنان امام ( ع ) مىنويسد : در اين مجلس جز همين سخن ، سخن ديگرى از آن حضرت نقل نشده است . « 2 » \r\nامام ( ع ) در اين خطابهء كوتاه امّا پرمحتوا ، نه تنها مأمون و حكومت او را تأييد نكرد ، بلكه حكومت و رهبرى بر مردم را حق خود دانسته كه از رسول خدا ( ص ) به او رسيده است و چيزى نبوده كه مأمون بخواهد به آن حضرت واگذارد . در جملهء دوّم ، مردم را نسبت به پيشوا ذى حق دانسته است . بدين معنا كه امام موظف است در صورتى كه امت او را به عنوان حاكم اسلامى و خليفهء پيامبر ( ص ) بشناسند ، او نيز آنان را اداره و رهبرى نمايد .\r\nدر بعضى منابع ، خطابهء امام ( ع ) در مراسم جشن ولايتعهدى به گونه‌اى ديگر نقل شده است . بنابراين نقل ، امام ( ع ) پس از ستايش پروردگار و اشاره به قضا و قدر الهى و اين كه كسى توان جلوگيرى از قضاء او را ندارد ، اقدام مأمون را اداى حقى مىداند كه از آن اهل بيت است .\r\nبه تعبير امام ( ع ) دقت فرماييد :\r\n« انَّ اميرَالْمُؤْمِنينَ عَضَدَهُ اللَّهُ بِالسَّداد وَ وَفَّقَهُ لِلرَّشادِ عَرَفَ مِنْ حَقِّنا ما جَهِلَهُ غَيْرُهُ . . . » « 3 » \r\n\r\n","description":"","footnote":" ( 1 ) - ارشاد ، ص 311 و بحارالانوار ، ، ج 49 ، ص 146 .  ( 2 ) - همان .  ( 3 ) - عيون اخبار الرضا ( ع ) ، ج 2 ، ص 158 . لازم به يادآورى است كه تعبير اميرالمؤمنين در سخن امام ( ع ) براى مأمون از روى تقيّه بوده است ؛ چه آن‌كه مأمون عهدنامهء ولايتعهدى راهمراه با گفته‌ها و نوشته‌هاى حضرت رضا ( ع ) به سراسر مملكت مىفرستاد .\r\nبنابراين لازم بود امام ( ع ) ملاحظهء مسائل سياسى را بكند تا جلوى هر گونه سوء استفاده‌اى را از عناصر منحرف و فرصت طلب بگيرد .\r\nاين جملات علاوه بر گفته امام ( ع ) ، دستخطّ آن حضرت نيز بود كه در پشت عهدنامهء مأمون نوشته بود . ","page_name":" 179 ","page_number":177},
  {"content":"\r\n\r\nاميرالمؤمنين كه خداوند او را براى راستى و درستى تقويت كند و به هدايتش موفق بدارد از حق ما ( خاندان ) چيزى را شناخته كه ديگران ( امويان و عباسيان ) نسبت به آن جاهل بودند .\r\n\r\nاقدامات جنبى\r\nاز آنجا كه مسألهء ولايتعهدى امام رضا ( ع ) از دستگاهى همچون دستگاه عباسى و از فردى مانند مأمون - كه براى رسيدن به حكومت برادرش را كشته بود - انتظار نمىرفت و مأمون اين را خوب دريافته بود ؛ از اين رو ، وى براى آن كه صداقت و اخلاص خود را نزد امام رضا ( ع ) و ديگران ثابت كرده ، افكار عمومى را به حسن نيت و پاكدلى خود متوجه سازد ، ناگزير پيش از مراسم ولايتعهدى و پس از آن دست به يك سلسله اقدامات زد :\r\n1 - لباس سياه را كه شعار عباسيان بود از تن بركند و جامهء سبز را كه شعار علويان بود پوشيد و به ديگران دستور داد چنين كنند و مدّعى بود كه اين ، لباس بهشتيان است . « 1 » \r\nاين سياست تا زمان شهادت امام رضا ( ع ) و ورود مأمون به بغداد از سوى وى عمل مىشد . او پس از ورود به بغداد دوباره روش و شعار پيشين عباسيان را سنّت كرد . « 2 » \r\n2 - دستور داد به نام امام رضا ( ع ) سكّه زنند و خطيبان و سخنرانان در تمامى شهرها نام آن حضرت را در خطبه‌ها به عنوان وليعهد ذكر كنند . « 3 » \r\n3 - دختر خود « ام حبيبه » « 4 »  را با آن كه از نظر سنّى فاصلهء زيادى با امام ( ع ) داشت به ازدواج آن حضرت « 5 »  و دختر ديگرش « ام الفضل » را به همسرى فرزند هفت سالهء امام ،\r\n\r\n","description":"","footnote":" ( 1 ) - الامام على الرّضا ( ع ) ، وليعهد المأمون ، ص 61 - 62 .  ( 2 ) - البداية و النهاية ، ج 10 ، ص 262 .  ( 3 ) - بحارالانوار ، ج 49 ، ص 134 و مسند الامام الرضا ( ع ) ، ج 1 ، ص 74 .  ( 4 ) - مسعودى مىنويسد : صحيح آن است كه ام حبيبه خواهر مأمون بوده است نه دختر او . در متن خطبه عقدى هم كه وى نقل‌مىكند خواهر امير المؤمنين دارد ( اثبات الوصيّة ، ص 179 - 180 ) .  ( 5 ) - مورخان ، امام رضا ( ع ) را حدود چهل سال مسن‌تر از او شمرده‌اند . بنا بر اين اگر تاريخ ولادت امام رضا ( ع ) سال 148 هجرىباشد ، سنّ آن حضرت هنگام ازدواج با دختر مأمون ( سال 201 ه ) 53 سال خواهد بود و سنّ ام حبيبه ، سيزده سال . ","page_name":" 180 ","page_number":178},
  {"content":"\r\n\r\nحضرت جواد ( ع ) درآورد . « 1 » \r\nمأمون با اين ازدواج سياسى خواست با يك تير دو نشان بزند ؛ هم بر امام ( ع ) جاسوسى از داخل بگمارد و هم اعتقاد آن حضرت و پيروانش را نسبت به نقشهء خود جلب كند .\r\nاز سوى ديگر ، امام ( ع ) با آن كه بر چنين ازدواجى وادار شده بود ، نه مىتوانست اصل آن را ردّ كند و نه حتّى در مورد اجبارى بودن آن سخنى بگويد ؛ زيرا مأمون در آن شرايط جوّ را در دست داشت و چه بسا خوددارى امام ( ع ) از پيشنهاد خليفه موجب كاستى اعتماد مردم به آن حضرت مىگشت . « 2 » \r\n\r\nعلل پذيرش ولايتعهدى از سوى امام ( ع )\r\nسخنان جدّى و موضعگيريهاى قاطع مأمون در برابر امام ( ع ) در جريان قضيّهء ولايتعهدى گوياى آن بود كه وى سرنوشت آينده خود و حكومتش را گره خورده به اين قضيّه مىدانست و در هيچ شرايطى حاضر نبود از اين پيشنهاد سرنوشت‌ساز خود دست بردارد ؛ بلكه آماده بود به هربهايى كه شده و با هر پيامدى كه در بر داشته باشد خواسته‌اش را به انجام رساند و در صورت پافشارى امام بر ردّ ، تهديدش را عملى ساخته امام و بستگان و پيروان او را به قتل برساند .\r\nاو فرزند كسى است كه به خود وى گفته بود : « سوگند به خدا ، اگر تو هم در كار خلافت با من به ستيز برخيزى سرت را از تنت برمىگيرم كه سلطنت عقيم است » . « 3 »  و در عمل نيز با كشتن برادرش امين ثابت كرد كه حكومت ، عقيم است و عاطفه و برادرى نمىشناسد .\r\nبا توجه به اين مقدمه ، اگر امام رضا ( ع ) پيشنهاد مأمون را ردّ مىكرد :\r\nاوّلًا : جان خود و دوستان و شيعيانش را در معرض نابودى قرار مىداد ؛ بدون آنكه\r\n\r\n","description":"","footnote":" ( 1 ) - ر . ك : تاريخ طبرى ، ج 8 ، ص 566 ؛ كامل ابن اثير ، ج 6 ، ص 350 و الحياة السياسيّة للامام الرضا ( ع ) ، ص 209 . البته از بعضى منابع ديگر مثل تاريخ يعقوبى ، ج 2 ، ص 454 استفاده مىشودكه ازدواج ام‌ّالفضل با امام جواد ( ع ) پس از شهادت امام رضا ( ع ) و رفتن مأمون به بغداد بوده است .  ( 2 ) - اقتباس از : الحياة السّياسية للامام الرّضا ( ع ) ، ص 208 - 210 .  ( 3 ) - عيون اخبار الرّضا ( ع ) ، ج 1 ، ص 86 . ","page_name":" 181 ","page_number":179},
  {"content":"\r\n\r\nمرگ آنان اثر مفيد و مثبتى داشته باشد ؛ زيرا مأمون در پرتو زيركى و دورانديشى خاصّى كه داشت ، همان گونه كه « فضل بن سهل » را از پاى درآورد امام را نيز بدون سر و صدا از پاى درمىآورد و علويان را نيز با اين منطق كه ما ولايتعهدى و حتّى خلافت را به شما واگذار كرديم ولى شما نپذيرفتيد ؛ بنابراين با چه انگيزه‌اى با ما مخالفت مىورزيد ، براى هميشه از صحنهء مبارزه كنار مىزد .\r\nثانياً : مردم ، آنان را به فراموشى سپرده و نسبت به آنها چنين گمان مىكردند كه امامان ( ع ) دانشمندان و فقيهانى هستند كه خود را از صحنهء فعّاليتهاى سياسى و اجتماعى كنار كشيده و نسبت به سرنوشت مردم بىتفاوتند .\r\nثالثاً : مصلحت اسلام و امت مسلمان ناديده گرفته مىشد . پذيرش وليعهدى پس از تهديد مأمون با شرايطى كه امام ( ع ) قرار داد به مصلحت اسلام بود ، و گرنه آن حضرت نمىپذيرفت هر چند خونش ريخته مىشد . بيدار سازى امت اسلامى و آشنا ساختن آنان با تعاليم اسلام و بر ملاكردن چهره زمامداران غاصب و ستمگر و در يك كلمه « احقاق حق » از مهمترين اين مصالح بود .\r\nشايد با توجه به اين جهت است كه وقتى « محمد بن عَرَفَه » از امام درباره علت پذيرفتن وليعهدى پرسيد و گفت : يابن رسول اللّه ! چه موجبى شما را بر پذيرش اين امر واداشت ؟ فرمود : « همان موجبى كه جدّم اميرمؤمنان را وادار به ورود در شورا كرد » .\r\nشيخ طوسى و سيد مرتضى مسألهء احقاق حق را يكى از انگيزه‌هاى اميرمؤمنان ( ع ) از ورود در شوراى عمر ذكر كرده و گفته‌اند :\r\nصاحب حق مىتواند از هر راه مشروع و پسنديده ، حق خويش را باز ستاند ؛ بويژه اگر حق ، تكليف شرعى او باشد ؛ زيرا در اين صورت دستيابى به آن حق و تحمل سختيها در راه آن ، واجب خواهد بود ، مانند حق امامت و رهبرى . « 1 » \r\n\r\n","description":"","footnote":" ( 1 ) - تلخيص الشافى ، ج 2 ، ص 154 و بحارالانوار ، ج 49 ، ص 155 به نقل از : تنزيه الانبياء .\r\nالبته در ورود اميرمؤمنان ( ع ) به شوراى عمر نكته ديگرى نيز مطرح است كه حائز اهميت است و آن اين كه عمر در آغاز خلافت خود مدعى شد از پيامبر ( ص ) شنيده است كه نبوت و خلافت در يك خاندان جمع نمىشود . اميرمؤمنان ( ع ) با ورود در شورا ، دروغ بودن ادعاى نخست او را ثابت كرد ؛ چرا كه در اين جمع ، خود خليفه ، حضرت را كانديداى خلافت كرده بود . بنابراين ، شايسته بود\r\nحضرت براى خلافت مردود شمرده شده است . شايد چنين چيزى هم براى حضرت رضا ( ع ) مطرح بوده كه قبول ولايتعهدى ، نشان شايستگى آن حضرت براى پيشوايى مسلمانان و خلافت رسول خدا ( ص ) است ، كه اين شايستگى را مأمون و تمامى بيعت كنندگان با امام ( ع ) صحّه گذاشتند . ","page_name":" 182 ","page_number":180},
  {"content":"\r\n\r\nعلاوه بر جهات ياد شده ، اثرات و فوايد مهمّ ديگرى بر پذيرفتن ولايتعهدى امام رضا ( ع ) مترتب است كه در درسهاى آينده بدانها خواهيم پرداخت .\r\n\r\nبازتاب اقدام مأمون\r\nقضيّهء ولايتعهدى امام رضا ( ع ) در جامعهء اسلامى آن روز بازتابهاى متفاوتى داشت .\r\nعلويان و مردم مدينه از آن استقبال كرده دست از مخالفت و شورش عليه دستگاه برداشتند و تا زمانى كه آن حضرت زنده بود قيامى از آنان سر نزد . وضع كوفه هم آن چنان بود كه يادآور شديم . « 1 » \r\nدر بغداد ، پايگاه و پايتخت عباسيان ، مردم در ابتدا دو دسته شدند :\r\nجمعى به فرمان مأمون در مورد ولايتعهدى امام رضا ( ع ) و پوشيدن لباس سبز گردن نهادند ؛ ولى گروهى كه بيشتر آنان را عباسيان و هواداران آنان تشكيل مىداد از اين فرمان سرباز زدند و چون در ميان اين دسته تعدادى از رجال دولتى وجود داشت بر موافقان چيره گشتند .\r\nآنان « حسن بن سهل » استاندار مأمون را از شهر رانده با « ابراهيم بن مهدى » معروف به « ابن شَكْلَه » يكى از سرسخت‌ترين دشمنان على ( ع ) بيعت كردند . « 2 »  آنان در توجيه مخالفت خود مىگفتند : مأمون با اين اقدامش خلافت را از ميان فرزندان عبّاس خارج كرده و جامهء سياه را كه شعار پدرانش بوده رها نموده است ؛ بنابراين شايستگى خلافت را ندارد . « 3 » \r\n\r\n","description":"","footnote":" ( 1 ) - ر . ك : درس چهاردهم .  ( 2 ) - ر . ك : الحياة السّياسية للامام الرّضا ( ع ) ، پانوشت . درباره ناصبى بودن « ابن شكله » همين بس كه وى به هنگام مرگش‌وصيت كرده بود مال فراوانى ميان فرزندان صحابه بجز فرزندان على ( ع ) تقسيم كنند ( نزهة الجليس ، ج 1 ، ص 404 به نقل : الحياة السياسيّة للامام رضا ( ع ) ، ص 384 ) . شايد علت بيعت با ابن شكله هم خصوصيت كينه‌توزى و دشمنى وى با اهل بيت ( ع ) بوده است و گرنه او جز شرابخوارى و آوازخوانى حرفه و هنر ديگرى نداشت .  ( 3 ) - كامل ، ابن اثير ، ج 6 ، ص 341 . ","page_name":" 183 ","page_number":181},
  {"content":"\r\n\r\nوى بر كوفه و نواحى آن مسلط شد و عدّه‌اى را گرد خود جمع كرد و درگيريهايى ميان او و سپاهيان مأمون رخ داد . اين درگيريها تا سال 203 هجرى ادامه داشت . هنگامى كه امام رضا ( ع ) به شهادت رسيد مأمون نامه‌اى به عباسيان نوشت و در آن يادآور شد كه شما به خاطر ولايتعهدى على بن موسى الرّضا عليه من شورش كرديد . اينك كه او رحلت كرده شايسته است به فرمان من گردن نهيد . و افزود من نيز به همين زودى به بغداد خواهم آمد .\r\nدر پى اين اقدام مأمون ، مردم بغداد بر ابراهيم شوريده او را از مقام خود خلع كردند و دوباره به فرمان مأمون گردن نهادند . « 1 » \r\n\r\n","description":"","footnote":" ( 1 ) - ر . ك : البداية و النّهاية ، ج 10 ، ص 259 - 261 . ","page_name":" 184 ","page_number":182},
  {"content":"\r\n\r\nخلاصه\r\nمأمون پس از ناكامى در مرحلهء نخست ، پيشنهاد اصلى خود يعنى موضوع ولايتعهدى را مطرح كرد . امام ( ع ) فرمود : من زودتر از تو خواهم مرد و افزود اگر بخواهم نام قاتلم را نيز مىگويم ، سپس به انگيزه مأمون از اين همه اصرار اشاره كرد .\r\nمأمون ، پيشنهاد خود را با جديت توأم با تهديد عنوان كرد . امام ( ع ) وقتى با تهديد مواجه شد ، ولايتعهدى رابا كراهت پذيرفت .\r\nمأمون ، در ماه رمضان سال 201 هجرى مجلس جشن با شكوهى برگزار كرد و امام رضا ( ع ) را بطور رسمى به ولايتعهدى برگزيد و همگان بر اين مسأله با وى بيعت كردند .\r\nمأمون براى نشان دادن صداقت خود در اين اقدام ، دست به اقداماتى زد ، از جمله :\r\n1 - لباس سياه را كه شعار عباسيان بود از ميان برداشت و پوشيدن لباس سبز را كه شعار علويان بود سنّت كرد .\r\n2 - يك دختر خود را به امام رضا ( ع ) و دختر ديگرش را به امام جواد ( ع ) تزويج كرد .\r\n3 - دستور داد به نام امام رضا ( ع ) سكّه زنند و همه جابه نام آن گرامى خطبه بخوانند .\r\nپذيرش وليعهدى از سوى امام رضا ( ع ) چند علت داشت :\r\nالف - اگر نمىپذيرفت جان خود و شيعيانش در معرض خطر قرار مىگرفت .\r\nب - مردم ، اهل بيت را به فراموشى مىسپردند .\r\nج - مصلحت اسلام و مسلمانان ناديده گرفته مىشد .\r\nاقدام مأمون ، در جامعهء اسلامى بازتابهاى مختلفى داشت : علويان و مردم مدينه از آن استقبال كردند . در بغداد ، بعضى پذيرفتند ولى بعضى ديگر در برابر آن موضع گرفتند . موضع مردم كوفه نيز منفى بود .\r\n\r\n","description":"","footnote":"","page_name":" 185 ","page_number":183},
  {"content":"\r\n\r\nپرسش\r\n1 - موضع امام رضا ( ع ) در برابر پيشنهاد ولايتعهدى از سوى مأمون چه بود ؟\r\n2 - امام رضا ( ع ) در مراسم جشن ولايتعهدى چه خطابه‌اى ايراد كرد ؟\r\n3 - اقدامات جنبى مأمون در ارتباط با مسأله ولايتعهدى را برشماريد .\r\n4 - چرا امام رضا ( ع ) ولايتعهدى را پذيرفت ؟\r\n5 - مسألهء ولايتعهدى امام رضا ( ع ) چه بازتابهايى در جامعهء اسلامى داشت ؟\r\n\r\n","description":"","footnote":"","page_name":" 186 ","page_number":184},
  {"content":"\r\n\r\n\r\nدرس بيست و يكم : : سياستها و تدابير امام رضا ( ع ) ( 1 )\r\nحضرت رضا ( ع ) از همان زمان كه از توطئه‌هاى مأمون نسبت به خود آگاه گرديد و دريافت كه چاره‌اى جز پذيرش پيشنهاد او ندارد ، براى خنثى كردن توطئه او و بىاثر ساختن نقشه‌هاى شيطانىاش دست به كار شد و سياست دقيق و حساب‌شده‌اى در پيش گرفت ؛ سياستى كه وقتى به مرحلهء اجرا درآمد ، هوش از سر مأمون هوشمند و سياستمدار ربود و او را دچار بحران و سردرگمى گيج كننده‌اى ساخت . اين سياست از زمان دعوت مأمون از آن حضرت براى حركت به سوى خراسان آغاز گشت و تا لحظهء شهادت آن بزرگوار ادامه داشت . اينك نمودارها و نقاط برجستهء اين سياست .\r\n\r\n1 - ابراز ناخشنودى از دعوت مأمون\r\nهنگامى كه پيك مأمون براى بردن امام ( ع ) به خراسان وارد مدينه شد ، حضرت سعى كرد با گفتار و كردارش فضاى شهر را از كراهت و ناخشنودى خود از اين دعوت پركند و اين سفر را يك سفر اجبارى و سفرى كه به شهادت او منتهى مىشود قلمداد نمايد .\r\nامام ( ع ) اين معنا را هم به هنگام وداع با بستگان و خانواده‌اش ، هم در وقت وداع با حرم پيامبر ( ص ) و هم در زمان طواف خانهء خدا به شيوه‌هاى ممكن به گوش همگان رسانيد .\r\nامام ( ع ) پيش از ترك مدينه بستگان و خويشان خود را جمع كرد و دستور داد براى آن حضرت مجلس سوگوارى تشكيل داده و گريه كنند . در پايان مبلغ دوازده هزار دينار ميان آنان تقسيم كرد و فرمود : من هرگز از اين سفر بازنخواهم گشت . « 1 » \r\n\r\n","description":"","footnote":" ( 1 ) - بحارالانوار ، ج 49 ، ص 117 و دلائل الامامة ، ص 176 . ","page_name":" 187 ","page_number":185},
  {"content":"\r\n\r\nامام ( ع ) اين حقيقت را به افراد ديگرى نيز كه با آن حضرت ديدار مىكردند گوشزد مىنمود . مخول سجستانى مىگويد :\r\nهنگام ورود پيك مأمون براى بردن حضرت رضا ( ع ) به خراسان من در مدينه بودم . امام ( ع ) براى وداع با رسول خدا ( ص ) وارد مسجد شد . . . من نزد آن حضرت رفتم و پس از سلام به او تبريك گفتم .\r\nامام ( ع ) فرمود : مرا زيارت كن ؛ زيرا من از جوار جدّم بيرون مىروم و در غربت مىميرم و در كنار هارون دفن خواهم شد . « 1 » \r\nحضرت جواد ( ع ) - كه بنا به نقلى همراه پدر خود در سفر به مكّه بود - با مشاهدهء طواف پدر ناراحت و افسرده در گوشه‌اى نشست . امام ( ع ) پس از فراغت از طواف نزد فرزندش رفت و از او خواست برخيزد تا بروند . حضرت جواد گفت :\r\nتوان برخاستن ندارم . چگونه برخيزم در حالى كه مىبينم بگونه‌اى با كعبه وداع مىكنى كه گويى هيچگاه به سوى آن بازنخواهى گشت . « 2 » \r\nاين سياست حساب شده امام ( ع ) علاوه بر توجه دادن همگان به اين كه اين اقدام دستگاه خلافت ، نسبت به آن حضرت يك توطئه است و او از اين توطئه آگاهى كامل دارد ، همه كسانى را كه طبق نقشهء مأمون مىبايست نسبت به پيشواى هشتم به خاطر پذيرفتن پيشنهاد او ، بدبين مىشدند ، در لحظات نخستين اين سفر به طبيعت اين اقدام و اهداف شومى كه فراسوى آن بود ، بدگمان كرد و دلشان را از كينهء مأمون لبريز ساخت .\r\n\r\n2 - همراه نبردن هيچ يك از بستگان خود\r\nعلىرغم آن كه مأمون از امام رضا ( ع ) خواسته بود هر كس از اعضاى خانواده‌اش را كه مايل است با خود همراه بياورد ، به تنهايى رهسپار مرو شد و حتّى تنها پسر خود حضرت جواد ( ع ) را همراه نبرد . با آن كه موقعيّت ايجاب مىكرد او را با خود ببرد . زيرا از\r\n\r\n","description":"","footnote":" ( 1 ) - بحارالانوار ، ج 49 ، ص 117 .  ( 2 ) - اثبات الوصيّة ، ص 177 . ","page_name":" 188 ","page_number":186},
  {"content":"\r\n\r\nيك سو ، احتمال طولانى شدن اين سفر مىرفت ؛ از سوى ديگر ، او كه مىبايست در آينده زمام حكومت اسلامى را به دست گيرد لازم بود فرزند خود را كه پس از وى عهده‌دار رهبرى جامعه خواهد شد نزد خود ببرد و زمينه‌هاى حكومت آينده‌اش را فراهم كند .\r\nدر حالى كه امام ( ع ) اين كار را نكرد و به تنهايى تن به اين سفر داد و در حقيقت به مأمون فهماند كه وى نه تنها به آينده اين دعوت خوشبين نيست ؛ بلكه اين سفر را يك سفر خطرناك مىداند و چه بسا اگر فرزندش را با خود ببرد جان او نيز به خطر افتد .\r\nبويژه با در نظر گرفتن اين نكته كه هر كدام از علويان مانند محمّد بن جعفر و همراهان و محمد بن محمد بن زيد و . . . كه راهى مرو شدند ، جان سالم بدر نبرده و بازنگشتند .\r\n\r\n3 - تماس با پايگاههاى مردمى در طول سفر\r\nدر عين آن كه مأمون تمامى تلاش خود را براى قطع رابطه معنوى و عاطفى ميان امام رضا ( ع ) و امت در جريان سفر به خراسان به كار برده و حتى خط سير آن گرامى را از مدينه تا مرو مشخص كرده بود ، حضرت رضا ( ع ) در هر فرصتى با پايگاههاى مردمى خويش تماس مىگرفت و با گفتار و كردار و ارائه كرامات و معجزات ، حقّانيت و امامت خود را به اثبات مىرسانيد ، رهبرى خويش را تداوم رسالت رسول خدا ( ص ) مىدانست و مشروعيت خلافت را از ديگران سلب مىكرد .\r\nپيش از اين با نمونه‌هايى از اين سياست امام ( ع ) آشنا شديم . « 1 »  آنچه لازم است در اين جا به عنوان تكميل ، مورد اشاره قرار گيرد جريان گفتگوى آن حضرت با مردم نيشابور است .\r\nبدون شك ديدار امام ( ع ) با دههاهزارتن از دوستداران علم وحديث و شيفتهء اهل‌بيت ( ع ) تصادفى نبود ، همان‌گونه كه‌بيان آن روايت معروف و يادآورى سلسله‌اسنادآن بىحساب نبود .\r\nعلى بن موسى الرّضا ( ع ) در اين جمع بىنظير به موعظه و نصيحت و يادآورى مسايل\r\n\r\n","description":"","footnote":" ( 1 ) - ر . ك : درس هيجدهم . ","page_name":" 189 ","page_number":187},
  {"content":"\r\n\r\nاخلاقى نپرداخت و حتّى مسايل فرعى همچون نماز ، روزه و . . . را يادآور نشد . بلكه اساسىترين مسأله اصولى ؛ يعنى توحيد را مطرح كرد ؛ مسأله‌اى كه زيربناى تمامى مسايل فرعى و اخلاقى بود و به زندگى و هستى مردم مربوط مىشد .\r\nامام ( ع ) در اين بيان ، تنها راه ايمنى از عذاب الهى را كه دردناكتر از همه رنجها و مشقّتهاست ، در ورود به دژ توحيد و چنگ زدن به ريسمان « لا إله الّا اللّه » دانسته است .\r\nمرحلهء بعد ، كيفيّت نقل سلسلهء سند حديث است . حضرت رضا ( ع ) حديث را مستند به خود نكرد و حتّى از قول پيامبر تنها نيز نقل نفرمود ؛ بلكه در نقل آن شيوه خاصى به‌كار برد ؛ اسامى پدران بزرگوارش را تا رسول خدا ( ص ) به عنوان سلسله اسناد روايت ذكر كرد . از آن حضرت هم پيشتر رفت و سلسله سند را به خداوند منتهى ساخت .\r\nامام ( ع ) اين روش را در موارد ديگر نيز به كار مىبرد . رجاء بن ابى ضحّاك ، فرستاده مخصوص مأمون براى بردن آن حضرت به خراسان مىگويد : « حضرت رضا ( عليه السّلام ) در گفتگو با مردم بطور فراوان از پدرش ، از پدرانش ، از على ( ع ) از رسول خدا ( ص ) حديث نقل مىكرد » . « 1 » \r\nآيا اين كيفيّت نقل ، بيانگر اين حقيقت نيست كه تنها اين سلسلهء به هم پيوسته است كه حق ولايت و حكومت برمردم را دارد ؟ و نيز تنها كانالى كه انسانها را به دژ ايمن توحيد رهنمون مىسازد ، همين كانال است ؟\r\nاين پيوستگى و ارتباط زنجيره‌اى در بيان نهايى امام ( ع ) كه مرحلهء سوم رسالت الهى آن حضرت را تشكيل مىدهد كاملًا مشهود است . امام ( ع ) براى آن كه اهميّت مسأله ولايت را در كنار مسألهء توحيد نشان دهد و افكار و توجّه همگان را به سوى اين حقيقت به عنوان اساسىترين ركن توحيد جلب كند ، پيام پايانى خود را به گونه‌اى ديگر ابلاغ كرد .\r\nپس از آن كه موكب حضرت حركت كرد و در حالى كه چشمهاى عاشقان به موكب پيشوايشان دوخته شده و گامهايشان بدون اختيار در پى قلبهايشان پشت سر فرزند پيامبر ( ص ) حركت مىكرد ، امام ( ع ) سر از كجاوه بيرون آورد .\r\n\r\n","description":"","footnote":" ( 1 ) - بحارالانوار ، ج 49 ، ص 95 . ","page_name":" 190 ","page_number":188},
  {"content":"\r\n\r\nبدرقه كنندگان كه انتظار ديدار دوبارهء چهره ملكوتى عزيز پيامبر ( ص ) را نداشتند ، محو در جمالش شده جانشان را براى شنيدن پيامش آماده كردند .\r\nامام هشتم ( ع ) پيام نهايى خود را چنين اولا فرمود : « بِشُرُوطِها وَ انَا مِنْ شُرُوطِها » ، با شرايط آن و من از شرايط آنم .\r\nاين پيام جاودانهء امام ( ع ) دربرگيرندهء چند نكتهء مهم است :\r\nالف - توحيد وقتى قلعهء ايمن و مصون الهى خواهد بود كه انسان به تمامى شرايط آن دلبسته و به همهء مقرراتش پايبند باشد . يكى از شرايط توحيد ، شناخت مقام امامت پيشوايان معصوم ( ع ) و پيروى از دستورها و برنامه‌هاى آنان است . زيرا تنها از اين راه است كه گوينده « لا إله الّا اللّه » در جميع شؤون فردى و اجتماعى و در تمامى مظاهر زندگى ، راه به سوى بندگى خدا برده وارد قلعه ايمن الهى خواهد شد .\r\nب - امام رضا ( ع ) با اين بيان كه « من از شرايط آن هستم » وجوب فرمانبرى از خود را به عنوان شرط توحيد بر همهء مسلمانان واجب كرد و بدين ترتيب يكى از توطئه‌هاى مهمّ مأمون را كه در نظر داشت با دعوت امام ( ع ) به مرو و واگذارى وليعهدى به او براى خلافت خود مشروعيتى فراهم آورد درهم كوبيد .\r\nج - همچنين وجوب اطاعت از خود را از آن جهت كه از شرايط توحيد است و از سوى خداوند تعيين شده مطرح كرد ، نه از آن رو كه از جانب مأمون ، ولىِّ امر است و يا به زودى ولىِّ امر خواهد شد . « 1 » \r\n\r\n4 - مقاومت در برابر خواستهء مأمون\r\nامام رضا ( ع ) - همان گونه كه پيش از اين يادآور شديم - بيش از دو ماه پس از ورود به خراسان در برابر خواستهء مأمون مقاومت كرد و تا زمانى كه به طور صريح از سوى او مورد تهديد قرار نگرفت ولايتعهدى را نپذيرفت .\r\nدر اين دو ماه همه جا پخش شد كه على بن موسى ( ع ) وليعهدى و پيش از آن خلافت\r\n\r\n","description":"","footnote":" ( 1 ) - برگرفته شده از الحياة السياسيّة للامام الرضا ( ع ) ، ص 316 - 320 . ","page_name":" 191 ","page_number":189},
  {"content":"\r\n\r\nرا - كه از سوى مأمون پيشنهاد شده بود - نپذيرفته است . حتى در بعضى موارد ، خود دست‌اندركاران حكومت ، ناشيانه عامل انتشار اين خبر بودند . سخنان فضل بن سهل در جمع مردم درباره وضعيّت اسفناك خلافت ، شاهد اين ادعاست . « 1 » \r\nامام رضا ( ع ) پس از پذيرش ولايتعهدى نيز با استفاده از هر فرصتى با گفتار و رفتار ، اجبارى بودن اين منصب و نافرجامى آن را به همگان گوشزد مىكرد . به نمونه‌هاى زير توجه فرماييد .\r\nدر پايان مجلس جشن و مراسم بيعت گيرى براى ولايتعهدى ، يكى از نزديكان و ياران خود را - كه به خاطر اين قضيّه شادمانى مىكرد - خواست و آهسته ، بگونه‌اى كه ديگران نفهمند به او فرمود :\r\n« لا تَشْغَلْ قَلْبَكَ بِهذَا الْامْرِ وَ لاتَسْتَبْشِرْ لَهُ ، فَانَّهُ شَىْءٌ لايَتُمُّ » . « 2 » \r\nقلبت را به اين‌امر مشغول‌نساز و بدان شادمان نباش ؛ زيرا اين ، كارىاست كه انجام نمىيابد .\r\nدر پاسخ معترضى كه گفته بود : چرا بدين كار تن دادى ؟ فرمود : « انَا اجْبِرْتُ عَلى ذلِكَ » « 3 »  ، من بر اين كار مجبور شدم .\r\nدر پاسخ ريّان بن صَلْت كه به نقل از مردم ، پذيرفتن ولايتعهدى را با پارسايى آن حضرت منافى مىديد ، فرمود :\r\n« قَدْ عَلِمَ اللَّهُ كِراهَتى لِذلِكَ فَلَمَّا خُيِّرْتُ بَيْنَ قَبُولِ ذلِكَ وَ الْقَتْلِ اخْتَرْتُ الْقَبُولَ عَلَى الْقَتْلِ . . . » « 4 » \r\nخداوند به ناخرسندى من از اين امر آگاه است . من زمانى كه بين قبول ولايتعهدى و قتل مخيّر شدم ( از روى ناچارى و به حكم ضرورت ) پذيرش ولايتعهدى را بر قتل ترجيح دادم .\r\n\r\n","description":"","footnote":" ( 1 ) - ر . ك : درس نوزدهم .  ( 2 ) - بحارالانوار ، ج 49 ، ص 147 .  ( 3 ) - همان ، ص 136 .  ( 4 ) - همان ، ص 130 . ","page_name":" 192 ","page_number":190},
  {"content":"\r\n\r\nراوى : ياسر ، خدمتكار امام رضا ( ع ) :\r\nهنگامىكه امام‌رضا ( ع ) روز جمعه از مسجدجامع ، عرق بر گونه نشسته و گردآلود بازمىگشت ، دستهاى خود را به سوى آسمان بلند مىكرد و عرضه‌مىداشت : « اللَّهُمَّ انْ كانَ فَرَجى مِمَّا انَا فيهِ بِالْمَوْتِ فَعَجِّلْ لِى السَّاعَةَ » پروردگارا ! اگر راحتى و گشايش من از اين وضع ، در مرگ من است ، هر چه زودتر مرگم را برسان .\r\nو پيوسته تا پايان زندگى ، اندوهگين و غمناك بود . « 1 » \r\n\r\n","description":"","footnote":" ( 1 ) - بحارالانوار ، ج 49 ، ص 140 . ","page_name":" 193 ","page_number":191},
  {"content":"\r\n\r\nخلاصه\r\nحضرت رضا ( ع ) از نخستين لحظات آگاهى از نقشه مأمون ، براى خنثى كردن توطئه او دست به كار شد و سياست دقيق و حساب شده‌اى در پيش گرفت . اين سياست از زمان دعوت مأمون از آن حضرت براى حركت به سوى خراسان آغاز گشت و تا لحظه شهادت آن بزرگوار ادامه داشت .\r\nمحورهاى برجستهء اين سياست عبارت است از :\r\n1 - ابراز ناخشنودى از دعوت مأمون كه اين معنا را هم به هنگام وداع با خانواده‌اش ، هم در وقت وداع با قبر مطهر پيامبر ( ص ) و هم در زمان طواف خانه خدا به شيوه‌هاى ممكن به گوش همگان رسانيد .\r\n2 - همراه نبردن هيچ يك از بستگان خود تا به مأمون بفهماند كه به آينده اين سفر خوشبين نيست و اين سفر را يك سفر خطرناك مىداند .\r\n3 - تماس با پايگاههاى مردمى در طول سفر .\r\n4 - مقاومت در برابر خواسته مأمون به مدت بيش از دو ماه ؛ و ابراز ناخشنودى از پذيرش آن و نيز تصريح به اجبارى بودن منصب ولايتعهدى و نافرجامى آن .\r\nپرسش\r\n1 - حضرت رضا ( ع ) پس از آگاهى از توطئه مأمون چه واكنشى نشان داد ؟\r\n2 - پيشواى هشتم ( ع ) مراتب ناخشنودى خود از دعوت مأمون را چگونه به گوش ديگران رسانيد ؟\r\n3 - چرا امام رضا ( ع ) در سفر به خراسان حضرت جواد را همراه خود نبرد ؟\r\n4 - بيان امام رضا ( ع ) : « بشروطها و انا من شروطها » در ذيل حديث سلسلة الذهب حاوى چه نكات مهمى است ؟\r\n5 - يك نمونه از ابراز ناخشنودى امام ( ع ) از مسأله ولايتعهدى را ذكر كنيد .\r\n\r\n","description":"","footnote":"","page_name":" 194 ","page_number":192},
  {"content":"\r\n\r\n\r\nدرس بيست و دوّم : : سياستها و تدابير امام رضا ( ع ) ( 2 )\r\nدر درس پيش به پاره‌اى از سياستها و تدابير امام رضا ( ع ) در ارتباط با مسألهء ولايتعهدى اشاره كرديم . اينك ادامهء بحث .\r\n\r\n5 - پذيرش ولايتعهدى به صورت مشروط\r\nحضرت رضا ( ع ) ولايتعهدى را بطور مشروط پذيرفت نه مطلق . اين شرايط عبارت است از اين كه : در امور حكومتى هيچ گونه امر و نهى نكند ، فتوايى ندهد ، قضاوتى نكند ، در نصب و عزل افراد دخالتى نداشته باشد و هيچ يك از قوانين و شرايط جارى را تغيير ندهد . « 1 » \r\nمأمون كه هنوز به عمق اين شرايط پى نبرده بود و آنها را فعلًا قابل تحمل مىدانست و فكر مىكرد در آينده مىتواند امام ( ع ) را به تدريج به صحنهء فعّاليتهاى سياسى و حكومتى بكشاند ، شرايط امام ( ع ) را پذيرفت . غافل از آن كه با پذيرفتن آنها بر بسيارى از نقشه‌هاى خود خطّ بطلان مىكشيد . زيرا در پيش گرفتن چنين روش منفى از سوى امام ( ع ) - آن هم در منصب ولايتعهدى - بدين معناست كه :\r\nالف - حكومت موجود ، مشروعيّت و حتّى صلاحيّت آن را ندارد كه چهره‌اى مانند على بن موسى ( ع ) با آن همكارى نمايد . و گرنه معنا ندارد وى همكارى با حكومتى را كه ولايتعهدى آن را پذيرفته است ردّ كند .\r\nب - آنچه پس از اين از هيأت حاكمه سرمىزند ، هيچ گونه ارتباطى با آن حضرت\r\n\r\n","description":"","footnote":" ( 1 ) - ر . ك : مناقب ، ج 4 ، ص 363 . ","page_name":" 195 ","page_number":193},
  {"content":"\r\n\r\nندارد و سياستها ، موضعگيريها ، امر و نهىها و عزل و نصبها نمىتواند ناشى از رضايت و موافقت آن بزرگوار باشد . بنابراين وجود امام رضا ( ع ) در منصب ولايتعهدى هيچ گونه توجيهى براى كارهاى دستگاه خلافت نخواهد بود .\r\nج - حضرت رضا ( ع ) با اتخاذ اين موضع و بيان اين شرايط در پى ردّ پيشنهاد مأمون ، عملًا به همگان فهماند كه خواستار دنيا و جاه و مقام نيست و اگر ولايتعهدى را پذيرفته بنابر ضرورت و حكم اجبار بوده است . بنابراين ، اين نقشهء مأمون كه سعى مىكرد وانمود كند امام ( ع ) به دنيا بىرغبت نيست ، با اين شرايط امام ( ع ) نقش بر آب شد .\r\nخليفهء عباسى پس از گذشت مدتى ، به عمق شرايط امام ( ع ) و زيانهايى كه از پذيرش آن شرايط متوجه حكومتش شده بود ، پى برد . از اين رو بارها در صدد برآمد با لطايف الحيل و بر خلاف تعهد خود ، امام ( ع ) را به تدبير امور حكومتى وادارد و سياست مبارزه منفى آن حضرت را نقض كند . معمّر بن خلّاد از قول امام رضا ( ع ) نقل مىكند :\r\nمأمون به من گفت : اى ابوالحسن ! اگر ممكن است بعضى از كسانى را كه مورد وثوق و اعتماد شما هستند بر مناطقى كه دست به آشوب زده عليه ما شورش كرده‌اند بگماريم .\r\nولى امام ( ع ) نپذيرفت و قرار قبلى ميان خود و او را - مبنى بر دخالت نكردن در امور حكومتى - يادآور شد . « 1 » \r\nنمونهء ديگر ، دعوت از امام رضا ( ع ) براى نماز عيد است . مأمون به اين بهانه كه مردم مراتب فضل و كمال آن حضرت را بشناسند و دلهايشان بر اين دولت فرخنده آرام گيرد ، از امام ( ع ) دعوت كرد تا نماز عيد را به جا آورد و براى مردم خطبه بخواند .\r\nحضرت رضا ( ع ) نپذيرفت و همان شرايط را خاطر نشان ساخت و از مأمون خواست تا وى را از اين امر معاف دارد . مأمون ، حرفهاى خود را تكرار و روى آنها پافشارى كرد .\r\nامام ( ع ) فرمود : حال كه چنين است ، مىپذيرم ، به شرط آنكه همان گونه كه جدّم رسول خدا ( ص ) و امير مؤمنان ( ع ) براى نماز بيرون مىرفتند ، بيرون روم . مأمون موافقت كرد و گفت : هر گونه كه دوست داريد بيرون رويد . سپس فرماندهان ، سپاهيان و مردم به\r\n\r\n","description":"","footnote":" ( 1 ) - عيون اخبار الرّضا ( ع ) ، ج 2 ، ص 177 . ","page_name":" 196 ","page_number":194},
  {"content":"\r\n\r\nدستور مأمون بر در خانهء امام ( ع ) گرد آمده منتظر خروج آن حضرت شدند .\r\nهنگامى كه خورشيد روز عيد برآمد ، امام ( ع ) غسل كرد و عمّامه‌اى سفيد از كتان بر سر نهاد . يك طرف آن را بر سينه و طرف ديگرش را بر ميان كتفش آويخت و دامن بر كمر بست . آنگاه به تمامى ياران و خدمتكاران خود دستور داد آن چنان كنند كه آن حضرت كرده است .\r\nسپس در حالى كه پابرهنه بود و عصايى در دست داشت و پايين شلوارش را تا نيمهء ساق بركشيده بود و ياران و اطرافيان گرداگردش را گرفته بودند ، به صحن حياط برآمد .\r\nدستها را به سوى آسمان بلند كرد و اين تكبيرها را گفت :\r\n« اللَّهُ اكْبَرُ ، اللَّهُ اكْبَرُ ، اللَّهُ اكْبَرُ عَلى ماهَدانا ، اللَّهُ اكْبَرُ عَلى ما رَزَقَنا مِنْ بَهيمَةِ الْانْعامِ ، وَالْحَمْدُلِلَّهِ عَلى ما ابْلانا » .\r\nخدا بزرگتر از آن است كه وصف شود . . . خدا بزرگتر است بر آنچه ما را هدايت كرد و بر آنچه ما را از چهار پايان روزى داد و سپاس خداى را بر آنچه ما را بدان بيازمود .\r\nامام ( ع ) پس از گفتن اين تكبيرها از خانه بيرون رفت . چون فرماندهان آن حضرت را بدان هيأت ديدند همه از اسبها بر زمين فروافتاده كفشها را از پاى خود در آوردند .\r\nحضرت رضا ( ع ) تكبيرها را سه بار تكرار كرد . شهر مرو از گريه و فرياد تكبير مردم به لرزه درآمد و مردم از شدت شيون و فغان ، ياراى خوددارى نداشتند .\r\nامام ( ع ) به سمت مصلّى حركت كرد و پس از هر ده گامى مىايستاد و چهار نوبت تكبير مىگفت . تو گويى زمين و آسمان و در و ديوار با او هم آوا هستند .\r\nخبر اين شور و هيجان بىسابقه به مأمون رسيد . فضل بن سهل گفت :\r\nاى امير مؤمنان ! اگر ( امام ) رضا بدين وضع به جايگاه برود مردم همه فريفتهء او خواهند شد و تمامى ما بر جان خود بيمناكيم . نظر صواب اين است كه از او بخواهى بازگردد .\r\nمأمون ، كسى را نزد امام ( ع ) فرستاد و به او پيغام داد :\r\nتكليف دشوارى به شما كرده و شما را به رنج و زحمت افكنديم و دوست نداشتيم شما اين\r\n\r\n","description":"","footnote":"","page_name":" 197 ","page_number":195},
  {"content":"\r\n\r\nچنين به رنج بيفتيد . اينك شما بازگرديد ؛ همان كس كه هميشه با مردم نماز مىگزارد ، نماز را به جاى خواهد آورد .\r\nامام رضا ( ع ) كفش خود را پوشيد و بر مركب خويش سوار شد و بازگشت . درپى بازگشت آن حضرت ، مردم دچار پراكندگى شدند و نمازشان سامان نگرفت . « 1 » \r\nاين حادثه از يك سو بيانگر ميزان محبوبيت و نفوذ امام ( ع ) در ميان اقشار مختلف مردم حتّى سپاهيان و درباريان مأمون است و از سوى ديگر نشان دهندهء ترس و وحشت مأمون از اين موقعيّت روز افزون امام ( ع ) .\r\nمأمون از اين بيم داشت كه امام ( ع ) در ادامهء برنامهء خود در نيشابور و در پى اين تحول روحى و شور و احساساتى كه در مردم به وجود آورده و دلهاى آنان را آماده كرده است ، با مطرح كردن مسألهء امامت و شايستگى خويش براى اين منصب در خطبه‌هاى نماز ، پايتخت عباسيان را به سنگرى عليه آنان تبديل كرده كار دستگاه خلافت را يكسره نمايد .\r\n\r\n6 - بهره‌بردارى سياسى و فرهنگى از منصب ولايتعهدى\r\nاصل طرح مسأله ولايتعهدى هر چند از سوى مأمون بود و امام رضا ( ع ) چاره‌اى جز پذيرش آن نداشت ، ليكن آن حضرت موفق شد با استفاده از تريبون قدرتمند و فراگير خلافت و امكانات ويژه‌اى كه خليفهء عباسى براى وى فراهم آورده بود ، حصار « تقيّه » را در هم شكند و داعيهء امامت پيشوايان معصوم عليهم السّلام را در سطح گسترده‌اى - حتّى در ميان ملل غير مسلمان - مطرح سازد و حقايق بسيارى را كه در طول 150 سال جز در خفا و با تقيّه و به خصّيصين و ياران نزديك گفته نشده بود ، با فرياد بلند به گوش همگان برساند . امام رضا ( ع ) در بيانى به اين حقيقت و دستاورد مهمّ اشاره كرده با زبان حمد و ستايش الهى مىفرمايد :\r\nحمد و ستايش خدايى راست كه حفظ كرد و پاس داشت از ما آنچه را كه مردم ( امويان و عباسيان ) تباه ساختند و بلند كرد و رفعت بخشيد آنچه را كه آنان پست شمردند ؛ چندان كه\r\n\r\n","description":"","footnote":" ( 1 ) - ر . ك : عيون اخبارالرّضا ( ع ) ، ج 2 ، ص 161 - 162 ؛ ارشاد ، ص 312 - 313 و مناقب ، ابن شهرآشوب ، ج 4 ، ص 371 - 372 . ","page_name":" 198 ","page_number":196},
  {"content":"\r\n\r\nهشتاد سال بر منبرهاى كفر مورد لعن قرار گرفتيم و فضائل ما كتمان شد و اموال زيادى در راه تكذيب ما هزينه گشت . در حالى كه خداوند جز اين نمىخواهد كه نام ما بلند و فضائلمان آشكار گردد . . . . « 1 » \r\nمناظرات فراوان امام ( ع ) با دانشمندان و صاحبنظران ملل مختلف درمحضر مأمون « 2 »  ، نامهء موسوم به « جوامع الشريعه » كه به درخواست مأمون نوشته و در آن رؤس مطالب اعتقادى و عملى اسلام را خاطر نشان ساخته است « 3 »  ، حديث معروف مربوط به فضائل و صفات امام ( ع ) كه در مرو در پاسخ « عبدالعزيز بن مسلم » ، يكى از ياران خود بيان كرده است « 4 »  ، قصائد و اشعار فراوانى كه به مناسبت ولايتعهدى در مدح آن حضرت سروده شده و در آنها فضائل اهل بيت ( ع ) و اوصاف و ويژگيهاى امامت از ديدگاه شيعه گنجانده شده است و كرسيهاى خطابه‌اى كه در تمامى نقاط و بلاد اسلامى نصب شد و در آنها سخنرانان و خطيبان جمعه پيش از اقامهء نماز جمعه به معرفى آن حضرت و بيان اوصاف و فضائلش مىپرداختند و . . . نمايانگر موفقيت و پيروزى حضرت رضا ( ع ) در اين سنگر مبارزه است .\r\nدر پرتو اين حركت مدبّرانه و حساب شده امام ( ع ) اهل بيت پيامبر ( ص ) كه - به تعبير امام رضا ( ع ) - هشتاد سال بطور علنى بر منبرها دشنام داده مىشدند و كسى جرأت بر زبان آوردن فضائل آنان را نداشت ، همه جا به عظمت و نيكى ياد شدند و فضائلشان بر زبانها جارى شد . دوستانشان از اين موقعيت ، روحيّه و قوت قلب گرفتند ؛ بىخبرها و بىتفاوتها با آنان آشنا شده به آنان گرايش يافتند و دشمنان قسم خورده‌شان احساس ناتوانى و شكست كردند . حتّى سرسخت‌ترين دشمنان آن حضرت ؛ يعنى خود مأمون نيز پس از اندك زمانى دريافت كه نه تنها در اين بازى چيزى به دست نياورده كه چيزهاى زيادى را نيز از دست داده است و اگر دير بجنبد اساس حكومتش بر باد خواهد رفت .\r\n\r\n","description":"","footnote":" ( 1 ) - عيون اخبار الرّضا ( ع ) ، ج 2 ، ص 175 .  ( 2 ) - براى آگاهى از تفصيل اين مناظره‌ها به مسند الامام الرضا ( ع ) ، ج 2 ، ص 72 - 136 رجوع كنيد .  ( 3 ) - متن نامهء امام ( ع ) در تحف العقول ، ص 306 - 311 آمده است .  ( 4 ) - براى آگاهى از متن حديث به اصول كافى ، ج 1 ، باب نادر جامع فى فضل الامام و صفاته ، ص 154 - 158 ، حديث 1 وتحف العقول ، ص 322 - 325 رجوع كنيد . ","page_name":" 199 ","page_number":197},
  {"content":"\r\n\r\n\r\n7 - تشويق انقلابيون به ادامه مبارزه عليه فساد و ستمگرى\r\nامام رضا ( ع ) پس از عهده‌دارى پست ولايتعهدى نه تنها سرجنبانان تشيّع و عناصر انقلابى - از علويان و غير علويان - را به سكوت و سازش فرانخواند ، بلكه با رفتار و گفتارش موجب دلگرمى آنان به مبارزه عليه ظلم و ستم مىشد .\r\nيادآورى آن حضرت از عمويش زيد ؛ بزرگ انقلابى خاندان علوى و تجليل از مبارزات حق طلبانهء او و دفاع از وى در برابر مأمون ، گواهى روشن بر اين موضع امام رضا ( ع ) است . در منابع تاريخى و حديثى آمده است :\r\nزمانى كه زيد بن موسى بن جعفر - كه در بصره قيام كرده بود و خانه‌هاى بنى عباس را آتش مىزد - نزد مأمون برده شد ، خليفه به احترام امام رضا ( ع ) او را مورد عفو قرار داد و خطاب به امام ( ع ) گفت : اگر برادرت زيد عليه ما خروج كرد و آن كارها را انجام داد ، زيد بن على ( بن حسين ) نيز پيش از او دست به چنين كارهايى زده و كشته شد و اگر به خاطر شما نبود من نيز او را مىكشتم . امام ( ع ) ( از مقايسهء مأمون ميان دو زيد سخت ناراحت شد و ) فرمود : زيد ، برادر مرا با زيد بن على مقايسه نكن ، چه آن كه او از دانشمندان آل محمّد بود كه براى خدا خشم گرفت و با دشمنان حق مبارزه كرد تا در اين راه كشته شد . . . .\r\nزيد - سوگند به خدا از مصاديق اين آيه شريفه بود : « وَ جاهِدُوا فِى اللَّهِ حَقَّ جِهادِهِ هُوَ اجْتَبيكُمْ » « 1 »  و در راه خدا جهاد كنيد و حقّ جهادش را ادا نماييد . او شما را برگزيد . « 2 » \r\nدر پرتو اين موضع امام ( ع ) و حمايت آن حضرت از انقلابيون ، شورشگرانى كه بيشترين دورانهاى عمر خود را در كوههاى صعب العبور ونقاط دور دست و با سختى و دشوارى مىگذراندند به صحنهء مبارزه روى آورده و حتى مورد احترام و تجليل كارگزاران حكومت در شهرهاى مختلف قرار گرفتند . هر پرخاشگر و تندزبانى چون دعبل كه هرگز به دستگاه خلافت عباسى روى خوش نشان نداده و به خاطر تندى و تيززبانىاش عليه ستمگران همواره مورد تعقيب آنان بوده و ساليان دراز دار خود را بر\r\n\r\n","description":"","footnote":" ( 1 ) - حجّ ( 22 ) ، آيهء 78 .  ( 2 ) - عيون اخبار الرّضا ( ع ) ، ج 1 ، ص 225 - 226 . ","page_name":" 200 ","page_number":198},
  {"content":"\r\n\r\nدوش خود حمل مىكرد و ميان شهرها و آباديها سرگردان و فرارى مىگذرانيد ، توانست به حضور پيشوا و مقتداى خود برسد و معروفترين و شيواترين قصيده خود را - كه ادعانامهء نهضت نبوى بر ضد دستگاههاى خلافت اموى و عباسى است - براى آن حضرت بسرايد و شعر او در زمانى كوتاه به همهء اقطار عالم اسلام برسد ؛ بطورى كه در بازگشت از محضر امام ( ع ) آن را از زبان رئيس راهزنان ميان راه مىشنود . « 1 » \r\n\r\n","description":"","footnote":" ( 1 ) - براى آگاهى از مضمون اشعار دعبل و قصّهء او به عيون اخبار الرّضا ( ع ) ، ج 2 ، ص 294 - 296 ؛ الفصول المهمه ، ص 248 ؛ دلائل الامامة ، ص 182 و نور الابصار ، ص 315 رجوع كنيد . در ضمن بخشى از مطالب اين درس از پيام مقام معظم رهبرى به كنگره جهانى حضرت رضا ( ع ) مندرج در مجموعهء آثار نخستين كنگره ، ص 34 - 44 برگرفته شده است . ","page_name":" 201 ","page_number":199},
  {"content":"\r\n\r\nخلاصه\r\nدر درس پيش به پاره‌اى از سياستها و تدابير امام رضا ( ع ) در ارتباط با مسأله ولايتعهدى اشاره كرديم . اينك ادامهء آنها :\r\n5 - پذيرش ولايتعهدى به صورت مشروط : امام ( ع ) براى پذيرش ولايتعهدى شرايطى قائل شد ، از جمله اينكه در امور حكومتى هيچ گونه دخالتى نكند و بدين ترتيب مشروعيت حكومت مأمون را زير سؤال برد و به همگان فهماند كه خواستار دنيا و جاه و مقام نيست .\r\n6 - بهره‌بردارى سياسى و فرهنگى از منصب ولايتعهدى .\r\n7 - تشويق انقلابيون به ادامهء مبارزه عليه فساد و ستمگرى : امام ( ع ) در اين موضع با رفتار و گفتارش موجب دلگرمى آنان به مبارزه عليه ظلم و ستم مىشد . يادآورى آن حضرت از عمويش زيد بن على و تجليل از قيام حق طلبانه او ، گواهى روشن بر اين موضع امام رضا ( ع ) است .\r\nپرسش\r\n1 - حضرت رضا ( ع ) براى پذيرش ولايتعهدى چه شرايطى قائل شد ؟\r\n2 - شرايط امام رضا ( ع ) حاوى چه نكاتى است ؟\r\n3 - چرا مأمون از اقامه نماز عيد توسط امام رضا ( ع ) جلوگيرى كرد ؟\r\n4 - پيشواى هشتم چگونه از منصب ولايتعهدى بهره‌بردارى سياسى و فرهنگى كرد ؟\r\n5 - موضع امام ( ع ) در برابر پيشنهاد مأمون چه نقشى در تشويق انقلابيون به مبارزه عليه دستگاه خلافت داشت ؟\r\n\r\n","description":"","footnote":"","page_name":" 202 ","page_number":200},
  {"content":"\r\n\r\n\r\nدرس بيست و سوم : : تلاشهاى مذبوحانه\r\nهر چه از زمان ولايتعهدى على بن موسى الرّضا عليه السّلام مىگذشت و مراتب فضل و دانش ، محبوبيّت و مقبوليت اجتماعى و موضع منفى آن حضرت در برابر دستگاه خلافت براى همگان روشنتر مىشد ، مأمون بيشتر احساس زيان و شكست مىكرد . از اين رو ، براى كاهش ارزش معنوى و شخصيت اجتماعى امام ( ع ) و شايد به منظور زمينه‌سازى براى اجراى توطئه نهايى خود ، همگام با تلاشها و تدبيرهاى آن حضرت ، دست به يك سلسله اقدامات مذبوحانه‌اى زد . مهمترين اين اقدامات عبارت بود از :\r\n\r\n1 - جلوگيرى از نشر فضائل‌امام ( ع ) و بىاعتبار كردن شخصيّت آن حضرت\r\nسياست مأمون از ابتداى امر ولايتعهدى اين بود كه تا آن جا كه مىتواند از نشر فضائل اخلاقى و مزايا و خصايص معنوى و علمى امام رضا ( ع ) در ميان مردم جلوگيرى نموده شخصيّت اجتماعى آن حضرت را تا آن حد پايين آورد كه شايستگى او براى خلافت و رهبرى امت مورد سؤال و ترديد قرار گيرد .\r\n* زمانى كه « رجاء بن ابى ضحّاك » فرستاده ويژه مأمون براى آوردن امام رضا ( ع ) به مرو ، گزارش سفر خود و مشاهداتى كه در طول سفر از عبادت ، اخلاق و رفتار امام ( ع ) داشت به مأمون داد . مأمون پس از شنيدن گزارش وى گفت :\r\nآرى اى پسر ابى ضحّاك ! اين فرد ( على بن موسى ( ع ) ) بهترين ، داناترين و عابدترين مردم روى زمين است ؛ ولى آنچه از او ديده‌اى به كسى بازمگو ؛ زيرا مراتب كمال و فضل او جز از\r\n\r\n","description":"","footnote":"","page_name":" 203 ","page_number":201},
  {"content":"\r\n\r\nزبان ما نبايد آشكار گردد . « 1 » \r\n* در دوران ولايتعهدى امام رضا ( ع ) مردم گرفتار خشكسالى شدند . عده‌اى از حاشيه‌نشينان مأمون و مخالفان امام ( ع ) اين مسأله را دستاويز قرار داده گفتند : از آن زمان كه على بن موسى به دربار راه يافت خداوند باران را قطع كرد .\r\nامام ( ع ) به درخواست مأمون از خداوند طلب باران كرد . پروردگار دعاى آن حضرت را اجابت كرد و باران مرحمتش را بر مردم فروفرستاد . « 2 » \r\nبعضى از اطرافيان مأمون كه به ولايتعهدى طمع داشتند با ديدن چنين كرامتى از امام ( ع ) نزد مأمون رفته از امام ( ع ) سعايت كردند . يكى از آنان خطاب به مأمون گفت : « اىاميرمؤمنان ! به من رخصت ده تا با او مجادله كرده از قدر و منزلتش بكاهم . اگر از ترس تو نبود او را از مقام خود پايين آورده ، عدم شايستگىاش را براى اين مقام نزد همگان روشن مىساختم » .\r\nمأمون گفت : « هيچ چيزى نزد من محبوب‌تر از اين ( اقدام تو ) نيست » . سپس مأمون به درخواست فرد سخن چين و بدخواه ، مجلس مهمّى با شركت رجال علم و سياست ترتيب داد . خود نيز در اين مجلس شركت كرد .\r\nمرد بدخواه ، آغاز به سخن كرد و نسبت به امام ( ع ) مطالبى گفت كه ساحت مقدس آن حضرت از آنها به دور بود .\r\nامام ( ع ) در آغاز سعى كرد با منطق او را قانع كند ، ولى وقتى ديد او جسارت را از حدّ گذراند و از وى تقاضاى معجزه كرد ، به صورت دو شيرى كه در متكاى مأمون نقش شده بود اشاره كرد و فرمود : اين فاجر را برگيريد !\r\nآن دو تصوير به دو شير واقعى تبديل شده بر آن مرد يورش برده او را پاره پاره كرده و خوردند ، بگونه‌اى كه هيچ اثرى از او برجاى نماند . « 3 » \r\n* يكى از اقدامات مهم و حساب شده مأمون براى كوبيدن شخصيّت امام رضا ( ع ) تشكيل مجالس بحث و مناظره ميان آن حضرت و دانشمندان ملل مختلف بود . وى تحت\r\n\r\n","description":"","footnote":" ( 1 ) - بحارالانوار ، ج 49 ، ص 95 و عيون اخبار الرّضا ( ع ) ، ج 2 ، ص 197 .  ( 2 ) - تفصيل اين قصّه در درس هشتم آمده است .  ( 3 ) - دلائل الامامة ، ص 197 - 198 و عيون اخبار الرّضا ( ع ) ، ج 2 ، ص 179 - 183 . ","page_name":" 204 ","page_number":202},
  {"content":"\r\n\r\nپوشش دانش دوستى و گسترش فرهنگ ، متكلمان و دانشمندان مذاهب اسلامى و غير اسلامى را به مركز خلافت خود گردآورد و از آنان خواست پيچيده‌ترين و دشوارترين پرسشها را فراهم آورده بر امام ( ع ) عرضه كنند .\r\nهدف او از اين اقدام به ظاهر فرهنگى اين بود كه بدين وسيله از موقعيت اجتماعى و عظمت علمى پيشواى شيعيان بكاهد و ناتوانى و درماندگى او را در مسايل علمى و حل مشكلات اعتقادى به رخ وى بكشد و به مردم وانمود كند كه ادعاى آن حضرت در آگاهى و بهره‌مندى از دانشهاى رسول خدا ( ص ) بىاساس است ، و در نهايت همين موضوع را دستاويزى براى خلع وى از مقام ولايتعهدى قرار دهد .\r\nاين مكنون دل مأمون در بيان ابوصلت روشن‌تر بيان شده است . او مىگويد : به مأمون اطلاع دادند كه على بن موسى الرضا ( ع ) با دانشمندان و متكلمان مجالس بحث و مناظره تشكيل مىدهد و از اين طريق ، مردم شيفته و فريفته مقام علمى و فضل آن حضرت‌مىگردند .\r\nمأمون به محمد بن عمروطوسى - مزدور و دربان خود - دستور داد تا مردم را از گرد آن حضرت پراكنده كند .\r\nمأمون به اين مقدار بسنده نكرد ، حضرت رضا ( ع ) را نزد خود طلبيد و هنگامى كه چشمش به آن حضرت افتاد او را سبك شمرد و بىاعتنايى نشان داد . « 1 » \r\n* مأمون ، پس از آن كه توسط امام رضا ( ع ) در جريان سلامتى و اوصاف فرزندى كه در رحم كنيزش بود قرار گرفت با خود گفت : « . . . اين موقعيّت مناسبى است كه اگر گفتارش بر خلاف حقيقت باشد او را از مقام خود خلع مىكنم » . « 2 » \r\nمىبينيم كه جهت‌گيرى كلى تلاشها و اقدامات مأمون ، مجاب كردن امام ( ع ) و درهم كوبيدن شخصيت و موقعيت اجتماعى او و در نهايت خارج ساختن آن حضرت از صحنهء سياسى است . ولى امام رضا ( ع ) در تمامى اين صحنه‌ها بر حريف خود چيره مىگشت و با منطق و استدلال و با زبان و كتابِ خصم ، او را از پاى درمىآورد .\r\nامام ( ع ) در بيانى به يكى از ياران خود به نام نوفلى - كه بيم مغلوب شدن آن حضرت\r\n\r\n","description":"","footnote":" ( 1 ) - عيون اخبار الرضا ( ع ) ، ج 2 ، ص 184 .  ( 2 ) - بحارالانوار ، ج 49 ، ص 306 - 307 . ","page_name":" 205 ","page_number":203},
  {"content":"\r\n\r\nدر برابر توطئه دشمنان را داشت - فرمود :\r\nاى نوفلى ! آيا مىخواهى بدانى مأمون چه زمانى ( از اين اقدامات خود ) پشيمان خواهد شد ؟\r\nگفت : بلى .\r\nفرمود : آن زمان كه بشنود من با اهل تورات با توراتشان ، با اهل انجيل با انجيلشان ، با اهل زبور با زبورشان ، با صابئين به زبان عبربى ، با پارسيان به زبان فارسى ، با روميان به زبان رومى ، با صاحبان مقالات به لغت خود آنان بر آنان احتجاج مىكنم . زمانى كه من همه گروهها را شكست داده بر عقايدشان خط بطلان بكشم ؛ بگونه‌اى كه عقيده خود را رها كرده راه مرا در پيش بگيرند ، مأمون خواهد دانست كه راهى را كه در پيش گرفته ( به مصلحت و ) سزاوار او نبوده است . در آن هنگام است كه پشيمان خواهد شد . و لا حول و لا قوّة الّا باللّه الْعَلى العظيم . « 1 » \r\nملاحظه : از اين بيان امام ( ع ) استفاده مىشود كه هدف اساسى مأمون از ترتيب و تشكيل مجالس بحث ومناظره صرفاً سياسىبوده آن‌هم براىكوبيدن و مجاب‌كردن حضرت‌رضا ( ع ) .\r\n\r\n2 - پخش شايعات دروغين\r\nپخش شايعات بىاساس عليه امام رضا ( ع ) يكى ديگر از اقدامات مأمون جهت بىاعتبار كردن آن حضرت و بدبين نمودن مردم نسبت به او بود .\r\nابوصلت از امام ( ع ) پرسيد : يابن رسول‌اللَّه ! اين سخن‌چيست كه‌مردم‌ازقول شمامىگويند ؟\r\nامام ( ع ) : چه سخنى ؟\r\nابوصلت : مىگويند : شما مدّعى هستيد كه مردم بندگان شمايند .\r\nامام ( ع ) : اى پروردگارى كه آفرينندهء آسمانها و زمين و آگاه به غيب و شهادت هستى ! تو شاهدى كه من هرگز چنين ادعايى نكرده‌ام و از پدرانم نيز چنين سخنى نشنيده‌ام . تو آگاهى كه از سوى اين امت چه ستمهايى بر ما مىشود كه اين ، يكى از آنهاست .\r\nسپس رو به ابوصلت كرد و فرمود : اى عبدالسّلام ! اگر همهء مردم - چنان كه مىگويند - بردگان ما هستند ، پس ما آنها را از چه كسى خريده‌ايم ؟ ! « 2 » \r\n\r\n","description":"","footnote":" ( 1 ) - بحارالانوار ، ج 49 ، ص 174 - 175 .  ( 2 ) - همان ، ص 170 و عيون اخبار الرضا ( ع ) ، ج 2 ، ص 197 . ","page_name":" 206 ","page_number":204},
  {"content":"\r\n\r\nو نيز « هشام بن ابراهيم » ، دربان امام از سوى مأمون ، شايع مىكرد كه امام ( ع ) غنا و آوازخوانى را حلال دانسته است . « ابو صلت » مىگويد : به امام رضا ( ع ) عرض كردم :\r\n« هشام بن ابراهيم » مىپندارد شما غنا را براى ايشان روا دانسته‌ايد ؟\r\nفرمود : آن زنديق دروغ مىگويد . او از من درباره غنا پرسيد . من به او گفتم : كسى در اين باره از ابوجعفر ( امام باقر ( ع ) ) سؤال كرد . امام فرمود : اگر خداوند صف حق و باطل را از هم جدا كند ، غنا در كدام صف قرار خواهد گرفت ؟ سائل گفت : در صف باطل .\r\nابو جعفر فرمود : به حقّ قضاوت كردى . « 1 » \r\n\r\n3 - وادار كردن امام ( ع ) به عزيمت به سوى بغداد\r\nمأمون پس از شكست در توطئه‌هاى پيشين خود ، تصميم گرفت امام ( ع ) را وادار كند كه به تنهايى به سوى بغداد رود و خود به جانشينى او در خراسان بماند .\r\nهدف خليفهء عباسى از اين توطئه اين بود كه امام ( ع ) را در چنگ سرسخت‌ترين دشمنان خود - آن هم در مركز قدرت خود آنان كه از نفوذ و تسلط كامل برخوردار بودند و امام ( ع ) در آن جا يار و ياورى نداشت - قرار دهد و بدين ترتيب خود را از دست او راحت كند . ولى امام ( ع ) با استنكاف از رفتن به بغداد به تنهايى ، اين توطئه مأمون را نيز خنثى كرد . « 2 » \r\n\r\nشهادت امام رضا ( ع )\r\nمأمون پس از آن كه خود را در تحقق بخشيدن به اهداف شيطانىاش شكست خورده و ناكام يافت و متوجه شد كه كوششهايش نسبت به امام رضا ( ع ) برغم آن همه سرمايه‌گذارى جز افزونى مقام والاى آن حضرت در ميان مردم و گسترش پايگاه مردمى وى ثمرى نبخشيده است ، ناچار براى خروج از تنگناى دشوارى كه خويشتن را در آن افكنده بود و براى رهايى از سرسخت‌ترين دشمن حكومت خود ، به همان شيوه‌اى متوسل شد كه زمامداران ستمگر گذشته به كار گرفته بودند ؛ يعنى قتل . ولى پيداست كه\r\n\r\n","description":"","footnote":" ( 1 ) - مسند الامام الرضا ( ع ) ، ج 2 ، ص 452 .  ( 2 ) - بحارالانوار ، ج 49 ، ص 57 . ","page_name":" 207 ","page_number":205},
  {"content":"\r\n\r\nآشكارا كشتن امام رضا ( ع ) با آن موقعيّت و جايگاه ممتازى كه داشت نه كار آسانى بود و نه به مصلحت حكومت . از اين رو ، براى اجراى توطئه خود حيله‌اى به كار برد كه هم اجرايش آسان بود و هم زيانش براى حكومت كمتر ؛ حيله‌اى كه از سلف خويش ، معاويه آموخته بود .\r\nاو تصميم گرفته بود به بغداد برود تا مشكل اساسى اين ناحيه را با حضورش به نفع خود حل كند . ليكن لازم بود پيش از ورود به بغداد دو خطر عمده را از سر راه خود بردارد تا صداقتش را براى عربها به اثبات رساند . اين دو خطر عبارت بود از وزيرش فضل بن سهل و وليعهدش حضرت رضا ( ع ) كه وجود هر دوى آنان در دستگاه خلافت مأمون از عوامل مهم نارضايتى نژاد عرب بويژه مردم بغداد از حكومت وى به شمارمىرفت .\r\nمأمون همراه وزير و وليعهدش مرو را به مقصد بغداد ترك كرد . فضل بن سهل را در حمام سرخس به طرز حيله‌گرانه‌اى به قتل رسانيد . هنگامى كه به طوس رسيد امام رضا ( ع ) را به منزل خود دعوت كرد و به دست خود و بدون هيچ واسطه‌اى با خورانيدن انگور « 1 »  يا انار مسموم « 2 »  به آن حضرت او را شهيد كرد .\r\nبدين ترتيب دومين و بزرگترين مانع از سر راه حكومت مأمون برداشته شد و راه براى رفتن وى به بغداد هموار گشت .\r\nتاريخ شهادت حضرت على بن موسى الرّضا ( ع ) بنا بر قول مشهور ، آخر ماه صفر ، سال 203 هجرى قمرى « 3 »  ، يك سال و اندى پس از صدور فرمان ولايتعهدى به نام آن\r\n\r\n","description":"","footnote":" ( 1 ) - بحارالانوار ، ج 49 ، ص 293 .  ( 2 ) - اعلام الورى ، ص 340 .  ( 3 ) - همان ، ص 314 . درباره تاريخ شهادت امام رضا ( ع ) نقلهاى ديگرى نيز ذكر شده است . شيخ صدوق مىنويسد : نظر صحيح‌اين است كه امام ( ع ) روز جمعه ، 21 ماه رمضان ، سال 203 هجرى به شهادت رسيده است ( عيون اخبار الرضا ( ع ) ، ج 2 ، ص 274 ) . كفعمى تاريخ شهادت آن حضرت را روز سه شنبه ، هفدهم صفر سال 203 ذكر كرده است ( المصباح ، ص 523 جدول ) .\r\nنكتهء ديگر اين كه تعبيرهاى محدثان ومورخان نسبت به چگونگى درگذشت پيشواى هشتم ( ع ) متفاوت است . در بعضى اشاره‌اى به اينكه آن حضرت به مرگ طبيعى از دنيا رفته يا به سم ، شهيد گشته نشده است . در بعضى ديگر تصريح شده كه آن گرامى به وسيلهء سمّ توسط مأمون بدون واسطه يا با واسطه يكى از مزدورانش به شهادت رسيده است . از كلمات بعضى از دانشمندان و مورّخان مانند على بن عيسى اربلى ( صاحب كشف الغمه ) ، سيد بن طاووس و ابن جوزى استفاده مىشود كه آن گرامى به مرگ طبيعى از دنيا رفته است ( ر . ك : كشف الغمه ، ج 2 ، ص 282 و تذكرة الخواص ، ص 355 ) .\r\nآنچه كه نظريه مسموميت و شهادت حضرت رضا ( ع ) راتأييد و بلكه اثبات مىكند علاوه بر گفتار بسيارى از مورخان ، روايات و بيانات فراوانىاست كه از حضرت رضا ( ع ) به مناسبتهاى مختلف صادر و درآنها تصريح‌شده‌است كه آن حضرت‌به وسيلهء سمّ به دست مأمون به شهادت خواهد رسيد . براى آگاهى از اين روايات رجوع كنيد به عيون اخبار الرضا ( ع ) ، ج 2 ، صفحات : 151 ، 199 ، 248 و 275 . ","page_name":" 208 ","page_number":206},
  {"content":"\r\n\r\nحضرت ذكر شده است .\r\n\r\nپس از شهادت\r\nمأمون با آن كه در اجراى حيله و توطئه خود نهايت دقت و احتياط را به كار برده بود ، ولى از پيامدهاى جنايت هولناك خويش سخت بيمناك بود ؛ از اين رو براى بىگناه جلوه‌دادن خود و سرپوش گذاشتن بر اين جنايت ، پس از شهادت امام ( ع ) در حالى كه گريبان چاك زده بود ، اشك مىريخت و بر سر مىزد ، به سوى خانهء امام ( ع ) شتافته اظهار بىتابى مىكرد . « 1 »  سپس سادات و هواداران امام ( ع ) را فراخواند و جسد آن حضرت را به آنان نشان داد و گفت : ببينيد كه پيكر او صحيح و طبيعى است . « 2 » \r\nبا اين حال ، مردم وقتى در جريان رحلت حضرت رضا ( ع ) قرار گرفتند بر در خانهء آن حضرت گردآمده و شعار مىدادند : اين ( اشاره به مأمون ) امام رضا ( ع ) را به نيرنگ و توطئه كشته است ؛ و نيز فرياد مىزدند : فرزند پيامبر ( ص ) كشته شد . و چنان اين سخنان را تكرار نموده داد و فرياد مىكردند كه مأمون از بيم فتنه ، محمد بن جعفر ، عموى حضرت رضا ( ع ) را نزد آنان فرستاد تا خبر دهد كه پيكر امام ( ع ) امروز تشييع نمىشود .\r\nمردم ، با شنيدن اين خبر پراكنده شدند . به دستور مأمون ، پيكر مطهّر امام ( ع ) را شبانه غسل داده و كفن كردند و شبانه در كنار قبر هارون به خاك سپردند . « 3 » \r\n\r\n","description":"","footnote":" ( 1 ) - ر . ك : مناقب ، ج 4 ، ص 375 .  ( 2 ) - بحارالانوار ، ج 49 ، ص 309 ؛ مقاتل الطالبيين ، ص 378 و ارشاد ، ص 316 .  ( 3 ) - عيون اخبار الرضا ( ع ) ، ج 1 ، ص 270 و بحارالانوار ، ج 49 ، ص 299 - 300 .\r\nلازم به يادآورى است كه بر اساس روايات رسيده از اهل بيت عصمت عليهم السّلام امام را بايد امام معصوم غسل دهد و بر پيكرش نماز گزارد . روايتى كه شيخ صدوق در عيون اخبار الرضا ( ع ) ، ج 2 ، ص 271 - 274 نقل كرده گوياى آن است كه پيش از آن كه مأمون اقدام به غسل و كفن امام رضا ( ع ) بنمايد ، فرزند بزرگوار آن حضرت ، امام جواد ( ع ) بر بالين پدر حاضر شده آن حضرت را غسل داده و كفن نموده و بر پيكر مطهرش نمازگزارده است . ","page_name":" 209 ","page_number":207},
  {"content":"\r\n\r\nخلاصه\r\nهر چه از زمان ولايتعهدى امام رضا ( ع ) مىگذشت ، مأمون بيشتر احساس زيان و شكست مىكرد . ازاين رو براى مبارزه باسياستها وتدابير امام‌رضا ( ع ) دست به‌يك سلسله اقدامات مذبوحانه‌اى زد كه مهمترين آنها عبارت است از :\r\n1 - جلوگيرى از نشر فضائل امام ( ع ) در ميان مردم و بىاعتبار كردن شخصيت اجتماعى آن حضرت : تشكيل مجالس بحث و مناظره براى حضرت رضا ( ع ) با ارباب ملل مختلف از سوى دستگاه خلافت در همين راستا انجام مىگرفت .\r\n2 - پخش شايعات دروغين عليه امام ( ع ) : از قبيل اين كه آن بزرگواران فرموده‌اند : همهء مردم بردگان ما هستند و يا حليّت غنا از سوى آن حضرت .\r\n3 - وادار كردن امام رضا ( ع ) به عزيمت به سوى بغداد : تا از اين طريق آن حضرت را در چنگال سرسخت‌ترين دشمنان خود قرار دهد و خود را از دست او راحت كند .\r\nو سرانجام توطئه نهايى خود را عملى ساخت و امام ( ع ) را به طرز حيله گرانه‌اى در طوس به شهادت رسانيد . مشهور مورخان ، تاريخ شهادت امام ( ع ) را آخر ماه صفر سال 203 هجرى ذكر كرده‌اند .\r\nمأمون براى سرپوش نهادن به جنايت خود ، پس از شهادت امام رضا ( ع ) سينه چاك كرد و اشك ريخت ؛ سپس گروهى از سادات و هواداران امام ( ع ) را فراخواند و پيكر مطهر آن حضرت را به آنان نشان داد و چنين وانمود كرد كه حضرت رضا ( ع ) به مرگ طبيعى از دنيا رفته است . سپس براى جلوگيرى از هر گونه شورشى ، دستور داد جسد مطهر امام رضا ( ع ) را شبانه تجهيز كرده و دفن نمايند .\r\nپرسش\r\n1 - مأمون پس از رويارويى با سياستها و تدابير امام رضا ( ع ) در منصب ولايتعهدى دست به چه اقدامات مذبوحانه‌اى زد ؟\r\n2 - دو نمونه از شايعات دروغين دستگاه خلافت عباسى عليه امام رضا ( ع ) را بيان كنيد .\r\n3 - مجالس بحث و مناظره امام رضا ( ع ) با ارباب ملل مختلف از سوى مأمون با چه انگيزه‌اى تشكيل مىشد ؟\r\n4 - آخرين توطئه مأمون عليه امام رضا ( ع ) چه بود و در چه زمانى واقع شد ؟\r\n5 - مأمون پس از شهادت امام رضا ( ع ) دست به چه اقداماتى زد ؟\r\n\r\n","description":"","footnote":"","page_name":" 210 ","page_number":208},
  {"content":"\r\n\r\n\r\nدرس بيست و چهارم : : روضهء مطهّره\r\nحضرت على بن موسى الرّضا عليه‌السّلام هر چند به اجبار و اكراه مأمون از « مدينةالرسول » و جوار قبر مطهّر پيامبر ( ص ) به ايران احضار شد و در ميان چهارده گوهر عصمت و دوازده اختر امامت تنها خورشيد وجود عالمتاب او در سرزمين ايران طلوع و غروب كرد . آن چنان كه شاعر مىگويد :\r\nغَرِبَتْ فِى الشَّرْقِ شَمْسٌ فَلَها عَيْنى تَدْمَعُ ما رَأَيْنا قُطُّ شَمْساً غَرِبَتْ حَيْثُ تَطْلَعُ « 1 » \r\nغروب كرد در مشرق زمين ( ايران ) آفتابى كه ديدگان من بر آن اشك مىريزد ، و هرگز نديدم آفتابى را كه از جايى كه طلوع كرده است غروب كند .\r\nو بدين سان بذر ولايت اهل‌بيت رسول خدا ( ص ) كه از دوران حكومت علوى در سرزمين دل و جان ايرانيانِ حق طلب و خداجوى كاشته شده بود ، با تابش خورشيد ولايت و بارش باران عنايت رضوى به بارنشست و با پذيرش شرط توحيد كه از سوى امام رضا ( ع ) در نيشابور اعلام شد و در آن عصر در وجود خود آن گرامى متجلى بود به دژ امن الهى راه يافته از عذاب او ايمن گردند .\r\nاز اين رو ، مىتوان وجود مبارك آن امام همام را در سرزمين ايران - پس از نعمت اصل اسلام - از بزرگترين نعمتهاى الهى بر اين امّت دانست ، و از آنجا كه - به اعتقاد ما - امامان عليهم السّلام حيات و مرگشان - از آن جهت كه مورد نظر ماست - تفاوتى ندارد و آنان پس از مرگشان نيز با امتشان ارتباط ولايى دارند ، كلام و سخن آنان را مىشنوند ، از اعمال و حركاتشان آگاهى دارند ، به عرض ارادت و اخلاص آنان پاسخ مثبت مىدهند و . . . « 2 »  ما\r\n\r\n","description":"","footnote":" ( 1 ) - حضرت رضا ( ع ) ، فضل اللَّه كمپانى ، ص 270 .  ( 2 ) - در زيارت ، خطاب‌به اميرمؤمنان ( ع ) مىخوانيم : اشْهَدُ انَّكَ تَسْمَعُ كَلامى وَ تَشْهَدُ مَقامى وَ تَرُدُّ سَلامى ( ر . ك : مفاتيح‌الجنان ،\r\nزيارت مخصوص امير مؤمنان ( ع ) در روز مولود و بحار الانوار ، ج 97 ، ص 295 ) . يعنى گواهى مىدهم كه تو سخن مرا مىشنوى و مقام مرا مشاهده مىكنى و سلام مرا پاسخ مىدهى . ","page_name":" 211 ","page_number":209},
  {"content":"\r\n\r\nهم اكنون خود را در محضر آن بزرگوار مىبينيم و در برابرش احساس تعهد و مسؤوليت مىكنيم و او را حجت خدا و ناظر بر افكار و اعمال خود مىدانيم ، آن سان كه امت مسلمان در عصر آن حضرت چنين احساسى داشتند .\r\nپس از اين مقدمهء كوتاه بحث مربوط به حيات پس از شهادت امام رضا ( ع ) را تحت عنوان « روضهء مطهّره » در چند محور زير پى مىگيريم .\r\n\r\n1 - تاريخچهء بقعهء شريفه\r\nشهر مقدس مشهد كه هم اكنون از شهرهاى بزرگ ايران و مركز استان خراسان است در گذشته مزرعه و بوستانى به نام « سناباد » بود . بنا به نوشتهء حَمَوى در منطقه طوس دو روستاى به نسبت بزرگ وجود داشت . يكى « طابران » ناميده مىشد - كه در بيست ميلى شهر مشهد قرار دارد و آرامگاه حكيم ابوالقاسم فردوسى در آن جاست - و ديگرى « نوغان » - كه هم اكنون جزو مشهد و يكى از محلات آن به شمار مىرود . سناباد ، مزرعه و باغى در ناحيهء نوغان بود كه در ملكيت « حُمَيد بن قحطبه » حاكم منطقه خراسان در اوائل خلافت عباسيان قرار داشت و زمانىكه هارون در آن‌جا دفن‌شد ، مأمون بر روى قبر او بقعه‌اى ساخت كه به « بقعه هارونيّه » معروف بود ، و چون حضرت رضا ( ع ) شهيد شد ، مأمون آن حضرت را نيز در ناحيهء غرب قبر پدرش هارون - بطورى كه مرقد امام ( ع ) قبله قبر هارون قرار مىگرفت - دفن كرد و از آن پس ، بقعهء يادشده به « مشهدالرّضا ( ع ) » معروف شد و زيارتگاه ارادتمندان و شيفتگان اهل بيت گشت . « 1 » \r\nدر آغاز تا دوران صفويان در درون بقعه دو صندوق وجود داشت . يكى روى قبر حضرت رضا ( ع ) و ديگرى روى قبر هارون . « 2 » \r\nدر زمان سبكتكين ، مؤسس سلسلهء غزنويان كه در اصل غلامى ترك و متعصب بود ، به دستور وى خرابيهايى به بقعهء مباركه وارد آمد ، ولى پس از او پسرش سلطان محمود\r\n\r\n","description":"","footnote":" ( 1 ) - دائرة المعارف الاسلاميّة الشيعيّة ، ج 3 ، ص 387 .  ( 2 ) - همان . ","page_name":" 212 ","page_number":210},
  {"content":"\r\n\r\nغزنوى دستور داد بناى آن را تجديد كرده بارگاه با شكوهى بر آن بسازند . ابن اثير مىنويسد :\r\nسلطان محمود عمارت مشهد را در طوس كه در آن قبر على بن موسى الرّضا ( ع ) است تجديد نمود و عمارت و آبادانى آن را نيكو ساخت و آن بنايى بود كه پدرش سبكتكين آن را خراب كرده بود و مردم طوس هر كس را كه به زيارت آن مرقد شريف مىرفت مورد آزار قرار داده ، مانع زيارت او مىشدند .\r\nعلت اقدام محمود به تجديد بناى مرقد شريف اين بود كه شبى حضرت امير ( ع ) را در خواب ديد كه مىفرمود : « تا كى بايد چنين باشد ؟ » . او متوجه شد كه منظور حضرت ، تعمير و آبادانى بقعه منورهء رضوى است ؛ از اين رو به تعمير و تجديد بناى آن همّت گمارد . « 1 » \r\nسپس در زمان سلاجقه در جريان يورش تركان تاتار به مشهد ، بقعهء مباركه دچار خرابى شد كه در دوران سلطان سنجر سلجوقى و به دستور وى ، وزيرش شرف الدين ابوطاهر قمى آن را تعمير و ديوارهاى آن را با كاشيهاى قيمتى تزيين كرد . « 2 » \r\nدر حملهء مغول به ايران ، خطّهء خراسان از جمله آستان مقدس رضوى نيز از تعرض مهاجمان وحشى و خونخوار مغولى مصون نماند و آسيبهايى به آن واردآمد . ابن ابىالحديد مىنويسد :\r\nمغولها متوجه طوس شده آنجا را غارت كرده مردمش را به قتل رساندند و مشهدى را كه قبر على بن موسى الرضا ( ع ) و هارون در آن بود ويران ساختند . « 3 » \r\nدر عهد صفويّه ، تعميرات كاملى در روضهء منوره صورت گرفت ، ضريح ارزشمندى بر روى قبر مطهّر نصب شد و حرم توسعه يافت و رواقهايى بر آن افزوده شد و تزيينات زيادى در آن به عمل آمد ؛ « 4 »  ولى در سال 1330 هجرى قمرى آستان مقدس رضوى به وسيلهء سربازان روسى به توپ بسته شد و بخشهايى از آن ويران گشت كه يك سال بعد توسط نيّرالدوله والى وقت خراسان ، ترميم و تعمير شد . « 5 » \r\n\r\n","description":"","footnote":" ( 1 ) - كامل ، ابن اثير ، ج 9 ، ص 401 .  ( 2 ) - دائرة المعارف الاسلاميّة الشيعيّة ، ج 3 ، ص 388 .  ( 3 ) - شرح نهج البلاغه ، ج 8 ، ص 235 .  ( 4 ) - دائرة المعارف الاسلاميّة الشيعيّة ، ج 3 ، ص 388 .  ( 5 ) - حضرت رضا ( ع ) ، فضل اللّه كمپانى ، ص 273 . ","page_name":" 213 ","page_number":211},
  {"content":"\r\n\r\n\r\nكرامات روضهء رضويّه\r\nاز زمانى كه امام رضا ( ع ) در قريهء سناباد خراسان مدفون گشت ، حدود 1213 سال مىگذرد . در طول اين‌مدت ، قبرمطهّر آن گرامى همواره مزار و مطاف عاشقان و شيفتگان اهل بيت ( ع ) بوده كه نه تنها از نقاط مختلف ايران اسلامى بلكه از اطراف و اكناف جهان اسلام به زيارت مرقد شريفش مىشتافته‌اند .\r\nكراماتى كه در طول اين مدت در روضهء مطهره روى داده و افراد مختلف آنها را نقل كرده و در منابع معتبر ثبت شده و درميان‌مردم ، معروف ومشهور است فزون از حدّ شمارش‌است .\r\nروضهء رضويه در طول تاريخ همواره ملجأ درماندگان و پناهگاه بيچارگان و نقطهء اميد افراد از همه جا رانده شده بوده است كه در صورت برخوردارى از شرايط توسل ، حاجت برآمده و خشنود از نزد آن حضرت بازمىگشتند . شيخ طبرسى مىنويسد :\r\nامّا آنچه كه بعد از وفات آن حضرت از بركت مشهد مقدس او براى مردم آشكار گشته و نشانه‌ها و شگفتيهايى كه عام و خاص آنها را مشاهده كرده و مخالف و موافق بر آن اعتراف نمود ، بيرون از حدّ شمارش است . به بركت روضهء مطهّره كور مادرزاد و افراد مبتلا به پيسى شفا يافته ، دعاها مستجاب شده ، حاجات ، برآمده و گرفتاريهاى زيادى بر طرف شده است ، و ما بسيارى از اين كرامات را مشاهده كرديم و به صحت آن يقين حاصل نموديم و به علمى دست يافتيم كه هيچ گونه شك و ترديدى در آن راه ندارد . « 1 » \r\nبيان همهء كراماتى كه از روضهء مطهره رضوى آشكار گشته نه در توان ماست و نه محدوديت اين سلسله درسها امكان آن را به ما مىدهد ؛ از اين رو ، ما تنها به دو مورد از\r\n\r\n","description":"","footnote":" ( 1 ) - اعلام الورى ، ص 326 . شيخ حرّ عاملى ، صاحب وسائل الشيعه پس از نقل اين سخن از طبرسى مىنويسد : من نيز در طول مدت 26 سالى كه افتخار مجاورت مشهد الرّضا ( ع ) را داشتم شاهد بسيارى از اين كرامات بودم و بر حصول آنها يقين پيدا كردم آن چنان كه طبرسى مشاهده‌كرده و يقين حاصل نموده‌است ، و اخبارى كه در اين رابطه شنيده‌ام فزون ازحدّ تواتر است و در خاطر ندارم كه در مشهدالرّضا ( ع ) دعايى كرده باشم و به واسطهء او از خداوند طلب حاجتى كرده باشم كه حاجتم برآورده نشده باشد ( اثبات الهداة ، ج 3 ، ص 298 ) . شيخ عباس قمى پس از نقل سخنان اين دو عالم بزرگوار مىافزايد : من نيز در مدت مجاورتم در مشهد مقدس بويژه در اين تاريخ يعنى شوال سال 1343 هجرى قمرى بسيارى از اين كرامات را مشاهده كردم و يقين و علم پيدا كردم ؛ علمى كه شك و ترديد در آن راه نمىيابد ( الانوار البهيّة ، ص 206 ) . ","page_name":" 214 ","page_number":212},
  {"content":"\r\n\r\nسيزده موردى كه شيخ صدوق ذكر كرده است اشاره مىكنيم .\r\nابوطالب ، حسين بن عبدالله طايى مىگويد : از ابو منصور بن عبدالرّزاق شنيدم كه به حاكم طوس - معروف به بيوردى - مىگفت : آيا فرزندى دارى ؟ او گفت : ندارم . ابو منصور گفت : چرا به مشهد الرّضا ( ع ) نمىروى و از خداوند طلب فرزند نمىكنى ؟ من در كنار قبر آن حضرت از خداوند حاجتهايى خواسته‌ام كه خداوند همه آنها را برآورده است .\r\nحاكم طوس مىگويد : من به حرم مطهّر امام رضا ( ع ) رفتم و در كنار قبر شريفش از خداوند فرزندى خواستم . پروردگار به من پسرى عنايت كرد .\r\nمن نزد ابو منصور رفتم و به او گفتم : خداوند در مشهد حضرت رضا ( ع ) دعاى مرا اجابت كرد و به من فرزندى بخشيد و مرا گرامى داشت . « 1 » \r\nابو نصر نيشابورى مىگويد :\r\nدچار بيمارى سختى شدم به حدّى كه از سخن گفتن بازماندم . تصميم گرفتم به زيارت امام رضا ( ع ) بروم و از خدا بخواهم بيمارىام را بهبودى بخشد و زبانم را بگشايد .\r\nپس از تشرف به حرم و زيارت حضرت رضا ( ع ) دربالاى سرش دو ركعت نماز گزاردم . آن گاه به سجده رفتم و در سجده بسيار تضرّع و زارى نمودم و از صاحب قبر خواستم كه از من نزد خداوند شفاعت كند كه خداوند مرض مرا بهبودى بخشد و گره زبانم را بگشايد .\r\nدر سجده به خواب رفتم . در خواب ديدم قبر شكافت و مردى كامل و گندمگون از آن بيرون آمد و نزديك من قرار گرفت و گفت : اى ابو نصر ! بگو لا إله الّا اللّه .\r\nبه اشاره به او فهماندم كه زبانم بسته است .\r\nدر اين هنگام فرياد زد : مگر منكر قدرت خداوند هستى ! بگو : لا إله الّا اللّه . پس از اين زبانم باز شد و گفتم : لا إله الّا اللّه و بدين ترتيب ( به بركت امام رضا ( ع ) ) سنگينى و لكنت زبانم بطور كامل از بين رفت و من راحت شدم . « 2 » \r\n\r\nزيارت\r\nحقيقت زيارت حضور « زائر » در مشهد « مَزور » و تجليل و تكريم اوست .\r\n\r\n","description":"","footnote":" ( 1 ) - عيون اخبار الّرضا ( ع ) ، ج 2 ، ص 312 .  ( 2 ) - عيون اخبار الرّضا ( ع ) ، ج 2 ، ص 315 . ","page_name":" 215 ","page_number":213},
  {"content":"\r\n\r\nزيارت ، ديدارى است مشتاقانه با آن كس كه دوستش داريم و گرامىاش مىشماريم .\r\nزيارت ، ايجاد ارتباط قلبى و معنوى « زائر » با اولياء و حجتهاى الهى است .\r\nزيارت ، اعلام حيات جاودانهء « مزور » توسط « زائر » است ؛ چه آن كه اگر او را مردهء بىخاصيّت مىپنداشت به ديدارش نمىشتافت و به آستانش توسل نمىجست و به محضرش سلام نمىداد .\r\nزيارت ، وفاى به عهدى است كه هر مأمومى با امام خود بسته است . در حديثى از حضرت رضا ( ع ) نقل شده است :\r\n« انَّ لِكُلِّ امامٍ عَهْداً فى عُنُقِ اوْلِيائِه وَ شيعَتِه وَ انَّ مِنْ تَمامِ الْوَفاءِ بِالْعَهْدِ زِيارَةُ قُبُورِهِمْ فَمَنْ زارَهُمْ رَغْبَةً فى زِيارَتِهِمْ وَ تَصْديقاً بِما رَغِبُوا فيهِ كانَ أَئِمَّتُهُمْ شُفَعائَهُمْ يَوْمَ الْقِيامَةِ . » « 1 » \r\nبراى هر امامى در گردن دوستان و شيعيانش پيمانى است . وفاى به اين پيمان وقتى تمام و كامل است كه قبرهايشان زيارت شود . كسى كه امامان را مشتاقانه زيارت كند و آنچه را كه مورد خواست و رغبت آنان بوده تصديق نمايد ، آنان در روز رستاخيز شفيع او خواهند بود .\r\nاين روايت شريف علاوه بر آن كه زيارت امامان ( ع ) را متمّم و مكمّل وفاى عهدى مىداند كه مأموم با امام خود بسته است ، به دو شرط اساسى زيارت اشاره كرده است .\r\nنخست آن كه زيارت بايد با شوق و رغبت - كه ثمرهء معرفت كامل به مزور و مفترض‌الطاعة دانستن اوست - باشد ؛ و ديگر آن كه آنچه مورد خواست و رغبت « مَزُور » است بايد مورد تصديق و پذيرش « زائر » باشد .\r\nاگر زيارت قبور اولياء الهى با شوق و معرفت انجام گيرد تأثير شگرفى در غفلت‌زدايى از روح انسان و جلوگيرى از فروافتادن « زائر » در دام ماديات و خودپرستى خواهد داشت ؛ چه آن كه بارگاه ملكوتى آنان محلّ نزول رحمت خدا ، جايگاه آمد و شد فرشتگان الهى ، معبد صالحان ، مقصد عارفان و مصداق كامل اين سخن الهى است :\r\n\r\n","description":"","footnote":" ( 1 ) - وسائل الشيعه ، ج 10 ، ص 253 . ","page_name":" 216 ","page_number":214},
  {"content":"\r\n\r\n« فى بُيُوتٍ اذِنَ اللَّهُ انْ تُرْفَعَ وَ يُذْكَرَ فيهَا اسْمُهُ » « 1 » \r\nدر خانه‌هايى كه خداوند اذن فرموده آن را بزرگ شمرند و قدر آن بلند دارند ؛ خانه‌هايى كه نام خدا در آنها برده مىشود .\r\n\r\nفضيلت زيارت امام رضا ( ع )\r\nآن گونه كه از روايات استفاده مىشود ، بعد از زيارت سيدالشّهدا ( ع ) بيشترين سفارش و تأكيد نسبت به زيارت امام رضا ( ع ) شده است . علّت آن شايد دورى مرقد مطهّر آن حضرت از خاستگاه اسلام و موطن پيامبر و ائمه ( ع ) يعنى مكّه و مدينه باشد . دورى راه ، دشوارى مسافرت ، هزينه‌هاى مالى كه نياز داشته و خطراتى كه احتمال مىرفته و . . . موجب آن بود كه در ترغيب و تشويق به زيارت پيشواى هشتم توصيه و تأكيد بيشترى بشود .\r\nعلاوه بر آن كه زيارت امام رضا ( ع ) در مقايسه با امامان پيشين ويژگى ديگرى نيز دارد و آن اين كه معتقدان به امامت آن حضرت و زائران قبر مطهرش قائل به امامت همهء امامان ( ع ) هستند بر خلاف زائران امامان پيش از آن حضرت كه چه بسا شيعه اثنى عشرى نباشند مثل زيديّه ، اسماعيليّه ، واقفيّه و . . . . « 2 »  از اين جهت براى زائران آستان مقدس آن گرامى فضيلت و ثواب‌بيشترى ذكرشده‌است . اينك چند حديث‌از چند معصوم در فضيلت زيارت آن‌حضرت :\r\n1 - رسول خدا ( ص ) :\r\n« سَتُدْ فَنُ بَضْعَةٌ مِنى بِارْضِ خُراسانَ لايَزُورُها مُؤْمِنٌ الّا اوْجَبَ اللَّهُ عَزَّوَجَلَّ لَهُ\r\nالْجَنَّةَ وَ حَرَّمَ جَسَدَهُ عَلَى النَّارِ » « 3 » \r\nبه زودى پاره تن من در سرزمين خراسان دفن خواهد شد . مؤمنى او را زيارت نمىكند مگر\r\n\r\n","description":"","footnote":" ( 1 ) - نور ( 24 ) ، آيهء 36 . در روايتى آمده است : زمانى رسول خدا ( ص ) اين آيه را خواند . مردى برخاست و پرسيد : اى رسول خدا ! منظور از بيوت ، كدام بيوت است ؟ فرمود : بيوت انبياء . ابوبكر برخاست و گفت : يا رسول اللّه ! لابدّ از جملهء اين بيوت ، بيت على و فاطمه است ؟ فرمود : بلى ( بلكه ) از بهترين آنهاست ( الدّر المنثور ، ج 6 ، ص 203 ) . نزديك به اين مضمون از طريق شيعه نيز نقل شده است ( ر . ك : الميزان ، ج 15 ، ص 143 ) .  ( 2 ) - علّامه مجلسى در بحارالانوار ، ج 99 ، ص 39 ، ذيل حديث رديف 35 به اين نكته اشاره كرده است .  ( 3 ) - بحارالانوار ، ج 99 ، ص 31 . ","page_name":" 217 ","page_number":215},
  {"content":"\r\n\r\nآنكه خداوند بهشت را بر او واجب و جسدش را بر آتش ، حرام مىگرداند .\r\n2 - امير مؤمنان ( ع ) :\r\nبه زودى يكى از فرزندان من در سرزمين خراسان به ستم به وسيلهء سمّ كشته مىشود كه نامش نام من و نام پدرش نام فرزند عمران « موسى » است . هر كس او را در غربتش زيارت كند خداوند گناهان گذشته و آيندهء او را مىآمرزد هر چند به مقدار عدد ستارگان و قطرات باران و برگهاى درختان باشد . « 1 » \r\n3 - امام صادق ( ع ) :\r\nنوه من در سرزمين خراسان در شهرى كه « طوس » گفته مىشود كشته خواهد شد . كسى كه او را زيارت كند در حالى كه عارف به حقش باشد ، در روز رستاخيز دست او را مىگيرم و وارد بهشت مىكنم هر چند مرتكب گناه كبيره شده باشد .\r\n( راوى مىگويد : ) عرض كردم : جانم به فدايت ! منظور از شناخت حقّ او چيست ؟ فرمود : بداند كه او مفترض الطّاعه ، غريب و شهيد است . كسى كه او را با چنين شناختى زيارت كند خداوند به وى پاداش هفتاد شهيدى را عطا مىكند كه در محضر رسول خدا به شهادت رسيده‌اند . « 2 » \r\n4 - امام كاظم ( ع ) :\r\nفرزندم على به ستم به وسيله سمّ كشته مىشود و در طوس در كنار هارون دفن مىگردد .\r\nكسى كه او را زيارت كند همچون كسى است كه رسول خدا ( ص ) را زيارت كرده باشد . « 3 » \r\n5 - امام رضا ( ع ) :\r\nدر خراسان بقعه‌اى است ؛ زمانى فرا مىرسد كه محل آمد و شد ملائكه خواهد بود ؛ بگونه‌اى كه پيوسته - تا نفح صور - گروهى از آسمان فرود مىآيند و گروهى صعود مىكنند .\r\nگفته شد : يا بن رسول اللّه ! اين ، كدام بقعه است ؟ فرمود : بقعه‌اى است در سرزمين طوس ؛ سوگند به خدا آن باغى از باغهاى بهشت است . كسى كه مرا در آن بقعه زيارت كند مانند كسى است كه پيامبر ( ص ) را زيارت كرده باشد و خداوند پاداش هزار حج مبرور و هزار عمره\r\n\r\n","description":"","footnote":" ( 1 ) - بحارالانوار ، ج 99 ، ص 34 .  ( 2 ) - همان ، ص 35 .  ( 3 ) - همان ، ص 38 . ","page_name":" 218 ","page_number":216},
  {"content":"\r\n\r\nمقبول به او خواهد داد و در روز رستاخيز من و پدرانم شفيعان او خواهيم بود . « 1 » \r\nامام رضا ( ع ) :\r\n« مَنْ زارَنى عَلى بُعْدِ دارى ، اتَيْتُهُ يَوْمَ الْقِيامَةِ فى ثَلاثِ مَواطِنَ حَتَّى اخَلِّصَهُ مِنْ اهْوالِها : اذا تَطايَرَتِ الْكُتُبُ يَميناً وَ شِمالًا ، وَ عِنْدَ الصِّراطِ ، وَ عِنْدَ الْميزانِ » « 2 » \r\nكسى كه مرا با دورى را هم زيارت كند روز رستاخيز در سه موقف به يارى او خواهم شتاف تا او را از بيمها و وحشتهاى آن سه موطن رهايى بخشم : هنگام در دست گرفتن نامهء عمل ، و نزد صراط و نزد ميزان ( و رسيدگى به اعمال ) .\r\n7 - امام جواد ( ع ) :\r\n« مَنْ زارَ قَبْرَ ابى بُطُوسٍ غَفَرَاللَّهُ لَهُ ما تَقَدَّمَ مَنْ ذَنْبِه وَ ما تَأَخَّرَ وَ بَنى لَهُ مِنْبَراً حِذاءَ مِنْبَرِ رَسُول‌ِاللَّهِ وَ عَلِىٍّ عَلَيْهِمَاالسَّلامُ حَتَّى يَفْرُغَ اللَّهُ مِنْ حِسابِ الْخَلايِقِ » « 3 » \r\nكسى كه قبر پدرم را در طوس زيارت كند خداوند گناهان گذشته و آينده او را مىبخشد و براى او منبرى در مقابل منبر رسول خدا ( ص ) و على ( ع ) نصب خواهد كرد تا زمانى كه خداوند از حساب بندگان فارغ شود .\r\n8 - امام هادى ( ع ) :\r\n« اهْلُ قُمْ وَ اهْلُ آبَة الْمَغْفُورُ لَهُمْ لِزِيارَتِهِمْ لِجَدّى عَلِىِّ بْنِ مُوسَى الرِّضا ( ع ) بِطُوسٍ ، الا وَ مَنْ زارَهُ فَاصابَهُ فى طَريقِه قَطَرٌ مِن‌َالسَّماءِ حَرَّمَ اللَّهُ جَسَدَهُ عَلَى النَّارِ » « 4 » \r\nمردم قم و آبه « 5 »  به خاطر ( توفيق ) زيارت جدّم على بن موسى الرضا ( ع ) در طوس بخشيده الهى هستند . آگاه باشيد كسى كه او را زيارت كند و در مسير زيارت آسيبى به او برسد خداوند بدنش را بر آتش حرام خواهد كرد .\r\n\r\n","description":"","footnote":" ( 1 ) - بحارالانوار ، ج 99 ، ص 31 .  ( 2 ) - همان ، ص 34 .  ( 3 ) - همان ، ص 41 .  ( 4 ) - همان ، ص 38 .  ( 5 ) - آبه يا آوه ، شهرى كهن نزديك ساوه ، اكنون روستايى است از دهستان جعفر آباد در جنوب شهرستان ساوه در استان مركزى ( دائرة المعارف بزرگ اسلامى ، ج 2 ، ص 247 ) . ","page_name":" 219 ","page_number":217},
  {"content":"\r\n\r\nخلاصه\r\nاز ميان معصومين ( ع ) تنها خورشيد وجود امام رضا ( ع ) در ايران ، طلوع و غروب كرد .\r\nبقعهء شريف رضوى در طول تاريخ دستخوش خرابيها و تعمريرات فراوانى شده است .\r\nقبر مطهّر رضوى در طول تاريخ منشأ بروز كرامات فراوانى بوده است كه افراد مورد اعتماد آنها را نقل كرده و در ميان مردم معروف و مشهور مىباشد .\r\nزيارت به معناى حضور « زائر » در محضر « مزور » و عرض ارادت و اخلاص به پيشگاه اوست .\r\nزيارت امامان ( ع ) اگر با شرايط آن انجام گيرد ، شفاعت آن بزرگواران را در پى خواهد داشت .\r\nبعد از زيارت امام حسين ( ع ) ، ظاهراً بيشترين توصيه و تأكيد نسبت به زيارت امام رضا ( ع ) شده است . روايات زيادى از معصومين ( ع ) از جمله : رسول خدا ( ص ) ، اميرمؤمنان ، امام صادق ، امام كاظم ، امام رضا ، امام جواد و امام هادى عليهم السّلام در فضيلت زيارت پيشواى هشتم ( ع ) رسيده است . در اين روايات ، بهشت ، آمرزش گناهان گذشته و آينده ، ديدار امامان در مواقف وحشتناك قيامت و شفاعت آن بزرگواران به عنوان پاداش زيارت حضرت رضا ( ع ) ذكر شده است .\r\nپرسش\r\n1 - سابقهء تاريخى مشهد الرّضا ( ع ) را به اختصار بيان كنيد .\r\n2 - بقعهء شريف حضرت رضا ( ع ) در طول تاريخ دستخوش چه تحولات و تغييراتى شده است ؟\r\n3 - يك نمونه از كرامات روضهء مطهّره رضوى را ذكر كنيد .\r\n4 - حقيقت زيارت چيست و شرايط آن كدام است ؟\r\n5 - در روايات اسلامى چه فضيلتها و پاداشهايى براى زيارت امام رضا ( ع ) ذكر شده است ؟\r\n\r\n","description":"","footnote":"","page_name":" 220 ","page_number":218},
  {"content":"\r\n\r\n\r\n« منابع و مآخذ »\r\nقرآن مجيد .\r\nاثبات الهداة ، شيخ حرّ عاملى .\r\nاثبات الوصيّه ، مسعودى ، منشورات الرّضى ، قم .\r\nارشاد ، شيخ مفيد ، مؤسسه اعلمى ، بيروت .\r\nاخبار و آثار حضرت امام رضا ( ع ) ، عزيزاللّه عطاردى ، كتابخانه صدر .\r\nالامام على الرّضا ( ع ) وليعهد المأمون ، عبدالقادر احمد يوسف ، مطبعة المعارف ، بغداد .\r\nالاعلام ، خير الدين زركلى ، دارالعلم ، بيروت ، 1989 م .\r\nالاخبار الطّوال ، دينورى ، منشورات الرّضى ، قم .\r\nالانوار البهيّة ، محدّث قمى ، منشورات الرّضى ، قم ، 1364 ه . ش .\r\nاعلام الورَى ، امين الاسلام فضل بن حسن طبرسى ، دارالكتب الاسلاميّه ، تهران .\r\nبحارالانوار ، علّامه مجلسى ، مؤسسة الوفاء ، بيروت ، 1405 ه . ق .\r\nالبداية والنهاية ، ابن كثير ، دارالكتب العلميّة ، بيروت ، 1405 ه . ق .\r\nپيشواى هشتم شيعيان ، محمد باقر ساعدى .\r\nتاريخ الاسلام ، حسن ابراهيم حسن ، مكتبة النّهضة المصرية ، الطبعة السابعه ، 1964 م .\r\nتاريخ ابن خلدون ، عبدالرّحمان بن محمّد بن خلدون ، مؤسّسة الاعلمى ، بيروت .\r\nتاريخ التّمدّن الاسلامى ، جرجى زيدان ، دارالهلال ، مصر ، 1958 م .\r\nتاريخ الخلفاء ، جلال الدين سيوطى ، منشورات الرضى ، قم .\r\nتاريخ سيستان ، مؤلف معلوم نيست ، مؤسّسه خاور ، تهران ، 1341 .\r\nتاريخ طبرى ، محمّد بن جرير طبرى ، دارالمعارف ، مصر ، 1960 م .\r\nتحف العقول ، ابن شعبه حرّانى ، مؤسّسة الاعلمى ، بيروت ، 1394 ه . ق .\r\n\r\n","description":"","footnote":"","page_name":" 221 ","page_number":219},
  {"content":"\r\n\r\nتذكرة الخواص ، ابن جوزى ، مؤسّسة اهل البيت ، بيروت .\r\nتفسير العيّاشى ، محمد بن مسعود عيّاش سلمى ، المكتبة العلميّة الاسلاميّة ، تهران .\r\nتلخيص الشافى ، شيخ طوسى ، منشورات عزيزى ، قم ، 1394 ه . ق .\r\nالتنبيه و الاشراف ، مسعودى ، مؤسسه نشر منابع الثقافة الاسلاميّة ، قم .\r\nتنقيح المقال ، عبداللّه مامقانى ، مطبعة المرتضويّه ، نجف .\r\nثواب الاعمال و عقاب الاعمال ، شيخ صدوق ، ترجمه على اكبر غفارى ، كتابفروشى صدوق ، تهران .\r\nجلاء العيون ، سيد عبداللّه شبّر ، مكتبة بصيرتى ، قم .\r\nحضرت رضا ( ع ) ، فضل اللّه كمپانى ، انتشارات مفيد ، تهران ، 1355 .\r\nالحياة السّياسيّة للامام الرّضا ( ع ) ، جعفر مرتضى العاملى ، جامعة المدرسين ، قم .\r\nخدمات متقابل اسلام و ايران ، شهيد مطهرى ، انتشارات صدرا ، 1362 .\r\nالدّرّ المنثور ، جلال الدين سيوطى ، دارالفكر ، بيروت ، 1403 ه . ق .\r\nدائرة المعارف الاسلاميّة الشيعيّة ، حسن امين ، دارالتعارف ، بيروت 1401 ه . ق .\r\nدائرة المعارف بزرگ اسلامى ، زير نظر كاظم موسوى بجنوردى ، مركز دائرة المعارف بزرگ اسلامى ، تهران ، 1368 .\r\nدلائل الامامه ، محمد بن جرير بن رستم طبرى ، منشورات الرّضى ، قم .\r\nرجال كشى ، مؤسسهء آل البيت ، قم .\r\nالسيرة النبوية ، ابن هشام ، داراحياء التراث العربى ، بيروت .\r\nالسّيرة الحلبيّة ، على بن برهان الدين حلبى ، مكتبة الاسلاميّة ، بيروت .\r\nسيرى در سيرهء ائمهء اطهار ، شهيد مطهّرى ، انتشارات صدرا ، 1367 ه . ش .\r\nشرح نهج البلاغه ، ابن ابى الحديد ، داراحياء التّراث العربى ، بيروت .\r\nالصلّة بين التصوّف و التّشيع ، دكتر كامل مصطفى الشّيبى ، دارالمعارف ، مصر .\r\nعصر المأمون ، دكتراحمد فريد رفاعى .\r\nعقد الفريد ، احمد بن محمد بن عبد ربّهء اندلسى ، دارالكتاب العربى ، 1403 ه . ق .\r\nعيون اخبار الرّضا ( ع ) ، شيخ صدوق ، مؤسسة الاعلمى ، بيروت ، 1404 ه . ق .\r\nالغيبة ، شيخ طوسى ، مكتبة نينوا ، تهران .\r\nالغيبة ، نعمانى ، مكتبة الصّدوق ، تهران .\r\n\r\n","description":"","footnote":"","page_name":" 222 ","page_number":220},
  {"content":"\r\n\r\nالفخرى ، ابن طقطقى ، دار بيروت للطباعة والنشر ، 1400 ه . ق .\r\nفرائد السمطين ، ابراهيم بن محمّد جوينى خراسانى ، مؤسسّة المحمودى ، بيروت ، 1398 ه . ق .\r\nفدك فى التاريخ ، محمد باقر الصدر ، دارالكتاب ، قم .\r\nفرق الشيعه ، نوبختى ، مطبعة الحيدرية ، نجف اشرف ، 1388 ه . ق .\r\nالفصول المهمة ، ابن صباغ مالكى ، مطبعة الاعلمى ، تهران .\r\nقرب الاسناد ، عبدالله بن جعفر حميرى ، مؤسّسة آل البيت ، قم ، 1413 ه . ق .\r\nكافى ( اصول و فروع ) ، محمد بن يعقوب كلينى ، مكتبة الاسلاميّة ، تهران ، 1388 ، ه . ق .\r\nكامل ، ابن اثير ، دار صادر بيروت ، 1402 ه . ق .\r\nكشف الغمّه ، على بن عيسى اربلى ، سوق الجامع ، تبريز .\r\nمسند الامام الرّضا ( ع ) ، عطاردى خبوشانى ، مكتبة الصدوق ، تهران ، 1392 ه . ق .\r\nالمصباح ، كفعمى ، دارالكتب العلميّة ، قم .\r\nمعجم رجال الحديث ، سيد ابوالقاسم خويى ، منشورات مدينة العلم ، قم .\r\nالملل و النّحل ، شهرستانى ، دارالمعرفة ، بيروت ، 1400 ه . ق .\r\nمناقب آل ابى طالب ، ابن شهر آشوب ، كتابفروشى مصطفوى ، قم .\r\nمعجم البلدان ، شهاب الدين ، ياقوت بن عبداللّه حموى ، دار صادر بيروت .\r\nمكارم الاخلاق ، حسن بن فضل طبرسى ، مؤسّسة الاعلمى ، بيروت ، 1392 ه . ق .\r\nمفاتيح الجنان ، محدّث قمى .\r\nمجموعهء آثار اولين كنگره جهانى حضرت رضا ( ع ) ، كنگره جهانى حضرت رضا ( ع ) ، 1365 .\r\nمجموعة الآثار اولين كنگره جهانى حضرت رضا ( ع ) ، كنگره جهانى حضرت رضا ( ع ) ، 1406 ه . ق .\r\nمجموعه آثار دومين كنگره جهانى حضرت رضا ( ع ) ، كنگره جهانى حضرت‌رضا ( ع ) ، 1366 ه . ش .\r\nمروج الذّهب ، مسعودى ، دارالهجرة ، قم ، 1404 ه . ق .\r\nالميزان ، علّامهء طباطبايى ، مؤسّسة الاعلمى ، بيروت ، 1393 ه . ق .\r\nمقاتل الطالبيين ، ابوالفرج اصفهانى ، منشورات الرّضى ، قم .\r\nنورالابصار ، شبلنجى ، منشورات الشريف الرّضى ، قم .\r\nوسائل الشيعه ، شيخ حرّ عاملى ، مكتبة الاسلاميّة ، طهران ، 1401 ه . ق .\r\n\r\n\r\n","description":"","footnote":"","page_name":" 223 ","page_number":221}
  ]