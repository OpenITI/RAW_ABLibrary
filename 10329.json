[
  {"content":"\r\n\r\nاصول فقه نوين\r\nجلد اول\r\nقواعد عامه دلالت لفظى\r\nاستاد آية الله محسن اراكى\r\n\r\n","description":"","footnote":"","page_name":" 1 ","page_number":1},
  {"content":"\r\n . \r\n","description":"","footnote":"","page_name":" 2 ","page_number":2},
  {"content":"\r\n\r\nبسم الله الرحمن الرحيم\r\n\r\n","description":"","footnote":"","page_name":" 3 ","page_number":3},
  {"content":"\r\n\r\nسرشناسه : اراكى ، محسن ، 1334\r\nعنوان و نام پديدآور : اصول فقه نوين / محسن اراكى\r\nمشخصات نشر : قم - مجمع الفكر الاسلامى - 1389\r\nمشخصات ظاهرى : ج . شابك : 5 - 20 - 6223 - 600 - 978\r\nوضعيت فهرستنويسى : فيپا\r\nمندرجات : ج . قواعد عامه دلالت لفظى\r\nموضوع : اصول فقه\r\nرده بندى كنگره : 61389 الف 43 الف / 155 BP\r\nرده بندى ديويى : 31 / 297\r\nشماره كتابشناسى ملى : 2125780\r\nمجمع الفكر الاسلامى\r\nنام كتاب : اصول فقه نوين\r\nمؤلف : آية الله محسن اراكى\r\nناشر : مجمع الفكر الاسلامى\r\nچاپ : اول / 1389 ش - 1431 ه‍\r\nچاپخانه : شريعت\r\nشمارگان : 1000 نسخة\r\nشابك : 5 - 20 - 6023 - 600 - 978\r\n\r\n","description":"","footnote":"","page_name":" 4 ","page_number":4},
  {"content":"\r\n . \r\n","description":"","footnote":"","page_name":" 5 ","page_number":5},
  {"content":"\r\n . \r\n","description":"","footnote":"","page_name":" 6 ","page_number":6},
  {"content":"\r\n . \r\n","description":"","footnote":"","page_name":" 7 ","page_number":7},
  {"content":"\r\n . \r\n","description":"","footnote":"","page_name":" 8 ","page_number":8},
  {"content":"\r\n . \r\n","description":"","footnote":"","page_name":" 9 ","page_number":9},
  {"content":"\r\n . \r\n","description":"","footnote":"","page_name":" 10 ","page_number":10},
  {"content":"\r\n . \r\n","description":"","footnote":"","page_name":" 11 ","page_number":11},
  {"content":"\r\n . \r\n","description":"","footnote":"","page_name":" 12 ","page_number":12},
  {"content":"\r\n\r\n\r\nپيش‌درآمد\r\nالحمدُ الله ربّ العالمين ، والصلاعلى محمّد وآله الطاهرين .\r\nدانش اصول فقه به عنوان « منطق استنباط حكم شرعى » گذشته از جايگاه ويژه‌اى كه در مجموعهء علوم اسلامى دارد ، كاربرى ويژه و به سزايى - به خصوص بخش مربوط به منطق دلالت آن - در ساير علوم متنى ؛ اعم از : ادبيات ، فلسفه‌هاى عام ، فلسفه‌هاى خاص ؛ نظير : فلسفه زبان ، فلسفهء فهم ، حقوق ، معناشناسى ، باستان‌شناسى و . . . دارد ، و از اين روى يكى از زنده‌ترين و بينادىترين عرصه‌هاى دانش‌پژوهى به ويژه دانش‌پژوهى حوزوى به شمار مىآيد .\r\nدر سال‌هاى اخير ، به دليل تحوّلى كه در نتيجهء انقلاب اسلامى و پس‌رخدادهاى آن در مجموعهء رويكردهاى پژوهش‌هاى دينى به ويژه اسلامى - و در حوزهء علوم انسانى به‌طور عموم - به وجود آمد ، و پرسش‌ها و چالش‌هاى نوين و فراوانى كه در عرصه‌هاى گوناگون علمى مربوط به جهان ، و انسان جامعه و فرد ، و روابط اجتماعى ، سياسى ، فرهنگى ، اقتصادى و ادارى و غيره ، رخ نمود ، نقش محورى و بنيادين علم اصول به عنوان منطق دلالت و استنباط در حوزه مسايل دينى كه مدخل اصلى نظريه‌پردازى دينى را تشكيل مىدهد بيش از هر زمان ديگر جلوه كرد .\r\nضرورت نوپردازى بخش‌هايى از علم اصول به ويژه آنچه مربوط به منطق دلالت لفظى ، و قواعد استدلال عقلى در حوزهء استنباط است ، و ابداع منطق نوين استنباط فقه اجتماعى به منظور پاسخگويى به پرسش‌هاى حوزهء نظام‌هاى اجتماعى ، و غنىسازى بنيهء نظريه‌پردازى فقهى در رويارويى با چالش‌هاى نوين در عرصه‌هاى گوناگون فقه زندگى ، تلاشى نو در جهت بازپردازى مسايل علم اصول مىطلبيد كه ضمن صيانت از اصالت\r\n\r\n","description":"","footnote":"","page_name":" 13 ","page_number":13},
  {"content":"\r\n\r\nعلمى اين دانش سترگ و بنيادين و پاسدارى از دست‌آوردهاى شگرف محققان و انديشمندان مبتكر و بديع انديش اين علم ، بتواند گامى هر چند كوتاه در جهت فعال‌سازى قضاياى اين علم در جهت پاسخگويى به انتظارات جامعهء معاصر از دين و پژوهش‌هاى فقهى باشد .\r\n« اصول فقه نوين » تلاشى متواضعانه در اين راستاست . در اين تلاش علمى ، سعى بر اين است تا با بهره‌گيرى از دست‌آوردهاى پرمايه‌اى كه در دوران خيزش اخير اين علم بدست تواناى شيخ اعظم ( قدس سره ) و سپس آخوند خراسانى ( قدس سره ) پديد آمد و علم اصول را شكوفا نمود و پس از آن ، با تلاش نوابغ بزرگ سه‌گانه‌اى كه سهم وافرى در اغناى علم اصول در قرن اخير داشته‌اند ؛ يعنى : محقّق بزرگ نائينى ( قدس سره ) ، و متفكّر ژرف‌انديش محقّق عراقى ( قدس سره ) ، و نابغهء تفكّر و تحقيق محقّق اصفهانى ( قدس سره ) ، و از آن پس ، با پژوهش‌هاى محققانهء دو انديشمند بزرگ و مجدد ؛ يعنى : محقّق بزرگوار حضرت امام خمينى ( قدس سره ) و اصولى بنيانگزار محقّق خوئى ( قدس سره ) بارور شد و سرانجام با سرانگشت ابداع ماهرانه و محقّقانه متفكّر بزرگ آيت الله شهيد صدر ( قدس سره ) به اوج جديدى از تكامل و تطوّر رسيد طرحى نو براى قضاياى علم اصول پرداخته گردد كه از ويژگىهاى ذيل برخوردار باشد :\r\n1 . پاىبندى و تعهّد به روش علمى و اصالت فكرى و در نتيجه ، پاسدارى از ميراث گران‌بهاى محقّقان دانش اصول به ويژه در دو قرن اخير كه دورهء شكوفايى و بارورى بىسابقهء اين علم به دست محققان نامبردهء اين دانش است ؛\r\n2 . پرداختن به برخى مسايل جديد در حوزهء منطق دلالت و استنباط كه به اقتضاى برخى پرسش‌هاى نوظهور رخ نموده و طرح آنها در علم اصول به عنوان منطق دلالت و استنباط ضرورت داشت ؛ نظير : قواعد فهم متن ، و فرضيهء تعدد قرائت‌ها ، و جايگاه عقل در عرصهء فهم و استنباط قضاياى دينى ، و نقش و جايگاه عرف در فهم و استنباط احكام شرعى ، و قواعد و ضوابط تغيير و تحول در احكام فقهى و روش استنباط آنها ، و قواعد استنباط فقه نظام ، يا فقه اجتماعى ، و ديگر قضاياى جديد مربوط به حوزهء منطق دلالت و استنباط كه اصلىترين وظيفه علم اصول است ؛\r\n3 . ساماندهى منطقى قضاياى علم اصول به گونه‌اى كه بتواند از يك سو پيوند منطقى قضاياى علم اصول را با يكديگر تبيين كند ، و از سوى ديگر انسجام كلى قواعد و قضاياى اين علم را در يك سامانهء ساختارى واحد و با چيدمانى معقول كه جايگاه منطقى هر يك از مباحث علم اصول معلوم و مشخص گردد ؛\r\n\r\n","description":"","footnote":"","page_name":" 14 ","page_number":14},
  {"content":"\r\n\r\n4 . تبيين قاعده‌مند قضاياى علم اصول تا بدين وسيله ، ضمن پرهيز از ابهام در نتايج نظرى و عملى مباحث ، و تفكيك نتايج مباحث گوناگون از يكدگر ، جايگاه و زمينهء به‌كارگيرى قواعد اصولى روشن‌تر شود ، و راه براى بهره‌گيرى از قواعد اين فن خطير در ميدان استنباط و نظريه‌پردازى هموارتر گردد .\r\nبدين منظور ، در جلسات درسى كه به عنوان « خارج اصول » در حوزهء علميهء مقدسهء قم توسط نگارنده منعقد گرديد ، تلاش شد تا با استفاده از فرصت پيش‌آمده در عرصهء مسايل علم اصول شيوه‌اى به‌كار گرفته شود كه بتواند در حدود فرصت و گنجايش جلسات درسى ، پاسخگوى انتظارات جديد از اين دانش در چهارچوب ويژگىهاى چهارگانه فوق باشد كه پس از جمع‌بندى و تدوين مباحث جلسات ياد شده ، اين مجموعه فراهم گرديد .\r\nاز اين روست كه ضرورت دارد پس از شكر و سپاس به درگاه ايزد منان كه توفيق اين تلاش را عنايت فرمود ، و نيز سپاس و تقدير از اساتيد بزرگوارى كه اگر توفيقى به دست آمده باشد اندك توشه‌اى از خرمن دانش آنان است ، از فضلاى كوشايى كه با تعامل علمى پرنشاطشان اين تلاش علمى را بارور ساخته و از خطاهاى آن كاستند تشكر كنم .\r\nدر پايان ، با درآويختن دست توسّل به ذيل عنايت قطب دائرهء امكان و سرسلسلهء عوالم خلق و امر ؛ ولى نعمت همهء نعمت‌پروردگان عالم تكوين و تدبير ، بقية الأنوار الزاهرة وعصارة العتر الطاهرة ، باب علوم النبيين ، خاتم الوصيين ، إمام المتقين وخيرة ربّ العالمين حضرت ولىعصر ارواحنا له الفداء ، خاكسارانه و متضرّعانه از خداى كريم و رؤوف و رحيمى كه هر چه خير و نيكى و پاكى است از اوست - وهل يوجد الخير إلا من عنده - مسألت دارم به اين بضاعت مزجاة با ديدهء خطا پوشش بنگرد ، و اين تلاش يسير از اين كمترين بندهء اسير خس و خاشاك خاك را در حظيرهء رحمتش جاى دهد ، و در روز ديدارش پيشكشى به محضر يارش بپذيرد .\r\nمحسن اراكى\r\n26 / 2 / 1389 ش\r\n\r\n","description":"","footnote":"","page_name":" 15 ","page_number":15},
  {"content":"\r\n . \r\n","description":"","footnote":"","page_name":" 16 ","page_number":16},
  {"content":"\r\n\r\n\r\nدرآمد\r\nقال الله تعالى فى كتابه : فَلَوْلَا نَفَرَ مِن كُلِّ فِرْقَةٍ مِّنْهُمْ طَآئِفَةٌ لِّيَتَفَقَّهُواْ فِي الدِّينِ وَلِيُنذِرُواْ قَوْمَهُمْ إِذَا رَجَعُواْ إِلَيْهِمْ لَعَلَّهُمْ يَحْذَرُون . « 1 »\r\nاوّلين نكته‌اى كه در مباحث دينى - بالأخص در فقه و اصول - بايد به آن التفات داشت ، اين است كه غايت از اين درس‌ها و بحث‌ها ، همان حذر است : لَعَلَّهُمْ يَحْذَرُونَ است كه خشيت خداست : إِنَّمَا يَخْشَى اللهَ مِنْ عِبَادِهِ لعُلَمَاءُ « 2 » .\r\nبايد تحصيل ما ، تحصيل خشيت‌آفرين باشد و شرط خشيت‌آفرينىاش اين است كه براى خدا باشد ، و همراه با تواضع باشد . امتيازى كه علوم‌دينى - بالأخص فقه و اصول بر ساير علوم دارند ، علاوه بر شرفشان و غايات ساميه‌اى كه بر اين علوم بار مىشود - خاصّيتى است كه از لحاظ تأثيرگذارى بر شخصيت اخلاقى متعلّم دارد . علوم ديگر ، از لحاظ شخصيت سازى ، غالباً خنثى هستند ؛ ولى علوم دينى طبيعتاً سازنده و كمال‌آفرين‌اند .\r\nعلم دينى - فىنفسه - هادى و ره‌گشاست و برطرف‌كنندهء غواشى و غشاوات است ؛ مگر اينكه خود انسان از اين علم دينى ، مانعى بسازد . البته اگر علم دينى را وسيله‌اى براى\r\n\r\n\r\n","description":"","footnote":"\r\n( 1 ) . سور توبه : 122 .\r\n( 2 ) . سور فاطر : 28 . .\r\n","page_name":" 17 ","page_number":17},
  {"content":"\r\n\r\nتفاخر و تكبّر و اغراض دنيوى قرار بدهد ، همين‌طور خواهد شد : «\r\nمَن طَلَبَ العِلمَ ليُبَاهي بِهِ العُلماءَ أو يُمارِي بِهِ السُفَهَاءَ أو يَصرِفَ وُجُوهَ الناسِ إليهِ فَلْيتَبوَّءْ مَقعَدَهُ مِنَ النَار\r\n» « 1 » .\r\nاينچنين طلب علمى ، جز ايجاد مانع در طريق خدا - براى خود انسان و براى ديگران - نتيجه‌اى نخواهد داشت ؛ لكن اگر اينچنين نباشد ، اگر علم دينى براى اغراض دنيوى نباشد ، خود علم دينى ، سازندگى دارد و هرچه بر اخلاص متعلّم افزوده شود بر نتايج و ثمرات و بركات اين علم دينى افزوده خواهد شد .\r\nدر روايت است كه\r\n« إنَّ الملائِكةَ لَتضَعُ أجنِحَتَها لِطالِبِ العِلم » « 2 » .\r\n« تضَعُ أجنِحَتَها » يعنى : فرشتگان در برابر طالب علم نهايت خضوع و تواضع مىكنند . خضوع ملائكهء الهى ، يعنى : خضوع جهان هستى ، يعنى همهء تشكيلات جهان در برابر كسى كه براى خدا طلب علم مىكند ، خضوع مىكنند :\r\n« مَن تَعَلَّمَ العِلمَ وَعَمِلَ بِهِ وَعَلّمَ لله دُعِيَ في مَلَكوتِ السَّماواتِ عَظيماً » « 3 » .\r\nكسى كه براى خدا درس فرا بگيرد ، براى خدا به ديگران بياموزد ، براى خدا به آنچه آموخته است عمل كند ؛ در ملكوت آسمان‌ها ، بزرگ ناميده مىشود .\r\nاميدواريم خداى متعال ، به همهء ما توفيق اخلاص كامل ، عنايت كند و هر چه بر عمر ما مىافزايد ؛ بر علم و بر اخلاص ما ، بيافزايد ؛ إنَّهُ سَمِيعٌ مُجيب .\r\nبراى شروع به بحث اصول ، مطالبى را به عنوان مقدّمه ، بايد مطرح كنيم ؛ كه رهگشاست و زمينهء بررسى علمى مسائل اين علم را فراهم مىكند :\r\n\r\n\r\n","description":"","footnote":"\r\n( 1 ) . اصول كافى 47 : 1 .\r\n( 2 ) . همان : 34 .\r\n( 3 ) . همان : 35 . .\r\n","page_name":" 18 ","page_number":18},
  {"content":"\r\n\r\n\r\nمقدمه اول : جايگاه علم‌اصول\r\nلازم است جايگاه علم‌اصول را در ميان ساير علوم و بالخصوص علوم‌اسلامى معين كنيم و همچنين نسبت اين علم به علم‌فقه را به‌طور اجمال معين كنيم .\r\nبراى اينكه جايگاه علم‌اصول در ميان ساير علوم مشخص شود ، ضرورى است تقسيم‌بندى كلّى علوم را از جهات متعدد ، بيان كنيم .\r\nعلوم را به چند لحاظ كلى ، مىتوان تقسيم و دسته‌بندى نمود :\r\n\r\n1 . تقسيم بندى اوّل علوم :\r\nتقسيم‌بندى علوم به‌لحاظ روش اثبات و استدلال ( صورت استدلال ) :\r\n« علم » در لغت : به معناى انكشاف مجهول است و علم به معناى انكشاف مجهول سببى دارد و لذا علوم به لحاظ نوع سببى كه براى كشف مجهول در آنها به‌كار گرفته مىشود به دو قسم اصلى قابل تقسيم‌اند :\r\n1 . علوم بلا واسطه : منظور از علم بلاواسطه ، آن نوع كشف مجهولى است كه علم ديگرى واسطهء آن قرار نمىگيرد ؛ يعنى اينچنين نيست كه آدمى به سبب معلومى ديگر به معلوم جديد دست يابد ؛ بلكه معلوم جديد بدون واسطه ، براى آدمى حاصل مىگردد . علوم بلاواسطه چند نوع‌اند :\r\n\r\n","description":"","footnote":"","page_name":" 19 ","page_number":19},
  {"content":"\r\n\r\n1 ) علم حسّى : محسوسات ، علوم بدون واسطه‌اند ؛ يعنى آدمى علم محسوس خود را از علمى پيشين نمىگيرد ؛ اين نوع علم ، با ابزار حسّ به دست مىآيد و مقدّمه‌اش ، به‌كارگيرى حسّ است ؛\r\n2 ) علم فطرى : علمى است كه آدمى ، بالفطره به آن دست مىيابد و از درون آدمى ، مىجوشد ، مىتوان علم به بديهيات را از اين نوع برشمرد . اين نوع علم با ابزار ذهن و پس از به‌كارگيرى آن ، به‌دست مىآيد و مقدّمه‌اش ، به‌كارافتادن ذهن است ؛\r\n3 ) علم حدسى : كشف مجهولى است كه به‌طور طبيعى نيازمند به معلوم سابق است ؛ لكن ذهن احياناً و به‌گونه‌اى جهشى و بدون واسطه بدان دست مىيابد . اين نوع علم با ابزار قوهء ذهن به‌دست مىآيد و مقدّمه‌اش ، به‌كارافتادن قوة استدلال ذهنى است ؛\r\n4 ) علم كشفى : در اين قسم از علم ، معلوم به‌طور مستقيم ، براى آدمى جلوه مىكند و پرده از روى مجهول برداشته مىشود . ابزار اين علم ، قوه‌اى است فوق ذهنى كه از آن در تعابير دينى ، به قوهء قلب تعبير مىشود ؛ اين علم ، براى انسان‌ها به سبب صفاى قلب حاصل مىشود ؛\r\n5 ) علم الهامى : در اين نوع از علوم ، معارفى از سوى خدا به بشر ، القا مىشود . اين نوع از معارف ، همراه معجزه وتحدّى نيستند . اين نوع علم ، اكتسابى نيست ؛\r\n6 ) علم تسديدى يا علم عصمت : علم خاصّى است كه آدمى را از خطا مصون مىدارد . اين علم نيز با ابزار قوهء فوق ذهنى ( يعنى قلب ) به‌دست مىآيد و از سوى خداست ؛ اين علم ، اكتسابى نيست . برهان ربّ كه به يوسف ( ع ) نشان داده شد ، از اين نوع علم است ؛\r\n7 ) علم وحى : علمى است كه از سوى خدا به‌طور مستقيم ، به انبيا عطا مىشود و همراه با معجزه مىباشد . تشريعات الهى ، ازاين طريق به انسان ابلاغ مىشود . ابزار اين علم ، همان قوهء ما فوق ذهنى است كه از آن به قلب تعبير مىشود . اين علم نيز قابل اكتساب نيست .\r\nاينها اقسام علوم بلاواسطه‌اند ؛ در اين دسته از علوم ، استدلالى در كار نيست ؛ زيرا معلوم در آنها بلاواسطهء معلوم ديگر حاصل است و لذا از اين تقسيم‌بندى خارج‌اند .\r\n2 . علوم مع الواسطه : اين علوم را مىتوان ، علوم‌استدلالى نيز ناميد ؛ زيرا به‌واسطهء علم پيشين به‌دست مىآيند . در علوم مع‌الواسطه كه كشفِ مجهول در آنها ، به‌واسطهء معلوم پيشين ، انجام مىگيرد . نظر به اينكه اين كشف مجهول به‌واسطهء معلوم پيشين ، يك حركت و انتقال ذهنى است ؛ لذا اين حركت و انتقال از معلوم به مجهول ، روش و قانون مىخواهد .\r\nاين روش به لحاظ نوع مجهول - كه وجود هل بسيطه است يا وجود هل مركّبه و اگر هل مركّبه است ، يا وجود كمّى است يا كيفى - به چند نوع تقسيم مىشود :\r\n1 ) براى اثبات وجود هل‌بسيطه كه كار فلسفهء اولى است ، تنها برهان عقلى كاربرد دارد ؛\r\n\r\n","description":"","footnote":"","page_name":" 20 ","page_number":20},
  {"content":"\r\n\r\n2 ) براى اثبات وجود هل‌مركّبه ، اگر وجود مورد سؤال ، كمّى باشد ، علاوه بر روش برهانى و استقرايى روش كمّى نيز كاربرد دارد ؛\r\n3 ) اگر وجود مورد سؤال در هل مركبه ، وجود كيفى باشد ، روش قياسى برهانى و روش استقرايى ، كاربرد دارد .\r\nاز آنچه گفتيم معلوم شد ، روش هاى علوم در سه روش خلاصه مىشوند :\r\n1 ) روش كمّى يا آمارى : در اين روش ، حركت فكر از مساوى نامنظّم به مساوى منظّم است . اين روش ، مبتنى بر تعداد و آمار و دسته بندى كمّى داشته هاست . از اين روش مىتوان در قضاياى هل مركبهء كمّى بهره گرفت ؛\r\n2 ) روش كيفى برهانى : در اين روش ، حركت فكر از عام به خاصّ است و مبتنى بر استنباط نتيجه از قواعد و مسلّمات كلّى پيشين است . اين روش ، همانگونه كه گفتيم در قضاياى هل بسيطه و هل مركبه كاربرد دارد ؛\r\n3 ) روش كيفى استقرايى : در اين روش ، حركت فكر از خاص به عامّ است و مبتنى بر نتيجه‌گيرى از حساب احتمالات است . از اين روش ، مىتوان براى اثبات قضاياى هل‌مركبهء كيفى بهره جست .\r\nعلم اصول : از علومى است كه دربارهء هل‌مركبهء دليل بر حكم فقهى بحث مىكند ، بنابر اين ، دربارهء هل مركبهء كيفى ، بحث مىكند ، نه كمّى ؛ لذا روش‌كمّى در اين علم ، كاربرد ندارد ؛ مگر به طور عرضى و جانبى .\r\nروش اصلى در اين علم ، روش‌كيفى است كه از هر دو قسم اين روش ( يعنى : هم استقراء و هم قياس ) در اين علم ، بهره برده مىشود .\r\nدر مباحثى نظير : حجّيت اجماع و سيره و تواتر و نيز مباحث علم اجمالى ، شيوهء استقرايى كاربرد دارد و در ساير مباحث از شيوهء برهانى استفاده مىشود .\r\n\r\n2 . تقسيم بندى دوم علوم :\r\nتقسيم‌بندى علوم به‌لحاظ منبع معرفتى مقدّمات يا به تعبيرى ديگر به لحاظ منبع ماده استدلال :\r\nطبيعتاً در اين نوع تقسيم‌بندى نيز علوم بلاواسطه جايى ندارند و اين تقسيم‌بندى مخصوص علوم مع‌الواسطه است .\r\nعلوم به‌طور كلّى ، به لحاظ نوع منبع معرفتى مقدّماتى كه در استدلال براى اثبات نتيجه و كشف مجهول به‌كار برده مىشود ، به پنج دستهء اصلى قابل تقسيم‌اند :\r\n\r\n","description":"","footnote":"","page_name":" 21 ","page_number":21},
  {"content":"\r\n\r\n1 ) علوم حسّى عقلى : يعنى علومى كه مقدّمات آنها از حسّ و عقل گرفته شده است ؛ نظير : علوم طبيعى ؛\r\n2 ) علوم عقلى محض : يعنى علومى كه منبع مقدّمات آنها منحصراً عقل است . رياضيات و فلسفهء اولى از اين قبيل‌اند ؛\r\n3 ) علوم نقلى محض : يعنى علومى كه منبع مقدّمات آنها محضاً از نقل - نظير وحى يا منبع نقلى ديگر - برخاسته است و به اين دليل به آنها نقلى گفته مىشود كه مستند به نقل پيامبر از خداى متعال است يا نقل اهل خبره يا ديگران ؛ علومى نظير : ادبياّت ، حديث ، تاريخ ، آثار و علم‌انساب از اين دسته‌اند ؛\r\n4 ) علوم نقلى عقلى : يعنى علومى كه در مقدّمات آنها از دو نوع معلومات استفاده شده است ، معلومات برخاسته از عقل و معلومات برخاسته از نقل ؛ اغلب علوم شرعى - نظير : فقه ، و نيز كلام و تفسير - از اين دسته‌اند ؛\r\n5 ) علوم حسّى عقلى نقلى : يعنى علومى كه در مقدّمات آنها از حس و عقل و نقل هر سه ، بهره جسته مىشود ؛ علم اصول فقه و علم‌رجال را مىتوان از اين دسته برشمرد ؛ علوم انسانى از منظر دينى را نيز مىتوان از اين دسته دانست .\r\nهمان‌گونه كه اشاره كرديم ، علم‌اصول ، از علوم حسّى عقلىنقلى است ؛ زيرا در مقدّمات آن از هر سه نوع قضاياى حسّى و عقلى و نقلى ، استفاده مىشود .\r\nتوضيح اينكه : مجهولى كه مسائل علم اصول در صدد اثبات آن هستند ، دليل بر حكم فقهى يا دلالت آن است و منبع مقدمات اثبات دلالت ، استقراء حسى است كه ظهور و دلالت با آن اثبات مىشود و مقدمات استدلال در اثبات حجيت بسيارى از حجج و ادلّه و اصولى كه در علم اصول مورد بحث قرار مىگيرند ، شارع است ؛ زيرا اين دسته از حجج و امارات ، يا ظنى هستند يا احتمالى و لذا در اثبات‌حجّيت نياز به جعل‌شارع دارند ؛ لكن دسته‌اى ديگر از حجج اصولى ؛ نظير : قطع تفصيلى يا اجمالى و برخى از اصول عمليه ، در حجّيت نياز به جعل شارع ندارند ؛ زيرا منبع اثبات‌حجّيت آنها ، عقل محض است .\r\nبنابراين ، منبع اصلى مقدّمات اثبات در علم اصول ، حس و عقل است يا نقل و به همين جهت مىتوان گفت : علم اصول ، علمى ، حسىع عقلىع نقلى است ؛ زيرا مراد از علوم حسىعقلىع نقلى ، علومى است كه مقدّمات اثبات آنها از هر سه نوع قضاياى حسى و عقلى و نقلى تشكيل شده باشد .\r\n\r\n","description":"","footnote":"","page_name":" 22 ","page_number":22},
  {"content":"\r\n\r\nاز آنچه گفتيم ، روشن شد : تقسيم علوم ، به حسى و عقلى و نقلى ، به لحاظ روش نيست ؛ بلكه به لحاظ منبع مقدّمات آنهاست . بنابراين ، تقسيم روش علم ، به روش حسى ، عقلى ، نقلى ، تقسيم صحيحى نيست .\r\n\r\n3 . تقسيم‌بندىسوم علوم :\r\nتقسيم‌بندى علوم به لحاظ معيار ارزشيابى :\r\nواژهء « علم » : به آن دسته از تصديقاتى گفته مىشود كه بتوان به صحّت و كذب آنها پى برد ؛ يعنى بتوان با معيار قابل قبولى ، از صحّت و سقم آنها ، اطمينان حاصل كرد .\r\nبرخى جريان‌هاى فلسفى غرب ، به‌دليل اينكه معيار ارزشيابى را به ابزارهاى محسوس سنج منحصر كرده‌اند ، بسيارى از قضاياى مربوط به الهيات و متافيزيك را به اين دليل كه با آن معيارها قابل ارزشيابى نيستند ، از حيطهء علم و قضاياى علمى خارج كرده‌اند ، بلكه برخى اين قضايا را به‌همين دليل ، بدون معنا دانسته‌اند .\r\nمعلومات مسلّم الصحّه ، معيارهاى اصلى ارزشيابى ساير معلومات‌اند ؛ مسلّم‌الصّحه بودن را اگر در دايرهء علم مطلق در نظر بگيريم ، به بديهيات عقلى يا استقرايى مىرسيم و در دائرهء بعد معلوماتىاند كه با روش قطعى از آن معلومات استنتاج شده باشند .\r\nدر علوم نقلى كه به وحى منتهى مىشوند - پس از آنكه خود وحى با دليل و برهان عقلى و استقرايى به اثبات رسيد : و معناى اثبات آن ، اثبات صدق نبى است كه هم با عقل قابل اثبات است و هم با استقراء - خود وحى نيز تبديل به معيار ديگرى براى ارزشيابى علوم ، خواهد شد . در اصول ، راه دست‌يابى به وحى ، مورد بحث قرار مىگيرد . در آنجا كه وحى مسلّم وجود دارد ، بحثى نيست ؛ لكن در آنجا كه وحى مسلّم وجود ندارد ، اين علم‌اصول است كه از شيوه‌هايى بحث مىكند كه دست‌يابى به وحى را ممكن سازد .\r\nبنابراين ، معيار ارزشيابى قضاياى اصولى چهار چيز خواهد بود :\r\n1 ) معلومات ثابتة الصدق بالبداهة ؛\r\n2 ) معلومات مسلّم‌الصحّة ، به‌دست آمده از طريق استقراء ؛\r\n3 ) معلومات مسلّم‌الصحّة ، به‌دست آمده از طريق برهان عقلى ؛\r\n4 ) معلومات مسلّم‌الصحّة ، به‌دست آمده از طريق وحى مسلّم و قطعى .\r\nبنابراين ، علوم را به لحاظ معيارهاى ارزش‌يابى ، مىتوان به ترتيب‌ذيل ، دسته‌بندى كلّى نمود :\r\n\r\n","description":"","footnote":"","page_name":" 23 ","page_number":23},
  {"content":"\r\n\r\n1 ) علوم عقلى محض : يعنى علومى كه قضاياى آنها را تنها با معيارهاى عقلى مىتوان سنجيد ؛ نظير : رياضيات و منطق و فلسفهء امور عامّه و بسيارى از قضاياى علم‌كلام ؛\r\n2 ) علوم استقرايى عقلى : يعنى علومى كه مىتوان از هر دو معيار قضاياى مسلّم عقلى يا مسلّمات استقرايى ، در آن استفاده كرد ، نظير : علوم‌طبيعى و علوم‌انسانى از منظر غير دينى ؛\r\n3 ) علوم نقلى محض : يعنى علومى كه تنها با معيار نقل ، مىتوان آنها را سنجيد ، علوم ادبى از اين قبيل‌اند ؛\r\n4 ) علوم عقلى استقرايى نقلى : نظير علم‌اصول كه هر سه نوع معيار در آن كاربرد دارد و قضاياى آن را بحسب نوع مقدّماتى كه در اثبات آنها به‌كار مىرود مىتوان با يكى از اين سه معيار سنجيد ، علم‌فقه و علم‌اصول‌فقه از اين قبيل‌اند ؛ علوم‌انسانى از منظر دينى را نيز مىتوان از اين دسته علوم برشمرد .\r\n\r\n4 . تقسيم‌بندىچهارم علوم :\r\nتقسيم‌بندى علوم به لحاظ موضوعات .\r\nدر اين تقسيم‌بندى ، علم به‌معناى مصطلح منظور است :\r\nعلم به‌معناى مصطلح : مجموعه‌اى از قواعد و قوانين كلّى است كه به كشف مجهول پيرامون موضوع كلّى واحد مىپردازند ؛ علم به اين معنا ، شامل فلسفهء اولى و متافيزيك نيز مىشود . و بنابراين تعريف مصطلح ، ملاك وحدت علم ، وحدت موضوع كلّى مسائل علم است .\r\nموضوع علم از نظر كلّى ، به چند نوع قابل تقسيم است :\r\n1 ) وجود كلّى : يا به تعبيرى ديگر وجود بما هو وجود ، بدون تخصّص به هيچ نوع تخصّصى زائد بر محض معناى وجود ؛ وجود كلّى به اين معنا ، موضوع فلسفهء اولى است ؛\r\n2 ) وجود خاص به تخصّص مبدئى : « مبدءهستىبودن » ، نخستين تخصّصى كه در ذهن بر مفهوم وجود عارض مىشود ، تخصّص آن به مبدئيت است ، وجود خاص متخصّص به تخصّص مبدئى ، موضوع الهيات بالمعنىالأخص و كلام و عرفان است ؛\r\n3 ) وجود خاص متخصّص به تخصّص غير مبدئى كمّى : نظير علم‌رياضيات و فروع آن كه موضوعشان متخصّص به تخصّص غير مبدئى كمّى است ؛ زيرا تخصّص غير مبدئى عمدتاً ، دو نوع تخصّص است : تخصّص كمّى و تخصّص كيفى ؛\r\n4 ) وجود خاص متخصّص به تخصّص غير مبدئى كيفى غير ارادى : تخصّص غير مبدئى كيفى بر دو گونه است : كيف‌ارادى و كيف‌غيرارادى ؛ علوم‌طبيعى نظير : شيمى ، فيزيك ، زيست‌شناسى ،\r\n\r\n","description":"","footnote":"","page_name":" 24 ","page_number":24},
  {"content":"\r\n\r\nطبّ و . . . ، موضوعشان وجود خاصّى است كه متخصّص به تخصّص غير مبدئى به‌گونه كيف غير ارادى است و لذا اين دسته از علوم - دستهءچهارم - به‌شمار مىروند ؛\r\n5 ) وجود متخصّص به تخصّص كيفى ارادى : مقصود از اين وجود در اينجا رفتار انسانى است ؛ زيرا رفتارهاى موجودات‌ارادى ديگر نظير : ملائكه و جن از دست‌رسى علوم‌عادى خارج‌اند . رفتار انسانى كه وجود متخصّص به كيف ارادى است ، از دو لحاظ قابل بررسى و تحقيق است : يكى : از آن نظر كه اين وجود قابل اتّصاف به اوصاف صواب و خطا پذير است . و ديگرى : بدون لحاظ اين قيد ( قابليت اتصاف به اوصاف صواب و خطا پذير ) . رفتار انسانى ( يا : وجود متخصّص به تخصّص كيفى ارادى ) از جهت قابليت اتصاف به اوصاف خاص - بدون قيد خطا و صواب‌پذيرى - موضوع علومى نظير : جامعه‌شناسى و روان‌شناسى و فروع آن است ؛\r\n6 ) رفتار انسانى به لحاظ قابليت اتصاف به اوصاف خطا و صواب پذير : اين اوصاف نيز از دو جهت قابل بررسى هستند : از جهت آلى و از جهت استقلالى . يعنى : رفتار انسانى به‌لحاظ قابليت اتّصاف به اوصاف خطا و صواب‌پذير ، گاهى براى خود ، موضوع بررسى و تحقيق قرار مىگيرد كه در اين‌صورت اين علم ، استقلالًا مورد نظر دانش‌پژوه است . وگاه براى به كارگيرى و استفاده در علم ديگر مورد بررسى و تحقيق قرار مىگيرد كه بدين جهت اين علم به‌گونه‌اى آلى و ابزارى مورد نظر دانش پژوهان است . رفتار انسانى به لحاظ قابليت اتصاف به اوصاف صواب و خطاپذير استقلالى ، موضوع علومى همچون : فقه ، حقوق ، اخلاق و تربيت است ؛\r\n7 . رفتار انسانى به لحاظ قابليت اتّصاف به اوصاف خطا پذير آلى : اين نيز چند نوع است ؛ زيرا اين آليت ، يا گفتارى است يا پندارى و خطا پذيرى در پندار ، يا در مادهء پندار است يا در صورت آن .\r\nو موضوع منطق ، رفتار پندارى ( يعنى تفكّر ) خطا پذير از ناحيهء صورت است ؛\r\n8 . موضوع علم‌اصول رفتار پندارى خطاپذير از ناحيه ماده است : يا به تعبير ديگر ، مادهء رفتار خطاپذير ، موضوع علم‌اصول است ؛ زيرا در علم‌اصول ، بحث از خصوصيات دليل بر حكم فقهى است كه مادهء استدلال فقهى است ؛\r\n9 . رفتار انسانى ( رفتار گفتارى ) به لحاظ اتصاف به اوصاف خطاپذير لفظى : يا رفتار خطاپذير آلى به لحاظ لفظى كه موضوع علوم‌ادبى ، نظير : نحو ، صرف و عروض است .\r\n\r\n5 . تقسيم‌بندى علوم به لحاظ محمولات :\r\nعلوم به‌لحاظ محمولات‌مسائل ، به دو قسم‌اصلى قابل تقسيم‌اند ؛ كه هر يك از اين دو قسم نيز اقسامى دارند . مقصود از محمولات مسائل : احكامى است كه در مسائل هر علم بر موضوعات آنها حمل مىشوند .\r\nاين احكام يا حقيقى اند يااعتبارى :\r\n\r\n","description":"","footnote":"","page_name":" 25 ","page_number":25},
  {"content":"\r\n\r\n1 ) مقصود از احكام حقيقى : احكام و اوصافى هستند كه وجود آنها به اعتبار معتبِر بستگى ندارد ؛ لذا ، عارض بر موضوعات مىشوند اگرچه انسانى يا جاعل معتبِر ديگرى ، در كار نباشد ؛\r\n2 ) به خلاف احكام اعتبارى : كه وجود آنها ، به اعتبار معتبِر ، بستگى دارد و بدون فرض جاعل و معتبِر ، وجود نخواهند داشت .\r\n1 . احكام‌حقيقى بر دو قسم اصلىاند : خارجى و ذهنى .\r\n* احكام خارجى : يعنى ، آن احكامى كه موضوعات ، در عالم خارج به آنها متّصف مىشوند ؛\r\n* به خلاف احكام ذهنى : كه اتّصاف موضوعات به آنها ، در ذهن است .\r\nاحكامى كه در علم‌منطق بر موضوعات بار مىشود ، غالباً احكام‌ذهنى است ؛ زيرا موضوع منطق ، معرّف و حجّت است و هر دو از مقولهء تفكرند ؛ كه در ذهن جريان دارد و در منطق از ضوابط و قوانين آنها بحث مىشود . بنابراين ، محمولات منطق محمولات ذهنىاند .\r\nاحكام‌خارجى نيز بر دو دسته‌اند ؛ زيرا احكام و اوصاف خارجى : يا ذاتىاند يا عرضى ، محمولات فلسفهء اولى و الهيات بالمعنىالأخص ، معمولًا از احكام ذاتىاند .\r\n* احكام عرضى : نيز بر دو قسم كلّىاند : يا كيفى يا كمّى ، كيف نيز يا كيف‌ارادى است و يا كيف غيرارادى . محمولات در علوم‌طبيعى ، كيف‌غيرارادىاند و در علوم‌انسانى ، نظير : جامعه‌شناسى و روان‌شناسى ، كيف‌ارادىاند . و محمولات در رياضيات ، از مقولهء كم مىباشند .\r\n2 . احكام اعتبارى نيز بر دو قسم‌اند : تكليفى و وضعى .\r\nاحكام‌فقهى غالباً از مقولهء احكام‌تكليفىاند ؛ اگرچه تعدادى از احكام‌وضعى نيز در فقه مورد بحث قرار مىگيرد ؛ لكن محمول در علم‌اصول قواعد إثبات‌الدليل يا دلالةالدليل است كه حكم وضعى است ؛ اگرچه منتزع از حكم‌تكليفى جواز عمل و ترتيب اثر يا عدم جواز عمل و عدم جواز ترتيب اثر باشد .\r\nبنا برآنچه گفته شد : اقسام علوم به لحاظ محمولات ، از قرار ذيل است :\r\n1 ) محمولات حقيقى ذهنى : علم‌منطق ، محمولاتش از اين دست است ؛\r\n2 ) محمولات حقيقى خارجى ذاتى : فلسفهء اولى و الهيات اخصّ ، محمولاتشان از اين دست است ؛\r\n3 ) محمولات حقيقى خارجى عرضى كمّى : رياضيات ، از اين دست است ؛\r\n4 ) محمولات حقيقى خارجى كيفى غير ارادى : طبيعيات ، نظير طب و شيمى و فيزيك ، از اين دست مىباشند ؛\r\n5 ) محمولات حقيقى خارجى كيفى ارادى يا داراى منشأ ارادى ( كه در مجموع : ارادى فرض مىشوند ) : علومى نظير : روان‌شناسى و جامعه‌شناسى ، از اين قبيل‌اند ؛\r\n\r\n","description":"","footnote":"","page_name":" 26 ","page_number":26},
  {"content":"\r\n\r\n6 ) محمولات اعتبارى تكليفى : كه محمولات غير تكليفى « وضعى » در آن بالتبّع مورد بحث قرار مىگيرند ؛ فقه از اين دسته علوم مىباشد ؛\r\n7 ) محمولات اعتبارى وضعى : كه محمولات تكليفى در آن بالتّبع مورد بحث قرار مىگيرد ؛ علم‌اصول‌فقه از اين دست است .\r\nاز آنچه تا كنون در زمينه تقسيمات علوم گفتيم ، جايگاه علم‌اصول در ميان علوم به شكل زير مشخّص شد :\r\n1 ) به لحاظ روش : علم‌اصول ، از علوم‌عقلىع استقرايى به‌شمار مىرود ؛ يعنى علومى كه روش عقلى و روش استقرايى هر دو در آن كاربرد دارند ؛\r\n2 ) به لحاظ منبع معرفتى ماده استدلال يا مقدّمات آن : علم‌اصول ، از علوم‌عقلى - نقلى به‌شمار مىرود ؛ زيرا مقدّمات آن از هر دو منبع عقل و نقل برگرفته شده‌اند ؛\r\n3 ) به لحاظ معيار ارزشيابى علم : علم‌اصول ، از علوم عقلىع استقرايىع نقلى به‌شمار مىرود ؛ زيرا معيارهاى معرفتى كه در آن مورد استفاده قرار مىگيرند ، از هر سه نوع معارفند ؛\r\n4 ) به لحاظ موضوع : علم‌اصول ، علمى به‌شمار مىرود كه موضوعش ، مادهء رفتار خطاپذير است ، به توضيحى كه داده شد ؛\r\n5 ) به لحاظ محمول : علم‌اصول ، علمى است كه محمولش از اعتباريات وضعى است و اعتبار تكليفى در آن تبعى است . بر خلاف فقه كه محمولش در اصل ، اعتبار تكليفى است و اعتبار وضعى در محمول آن تبعى است .\r\n\r\n","description":"","footnote":"","page_name":" 27 ","page_number":27},
  {"content":"\r\n . \r\n","description":"","footnote":"","page_name":" 28 ","page_number":28},
  {"content":"\r\n\r\n\r\nمقدمه‌دوم : ملاك تمايز علوم\r\nنخست بايد ، اشاره‌اى به ضرورت تمايز علوم بكنيم و به اين پرسش پاسخ بدهيم : تمايز علوم براى چه ؟\r\nپاسخ اين است كه علوم عبارت‌اند از مجموعهء تلاش‌هايى كه از سوى انسان‌هاى جستجوگر براى كشف مجهول ، به‌كار گرفته مىشود .\r\nبنابر اين : علم ، نتيجهء تلاش براى كشف مجهول است ، و نظر به اينكه كشف مجهول متوقف بر مراجعه و به‌كارگيرى معلومات مناسب و مولّدى است كه بتوانند به پرسش مربوط به مجهول پاسخ‌گو باشند ؛ بنابراين : لازم است ، علوم از يكديگر متمايز شوند ، تا بتوان آن دسته از معارف پيشين را كه در حلّ مشكلات و كشف مجهولات مورد نظر آن علم ، مىتوانند نقشى داشته باشند ، شناسايى كرد و سپس از آنها براى كشف مجهول كمك گرفت . بدون تمايز علوم از يكديگر هيچ‌گونه تلاش علمى در جهت كشف مجهولات ميسر نيست .\r\nاكنون پس از اين توضيح ، به بحث پيرامون ملاك تمايز علوم مىپردازيم :\r\nهمان‌گونه كه از مقدمهء پيشين معلوم شد ملاك‌هاى متعدّدى براى تمايز علوم از يكديگر وجود دارد . علوم مىتوانند ، در « روش » ، « منابع معرفتى » ، « معيارهاى ارزش‌يابى » ، « موضوعات » ، « محمولات » ، با يكديگر متفاوت باشند .\r\n\r\n","description":"","footnote":"","page_name":" 29 ","page_number":29},
  {"content":"\r\n\r\nلكن اينجا سخن در اين است كه : كدام يك از اين امور ، ملاك اصلى تمايز علوم از يكديگر است - به‌گونه‌اى كه ديگر جهات تمايز علوم ، فرع بر آن به‌شمار آيند - ؟\r\nهمان‌گونه كه گفته شد : هر علمى ، تلاشى در جهت كشف مجهول است ، كشف مجهول از پرسش آغاز مىشود ، با پرسش است كه جستجوگر در پى كشف مجهول ، به جستجو و تلاش بر مىخيزد ؛ لكن هيچ پرسشى در خلأ شكل نمىگيرد و مجهول مطلق پرسش برانگيز نيست ، در انديشهء جستجوگر ، بايد تصوّرى از شئ باشد تا بتواند دربارهء آن به پرسش و جستجو ، برخيزد .\r\nآن تصوّر نخستين كه علم با پرسش دربارهء آن آغاز مىشود ، موضوع علم است .\r\nاز هر پاسخى كه جستجوگر دريافت مىكند پرسشى ديگر بر مىخيزد و مسالهء نوين ديگرى متولّد مىشود . مجموعهء اين مسائل كه همگى پيرامون موضوع علم و جزئيات و مصاديق آن است ، پيكرهء علم را تشكيل مىدهند .\r\nتوضيح بيشتر\r\nاگر بخواهيم به‌گونه‌اى روشن‌تر ، دليل اين مطلب را - كه موضوعات ، ملاك اصلى تمايز علوم‌اند - بيان كنيم ، مىتوانيم چنين بگوييم :\r\nملاك اصلى تمايز بين علوم ، يكى از چند چيز مىتواند باشد :\r\n1 ) موضوع ؛\r\n2 ) محمول ؛\r\n3 ) روش ؛\r\n4 ) غرض .\r\nلكن به بيانى كه خواهيم گفت هيچ‌يك از : محمول يا روش يا غرض ، نمىتواند ملاك اصلى تمايز ميان علوم باشد . بنابر اين ، ملاك اصلى تمايز بين علوم منحصراً موضوعات خواهد بود . بيان اين مطلب بر دو مقدّمه توقّف دارد :\r\n* مقدمه اوّل : پاسخ بدين پرسش است كه تمايز علوم براى چه ؟ براى پاسخ به اين پرسش لازم است بدانيم كه نسبت علوم با يكديگر به دو گونه است :\r\n\r\n","description":"","footnote":"","page_name":" 30 ","page_number":30},
  {"content":"\r\n\r\n1 ) نسبت طولى : در آنجا كه برخى از علوم متوقّف بر علومى ديگرند ، نسبت به ميان آنها طولى است . نظير : منطق و فلسفه ، يا رياضيات و فيزيك . مسائل‌فلسفه بدون منطق قابل حل نيستند ، همين‌طور مسائل‌فيزيك بدون رياضيات . بنابر اين فلسفه در طول منطق است و فيزيك در طول رياضيات ؛\r\n2 ) نسبت عرْضى : در آنجا كه علمى بر علمى ديگر توقّف ندارد ، نسبت ميان آنها نسبت عرْضى است . يعنى : در عرض يكديگرند .\r\nضرورت تمايز ميان علوم دستهء اول بسيار روشن است ؛ زيرا نتيجه‌گيرى در علم بعدى بر مسائل‌علم قبلى توقّف دارد و بنابر ضرورت منطقى لازم است ، مسائل‌علم قبلى معلوم شوند تا بتوان با استفادهء آنها به حلّ مسائل‌علم بعدى پرداخت . بنابر اين ، بايد مسائل هريك از اين دو علم را از يكديگر جدا كرد و تمييز داد تا بتوان در يك سير منطقى از قضاياى علم قبلى ، قضاياى علم بعدى را نتيجه گرفت .\r\nاما علوم دستهءدوم يعنى علومى كه در عرض يكديگرند ، جداسازى مسائل اين علوم از يكديگر نيز يك ضرورت منطقى است . زيرا قضاياى هريك از دو علم از نظر مقدمات استدلال و پيش‌نيازهاى علمى با يكديگر متفاوت‌اند و بدون جداسازى قضاياى هر علمى از علم ديگر نمىتوان به پيش‌نيازهاى آن قضايا دست‌يافت .\r\nپيش‌نيازهاى قضاياى علم واحد ، معمولًا متشابه‌اند ؛ در حالىكه پيش‌نيازهاى قضاياى دو علم با يكديگر متفاوت‌اند . بنابر اين ، لازم است به منظور تشخيص پيش‌نيازهاى مورد نياز در قضاياى هريك از دو علم ، آنها را از يكديگر متمايز ساخت .\r\n* مقدمه دوم : پس از آنكه در مقدمهء اول ضرورت دسته‌بندى و مجموعه‌سازى قضايا و جداسازى هر مجموعهء متناسب با يكديگر از مجموعه‌هايى كه از نظر پيش‌نيازها با آنها متفاوت‌اند معلوم شد ، لازم است به اين نكته توجه كنيم كه مجموعه‌سازى قضاياى علمى ، يا به تعبير ديگر : دسته‌بندى هر مجموعه از قضايا در يك‌دستهء جدا از دستهء ديگر ، متوقّف بر تشخيص جامع ، يا نقطهء اشتراك و پيوند ، بين هر دسته و مجموعه از قضاياى علمى است .\r\nو از آنجا كه قضاياى علوم ، گسترش مىيابند ، زيرا با يافتن پاسخ‌هاى جديد ، معلومات جديدى متولّد مىشوند ، لازم است جامع يا نقطهء پيوند بين قضاياى يك علم ، يا به تعبيرى ديگر : ميان يك‌دستهء منسجم از قضاياى علمى ، چيزى باشد كه جامع مشترك بين معلومات موجود و مجهولاتى كه در آينده معلوم مىشوند باشد .\r\n\r\n","description":"","footnote":"","page_name":" 31 ","page_number":31},
  {"content":"\r\n\r\nاين نقطهء مشترك نمىتواند محمولات باشد زيرا همان‌گونه كه اشاره كرديم بسيارى از محمولات به‌تدريج ، معلوم مىشوند و در حقيقت ، بسيارى از قضاياى علوم فعلى محمولاتشان مجهول بوده كه پس از معلوم‌شدن بر قضاياى علم افزوده شده‌اند .\r\nبنابر اين جامع مشترك بايد جامعى باشد كه بتواند ميان قضاياى معلوم بالفعل با قضاياى مجهول بالفعل پيوند ايجاد كند كه اين حلقهء پبوند ، محمول نيست بلكه موضوع است .\r\nاين حلقهء پيوند روش يا غرض نيز نمىتواند باشد :\r\nاما روش به‌دليل اينكه :\r\n1 ) روش مربوط به صورت استدلال است در حالىكه تمايز بين علوم ، تمايز در مواد قضاياست ؛\r\n2 ) روش خارج از مسائل‌علم است و تمايز ، ميان ذات‌علوم با يكديگر است ؛\r\n3 ) روش مىتواند در قضاياى علم واحد ، مختلف باشد ! مع‌ذلك آسيبى به تناسب و انسجام مجموعهء واحد علمى نرساند ؛\r\n4 ) اختلاف روش معلول اختلاف و تغاير در قضاياست كه به اختلاف در موضوع برمىگردد . پس اختلاف روش ملاك اصلى تمايز نيست ، زيرا معلول ملاك پيشين است .\r\nغرض نيز نمىتواند ملاك تمايز باشد ، زيرا غرض خارج از مسائل‌علم است ، زيرا وجود ذهنىاش علت است و وجود خارجىاش معلول ، پس در هر دو حال خارج از قضاياى علم است . بنابر اين نمىتواند ملاك تمايز بين علوم باشد زيرا علوم ، فىانفسها از يكديگر متمايزند .\r\nبنابراين : تمايز اصلىعلوم با يكديگر ، به سبب تفاوت موضوعات آن علوم با يكديگر است . ساير جهات تمايز ( نظير : تمايز در روش يا منابع و معيارها و محمولات ) ، همگى فرع تمايز در موضوع‌اند . تمايز در موضوع است كه ملاك اصلى و بنياد زيرين تمايز و استقلال علوم از يكديگر است .\r\n\r\n","description":"","footnote":"","page_name":" 32 ","page_number":32},
  {"content":"\r\n\r\n\r\nمقدمه‌سوم : موضوع علم\r\nمشهور در تعريف موضوع علم اين است كه : « موضوعُ كلّ علمٍ ما يبحَثُ فيه عَن عَوارِضِهِ الذاتيّة » « 1 » . براى اينكه موضوع علم به‌طور كلّى مشخّص شود و در پرتو آن بتوان موضوع علم‌اصول را نيز مشخّص نمود ، لازم است معناى دو واژه را تبيين كنيم :\r\n\r\n1 . عوارض :\r\nمقصود از « عوارض » كه جمع « عارض » است : « محمولات » است و مقصود از « عروض » : « حمل » است . و « حمل » بر سه نوع است :\r\n1 ) « حمل » به معناى « اتّصاف » : كه مىتوان - به تعبيرى - از آن ، به « حمل فلسفى » تعبير كرد . اتّصاف امرى واقعى است و نه امرى علمى ؛ در حالىكه مقصود از عروض در اينجا ، عروض در مقام علم و معرفت است و نه عروض واقعى ، به صرف نظر از علم به آن يا عدم علم به آن . در حمل فلسفى چون اتّصاف واقعى مراد است ، صدق و كذب و حقيقت و مجاز ، متصوّر نيست و از آنجا كه بحث در اينجا دربارهء موضوع علم است و اتّصاف در واقع امرى واقعى است ، نه علمى ، بنابراين ، مراد از عروض ، در تعريف موضوع علم ، حمل به معناى اتّصاف ، نيست ؛\r\n2 ) « حمل » به معناى « اسناد » : كه مىتوان از آن ، به « حمل ادبى » تعبير كرد ، مقصود از اسناد ، اسناد در مقام جمله‌بندى است ، نظير : اسناد « علم » به « زيد » ، در « زيدٌ عالمٌ » يا اسناد أسديت به او ، در « زيدٌ أسدٌ » . حمل به‌معناى اسناد به دو نوع : مجازى و حقيقى ، صادق و كاذب ، قابل توصيف\r\n\r\n\r\n","description":"","footnote":"\r\n( 1 ) . ر . ك : كفاية الأصول ( با حاشى مشكينى ) 2 : 1 . .\r\n","page_name":" 33 ","page_number":33},
  {"content":"\r\n\r\nاست . حمل به‌معناى اسناد : حكم به اتحاد بين موضوع و محمول در مقام ارادهء استعمالى است و لذا مجاز و حقيقت پذير است . مجاز و حقيقت پذيرى حمل ، به‌لحاظ انطباق مدلول تصورى اول يا دوم با مدلول تصديقى سوم يا مراد جدّى است « 1 » و صدق و كذبش به لحاظ انطباق و عدم انطباق ، با واقع است . عروض به اين معنا نيز در اينجا ، مراد نيست ؛\r\n3 ) « حمل » به معناى « ثبوت شىءٍ لشيءٍ » در عالم تصديق و اذعان : كه مىتوان از آن ، به « حمل منطقى » تعبير كرد .\r\nمراد از عروض در تعريف موضوع علم ، اين نوع حمل است .\r\nدر اين نوع حمل ، صدق و كذب جارى است ؛ لكن حقيقت و مجاز متصوّر نيست ؛ چون ، ميدان حقيقت و مجاز تطابق « مراد مدلول تصورى لفظ » با « مراد جدّى » است ؛ در حالىكه ملاك اين نوع حمل اساساً مراد جدّى است ؛ لذا تطابق مدلول تصورى لفظ با مراد جدّى در اينجا مورد ندارد ؛ لكن صدق و كذب مورد دارد ؛ زيرا مراد جدّى ، يا به تعبيرى ديگر ، اثبات شىءٍ لشىءٍ در عالم تصديق و اذعان ، مىتواند با واقع امر ، مطابق باشد كه در اين‌صورت صدق است و مىتواند با واقع امر ، مطابق نباشد كه در اين‌صورت كذب است . از همين‌جا ، معلوم مىشود كه صدق و كذب ، مىتواند صدق و كذب به لحاظ تطابق مراد استعمالى با مراد جدّى باشد ؛ كه قوله تعالى ، در سورهء منافقون : وَاللهُ يَشْهَدُ إِنَّ المُنافِقينَ لَكَاذِبُونَ « 2 » ، از اين قبيل است و مىتواند ، به‌لحاظ تطابق مراد جدّى با واقع باشد ؛ كه قوله تعالى إِن يَقُولُونَ إِلَّا كَذِباً « 3 » ، از اين قبيل است .\r\n\r\n2 . ذاتى :\r\nمقصود از « ذاتى » در اينجا ، ذاتى باب برهان است - كه از ذاتى باب ايساغوجى ، اعمّ و اشمل است - و مراد : « ما يؤخَذُ مَوضُوعُهُ في حدِّهِ ، أو يؤخَذ هو في حَدِّ مَوضُوعِهِ » « 4 » ، است ؛ چنان كه الشيخ‌الرئيس بوعلىسينا در « نجاة » ، تعريف كرده است . و در جايى ديگر ، در « نجاة » ، چنين تعريف كرده است كه : « ما يَعرُض لِلشَيءِ مِن دونِ أن يحتاجَ إلى أن يَعرُضَ لِشَيءٍ ، قَبلَهُ أو\r\n\r\n\r\n","description":"","footnote":"\r\n( 1 ) . براى توضيح مدلول تصورى اول و دوم و نيز مداليل تصديقى سه گانه به بحث مربوط به اقسام دلالت و نيز مبحث حقيقت و مجاز مراجعه شود .\r\n( 2 ) . سور منافقون : 1 .\r\n( 3 ) . سور كهف : 5 .\r\n( 4 ) . منطق النجاة ( فصل فى الحمل الذانى ) : 68 و نيز : التحصيل ( بهمنيار ) : 209 . .\r\n","page_name":" 34 ","page_number":34},
  {"content":"\r\n\r\nبَعدَه » « 1 » كه اين ، همان تعريفى است كه ملاصدرا نيز در « أسفار » ، از عرض‌ذاتى كرده است و به‌همين لحاظ ، موجود را موضوع فلسفهء اولى ، دانسته است .\r\nاين تعريف ، با تعريف اوّل يكى است ، منتها در تعريف اوّل ، ماهيات مورد نظر بوده است ؛ لكن در باب مباحث وجود و امورعامّه يا فلسفهء اولى ، چون مىخواسته‌اند تعريف با فلسفهء اولى - كه محمولاتش ، عارض بر وجود مىشود - منطبق شود ، تعبير را به‌گونه‌اى تغيير داده‌اند كه بر موضوعى چون وجود كه حد ندارد ، نيز منطبق شود .\r\nاين تعريف ، گرچه در شأن علوم برهانى گفته شده است ؛ لكن جوهر اين تعريف دوم ، بر علوم اعتبارى كه اصول نيز جزو آنهاست ، صادق است ؛ زيرا اگرچه موضوع يا محمول و يا موضوع و محمول هر دو ، درعلوم‌اعتبارى ، امور حقيقى نيستند و اعتبارى مىباشند ؛ لكن ملاك عروض‌ذاتى مىتواند در اعتباريات نيز جارى شود .\r\nملاك ذاتيت عروض بنابر تعريف‌دوم ، اين است كه : « أن يَعرُضَ لِلشَيءِ من دونِ أن يَعرُضَ لِشيءٍ ، قَبلَهُ أوبَعدَه » . اين ملاك در اعتباريات نيز قابل جريان است . بدين معنا كه جاعل مىتواند يك محمول اعتبارى را براى يك موضوع ، اعتبار كند به‌گونه‌اى كه عروض آن محمول اعتبارى بر آن موضوع ، نيازى به واسطهء قبلى يا بعدى نداشته باشد و بدين ترتيب عروض ذاتى در اعتباريات نيز مصداق پيدا مىكند . بنابراين :\r\n* عرض ، اگرچه اعتبارى باشد : چنانچه عروضش بر موضوع ، بدون واسطهء امرى باشد ( يعنى ، موضوع براى عروض آن محمول ، نياز به چيزى قبل از خود ، يا بعد از خود ، نداشته باشد ) ، عرض‌ذاتى است ؛\r\n* و اگر نياز داشته باشد ، عرض غريب است .\r\nفما قاله بعض الأعيان - فى اختصاص تعريف موضوع العلم بهذا التعريف بالعلوم البرهانية ، وعدم جريانه فى العلوم الاعتبارية - غير صحيح .\r\nنتيجه‌اى كه از مطالب بالا به‌دست مىآيد ، عبارت است از :\r\n1 ) مقصود از عروض ، اثبات‌تصديقى « شىءٍلشىءٍ » است ؛\r\n2 ) مقصود از ذاتى ، اين است كه اثبات « شىءٍلشىءٍ » بدون واسطه باشد ؛\r\n3 ) تعريف مذكور دربارهء موضوع علم ، شامل علوم‌اعتبارى نيز مىشود ؛\r\n\r\n\r\n","description":"","footnote":"\r\n( 1 ) . إلهيات النجاة ( مقال‌اولى ) : 198 . .\r\n","page_name":" 35 ","page_number":35},
  {"content":"\r\n\r\n4 ) در علوم‌اعتبارى ( نظير علم‌اصول ) ، موضوع‌علم بايد آن چيزى باشد كه محمولات آن علم ، بلاواسطه بر آن ، يا بر مصاديق آن ، بار مىشوند و اثبات آن را ، آن علم به عهده دارد .\r\n\r\n","description":"","footnote":"","page_name":" 36 ","page_number":36},
  {"content":"\r\n\r\n\r\nمقدمه‌چهارم : تعريف علم‌اصول\r\n\r\n1 . تعريف سيد مرتضى ( رحمه الله )\r\nدر قديمىترين متن در دست از اصول‌فقه‌امامى ، كه عبارت است از الذريعة سيدمرتضى ( رحمه الله ) . در تعريف اصول‌فقه ، چنين آمده است :\r\nاعلَمْ أنَّ الكلامَ في أصُولِ الفِقهِ إنَّما هُوَ - عَلى الحَقيقَةِ - كلامٌ في أدلّةِ الفِقًهِ « 1 » .\r\nسپس توضيح مىدهد :\r\nولا يلزَم عَلَى ماذكرناه أن تَكونَ الأدلّة والطرُق إلى أحكام فُروعِ الفِقه المَوجُودَةِ في كتُبِ الفُقَهاء أصولًا للفِقه ؛ لِأنَّ الكلامَ في أصُول الفِقه إنَّما هُوَ كلامٌ في كيفيةِ دَلالَةِ ما يدلُّ مِن هذِهِ الأصُول عَلى الأحكام عَلَى طَريقِ الجُملَةِ ، دونَ التَّفصيل « 2 » .\r\nبنابراين ، جانمايهء تعريف سيدمرتضى اين است :\r\nأصُولُ الفِقهِ : هُوَ عِلمُ أدِلَّةِ الفِقهِ وَكيفيةِ دَلَالَتِها عَلَى نَحوِ العُمُومِ وَالإجمَالِ .\r\n* غزالى ، تعريفى نظير تعريف سيد مرتضى ، ارائه مىدهد با مقدارى تفصيل ؛ او مىگويد :\r\nفَالعِلمُ بِطُرُقِ ثُبُوتِ هذِهِ الأصول الثّلاثَة « 3 » و شُروطِ صِحَّتِها وَ وُجوهِ دَلَالَتِها عَلَى الأحكام ، هُوَ العِلمُ الذي يعَبَّرُ عَنهُ بِأصول الفِقه « 4 » .\r\n\r\n\r\n","description":"","footnote":"\r\n( 1 ) . الذريعة 7 : 1 .\r\n( 2 ) . الذريعة 7 : 1 .\r\n( 3 ) . يعنى كتاب و سنت و اجماع كه آنها را ، ادلّ احكام شرع مىنامد .\r\n( 4 ) . المستصفى 5 : 1 . .\r\n","page_name":" 37 ","page_number":37},
  {"content":"\r\n\r\nدر اين تعريف ، طرق ثبوت ادلّه و شروط صحّت اين طرق ، افزوده گرديده است . و مطالب علم‌اصول ، در سه چيز ، خلاصه گرديده است : طرق ثبوت ادلّه ، شروط صحّت آن طرق ، و وجوه دلالت‌ادلّه .\r\n* مرحوم‌فاضل‌تونى ( رحمه الله ) ( فقيه و اصولى برجستهء امامى در قرن يازدهم ) تعريف سيدمرتضى را با تفصيلى بيشتر از آنچه در تعريف غزالى آمده بيان كرده و مىگويد :\r\nهُوَ العِلمُ بجُملَةِ طُرُقِ الفِقه ، إجمالًا و بأحوالِها وكيفيةِ الإستِدلَالِ بِها وحَالِ المُفتي والمُستَفتي « 1 » .\r\nدر اين تعريف ، جملهء\r\n« العِلمُ بجُملةِ طُرُقِ الفِقهِ وَ بِأحوالها\r\n» همان علم به\r\n« طُرُق ثبُوتِ الأدلّةِ وشُروطِ صِحَّتِها »\r\nاست كه در تعبير غزالى آمد . در اينجا\r\n« حَال المفتِي وَالمُستَفتِي »\r\nنيز افزوده شده است .\r\n* فقيه و اصولى معاصر اهل‌سنّت ، آقاى وهبةالزحيلى ، نظير همين تعريف را از اصول ، به عنوان تعريف مورد قبول پيروان مكتب شافعى ، نقل كرده و مىگويد :\r\nانَّ عُلماءَ الأصول مِن الشَّافعيةِ عَرَّفُوا هَذا العِلمَ بِقَولِهم : هُوَ مَعرِفَةُ دَلَائِلِ الفِقهِ إجمَالًا وكيفِيّةِ الاستِفادَةِ مِنها وحَالِ المُستَفيدِ « 2 » .\r\n\r\n2 . تعريف صاحب قوانين ( رحمه الله ) ( مشهور )\r\nصاحب‌قوانين در تعريف علم‌اصول مىفرمايد :\r\nهو : العِلمُ بِالقَواعِدِ المُمَهِّدَةِ لاستِنباطِ الأحكامِ الشَّرعِيةِ الفَرعِية « 3 » .\r\nمرحوم‌شيخ محمّدتقىاصفهانى ( رحمه الله ) ( صاحب هدايةالمسترشدين ، حاشيه بر معالم ) همين تعريف را به متأخّرين ، نسبت مىدهد و مىگويد :\r\nفَهُوَ عَلَى ما اختارَهُ جَماعَةٌ مِن المُتَأخِّرين : العِلمُ بِالقَواعِدِ المُمَهِّدَةِ لاستِنباطِ الأحكامِ الشَّرعِيةِ الفَرعِية « 4 » .\r\n\r\n\r\n","description":"","footnote":"\r\n( 1 ) . الوافية : 59 .\r\n( 2 ) . أصول الفقه الإسلامى 23 : 1 .\r\n( 3 ) . القوانين المحكمة : 5 .\r\n( 4 ) . هداية المسترشدين : 12 . .\r\n","page_name":" 38 ","page_number":38},
  {"content":"\r\n\r\nدر اين تعريف ، به‌جاى « ادلّه » و « احوال » و « كيفيت دلالت آنها » : « علم به قواعد ممهدهء استنباط » ، جايگزين شده است . به‌نظر مىرسد ، دليل اين تغيير ، اين بوده كه كلمهء « قواعد ممهّده » تعبير جامعى است كه شامل همهء آن بخش‌هايى كه در تعريف قبلى به طور عطف بر يكديگر آمده بود ، مىشود و از اين نظر فنّىتر و مرحله‌اى پيشرفته‌تر است .\r\n* آقاى وهبهء الزحيلى ( عالم معاصر سنّى ) نظير اين تعريف را به علماى اصول حنفى و مالكى و حنبلى ، نسبت داده و مىگويد :\r\nوعَرَّفَهُ عُلَماءُ الأصُول مِنَ الحَنَفيةِ والمالِكيةِ والحنابِلَةِ بِأنَّهُ : هُوَ القَواعِدُ الَّتي يوصِلُ البَحثُ فيها إلى استِنباطِ الأحكامِ مِن أدلّتِها التَفصيليةِ ، أو : هُوَ العِلمُ بِهذِهِ القَواعِد « 1 » .\r\nاين تعريف ، در ميان اصوليين ، شهرت يافت . مشهور اصوليين ما اين تعريف را پذيرفتند ، تا دوران مرحوم آخوند خراسانى ( رحمه الله ) كه اين تعريف را به‌دليل مشكلاتى كه داشت نپذيرفت ، از جمله :\r\n1 ) عدم شمول اصول‌عمليه ، با آنكه بخش مهمى از اصول را تشكيل مىدهند ؛\r\n2 ) و نيز اينكه به‌كارگرفتن واژهء علم ، نارساست ؛ زيرا قواعد اصولى متعلّق علم و جهل هر دو ، مىشوند و علم ، دخلى در ذات قواعد اصولى ندارد ؛\r\n3 ) و نيز به‌دليل اينكه قواعد اصول ، آلت‌علم مىباشند ، نه خود علم ؛\r\n4 ) و نيز به اين دليل كه اين تعريف ، دلالت بر فعليت تمهيد قواعد اصولى ، براى استنباط حكم شرعى دارد ، با آنكه قواعد اصول هيچ توقّفى بر عملىشدن استنباط ندارند ؛ زيرا قواعد اصول ، قواعد اصول‌اند اگرچه فعلًا تمهيد براى استنباط حكم‌شرعى نكنند .\r\n\r\n3 . تعريف صاحب كفايه ( رحمه الله )\r\nمرحوم‌آخوند ( صاحب‌كفايه ) ( رحمه الله ) تعريف ذيل را براى علم‌اصول ، پيشنهاد مىكند :\r\nصناعَةٌ يعرَفُ بِها القَواعِدُ الَتي يمكنُ أن تَقَعَ في طَريقِ استِنباطِ الأحكام ، أو التي إلَيها يُنتهى في مَقامِ العَمَل « 2 » .\r\n\r\n\r\n","description":"","footnote":"\r\n( 1 ) . أصول الفقه الإسلامى 24 : 1 .\r\n( 2 ) . كفاية الأصول ( با حاشىمشكينى ) 9 : 1 . .\r\n","page_name":" 39 ","page_number":39},
  {"content":"\r\n\r\nدر اين تعريف ، به‌جاى واژهء « علم » ، از « صناعت » استفاده شده ، تا آن دو اشكال مربوط به به‌كارگيرى واژهء « علم » ، حل شوند . و كلمة « يمكن » به‌كار گرفته شده ، تا اشكال تمهيد فعلى ، حل شود و جملهء « أو الَّتى إلَيها ينتهى فى مَقامِ العَمَل » اضافه شده ، تا مشكل عدم شمول اصول‌عمليه ، حل شود .\r\nپس از آخوند ( رحمه الله ) تلامذهء وى ، هم بر جامعيت و هم بر مانعيت هر دو تعريف ، اشكال گرفتند :\r\n* اشكال مانعّيت اين است كه : هر دو تعريف ، همهء علومى را كه به شكلى ، ممهّد استنباطاند و در طريق‌استنباط قرار مىگيرند ، شامل مىشوند ؛ نظير : علوم‌ادبى ، منطق ، حديث ، درايه ، رجال و امثال آنها ؛\r\n* و اشكال جامعيت اين است كه : تعريف بايد ضابطه‌اى بدهد كه جامع بين مسائل‌علم باشد و تعريف مشهور ، ضابطه‌اى كه شامل اصول‌عمليه شود ، ارائه نمىدهد و راه حلّ آخوند نيز كه با عطف به واو مشكل را حل كرده است ، حلّ مشكل نيست ؛ چون ، ارائهء ضابطه نكرده است .\r\nمهم‌ترين تلامذهء مرحوم‌آخوند ( رحمه الله ) كه عبارت‌اند از : محقّق‌نائينى ، محقّق‌عراقى و محقّق‌اصفهانى رضوان الله تعالى عليهم ، هريك به نحوى و از ديدگاهى به نقد تعريف مشهور ، پرداخته و طرح جديدى در تعريف علم‌اصول و بيان ضابط مسائل‌اصولى ، ارائه نموده است ؛ كه در ذيل به بيان آنها مىپردازيم :\r\n\r\n4 . تعريف محقّق نائينى ( رحمه الله )\r\nميرزاىنائينى ( رحمه الله ) براى دفع اين دو اشكال ، پيشنهاد جديدى در تعريف علم‌اصول ، ارائه كرده است و علم‌اصول را چنين تعريف مىكند :\r\nهُوَ العِلمُ بِالقَواعِدِ التي إذا انضَمَّت إلَيها صُغرَياتُها ؛ أنتَجَت نَتيجَةً فِقهيةً « 1 » .\r\nو مقصود از نتيجهء فقهيه را نيز چنين توضيح داده است :\r\nالحُكمُ الشَّرعيُّ الكلِّيُّ الثَّابِتُ لِموضُوعِهِ المُقَدَّرِ الوُجُودِ عَلَى ما هُوَ الشَّأنُ في القَضايا الحَقيقيةِ « 2 » .\r\nنظر به اينكه قضاياى ساير علوم دخيل در استنباط ، از يكى از دو حال ، خارج نيستند :\r\n\r\n\r\n","description":"","footnote":"\r\n( 1 ) . أجود التقريرات 3 : 1 ، فوائد الأصول 19 : 1 .\r\n( 2 ) . همان . .\r\n","page_name":" 40 ","page_number":40},
  {"content":"\r\n\r\n1 ) يا آنكه منتج قواعد كبروى نيستند ؛ نظير : « معانىلغوىالفاظ » يا « وثاقت‌راوىمعين » كه در دو علم : لغت و رجال ، مورد بحث قرار مىگيرند ؛\r\n2 ) يا آنكه اگر منتج قواعد كبروى هستند ، كبراى آنها چنين نيست كه بدون واسطهء كبرايى ديگر ، حكم‌فقهى را نتيجه دهد ، يعنى : كبراىاخير ، در قياس‌استنباط نيست .\r\nلذا از اين تعريف خارج‌اند . و بدين ترتيب :\r\nمانعيت اين تعريف ، نسبت به‌مسائل و قضاياى سائر علوم دخيله در استنباط ، تأمين مىشود .\r\nامّا جامعيت تعريف ، به‌گونه‌اى كه مشكل شمول تعريف را نسبت به اصول‌عمليه حل كند ، به اين طريق ، حل مىشود كه : مراد از حكم‌فقهى يا نتيجهءفقهى را اعمّ از حكم‌شرعى واقعى و ظاهرى قرار مىدهيم و بدين ترتيب ، از اضافهء قيد « أو الَّتي إلَيها يُنتهى في مَقامِ العَمَل » و عطف آن به « واو » يا به « أو » ، بىنياز خواهيم شد .\r\nبدين ترتيب ، ميرزاىنائينى ( رحمه الله ) ، مدّعى است ، تعريف جامع و مانعى ارائه كرده و مشكلات تعاريف سابق را به‌وسيلهء آن ، بر طرف نموده است .\r\nلكن ، دورهء ميرزاىنائينى - كه دورهء نشاط و گرمى بازار علم‌اصول در نجف بوده است - به تعريف ميرزا ، اجازهء تداوم حيات نمىدهد و با ضربات نقد و ايراد ، به حيات علمى اين تعريف نيز همچون تعاريف پيشين ، خاتمه مىدهد .\r\nمجموع ايرادهايى كه در اين دوره از سوى رقباى ميرزاىنائينى و نيز تلامذهء او بر تعريف ميرزا و نيز تعاريف رايج ديگر - نظير تعريف مشهور - مطرح شده است را مىتوان در پنج ايراد اصلى ، خلاصه نمود كه سه ايراد از آنها مربوط به بُعد مانعيت تعريف‌اند و دو ايراد ديگر ، مربوط به بُعد جامعيت‌اند :\r\n* ايرادهاى مربوط به بُعد عدم مانعيّت از قرار ذيل‌اند :\r\n1 ) اينكه تعريف شامل قواعد فقهيه نيز مىشود ؛\r\n2 ) اينكه تعريف شامل مسائل‌علوم ديگر نيز مىشود . اين ايراد ، بالخصوص بر تعريف مشهور و نيز آخوند ، متوجّه است ؛\r\n3 ) اينكه تعريف شامل مسألهء حجّيت‌ظهور - كه بايد آن‌را از مسائل‌اصول خارج دانست - مىشود . اين اشكال بر مبناى محقّق‌خوئى و از سوى ايشان ، بر تعريف ميرزاىنائينى و ساير تعاريف قبلى ، متوجّه است .\r\n* و ايرادهاى مربوط به بُعد عدم جامعيّت تعريف ، چنين‌اند :\r\n\r\n","description":"","footnote":"","page_name":" 41 ","page_number":41},
  {"content":"\r\n\r\n4 ) تعريف ، شامل مسائل‌اصول‌عمليه نمىشود : اين اشكال ، بر تعريف محقّق‌نائينى نيز - به‌لحاظ برخى اصول‌عمليه - وارد است ، زيرا مسائل اصول عملى عقلى ، اصولًا دربارهء حكم‌شرعى بحث نمىكنند - نه از حكم شرعى ظاهرى و نه از حكم شرعى واقعى - ؛\r\n5 ) تعريف ، شامل بسيارى از قضاياىاصولى - كه متضمّن صغراى استدلال فقهىاند - نمىشود : نظير : مباحث مربوط به « دلالت‌الفاظ » ( نظير : « دلالت‌امر بر وجوب » ، يا « دلالت‌نهى بر حرمت » ) و نيز مباحثى نظير : « اقتضاى امر به شئ ، نهى از ضد را » و نيز مبحث « امتناع اجتماع امر و نهى بر معنون واحد » .\r\nاين دسته از مباحث ، همگى صغراى استدلال فقهى قرار مىگيرند ؛ زيرا مباحث « دلالت امر و نهى » به كبراى « حجّيت‌ظهور » و مبحث « دلالت امر به شئ بر نهى از ضد » به كبراى « دلالت نهى از عبادت بر فساد آن » و مبحث « امتناع اجتماع امر و نهى » به كبراى قواعد باب « تعارض » - در صورت قول به امتناع اجتماع امر و نهى - 0 نياز دارند ؛ تا بتوانند در قياس استدلالى قرار بگيرند كه نتيجهء آن حكم‌كلّى شرعى باشد .\r\n\r\n5 . تعريف محقّق خوئى ( رحمه الله )\r\nتلميذ ارشد ميرزاىنائينى ، يعنى : استاد اقدم محقّق‌خوئى ( رحمه الله ) ، جهت جبران و تلافى اشكالات مذكور ، تعريف جديدى ارائه كرده است كه به عقيدهء ايشان ، توانسته است كليهء اشكالات پنج‌گانهء مذكور را علاج كند . ايشان در تعريف علم‌اصول ، چنين گفته‌اند :\r\nهُوَ العِلمُ ، بِالقَواعِدِ التي تَقَعُ بِنَفسِها في طَريقِ استِنباطِ الأحكامِ الشَّرعيةِ الكلِّيةِ الإلهيةِ ، مِن دونَ حاجَةٍ إلى ضَميمَةِ كبرَى أو صُغرَى أصُوليّةٍ أخرَى إلَيهَا « 1 » .\r\nمحقّق‌خوئى معتقد است در اين تعريف جديد ، اشكالات تعريف ميرزاىنائينى حل شده و نواقص آن ، جبران شده است :\r\n* امّا در بُعد عدم مانعيّت :\r\n1 . اين تعريف توانسته ، مانعيت نسبت به قواعد فقهيه را تأمين كند ؛ زيرا با به‌كارگرفتن واژهء « استنباط » به جاى « تمهيد » : قواعد فقهيه از شمول تعريف خارج شده‌اند ؛ زيرا نسبت قواعد فقهيه به حكم‌شرعى ، نسبت تطبيق است نه استنباط . در حالىكه نسبت قواعد اصوليه به حكم‌شرعىكلّى برخاسته از آنها ، نسبت استنباط است . و اين‌است فرق اساسى ميان قواعد فقهى\r\n\r\n\r\n","description":"","footnote":"\r\n( 1 ) . المحاضرات 8 : 1 .\r\n","page_name":" 42 ","page_number":42},
  {"content":"\r\n\r\nو قواعد اصول . توضيح اينكه : بنابر نظر محقّق‌خوئى ، فرق اساسى ميان قاعدهء اصولى و قاعدهء فقهى ، اين است كه : قاعدهء اصولى ، واسطهء در اثبات نتيجهء فقهى قرار مىگيرد و به‌همين دليل ، نسبت نتيجهء فقهى با قاعدهء اصولى ، نسبت استنباط است . در حالىكه قاعدهء فقهى ، واسطهء اثبات نتيجهء فقهى قرار نمىگيرد ؛ بلكه نتيجهء فقهى ، مصداق قاعدهء فقهى و مورد انطباق قاعدهء فقهى است ؛\r\n2 . اشكال ديگر مانعيت نيز به‌وسيلهء اين تعريف ، مندفع است ( يعنى اشكال شمول ساير علوم‌مقدّماتى كه در استنباط احكام‌فقهى دخالت دارند ) زيرا با قيد « عَدَمُ الحاجَةِ إلى مَسألةٍ أصولية أخرى » ، كليهء قضاياى علوم‌مقدّماتى ديگر ، خارج مىشوند ؛\r\n3 . اشكال‌سوم مانعيت : شمول مسألهء حجّيت‌ظهور است ؛ زيرا اين مسأله ، از اصول خارج است و تعريف ميرزا و ساير تعاريف گذشته ، با اين اشكال مواجه‌اند . در حالى كه در تعريف محقّق‌خوئى ، با قيد « عَدَمُ الحاجَةِ إلى صُغرى أو كبرى أصوليةٍ أخرى » ، اين مسأله نيز از شمول تعريف خارج است ؛ زيرا مسألهء حجّيت‌ظهور براى منتج‌شدن يك حكم‌فقهى ، هميشه نيازمند صغراى اصولى است ؛ چون همواره به يكى از مباحث‌الفاظ كه متصدّى بحث دلالات لفظى است - از قبيل « دلالت امر به وجوب » ، يا « نهى بر حرمت » - نيازمند است .\r\n* دو اشكال مربوط به بُعد عدم جامعيّت نيز از اين تعريف ، مندفع است :\r\n1 . امّا عدم جامعيت نسبت به اصول‌عمليه‌عقلى ، يا مطلق اصول‌عمليه ، با توجه به اينكه تعبير « استنباط » ، در اين تعريف به‌كار رفته و مقصود از استنباط ، اعمّ از اثبات واقعى ، يا اثبات تنجيزى و تعذيرى است ، لذا شامل همهء اصول‌عمليه ، از جمله ، اصول‌عملىعقلى نيز مىشود ؛ زيرا در همهء اصول‌عملى - از جمله : اصول‌عملىعقلى - اثبات تنجيزى و تعذيرى وجود دارد ؛\r\n2 . با تعريف مذكور ، اشكال‌پنجم ( يعنى : اشكال‌دوم مربوط به عدم جامعيت تعريف ، نسبت به مسائل‌اصولى متضمّن صغراى استدلال فقهى ) نيز مندفع است . امّا صُغريات مربوط به دلالت‌الفاظ ، نظير : « دلالت امر بر وجوب و نهى بر حرمت » و امثال آنها كه تعريف بر اينها ، كاملًا منطبق است ؛ زيرا وصف : « تَقَعُ بِنَفسِها ، في طَريقِ استنباطِ الأحكامِ الشَّرعيةِ الإلهيةِ ، مَعَ عَدَمِ الحَاجَةِ إلى صُغرى أو كبرى أصوليةٍ أخرى » بر اينها ، كاملًا منطبق است . آرى ، اين دسته از قواعد دلالت‌لفظى ، نياز به ضمّ كبراى حجّيت‌ظهور ، دارند ؛ لكن ، توضيح داديم كه اين مسأله ، از مسائل علم اصول ، نيست ؛ بلكه از مسائل هيچ علمى نيست ؛ زيرا اصل موضوع ، در همهء علوم به‌شمار مىرود .\r\nامّا صغرياتى ، نظير : مبحث « امتناع اجتماع » و « اقتضاى امر به شئ نهى از ضد را » كه : اوّلى : نياز به ضميمهء قواعد باب « تعارض » دارد - بنابر امتناع - تا به نتيجهء فقهى منتهى شود و دومى : نياز به ضميمهء قاعدهء « اقتضاى نهى از عبادت ، فساد را » دارد ، تا منتهى به نتيجهء فقهى ، شود . اين دسته از صغريات نيز مشمول تعريف ، هستند ؛ زيرا براى دخول يك مسأله ، در قضاياى يك علم ، كافى\r\n\r\n","description":"","footnote":"","page_name":" 43 ","page_number":43},
  {"content":"\r\n\r\nاست كه ضابطهء آن علم ، بر يك تقدير آن مسأله ، منطبق باشد و لازم نيست ، بر همهء تقادير آن مسأله ، منطبق شود . و تعريف مذكور كه در آن ، قيد « عَدَمُ الحاجَةِ إلى مَسألةٍ أصولية أخرى » منظور شده است ، بر هر يك از دو مسألهء فوق - بنابر يك تقدير - منطبق است : امّا در مسألهء « امتناع » پس بنابر تقدير جواز اجتماع ، تعريف منطبق است ؛ زيرا تنها مسأله‌اى كه در اين‌صورت ، مورد نياز است تا به نتيجهء فقهى ، منتهى شود ، مسألهء « حجّيت‌ظهور » است ؛ كه گفتيم ، از مسائل‌علم‌اصول ، خارج است . امّا در مسألهء « اقتضاى امر به شئ نهى از ضد را » نيز بنابر تقدير عدم اقتضا ، نتيجهء فقهى كه عدم فساد عبادت است ، بدون نياز به ضميمهء قاعدهء اصولى ديگر ، به‌دست مىآيد .\r\nو بدين ترتيب ، محقّق‌خوئى ( رحمه الله ) ، معتقد است كه تعريف مذكور ، جامع و مانع است و از بى نقص‌ترين تعريفاتى است كه براى علم‌اصول ، ارائه شده است .\r\n* نقد استاد شهيد بر تعريف محقّق‌خوئى :\r\nعلىرغم دقّت‌هايى كه محقّق‌خوئى در اين تعريف ، به عمل آورده ، شاگرد نابغهء ايشان ، يعنى استاد شهيد محقّق‌صدر ( رحمه الله ) اين تعريف را نيز وافى نمىداند و اشكالاتى از قرار ذيل بر اين تعريف وارد كرده است :\r\n* اشكال اوّل : عدم جامعيت تعريف است ؛ زيرا تعريف محقّق‌خوئى ، نه تنها حجّيت‌ظهور را خارج مىكند ؛ بلكه بسيارى ديگر از مباحث اصولى ، نظير : مباحث مربوط به « تعيين أقوى الظهورين » كه منقّح موضوع « قواعد جمع عُرفى » است - نظير : مباحث « عام و خاص » ، « مطلق و مقيد » و « حكومت و ورود » - را از مباحث اصول ، خارج مىكند ؛ زيرا كلّيهء اين مباحث ، صغراى مباحث جمع عُرفى و تعارض غير مستقر را تنقيح مىكنند كه بدون ضميمهء كبريات باب قواعد جمع عرفى ، به نتيجهء فقهى ، منتهى نمىشوند .\r\nممكن است ، محقّق خوئى بگويد كه : قواعد جمع‌عرفى - نظير « حجّيت‌ظهور » - از امور مسلّم و از مرتكزات عقلايى است ، لذا مورد اتفاق است و نياز به بحث در اصول ندارد .\r\nپاسخ اين است كه : مسلّم بودن يا ثابت بودن يك مسئلهء علمى ، موجب خروج آن ، از مباحث علم ، نمىشود و گرنه ، معنايش اين است كه در تعريف علم اصول بگوييم : آنچه در اين علم مورد نزاع است ، جزو مباحث علم اصول است كه در اين‌صورت ، نيازى به تعريف و بيان ضابط مسئلهء اصولى ، نيست .\r\n\r\n","description":"","footnote":"","page_name":" 44 ","page_number":44},
  {"content":"\r\n\r\nعلاوه بر اين ، تعدادى ديگر از مباحث لفظى اصول - نظير : مباحث « مشتق » ، « صحيح و اعم » ، « ادوات عموم » و امثال آنها - از تعريف خارج‌اند ؛ كه خود محقّق‌خوئى به خروج آنها از تعريف ، مقِرّ و معتَرِف است ؛ لكن مى گويد : اينها از مسائل‌اصولى نيستند و دليل اينكه در اصول از آنها بحث شده است ، اين است كه جاى ديگرى براى بحث دربارهء آنها ، نبوده و لذا در اصول ، در مورد آنها بحث شده است .\r\nمرحوم شهيد صدر مىفرمايند : اگر بنا بود عدم بحث دربارهء يك مسأله در جايى ديگر ، دليل كافى براى بحث آن در علم‌اصول باشد ، در تعريف علم‌اصول ، نيازى به تعريف و تحديد ضابطه نبود ، و كافى بود گفته شود : چون اين مباحث ، در استنباط دخيل بودند و در جايى ديگر از آنها ، بحث نمىشد ، در علمى به نام اصول جمع‌آورىشدند و مورد بحث قرار گرفتند . تلاش براى ارائهء تعريف براى علم‌اصول بر اساس اين اصل مفروض و مسلّم است كه ضابطه‌اى براى اصولى بودن مسائل مدوّن در علم‌اصول وجود دارد كه موجب تدوين آنها در علم واحد ، شده است ؛ كه اين ضابطه بايد قبل‌التدوين باشد ، نه متفرّع بر تدوين مسائل‌اصول و تعريف علم‌اصول تلاشى در جهت تبيين اين ضابطه است .\r\n* اشكال دوم : اينكه مانع نيست ؛ زيرا :\r\n1 . شامل تعدادى از قواعد فقهيه مىشود ؛ به‌دليل اينكه تعدادى از قواعد فقهيه ، نسبتشان با نتيجهء فقهى ، نسبت استنباط است نه نسبت تطبيق ؛ نظير : قاعدهء « طهارت » در شبههء حكميه و قاعدهء « دلالت امر به غَسل ، بر ارشاد به نجاست » .\r\nبراى توضيح اين مطلب ، استاد شهيد ، قواعد فقهيه را به پنج‌دسته تقسيم مىكند :\r\n1 ) قواعدى كه متضمّن جعل‌مستقلى ، نيستند و لذا حقيقتاً قاعده نيستند ؛ بلكه تنها به صورت ، قاعده‌اند و در حقيقت ، تجميع مجموعه‌اى احكام فقهيه‌اند در يك تعبير كلّى ؛ نظير قاعدهء « لا ضرر » ، بنابر مبناى مشهور كه نفى حكم ضررى مىكند ؛\r\n2 ) قواعدى كه متضمّن جعل‌مستقل هستند ؛ لكن منقّح موضوع حكم‌شرعىاند ؛ مثل : قاعدهء « فراغ و تجاوز » و « أصالة الصّحّة » ؛\r\n3 ) قواعدى كه متضمّن جعل‌مستقل هستند و نسبتشان با نتيجهء فقهى ، نسبت تطبيق است ؛ مثل : « ضمان باليد » ؛\r\n4 ) قواعدى كه متضمّن حكم و جعل ، نيستند ؛ لكن فقيه در جريان استنباط ، از آنها بهره مىجويد ؛ مثل : « دلالت امر به غَسل ، بر نجاست » ؛\r\n\r\n","description":"","footnote":"","page_name":" 45 ","page_number":45},
  {"content":"\r\n\r\n5 ) قواعدى كه متضمّن حكم‌ظاهرى خاصى هستند و واسطه در اثبات حكم‌شرعىاند و نسبتشان ، نسبت استنباط است ؛ مثل قاعدهء « طهارت » در شبهات حكميه ؛ كه اين دو نوع آخر از قواعد ، نستبشان با نتيجهء فقهى ، نسبت استنباط است ، نه تطبيق .\r\n2 . شامل مباحث لغت ، علم‌رجال و امثال آنها كه در استنباط بسيارى از احكام فقهى ، مورد نيازند ، مىشود ؛ زيرا اين‌گونه مسائل نيز در برخى موارد ، نظير آنجا كه همهء جهات ديگر استدلال ، قطعى باشد ؛ بدون نياز به قاعدهء اصولى ديگر ، در طريق استنباط ، قرار مىگيرند ؛ مثلًا ، اگر كلمهء « صعيد » ، در دليلى قرار بگيرد كه هم از نظر سند و هم از نظر دلالت ، قطعى است ، به‌گونه‌اى كه تنها مقدمهء مورد نياز استنباط ، معلوم‌شدن معناى لغوى كلمهء « صعيد » باشد ، در اين‌صورت ، اين تعريف بر اين بحث لغوى ، صدق مىكند ؛ همين‌طور ، اگر همهء مقدّمات ديگر جز وثاقت راوى ، قطعى باشد ، در اين‌صورت نيز مقدمهء رجالى براى استنباط حكم‌شرعى ، كافى است و مشمول تعريف محقّق‌خوئى ( رحمه الله ) مىشود .\r\nاگر گفته شود : مقصود از اينكه\r\n« تَقَعُ في طَريقِ الاستنباطِ بِدونَ حاجَةٍ إلى مُقَدَّمَةٍ أصوليةٍ أخرى »\r\nاين است كه هميشه و در همه حال ، چنين باشد كه در اين‌صورت ، اكثر مباحث‌اصولى ، خارج خواهند شد ؛ زيرا كمتر مسأله‌اى از مسائل‌اصولى داريم كه به تنهايى و بدون نياز به هيچ مقدمهء اصولى ديگر ، در همه حال ، منتهى به استنتاج حكم‌فقهى ، گردد . « 1 »\r\n\r\n6 . تعريف استاد شهيد صدر ( رحمه الله )\r\nبه همين دليل ، شهيد صدر ( رحمه الله ) به ارائهء تعريف جديدى از علم‌اصول ، پرداخته‌اند كه اين اشكالات را نداشته باشد . لذا در تعريف علم‌اصول ، مىفرمايند :\r\nهُوَ العِلمُ بِالعَناصِرِ المُشتَرَكةِ في الاستِدلالِ الفِقهي خاصَّةً ، تِلك التي يستَعمِلُها الفَقيه كدَليلٍ عَلَى الجَعلِ الشرعيِّ الكلّيّ « 2 » .\r\nو گاه از اين عناصر مشتركه ، به « الأدلّة المشتركة » تعبير فرموده‌اند .\r\nاز ديدگاه استاد شهيد صدر ، اين تعريف ، هم جامعيت نسبت به همهء مسائل‌اصولى را تأمين كرده و هم مانعيت از شمول مسائل‌غيراصولى را ؛ چون با وصف\r\n« التي يستَعمِلُها الفَقيه كدَليلٍ\r\n\r\n\r\n","description":"","footnote":"\r\n( 1 ) . بحوث فى علم الأصول ( مباحث الدليل اللفظى ) 27 : 1 - 30 .\r\n( 2 ) . همان 31 : 1 . .\r\n","page_name":" 46 ","page_number":46},
  {"content":"\r\n\r\nعَلَى الجَعلِ الشرعيِّ الكلّي » ،\r\nكليهء مباحث‌اصولى را دربرگرفته است ؛ زيرا كليهء مباحث‌اصولى ، دربارهء ادلّه‌اى هستند كه فقيه ، در استدلال فقهى به‌كار مىبرد .\r\nمباحث‌الفاظ ، از دليل‌لفظى بحث مىكنند و مباحث‌استلزامات ، از دليل‌عقلى و مباحث امارات و اصول ، از دليل‌شرعى و همهء اين مباحث ، مشمول « التي يستَعمِلُها الفَقيه كدَليلٍ عَلَى الجَعلِ الشرعيِّ الكلّي » مىشوند .\r\nو از سوى ديگر ، صدر تعريف - يعنى : « العِلمُ بِالعَناصِرِ المُشتَرَكةِ في الاستِدلالِ الفِقهي خاصَّةً » - نسبت به مسائل‌غيراصولى ، مانعيت دارد ؛ زيرا مباحث‌لغوى ، نظير : بحث دربارهء معناى « صعيد » و مباحث‌رجالى ، نظير : بحث دربارهء « وثاقت زُراره » و همچنين : قواعد فقهى ، عناصر مشتركه در استدلال فقهى نيستند ؛ زيرا تنها در مسائل‌خاص ، يا در ابواب خاصى از فقه ، كاربرد دارند ؛ مثَلًا : قاعدهء « طهارت » در باب طهارت كاربرد دارد و قاعدهء « ما يضمَن » در معاملات كاربرد دارد و قاعدهء « مَن سَبَق » در مسألهء وقف و احياء اراضى كاربرد دارد و قاعدهء « لابَيعَ إلا في مِلك » در بيع و قاعدهء « المغرورُ يرجعُ إلى مَن غَرَّ » و قاعدهء « عَلَى اليد » در معاملات و هكذا . . در حالىكه مسائل‌اصولى ، مخصوص به باب فقهى معينى نيستند و در همهء ابواب فقهى ، قابل جريان مىباشند و از سوى ديگر ، برخى قواعد مشتركه ، نظير قواعد علم‌منطق ، قواعد مشتركه در استدلال فقهى بخصوص ، نيستند و با قيد « خاصّة » اين قواعد نيز خارج شده‌اند .\r\nمرحوم‌آقاىصدر ( رحمه الله ) براى تأييد صحّت اين تعريف ، به سير شكل‌گيرى علم‌اصول نيز اشارهء كوتاهى دارند كه خلاصه‌اش اين است كه : علماى فقه ، جهت استدلال فقهى ، به دو دسته قواعد ، برخورد كرده‌اند :\r\n1 ) قواعدى كه مخصوص استدلال در مسألهء خاص فقهىاند ؛\r\n2 ) قواعدى كه در همهء مسائل يا اكثر مسائل ، مورد نيازند .\r\nنظر به اينكه قواعد دستهءدوم ، مورد نياز فقها در عموم مسائل‌فقهى بوده و تكرار بحث از اين قواعد در هر مسأله ، امكان نداشته است ، ناچار ابتدا در كنار فقه ، بخشى را مخصوص بررسى اين دسته از مسائل قرار دادند و به تدريج پس از توسعهء اين مسائل ، اين بخش را از علم‌فقه جدا كردند وعلمى خاص به نام « علم‌اصول » ، جهت بحث و بررسى دربارهء اين مسائل ، بنيان نهادند . بنابراين ، اساس شكل‌گيرى علم‌اصول ، بر مبناى وجود قواعد مشتركه در استدلال فقهى ، بوده است .\r\n\r\n","description":"","footnote":"","page_name":" 47 ","page_number":47},
  {"content":"\r\n\r\n* إن قلت هايى در اينجا ، وجود دارد :\r\n1 . عناصر مشتركه ، اختصاص به قواعد اصولى ، ندارد ؛ بسيارى از قواعد علوم‌مقدّماتى ، نظير : نحو ، صرف و منطق ، عناصرمشتركه در استدلال‌فقهىاند .\r\nجوابش اين است كه : اين عناصر ، يا مشتركه نيستند يا مشتركه در خصوص استدلال فقهى ، نيستند .\r\n2 . اين تعريف ، برخى قواعد فقهى نظير : « لاضَرَر » و « لاحَرَج » را شامل است .\r\nپاسخ اين است كه : اينها اصلًا قاعده نيستند ؛ زيرا متضمّن جعل‌شرعىخاصّى نيستند .\r\nو بدين‌ترتيب ، اين تعريف - ضمن شمول همهء مسائل‌اصولى - از ورود ساير مسائل غيراصولى نيز ممانعت كرده و لذا هم در بُعد جامعيت و هم در بُعد مانعيت ، كامل است . « 1 »\r\nاين تعريف مزيتى ديگر نيز بر تعريف آقاى خوئى ( رحمه الله ) دارد كه براى شمول مسائل اصول‌عملى ، خاصّهء اصول‌عملىعقلى ، نيازى به تفسيرى خاص از واژهء « استنباط » و تفسير آن ، به اعم از اثبات واقعى و اثبات تنجيزى و تعذيرى ندارد ؛ زيرا همهء اين اصول ، قواعد مشتركه در استدلال فقهىاند .\r\n* نقد تعريف استاد شهيد :\r\n1 . تعبير « عناصر مشتركه » نكتهء اصلى و ذاتى اصولىبودن مسائل‌اصولى را بيان نمىكند ؛ زيرا عنصرمشترك‌بودن ، نتيجهء اصولىبودن است و نه علّت آن . بايد ديد علّت و ملاك اصولىبودن ، چيست ؟ و به تعبيرى ديگر : مشتركه‌بودن ، فرع به‌كارگيرى در استنباط فقهى است و به‌كارگيرى در استنباط فقهى متأخّر از نكتهء اصوليت است .\r\n2 . واژهء « اشتراك » مبهم است . حدّ اشتراك چيست ؟ اگر مراد ، اشتراك در همهء ابواب و مسائل‌فقهى است كه بسيارى از قواعد اصولى را شامل نيست و اگر مراد اشتراك در بيش از يك مسأله ، يا حتّى يك باب يا يك نوع از ابواب است كه شامل بسيارى از قواعد فقهى ، مىشود . مثلًا : قاعدهء « وجوب‌وفاىبه‌عقود » يا « أصالة اللّزوم » در عقود يا « إفساد شرط فاسد » و بسيارى ديگر از قواعد فقهى ، در بسيارى از ابواب معاملات جارىاند و اگر گفته شود : همين كه اختصاص به معاملات دارند ، پس مشترك نيستند و مقصود از « اشتراك » را « نفىمطلق‌اختصاص » تفسير كنيم ، دربارهء قواعدى از اصول كه مختصّ واجبات است ؛ نظير : دلالت‌امربروجوب » ، يا مختصّ به محرّمات است نظير : « دلالت‌نهىبرحرمت » يا مختص به\r\n\r\n\r\n","description":"","footnote":"\r\n( 1 ) . بحوث فى علم الأصول 31 : 1 - 35 . .\r\n","page_name":" 48 ","page_number":48},
  {"content":"\r\n\r\nعبادات است نظير : « اقتضاى نهى از عبادت ، فساد را » يا « مقدمهءواجب » يا « أصالةالحِل » بنابر جريانش در شبهات حكميه چه مىتوان گفت ؟\r\nاللَّهمَّ إلّا أن نَلتَزِمَ بِخروجِها عَن مَسَائلِ عِلم الأصُول ! كه بنابراين ، با اشكال روش انتقايى و گزينشى با مسائل‌اصول ، برخورد مىكنيم كه لازمه‌اش ، ارائهء ضابطهاى متعدّد و عدم وجود ضابط واحد معين ، براى مسائل‌اصولى است .\r\n3 . قيد « خاصّة » كه ايشان آوردند ، بسيارى از مباحث‌الفاظ بلكه برخى از مباحث‌حجج - نظير تواتر - را از بحث‌اصول ، خارج مىكند ؛ زيرا اين قبيل مسائل ، عنصر مشترك در ساير علوم نيز مىتوانند باشند و اختصاص به علم‌فقه ندارند . در حوزهء علوم‌اسلامى ، در علومى نظير : تفسير ، اخلاق ، تاريخ ، رجال و غيره ، از اين قواعد و عناصر ، استفاده مىشود .\r\nمثلًا : « دلالت‌الفاظعموم بر عموم » يا مباحث « اطلاق‌و تقييد » يا مباحث « استلزامات عقلى » و مخصوصاً « مستقلات عقليه » و « حُسن‌و قُبح ذاتى » و همچنين : مباحث مربوط به « حجّيت خبر واحد » يا « كيفيت حصول تواتر » و امثال آنها ، كاربردشان مخصوص و منحصر به فقه نيست ، بلكه در علوم ديگر نيز كاربرد دارند . بلكه اغلب مباحث الفاظ ، كاربردشان به علوم‌اسلامى نيز منحصر نيست ، بلكه در هر علمى كه با الفاظ سرو كار دارد ، نظير : حقوق قضايى ، علم‌آثار و امثال آن ، كاربرد دارد .\r\n4 . مباحثى از علوم مقدّماتى فقه ، نظير : رجال ، لغت و امثال آن ، وجود دارند كه كاربردشان ، مخصوص فقه است و از عناصر مشتركهء استدلال فقهى ، به‌شمار مىآيند و لذا مشمول تعريف مىباشند ؛ در حالىكه از مسائل‌اصول به‌شمار نمىروند ؛ نظير : « حجّيت قول رجالى در ذمّ و مدح رواة » يا نظريهء « تعويض » كه خود مرحوم شهيد صدر ( رحمه الله ) آن‌را تبيين نموده‌اند كه با تعويض و جايگزينىسندى صحيح ، به‌جاى سندىغيرصحيح ، يا جايگزينى بخشى صحيح ، از يك سند به‌جاى بخشىضعيف از سند ديگر ، ضعف‌سند ، بر طرف مىشود و موجب‌تصحيح سند ضعيف مىشود ، يا برخى توثيقات‌عامّه ، نظير : « شهادت شيخ بر وثاقت من روى عنهم الثلاثة » يا مشايخ كامل‌الزيارات يا مشايخ علىبن ابراهيم قمى و امثال آنها يا برخى مسائل كلامى ، نظير : « عصمت قولى و فعلى رسول‌اكرم ( ص ) و ائمّهء اطهار » يا « حجّيت ذاتيهء إخبار آنها عن‌الله » . اين دسته از قواعد مشترك ، همگى عناصر مشترك مخصوص استدلال فقهىاند كه با آنكه تعريف مذكور علم‌اصول بر آنها منطبق است ، جزو مسائل‌اصولى به‌شمار نمىآيند .\r\nان قلت : در تعريف قيد ديگرى آمده كه اين گونه موارد را خارج مىكند و آن قيد « التى يستعملها الفقيه كدليل على الجعل الشرعى الكلى » است .\r\n\r\n","description":"","footnote":"","page_name":" 49 ","page_number":49},
  {"content":"\r\n\r\nدر پاسخ مىتوان گفت : اگر مراد از اين قيد استعمال انحصارى دليل مذكور است به نحوى كه در مقام استنباط جعل شرعى كلى نياز به مقدمه‌اى ديگر نداشته باشد كه بسيارى از مسائل اصول از تعريف خارج خواهند شد زيرا به تنهايى دليل بر جعل شرعى كلى نيستند و اگر مراد اعم از آن است كه شامل موارد انضمام مقدمه‌اى ديگر در جريان استدلال بشود نقض مذكور وارد خواهد شد .\r\nتا كنون دربارهء مدرسهء نائينى ( رحمه الله ) و تعريفاتى كه از اين مدرسه منتج شده بود ، يعنى تعريف محقّق خوئى ( رحمه الله ) و مرحوم‌شهيد صدر ( رحمه الله ) بحث كرديم .\r\nجهت‌گيرى كلّى مدرسهء ميرزاىنائينى ، در تعريف علم‌اصول و بيان ضابطهء مسائل آن ، تأكيد بر « كلّيت و شمول و فراگيرى مسائل‌اصول » در جريان زمينه‌سازى استنباط مسائل‌فقهى بود از يك طرف و يك‌دست نشان‌دادن مسائل‌اصولى و تعيين ضابطهء واحد فراگير ، براى كلّ مسائل‌اصول از سوى ديگر بود .\r\nبا توجه به اينكه تلاش مدرسهء ميرزاى نائينى ، يافتن ضابطهءواحدى براى همهء مسائل‌اصولى است ، ديدگاه مدرسهء نائينى را در تعريف‌علم‌اصول ، ديدگاه يك بُنى دانستن مسائل‌اصول مىشماريم . در مقابل اين ديدگاه ، دو ديدگاه ديگر كه متعلّق به دو مدرسهء رقيب ميرزاى نائينى است ، وجود دارد :\r\n\r\n7 . تعريف محقّق عراقى ( رحمه الله )\r\nمحقّق عراقى ( رحمه الله ) در تعريف علم‌اصول - بنابرآنچه در تقريرات درس ايشان آمده است - چنين مىفرمايد :\r\nهيَ القَواعِدُ الَّتي يمكنُ أن تَقَعَ في طَريقِ تَحصيلِ وَظيفةِ الُمكلَّف ، في مَقامِ العَمَل « 1 » .\r\nدر اين تعريف ، محقّق‌عراقى به سه مطلب اصلى در دورهء ما قبل خود نظر دارد :\r\n1 ) تعريف مشهور :\r\n« هُوَ العِلمُ بِالقَواعِدِ الممَهِّدَةِ لِاستِنباطِ الأحكامِ الشرعِيةِ الكلّية » ؛\r\n2 ) تعريف مرحوم آخوند :\r\n« صِناعَة يُعرَفُ بِها القَواعِدُ التي يُمكنُ أن تَقَعَ في طَريقِ استِنباطِ الأحكامِ الشرعيةِ أو التي يُنتهى إلَيها في مَقامِ العَمَل » ؛\r\n\r\n\r\n","description":"","footnote":"\r\n( 1 ) . بدايع الأفكار ( ميرزا هاشم‌آملى ) 24 : 1 . .\r\n","page_name":" 50 ","page_number":50},
  {"content":"\r\n\r\n3 ) مقياسى كه صاحب‌كفايه براى مسألهء اصوليه و تميز آن از مسألهء فقهيه ، بيان كرده است كه مىفرمايد :\r\n« أنَّ كلَّ مَا كانَ أمرُ تَطبيقِهِ عَلَى مَوارِدِهِ مُنحَصِراً بِنَظَرِ المُجتَهِد كانَ مَسألَة أصولية ، وَمَا لَيسَ كذلِك فَهي مَسألَة فِقهية » « 1 » .\r\nدر رابطه با تعريف مشهور ، اين نقد را بر تعريف مشهور وارد مىبيند كه در تعريف ، واژهء « علم » به كار رفته ؛ در حالىكه بايد نفس قواعد كه گاه متعلّق علم‌اند و گاه متعلّق جهل‌اند ، مورد تعريف قرار گيرند و اساساً تعريف به خود قواعد تعلّق مىگيرد ، نه به « علم به آنها » ، همان‌گونه كه از موضوع علم ، مقصود موضوع نفس قواعد است ؛ نه موضوع علم به آنها ، لذا با حذف كلمهء « علم » ، واژهء « قواعد » را در تعريف اصول به‌كار برده است .\r\nسپس نقدى را كه به تعريف مشهور متوجّه شده - و آن اينكه شامل مباحث اصول‌عمليه نمىشود - موجّه مىداند و اصلاحى را كه مرحوم‌آخوند با اضافه‌كردن قيد « أو الَّتى ينتهى إلَيها في مَقامِ العَمَل » به‌عمل آورده ، رافع اشكال نمىداند ، نه از آن جهت كه درگذشته گفتيم كه : اين اصلاح تبيين ضابطهء مشترك بين مسائل‌علم‌اصول نيست ؛ زيرا با عطف به « أو » اصول‌عمليه را داخل كرده است ؛ بلكه به اين جهت كه واژهء « استنباط » در تعريف آخوند و نيز تعريف مشهور به كار رفته و واژهء « استنباط » چنين مىفهماند كه قاعدهءاصولى آن است كه هميشه واسطهء در اثبات حكم‌فقهى و سبب علم به آن باشد و بدين ترتيب قواعدى را كه نسبتشان با حكم‌فقهى نسبت تطبيق است ، خارج مىكند ؛ در حالىكه كليهء اصول‌عمليه - كه از اهمّ مباحث‌علم‌اصول به‌شمار مىروند - از اين قبيل‌اند ؛ يعنى : نسبتشان با حكم‌فقهى نسبت تطبيق است ، نه نسبت استنباط و سببيت براى اثبات‌حكم .\r\nايشان توضيح مىدهند كه : اصول‌عمليه ، خود احكام‌شرعى يا احكام‌عقلى ثابت‌شده به‌وسيلهء ادلّه مىباشند و حكم‌شرعى ديگر به‌وسيلهء آنها ثابت نمىشود ؛ زيرا در آنجا كه اصول‌عمليه ، اصول‌عمليهء شرعيه‌اند ، خود ، حكم‌شرعىكلّىاند و با تطبيق آنها بر مواردشان احكام‌فقهيهءجزئيه به‌دست مىآيد ، نظير همهء احكام‌فقهيهء ديگر .\r\nو در آنجا كه اصول‌عمليه ، اصول‌عقليه هستند ، حكم‌شرعى مجرى و مورد ندارد ، نظير : اصالت « احتياطعقلى » يا « تخيير عقلى » ؛ زيرا از اين اصول‌عقلى هيچ‌گونه حكم‌شرعىخاصى استنباط نمىشود ؛ بلكه نتيجهء آنها چيزى جز تبيين وظيفهءعقلىعملى در مورد خاص نيست .\r\n\r\n\r\n","description":"","footnote":"\r\n( 1 ) . مقالات الأصول 53 : 1 [ تحقيق مجمع الفكر الإسلامى 
  ] . .\r\n","page_name":" 51 ","page_number":51},
  {"content":"\r\n\r\nمحقّق‌عراقى ( رحمه الله ) اشكال ناشى از به‌كار گرفتن واژهء « استنباط » را از اين هم فراتر مىداند و معتقد است با به‌كارگيرى اين واژه ، مباحث « امارات » نيز - بنابر برخى مبانى - از تعريف خارج مىشوند ؛ زيرا بر مبناى جعل‌حكم‌مماثل و نيز بر مبناى تنزيل‌مؤدّاىاماره منزلهءواقع ، نتيجهء اماره ، حكم‌شرعى خواهد بود ، نه واسطهء در اثبات‌حكم‌شرعى يا قاعده‌اى كه در طريق استنباطحكم‌شرعى به‌كار رود .\r\nآرى ، بنابر مبناى خود محقّق‌عراقى ( رحمه الله ) كه حجّيت امارات به معناى « تتميم كشف آنها » و به معناى « الغاى احتمال خلاف » است ، اماره كاشف محض است از حكم واقعى و واسطهء در اثبات حكم واقعى و واقع در طريق استنباط آن است .\r\nبنابراين ، اضافه‌اى كه آخوند به تعريف مشهور ملحق كرده است ، مشكلى را حل نمىكند ؛ زيرا اصول‌عمليه خود ، احكام متعلّقه به افعال مكلّفين‌اند ، نه اينكه قواعدى باشند در طريق استنباط آنها - آنچنانكه با اضافهء اين قيد از تعريف فهميده مىشود - « 1 » .\r\nوامّا مطلبى كه صاحب كفايه ( رحمه الله ) در ضابط مسألهء اصوليه آورده است ، دو اشكال دارد :\r\n1 ) چنين نيست كه هر قاعده‌اى كه امر تطبيق و كاربرى آن به عهدهء مجتهد باشد ، مسألهء اصولى باشد و آنچه كاربرى آن در اختيار اعمّ از مجتهد و مقلّد باشد ، مسألهء فقهى باشد ؛ زيرا بسيارى از قواعد فقهى با آنكه مسلّماً از قواعد فقهى به‌شمار مىآيند ، تطبيق آنها بر مورد و به‌كاربردن آنها منحصراً در اختيار مجتهد است ؛ مانند قاعدهء « تقييد نفوذ صلح و شرط » به « عدم مخالفت كتاب و سنّت » كه طبيعى است : تشخيص مخالفت يا عدم مخالفت آنها با كتاب و سنّت ، منحصراً در اختيار مجتهد است و همچنين هر قاعده‌اى كه مقيد به عدم مخالفت كتاب و سنّت باشد ؛\r\n2 ) برخى قواعد اصولى - نظير « استصحاب در شبهات موضوعيه » ، تطبيق و كاربرى آنها منحصر به مجتهد نيست با آنكه مسلّماً قاعده‌اى اصولى است .\r\nمحقّق‌عراقى ( رحمه الله ) از اين بحث نتيجه مىگيرد كه بهتر است در مقياس و ضابطهء مسألهءاصولى ، چنين گفته شود كه :\r\nهُوَ كونُ المَسألَةِ بِحَيث يمكنُ أن تُجعَلَ نَتيجَتُها ، كبرى قِياسٍ يستَكشَفُ بِهِ وَظيفَةٌ كلِّيةٌ لِلمُكلَّفِ في مَقامِ العَمَل « 2 » .\r\n\r\n\r\n","description":"","footnote":"\r\n( 1 ) . بدايع الأفكار 23 : 1 - 24 .\r\n( 2 ) . همان : 24 . .\r\n","page_name":" 52 ","page_number":52},
  {"content":"\r\n\r\nبنا به نظر محقّق‌عراقى ( رحمه الله ) اين مقياس مىتواند بر همهء مسائل‌اصولى منطبق شود ، اعمّ از امارات و اصول‌عمليةشرعى و نيز اصول‌عملىعقلى و شمول آن نسبت به امارات نيز با در نظر گرفتن هر دو مبنا در حجّيت‌امارات است - چه مبناى مختار ايشان كه مبناى « تتميم‌كشف » است و چه مبناى « تنزيل‌مؤدّى منزلةواقع » - زيرا وظيفهء مكلّف در مقام‌عمل ، شامل مؤدّاى امارات مىشود ، چه بر مبناى ما - يعنى محقّق‌عراقى - كه مؤدّاى امارات را حكم واقعى مىدانيم ؛ زيرا مبناى ما در حجّيت‌امارات ، تتميم‌كشف است و چه بر مبنايى كه مؤدّاىامارات را حكم‌ظاهرى مىداند ؛ زيرا حجّيت امارات را به تنزيل مؤدّى تفسير مىكند و نيز شامل اصول‌عمليه مىشود خواه اصول عمليهء شرعيه كه نتيجهء آنها ، تعيين وظيفهء شرعى مكلّف در مقام تحير است و خواه اصول عمليهء عقلى كه حكم‌عقل است .\r\nتا اينجا مطالب را با استناد به تقرير بحث محقّق‌عراقى ( رحمه الله ) توسّط مرحوم‌آقا ميرزا هاشم آملى ( رحمه الله ) در « بدايع‌الأفكار » بيان كرديم ، با مراجعه به متن « مقالات‌الأصول » كه به‌وسيلهء شخص محقّق‌عراقى ( رحمه الله ) ، به نگارش در آمده است با توضيحات و تعبيرات ديگرى مواجه مىشويم . معظّم‌له پس از آنكه در مقام تعريف مسائل‌علم اصول در تعبيرى كه مشابه تعبير تقرير است ، قواعد اصولى را چنين تعريف مىكند :\r\nالقَواعِدُ الواقِعَةُ في طَريقِ استِفادَةِ الوَظائِفِ العَمَليةِ ، عَقليةً أو شَرعيةً « 1 » .\r\nاضافه مىفرمايد :\r\nوَلَو بِجَعلِها كبرى قياسٍ يُنتِجُ حُكماً شَرعياً كلِّياً واقِعياً أو ظاهرياً أو حُكماً عَقلِياً « 2 » .\r\nو با عبارت « حُكماً شَرعياً كلِّياً واقِعياً » ، به امارات و با « أو ظاهِرياً » به اصول‌عملىشرعى و با « أو حُكماً عُقلياً » به اصول‌عملىعقلى اشاره مىكند .\r\nلكن در مقام جواب از اشكالى كه بر اين مطلب گرفته‌اند ، چنين مىفرمايد :\r\nانَّ المَدارَ في المَسألَةِ الأصوليةِ عَلَى وُقوعِها في طَريقِ استِنباطِ الحُكمِ الشَّرعيِّ بِنَحوٍ يكونُ ناظِراً إلى إثباتِ الحكمِ بِنَفسِهِ أو بِكيفيةِ تَعَلُّقِهِ بِمَوضوعِه « 3 » .\r\nو سپس با اندكى فاصله ، در مقام پاسخ به اشكالى ديگر ، توضيح جديدى اضافه مىكند و مىگويد :\r\n\r\n\r\n","description":"","footnote":"\r\n( 1 ) . مقالات الأصول 54 : 1 .\r\n( 2 ) . همان : 53\r\n( 3 ) . همان : 54 . .\r\n","page_name":" 53 ","page_number":53},
  {"content":"\r\n\r\nوَحينَئِذٍ تَختَصُّ المَباحِثُ الأصوليةِ بِالبَحثِ عَن الحُجّيةِ وإحرازِ الدَّلالَةِ لِأصلِ الحُكمِ أو لِكيفيةِ تَعَلُقِهِ بِمَوضوعٍ « 1 » .\r\nو در مقام پاسخ اشكالى ديگر ، اضافه‌اى ديگر را به اين ضابطه ، ملحق مىكند و پس از نقل آن از استاد خود ( صاحب كفايه ( رحمه الله ) ) آن را مىپذيرد و از آن دفاع مىكند و مىفرمايد :\r\nلكن اعتَذَرَ عَن ذلِك استاذُنا الأعظَمُ في كفايتِهِ بِازدِيادِ قيدٍ آخرٍ في المَسألَةِ الأصوليةِ ، هُوَ : « عَدَمُ اختِصاصِها بِبَابٍ دُونَ بَابٍ » « 2 » .\r\nاز مجموع كلمات محقّق‌عراقى ( رحمه الله ) در بيان تعريف علم‌اصول و ضوابط مسألهء اصولى ، چنين به‌دست مىآيد كه از ديدگاه ايشان ، قاعدهء اصولى ، جنسى دارد و خواص و فصولى كه آن‌را از ساير علوم و مسائل مورد بحث در آنها ، جدا مىكند .\r\nجنس در مسألهء اصولى عبارت است از « إمكانُ وقوعِها في طَريقِ تَحصيلِ وَظيفَةِ المكلَّفِ في مَقامِ العَمَل » ؛ خاصّيتى كه در اين مقدار از تعريف وجود دارد ، جامعيت آن است نسبت به كليهء مسائل‌اصولى ( اعمّ از مباحث‌الفاظ و امارات و اصول‌عملىشرعى و عقلى ) ؛ لكن به‌دليل اينكه اكتفاى در تعريف به اين مقدار كه از عموميت و اجمال برخوردار است ، تعريف را از قبيل تعاريف لغوى مىكند كه در آنها اكتفاى به معناى اعمّ مىشود و مانع دخول اغيار نيست ، لازم است ضمن تفصيل اين معناى اجمالى و عام ، قيودى اضافه شود كه مميز مسألهء اصولى از مسائل ساير علوم باشد و بدين‌وسيله مانعيت اغيار آن نيز تأمين شود .\r\nبه همين سبب ، تفصيلات و قيودى را بر تعريف ، مىافزايد كه از قرار ذيل‌اند :\r\n1 . ابتدا تحت تأثير مدرسهء ميرزاىنائينى ( رحمه الله ) ، قيد كبرويّت مسألة اصولي را بر تعريف ، مىافزايد و نيز قيد كلّيت را بر نتيجهء آن اضافه مىكند ؛ تا از شمول قواعد فقهيه يا غير فقهيه‌اى كه در طريق اثبات نتيجهء فقهى جزئى به كار مىروند ، جلوگيرى كند و مىگويد :\r\nهُوَ كونُ المَسألَةِ بِحِيثُ يمكنُ أن تُجعَلَ نَتيجَتُها كبرى قياسٍ يُستَكشَفُ بِهِ وَظيفَة كلّية في مَقامِ العَمَل « 3 » .\r\n\r\n\r\n","description":"","footnote":"\r\n( 1 ) . همان : 55 .\r\n( 2 ) . مقالات الأصول 55 : 1 .\r\n( 3 ) . بدايع الأفكار 24 : 1 . .\r\n","page_name":" 54 ","page_number":54},
  {"content":"\r\n\r\nسپس هنگامىكه به سبب قيد « كبرويت در قياس » ، به خروج مباحث‌الفاظ و بسيارى ديگر از مباحث مهمّ اصولى پى مىبرد ، در جاى ديگر قيد كبرويت را تصحيح مىكند و چنين مىگويد :\r\nالقَواعِدُ الواقِعَةُ في طَريقِ استِفادَةِ الوَظيفَةِ العَمَليةِ - عَقليةً أو شَرعيةً - ولَو بِجَعلِها كبرى قِياسٍ يُنتِجُ حُكماً شَرعياً كلّياً واقِعياً أو ظاهِرياً أو حُكماً عَقلياً « 1 » .\r\nو بدين ترتيب ، قيد « وَلَو بِجَعلِها كبرى » را كه شامل قواعدى كه در صغراى قياس استدلالى قرار مىگيرند نيز مىشود ، جايگزين قيد « كبرويت » مىكند تا از اشكال عدم جامعيت نسبت به قواعد اصولى صغروى در قياس استدلال فقهى ، جلوگيرى كند .\r\nلكن در اينجا با اشكال ديگرى برخورد مىكند ؛ زيرا با تعميم تعريف ، نسبت به قواعدى كه صغراى طريق استنباط قرار مىگيرند ، قواعد غير اصولى فراوانى در تعريف داخل مىشوند ، نظير : قواعد لغوى ، ادبى ، رجالى و امثال آنها ؛ زيرا كليهء اين قبيل قواعد مقدّماتى استنباط فقهى ، در آفرينش صغراى قياس استنباط فقهى ، نقش دارند و نتايج آنها مىتواند در صغراى قياس استدلال فقهى ، قرار بگيرد ؛ لذا ناگزير مىشود تفصيلات و قيود ديگرى را بر تعريف بيفزايد ، تا از دخول آنها در تعريف جلوگيرى كند ، لذا چنين مىفرمايد :\r\nالمَدارُ في المَسألَةِ الأصوليةِ عَلَى وقوعِها في طَريقِ استِنباطِ الحُكم ، بِنَحوٍ يكونُ ناظِراً إلى إثبات الحكمِ بِنَفسِهِ أو بِكيفيةِ تَعَلُّقِهِ بِمَوضوعِهِ « 2 » .\r\nو بدين‌وسيله با اضافهء اين قيد كه « يكونُ ناظِراً إلى إثبات الحكمِ بِنَفسِهِ أو بِكيفيةِ تَعَلُّقِهِ بِمَوضوعِهِ » ، دخول كليهء مباحث‌الفاظ و ساير مباحث‌امارات و اصول‌عملى كه خارج از اين دو حالت - كه نتايجشان ، يا در طريق اثبات‌حكم يا در طريق اثبات كيفيت تعلّق آن به‌موضوعش ، قرار گيرند - نيستند ، تأمين مىشود . زيرا مباحثى نظير : « دلالت امر بر وجوب » ، « دلالت نهى بر حرمت » ، مباحث « استلزامات عقلى » ، مبحث « حجّيت‌خبر واحد » ، « شهرت » ، « اجماع » و غيرها از ظنون‌طريقى و همچنين اصول‌عمليه ، همگى ناظر به اثبات‌حكم بنفسه مىباشند ؛ زيرا نتايج آنها ، اثبات وجوب يا حرمت و امثال آنهاست . امّا مباحثى نظير : « عموم و خصوص » و « اطلاق و تقييد » و « مفاهيم » و امثال آنها ، ناظر به كيفيت تعلّق حكم به موضوعش مىباشند .\r\n\r\n\r\n","description":"","footnote":"\r\n( 1 ) . مقالات الأصول 53 : 1\r\n( 2 ) . همان : 54 . .\r\n","page_name":" 55 ","page_number":55},
  {"content":"\r\n\r\nبنابراين ، تعريف شامل همگى مسائل و قواعد اصولى مىشود ، مع‌ذلك از دخول ساير مسائل‌علوم مقدّماتىاستنباط ، نظير : مسائل‌ادبى ، لغوى ، رجالى و امثال آنها ، ممانعت مىكند ؛ زيرا اين قواعد اگر در طريق استنباط قرار بگيرند ، نتايجشان تنها به اثبات موضوع حكم‌شرعى كه مثلًا اثبات « خبر واحد عادل » است ، يا اثبات لفظى كه موضوع ظهور و دلالت قرار مىگيرد ، نه خود ظهور و دلالت - كه به‌نحوى اثبات‌كنندهء خود حكم است - مىپردازند و به اثبات‌حكم يا اثبات كيفيت تعلّق‌حكم به موضوع ، كارى ندارند .\r\nدر اينجا ، محقّق‌عراقى ( رحمه الله ) ، به اين نكته التفات مىفرمايد كه عبارت « وقوعُها في طَريقِ الاستِنباط » ممكن است اشكال « خروج‌اصول‌عمليه » را به‌همراه داشته باشد ؛ زيرا اصول‌عمليه - همان‌گونه كه گفتيم - در طريق‌استنباطحكم قرار نمىگيرند ، يعنى واسطهء در اثبات‌حكم شرعى نيستند ، بلكه خود حكم‌شرعىاند ؛ لذا براى دفع اين اشكال ، عبارت « بِنَحوٍ يكونُ ناظِراً إلى إثباتِ الحُكم » را اضافه كرده است كه اصول‌عمليه را شامل شود ؛ زيرا اصول‌عمليه ناظر به اثبات‌حكم مىباشد .\r\nبه نظر مىرسد تا اينجا ، محقّق‌عراقى ( رحمه الله ) تحت تأثير مدرسهء نائينى ( رحمه الله ) ، به اصلاح و ترميم تعريف پرداخته ؛ لكن در آخر ، عصارهء مقصود خود را در تبيين ضابط مسألهء اصولى ، چنين بيان مىفرمايد :\r\n« بِنَحوٍ يكونُ ناظِراً إلى إثباتِ الحكمِ بِنَفسِهِ أو بِكيفيةِ تَعَلُّقِهِ بِمَوضوعِه » .\r\nو بدين ترتيب ضابطة مسألة اصوليه را در دو مسألهء اصلى ، خلاصه كرده است :\r\n1 ) حجّيت : كه از آن به « اثبات‌حكم » ، تعبير كرده است ؛\r\n2 ) دلالت : اعم از دلالت بر اصل‌حكم ، يا بر كيفيت تعلّق آن به موضوع .\r\nدر اينجا ، به يك تقسيم‌بندى تفصيلى جديدى از مسائل‌اصولى برمىخوريم كه در تعاريف و مباحث اصوليين پيشين به اين نحو ، بىسابقه است و آن اينكه مرحوم محقّق‌عراقى ( رحمه الله ) ، مسائل‌اصولى را به دو دستهء اصلى تقسيم نموده است :\r\nدسته‌اى كه متعرّض به اثبات حجّيت‌اند و دسته‌اى كه عهده‌دار اثبات دلالت‌اند ؛ كه اين دلالت نيز بر دو قسم است :\r\n1 ) دلالت بر اصل ثبوت‌حكم ؛\r\n2 ) دلالت بر كيفيت تعلّق‌حكم به موضوع .\r\nاين تفصيل درب جديدى در مباحث‌اصولى باز مىكند و - همان‌گونه كه در آينده توضيح خواهيم داد - متضمّن اشاره‌اى روشن به تنوّع و تمايز دو دسته از مسائل و قواعد\r\n\r\n","description":"","footnote":"","page_name":" 56 ","page_number":56},
  {"content":"\r\n\r\nاصولى از يكديگر است ؛ كه دسته‌اى دربارهء اثبات اصل دليل ، بحث مىكنند و دسته‌اى ديگر دربارهء دلالت‌دليل ، بحث مىكنند .\r\nدر آخر ، محقّق‌عراقى ( رحمه الله ) بار ديگر به فضاى تعريف قبلى خود برمىگردد و دگر بار خود را با نقض و اشكالى ديگر مواجه مىبيند و آن اينكه : به‌رغم همهء اين تفصيلات و قيود ، تعريف مذكور ، بخشى از قواعد فقهيه را كه در طريق « اثبات‌حكم‌كلّى » قرار مىگيرند ، شامل مىشود ، نظير قاعدهء طهارت در شُبهات‌حكميه كه تعريف مذكور بر آن منطبق است ؛ زيرا در طريق اثبات حكم شرعى كلّى ، قرار مىگيرد و كليهء قيود تعريف را دارا است . به‌همين جهت با اضافهء قيدى كه پيشنهاد استاد او ، يعنى : آخوند خراسانى ( رحمه الله ) است ، به اين اشكال نيز خاتمه مىدهد و مىفرمايد :\r\nلكن اعتَذَرَ عَن ذلِك أستاذُنا الأعظَمُ في كفايتِهِ ، بازديادِ قيدٍ آخرٍ في المَسألَةِ الاصوليةِ ، هُوَ عَدَمُ اختِصاصِها بِبابٍ دونَ باب « 1 » .\r\nقيد عبارت « عَدَمُ اختِصاصها ببابٍ دونَ باب » ، قاعدهء طهارت و نظائر آن‌را خارج مىكند ؛ زيرا اين‌گونه قواعد فقهى به ابواب معينى از فقه ( نظير : طهارت يا بيع يا غير ذلك ) اختصاص دارند ؛ بنابراين ، از شمول تعريف خارج‌اند .\r\nبه‌نظر مىرسد اگر محقّق‌عراقى : ، به‌همان مطلبى كه برخاسته از عمق تفكّر خود اوست بسنده مىكرد ( يعنى : در تعريف ، به همان دو محور « حجّيت » و « دلالت » اكتفا مىنمود ) ، نيازى به اين همه تكاپو براى اصلاح تعريف نداشت . اين تكاپوها همگى براى اصلاح تعريفى است كه بنابر مذاق مدرسهء نائينى ( رحمه الله ) كه مىخواسته ضابطهء واحدى از همه مسائل علم‌اصول ارائه بدهد ، تنظيم شده است .\r\nدر هر صورت ، در اين تلاش ، ملاحظه مىشود : چگونه محقّق‌عراقى ( رحمه الله ) ، با نظر فراگير و همه جانبه‌اى به نقد و اشكالاتى كه بر تعريف علم‌اصول وارد شده ، تلاش كرده است با اضافهء تفصيلات و قيود ، به تعريفى كاملًا جامع و مانع از مسأله اصولى ، دست يابد و نيز تأثير مدرسهء رقيب او در نحوهء بررسى علمى تعريف از سوى ايشان و نيز تأثير روشن تلاش‌هاى محقّق‌عراقى ( رحمه الله ) ، در اين زمينه بر مباحث متأخّرين از او در اين زمينه ، - مخصوصاً استاد شهيد صدر ( رحمه الله ) - مشهود است .\r\n\r\n\r\n","description":"","footnote":"\r\n( 1 ) . همان : 54 . .\r\n","page_name":" 57 ","page_number":57},
  {"content":"\r\n\r\nهمان‌گونه كه از بيان گذشته روشن است ، ما در بيانات محقّق‌عراقى ( رحمه الله ) ، با دو شيوهء كاملًا متمايز تعريف ، مواجهيم كه :\r\nشيوه نخست : ادامهء همان شيوه‌اى است كه در مدرسهء ميرزاىنائينى ( رحمه الله ) و پيش از آن در مدرسه آخوند ( رحمه الله ) و مشهور ( پيش از آخوند ) ، رايج بوده است كه مبتنى بر ارائهء ضابط واحد جامع و مانع از كليهء مسائل‌اصولى ، در تعريف علم‌اصول است و همين شيوه منجر به اين همه نقد و ايرادها و نقض و ابرام‌ها شده است .\r\nشيوه دوم : شيوه‌اى است كه محقّق‌عراقى ( رحمه الله ) ، در اثناى بياناتشان به‌گونه‌اى گذرا به آن پرداختند و آن اينكه ، اصولًا مسائل‌اصولى رايج ، حول دو محور اصلى دور مىزنند ، يكى « حجّيت » و ديگرى « دلالت » .\r\n* ايراد بر اين تعريف :\r\nبا اين مقدّمه ، نقد خود را نسبت به بيانات محقّق‌عراقى ( رحمه الله ) ، آغاز مىكنيم :\r\n1 . نخستين نقد ما اين است كه معظّم‌له با دو روح و دو ديدگاه از يكديگر متمايز ، به تعريف ضابطهء قواعد اصولى پرداخته كه يكى : ديدگاه يك بُنىدانستن مسائل اصولى است - چنانچه ديدگاه مشهور و آخوند و مدرسهءميرزا چنين بود - و ديدگاه ديگر : ديدگاه دو بُنىدانستن مسائل‌اصولى است و اين دو ديدگاه با يكديگر متفاوت‌اند . لكن محقّق‌عراقى تكليف نهايى ديدگاه خود رادراين رابطه معين نكرده است .\r\n2 . نقد دوم اين است كه بر مبناى ديدگاه يك‌بنىمسائل‌اصولى حاصل تعريف محقّق‌عراقى با در نظر گرفتن همهء قيود و حدودى كه در مجموع نقض و ابرام‌ها و ردّ و اثبات‌ها در تعريف گنجانيده است ، چنين مىباشد :\r\nالقَواعِدُ الواقِعةُ في طريقِ استِفادةِ الوَظيفةِ العَمليّةِ عَقليّةً أو شَرعيّةً وَلَو بِجَعلِها كبرى قياسٍ يُنتِجُ حُكماً شَرعياً كلِّياً واقِعياً أو ظاهرياً أو حُكماً عَقلِياً مِن دونِ اختِصاصِها بِبابٍ دونَ بَابٍ .\r\nاين تعريف ، همچنان مسائل ساير علوم‌مقدّماتى واقع در طريق استنباط احكام شرعى را نظير : مسائل علوم ادبى ، رجالى و منطق را شامل است ؛ زيرا كليهء قيود و ضوابط مبين در اين تعريف ، بر قواعد و مسائل اين علوم كاملًا صادق است . و بر مبناى دو بُنىدانستن مسائل اصولى ، قواعد و مسائل علم اصول ، به دو علم وفن باز مىگردند كه بايد براى هر يك ، علم جداگانه‌اى تدوين و تعريف مستقلّى ارائه كرد .\r\n\r\n","description":"","footnote":"","page_name":" 58 ","page_number":58},
  {"content":"\r\n\r\n\r\n8 . تعريف محقّق اصفهانى ( رحمه الله )\r\nمحقّق اصفهانى درتعريف علم اصول مىفرمايد :\r\nفَعِلمُ أصُولِ الفِقهِ : مَايُعرَفُ بِهِ مَا يُفِيدُ في إقَامَةِ الحُجّةِ عَلى حُكمِ العَمَلِ « 1 » .\r\nو سپس بر اين نكته تأكيد مىفرمايد كه : با توجه به اختلاف ماهوى موضوعات مسائل علم‌اصول ، نمىتوان هيچ‌گونه « جامع ماهوى ذاتى » بين مسائل آن ، يافت ؛ لكن مىتوان « جامعى غيرذاتى » ميان آنها به‌دست آورد و در اين زمينه همين قدر كافى است كه كليهء مسائل علم‌اصول در غرض وغايت با يكديگر مشترك‌اند و غايت وغرض از مسائل‌اصول عبارت است از : « إقَامَة الحُجّةِ عَلى حُكمِ العَمَلِ » .\r\nاز اين عبارت استفاده مىشود كه مراد از جملهء « مَا يُفِيدُ في إقَامَةِ الحُجّةِ عَلى حُكمِ العَمَلِ » اين است كه نتيجهء مسألهءاصولى ، بايد « حجّت بر حكم عمل » باشد ، نظير مبحث « حجّيت خبر واحد » كه نتيجه‌اش حجّيت خبر واحد است كه حجّت بر حكم عمل‌مكلّف است يا مبحث « استصحاب » يا ديگر اصول‌عملى كه همگى حجّت بر حكم عمل‌مكلّف را نتيجه مىدهند .\r\nدر حاشيه بر كفايه در عبارتى رساتر در تعريف علم‌اصول مىفرمايد :\r\nفَعِلمُ الأصُولِ مَا يُبحَثُ فِيهِ عَن القَواعِدِ المُمَهِّدَةِ لِتَحصِيلِ الحُجّةِ عَلى الحُكمِ الشَرعِيّ « 2 » .\r\nدليل انتخاب اين تعريف از سوى محقّق‌اصفهانى ( رحمه الله ) اين است كه تعريف مشهور را نارسا مىداند ؛ چون بسيارى از مسائل‌اصولى را شامل نمىشود ؛ زيرا بسيارى از مسائل‌اصول يا آنكه خود حكم‌شرعى هستند ( نظير اصول عمليه ) يا آنكه هيچ‌گاه در طريق استنباط حكم شرعى قرار نمىگيرند ( مانند اصول عملى عقلى ) ، بلكه تعريف مشهور ، امارات را نيز شامل نمىشود ؛ زيرا بنابر مبناى « جعل حكم مماثل » در امارات « حجّيت‌اماره » خود حكم‌شرعى است نه اينكه واسطه در طريق استنباط حكم‌شرعى قرار بگيرد ! و بنابر « جعل منجّزيت و معذّريت » اماره ، موضوع حكم‌عقل به منجّزيت و معذّريت مىشود و هيچ‌گاه در طريق استنباط حكم‌شرعى قرار نمىگيرد !\r\nتعريف مرحوم‌آخوند نيز مشكل را حل نمىكند ؛ زيرا لازمهء آن انقسام علم‌اصول به دو علم است ؛ زيرا متضمّن جامعى كه بتواند مسائل‌علم‌اصول را دربربگيرد نيست .\r\n\r\n\r\n","description":"","footnote":"\r\n( 1 ) . بحوث فى الأ صول : 20 .\r\n( 2 ) . نهاية الدراية ( چاپ حجرى ) : 12 .\r\n","page_name":" 59 ","page_number":59},
  {"content":"\r\n\r\nبنابراين ، براى اينكه بتوان جامعى كه مسائل‌علم‌اصول را دربربگيرد ارائه داد ؛ بهترين تعريف - در نظر محقّق‌اصفهانى ( رحمه الله ) - همان است كه در بالا به آن اشاره شد .\r\nدر اين تعريف ، ملاك‌اصولىبودن مسأله - كه جامع بين همه مسائل‌اصولى است - اين است كه بتواند در « طريق اقامهء حجّت بر حكم شرعى » به‌كار رود . اين تعريف ، شامل امارات و اصول‌عمليه هر دو مىشود ؛ زيرا هدف از هر دو مبحث ، به‌دست‌آوردن حجّت بر حكم‌شرعى است . بحث از حجّيت « خبر واحد » ، « ظواهر الفاظ » و ساير « امارات » ، بحث دربارهء « حجّت بر حكم شرعى » است . در اصول‌عمليه - اعم از عقلى و شرعى - نيز غرض ، تحصيل حجّت بر حكم‌شرعى است .\r\nآرى ، درمورد برخى اصول‌عمليه كه خود حكم‌شرعىاند ( نظير اصل‌برائت ) بايد ملتزم شد كه از علم‌اصول خارج‌اند و بحث دربارهء آنها در علم‌اصول استطرادى است .\r\nآنچه در اين تعريف به چشم مىخورد - اگرچه در عبارات محقّق‌اصفهانى ( رحمه الله ) بدان تصريح نشده - اين است كه از سياق تعريف به‌نظر مىرسد ، محقّق‌اصفهانى ( رحمه الله ) « مباحث‌الفاظ » و نيز « استلزامات » را از علم‌اصول خارج مىدانسته ؛ زيرا از عبارت ايشان كه فرمود :\r\n« مَا يُبحَثُ فِيهِ عَن القَواعِدِ المُمَهِّدَةِ لِتَحصِيلِ الحُجّةِ عَلى الحُكمِ الشَرعِيّ »\r\nاستفاده مىشود : تلاش ايشان در جهت ارائهء تعريفى بوده است كه بتواند امارات و اصول‌عمليه را در بر بگيرد و هيچ‌گونه تلاشى در جهت ارائهء تعريفى كه بتواند مباحث‌الفاظ و نيز مباحث‌استلزامات را در بر بگيرد ، در عبارات و مباحث‌علمى ايشان به‌چشم نمىخورد ، بلكه عبارت « لتحصيل الحجّة » - تقريباً - دلالت روشنى بر اين نكته دارد كه ايشان در طريق « تحصيل الحجّة » بودن را ملاك اصولىبودن مىدانسته و چون به عقيدهء ايشان مباحث الفاظ و استلزامات در اين طريق نيستند ؛ از اصول خارج‌اند .\r\nاين خود يك مبناست . عده‌اى از علماى اصول به‌طور صريح ، مباحث‌الفاظ را از دائرهء علم‌اصول ، خارج دانسته‌اند . در ميان اين‌دسته از صاحب‌نظران‌اصولى ، به دو تن از برجسته‌ترين آنها اشاره مىكنيم :\r\n* حضرت امام خمينى قدّس‌َالله نفسَه الزكيّة :\r\nكه تأكيد و تصريح دارند كه مباحث‌الفاظ از مسائل‌اصول نيست .\r\nمعظّم‌له ، ضمن تعريف علم‌اصول به اينكه :\r\n\r\n","description":"","footnote":"","page_name":" 60 ","page_number":60},
  {"content":"\r\n\r\nهُوَ العِلمُ بالقَواعِدِ الآلِيّةِ التِي يُمكِنُ أنْ تَقَعَ كُبرَى استِنتَاجِ الأحكامِ التَكلِيفِيّةِ الإلهيّةِ أوْ الوَظِيفَةِ العَمَليّةِ « 1 » .\r\nتأكيد مىفرمايند كه : « مباحث الفاظ » از دائرهء مسائل علم اصول خارج‌اند ؛ لكن به‌دليل كثرت دوران آنها در استدلالات فقهى از يك‌سو و عدم تعرّض به آنها در علمى ديگر از سوى ديگر ، در علم‌اصول دربارهء آنها بحث مىشود .\r\n* محقّق بزرگوار مرحوم سيد محمّد تقى حكيم ( رحمه الله ) :\r\nكه با تأكيد بر اينكه : ميزان در اصولى بودن مسأله ، اين است كه « كبراى قياس استنباط حكم شرعى » قرار بگيرد ؛ مباحث‌الفاظ و نيز مباحث استلزامات عقلى را - به‌دليل اينكه كبراى قياس استنباط حكم‌شرعى قرار نمىگيرند - از مسائل‌اصول خارج مىداند . معظّم‌له مىفرمايد :\r\nوَالحقُّ الذِي نَعتَقِدُهُ أنّ بَحثَ مَا يتّصِلُ بَمَباحِثِ الألفَاظِ وَغَيرَها مِمّا يُلابِسُ قِياسَ الاستِنباطِ ممّا اعتَادُوا بَحثَهُ في عِلمِ الأصُولِ ، وَإن كانَ عَلى دَرجَةٍ مِنَ الضرُورَةِ - لإغفَالِ بَحثِهِ عَلى هَذا المستَوَى في مَظانّهِ مِن الكُتُبِ الأخرَى - إلّا أنّ تَسمِيَتهُ بِالأصُولِ لا يتّضِحُ لها وَجهٌ ، فَالأنسَبُ اعتِبَارُها مِنَ المبَادِئ وَبحثُها عَلى هَذا الأسَاسِ ، مَع تَقليصِ بَحثِهَا إلى مَا تمُسُّ الحَاجَةُ إليهِ مِن حَيثُ تَشخِيصِ دَلالاتِها اللُغَوِيَّةِ وَإقصَاءِ كُلّ مَا لا يَمُتّ إلى وَاقِعِها اللُغَوِيِّ مِن البُحُوثِ الفَلسَفِيّة وَغِيرِها « 2 » .\r\nدليل بيرون‌شمردن مباحث‌الفاظ و استلزامات‌عقليه از علم‌اصول توسّط اين بزرگواران خواه كبروىنبودن اين دسته مسائل ، يا در طريق تحصيل‌حجّت‌نبودن آنها - بنا به اعتقاد اين بزرگواران - يا هر دليل ديگرى باشد به‌نظر نمىرسد نظر صائبى باشد ؛ زيرا اگر در سير شكل‌گيرى مباحث‌اصول دقّت كنيم ؛ اين دسته از مسائل را از نخستين مسائلى مىيابيم كه هستهء اصلى و بنياد نخستين شكل‌گيرى علم‌اصول را تشكيل داده‌اند و در همهء ادوار علم‌اصول جزو مهم‌ترين مباحثى بوده‌اند كه لااقل حدود نيمى يا بيشتر از كل مسائل‌اصول را به‌خود اختصاص داده‌اند ! !\r\n\r\n\r\n","description":"","footnote":"\r\n( 1 ) . مناهج الأصول : 51 : 1 .\r\n( 2 ) . الأصول العامة للفقه المقارن : 38 : 3 . .\r\n","page_name":" 61 ","page_number":61},
  {"content":"\r\n\r\nبا توجه به چنين موقعيتى كه اين دسته مسائل ، در شكل‌گيرى و نيز تداوم اين علم داشته‌اند ؛ نمىتوان به اين ادّعا تسليم شد كه اين مسائل ، جزو مسائل‌اصول نيستند و تنها دليل گنجاندن آنها در علم‌اصول ، اين است كه در علم ديگرى دربارهء آنها بحث نشده است . چگونه مىتوان مسائلى بنيادين كه در شكل‌گيرى هستهء اصلى يك علم نقش داشته‌اند را برون از آن علم دانست و مسائل ديگر را كه بعدها به اين علم افزوده گرديده - نظير مباحث « اصول عمليه » و برخى از مباحث « امارات » نظير مبحث « ظن‌ّانسدادى » - از مسائل‌اصلى اين علم برشمرد ؟ !\r\n* ايراد بر تعريف محقّق‌اصفهانى :\r\nصرف‌نظر از آنچه گفته شد ، بر تعريف محقّق‌اصفهانى ( رحمه الله ) ايرادهاى متعدّدى متوجّه است :\r\n1 . عبارت‌هاى « مَا يُفِيدُ في إقَامَةِ الحُجّةِ عَلى حُكمِ العَمَلِ » و « المُمَهِّدَةِ لِتَحصِيلِ الحُجّةِ عَلى الحُكمِ الشَرعِيّ » همهء مسائل علوم مقدّماتى فقه را كه در طريق استنباط مسائل‌فقهى قرار مىگيرند شامل مىشود و لذا مانعيت ندارد . روشن است كه مباحث ادبيات ، منطق ، رجال و امثال آنها « مَا يُفِيدُ في إقَامَةِ الحُجّةِ عَلى حُكمِ العَمَلِ » يا « المُمَهِّدَةِ لِتَحصِيلِ الحُجّةِ عَلى الحُكمِ الشَرعِيّ » آنها را دربر مىگيرد .\r\n2 . منظور از اقامهء حجّت يا تحصيل حجّت بر حكم‌شرعى چيست ؟ اگر مقصود از حجّت : « دليل بر حكم‌شرعى » است كه مباحث‌اصولى نظير خبر واحد ، شهرت ، اجماع ، اصل‌برائت و احتياط و استصحاب و امثال آنها خود حجّت بر حكم‌شرعى يا خود حكم‌شرعىاند نه اينكه قواعدى باشند كه در طريق تحصيل حجّت بر حكم‌شرعى قرار گيرند ! ! و اگر مقصود از حجّيت : « تنجيز و تعذير » است ، كه نه تحصيل آن و نه اقامهء آن در اختيار مكلّف است ، بلكه اثرى عقلى و قهرى مترتّب بر علم به تكليف يا جهل به تكليف است .\r\n\r\n9 . مختار در تعريف علم‌اصول\r\nبه‌هر حال پس از اين بحث نسبتاً طولانى ، پيرامون نظرياتى كه در زمينه تعريف علم‌اصول مطرح شده و انواع گوناگون تعريفى كه ارائه شده است ، نوبت آن رسيده است كه با استفاده از نظريات پيشين و نقدهايى كه بر آنها متوجّه بود ؛ تلاش كنيم تا تعريفى از علم‌اصول ارائه دهيم كه ضمن ارائهء ضابط جامع و مانع مسائل‌اصولى از دام ايرادها و اشكالاتى كه بر تعاريف ديگر وارد شده است ؛ آزاد و رها باشد .\r\nبه عنوان مقدّمه ، لازم است نكاتى را يادآور شويم :\r\n\r\n","description":"","footnote":"","page_name":" 62 ","page_number":62},
  {"content":"\r\n\r\n1 . بدون شك ، تدوين كنندگان مسائل‌علم‌اصول در انديشهء گردآورى قواعدى بوده‌اند كه گره‌گشا و پاسخ‌گو به نيازهاى مخصوصى در علم‌فقه باشند . اينكه مسائل‌علم‌اصول براى رفع نيازهايى كه فقيهان در عرصهء استدلال فقهى با آنها مواجه‌اند ؛ به‌وجود آمده و كاربرى نتايج آنها در علم‌فقه است از مسلّماتى است كه كسى را بر آن اعتراضى نيست .\r\n2 . حال‌كه معلوم است كه پاسخ‌گويى به نياز فقيهان در عرصهء استدلال مهم‌ترين و اصلىترين وظيفه‌اى است كه علم‌اصول برعهده دارد ؛ لازم است بررسى كنيم و ببينيم چه انتظارى از علم اصول در زمينهء برآوردن نيازهاى استدلالى فقه وجود دارد و قواعد اصولى چه نوع نيازهايى را در زمينه استدلال فقهى بايد پاسخ‌گو باشند ؟\r\nبا كمى تأمّل و با مراجعه به قواعدى كه از آغاز تدوين علم‌اصول مورد توجّه اصوليان بوده ، مىتوان به اين نتيجه رسيد كه نيازهايى كه برآوردن آنها در عرصهء استدلال فقهى از اصول فقه انتظار مىرود ، در سه مطلب اصلى خلاصه مىشود :\r\n1 ) اثبات‌دليل بر حكم‌شرعىواقعى ؛\r\n2 ) اثبات‌دليل بر وظيفهءعملى در مورد فقدان‌دليل بر حكم‌شرعىواقعى ؛\r\n3 ) دلالت‌دليل .\r\nاين سه مطلب ، اصلىترين و نهايىترين نيازهاى استدلال فقهى به‌شمار مىروند . هر فقيهى در عرصهء استدلال بر حكم‌فقهى به اين سه دست ابزار نيازمند است : اوّلًا : نيازمند به‌دست‌آوردن دليل بر حكم‌شرعى است . ثانياً : نيازمند به‌دست‌آوردن دليل بر وظيفهءعملى در صورت فقدان دليل بر حكم‌شرعى است . و ثالثاً : پس از به‌دست‌آوردن دليل ، نيازمند فهم دليل است ؛ يعنى نيازمند قواعدى است كه قوانين فهم دليل را بيان كنند و فقيه را در مسير فهم صحيح دليل يارى كنند .\r\nبنابر آنچه در بالا گذشت ، ماهيت قواعد اصولى روشن شد و بر همين اساس مىتوان در تعريف علم اصول چنين گفت :\r\nهُوَ العِلمُ بالقَوَاعِدِ البَاحِثَةِ عَن أدِلّةِ الحُكمِ الفِقهِيِّ إثبَاتَاً وَدِلالةً . أو : العِلمُ بِقَوَاعِدِ الاستِدلَالِ عَلَى الحُكمِ الفِقهِيِّ مِن حَيثِ الدِّلَالَةِ وَالدَلِيلِيَّةِ .\r\nدر اينجا مقصود از « حكم فقهى » : حكمى است كه به‌دست‌آوردن آن ، وظيفهء فقيه است كه عبارت است از « حكم‌واقعىشرعى » و در صورت فقدان دليل بر آن ، « وظيفهءعملى مكلّف » .\r\n\r\n","description":"","footnote":"","page_name":" 63 ","page_number":63},
  {"content":"\r\n\r\nبنابر اين ، عبارت « حكم‌فقهى » شامل حكم‌شرعىواقعى است و نيز شامل وظيفهءعمليه‌اى است كه هنگام كوتاه‌دستى از يافتن دليل بر حكم‌واقعىشرعى براى مكلّف مقرّر است .\r\nوعبارت « اثباتاً و دلالتاً » : شامل دو گونه مبحث مىشود ؛ « إثباتاً » : آن دسته از مباحث را در نظر دارد كه قواعد اثبات دليل بر حكم‌فقهى ( واقعىشرعى يا وظيفهءعملى ) را مورد بررسى قرار مىدهند ؛ مباحث « حجج و امارات » و نيز مباحث « اصول‌عمليه » همگى دربارهء قواعد اثبات دليل بر حكم‌فقهى بحث مىكنند و بدين ترتيب ، تعريف ياد شده ، شامل كليهء مباحث حجج و امارات و اصول‌عمليه مىشود . و « دلالتاً » : آن دسته از مباحث را در نظر دارد كه دربارهء قواعد دلالت بر حكم‌فقهى بحث مىكنند ؛ « مباحث‌الفاظ » اصول و نيز مباحث « استلزامات‌عقلى » همگى دربارهء « قواعد دلالت » بحث مىكنند ؛ مباحث‌الفاظ كه روشن است و امّا مباحث استلزامات‌عقلى ، اين دسته از مباحث نيز دربارهء قواعد دلالت بحث مىكنند ؛ لكن نه دلالت‌لفظى بلكه دلالت‌عقلى ؛ مقصود از دلالت‌عقلى : آن نوع دلالتى است كه رابطه دالّ و مدلول بر اساس حكم‌عقل شكل گرفته است و مبناى كاشفيت دالّ از مدلول وضع و اعتبار عرفى نيست ؛ بلكه تلازم عقلى است .\r\nالبته عبارت « دلالتاً » شامل دلالت « فعل » و « تقرير » ، بلكه دلالت‌هاى « احوالى » نيز مىشود و لذا شايسته است كه به‌جاى تعبير « مباحث‌الفاظ » و « استلزامات‌عقلى » ، از مجموع اين مباحث به : « مباحث‌الدلالات » تعبير كنيم و سپس « دلالت » را بر اساس مبناى دلالت دالّ بر مدلول ، به دو نوع تقسيم كنيم :\r\n1 ) دلالت‌وضعىعرفى ؛\r\n2 ) دلالت‌عقلى يا ذاتى .\r\nدر بخش نخست : از دلالت‌هايى بحث شود كه مبناى آنها « وضع‌عُرفى » است كه شامل : لفظ ، فعل ، تقرير ، حال و غير آن ( از ادلّه‌اى كه مبناى دلالتشان وضع‌عرفى است ) ؛ مىشود و در بخش‌دوم : از دلالت‌هاى عقلى بحث شود ؛ يعنى دلالت‌هايى كه مبناى آنها « تلازم عقلى » است .\r\nبنابر آنچه گفته شد : تعريف ، شامل كليهء مباحث‌اصول متعارف مىشود و مسائل‌غيراصولى را - نظير : مباحث منطق ، ادبيات ، رجال و امثال آنها - و نيز قواعد فقهيه را شامل نمىشود ؛ زيرا هيچ‌يك از اين مباحث نه دربارهء إثبات‌الدّليل بحث مىكنند و نه دربارهء دلالة الدّليل .\r\n\r\n","description":"","footnote":"","page_name":" 64 ","page_number":64},
  {"content":"\r\n\r\n\r\nمقدمه‌پنجم : موضوع علم‌اصول\r\nبدون شك ، هر علمى را موضوعى است كه مسائل آن ، دربارهء احوال و خصوصيات جزئيات آن موضوع - آن خصوصياتى كه تأمين‌كنندهء غرض از آن علم است - بحث مىكند . در مقدّمهءدوم - كه دربارهء ملاك تمايز علوم بحث كرديم و گفتيم ملاك تمايز علوم موضوعات است - به اين نكته اشاره كرديم كه مقصود از « ملاك تمايز علوم » ، اصلىترين و نخستين ملاك تمايز بين علوم است كه ساير جهات تمايز علوم از آن سرچشمه مىگيرند . در آنجا توضيح داديم كه نكتهء اين مطلب ، اين است كه هر علمى با پرسشى آغاز مىشود ؛ پرسش هيچ‌گاه در خلأ صورت نمىگيرد ؛ يعنى : مجهول مطلق هيچ‌گاه پرسشى در ذهن برنمىانگيزد . هرگاه پرسشى در ذهن جوانه مىزند ؛ معلومى وجود دارد كه ذهن ، دربارهء خصوصيات نادانستهء آن معلوم ، پرسش و جستجو مىكند و از اين نقطه ، علم و علم‌ها آغاز شده و مىشوند .\r\nدر هر علمى ، آن معلوم نخستينى كه ذهن بشر ، پيرامون خصوصيات آن به پرسش پرداخته است ؛ موضوع اصلى آن علم به‌شمار مىرود ؛ لذا اينكه « هر علمى موضوعى دارد كه دربارهء خواص و اوصاف آن به بحث مىپردازد » ؛ مطلب روشنى است كه نياز به بحث چندان ندارد و شبهاتى كه در اين رابطه از سوى برخى بزرگان مطرح شده است ؛ عمدتاً ناشى از اين تفكّر است كه گمان رفته است : مسألهء « داشتن‌موضوع‌واحد » براى مسائل‌علم ، ناشى از لزوم وحدت غرض در هر علم است و سپس به استناد قاعدهء « الواحد لا يصدُر إلّا عن الواحد » ، ضرورت وجود موضوع واحد پيش مىآيد ؛ در حالىكه وحدت موضوع‌علم\r\n\r\n","description":"","footnote":"","page_name":" 65 ","page_number":65},
  {"content":"\r\n\r\nربطى به قاعدهء « الواحد لا يصدُر عنه إلا الواحد » ندارد و اگر كسى به اين قاعده استناد جسته ، براى تأييد و تأكيد مطلب بوده است .\r\nعلامّه محقّق‌خوئى ( رحمه الله ) تلاش فراوانى انجام داده تا اثبات كند كه نمىتوان به استناد قاعدة الواحد ضرورت وحدت موضوع را براى علم اثبات نمود « 1 » ؛ در حالىكه اصل مطلب همان است كه در بالا بيان شد و كاشف از صحّت آن ، استقراء علوم متعارف است كه اثبات مىكند هر علمى - اگرچه اعتبارى - داراى موضوعى است كه در مسائل آن علم ، پيرامون اوصاف و احوال و خواصّ آن بحث مىشود .\r\nمطلبى كه شايد منشأ شبههء « عدم لزوم موضوع واحد براى هر علم » شده باشد :\r\n* عدم توجّه به موضوع اصلى علم است و مصاديق يا اقسام موضوع‌اصلى را به عنوان موضوع اصلى پنداشتن است كه موجب توهّم « تعدّد موضوع » در مسائل‌علم شده است ؛\r\n* يا احياناً وجود موضوعات فرعى در علوم است ؛ زيرا در برخى علوم ، در كنار موضوع اصلى ، موضوعات ديگرى وجود دارند كه به نحوى با موضوع اصلى در ارتباطاند . مثلًا : در تحقّق غرض مورد نظر در آن علم با موضوع آن علم شريك‌اند ، يا از توابع و لواحق موضوع آن علم به‌شمار مىروند . وجود چنين موضوعاتى در كنار موضوع اصلى علم ، موجب اين شبهه شده است كه اصولًا در علم ، موضوع‌واحدى وجود ندارد ؛ در حالىكه استقراء شبه تام ، اين حقيقت را كه « هر علمى داراى موضوعى است كه در مسائل آن علم ، دربارهء احوال و خواص آن بحث مىشود » ، اثبات مىكند .\r\nاين حقيقت ، اختصاص به علوم‌حقيقى ندارد ، بلكه شامل علوم‌اعتبارى نيز مىشود زيرا منشأ اصلى نيازمندى به موضوع ؛ همان طبيعت هر علمى است كه از پرسش نخستين آغاز مىشود كه در آن دربارهء احوال و خواص و احكام موضوع معينى سؤال مىشود و اين مطلب ميان علوم‌حقيقى و اعتبارى مشترك است .\r\n\r\nموضوع علم‌اصول چيست ؟\r\nپس از آنكه روشن شد كه وجود موضوع براى هر علمى بسيار طبيعى و منطقى است و اينكه مقتضاى شكل‌گيرى منظّم و منطقى هر علمى است ؛ لازم است اكنون به بحث دربارهء موضوع علم‌اصول بپردازيم .\r\n\r\n\r\n","description":"","footnote":"\r\n( 1 ) . المحاضرات 17 : 1 - 27 . .\r\n","page_name":" 66 ","page_number":66},
  {"content":"\r\n\r\nاز آنچه در تعريف علم‌اصول گفتيم ، معلوم شد : آنچه موضوع علم‌اصول است ؛ « دليل بر حكم‌فقهى » است كه در علم‌اصول دربارهء قواعد اثبات و دلالت آن بحث مىشود . يعنى در علم‌اصول دربارهء قضايايى بحث مىشود كه موضوعات آنها ، دليل بر حكم‌فقهى است ؛ اعمّ از دليل بر حكم‌واقعى يا وظيفهءعملى ، و محمولات آنها يكى از دو وصف كلّى است : قوانين اثبات يا قوانين دلالت . ومراد از « دليل » در اينجا : « كتاب و سنّت و عقل » است نه « ادلّهءاربعه » و نه « ما يصلح للدليلية » يا « ذات الدليل بقيد الدليلية » .\r\nامّا اينكه مقصود از دليلى كه موضوع علم‌اصول است و در علم‌اصول ، دربارهء اثبات يا دلالت آن بحث مىشود : ذات كتاب ، سنّت و عقل است . پس از اين جهت است كه :\r\n* مباحث « امارات و حجج » دربارهء اثبات سنّت ( يعنى : فعل وقول وتقريرنبىاكرم ( ص ) كه مضمونش حكم واقعى الهى است ) به « خبر واحد » يا « شهرت » يا « اجماع » و امثال آن بحث مىكنند . مثلًا : « حجّيت ظواهر » دربارهء اثبات مضمون‌الكتاب والسنّة كه همان « دليل » است بحث مىكند و « حجّيت خبر واحد » دربارهء اثبات‌السّنّة بحث مىكند ؛\r\n* و مباحث « اصول عمليهء شرعيه » نيز دربارهء اثبات كتاب و سنّت دالّ بر وظيفهء عمليهء مكلّف عند فقدان الدليل است ؛\r\n* و در « اصول عمليهء عقليه » بحث دربارهء اثبات دليل عقل است بر وظيفهء مكلّف عند فقدان الدليل الشرعى ( كتاب و سنت ) بر حكم واقعى و نيز بر وظيفهء عملى شرعى ؛\r\n* و مباحث « تعادل و تراجيح » نيز دربارهء اثبات دليل ( كتاب ، سنّت و عقل ) عند تعارض الدليلين ، بحث مىكنند ؛\r\n* امّا « مباحث‌الفاظ » و « مباحث‌استلزامات » كه ما ترجيحاً نام « مباحث الدلالات » يا « مباحث الدلالة » را براى آن مىپسنديم ، دربارهء قواعد دلالت‌دليل بحث مىكنند ؛ زيرا دلالت بر حكم‌شرعى - كه مورد نظر اصولى هم ، همين نوع‌دلالت است - داراى يكى از دو منشأ است : وضع و عقل ؛ زيرا دلالت شىء بر شىء ديگر ، ناشى از تلازم ميان صورت اين دو شىء در ذهن سامع و متكلّم است ، و تلازم ميان دو صورت ذهنى ، يكى از دو منشأ دارد :\r\n1 - تلازم‌ذاتى ميان دو شىء كه در نتيجهء تلازم‌ذاتى ميان آن دو شىء ، رابطهء تلازمى در ذهن ، ميان دو صورت شىء پيدا مىشود و در نتيجه ، ذهن با تصوّر يكى ، ديگرى را تصوّر مىكند ؛\r\n2 - تلازم‌جعلى و قراردادى ؛ يعنى : تلازمى كه ناشى از جعل و اعتبار و تصرّف ارادى انسان‌هاست .\r\n\r\n","description":"","footnote":"","page_name":" 67 ","page_number":67},
  {"content":"\r\n\r\nدر مباحث‌الفاظ و ملحقات آنها - كه دلالت فعل ، تقرير ، حال و امثال آن باشد - دلالت ، ناشى از تلازم جعلى يا وضعى بين الصورتين است ، لذا لازم است قواعد اين تلازم مورد بحث قرار گيرد .\r\nو در مباحث استلزامات عقلى ، دلالتِ ناشى از تلازم‌ذاتى ميان دو صورت ذهنى ، مورد بحث قرار مىگيرد و هر دو مجموعه از مباحث ، دربارهء قواعد دلالت‌وضعى يا ذاتى دليل حكم‌فقهى بحث مىكنند ؛ بدين معنا كه در مباحث « دلالت‌وضعى » ( مباحث‌الفاظ و لواحق آن ) ، درباره قواعد دلالت‌وضعى دليل بر حكم فقهى بحث مىشود و در مباحث « دلالت‌عقلى » درباره قواعد دلالت‌عقلى دليل بر حكم فقهب بحث مىشود .\r\nجمع‌بندى نهايى\r\nتبين من كلِّ ماذكرناه :\r\n* اوّلًا : اينكه موضوع علم‌اصول ( دليل بر حكم‌فقهى ) است .\r\n* ثانياً : اينكه محمولات اين موضوع دو قسم‌اند :\r\n1 ) اثبات دليل : كه مسائل‌آن ، مباحث امارات و اصول و تعارض ادلّه را تشكيل مىدهند ؛\r\n2 ) دلالت : كه مسائل‌آن ، مباحث‌دلالت ( يعنى ، مباحث‌الفاظ و استلزامات ) را تشكيل مىدهند .\r\n* ثالثاً : اينكه اقسام‌اصلى مباحث‌اصول ، پنج‌اند :\r\n1 ) مباحث دلالت‌وضعى ؛\r\n2 ) مباحث دلالت‌ذاتى يا عقلى ؛\r\n3 ) مباحث امارات و حجج ؛\r\n4 ) مباحث اصول‌عملى ؛\r\n5 ) مباحث تعارض يا : تعادل و تراجيح .\r\n\r\n","description":"","footnote":"","page_name":" 68 ","page_number":68},
  {"content":"\r\n\r\n\r\nمقدمه ششم : تقسيم مسائل علم اصول\r\nدر خاتمهء مقدّمهء پيشين ، به تقسيم مسائل علم اصول اشارهء مختصرى كرديم ؛ لكن به‌لحاظ اهمّيت علمى اين مبحث ، مناسب است در اين رابطه - به‌طور مستقل - با رعايت اختصار ، بحث كنيم :\r\n\r\n1 . تقسيم مرحوم‌آخوند ( رحمه الله )\r\nمرحوم‌آخوند ( صاحب كفايه ) مباحث‌الفاظ را طى پنج مقصد بحث كرده و مباحث‌استلزامات را در ضمن مباحث‌الفاظ به‌عنوان ذيل آن مباحث ، متعرّض شده است و مباحث‌امارات را در مقصد سادس و مباحث اصول عمليه را در مقصد سابع و مباحث‌تعارض ( يا تعادل و تراجيح ) را تحت عنوان مقصد ثامن ، مورد بحث قرار داده است .\r\n* اين تقسيم‌بندى چند اشكال دارد :\r\n1 ) معلوم نيست علّت ادراج مباحث استلزامات نظير مبحث مقدّمهء واجب ضمن مباحث‌الفاظ چيست ؟\r\n2 ) تسلسل و ارتباط منطقى اين مقاصد ثمانيه با يكديگر ، روشن نيست ؛\r\n3 ) وجه تقدّم مباحث الفاظ بر مباحث امارات روشن نيست ؛ اگرچه وجه تقدّم امارات بر اصول عمليه و اين دو بر مبحث تعارض روشن است ؛\r\n4 ) اينكه ايشان ، براى هريك از مباحث الفاظ ( نظير : اوامر ، نواهى ، عام و خاص ) مقصد مستقلّى را اختصاص داده ؛ لكن كلّيهء امارات و همچنين كلّيه اصول عمليه را در مقصد واحدى بحث كرده است ، ناموّجه به‌نظر مىرسد .\r\n\r\n","description":"","footnote":"","page_name":" 69 ","page_number":69},
  {"content":"\r\n\r\nمهم‌ترين تقسيماتى كه محقّقان‌اصولى پس از مرحوم‌آخوند ( رحمه الله ) براى علم‌اصول بيان كرده‌اند ، سه تقسيم است :\r\n1 ) تقسيم محقّق اصفهانى ؛\r\n2 ) تقسيم محقّق خوئى ؛\r\n3 ) تقسيم استاد محقّق شهيد صدر .\r\nهر يك از اين تقسيمات را به نوبت مورد بحث قرار مىدهيم :\r\n\r\n2 . تقسيم محقّق‌اصفهانى ( رحمه الله )\r\nمرحوم محقّق‌اصفهانى در تقسيم‌بندى مباحث‌علم‌اصول « 1 » :\r\n* ابتدا مقدّمه‌اى در نظر گرفته‌اند كه در آن به : مبادى تصوّريه و تصديقيهء لغويه و احكاميه پرداخته‌اند :\r\n1 ) در مبادى تصوّريّة لغويه ، دربارهء : وضع ، معانىحرفيه ، انشاء و اخبار ، حقيقت و مجاز ، بحث كرده‌اند ؛\r\n2 ) در مبادى تصديقيّه لغويه ، دربارهء : حقيقت‌شرعيه ، صحيح و اعم ، اشتراك ، استعمال لفظ در اكثر از معنا بحث كرده‌اند ؛\r\n3 ) در مبادى تصوّريّة احكاميّه ، دربارهء : انقسام حكم‌شرعى به : تكليفى و وضعى و خصوصيات هريك ، و انقسام واجب به مطلق و مشروط ، منجّز و معلّق ، نفسى و غيرى ، تعيينى و تخييرى ، عينى و كفايى ، موسّع و مضيق و به تعبّدى و توصّلى ، بحث كرده‌اند ؛\r\n4 ) در مبادى تصديقيّة احكاميّه : دربارهء : « امكان اخذ قيد قصد قربت در متعلّق امر » ، « مقدّميت ترك ضد براى ضد ديگر » ، مسألهء « ترتّب » و « امكان تعلّق امر ، به طبيعت » بحث كرده‌اند .\r\n* سپس به مباحث‌اصلىاصول پرداخته‌اند و آنها را به چهار مبحث‌اصلى و يك خاتمه تقسيم كرده‌اند :\r\n1 ) مبحث اوّل را به بحث دربارهء مسائل عقليّه كه در آنها ، به مباحث : اجزاء ، مقدمهء واجب و اجتماع امر و نهى پرداخته‌اند و وجه تقديم اين بحث را بر ساير بحث‌هاى اصولى ، « شرافت اين بحث » به علّت « عقلىبودن » آن ، عنوان كرده‌اند ؛\r\n\r\n\r\n","description":"","footnote":"\r\n( 1 ) . بحوث فى الأصول : 21 - 22 . .\r\n","page_name":" 70 ","page_number":70},
  {"content":"\r\n\r\n2 ) مبحث دوم را به بحث دربارهء مسائل لفظيّه اختصاص داده‌اند كه توفيق تدوين آن‌را نيافته‌اند و آن‌را به سه نوع بحث تقسيم كرده‌اند :\r\nالف ) مجعولات تشريعيه من‌حيث أنفسها كه در آن ، دربارهء : اوامر و نواهى بحث كرده‌اند ؛\r\nب ) مجعولات تشريعيه من‌حيث تعليقِها علىشرطٍ أو وصفٍ كه در آن ، دربارهء مفاهيم بحث كرده‌اند ؛\r\nج ) موضوعات مجعولات تشريعيه و متعلّقات آنها از حيث : عموم و خصوص ، اطلاق و تقييد ، اجمال و بيان كه در آن پيرامون عام و خاص ، مطلق و مقيد ، مجمل و مبين بحث كرده‌اند .\r\n3 ) مبحث سوم را به بحث دربارهء حجج شرعيّه اختصاص داده‌اند و در آن ، دربارهء : حجّيت ظواهر و خصوص‌ظاهر كتاب ، حجّيت حكايت سنّت ( به تعبير ايشان ) ، حجّيت‌نقل‌اجماع و حجّيت استصحاب ، بحث كرده‌اند ؛\r\n4 ) و در مبحث چهارم دربارهء تعارض بحث كرده‌اند .\r\n* سپس خاتمه را جهت بحث دربارهء : « اصل براءت و اشتغال » و « اجتهاد و تقليد » اختصاص داده‌اند و اين دو بحث را خارج از اصول دانسته‌اند ؛ زيرا معتقد بوده‌اند كه اين دو بحث دربارهء حكم فقهى يا مبادى احكام‌فقهىاند و نه بحث‌اصولى .\r\nامتيازى كه اين تقسيم دارد ، اين است كه اقسام تداخل ندارند ؛ زيرا مباحث‌اصول را به چهار قسم تقسيم كرده است ( مسائل عقلى ، مسائل لفظى ، مباحث حجج شرعيه وتعارض ) و امتياز ديگر ، جداسازى مسائل‌عقلى از مسائل لفظى و جداسازى اين دو از مباحث‌حجج است .\r\n* لكن اشكالاتى بر اين تقسيم وارد است :\r\n1 ) بسيارى از مسائلى كه از مبادى قلمداد شده‌اند ، به فرض اينكه جزو مبادى به‌شمار آيند ، از مبادى مسألهء اصوليه به‌شمار مىآيند ، نه از مبادى علم اصول ! ! و تفكيك ميان مبادىعلم و مبادىمسأله لازم است ؛ زيرا مبادىعلم را شايسته است پيش از آغاز علم ، مورد بحث قرار دهند ، در حالىكه مناسب ، آن است كه مبادى مسأله را در ضمن علم و پيش از خود مسأله ، مورد بحث قرار دهند . بحث‌هايى نظير : انقسام واجب به : مطلق و مشروط يا معلّق و منجّز ، از مبادى تصوّريهء احكاميهء مباحث مربوط به اطلاق و تقييد ، يا مبحث‌اوامر به‌شمار مىآيند و همچنين تعدادى ديگر از مسائلى كه ايشان آنها را جزو مبادى علم به‌شمار آورده‌اند ، جزو مبادى مسألهء اصولى بايد به‌شمار آورد نه جزو مبادى علم‌اصول ؛\r\n2 . تعدادى از مسائلى كه ايشان ، جزو مبادى به‌شمار آورده‌اند را بايد جزو مسائل علم اصول به‌شمار آورد و از مبادى شمردن آنها ، ناموجّه است . مثلًا : بحث « مقدّميت ترك ضد براى ضد ديگر » با مبحث « مقدمهء واجب » از ناحيهء ملاك مسالهء اصولى و نحوهء دخالت در استنباط حكم‌فقهى با يكديگر چه فرقى دارند ؟ اگر بحث « مقدمهء واجب » به دليل دخالت در اثبات حجّت بر\r\n\r\n","description":"","footnote":"","page_name":" 71 ","page_number":71},
  {"content":"\r\n\r\nحكم‌شرعى - طبق مبناى ايشان - شايستهء دخول در زمرهء مسائل‌اصول است ، مبحث « مقدّميت ترك ضد براى ضد ديگر » نيز كه مىتواند در اثبات حجّت بر حكم‌شرعى كه صحّت ضد عبادى واجب اهم يا عدم صحّت آن است دخالت داشته باشد همين شايستگى را داراست و همچنين مبحث « ترتّب » كه نظير ساير مباحث اصولى لفظى دخل مستقيمى در اثبات حجّت بر حكم‌شرعى و اثبات صحّت فعل ضد عبادى واجب اهم در فرض عصيان واجب اهم دارد ؛\r\n3 . اساس تقسيم و وجه منطقى ارتباط مباحث با يكديگر و تقدّم برخى بر ديگرى در اين تقسيم بندى ، نامعلوم است و اينكه به‌دليل « شرافت مباحث عقلى » آنها را بر ساير مباحث مقدّم شمرده‌اند وجه عجيبى است كه به خطابه بيشتر شباهت دارد تا برهان ! ! مگر شرافت يك بحث مىتواند دليل تقديم آن بحث بر ساير مباحث در ترتيب و تبويب مباحث يك علم باشد ؟\r\n4 . بيرون شمردن مباحث مربوط به « براءت و اشتغال » از زمرهء مباحث‌اصولى به‌دليل اينكه نتيجه اين دو اصل حكم‌فقهى است و اينكه واسطهء استنباط حكم‌فقهى قرار نمىگيرند ، مطلب ناموجّهى است ؛ زيرا همان‌گونه كه به مناسبتى اشاره كرديم ، در مباحث اصول‌عمليه ، بحث دربارهء خود حكم‌الزامى حرمت و وجوب يا حكم‌اباحه و عدم تكليف الزامى نيست ، بلكه دربارهء اثبات‌دليلى بحث مىشود كه اثبات‌كنندهء وظيفهءعملى است ؛ چه آنكه مفادش عدم الزام يا الزام باشد . پس آنچه محطّ نظر اصولى در اين بحث است ؛ قواعد اثبات‌دليل بر وظيفهءعملى است نه خود وظيفهءعملى كه اثبات آن كار فقيه است ؛\r\n5 ) طبق تقريرى كه محقّق‌اصفهانى ( رحمه الله ) از مباحث لفظيه نموده‌اند و مباحث لفظيه را به سه قسم تقسيم كرده‌اند ( مجعولات‌شرعيه من حيث أنفسها ، مجعولات شرعيه من‌حيث تعليقها على شرط أو وصف و موضوعات مجعولات شرعيه من‌حيث‌العموم والخصوص والإطلاق والتقييد والإجمال والبيان ) - طبق اين تقرير - ادراج اين مباحث تحت عنوان « مباحث لفظى » وجهى ندارد ، زيرا اين نحوهء تقرير ، نقشى براى دلالت‌لفظى در نظر نمىگيرد و همهء نقطه ارتكاز بحث را بر مفاهيم الفاظ من حيث هى مفاهيم قرار داده و مجعولات شرعيه يا موضوعات مجعولات شرعيه را مورد توجّه قرار مىدهد .\r\n\r\n3 . تقسيم محقّق‌خوئى ( رحمه الله )\r\nاستاد محقّق خوئى ، تقسيم مباحث اصولى را بر اساس تنوّع قاعده اصولى از ناحيهء نتيجه قرار داده است و نتيجهء قاعدهء اصولى را به چهار نوع تقسيم نموده است « 1 » :\r\n1 ) افادهء علم وجدانى به حكم شرعى واقعى ؛\r\n\r\n\r\n","description":"","footnote":"\r\n( 1 ) . المحاضرات : 6 - 8 .\r\n","page_name":" 72 ","page_number":72},
  {"content":"\r\n\r\n2 ) افادهء علم‌تعبّدى به آن ؛\r\n3 ) افادهء وظيفهء عمليهء شرعيه عند فقدان الدليل‌علىالحكم الشرعى الواقعى ؛\r\n4 ) افادهء وظيفهءعمليهء عقليه عند فقدان الدليل‌علىالحكم الواقعىوعلى الوظيفهء العمليهء الشرعيهء .\r\n* لهذا مباحث‌اصول را بر چهار قسم اصلى تقسيم كرده است :\r\n1 ) مباحثى كه دربارهء قواعدى بحث مىكنند كه نتيجهء آنها علم‌وجدانى به احكام‌شرعى واقعى است و كليهء مباحث « استلزامات‌عقليه » ( نظير : مبحث مقدّمهء واجب و مبحث ضدّ و امثال آنها ) را در اين مجموعه قرار داده است ؛\r\n2 ) مباحثى كه پيرامون قواعدى بحث مىكنند كه نتيجهء آنها علم‌تعبّدى به حكم‌شرعى واقعى است و اين قسم بر دو نوع است :\r\nالف ) آن قواعدى كه پيرامون صغراىدليل‌تعبّدى بر حكم‌واقعى بحث مىكند با مفروغيت از كبرى . نظير : « مباحث‌الفاظ » كه دربارهء صغراى حجّيت‌ظهور بحث مىكنند و كبراى آنها كه حجّيت‌ظهور است چون معلوم بالبناءالعقلايى است ؛ مفروغ‌عنه است ؛\r\nب ) قواعدى كه پيرامون كبراى دليل تعبّدى بعدالفراغ عن‌الصغرى بحث مىكنند . نظير : مباحث « حجج و امارات » كه دربارهء حجّيت‌اماره - نظير خبر واحد - بحث مىكنند بعد الفراغ‌عن الصغرى ( وهو وجود الخبر الواحد ) .\r\n3 ) مباحثى كه پيرامون قواعدى بحث مىكنند كه وظيفهء عملى شرعى مكلّف را بعد العجز عن‌الدليل على الحكم الشرعى الواقعى تعيين مىكنند نظير مباحث : « براءت‌شرعى » ، « احتياط شرعى » و « استصحاب » ؛\r\n4 ) مباحثى كه پيرامون قواعدى بحث مىكنند كه وظيفهء عقلى مكلّف را تعيين مىكنند بعد از عجز از دليل بر حكم شرعى واقعى و نيز وظيفهء عمليهء شرعيه . مبحث : « براءت عقلى » و « احتياط عقلى » از اين قسم به‌شمار مىروند .\r\n* اين تقسيم از امتيازاتى چند برخوردار است از قرار ذيل :\r\n1 ) مقسم در اين تقسيم معلوم است و آن : قواعد اصولى است كه نتيجهء آنها بنابرآنچه در « محاضرات » آمده است تشخيص وشناسايى وظيفهء فعلى مكلّف در كليهء موارد است ؛\r\n2 ) ميان اقسام ، رابطهء منطقى روشنى وجود دارد ، زيرا قواعد اصولى - طبق يك تقسيم منطقى - به لحاظ نوع نتيجهء فقهى به چهار بخش تقسيم شده‌اند ( آنچه مفيد علم وجدانى به حكم شرعى واقعى است ، آنچه مفيد علم تعبّدى به حكم شرعى واقعى است ، آنچه مفيد وظيفهء عمليه شرعيه است عند فقدان‌الدليل بر حكم واقعى و آنچه مفيد وظيفهء عمليه عقليه است عند فقدان‌الدليل بر حكم شرعى واقعى و بر وظيفهء عملى شرعى ) ؛\r\n\r\n","description":"","footnote":"","page_name":" 73 ","page_number":73},
  {"content":"\r\n\r\n3 ) ميان اقسام تداخل وجود ندارد ؛\r\n4 ) به استثناى مبحث « حجّيت‌ظواهر » - كه به اعتقاد محقّق‌خوئى مسأله‌اى علمى نيست - و مبحث « تعارض » ، نسبت به ساير مسائل‌اصول فراگير است .\r\n* لكن به‌رغم جهات امتيازى كه در اين تقسيم‌بندى وجود دارد ، اشكالات متعدّدى بر آن وارد است :\r\n1 ) آنچه اساس تقسيم قرار داده شده است : « تنوّع نتايج قواعد اصولى » است كه يا علم‌وجدانى به حكم شرعى واقعى است يا علم‌تعبّدى و يا وظيفهء عمليه شرعيه يا عقليه . با توجّه به اينكه تنوّع در نتايج ، معلول تنوّع در اسباب و مقدّمات آنهاست ؛ خصوصيات متنوّع قواعد اصولى است كه منجرّ به تنوّع در نتائج آنها شده است . جا داشت محقّق‌خوئى ، ميزان واساس تقسيم خود را تنوّع موجود ميان ذوات ادلّه و قواعد اصولى - كه سبب تنوّع در نتايج آنهاست - قرار مىداد ؛ زيرا اين تنوّع است كه منشأ و اساس تنوّع در نتايج است ، در حالىكه در اين تقسيم‌بندى اشاره‌اى به تنوّع ذات قواعد وملاك اين تنوّع نشده است ؛\r\n2 ) معظّم‌له ، « مباحث‌الفاظ » را كه بحث در آنها دربارهء صغراى استدلال فقهى است - همان‌گونه كه خود پذيرفته‌اند - بخشى از قواعدى قرار داده‌اند كه نتيجهء آنها علم تعبّدى به حكم‌شرعى است ؛ در حالىكه علم‌تعبّدى به حكم‌شرعى ربطى به مباحث‌الفاظ ندارد و نتيجهء كبراى استدلال است كه حجّيت‌ظواهر است ، و مفروغ عنه بودن بحث حجّيت ظواهر صورت مسأله را تغيير نخواهد داد ، زيرا در هر صورت ، علم‌تعبّدى به نتيجه ، محصول حجّيت‌ظواهر است ، نه محصول « ظهور امر در وجوب » يا « ظهور نهى در حرمت » ! به عبارت ديگر : آنچه اين ظهور را به علم‌تعبّدى به حكم شرعى واقعى تبديل مىكند حجّيت آن است و گرنه ذات ظهور نقشى در اين باره ندارد ؛\r\n3 ) علاوه بر آنچه گفته شد : در قسم دوم ، صغرى و كبراى استدلال فقهى را در يك قسم كنار هم قرار دادن با منطقىبودن تقسيم ؛ سازگار نيست و جدا كردن آن دو در دو بحث جداگانه لكن تحت پوشش قسم واحد مشكل را حل نمىكند . اينكه محقّق خوئى ناگزير شده صغرى و كبراى استدلال را در يك قسم جاى دهد ؛ خود نشانهء اشكالى است كه در اساس تقسيم وجود دارد و گرنه وجهى ندارد كه صغرى وكبرى در آن واحد هم‌عرض ساير اقسام شناخته شوند ! اگر كبرى در عرض ساير اقسام است صغرى نبايد چنين باشد و اگر صغرى در عرض ساير اقسام است كبرى نبايد چنين باشد . در هر حال با توجه به اختلاف رتبهء منطقى ميان صغرى و كبرى ، منطقى نيست كه هر دو در آن واحد با ديگر اقسام در رتبه واحد قرار گرفته و قسمى مقابل اقسام ديگر و برخاسته از مقسم واحد باشند ؛\r\n4 ) بيرون شمردن مبحث حجّيت‌ظهور و تعارض ( يا تعادل و تراجيح ) از مباحث‌اصول وجهى ندارد . امّا حجّيت ظهور : زيرا وضوح و بداهت عرفى وعقلايى آن ، دليل استغناى از بحث دربارهء\r\n\r\n","description":"","footnote":"","page_name":" 74 ","page_number":74},
  {"content":"\r\n\r\nآن نيست ؛ زيرا وضوح عرفى و عقلايى با وضوح علمى و منطقى متفاوت است . حجّيت ظهور اگر چه به‌طور اجمال وضوح عرفى و عقلايى دارد ؛ لكن اسباب و ملاكات آن و نتايج و آثار مترتّبه بر آن و حدود و خصوصيات آن ، روشن نيست و مراد از وضوح علمى ، وضوح شىء به لحاظ همين جهات است . مرحوم‌محقّق‌خوئى خود اعتراف مىكند كه دربارهء حجّيت ظهور در برخى موارد ميان محقّقان اختلاف نظر است و سه مورد از اختلاف نظر در اين زمينه را متعرّض مىشوند :\r\n1 - آيا حجّيت ظهور مشروط به ظنّ به وفاق يا عدم ظنّ به خلاف مىباشد يا نه ؟\r\n2 - آيا ظواهر كتاب حجّت است ؟\r\n3 - آيا حجّت ظواهر مختصّ به « من قصد إفهامه » مىباشد يا نه ؟\r\nاختلافى كه در اين سه مورد وجود دارد - و محقّق‌خوئى نيز بدان اقرار دارد - نشانهء همان است كه گفتيم ، يعنى اينكه ظهور و وضوح عرفى و عقلايى حجّيت‌ظهور ، با ظهور و وضوح علمى آن متفاوت است و آنچه در اين زمينه واضح و ظاهر است : وضوح عرفى و عقلايى اجمالى حجّيت‌ظهور است نه وضوح علمى آن . بنابراين ، حجّيت‌ظهور از ديدگاه علمى جاى بحث فراوان دارد و لازم است پيرامون علل و اسباب آن و نتايج و آثار آن و حدود و خصوصيات آن ، بحث شود و حذف آن در تقسيم‌بندى مسائل علم اصول ناموجّه است .\r\nهمچنين مبحث تعارض ، دليلى بر حذف آن در تقسيم بندى مباحث‌اصول نيست . ظاهراً به‌دليل اينكه معظّم‌له اساس تقسيم را نتيجهء قاعدهء اصولى از ناحيه اينكه مفيد علم وجدانى به حكم شرعى واقعى است يا مفيد علم‌تعبّدى به آن يا مفيد وظيفهء عملى شرعى يا عقلى است قرار داده‌اند و نتيجهء قواعد باب‌تعارض هيچ‌يك از اين نتايج على الخصوص نيست ، بلكه گاه مفيد علم‌تعبّدى به احد المتعارضين است آنجا كه مورد ترجيح باشد و گاه مفيد وظيفهء عملى شرعى يا عقلى است اگر كار به تعادل و تخيير بكشد ؛ لهذا ترجيح داده‌اند از ادراج اين مسأله در تقسيم بندى ، چشم پوشى كنند تا گرفتار اشكال تردّد بين دو نوع نتيجه ناهمگون نشوند ؛\r\n5 ) اگر در تقسيم‌بندى ايشان - در مرحلهء نظر - ترتيب منطقى ، ميان اقسام در نظر گرفته شده ( زيرا قسم اوّل : مفيد علم‌وجدانى است و قسم دوم : مفيد علم‌تعبّدى است و قسم سوم : مفيد وظيفهء شرعيه عند عدم الدليل المفيد للعلم التعبّدى است و قسم چهارم مفيد وظيفهء عمليهء عقليه عند عدم الدليل المفيد للعلم التعبّدى ولا للوظيفهء العمليهء الشرعيهء است ) ؛ لكن در مرحلهء عمل ، اين نوع ترتيب نه در تحقيقات و آثار درسى بجاى مانده از ايشان رعايت شده و نه اين نوع ترتيب با ترتيب رايج ميان اصوليان منطبق است ، زيرا اصوليان - من جمله خود ايشان - « مباحث‌الفاظ » را بر « مباحث استلزامات عقلى » مقدّم داشته و آن را از « مباحث حجّيت » جدا ساخته‌اند ؛ در حالىكه در\r\n\r\n","description":"","footnote":"","page_name":" 75 ","page_number":75},
  {"content":"\r\n\r\nتقسيم‌بندى ايشان مباحث‌الفاظ متأخّر از مباحث‌استلزامات و مندرج در مباحث‌حجّيت در نظر گرفته شده است .\r\n\r\n4 . تقسيم محقّق‌شهيد صدر ( رحمه الله )\r\nاستاد محقّق ، شهيد صدر براى مباحث ، دو نوع تقسيم‌بندى پيشنهاد كرده‌اند و در هر دو نوع تقسيم‌بندى يك مقدّمه و يك خاتمه در نظر گرفته‌اند . معظّم‌له پيشنهاد مىفرمايند كه در مقدّمه : دربارهء « حجّيت‌قطع » به عنوان مبدأ تصديقى علم‌اصول بحث شود ، به‌دليل اينكه كليهء مباحث‌اصول به‌نحوى به حجّيت‌قطع استناد دارند و از « تعريف حكم‌شرعى » و « اقسام آن » به عنوان مبدأ تصوّرى مسائل‌علم‌اصول بحث شود و خاتمه به بحث دربارهء « تعارض ادلّه » اختصاص يابد .\r\nهمان‌گونه كه گفته شد در تقسيم‌بندى مسائل‌اصول ، دو شيوه را پيشنهاد كرده‌اند كه معتقدند هريك از اين دو شيوه از امتيازى برخوردار است ؛ شيوهء نخست از امتياز در بُعد نظرى و شيوهء دوم از امتياز در بُعد تطبيقىعملى برخوردار است .\r\nبا توجه به اينكه از ديدگاه شهيد صدر موضوع علم‌اصول : ادله مشتركه استدلال فقهى است ؛ در تقسيم‌بندى مسائل‌اصول ، مىتوان از يك‌سو : نوع دليليت دليل را به عنوان اساس تقسيم مدّنظر گرفت و از سوى ديگر ، مىتوان : تنوّع خود دليل را اساس تقسيم قرار داد . و لهذا در نخستين تقسيم‌بندى پيشنهادى مرحوم‌استاد ، « تنوّع دليليت دليل » در نظر گرفته شده و در دومين تقسيم‌بندى پيشنهادى ايشان « تنوّع ذات دليل » اساس تقسيم قرار گرفته است . « 1 »\r\n* شيوه نخست تقسيم‌بندى مسائل‌علم‌اصول در مدرسه مرحوم‌شهيد صدر ( رحمه الله ) :\r\nدر اين شيوهء تقسيم‌بندى ، آنچه اساس تقسيم قرار گرفته تنوّع قواعد اصولى ( كه همگى بنابر نظريهء استاد ، ادلّهء مشتركهء استدلال فقهىاند ) به لحاظ نوع دليليت است ، يعنى در اساس تقسيم : نوع دليليت قاعدهء اصولى مدّ نظر قرار گرفته است . در اينجا ، تذكّر اين نكته به‌جاست كه آنچه از سياق عبارات مقرّر محترم برمىآيد ، اين است كه : مقصود معظّم‌له از دليليت دليل ، همان است كه در گذشته به آن اشاره كرديم ؛ يعنى : اساس دلالت‌دليل بر مدلول خويش است . زيرا در هر دليلى كه بر مدلولى دلالت مىكند رابطهء سببيتى ميان دو تصوّر\r\n\r\n\r\n","description":"","footnote":"\r\n( 1 ) . بحوث فى علم الأصول ، 57 : 1 - 62 . .\r\n","page_name":" 76 ","page_number":76},
  {"content":"\r\n\r\nبرقرار شده كه به سبب آن رابطهء سببيت : صورت علميهء دال ، بر صورت علميهء مدلول دلالت مىكند .\r\nاينكه در اينجا گفته مىشود : قواعد اصولى از نظر نوع دليليتى كه دارند به چند نوع تقسيم مىشوند ؛ مقصود از « نوع دليليت » در اينجا : نوع سببيتى است كه رابطهء بين دال و مدلول را به وجود آورده كه مىتوان از آن به « رابطهءدلالى » تعبير كرد .\r\nبر اين اساس ، مسائل‌علم‌اصول در اين تقسيم‌بندى ( كه بر اساس نوع دليليت دليل استوار است ) به لحاظ تنوّع سبب به وجود آورندهء رابطهء دلالت ميان دال و مدلول به پنج بخش تقسيم مىشوند ؛ زيرا سببى كه رابطهء دلالت را به وجود آورده است يا قواعد لغوى و لفظى است كه در اين‌صورت ، دليليت دليل ، لفظى است . يا آنكه برهان عقلى است كه دليليت ، عقلى است ، يا آنكه حساب احتمالات است كه دليليت در اين‌صورت استقرايى است و يا آنكه رابطهء دلالت به وسيلهء جعل‌شرعى به وجود آمده كه در اينجا دليليت ، شرعى است ، و اين قسم نيز گاهى به اين نحو است كه جعل‌شرعى به لحاظ طريقيت و كاشفيت از واقع بوده ، و گاه جعل‌شرعى بدون لحاظ كاشفيت و طريقيت به واقع است .\r\nبنابراين اقسام مباحث‌علم‌اصول از اين قرار خواهند بود :\r\n1 ) مباحث دليل لفظى يا مباحث الفاظ ؛\r\n2 ) مباحث دليل عقلى يا مباحث استلزامات عقلى ؛\r\n3 ) مباحث دليل استقرايى ، كه در اينجا دربارهء تواتر و اجماع و از اين قبيل مطالب بحث خواهد شد ؛\r\n4 ) مباحث دليل‌شرعى كه دربارهء ادلّه‌اى بحث مىكنند كه دليليتشان به‌وسيلهء جعل‌شرعى است ، كه اين دسته از مباحث بر دو قسم‌اند ، زيرا : دليل مجعول شرعى گاه اماره است و گاه اصل و لذا اين مبحث به دو بخش تقسيم مىشود : مبحث‌امارات و مبحث اصول عملى شرعى ؛\r\n5 ) مباحث اصول عملى عقلى كه دربارهء قواعدى بحث مىكنند كه عقل بدان‌ها حكم مىكند در موارد كوتاه‌دستى از ادلهء مجعول‌شرعى .\r\n* شيوه‌دوم تقسيم‌بندى مسائل علم اصول در مدرسه مرحوم شهيد صدر ( رحمه الله ) :\r\nهمان‌گونه كه اشاره شد ، در تقسيم اوّل ، « تنوّع مسائل‌اصولى » به لحاظ نوع دليليت منظور بود ؛ لكن در اين تقسيم ، « تنوّع مسائل‌اصولى » به لحاظ نوع دليل - فى ذاته - منظور است .\r\n\r\n","description":"","footnote":"","page_name":" 77 ","page_number":77},
  {"content":"\r\n\r\nتنوّعى كه ميان ادلهء اصولى به لحاظ ذات آنها برقرار است آن تنوّعى كه منشأ اثر اصولى است ، تنوّع به لحاظ مجعول‌شرعىبودن يا نبودنِ دليل و نيز ، در آنچه مجعول‌شرعى است لحاظ كاشفيت و عدم لحاظ آن است و لذا بنابر اين تقسيم‌بندى ، ادلّه به دو قسم كلّى تقسيم مىشوند : ادلهء شرعيه و ادلهء عقليه .\r\n* ادله شرعيه به دو قسم تقسيم مىشوند :\r\n1 ) دليل‌هايى كه شارع در جعل آنها كاشفيت از واقع را لحاظ نموده كه از آنها به ادلّه تعبير مىشود ؛\r\n2 ) دليل‌هايى كه شارع در جعل آنها كاشفيت را لحاظ ننموده و تنها به تعيين وظيفهء عملى نظر داشته كه از آنها به اصول عمليه تعبير مىشود .\r\nبنابر اين ، اقسام اصلى مباحث‌اصول بدين ترتيب خواهند بود :\r\n1 ) ادلهء شرعيه ؛\r\n2 ) ادلهء عقليه ؛\r\n3 ) اصول‌عمليه .\r\n* مبحث مربوط به ادلّه شرعيه ، سه جهت بحث دارد :\r\n1 ) دلالت دليل شرعى كه بايد دربارهء حدود و قواعد و قوانين اين دلالت بحث شود كه مباحث الفاظ در اين بخش جاى مىگيرند ؛\r\n2 ) اثبات صدور آن از سوى شارع يا به تعبيرى : اثبات صغراى استدلال فقهى . مباحثى نظير : تواتر ، اجماع ، خبر واحد ، سيره و شهرت دربارهء اثبات‌صدوردليل از شارع بحث مىكنند ؛\r\n3 ) حجّيت دلالت دليل يا اثبات كبراى استدلال فقهى كه مبحث حجّيت ظهور و تبعيت دلالت التزامى از دلالت مطابقى در حجّيت در اين قسمت ، جاى دارند .\r\n* و مبحث ادله عقليه كه در اين مبحث پيرامون آن دسته از قضاياىعقلى كه مىتوان از آنها به نتيجهء حكم‌شرعى دست‌يافت ، بحث مىشود . اين قضايا بر دو دسته‌اند :\r\n1 ) قضايايى كه مىتوانند بدون مقدّمهءشرعيهء حكم‌شرعى را نتيجه دهند كه مستقلات عقليه نام دارند ؛\r\n2 ) قضايايى كه تنها با ضميمهء مقدّمهءشرعيهء حكم‌شرعى را نتيجه دهند كه غير مستقلات عقليه از آنها تعبير مىشود .\r\n* در مباحث ادله‌عقلى به دو نوع بحث پرداخته مىشود :\r\n1 ) بحث صغروى كه پيرامون اصل حكم عقل است كه : آيا عقل چنين حكمى مىكند يا نه ؟\r\n\r\n","description":"","footnote":"","page_name":" 78 ","page_number":78},
  {"content":"\r\n\r\n2 ) بحث كبروى كه در صورت ثبوت حكم‌عقل : آيا حكم‌عقل با حكم‌شرعى تلازم دارد يا ندارد ؟ ( مبحث تلازم بين حكم عقل و شرع ) .\r\n* مبحث‌اصلىسوم : مبحث اصول‌عمليه است :\r\nدر اينجا ابتدا مناسب است مقدارى دربارهء برخى مبادىء احكاميه تصديقيه اين مبحث بحث شود ، نظير : بحث دربارهء فرق ميان ادلّه و اصول‌عمليه و حدود اثبات مدلول در هريك از آنها و اينكه آيا مدلول‌التزامى در هريك از اين دو نوع دليل به‌وسيله آن‌دليل ثابت مىشود يا نمىشود ؟ و اينكه چرا مثبتات ادلّه حجّت‌اند لكن مثبتات اصل ، حجّت نيستند ؟\r\n* سپس دربارهء خود اصول‌عمليه بحث مىشود و به دو بخش تقسيم مىشوند :\r\n1 ) اصل عملى عهده‌دار تبيين وظيفهء عملى در مورد شك مقرون به علم اجمالى ؛ نظير : أصالهء الاحتياط .\r\n2 ) اصل عملى عهده‌دار تبيين وظيفهء عملى در مورد شك غير مقرون به علم اجمالى يا به تعبيرى ديگر : شبههء بدويه ، كه مبحث : برائت و استصحاب در اين بخش قرار مىگيرند .\r\nاين خلاصه‌اى بود از دوگونهء تقسيم‌بندى مسائل‌اصول در مدرسهء استاد شهيدآيت‌الله صدر ( قدس سره ) .\r\n* امتيازاتى كه اين دو نوع تقسيم‌بندى روىهم‌رفته دارند عبارت است از :\r\n1 ) درنظرگرفتن فايدهء نظرى در تقسيم‌بندى اول و فايدهء عملى در تقسيم‌بندىدوم ؛\r\n2 ) توجّه به‌دو جهت تنوّع‌اصلى در مسائل‌اصولى ، يكى به‌لحاظ نوع‌دليليت ، ديگرى به‌لحاظ نوع‌دليل ؛\r\n3 ) جداسازى مباحث به‌لحاظ انواع دليليت در تقسيم‌بندى اوّل و جداسازى مباحث به‌لحاظ انواع دليل در تقسيم‌بندى دوم . كه موجب هوشيارى و توجّه و دقّت جويندگان اين علم مىشود و مانع از خلط و اشتباه انواع مسائل با يكديگر است .\r\nلكن ، علىرغم اين جهات امتياز ( و چه بسا جهات امتياز ديگرى كه در اين دو گونه تقسيم‌بندى وجود دارد ) ، جهات اشكال متعدّدى در اين دو تقسيم‌بندى وجود دارد . ما ابتدا به اشكالات مشترك دو تقسيم ، سپس به اشكالات مختصّ به هر يك از دو تقسيم اشاره مىكنيم :\r\n* اشكالات‌مشترك دو تقسيم عبارت‌اند از :\r\n1 . تقسيم‌بندى مسائل‌علم نبايد صرفاً بر اساس تنوّع و چگونگى مسائل‌علم مبتنى باشد ؛ زيرا مسائل هر علمى ممكن است ازجهات گوناگون با يكديگر اختلاف و تفاوت داشته\r\n\r\n","description":"","footnote":"","page_name":" 79 ","page_number":79},
  {"content":"\r\n\r\nباشند . آنچه بايد اساس تقسيم‌بندى قرار گيرد تنوّعى است كه در ميان مسائل يك علم از لحاظ تنوّع اثر و غرضى كه در آن علم از آن مسائل انتظار مىرود وجود دارد . بايد ديد از مسائل‌علم‌اصول چه انتظارى مىرود و از همان جهت به تنوّع مسائل‌علم‌اصول نگريست .\r\nدر تقسيم‌بندى نوع اوّل يعنى تقسيم‌بندى « به‌لحاظ دليليت » - به تعبير استاد - كه بنابر آن مباحث‌اصول به مباحث : دليل‌لفظى ، دليل‌عقلى ، دليل‌استقرايى ، دليل‌شرعى و اصول‌عملىعقلى تقسيم شده است معلوم نيست چه اثرى از اين جداسازى مدّ نظر است كه در رابطه با غرض مورد نظر در علم‌اصول در ارتباط باشد ؟ ! صرف اينكه اين پنج نوع دليل از نظر نوع دليليت و اينكه لفظى يا شرعى يا عقلى است با يكديگر متفاوت‌اند در نتيجهء مورد نظر درعلم‌اصول نمىتواند كارساز باشد . در علم‌اصول هدف تنقيح قواعد استدلال‌فقهى است . آيا اين تنوع در دليليت در قواعد اصولى به‌دست‌آمده از هر نوع از اين ادلّه ، از ناحيهء نوع دخالت در استدلال‌فقهى اثرى دارد ؟\r\nبه‌نظر نمىرسد بر اين تنويع به ترتيبى كه استاد شهيد بيان فرموده‌اند اثرى اينچنين بار شود . اگر هم ، چنين باشد ؛ در بيانات ايشان بدان پرداخته نشده است و براى ما نامعلوم است .\r\nتقسيم‌بندى « به‌لحاظ نوع دليل » نيز با همين مشكل روبروست « 1 » .\r\n2 . اشكال‌ديگرى - كه به‌نحوىمشترك است - : عدم اتّحاد جهت در تقسيم است . معلوم است كه در هر تقسيمى جهت تقسيم كه بر مبناى آن ، اقسام از يكديگر جدا مىشوند ، بايد در كلّ اقسام ، واحد باشد . در حالى كه در هر دو تقسيم اختلاف جهت ملاحظه مىشود :\r\n1 ) امّا در تقسيم اوّل : اگرچه هريك از اقسام ، از نظر نوع دليليت با يكديگر متفاوت‌اند ؛ لكن جهت دليليت در آنها واحد نيست . مثلًا : جهت دليليت دليل لفظى « دلالت بر مراد متكلّم » است . در حالى كه جهت دليليت در دليل عقلى « جعل جاعل » و جهت دليليت در دليل استقرايى « اثبات صدور » است . سؤال اين است كه : در تقسيم‌بندى ، دليليت بر چه چيز معيار و اساس تقسيم قرار گرفته است ؟ اگر دليليت بر مراد متكلّم اساس تقسيم است ؛ كه دو قسم ديگر خارج‌اند و اگر دليليت بر جعل جاعل‌يا اثبات صدور ، ما بقى خارج‌اند ؛ پس جهت واحدى در اين تقسيم لحاظ نگرديده است .\r\n\r\n\r\n","description":"","footnote":"\r\n( 1 ) . زيرا عقلى بودن دليل يا شرعى بودن آن منشأ تفاوتى در نتيج استنباط فقهى نميشود ، اگرچه اماره بودن يا اصل عملى بودن دليل منشأ تفاوت در نتيج فقهى است لكن اين تقسيم فرعى است ، تقسيم اصلى ، تقسيم مبنى بر تفاوت عقلى بودن يا شرعى بودن دليل است . .\r\n","page_name":" 80 ","page_number":80},
  {"content":"\r\n\r\n2 ) در تقسيم بندى دوم نيز همين اشكال وجود دارد ؛ زيرا ابتدا نوع مجعول كه شرعى است يا شرعى نيست ، ملاك قرار گرفته است و سپس كاشفيت و عدم كاشفيت دليل ، ملاك تقسيم قرار گرفته و قسم دوم از تقسيم دوم قسيم قسم اول از تقسيم اول قرار گرفته است .\r\n3 . خارج‌كردن مبحث تعارض و آن را در خاتمه جاىدادن وجهى ندارد . مبحث تعارض يكى از قديمىترين و مهم‌ترين مباحث اصولى است . تقسيم‌بندى مباحث اصولى بايد به‌گونه‌اى باشد كه اين قسم بسيار مهم را در جايگاه مناسبى در ميان اقسام قواعد و مسائل اصولى جاى دهد .\r\n* و امّا اشكالات مختصّه هريك از اين دو تقسيم :\r\n* امّا اشكالات مختصّه تقسيم اوّل :\r\nمهم‌ترين اشكالاتى كه بر اين تقسيم وارد است ، از قرار ذيل است :\r\n1 ) فرق ميان دليل‌لفظى با دو قسم ديگر ( دليل‌عقلى و دليل‌شرعى ) اگر به لحاظ نوع دال است يعنى : در دليل‌لفظى ، دال : لفظ است و در دو نوع دليل ديگر ، دال : عقل است يا شرع كه بطلان اين تقسيم‌بندى بسيار روشن است ؛ زيرا در دليل‌شرعى نيز دال لفظ است !\r\nو اگر به لحاظ همان است كه ما در تقرير سخنان استاد بيان كرديم يعنى نوع رابطه سببيتى است كه ميان دال و مدلول به وجود آمده كه دريك‌جا رابطه ، رابطهء لفظ و معناست لذا از آن به « دليل‌لفظى » تعبير شده و در يك‌جا رابطه بر اساس حكم‌عقل است لذا از آن به « دليل‌عقلى » تعبير شده و در جاى ديگر رابطه به لحاظ جعل‌شرعى است لذا از آن به « دليل‌شرعى » تعبير شده است ، در اين‌صورت اشكالى كه وارد است اين است كه اگرچه فرق ميان دليل‌عقلى و دليل‌شرعى بر اين تقدير قابل فهم است ( زيرا رابطه ميان دال و مدلول در دليل‌عقلى به سبب حكم‌عقلى است و رابطه ميان دال و مدلول در دليل‌شرعى به‌وسيله جعل‌شرعى است ) و لكن فرق اين دو با دليل‌لفظى و نيز وجه تسميهء آن به دليل‌لفظى روشن نيست ، زيرا بنابر اينكه ملاك‌تقسيم را نوع سببيتى بدانيم كه موجب ربط بين دال و مدلول است ، دليل‌شرعى و دليل‌لفظى در اين جنبه ( كه سبب ايجاد رابطه بين دال و مدلول جعل است ) مشترك‌اند . نهايهء الأمر اينكه در دليل‌لفظى ، جاعل : عُرف اهل‌لغت است و در دليل‌شرعى ، جاعل : شارع است . لذا اگر بنا بود در تقسيم اين جنبه لحاظ شود ، جا داشت از دليل‌لفظى به « دليل‌عرفى » يا « دليل‌وضعى » ( وضع‌اهل‌لغت ) تعبير شود نه « دليل‌لفظى » !\r\n2 ) اگر در تقسيم‌بندى اوّل ، « نوع سببيتى كه رابطهء بين دال و مدلول را برقرار كرده است » ملاك است ؛ جا دارد مباحث‌اصول عقلى عملى نيز در مباحث دليل عقلى جاى گيرد . مادامى كه نوع دليليت ، ملاك تقسيم است و اساس دليليت اصول عقلى عملى بر وظيفهء عملى حكم عقل است ؛ وجهى براى جدا كردن اين قسم ، از قسم ادلهء عقليه وجود ندارد ؛\r\n\r\n","description":"","footnote":"","page_name":" 81 ","page_number":81},
  {"content":"\r\n\r\n3 ) اگر مقصود از « دليليت دليل » - كه تقسيم‌بندى اوّل بر اساس آن مبتنى است - اعمّ از دليليت مجعول يا غير مجعول باشد كه شامل مباحث قطع نيز مىشود - : بنابر اين ، وجهى براى خارج دانستن مباحث‌قطع از مسائل اصول نيست و اگر مقصود از « دليليت » ، خصوص دليليت مجعول باشد كه مباحث استلزامات و دليل عقلى و اصول عقليهء عمليه نيز خارج خواهند شد .\r\n* و امّا اشكالات مختصّه تقسيم‌دوم :\r\nمهم‌ترين اشكالاتى كه بر تقسيم‌دوم به نظر مىرسد از قرار زير است :\r\n1 . مقصود از « ذات‌دليل » در تنوّع دليل - بحسب ذاته - كه ملاك تقسيم‌دوم است ، چيست ؟\r\n* اگر مقصود از ذات ، « ماهيت » است كه بسيار روشن است كه ادلّهء بر احكام‌شرعى از جهت ادلّه بود نشان حيث اعتبارى دارند ، نه حقيقى ؛ تا بتوان ماهيتى براى آنها تصوّر نمود .\r\n* و اگر مقصود از ذات ، « ذات به‌لحاظ آثار و احكام » است كه براى ادلّه - در اينجا - بيش از سه نوع حكم و اثر متصور نيست : اثبات ، دلالت و حجّيت :\r\n- اگر مقصود از ذات‌دليل ، « دليل به‌لحاظ حيث‌اثبات » باشد ؛ كه معلوم است بحث در ادلهء لفظى - به تعبير ايشان - بحث دربارهء اثبات دليل نيست . همان‌گونه كه به‌نظر معظّم‌له بحث در حجّيت‌ظواهر و اصول‌عملى نيز در اين باره نيست ؛\r\n- و اگر مقصود از ذات‌دليل ، « دليل به‌لحاظ حيث‌دلالت » باشد ؛ كه معلوم است كه در مباحث حجج و امارات و اصول عمليه در اين باره بحث نمىشود ؛\r\n- و اگر مقصود از ذات‌دليل ، « دليل به‌لحاظ حجّيت » باشد ؛ كه در مباحث‌الفاظ در اين‌باره بحث نمىشود .\r\nو اينكه ايشان - به‌حسب تقرير بحث معظّم‌له - فرموده‌اند ، در تقسيم‌بندىدوم دليل فىذاته مورد نظر است و اينكه مقصود از آن « نوع مجعول » است كه آيا مجعول‌شارع است يا نيست ؟ و اگر مجعول شارع است ؛ مجعول ، طريقيت است يا منجّزيت ؟ مشكلى حل نمىكند . بايد معلوم شود كه مقصود از « مجعول شارع » بودن يا نبودن چيست ؟ مجعول شارع ، اثر اعتبارى دليل است كه خارج از يكى از سه اثرى كه در بالا گفتيم نيست .\r\n2 . در توضيح تقسيم‌دوم - بنابر آنچه در تقرير درس ايشان آمده است - مىفرمايند : دليل فىذاته يا آنكه مجعول‌شارع است يا نيست و اگر مجعول‌شارع است يا آنكه سنخ مجعول در آن طريقيت است يا منجّزيت يا وظيفهءعملى .\r\nسپس مسائل اصولى را - به‌طور كلّى - به دو قسم ، تقسيم مىكنند :\r\n\r\n","description":"","footnote":"","page_name":" 82 ","page_number":82},
  {"content":"\r\n\r\n1 ) ادلّه : و آن را چنين تعريف مىكنند :\r\n« هِيَ القَواعِدُ الأصُوليّة التِي تُشَخَّصُ بِهَا الوَظيفَةُ تِجَاهَ الحكمِ الشَرعِيّ بِتَوسّطِ الكَشفِ عَنهُ » ؛\r\n2 ) اصول عملى : و در تعريف آن مىگويند :\r\n« وَهِيَ القَواعِدُ التِي تُشَخِّصُ الوَظيفَةَ العَمَليّةَ لا بِتَوسُّطِ الكَشف عنه » .\r\nو سپس ادلّه را به : ادلّهء شرعى و عقلى تقسيم مىكنند .\r\nو اصول را نيز به :\r\n1 ) اصولى كه مبين وظيفهءعملى در موارد شكّ مقرون به‌علم اجمالى است ؛\r\n2 ) اصولى كه مبين وظيفهء عملى در موارد شكّ غيرمقرون به علم اجمالى است .\r\nتقسيم مىكنند . و بحث دربارهء اثبات صغراىدليل و دلالت‌دليل و حجّيت‌دلالت همگى را در ضمن قسم اوّل ( ادله ) قرار داده‌اند .\r\nآنچه در اين نوع تقسيم ، مبهم است اين‌است كه : معلوم نيست در هريك از دو قسم دليل ( ادلّه و اصول ) ، از چه وصف و خاصيت و اثرى در اين دو نوع دليل بحث مىشود و ضابطهء آن چيست ؟ آيا در اين دو قسم ، دربارهء هر حيث و جهتى كه مربوط به ادلّه و اصول است بحث مىشود ؟ قطعاً چنين نيست . اگر چنين نيست ؛ پس آن جهت و حيثيتى كه مباحث اصول به نفى و اثبات آن دربارهء ادلّه و اصول مىپردازند چيست ؟\r\nمعلوم نبودن همين نكته است كه موجب شده در تقسيم ثلاثى مباحث مربوط به ادلّه ، هيچ‌وجه جامعى به‌نظر نرسد :\r\n1 ) دلالت و حدود آن ؛\r\n2 ) اثبات‌صغرى ؛\r\n2 ) حجّيت‌دلالت .\r\nوجه جامع اين مباحث سه‌گانه چيست ؟ اگر بنا بود تقسيم ، بدون لحاظ وجه جامعى ميان اقسام صورت گيرد ؛ صور كثيره‌اى براى تقسيم مباحث‌اصولى متصوّر بود كه خالى از ثمرهء عملى و علمى است .\r\n\r\n","description":"","footnote":"","page_name":" 83 ","page_number":83},
  {"content":"\r\n\r\n\r\n5 . مختار در تقسيم‌بندى مسائل‌علم‌اصول\r\nپس از آنچه در تعريف علم‌اصول بيان كرديم - كه طبق آن علم‌اصول عبارت است از : قواعدى كه درباره دليل بر حكم‌فقهى از جهت اثبات و دلالت « 1 » بحث مىكنند - : مقسم مسائل علم‌اصول و نيز جهت يا اساس‌تقسيم آن به مسائل‌اصولى ، روشن گرديد . مقسم ، بنابر اين تعريف : دليل بر حكم‌فقهى است و جهت تقسيم : اثبات و دلالت آن‌است و در نتيجه ، مسائل اصول به دو بخش اصلى تقسيم مىشوند :\r\n1 . بخش نخست آن‌است‌كه پيرامون « دلالت‌دليل » بر حكم‌فقهى بحث مىكند . كليهء آنچه به‌نام « مباحث‌الفاظ » معروف شده است ، بدون استثناى هيچ‌يك از مباحث متعارف - حتّى مشتق و حقيقت شرعيه - در بخش مربوط به دلالت‌دليل جاى مىگيرند .\r\nدر دلالت‌دليل ، از اسباب و مناشئ دلالت و قواعد دلالت‌عام و قواعد دلالت‌خاص « 2 » بحث مىشود و كليهء مباحث‌الفاظ به نحوى : يا با « اسباب‌دلالت » ارتباط دارند و يا با « قوانين و قواعد دلالت‌عام » يا « قوانين و قواعد دلالت‌خاص » . در مباحث‌ادلهءعقليه نيز بحث ، دربارهء قواعد دلالت‌دليل بر حكم‌فقهى است . لكن در اينجا اساس دلالت ، رابطهء عقلى و ذاتى ميان دالّ است و مدلول ؛ در حالىكه در مباحث معروف به مباحث‌الفاظ ، بحث ، پيرامون دلالتى است كه مبناى آن ، رابطهء جعلى و قراردادى يا وضعى است .\r\n2 . بحث‌دوم آن‌است كه پيرامون « اثبات‌دليل » بر حكم‌فقهى بحث مىكند . مباحث « امارات » ، مباحث « اصول‌عمليه » و مباحث « تعارض » ، همگى در زمينهء اثبات دليل بر حكم‌فقهى بحث مىكنند . « دليل بر حكم‌فقهى » : كتاب ، سنّت و عقل است . يا به عبارتى روشن‌تر : بيان و ابلاغى است كه توسّط رسول اكرم ( ص ) آمده است كه از آن به كتاب و سنّت تعبير مىشود و يا كشف و دلالتى است كه بر وظيفهءعملى توسّط عقل صورت مىگيرد .\r\n\r\n\r\n","description":"","footnote":"\r\n( 1 ) . لا يُقال : حيث اثبات و دلالت قيد موضوع است ، و لذا مقسّم موضوع علم‌اصول است ، پس اصول‌فقه دو علم شد ! لأنّه يُقال : قيد محمول‌اند ؛ نه قيد موضوع . مثلًا : در علم‌صرف ، كلّ كلمه ، موضوع است و سؤال از احوال تصريفى آن است ؛ ولى در علم‌نحو ، آخر الكلمه ، موضوع است و سؤال از احوال من حيث الاعراب والبناء همان‌گونه كه حيث اعراب و بناء مقسّم محمول است در علم نحو ؛ نه مقسّم موضوع . هكذا فيما نحن فيه ؛ به خلاف قيد آخر الكلمه كه مقسّم موضوع است .\r\n( 2 ) . در آينده به توضيح اين دو واژه خواهيم پرداخت . .\r\n","page_name":" 84 ","page_number":84},
  {"content":"\r\n\r\nدر مباحث حجج و امارات بحث در اين است كه آيا با « خبر واحد » سنّت رسول خدا اثبات مىشود يا خير ؟ « تواتر » يا « اجماع » ، چگونه سنّت رسول خدا را اثبات مىكند ؟ « ظهور » كلام خدا يا رسول ، بيان واقعى خدا و رسول را اثبات مىكند يا خير ؟ همهء اين مباحث در رابطه با اثبات بيان خدا و رسول در رابطه با حكم شرعى واقعى است .\r\nبنابراين ، نه تنها مباحث حجج و امارات ؛ بلكه « مباحث‌قطع » نيز مشمول مقسم و جهت تقسيم خواهد شد ؛ زيرا در مباحث‌قطع نيز دربارهء قواعد اثبات « 1 » قطعى دليل بر حكم‌فقهى بحث مىشود . بنابراين ، مباحث‌قطع نيز جزو مسائل‌اصلى علم‌اصول به‌شمار مىروند .\r\nدر مباحث‌اصول عمليه شرعيه در اين باره بحث مىشود كه در موارد كوته‌دستى از دليل بر حكم‌شرعىواقعى دليل بر وظيفهءعملى چيست ؟ و دربارهء اثبات دليل دالّ - از كتاب يا سنّت يا عقل - بر اين وظيفهء عملى شرعى بحث مىكند .\r\nو در مباحث اصول عمليه عقليه بحث دربارهء اثبات دليل عقلى بر وظيفهء عملى در موارد كوتهدستى از دليل شرعى بر حكم واقعى و دليل شرعى بر وظيفهء عملى است .\r\nدر مبحث‌تعارض نيز بحث دربارهء اثبات دليل بر حكم‌فقهى عند التعارض است . در اينجا دربارهء قواعدى بحث مىشود كه به‌وسيلهء آنها مىتوان ، دليل بر حكم‌فقهى را بين‌المتعارضين - سواءً كانا أمارتين أم أصلين أم أمارهء وأصل - اثبات نمود .\r\n\r\nجمع‌بندى نهايى\r\nبنابر آنچه گذشت ، مسائل علم اصول همگى پيرامون قواعد « دلالت‌دليل » بر حكم‌فقهى يا قواعد « اثبات دليل » بر حكم‌فقهى بحث مىكنند و جامع مشترك ميان قواعد دلالت‌دليل و قواعد اثبات ، خود « دليل بر حكم‌فقهى » است كه موضوع علم‌اصول است .\r\n\r\n\r\n","description":"","footnote":"\r\n( 1 ) . بنابراين ، نخستين كارى كه در مباحث اثبات بايد انجام داد : تقسيم اثبات است به اثبات‌قطعى و اثبات‌ظنّى و ابتدا بايد دربار قواعد عامّ اثبات‌قطعى و نيز قواعد عامّ اثبات‌ظنّى بحث كرد و بعد از آن ، بايد دربار قواعد خاصّ اثبات بحث نمود ، همان‌گونه كه در مباحث دلالت نيز ابتدا بحث از قواعد عامّه دلالت است و سپس قواعد خاص آن ، مثلًا : مباحثى نظير احكام قطع موضوعى و طريقى و تجرّى احكام عام اثبات‌قطعى هستند . بحث دربار امكان جعل‌حجّيت براى ظن نيز ، بحث مربوط به قواعد عام اثبات‌ظنّى است و بحث دربار قطع‌قطّاع بحث دربار قواعد اثبات‌قطعىخاص است . همان‌گونه كه بحث دربار حجّيت خبر ، بحث دربار قواعد اثبات‌ظنّى خاصّ است و به‌نظر مىرسد ، بحث دربار قواعد اثبات موضوعات احكام شرعيه ، نظير بحث دربار بينه و يمين و امثال آنها ربطى به اصول ندارد ؛ زيرا بحث دربار اثبات‌دليل نيستند و بحث دربار جواز عمل‌قاضى به علم خود ، از اين قبيل است ؛ يعنى : بحث دربار اثبات موضوع حكم شرعى است .\r\n","page_name":" 85 ","page_number":85},
  {"content":"\r\n\r\nطبق اين بيان مسائل‌علم‌اصول به پنج دسته تقسيم مىشوند :\r\n1 ) قواعد دلالت‌وضعى دليل بر حكم‌فقهى ؛\r\n2 ) قواعد دلالت‌ذاتى يا عقلى دليل بر حكم‌فقهى ؛\r\n3 ) قواعد اثبات دليل بر حكم‌فقهى شرعى واقعى ؛\r\n4 ) قواعد اثبات‌دليل بر حكم‌فقهىعملى عند فقدان‌الدليل بر حكم‌شرعىواقعى ؛\r\n5 ) قواعد اثبات‌دليل بر حكم‌فقهى عند تعارض‌الدليلين .\r\nو بدين ترتيب ، اين تقسيم از كليهء امتيازات تقسيمات ديگر بر خوردار است و داراى شرايط لازم تقسيم منطقى است ؛ زيرا :\r\n1 ) مقسم آن معلوم است : دليل بر حكم‌فقهى ؛\r\n2 ) جهت آن معلوم است : دليل بر حكم‌فقهى از جهت اثبات ودلالت ؛\r\n3 ) اقسام متداخل نيستند ؛\r\n4 ) رابطهء منطقى ميان اقسام برقرار است ؛ زيرا حيث مورد نياز فقيه در استدلال بر حكم‌فقهى حيث اثبات دليل و دلالت دليل است و حيث اوّل ( يعنى : حيث اثبات ) منقسم است به : اثبات‌دليل بر حكم شرعىواقعى و اثبات دليل بر حكم‌شرعى در مورد فقدان دليل بر حكم‌شرعىواقعى و اثبات دليل عند تعارض الدليلين و حيث دلالت نيز منقسم به : دلالت‌وضعى و دلالت‌ذاتى يا عقلى است . بنابراين : اقسام ، همگى بر مبناى يك رابطهء منطقى از يكديگر جدا شده و در كنار يكديگر قرار گرفته‌اند ؛\r\n5 ) اين تقسيم ، نسبت به كليهء آنچه علماىاصول در علم‌اصول آورده‌اند - كه حسب‌القاعده نبايد اعتباطى باشد و بايد بر مبناى اشتمال بر ملاك و ضابطهءاصولىبودن باشد - فراگيرتر است .\r\nپس از طى اين مقدّمات ؛ اكنون نوبت آن‌است‌كه به بحث پيرامون مسائل‌علم‌اصول بپردازيم :\r\n\r\n","description":"","footnote":"","page_name":" 86 ","page_number":86},
  {"content":"\r\n\r\n\r\nفصل اوّل : قواعد دلالت وضعى دليل بر حكم فقهى\r\n\r\n","description":"","footnote":"","page_name":" 87 ","page_number":87},
  {"content":"\r\n . \r\n","description":"","footnote":"","page_name":" 88 ","page_number":88},
  {"content":"\r\n\r\n\r\nمقدّمات بحث\r\nپيش از آنكه به مباحث مربوط به اين فصل بپردازيم لازم است مقدمتاً به چند مطلب مهم اشاره كنيم :\r\n\r\nمقدمهء اوّل : تفسير دلالت\r\nدلالت رابطه‌اى است ميان دو معلوم ذهنى كه به سبب آن التفات ذهنى به يكى از دو معلوم ، التفات ذهنى نسبت به معلوم ديگر را درپىدارد ، اين « درپىداشتن » همان است كه از آن به « دلالت » تعبير مىكنيم .\r\n\r\nمقدمهءدوم : تقسيمات دلالت\r\n* دلالت به حمل‌اوّلى و حمل‌شايع :\r\nصوَر ذهنى ، معمولًا حاكى از خارج‌اند . تصوير ذهنى « آتش » ، آتشى را كه در خارج است حكايت مىكند و به‌همين دليل است كه اوصاف آتش خارجى را بر اين تصوير ذهنى ، بار مىكنيم و مىگوييم : « گرم است » ، « مىسوزاند » و « روشن مىكند » .\r\nبنابراين به‌طور معمول ، تصوير ذهنى « آتش » تصوير ذهنى اشيايى را به دنبال دارد كه در خارج با آتش ملازم و همراهند .\r\nگاه مىشود ذهن آدمى ، نگاهىدوم به‌تصوير ذهنى مىافكند و آن‌را جدا از حكايت از خارج مىبيند . در اينجا تصويربردارىذهنى جديدى ، صورت گرفته است كه موضوع آن ،\r\n\r\n","description":"","footnote":"","page_name":" 89 ","page_number":89},
  {"content":"\r\n\r\nموجود خارجى نيست بلكه خود تصوير ذهنى است . يعنى در اين نگاه‌دوم ، ذهن از همين صورت‌ذهنى ، تصويرى برداشته كه اين تصوير نيز كار حكايت را انجام مىدهد ؛ لكن نه از امر خارجى ، بلكه از صورت‌ذهنى . در اين تصوير آنچه در تصوير نگاه‌دوم با اين صورت ذهنى ، همراه است ، نه آن لوازم و آثار خارجى ، بلكه لوازم و آثارى است كه در ذهن با صورت ذهنيه همراه و همزيست مىباشند .\r\nاز آنچه گفتيم معلوم‌شد : صور ذهنى به تبع نوع‌نگاه و التفاتى كه به آنها مىشود ، دو نوع « حكايت » مىتوانند داشته باشند :\r\n1 ) « حكايت نخستين » : كه تابع نگاه نخستين است ؛\r\n2 ) « حكايت دوم » : كه تابع نگاه دوم است .\r\nآنجا كه صورت‌ذهنى با نگاه اوّل ديده مىشود ( نگاه به صورت به‌گونهء فناء در خارج ) دلالت اين صورت‌ذهنى بر مدلول : دلالت به‌نحو حمل شايع است و آنجا كه صورت‌ذهنى بدون فناى در خارج لحاظ شود ، دلالتش بر مدلول ، دلالت به‌نحو حمل اوّلى است .\r\nبنابراين دلالت صورت ذهنيهء « آتش » بر « سوزندگى » و « گرما » ، دلالت به حمل‌شايع است ؛ لكن دلالت آن بر كلّيت و قابليت انطباق بر كثيرين ، دلالت به حمل‌اوّلى است .\r\nاين نخستين تقسيم دلالت است كه در آن دلالت به دو قسمِ : دلالت به حمل‌شايع و دلالت به حمل‌اوّلى منقسم مىشود .\r\nرابطهء دلالت ميان دالّ و مدلول در هريك از اين دو نوع دلالت از رابطه‌اى كه ميان محكىهاى دو صورت حاكى وجود دارد نشأت گرفته است . رابطه‌اى كه ميان آتش خارجى و سوزاندن وجود دارد منشأ رابطه‌اى شده است كه ميان صورت آتش با صورت سوزاندن در ذهن به‌وجود آمده است و رابطهء ميان صورت آتش به حمل‌اوّلى ( آتش‌ذهنى ) با مفهوم كلّيت يا قابليت انطباق بر كثيرين وجود دارد از رابطه‌اى نشأت گرفته كه ميان صورت‌ذهنىآتش ( كه محكّى صورت‌آتش به حمل‌اوّلى است ) و مفهوم كلّيت وجود دارد .\r\nاين رابطهءدلالى كه در اين دو نوع دلالت وجود دارد - كه در حقيقت ميان دو صورت حاكى برقرار است - از رابطه‌اى نشأت گرفته كه به‌طور ذاتى ( يعنى بدون دخالت ارادهء انسان ) ميان دو محكى وجود دارد . مثلًا : « آتش » خارجى ، به‌خودىخود ( بدون دخالت ارادهء انسان ) با « سوزاندن » رابطه‌اى دارد كه اين رابطهءذاتى ، منشأ رابطهءدلالى ميان صورت ذهنى آتش و صورت ذهنى سوزاندن شده است . اين رابطهءذاتى ، گاه نتيجهء رابطهء علّيتى است كه\r\n\r\n","description":"","footnote":"","page_name":" 90 ","page_number":90},
  {"content":"\r\n\r\nميان دو شيىء وجود دارد كه يكى علّت است و ديگرى معلول آن و گاه نتيجهء رابطه‌اى از نوع ديگر است كه همچون رابطهء عليت به ارادهء انسان بستگى ندارد ؛ لذا از اين دو نوع رابطه ، به رابطهء « پيش‌وضعى » يا : « رابطه ذاتى » تعبير مىكنيم كه منشأ « دلالت ذاتى » است\r\nدر رابطه با دلالت ذاتى نكات ذيل را متذكر مىشويم :\r\n1 ) پيدايش اين نوع دلالت بر وجود جامعه توقّف ندارد . فرد تنهاى انسان نيز مىتواند رابطهء دلالت‌ذاتى بين اشياء را به‌كار گيرد و از آن بهره‌مند شود ؛\r\n2 ) اساس اين نوع دلالت ، « عمل ذهن » است . يعنى رابطهء بين دالّ و مدلول رابطه‌اى است كه در ذهن به‌وجود مىآيد ؛ نظير رابطهء ميان صورت علّت و صورت معلول ؛\r\n3 ) دلالت‌ذاتى به ارادهء انسان بستگى ندارد . رابطهء دلالت‌ذاتى بدون دخالت عنصر اراده شكل مىگيرد و به‌همين دليل در آنجا كه دالّ - به دلالت‌ذاتى - از موجودى بدون اراده سرزند به‌همان اندازه بر مدلولش دلالت دارد كه از موجودى با اراده سرزند . صداى شكستن ليوانى كه از روى ميز بر زمين مىافتد بر سقوط ليوان و برخورد آن با زمين و سپس خرد شدن آن دلالت دارد و در اين دلالت تفاوت نمىكند چه آنكه سقوط ليوان با ارادهء كسى انجام گرفته باشد يا آنكه در نتيجهء وزش باد و ليز بودن سطح ميز صورت گرفته باشد ؛\r\n4 ) در دلالت‌ذاتى دو طرف اصلى دلالت ( دال و مدلول ) صورت ذهنىاند كه به‌دليل حكايت از ماوراى خود منشأ دلالت دالّ بر وجود خارجى مدلول ( در دلالت به حمل شايع ) يا بر وجود ذهنى مدلول ( در دلالت به حمل‌اوّلى ) مىشود . اين نوع دلالت جز آن است كه از آن به حكايت از ماوراى خود تعبير كرديم ، و از همين جا تفاوت بين حكايت و دلالت معلوم مىشود .\r\nپس از آنكه جامعه به‌وجود آمد ، در نخستين ملاقات انسان با همنوع خويش نياز به تفاهم رخ نمود . نياز به تفاهم ، انسان را بر آن واداشت تا از رابطهء دلالت‌ذاتى بين اشياء ، جهت تفاهم بهره گيرد .\r\nبهره‌گيرى از رابطهءدلالىذاتى بين اشياء با ارادهء انسان صورت گرفت . انسان معنايى را در اندرون خود داشت ، پس خواست معنايى را كه در دل دارد به ديگرى برساند ، اين خواستن ، خواستن ديگرى را درپىداشت و آن ، خواستن ( به‌كارگيرى ) رابطهءدلالى ميان دو شئ بود .\r\nبنابراين ، در آنجا كه انسان از رابطهءدلالى ميان دو شئ بهره مىگيرد و آن را به‌كار مىبندد اين بهره‌گيرى و به‌كاربستن برارادهء به‌كارگيرى آن دلالت دارد و نيز بر ارادهء تفهيم\r\n\r\n","description":"","footnote":"","page_name":" 91 ","page_number":91},
  {"content":"\r\n\r\nآن معانى و مفاهيمى كه اين رابطهءدلالى را در جهت رساندن آنها به‌كار بسته است . و همچنين بر اينكه آن معانى را - واقعاً - در اندرون خود داشته و مىخواسته است .\r\nبنابر اين ، هر نوع به‌كارگيرى رابطهء دلالى ميان دو شيئ - اگرچه اين رابطهء دلالى ، رابطهء دلالى ذاتى باشد ، چنان كه در مراحل نخستين زندگى انسان چنين بوده است - از سه نوع ارادهء به‌كارگيرنده رابطهءدلالى حكايت مىكند :\r\n1 ) ارادهء به‌كارگيرى رابطهء دلالى در جهت مقصدى كه منظور به‌كارگيرنده است ؛\r\n2 ) اينكه مقصد به‌كارگيرنده رساندن معانى مخصوصى است كه رابطهء دلالى بر آنها دلالت مىكند ، يا به تعبير ديگر : اينكه به‌كارگيرنده ، قصد دارد آنچه را مدلول اين رابطهء دلالى است به طرف مقابل خود برساند ؛\r\n3 ) اينكه آنچه را رابطهء دلالى به دريافت‌كننده مىرساند ، واقعاً خواستهء به‌كارگيرندهء آن رابطهء دلالى است .\r\n* دلالت تصوّرى و تصديقى :\r\nدراينجا همان‌گونه كه روشن است دو گونهء اصلى ، دلالت وجود دارد :\r\n1 - دلالت صورت ذهنى دال بر صورت ذهنى مدلول . مثلًا : دلالت صورت ذهنى « لفظ درخت » بر صورت ذهنى « درخت » يا دلالت صورت « لفظ آب » بر صورت « معناى آب » .\r\nدر اين‌دلالت - كه دلالت ذاتى نظير دلالت « صورت آتش » بر « سوزاندن آتش » نيز از همين قبيل است - طرفين رابطهء دلالى ( يعنى : دالّ و مدلول ) ، - همان‌گونه كه اشاره كرديم - از مقولهء تصوّرند ؛ لهذا از اين نوع دلالت ، به « دلالت تصوّرى » تعبير مىشود .\r\nاين دلالت تصورى آنگونه كه در مبحث مجاز توضيح خواهيم داد ، به دو گونه است :\r\n1 ) دلالت تصورى اول : كه دلالت لفظ است بر « معناى حقيقى » ؛\r\n2 ) دلالت تصورى دوم : كه دلالت لفظ است بر « معناى مجازى » .\r\n2 - دلالتى از نوع ديگر وجود دارد كه فراتر از دلالت تصوّرى است و آن دلالت به‌كارگيرى دلالت تصوّرى بر ارادهء به‌كارگيرى آن در جهت مقصدى از مقاصد به‌كارگيرنده است . به‌كارگيرى عالمانه و قاصدانهء دلالت تصوّرى ، بر ارادهء به‌كارگيرى رابطهء دلالت تصوّرى توسّط به‌كارگيرندهء آن دلالت دارد .\r\n\r\n","description":"","footnote":"","page_name":" 92 ","page_number":92},
  {"content":"\r\n\r\nمعلّمى سر كلاس مىخواهد براى دانش‌آموزان مطلبى را توضيح دهد ، ابتدا عكس سيبى را روى تابلو مىكشد . دانش‌آموزان با ديدن عكس سيب به دو چيز پىمىبرند :\r\n1 ) تصوّر سيب در ذهن آنان نقش مىبندد . نقش‌بستن صورت سيب در ذهن دانش‌آموزان ، پس از ديدن عكس سيب ، دلالت تصوّرى ذاتى است ؛\r\n2 ) دانش‌آموزان ( مخاطبان معلم ) از به‌كارگيرى اين دلالت ذاتى ( كشيدن عكس سيب بر لوح كه صورت سيب را در ذهن دانش‌آموزان تداعى نمود ) پىمىبرند كه معلّم ، خواسته‌اى دارد و به‌كارگيرى دلالت تصورى را با خواست و اراده انجام داده است .\r\nاين دلالت نوع دوم ، « دلالت تصديقى » است ؛ يعنى : موجب تصديق مخاطب ( شنونده يا بيننده ) به وجود ارادهء به‌كارگيرى رابطهء دلالت تصوّرى است .\r\nاين نوع دلالت - يعنى : دلالت به‌كارگيرى رابطهء دلالت تصورى بر وجود اراده‌اى در طرف به‌كارگيرندهء آن رابطهء دلالى ؛ كه از آن به دلالت تصديقى تعبير كرديم - خود بر سه نوع است :\r\n1 ) به محض آنكه معلّم ، دلالت ذاتى تصوّرى را به‌كارگرفت ( يعنى : عكس سيب را كه موجب پيدايش تصوّر سيب ، در ذهن دانش‌آموزان شد كشيد ) ، دانش‌آموزان دانستند معلّم اين كار را با خواست وارادهء خود انجام داده . بنابر اين ، به‌كارگيرى دلالت تصوّرى توسّط معلّم دلالت بر وجود قصد و اراده در اندرون معلّم دارد . اين نوع دلالت ، « دلالت تصديقى نخستين » است ؛\r\n2 ) معلّم ، مقصود خود را از كشيدن عكس سيب توضيح داد . دانش‌آموزان دانستند معناى كار معلّم چيست ؛ معناى كار معلّم آن بود كه به دانش‌آموزان نشان دهد كه كُرهء زمين در دو قطب شمال و جنوب خود فرورفتگى دارد و صد درصد كروى نيست . در اينجا دانش‌آموزان ، به معناى كارى كه معلّم كرد پىبردند ؛ يعنى : به معانى و مفاهيمى كه معلّم مىخواست آنها را به‌وسيلهء « رابطهء دلالت ذاتى عكس سيب بر سيب » به دانش‌آموزان برساند ، پىبردند .\r\nدر اينجا دلالت تصديقى ديگرى پديدار گشت ، دلالت به‌كارگيرى رابطهء دلالت ذاتى بر قصد تفهيم معانى و مفاهيمى كه دلالت‌گر ( رفتار معين ؛ نظير كشيدن سيب در مثال فوق ) بر آنها دلالت دارد . از اين نوع دلالت به « دلالت تصديقى دوم » يا « ثانوى » تعبير مىكنيم .\r\nبه اين نوع دلالت ، « تصديقى » مىگويند ؛ زيرا موجب تصديق مخاطب به وجود ارادهء تفهيم معانى موجود در دلالت‌گر ( لفظ يا رفتار معين ) به دريافت‌كنندهء دلالت ، توسط به‌كارگيرندهء رابطهء دلالى مىشود . و « تصديقى ثانوى » مىگويند ؛ زيرا پس از دلالت تصديقى پيشين - يعنى : دلالت به‌كارگيرى دلالت‌گر ( لفظ يا رفتار معين ) بر وجود ارادهء به‌كارگيرى در دل به‌كارگيرنده - به‌وجود مىآيد و مترتّب بر آن مىباشد ؛\r\n\r\n","description":"","footnote":"","page_name":" 93 ","page_number":93},
  {"content":"\r\n\r\n3 ) در اينجا دلالت تصديقى سومى وجود دارد و آن اين است كه آنچه دريافت‌كنندهء دلالت ، دريافت كرده ، واقعاً مقصود به‌كارگيرنده بوده است .\r\nبنابر اين ، دلالت تصديقى بر سه قسم است ؛ زيرا سه نوع دلالت تصديقى در كلام هر گوينده‌اى مىتواند وجود داشته باشد :\r\n1 ) دلالت تصديقى نخستين : دلالت كلام است بر ارادهء به‌كارگيرى لفظ مخصوص ( يا به طور كلى دلالت‌گر مخصوص ) در معناى مخصوص ؛\r\n2 ) دلالت تصديقى دوم : دلالت كلام است بر ارادهء تفهيم معناى لفظ به شنونده ؛\r\n3 ) دلالت تصديقى سوم : دلالت كلام است بر جدىبودن ارادهء تفهيم معناى لفظ به شنونده ؛ يعنى : آنچه را گوينده به شنونده تفهيم كرده است ، واقعاً مىخواسته و مقصود او بوده است .\r\nبنابر آنچه توضيح داديم ، پنج نوع دلالت به‌دست آمد :\r\n1 ) دلالت تصوّرى نخستين ؛\r\n2 ) دلالت تصوّرى دوم ؛\r\n3 ) دلالت تصديقى نخستين ؛\r\n4 ) دلالت تصديقى دوم ؛\r\n5 ) دلالت تصديقى سوم ؛\r\nدر آينده ، در رابطه با اقسام پنج‌گانهء فوق‌الذكر دلالت ، توضيحات بيشترى خواهيم داد ؛ لكن فعلًا به‌همين اندازه اكتفا مىكنيم .\r\n* دلالت مطابقى و التزامى :\r\nاز آنجا كه مدلول - چه مدلول‌تصوّرى و چه مدلول‌تصديقى - احياناً ، لوازمى به‌همراه دارد ( يعنى : اشيايى وجود دارند كه در عرصهء دلالت با آنها همراه و از آنها انفكاك ناپذيرند ) لذا دلالت ، از اين لحاظ ، تقسيم‌بندى سومى پيدا مىكند :\r\n1 ) دلالت‌مطابقى ؛\r\n2 ) دلالت‌التزامى .\r\n\r\n","description":"","footnote":"","page_name":" 94 ","page_number":94},
  {"content":"\r\n\r\nدلالت « مطابقى » دلالت دالّ است بر خود مدلول و دلالت « التزامى » دلالت دالّ است بر لازم مدلول و از آنجا كه اين تلازم گاه ميان مدلول تصوّرى و لازم آن و گاه ميان مدلول تصديقى و لازم آن است ، دلالت از اين ناحيه به چهار قسمت تقسيم مىشود :\r\n1 ) دلالت تصوّرى مطابقى ؛\r\n2 ) دلالت تصوّرى التزامى ؛\r\n3 ) دلالت تصديقى مطابقى ؛\r\n4 ) دلالت تصديقى التزامى .\r\nبراى مثال : دلالت لفظ « معلم » بر معلّم دلالت تصوّرى مطابقى است و دلالتش بر كلاس دلالت تصوّرى التزامى است . دلالت جملهء « معلّم مريض است » . بر « بيمارى معلّم » دلالت تصديقى مطابقى است و دلالت آن بر « تعطيلىدرس » دلالت تصديقى التزامى است .\r\nدر اينجا تذكّر اين نكته به‌جاست كه همان‌گونه كه دلالت تصوّرى به دلالت‌تصوّرى به حمل اوّلى و دلالت تصوّرى به حمل شايع تقسيم مىشود ؛ دلالت تصديقى نيز به حمل‌اوّلى و حمل‌شايع قابل تقسيم است . دلالت‌تصديقى جملهء « معلّم مريض است » بر اينكه متكلّم ارادهء اخبار به اين قضيه نموده است دلالت‌تصديقى به حمل‌اوّلى است و دلالت‌تصديقى اين جمله بر مريض بودن معلّم در عالم‌خارج ، دلالت تصديقى به‌حمل شايع است .\r\n* دلالت ذاتى و وضعى :\r\nتقسيم بندى چهارم دلالت ، تقسيم دلالت است به : « دلالت‌ذاتى » و « دلالت‌وضعى » و تقسيم هريك از آنها به « دلالت‌لفظى » و « غيرلفظى » كه در مجموع چهار قسم‌اصلى مىشوند :\r\n1 ) دلالت ذاتى لفظى ؛\r\n2 ) دلالت ذاتى غير لفظى ؛\r\n3 ) دلالت وضعى لفظى ؛\r\n4 ) دلالت وضعى غير لفظى .\r\nتوضيح اينكه : پس از پيدايش زندگىاجتماعى ، انسان - جهت تفهيم مقاصد به هم‌نوع خويش و بالعكس - نياز به « دلالت » داشت و رابطهء دلالت‌ذاتى كه به‌وسيله آن مىتوانست با ارائه اجسام يا صور آنها ، مقصود خود را به مخاطب خويش برساند ؛ رابطه‌اى بسيار محدود بود كه نمىتوانست نياز بشر را جهت تفهيم و تفاهم پوشش بدهد ، لذا بشر در\r\n\r\n","description":"","footnote":"","page_name":" 95 ","page_number":95},
  {"content":"\r\n\r\nانديشه شد تا نظير رابطهءدلالى بين دالّ و مدلول‌هاى ذاتى را ميان اشيايى ديگر با همان مدلول‌ها برقرار كند ، لذا تلاش كرد به‌جاى ارائهء خود شيئ يا تصوير شيئ ، لفظ يا رمزى كه دالّ بر آن شيئ است را جايگزين كند و براى اين مقصد لازم بود ، نظير رابطه‌اى كه ميان دال‌ّذاتى و مدلول وجود دارد ؛ بين دال‌ّغيرذاتى و همان مدلول به‌وجود آورد . اين رابطه با فعل انسان به‌وجود آمد و بدين‌وسيله ، به‌جاى رابطهءدلالت‌ذاتى رابطهءدلالت‌وضعى به‌كارگرفته شد .\r\nاين رابطهءدلالت‌وضعى به‌لحاظ نوع دالّ به : « دلالت‌لفظى » و « غيرلفظى » تقسيم مىشود كه طبيعتاً واژه « غيرلفظى » اقسام فراوانى را شامل مىشود :\r\n1 ) دلالت‌كتبى ؛\r\n2 ) دلالت‌فعلى ؛\r\n3 ) دلالت‌حالى ؛\r\n4 ) دلالت‌تقريرى .\r\nهمگى از اقسام دلالت‌غيرلفظى است .\r\nدر اين تقسيم‌بندى ، نوع دالّ از ناحيه اينكه لفظ است يا غيرلفظ ملاك تقسيم قرار گرفته است و دليل اينكه در اين تقسيم لفظبودن و غير لفظبودن ملاك قرار گرفته است اين است كه مهم‌ترين وسيلهء دلالت ( دالّ ) در زندگى انسان دال‌لفظى است .\r\nدال‌ّلفظى به‌دلايل ذيل ، مهم‌ترين دالّ مورد استفاده در زندگىانسان است :\r\n1 ) سهولت و عدم‌مؤونه ( عدم‌هزينهء ) ايجاد آن ؛\r\n2 ) سهولت و عدم‌مؤونه ( عدم‌هزينهء ) به‌كارگيرى آن ؛\r\n3 ) قابليت انعطاف و تنوّع آن و توانايى دلالت آن بر انواع گوناگون معانى و مفاهيم ؛\r\n4 ) قابليت تكثّر فراوان آن ؛\r\n5 ) قانون‌پذيرى آن ؛\r\n6 ) در دسترس بودن هميشگى و همگانى آن .\r\n\r\nمقدمه‌سوم : دلالت عقلى\r\nبا توجّه به آنچه در تقسيم‌بندىچهارم دلالت بيان كرديم - و گفتيم : دلالت بر دوگونه است : دلالت‌ذاتى و دلالت‌وضعى و دلالت‌وضعى را به دلالت‌وضعىلفظى و غيرلفظى تقسيم كرديم -\r\n\r\n","description":"","footnote":"","page_name":" 96 ","page_number":96},
  {"content":"\r\n\r\nدر اينجا لازم است به اين نكته توجّه كنيم كه منظور از دلالت‌ذاتى : دلالتى است كه از رابطهء ذاتى غيرمبتنى بر وضع ميان دال و مدلول نشأت مىگيرد كه عمده‌ترين آن دلالتى است كه بر مبناى روابط ذاتى كلّى - نه روابط ذاتى شخصى - ميان دال و مدلول استوار است روابط ذاتى كلّى عمدتاً دلالتى است كه بر مبناى رابطهءعقلى ميان دالّ و مدلول استوار است ( نظير رابطهء علّت و معلول ) بنابراين ، مىتوان از اين نوع دلالت ، به « دلالت عقلى » نيز تعبير كرد .\r\nتبيين انواع دلالت‌عقلى و نيز قواعد آن ، در فصل مربوط به دلالت‌عقلى خواهد آمد و از آنجا كه عمدهء تفهيم و تفاهم بر محور دلالت‌وضعى مىگردد و با توجه به گستردگى و كثرت قواعد مربوط به اين دلالت ، بحث دربارهء دلالت‌وضعى را مقدّم مىداريم و به‌همين دليل ، در دلالت‌وضعى نيز بحث پيرامون دلالت‌وضعىلفظى را بر دلالت وضعى غير لفظى مقدّم مىداريم .\r\n\r\nمقدمهء چهارم : اركان دلالت وضعى لفظى\r\nدلالت وضعى لفظى دو ركن دارد :\r\n1 ) وضع : كه بنا به توضيحاتى كه در آينده خواهد آمد بنياد دلالت‌وضعى را تشكيل مىدهد ؛\r\n2 ) استعمال : يعنى به‌كارگيرى دال در دلالت بر معناى مدلول .\r\nركن اوّل : كار واضع است و ركن‌دوم : كار متكلّم است .\r\nقواعد عقلايى دلالت‌لفظى بر دو دسته‌اند : دسته‌اى از اين قواعد از ركن اولِ دلالت ( وضع ) نشأت گرفته و دسته‌اى ديگر از ركن دومِ دلالت ( استعمال ) نشأت گرفته‌اند .\r\nاز سوى ديگر ، قواعد دلالت بر دو قسم اند : قواعد خاصهء دلالت لفظى كه مربوط به الفاظ خاصى است ، و قواعد عامهء دلالت كه به الفاظ خاصى ارتباط ندارند .\r\nبدين جهت ، مباحث دلالت لفظى را در دو بخش كلّى مورد بحث قرار خواهيم داد :\r\n1 ) قواعد عامهء دلالت لفظى ؛\r\n2 ) قواعدهء خاصهء دلالت لفظى .\r\nو قواعد عامهء دلالت لفظى را در دو قسمت مورد بررسى قرار خواهيم داد :\r\n1 ) قواعد عامهء دلالت لفظى ناشى از وضع ؛\r\n2 ) قواعدهء عامهء دلالت لفظى ناشى از استعمال .\r\n\r\n","description":"","footnote":"","page_name":" 97 ","page_number":97},
  {"content":"\r\n\r\nو در مقدمهء قسمت اول دربارهء ركن اول دلالت ( وضع ) و خصوصيات و احكام آن ، و در مقدمهء قسمت دوم دربارهء ركن‌دوم دلالت ( استعمال ) و احكام و خصوصيات آن بحث خواهيم كرد :\r\n\r\n","description":"","footnote":"","page_name":" 98 ","page_number":98},
  {"content":"\r\n\r\nنظريه دلالت لفظى ( 1 ) :\r\n1 . قواعد عامه دلالت لفظى\r\n\r\nقسمت اوّل : قواعد عامّه دلالت ناشى از وضع\r\n\r\n","description":"","footnote":"","page_name":" 99 ","page_number":99},
  {"content":"\r\n . \r\n","description":"","footnote":"","page_name":" 100 ","page_number":100},
  {"content":"\r\n\r\nقواعد عامه دلالت لفظى :\r\n( 1 )\r\n\r\nمقدّمات بحث\r\nپيش از آغاز بحث پيرامون قواعد عامهء دلالت ناشى از وضع ، لازم است ابتدا دربارهء ركن اوّل دلالت - يعنى خود وضع - و احكام و خصوصيات آن بحث كنيم ، و سپس به تبيين قواعد عامهء دلالتى كه ناشى از وضع است بپردازيم :\r\nتفسير و تبيين وضع و احكام آن\r\nپيرامون ركن اوّل رابطهء دلالت‌لفظى ( وضع ) ، بايد به دو مبحث پرداخته شود :\r\n1 ) تفسير و تبيين منشأ رابطهء دلالت‌لفظى ؛\r\n2 ) احكام و خصوصيات دلالت‌وضعىلفظى .\r\n\r\n","description":"","footnote":"","page_name":" 101 ","page_number":101},
  {"content":"\r\n . \r\n","description":"","footnote":"","page_name":" 102 ","page_number":102},
  {"content":"\r\n\r\n\r\nمبحث اوّل : تفسير و تبيين منشأ رابطه دلالت لفظى\r\nآنچه مسلّم است اين است كه رابطهء دلالت‌لفظى ، ارتباطى است كه ميان صورت لفظ ( يا هر دالّ ديگر در دلالت‌هاىغيرلفظى ) با صورت معنا ، در ذهن متكلّم و مخاطب برقرار است كه در نتيجهء آن تصوّر لفظ ( دال ) ؛ تصوّر معنا را در پىدارد . اين رابطه - ميان دو صورت لفظ و معنا - ، رابطهء سببيت است . حصول صورت لفظ ( دال ) در ذهن ، سبب حصول صورت معنا ( مدلول ) در ذهن مىگردد .\r\n\r\nمنشأ پيدايش رابطه سببيت\r\nسؤالى كه اينجا مطرح است اين است كه : منشأ پيدايش اين رابطهء سببيت چيست ؟\r\nاز روزهاى آغازينى كه اين سؤال در مجامع علمى بشر مطرح شده است دو نوع پاسخ به آن داده شده است :\r\n* [ 1 
  ] : ذاتىبودن رابطه :\r\nنخستين پاسخى كه مطرح شده اين است كه اين رابطه ، ذاتى است . بدين معنا كه سببيت تصوّر لفظ براى معنا ، ناشى از خصوصيتى ذاتى در لفظ است كه موجب مىشود صورت آن لفظ - كه فانى در لفظ است و در اثر به‌منزلهء خود لفظ است - تصوّر معنا را درپىآورد . در اين طرز تفكّر ، رابطهء سببيتى كه ميان صورت لفظ و صورت معنا برقرار است ، نظير رابطهء سببيتى است كه در طبيعت ، ميان ساير اسباب و مسبّبات برقرار است . همان‌گونه كه در ساير اسباب و مسبّبات طبيعى ، سببيت سبب ، ناشى از ذات اوست و\r\n\r\n","description":"","footnote":"","page_name":" 103 ","page_number":103},
  {"content":"\r\n\r\nخصوصيتى است كه از طبيعت ذات او برخاسته است ؛ سببيت لفظ براى معنا نيز از اين قبيل است .\r\nاين نظريه را در برخى منابع فلسفى به سقراط و افلاطون نسبت داده‌اند « 1 » . اگر چه احتمالًا نظر سقراط و افلاطون چنين نبوده كه دلالت‌لفظى به‌طور كلّى ناشى از رابطهء سببيت ذاتى ميان لفظ و معناست ؛ بلكه منظور آنها اين بوده است كه پيدايش دلالت‌لفظى از رابطهء ذاتى ميان لفظ و معنا آغاز شده و سپس وضع الفاظ براى معانى پيش آمده و بدين‌وسيله ، رابطهء دلالت الفاظ بر معانى گسترش يافته است .\r\nگفته مىشود در تاريخ تفكّر اسلامى ، اين شيوهء تفكّر در زمينهء رابطه الفاظ و معانى طرفدارانى داشته كه بنا به گفتهء دكتر انيس سرشناس‌ترين آنان انديشمند معتزلى « عباد بن سليمان صيمرى » است كه از او نقل شده كه گفته است :\r\nإنّ بَينَ اللّفظِ وَمَدلُولِهِ مُناسَبةً طَبيعِيّةً حَامِلةً لِلوَاضِعِ أنْ يَضَعَ وَإلّا كَانَ تخصِيصُ الاسمِ المعيّنِ بالمُسمّى المعَيّن تَرجِيحاً مِن غيرِ مُرجِّحٍ « 2 » .\r\nهمان‌گونه كه از عبارت متن مذكور پيداست ، صيمرى مدّعى نبوده است كه رابطه بين الفاظ و معانى ، رابطهء ذاتى است - چنان كه به وى نسبت داده شده - ؛ بلكه مدّعى بوده است كه وضع الفاظ براى معانى ، بىمعيار و ضابطه نبوده ؛ بلكه به‌جهت مناسبتى كه در لفظ با معنا وجود داشته براى دلالت بر آن معنا ، انتخاب مىشده و بر آن معنا وضع مىشده است و اين مطلبى ديگر است .\r\nدر هر حال اينجانب ، در تاريخ تفكر اسلامى مفكّرى را سراغ ندارم كه صراحتاً اين مسلك را در تفسير رابطهء دلالت بر معنا پذيرفته باشد .\r\n* [ 2 
  ] : وضعىبودن رابطه :\r\nدومين و رايج‌ترين پاسخى كه به پرسش مربوط به منشأ پيدايش رابطهء لفظ و معنا داده شده است اين است كه رابطهء دلالى ، ميان لفظ و معنا از وضع ناشى شده است . در اين نظريه ، آنچه موجب سببيت تصوّر لفظ براى تصوّر معناست : وضع لفظ براى معناست .\r\n\r\n\r\n","description":"","footnote":"\r\n( 1 ) . دلالة الألفاظ ( دكتر ابراهيم انيس ) : 63 .\r\n( 2 ) . همان : 64 . .\r\n","page_name":" 104 ","page_number":104},
  {"content":"\r\n\r\nوضع - بنابر اين نظريه - نه تنها منشأ پيدايش رابطهء دلالت بين لفظ و معناست ؛ بلكه بسيارى ديگر از اشياء ( كه رابطهء دلالى با معانى خاصى دارند ، نظير : علامات ، رموز و اشكال ) ، رابطهء دلالى خود را مديون وضع عرفىاند .\r\nاين مطلب كه منشأ رابطهء دلالت بين لفظ و معنا ، رابطه‌اى ذاتى نيست بلكه از وضع عرفى نشأت گرفته است ؛ مورد تسالم بين متفكرين لااقل در قرون اخيره است . آنچه - در اين ميان - مورد بحث و گفتگوست ؛ چند چيز است :\r\n1 ) حقيقت اين وضع چيست ؟\r\n2 ) چگونه اين « وضع » ، منشأ پيدايش رابطهء سببيت بين تصوّر لفظ و تصوّر معنا شده است ؟\r\n3 ) واضع كيست ؟\r\n4 ) اقسام وضع چيست ؟\r\n\r\n","description":"","footnote":"","page_name":" 105 ","page_number":105},
  {"content":"\r\n . \r\n","description":"","footnote":"","page_name":" 106 ","page_number":106},
  {"content":"\r\n\r\n\r\nمطلب اوّل : حقيقت وضع\r\nدر ميان محقّقان اصولى - كه پيرامون اين مسأله بحث و تحقيق فراوان نموده‌اند - چند مسلك وجود دارد :\r\n1 ) مسلك محقّق‌عراقى : « جعل‌تلازم‌واقعى » ؛\r\n2 ) مسلك « تعهّد » يا « التزام » ؛\r\n3 ) مسلك « اعتبار » كه در تفسير اين اعتبار نيز ، چند نظريه وجود دارد :\r\n1 - نظريهء محقّق‌اصفهانى : « اعتبار اختصاص » ؛\r\n2 - نظريهء علامهءطباطبايى : « اعتبار وحدت لفظ و معنا » ؛\r\n3 - نظريهء « آليت لفظ براى معنا » ؛\r\n4 - نظريهء محقّق‌صدر : « قرن‌اكيد » ؛\r\n5 - نظريهء مختار : « اعتبار حكايت » .\r\n\r\n","description":"","footnote":"","page_name":" 107 ","page_number":107},
  {"content":"\r\n . \r\n","description":"","footnote":"","page_name":" 108 ","page_number":108},
  {"content":"\r\n\r\n\r\n* [ 1 
  ] : مسلك جعل‌تلازم‌واقعى\r\nمحقّق‌عراقى ( رحمه الله ) معتقد است : رابطهء بين لفظ و معنا ، نوعى تلازم‌واقعى است كه سبب پيدايش آن ، وضع است . بنابراين ، « وضع » ، عبارت است از : جعل تلازم‌واقعى بين لفظ و معنا .\r\nبراى توضيح اين نظريه ، مقدمه‌اى را بايد بيان كنيم :\r\nاز ديدگاه محقّق‌عراقى ، مفاهيم ذهنى - از لحاظ نحوهء وجود « محكى عنه » - به سه دسته قابل تقسيم‌اند :\r\n1 ) مفاهيمى كه وجود محكىعنه آنها در ظرف‌خارج است . نظير : مفهوم درخت ، انسان ، شمس ، قمر و امثال آنها . اين دسته از مفاهيم ، همگى مفاهيمى هستند كه از موجوداتى حكايت مىكنند كه وجود خارجى دارند ؛\r\n2 ) مفاهيمى كه وجود محكىعنه آنها متقوّم به ذهن است و در خارج وجود ندارند . اين دسته از مفاهيم ، قوامشان به‌لحاظ ذهنى است ، به‌گونه‌اى كه با انتفاى لحاظ ذهنى ، وجود محكىعنه آنها منتفى مىشود . مفاهيمى نظير غول ، سيمرغ و عنقا از اين قبيل‌اند . بلكه مفاهيمى نظير : فصل و جنس و كلّى و جزئى نيز از همين قبيل‌اند ؛ زيرا اگرچه مفاهيم دستهء اخير ( فصل و جنس و ساير مفاهيم منطقى از اين دست ) از حقايقى برون از ذهن انتزاع شده‌اند ؛ لكن مع‌الوصف ، قوام آنها به انتزاع ذهنى است و بدون اين انتزاع ذهنى ، وجود و تقرّرى ندارند ؛\r\n3 ) مفاهيمى كه وجود خارجى ندارند ؛ لكن وجود محكىعنه آنها به‌لحاظ ذهنى و اعمال قوهء ذهن نيز بستگى ندارد ؛ بلكه مفاهيمى هستند مستقل از لحاظ ذهن كه در صورت انتفاى ذهن و لحاظ ذهنى منتفى نخواهند شد . محكىعنه اين دسته از مفاهيم ، اگرچه در عالم خارج وجود ندارد ؛ لكن واقعيت دارد . يعنى وجود محكىعنه آنها به ذهن و اعمال قوهء ذهنى وابسته نيست . مثلًا : ( امتناع اجتماع نقيضين ) حقيقتى است كه در صورت انتفاى ذهن نيز همچنان حقيقت است و حقيقت بودنش ، وابسته به ذهن نيست . محكىعنه اين مفهوم ، واقعيتى جدا از ذهن دارد ؛ لكن اين واقعيت در عالم‌خارج نيست ؛ بلكه در عالم نفس‌الامر است .\r\nرابطهء لفظ و معنا نيز بعد از وضع از اين قبيل است . اين رابطه ، اگرچه با وضع و اعتبار به‌وجود مىآيد ؛ لكن پس از آنكه واضع اين رابطه را اعتبار نمود ؛ تلازمى بين لفظ و معنا\r\n\r\n","description":"","footnote":"","page_name":" 109 ","page_number":109},
  {"content":"\r\n\r\nبه‌وجود مىآيد كه واقعى است و وابسته به‌لحاظ ذهن نيز نيست . لذا متعلّق علم و جهل مىشود و تقرّر واقعى دارد ؛ اگرچه وجود خارجى ندارد « 1 » .\r\n* اشكال محقّق‌خوئى :\r\nمحقّق‌خوئى ( رحمه الله ) بر اين نظريه اشكال گرفته‌اند كه :\r\n* اگر مقصود از ملازمهءواقعى مورد ادعا بين لفظ و معنا : ملازمهء بين لفظ و معنا به‌طور مطلق است - به‌گونه‌اى كه شامل عالم و جاهل به وضع باشد - ؛ بطلان آن روشن است ؛ زيرا معناى چنين ملازمه‌اى اين است كه چنين ملازمه‌اى براى ناآشناى به‌زبان نيز وجود داشته باشد ؛ به‌گونه‌اى كه به‌مجرّد تصوّر لفظ ؛ تصوّر معنا براى او حاصل گردد - كه بطلان آن بسيار روشن است - .\r\n* و اگر مقصود از ملازمهء مورد ادعا : ملازمه بين لفظ و معنا براى خصوص عالم به وضع است كه چنين ملازمه‌اى ، اگر چه مسلّم است ؛ لكن متفرّع بر علم به وضع است ؛ در حالى كه مورد بحث ما حقيقت خود وضع است ! « 2 » و از آنجا كه اين ملازمه متفرّع بر علم به وضع است ، بايد متأخّر از آن باشد ؛ در حالى كه علم به وضع ، متأخّر از اين ملازمه است ؛ زيرا حقيقت وضع ، چيزى جز همين تلازم نيست . بنابر اين ، نتيجهء اين نظريه ، تقدّم در عين تأخّر ، و تقدّم شيئ بر نفس است كه همان محظور دور است .\r\n* جواب استاد شهيد :\r\nمرحوم‌استاد شهيد صدر ( رحمه الله ) اشكال محقّق‌خوئى را وارد نمىدانند و در توضيح رفع اين اشكال ، به تشابه اين اشكال با اشكالى كه در مسألهء اخذ علم به حكم در موضوع آن حكم مطرح شده است اشاره مىكنند و مىفرمايند : در آنجا نظير همين اشكال مطرح است ؛ زيرا گفته مىشود : علم به حكم ، متأخّر از وجود حكم است و چنانچه علم به حكم در موضوع حكم اخذ شود ؛ لازمه‌اش اين است كه : حكم ، مقدّم برخويش شود كه محظور دور است و محال .\r\nدر آنجا چنين پاسخ داده‌ايم كه : آنچه علم به آن تعلّق مىگيرد و متقدّم بر علم است جعل حكم است و آنچه متأخّر از علم است و علم در موضوع آن مأخوذ است مجعول حكم است . علىهذا ، علم به جعل در موضوع مجعول اخذ شده است و محظور دور و تقدّم شيئ بر نفس ، مندفع است . در اينجا نيز ، اشكال از همين قبيل است . محقّق‌خوئى\r\n\r\n\r\n","description":"","footnote":"\r\n( 1 ) . مقالات الاصول 62 : 1 - 65 ، تحقيق : مجمع الفكر الإسلامى .\r\n( 2 ) . المحاضرات 42 : 1 - 43 . .\r\n","page_name":" 110 ","page_number":110},
  {"content":"\r\n\r\nمىفرمايند : در صورتىكه ملازمه ميان لفظ و معنا ، مشروط به‌علم به‌وضع باشد ؛ لازمه‌اش اين است كه : وضع ، متقدّم بر نفس شود ؛ زيرا از يك‌سو : علم به‌وضع ، متأخّر از وضع است ؛ زيرا متوقّف بر آن است . از سويى ديگر : وضع - كه همان ملازمهء بين لفظ و معناست - متأخّر از علم به وضع است ؛ زيرا متوقّف بر آن است .\r\nجواب اين اشكال نيز نظير همان جواب است . در اينجا نيز مىتوان گفت : آنچه علم بر آن توقّف دارد : جعل ملازمه است . يا به تعبيرى : وضع در مقام جعل است ؛ لكن آنچه بر علم به وضع ( جعل ملازمه ) توقّف دارد ، مجعول است . يا به تعبيرى : ذات ملازمه‌اى است كه نتيجهء جعل است . بنابراين ، اشكال تقدّم شيئ بر نفس مندفع است و از اين ناحيه ، اشكالى بر نظريهء محقّق‌عراقى وارد نيست « 1 » .\r\n* اشكال استاد شهيد :\r\nلكن ، به‌رغم اينكه استاد شهيد صدر ( رحمه الله ) اين اشكال محقّق‌خوئى را بر محقّق‌عراقى مندفع مىدانند ؛ بر نظريهء محقّق‌عراقى اشكالى ديگر وارد مىكنند كه محصّلش اين است كه : معناى اين تلازم واقعى سببيت تصوّر لفظ براى تصوّر معناست و سببيت خاصّيتى است تكوينى و ذاتى براى مسبّب و نه تنها امرى جعلى و اعتبارى نيست ؛ بلكه تكوينى است ، كه ذاتى نيز هست و قابل تحصيل و اكتساب و عروض نيست ؛ تا چه رسد كه عروضش به سبب جعل و اعتبار باشد ! « 2 »\r\n* جواب اين اشكال :\r\nبه‌نظر ما ، اين اشكال نيز مندفع است ؛ زيرا در امور جعلى و اعتبارى ، اگرچه معتبَر امرى اعتبارى است ؛ لكن خود اعتبار امرى حقيقى است و ممكن است نظير ساير امور حقيقى داراى خواص و آثار ذاتى باشد . علىهذا در توجيه نظريهء محقّق‌عراقى مىتوان گفت : خاصّيت ذاتى جعل لفظ براى معنا وجود رابطهء تلازمى است واقعى ميان تصوّر لفظ و تصوّر معنا كه اين تلازم در عالم نفس‌الامر - پس از انقضاى زمان جعل و اعتبار - همچنان باقى است .\r\n\r\n\r\n","description":"","footnote":"\r\n( 1 ) . بحوث فى علم الأصول 73 : 1 - 74 .\r\n( 2 ) . همان : 74 . .\r\n","page_name":" 111 ","page_number":111},
  {"content":"\r\n\r\nاينكه بر جعل - كه خود حقيقتى از حقايق است - آثار و خواص تكوينى بار شود ؛ نمونه‌ها و مصاديق فراوان دارد . مثلًا : انبعاث از امر ، يا تولّد داعى در نفس مأمور ، يا ارتداع و انزجار منهى از منهىعنه همگى ، خواص و آثار تكوينى و واقعىاند كه مترتّب بر اعتبار و جعل وجوب يا حرمت‌اند . اگر ترتّب آثار واقعى اينچنين را بر جعل و اعتبار بتوان تصوّر نمود ؛ ترتّب تكوينى اثرى واقعى - نظير تلازم بين صورت لفظ و صورت معنا - را چرا نتوان تصوّر نمود ؟\r\n* اعتراض ما بر نظريه محقّق‌عراقى :\r\n1 ) به‌نظر ما ، اشكالى كه بر محقّق‌عراقى در اين نظريه وارد است اين است كه : ايشان ، معتبر و مجعول را تلازم واقعى بين صورت لفظ و صورت معنا مىداند ، بدين معنا كه : معتقد است كه ذات معتبر حدوثا ، متوقّف بر اعتبار است و لكن بقاءً ، به امرى واقعى تبديل مىشود كه باقى است اگر چه اعتبار معتبر به‌محض حدوثش از بين رفته است . خلاصه آنكه ايشان ، ملازمه را اثر تكوينى مترتّب بر اعتبار نمىدانند ؛ تا تصوّرش معقول و اشكال آن - بدان طريقى كه گفتيم - منتفى باشد ؛ بلكه ملازمه را عين مجعول و معتبر مىدانند و از اين جهت ، اشكالى كه وارد است اين است كه : مجعول و معتبر نمىتواند امرى تكوينى و واقعى باشد - كه ماهيهء با خود جعل و اعتبار غير متناسخ است - ، يعنى : آنچه با جعل و اعتبار به‌وجود مىآيد چيزى جز امرى اعتبارى نخواهد بود . اينكه معتبر و مجعول امرى حقيقى و واقعى بلكه تكوينى باشد - كه ملازمه بين لفظ و معنا از اين قبيل است - ممكن نيست ؛\r\n2 ) اشكال ديگر اينكه : تلازم بين صورت لفظ و صورت معنا ، از قبيل امور واقعيهء نفس‌الامريه نيست كه ظرف وجودش عالم نفس‌الامر باشد ؛ بلكه از اعراض ذهنى و نفسانى است ، نظير ساير اعراض و كيفيات نفسانيه است كه وجود نفسانى دارند و لذا ممكن است با عروض نسيان براى انسان ، تلازم بين صورت لفظ و معنا نيز منتفى گردد .\r\nبا تعبيرى روشن‌تر :\r\n* اگر مراد از تلازم واقعى بين صورت لفظ و صورت معنا : تلازم بين آن دو ، بدون شرط علم به وضع است : كه بطلانش روشن است ؛ زيرا بدون علم به وضع ، چنين تلازمى وجود ندارد و لذا جاهل به لغت ، از تصوّر لفظ به تصوّر معنا منتقل نمىشود ؛\r\n* و اگر مقصود از تلازم بين صورت لفظ و صورت معنا : تلازم بين آن دو ، در صورت علم به وضع است : كه در اين‌صورت ، انتقال از صورت لفظ به صورت معنا فعّاليتى است ذهنى ، نظير ساير فعاليت‌هاى ذهنى كه همگى از مقولهء كيف‌نفسانى به‌شمار مىروند و متقوّم به ذهن و از\r\n\r\n","description":"","footnote":"","page_name":" 112 ","page_number":112},
  {"content":"\r\n\r\nامور ذهنيه‌اند و نه از امور نفس‌الامريهء واقعيه‌اى كه متقوّم به ذهن نباشد - چنان كه ايشان فرمودند - !\r\n\r\n","description":"","footnote":"","page_name":" 113 ","page_number":113},
  {"content":"\r\n . \r\n","description":"","footnote":"","page_name":" 114 ","page_number":114},
  {"content":"\r\n\r\n\r\n* [ 2 
  ] : مسلك تعهّد يا التزام\r\nنخستين كسى كه اين نظريه را ابداع كرده است مرحوم محقق نهاوندى ( صاحب‌تشريح الأصول ) است « 1 » و علامه شيخ ابوالمجد اصفهانى ( صاحب وقايهء الأذهان ) و علامه محقّق‌خوئى از برجسته‌ترين قائلان به اين نظريه‌اند . جانمايهء اين نظريه - بنابر آنچه در تقريرات محقّق‌خوئى آمده است - بدين قرار است :\r\nآنچه وجدان آدمى برآن گواه است و تأمّل و انديشه بدان راه بر است اين است كه : هنگامىكه انسان ، جهت تفاهم با هم‌نوعان خود به ابزارى كه بتواند مقاصد خود را به آنان برساند ، احساس نياز نمود و ابزارهاى ديگر - نظير اشاره - را براى برآوردن اين نياز ضرورى ، نارسا و غيركافى يافت و از سوى ديگر ، سخن و به‌كارگيرى الفاظ را بهترين راه براى مقاصد خود يافت ؛ در صدد برآمد تا از ابزار لفظ ، جهت رساندن مقاصد خويش به مخاطبان بهره گيرد . انسان ، براى به‌كارگيرى الفاظ ، جهت تفهيم مقاصد ، تنها راه را در اين يافت كه خود را به قرار و قانونى متعهّد سازد كه بر مبناى آن ، هيچ‌گاه لفظ معين را به‌كار نگيرد مگر آنكه قصد تفهيم معناى معين را داشته باشد .\r\nبه‌وسيلهء همين تعهّد - كه حقيقت وضع جز آن نيست - رابطه‌اى ميان لفظ و معنا به‌وجود آمد كه در نتيجهء آن : مخاطبان ، به‌محض شنيدن لفظ خاص به اين مطلب پىمىبردند كه متكلّم ، قصد تفهيم و رساندن معنايى دارد كه رساندن آن را به‌وسيلهء اين لفظ متعهّد شده است و بدين ترتيب ، غرض از وضع كه - همان تفهيم مقاصد بود - به دست آمد .\r\n* دليل تأييد كننده نظريه تعهّد :\r\nدليل بر اينكه حقيقت وضع جز اين تعهّد چيزى نيست - علاوه بر گواهى وجدان - عبارت است از چند مقدّمه كه صحّت نظريهء تعهّد را نتيجه مىدهد :\r\n1 ) بدون شك ، غرض واضع از وضع : قصد تفهيم و ابراز مقاصد متكلّم به‌وسيلهء لفظ است ؛\r\n\r\n\r\n","description":"","footnote":"\r\n( 1 ) . وقاية الأذهان : 102 ( پاورقى ) . .\r\n","page_name":" 115 ","page_number":115},
  {"content":"\r\n\r\n2 ) هيچ ابزارى بهتر از لفظ ، وافى به غرض فوق‌الذكر نيست ؛\r\n3 ) تنها راه ، براى دلالت‌لفظ بر قصد تفهيم معنا از سوى متكلّم : تعهّد متكلّم است به اينكه هر گاه لفظ معين را به‌كارگيرد ؛ جز معناى معين اراده نكند . لازمهء چنين تعهّدى اين است كه : سامع ، با شنيدن لفظ ، به قصد متكلّم ( به تفهيم معنا ) پى ببرد و بدون چنين تعهّدى نمىتوان راهى براى دست‌يابى به مقصودى كه متكلّم قصد افهام آن را داشته است يافت .\r\n* نتايج اين نظريه :\r\nنتايجى كه بر نظريهء تعهّد بار مىشود و آن را از ديگر نظريات مطرح‌شده در زمينهء تفسير حقيقت وضع جدا مىكند ، از قرار ذيل است :\r\n1 ) وضع ، دلالت‌تصديقيه را نتيجه مىدهد ؛\r\n2 ) هر مستعملى واضع است ؛\r\n3 ) واضع ، دو گونه است : واضع‌اصلى كه نخستين كسى است كه تعهّد مىكند لفظ را در معناى مخصوص به‌كاربرد و ساير اهل‌لغت كه در پى او ، آن لفظ را در آن معنا به‌كار مىبرند واضعان بالتبع هستند ؛\r\n4 ) تعهّد مذكور ، بين طبيعىلفظ و طبيعىمعنا به‌وجود مىآيد و لذا اشكال دور منتفى است . اشكال دور چنين است كه اگر وضع ، عبارت باشد از تعهّد ؛ با توجه به اينكه تعهّد ، خود متوقّف بر وضع است ؛ زيرا كسى كه متعهّد مىشود لفظ را تنها در اين معنا به‌كار برد ؛ بايد از پيش بداند كه اين لفظ ، مخصوص اين معناست ؛ تا چنين تعهّدى از او صادر شود و اگر وضع نيز ، متوقّف برتعهّد باشد ؛ دور باطل ، شكل مىگيرد . پاسخ اين‌شبهه اين است كه : آنچه بر علم به وضع ، توقّف دارد : تعهّد فعلى استعمال شخص‌لفظ در شخص‌معناست ؛ در حالىكه وضع ، تعهّد استعمال‌طبيعى لفظ در طبيعىمعناست . پس اشكال دور منتفى است ؛\r\n5 ) دلالت‌لفظ بر معنا - كه نتيجهء تكلّم متكلّم است - به‌تبع تكلّم ، امرى است اختيارى ؛ زيرا تكلّم به لفظ مخصوص عند إرادهء المعنى المخصوص ، متعلّق تعهّد است و متعلّق تعهّد بايد امرى اختيارى باشد كه تكلّم چنين است و دلالت نيز ناشى از تكلّم مقرون به تعهّد متكلّم است . « 1 »\r\n* اشكالات استاد شهيد :\r\nسيدنا الاستاذ الشهيد الصدر بر اين نظريه ، چند اشكال گرفته‌اند :\r\n\r\n\r\n","description":"","footnote":"\r\n( 1 ) . المحاضرات 47 : 1 - 52 . .\r\n","page_name":" 116 ","page_number":116},
  {"content":"\r\n\r\n* اشكال اوّل : نظريهء تعهّد ، وضع لفظ بر معنا را به قضيه‌اى شرطيه برمىگرداند - كه شرطى دارد و جزايى - و مضمون آن تلازم بين شرط و جزاء است . در شرط و جزاء اين قضيهء شرطيه ، چند فرض متصوّر است :\r\n1 ) اينكه شرط : قصد تفهيم معنا باشد و جزاء : اتيان به لفظ باشد . اين فرض ، با تعابير و كلمات محقّق‌خوئى سازگارتر است . بنابراين فرض ، قضيهء وضع از اين قرار خواهد بود كه واضع ، چنين تعهّد مىكند : « كلّما قصدت المعنى المعيّن أتيت باللفظ المعيّن » . اين نوع تعهّد اگرچه فىنفسه ، امرى عقلايى است ؛ لكن دلالت‌لفظ بر معنا را نتيجه نمىدهد ؛ زيرا مقتضاى اين قضيهء شرطيه چنين خواهد بود كه : هر گاه قصد معنا از سوى متكلّم - از هر طريقى - احراز شود ؛ دانسته خواهد شد كه براى افادهء آن ، از لفظى ديگر جز لفظ معين استفاده نخواهد كرد . لكن ، چنين نتيجه نمىدهد كه : هر گاه لفظ معين به‌كار برده شود ؛ معناى معين مقصود باشد ! بنابراين ، تعهّدى اينچنين دلالت‌لفظ را بر معنا نتيجه نمىدهد ؛ در حالىكه محلّ بحث ، دلالت‌لفظ بر معناست ؛\r\n2 ) فرض‌دوم عكس فرض اوّل است . يعنى : اينكه قضيهء شرطيه‌اى كه تعهّد وضعى را متضمن است چنين باشد : « كلّما جئت باللفظ المعيّن قصدتُ تفهيم المعنى المعيّن » . در اين صورت ، اشكالى كه پيش مىآيد اين است كه : اين قضيهء شرطيه بر خلاف سيرهء عقلا ، در مقام تفهيم و تفاهم است و عقلايى نيست ؛ زيرا تلفّظ ، در طول قصد معناست . يعنى : پس از قصد معنا ، تلفّظ جهت ابراز آن ، صورت مىگيرد . نه اينكه ابتدا تلفّظ صورت گيرد - به هر انگيزه و علتى كه باشد - سپس قصد تفهيم معنا به‌وسيلهء آن صورت گيرد ؛\r\n3 ) شرط : عدم قصد تفهيم معنا و جزاء : عدم تلفّظ به لفظ باشد . بدين معنا كه : قضيهء شرطيهء وضعيه چنين باشد : « إن لم أقصد المعنى المعيّن لا أتلفّظ باللفظ المعيّن » كه مفهومش اين است كه : « كلّما تلفّظتُ باللّفظ المعيّن ؛ قصدتُ المعنى المعيّن » . اين نحو قضيهء شرطيه ، اگر چه عقلايى است و نتيجه‌اش آن‌است‌كه : هرگاه مثلًا : لفظ « اسد » را به‌كار برد ؛ « حيوان‌مفترس » را اراده كرده است لكن لازمهء اين نوع قضيهء شرطيه ، انتفاء مجاز است و معناى چنين تعهّدى ، اين است كه : واضع - بلكه هر مستعملى - متعهّد شود كه : هيچ‌گاه استعمال مجازى نداشته باشد و اين خلاف آنچه در واقع‌خارجى اتفاق افتاده است مىباشد . . و چگونه از واضع و مستعملى كه بداند كه استعمال مجازى در كاربردهايش فراوان است ، چنين تعهّدى صورت تحقّق مىپذيرد ؟\r\n4 ) استاد شهيد صدر مىفرمايد : هنگامىكه اشكال را با فروض سه‌گانه‌اش به استاد محقّق‌خوئى گفتم ؛ ايشان فرض چهارمى را مطرح كردند و فرمودند : بر فرض سوم قيدى اضافه مىكنيم كه اشكال را بر طرف مىكند و آن قيد : « عدم قيام قرينه » است كه بنابر اين ، قضيهء شرطيهء وضع چنين خواهد شد : « إن لم أقصد المعنى المعيّن ؛ لا أستخدم اللفظ المعيّن بغيرقرينه » و حاصل اين قضيه چنين خواهد بود كه : « لا أستخدم اللفظ إلا في حالتين : إرادة المعنى الأوّل - و هو الحيوان المفترس في\r\n\r\n","description":"","footnote":"","page_name":" 117 ","page_number":117},
  {"content":"\r\n\r\nمثال الأسد - وإرادة المعنى الثاني المجازي بقرينة تدلّ عليه - مثل كلمة يرمي في المثال المذكور - » و در نتيجهء اين قضيهء شرطيهء تعهّديه : هرگاه لفظ را بدون قرينه به‌كار برد ؛ بر قصد معناى حقيقى دلالت خواهد داشت .\r\nاستاد شهيد ، بر اين فرض‌چهارم ( يا صورت تعديل‌شدهء نظريهءتعهّد ) نيز ايراد گرفتند كه حاصل آن چنين است :\r\n1 ) مراد از قرينه خواه قرينهء متّصله يا اعمّ از قرينهء متّصله و منفصله باشد ، چنين تعهّدى اجمال و اهمال در لفظ را نمىتواند توجيه كند ؛ زيرا معناى چنين تعهّدى اين است كه : متكلّم دو حالت بيشتر ندارد : يا آنكه از لفظ ارادهء معناى حقيقى مىكند و يا اينكه قرينه بر عدم ارادهء معناى حقيقى و ارادهء معناى مجازى اقامه مىكند ؛ در حالىكه حالت‌سومى نيز متصوّر بلكه واقع است و آن : فرض قصد اجمال و اهمال از سوى متكلّم است كه در اين فرض ، متكلّم علىرغم عدم ارادهء معناى حقيقى - به‌دليل تعمّد اجمال و اهمال - از اقامهء قرينهء دالهء بر مقصود نيز امتناع مىورزد و اين‌گونه استعمال در ميان عقلا متعارف بلكه رايج است ؛\r\n2 ) اگر مقصود از قيد « عدم قرينه » ، خصوص قرينة متّصله باشد ؛ لازمه‌اش الغاى قرائن منفصله است ، با اينكه معلوم است كه در بسيارى از استعمالات عرفى ، در هنگام استعمال لفظ در غير معناى حقيقى ، از قرينهء منفصله استفاده مىشود و اگر مراد از قرينه اعم از قرينة متّصله و منفصله باشد ؛ لازمه‌اش اين است كه هنگام احتمال اقامهء قرينهء منفصله در زمان آينده ، لفظ بدون دلالت باشد و نتوان لفظ را بر معناى حقيقى آن حمل نمود ! زيرا دلالت بر اين معنا در گرو تعهّد است و در اين تعهّد چنين آمده است كه : در صورتى معناى حقيقى مقصود است كه قرينه - اگر چه در زمان آينده - بر خلاف معناى حقيقى نباشد ! بنابراين ، هر جا احتمال اقامهء قرينهء منفصله در آينده بر خلاف معناى مقصود باشد ؛ تعهّد محرز نخواهد بود و با عدم احراز تعهّد ، دلالت منتفى خواهد شد - حسب‌الفرض در نظريهء تعهّد - .\r\nآنچه گفتيم مربوط به اشكال اوّل استاد شهيد صدر بر نظريهء تعهّد بود .\r\n* اشكال دوم : به فرض آنكه از اشكال اوّل چشم‌پوشى كنيم وفرض كنيم قضيهء تعهّد - لااقل به يكى از صور مفروضهء پيشين - بلا اشكال است . مع‌ذلك ، تحقّق وضع به‌وسيلهء تعهّد با واقعيت‌هاىخارجى ناسازگار است ؛ زيرا منظور از نظريهء تعهّد ، تفسير دلالت لفظ بر معنا و تبيين مبنا و ريشهء آن است . در حالىكه واقعيت‌هاىخارجى ، نشان مىدهند كه تعهّد نمىتواند ريشهء دلالت الفاظ بر معانى باشد ؛ زيرا در صورتى كه تعهّد مبنا و ريشهء دلالت لفظ بر معنا مىبود بايد دلالت لفظ بر معنا نتيجهء استدلالى بود كه بر مبناى تلازم بين لفظ و معنا كه ناشى از تعهّد است استوار باشد . مثلًا دلالت‌لفظ « آب » بر معناى آن ، نتيجهء تعهّدى\r\n\r\n","description":"","footnote":"","page_name":" 118 ","page_number":118},
  {"content":"\r\n\r\nباشد كه واضع يا مستعمل ، خود را بدان متعهّد كرده است كه هيچگاه لفظ « آب » را به‌كار نبرد مگر آنكه معناى آن را ( يعنى : آب خارجى را ) قصد كرده باشد .\r\nبر مبناى اين تعهّد ، شنونده ( سامع ) با شنيدن لفظ آب ، چنين استدلال مىكند كه : چون گوينده ( متكلم ) لفظ آب را به‌كار برده و از سويى - بر منباى تعهّدى كه دارد - ، به‌كاربردن لفظ آب از سوى او با قصد معناىآب داشتنِ او ، ملازمت دارد . پس بنابراين ، اكنون كه لفظ « آب » را به‌كار گرفته ، حتماً معناى « آب » را اراده كرده است .\r\nدرحالىكه فهم‌معانى از الفاظ براى انسان‌ها در مراحلى از زندگى آنان اتفاق مىافتد كه به‌هيچ‌وجه قدرت بر استدلال و مقدّمه‌سازى و سپس استنتاج ندارند . كودكى كه تازه سخن‌گفتن را آغاز مىكند و با الفاظى نظير ماما ، شير ، آب و امثال آنها مقاصد خود را به ديگران مىرساند و نيز ، با شنيدن همين الفاظ از مادر و ديگر نزديكانش به مقاصد آنان پى مىبرد به‌هيچ‌وجه نه قدرت استدلال دارد و نه اساساً معناى تعهّد و التزام را مىفهمد و نه تلازم بين معنا و لفظ را بر اساس تعهّد گوينده ادراك مىكند !\r\nبنابراين به‌طور قطع ، نكته‌اى در دلالت لفظ بر معنا وجود دارد كه به تعهّد و تلازم برخاستهء از آن بين لفظ و معنا ربطى ندارد . نكته‌اى كه دلالت لفظ را بر معنا موجب مىشود ، بايد نكته‌اى باشد كه در كودك نوسخن ، به سادگى قابل تحقّق و تعقّل باشد .\r\n* اشكال سوم : اشكال دور مشهورى است كه بر نظريهء تعهّد وارد كرده‌اند كه حاصلش اين است كه : تعهّد به تلفّظ به لفظ خاص در هنگام ارادهء معناى خاص بدين معناست كه : هرگاه متكلّم ، قصد معنا نمايد ؛ ارادهء لفظ مخصوص كند . سؤالى كه در اينجا مطرح مىشود اين است كه : ارادهء تلفّظ در اينجا چگونه اراده‌اى است ؟\r\nدو فرض در اينجا محتمل است :\r\n1 ) اينكه ارادهء تلفّظ در اينجا اراده‌اى مقدّمى باشد كه از ارادهء معنا نشأت گرفته است كه در اين‌صورت ، دور لازم مىآيد ؛ زيرا نشأت‌گرفتن ارادهء لفظ از ارادهء معنا - كه تعهّد بر آن مبتنى است - فرع آن است كه لفظ بر معنا دلالت داشته باشد و از سويى دلالت‌داشتن لفظ بر معنا فرع تعهّد است و تعهّد عبارت است از : ارادهء لفظ هنگام ارادهء معنا كه برخاسته از دلالت‌لفظ بر معناست . بنابراين ، ارادهء لفظ ، هنگام ارادهء معنا ( كه مضمون تعهّد است ) بر دلالت‌لفظ بر معنا توقّف دارد . دلالت‌لفظ بر معنا نيز بر ارادهء لفظ هنگام ارادهء معنا ( تعهّد ) توقّف دارد كه دور است ( تعهد بر دلالت توقّف دارد و دلالت بر تعهّد ) !\r\n\r\n","description":"","footnote":"","page_name":" 119 ","page_number":119},
  {"content":"\r\n\r\n2 ) اينكه ارادهء لفظ ارادهء نفسى باشد . يعنى : به‌عنوان مقدّمهء ارادهء معنا در نظر گرفته نشود ؛ لكن اشكالى كه بر اين فرض وارد است اين است كه : تعلّق ارادهء نفسى به لفظ موقوف بر آن‌است‌كه غرض نفسى در متعلّق اراده يعنى لفظ وجود داشته باشد ؛ در حالىكه در لفظ هيچ‌گونه غرض عقلايى نفسى وجود ندارد . اگر لفظ مراد است به‌دنبال اراده‌اى است كه به معنا تعلّق گرفته است ، و گرنه لفظ بما هو لفظ به‌هيچ‌وجه مراد نيست . « 1 »\r\n* جواب محقّق‌خوئى بر اين اشكال :\r\nپاسخى كه از سوى محقّق‌خوئى بر اشكال دور به تقريبى كه استاد شهيد صدر بيان فرموده‌اند - داده شده اين است كه در اينجا دو نوع اراده لفظ وجود دارد :\r\n1 ) ارادهء لفظ حين الاستعمال كه اين اراده به جزيى لفظ تعلق مىگيرد و طبيعتاً موقوف بر اراده معناست و بر دلالت لفظ بر معنا توقّف دارد ؛\r\n2 ) ارادهء ديگر : ارادهء حين الوضع است كه به كلّى لفظ تعلّق مىگيرد و به نحو قضيهء حقيقيهء شرطيه است كه حاصلش اين است كه « إذا قصد المعنى أتى باللفظ » و اين قضيه همان است كه دلالت‌لفظ بر معنا بر آن توقّف دارد .\r\nبنابراين ، آنچه وضع بر آن توقّف دارد : ارادهء شرطيه‌اى است كه به كلّى لفظ تعلّق مىگيرد و آنچه ارادهء لفظ حين‌الاستعمال بر آن توقّف دارد : همين قضيه شرطيهء وضعيه است . بنابراين ، دورى در كار نيست ؛ زيرا اراده‌اى كه بر دلالت توقّف دارد ارادهء لفظ جزئى حين‌الاستعمال است كه بر قضيهء وضعيهء شرطيه توقّف دارد و اين قضيهء شرطيه توقّفى بر ارادهء لفظ حين‌الاستعمال ندارد و امّا اراده‌اى كه دلالت بر آن توقّف دارد ارادهء كلّى لفظ است كه در قضيهء شرطيهء وضعيه است . پس دورى در كار نيست . « 2 »\r\n* جواب استاد شهيد بر جواب محقّق‌خوئى :\r\nاستاد شهيد صدر پاسخ محقّق‌خوئى را بر اشكال دور وافى نمىدانند و بر آن اشكال گرفته و مىفرمايند : تفاوتى بين ارادهء كلّيه حين‌الوضع و ارادهء جزئيه حين‌الاستعمال وجود ندارد ، جز آنكه ارادهء حين‌الوضع ارادهء تقديرى است و ارادهء حين‌الاستعمال ارادهء فعلى است ؛ لكن ، ارادهء حين‌الاستعمال ، همان ارادهء تقديرى حين‌الوضع است كه در هنگام استعمال ، فعلى مىشود .\r\n\r\n\r\n","description":"","footnote":"\r\n( 1 ) . تقريرات درس‌اصول استاد شهيد صدر ، به قلم : استاد آيت‌الله سيدكاظم حائرى ( مخطوط ) : 75 - 82 .\r\n( 2 ) . المحاضرات 49 : 1 . .\r\n","page_name":" 120 ","page_number":120},
  {"content":"\r\n\r\nانسانى در نظر بگيريم كه در نتيجهء تشنگى ، خواستار نوشيدن آب است . براى رفع تشنگى خود ، در اينجا قبل از اينكه آب بنوشد ، با قضيه‌اى شرطيه و تقديريه مواجه است كه حاصلش چنين است : « هر انسان تشنه‌اى خواهان نوشيدن آب جهت رفع تشنگى است » و به تعبير عربى : « كلّ إنسان يريد أن يشرب الماء إذا عطش » . اين ارادهء « شرب‌ماء » يا خواستن « نوشيدن‌آب » ، قبل از نوشيدن‌آب تقديرى است و لذا آن را با مفاد جملهء شرطيه بيان مىكنيم : « إذا عطش يريدان يشرب الماء » : اگر تشنه شد خواستار آب است . پس از آن هنگامى كه نوشيدن صورت گرفت و ارادهء نوشيدن فعلى شد ؛ اين اراده ، همان اراده‌اى است كه در جملهء شرطيه به عنوان شرط در تقدير آمده بود . نه اينكه اراده‌اى ديگر باشد .\r\nدر اينجا نيز در مرحلهء وضع ، قضيه‌اى شرطيه و تقديريه داريم كه حاصلش چنين است : « المتكلّم إذا أراد المعنى ؛ أراد اللفظ » . در اينجا ارادهء لفظ در تقدير ارادهء معناست . بنابراين ، اراده‌اى است كلّى و تقديرى ، و همين ارادهء تقديرى در هنگام استعمال فعلى مىشود . بنابراين ، ارادهء كلّيه حين‌الوضع با ارادهء جزئيهء حين‌الاستعمال ، متحد است و نتيجتاً پاسخى كه به دور داده شده - كه مبتنى بر تعدّد اين دو اراده است - مردود است .\r\nبه نظر مىرسد اشكال استاد شهيد وارد نيست ؛ زيرا بين قضيهء شرطيهء كليه با قضيهء جزئيه حين‌الاستعمال تفاوتى نظير تفاوت جعل و مجعول وجود دارد و نظير همان پاسخى كه بر اشكال دور در مبناى محقق‌عراقى داده شد اينجا وارد است وخلاصهاش اين است كه اگرچه ارادهء حين‌الاستعمال فعليت‌يافتن همان ارادهء حين‌الوضع است ؛ لكن ارادهء حين‌الوضع كه در قضيهء شرطيهء وضعيه منظور شده است ارادهء در مقام جعل است كه به معناى ارادهء تقديرى يا فرضى است ، نه فعليت اراده ؛ زيرا در قضيهء وضعيه چنين گفته مىشود : « المتكلّم إذا أراد المعنى أراد اللفظ » كه همان ارادهء تقديرى است . در حالى كه ارادهء حين‌الاستعمال واقع‌الاراده است . بنابراين ، دور منتفى است ؛ زيرا آنچه بر وضع ( يا تعهد ) توقف دارد واقع و فعليت ارادهء لفظ و معناست ، و آنچه تعهد يا وضع بر آن توقف دارد ارادهء تقديرى و فرضى است ، و پرمعلوم است كه فرضالاراده در مقام جعل با واقع‌الاراده در مقام مجعول دو امرند . بنابراين ، اشكال دور منتفى است .\r\nاستاد شهيد صدر ، اشكال دور را با بيانى ديگر رفع مىكند كه حاصلش اين است كه : اساساً تعهّد ، از سنخ اراده نيست تا آن را به « إذا أراد المعنى ؛ أراد اللفظ » ترجمه كنيم و سپس در گرداب اشكال دور گرفتار شويم ! تعهّد از سنخ التزام است و التزام فعل‌نفسى است و از\r\n\r\n","description":"","footnote":"","page_name":" 121 ","page_number":121},
  {"content":"\r\n\r\nمقولهء افعال است ( لكن افعال‌نفسى ) كه مضمون اين فعل‌نفسى ، جعل مسؤوليت بر خود است ( نظير نذر ) . اين فعل‌نفسى خود داراى مصلحتى است كه موجب جعل آن مىشود . در اينجا مصلحت اين جعل مسؤوليت يا فعل‌نفسى ، عبارت است از : تفهيم معنا بوسيلهء لفظ - چنان كه اصحاب تعهّد معتقدند - . بنابراين ، معناى وضع بر مبناى نظريهء تعهّد چنين است كه : واضع - به منظور تفهيم معنا بوسيلهء لفظ - بر خود الزام مىكند كه هرگاه معنا را اراده كند ؛ لفظ مخصوص را به‌كار ببرد و بدين ترتيب پايه و اساس دور - كه ارادهء حين‌الوضع است - منتفى است . لكن به‌رغم آنكه اشكال دور از نظريهء تعهّد مندفع است ؛ اين نظريه به دليل دو اشكال اوّل و دوم مخدوش و باطل است « 1 » .\r\n\r\n\r\n","description":"","footnote":"\r\n( 1 ) . تقريرات اصول استاد شهيد صدر ، به قلم : آيت‌الله حائرى ( مخطوط ) : 82 . .\r\n","page_name":" 122 ","page_number":122},
  {"content":"\r\n\r\n\r\n* [ 3 
  ] : مسلك اعتبار\r\nقائلان به اين مسلك ، معتقدند : رابطه بين لفظ و معنا رابطه‌اى اعتبارى است كه با اعتبار واضع وجود اعتبارى پيدا مىكند . بنابراين مسلك ، رابطه‌اى كه به‌وسيلهء وضع ميان لفظ و معنا به‌وجود مىآيد نه از سنخ امور واقعيه است ( چنان كه محقّق‌عراقى ) معتقد بود و نه از سنخ تعهّد و التزام است ( چنان كه مدرسهء محقّق‌خوئى به آن معتقد بود ) ، بلكه از سنخ اعتبار است .\r\nدر اينكه اين « اعتبار » چگونه اعتبارى است ؟ ميان اصحاب مسلك اعتبار ، وحدت نظر نيست . در تفسير اين اعتبار ، در ميان اصحاب مسلك اعتبار ، چند نظريه وجود دارد :\r\n1 ) نظريهء محقّق‌اصفهانى : « اعتبار اختصاص » ؛\r\n2 ) نظريهء علامهءطباطبايى : « اعتبار وحدت لفظ و معنا » ؛\r\n3 ) نظريهء « آليت لفظ براى معنا » ؛\r\n4 ) نظريهء محقّق‌صدر : « قرن‌اكيد » ؛\r\n5 ) نظريهء مختار : « اعتبار حكايت » .\r\n\r\n","description":"","footnote":"","page_name":" 123 ","page_number":123},
  {"content":"\r\n . \r\n","description":"","footnote":"","page_name":" 124 ","page_number":124},
  {"content":"\r\n\r\n\r\n* [ 1 
  ] : نظريه اعتبار اختصاص :\r\nمحقّق‌اصفهانى ( رحمه الله ) قائل به اين نظريه است . معظّم‌له معتقد است : وضع لفظ بر معنا ، اعتبار تخصيص لفظ است به معنا . معظّم‌له - در توضيح اين اعتبار تخصيص - آن را وضع لفظ بر معنا در عالم اعتبار مىداند و معتقد است با وضع اعتبارى لفظ بر معنا ، تخصيص لفظ به معنا حاصل مىگردد و براى تقريب به ذهن ، الفاظ را نظير علامات مىداند : همان‌گونه كه نصب علامت بر محلّى ، دلالت بر مضمون خاصّى مىكند ، مثلًا : نصب علامت « توقّف‌ممنوع » در محلّ معينى ، دلالت بر ممنوعيت توقّف دارد ، يا نصب علامت كيلومتر « 50 » در رأس مسافتى ، دلالت بر آن دارد كه تا مقصد ، پنجاه كيلومتر فاصله وجود دارد ؛ همان‌گونه كه دلالت در اين علامت‌هاى منصوب ، از قراردادن اين علامت در محلّ معينى ناشى شده است ؛ در دلالت لفظ بر معنا نيز ، لفظ بر محلّ معنا گذارده مىشود و به آن اختصاص داده مىشود نظير آن علامتى كه در رأس مسافت گذارده شده است .\r\nتفاوتى كه در وضع بين اين دو علامت ، وجود دارد اين است كه : علامتِ دالّ بر مسافت ، در جهان خارج در محلّ معين گذاشته شده و اين گذاشتن يا وضع ، در خارج و عين است ؛ در حالىكه وضع لفظ بر معنا در ذهن است و لذا وضع در اينجا حقيقى نيست ، اعتبارى است . پس وضع لفظ بر معنا ، اعتبار ذهنى گذاشتنِ لفظ است بر معنا ، جهت دلالت بر آن .\r\nمحقّق‌اصفهانى در تعليقه بر كفايه مىفرمايد :\r\nفَتخصِيصُ الواضِعِ ليسَ إلّا اعتبارُ الارتِباطِ والاختصاصِ بينَ لفظٍ خاصٍّ ومعنىً خاصٍّ . ثُمَّ إنّه لا شُبهةَ في اتحادِ حَيثيةِ دَلالةِ اللّفظِ عَلى مَعناهُ وَكونِهِ بِحيثُ يُنتَقَلُ مِن سماعِهِ إلى مَعناهُ مَع حَيثيةِ دلالةِ سَائرِ الدَوالِّ كالعَلَمِ المنصُوبِ عَلى رأسِ فَرسَخٍ ، فإنّهُ أيضاً يُنتَقَلُ مِنَ النظرِ إليهِ إلى أنّ هذا الموضِعَ رَأسُ الفرسَخِ . غَايةُ الأمرِ أنَّ الوضعَ فيهِ حقيقيٌّ وفي اللّفظِ اعتباريٌّ ، بِمَعنى أنَّ كَونَ العَلَمِ مَوضُوعاً عَلى رَأسِ الفَرسَخِ خارجيٌّ ، لَيسَ بِاعتِبارِ مُعتَبِرٍ ؛ بِخِلافِ اللّفظِ فإنّهُ كأنّهُ وُضِعَ عَلى المَعنَى عَلامةً عَليه . فَشأنُ الوَضعِ اعتِبارُ وَضعِ لَفظٍ خاصٍّ عَلى مَعنَىً خَاصٍّ « 1 » .\r\n\r\n\r\n","description":"","footnote":"\r\n( 1 ) . حاشيه بر كفايه : 14 . .\r\n","page_name":" 125 ","page_number":125},
  {"content":"\r\n\r\n* اشكال محقّق‌خوئى بر اين نظريه :\r\nمحقّق‌خوئى بر اين نظريه دو اشكال مىگيرد :\r\n* اشكال اوّل : اينكه وضع - به تفسيرى كه در اين نظريه براى آن بيان شده است - معناى دقيقى خواهد داشت كه در فهم بسيارى از مردم نمىگنجد تا چه رسد اطفال و قاصرين ! در حالىكه عمل وضع لفظ براى معنا ، آنچنان ساده و بسيط است كه اطفال و قاصرين نيز آن را مىفهمند و آن را انجام مىدهند .\r\n* اشكال دوم : در صورتى كه وضع لفظ بر معنا نظير وضع علامات مىبود ؛ بايد در اينجا - همچون علامات - سه ركن باشد :\r\n1 ) موضوع كه خود علامت است ؛\r\n2 ) موضوع‌عليه كه در علامت توقّف‌ممنوع يا مسافت ، زمين است ؛\r\n3 ) موضوع‌له كه همان معنايى است كه علامت بر آن دلالت مىكند .\r\nدر حالىكه در دلالت لفظ بر معنا ، بيش از دو ركن وجود ندارد ( موضوع كه لفظ است و موضوع‌له كه معناست ) و اين نشانهء آن است كه وضع لفظ بر معنا ، از قبيل : نصب علامات نيست .\r\n* جواب اشكال محقّق‌خوئى :\r\nاشكال اوّل محقّق‌خوئى قابل دفع است . مىتوان در پاسخ اين اشكال چنين گفت كه : اعتبار وضع لفظ بر معنا بسيار ساده و بسيط است و نياز به هيچ تكلّفى ندارد . در اين عمل ، عناصرى كه مورد نيازند عبارت‌اند از :\r\n1 ) تصوّر معنا ؛\r\n2 ) اراده دلالت بر معنا به‌وسيلهء لفظ ؛\r\n3 ) تصوّر لفظ ؛\r\n4 ) ايجاد لفظ به قصد وضع بر معنا .\r\nو اين چهار عمل ، از طفل و قاصر نيز بر مىآيند .\r\nاشكال دوم محقّق‌خوئى را نيز استاد شهيد صدر دفع كرده‌اند و حاصل دفع اين است كه :\r\nدر علامات - كه وضع در آنها خارجى است - ، اگر چه سه ركن وجود دارد - بنابر آنچه محقّق‌خوئى فرمودند - لكن ، دو ركن موضوع‌عليه و موضوع‌له ، احياناً در خارج متّحدند و تنها با تحليل ذهنى از يكديگر جدا مىشوند . مثلًا : اگر فرض كنيم در محلّى علامتى گذاشته\r\n\r\n","description":"","footnote":"","page_name":" 126 ","page_number":126},
  {"content":"\r\n\r\nشده كه دلالت مىكند كه در زمين اطراف آن ، مين وجود دارد . در اينجا سه ركن از هم جدا در خارج داريم :\r\n1 ) موضوع : كه علامت است ؛\r\n2 ) موضوع‌عليه : كه نقطه خاصّى در زمين است ؛\r\n3 ) موضوع‌له : كه وجود مين است .\r\nلكن در آنجا كه علامت ، نشان‌دهندهء مسافت معينى است . مثلًا : علامتى كه نشان‌دهندهء رأس 50 كيلومتر است ؛ در اينجا در خارج ، موضوع‌له و موضوع‌عليه متّحدند ؛ زيرا موضوع‌عليه رأس نقطهء 50 كيلومتر است و موضوع‌له نيز در خارج ، همين است . لكن ، اين دو در تحليل ذهنى از يكديگر جدايند ؛ زيرا ذهن ، نقطه‌اى از زمين را كه رأس 50 كيلومتر است و علامت بر آن وضع شده از يك جهت : موضوع‌عليه مىداند و از جهتى ديگر : موضوع‌له و با تعدّد جهت ، موضوع‌له از موضوع‌عليه در ذهن جدا مىشود با آنكه در خارج متّحدند .\r\nهمان‌گونه كه اتّحاد خارجى و تعدّد ذهنى به‌وسيلهء تحليل موضوع‌له و موضوع‌عليه در وضع خارجى علامات ، معقول و متحقّق است ؛ در وضع اعتبارى نيز مىتوان سه ركن تصوّر نمود :\r\n- يك ركن آن : لفظ است ( كه موضوع است ) ؛\r\n- و ركن‌دوم آن : كلّ ما يستعمل فيه اللفظ است ( كه موضوع‌عليه است ) ؛\r\n- و ركن‌سوم آن : معناى موضوع له است ( كه اين دو ركن ، در خارج از يكديگر جدا نيستند و عين يكديگرند ؛ لكن با تحليل ذهنى متعدّدند ) .\r\nمثلًا : در لفظ « اسد » ، مىتوان چنين گفت كه : اين لفظ ، بر معنايى اجمالى وضع شده كه عبارت از ما يستعمل فيه هذا اللفظ است ( كه موضوع‌عليه است ) و براى دلالت بر معناى مخصوص « حيوان‌مفترس » وضع شده است ( كه موضوع‌له است ) . بنابراين : موضوع‌عليه ، معناى علىالإجمال است و خصوص « حيوان مفترس » موضوع‌له است كه اين موضوع‌له و آن موضوع‌عليه در خارج ، عين يكديگرند . لكن ، در تحليل ذهنى با اختلاف حيثيت از نظر اجمال و تفصيل دو چيز جدا از يكديگرند « 1 » .\r\n\r\n\r\n","description":"","footnote":"\r\n( 1 ) . تقريرات مخطوط آيت الله حائرى : 84 . .\r\n","page_name":" 127 ","page_number":127},
  {"content":"\r\n\r\n* سنجش آرا در اين نظريه :\r\nبا اين بيان ، استاد شهيد ، اشكال‌دوم استاداقدم محقّق‌خوئى را دفع مىكند . لكن ، به‌نظر ما نه اشكال‌دوم استاداقدم محقّق‌خوئى وارد است و نه بالنتيجه ، نيازى براى دفع آن به‌وسيلهء بيان متكلّفانهء استاد شهيد وجود دارد ؛ زيرا اساساً ، اين مدّعا كه : « در وضع خارجى ، هميشه سه ركن وجود دارد » ، مدعايى نادرست است ؛ زيرا در وضع خارجى علامات ، گاه اتفاق مىافتد دو ركن بيشتر وجود ندارد و همين موارد براى اعتبار نظير وضع خارجى در وضع الفاظ بر معانى كافى است . مثلًا : اگر بر كالايى علامتى گذاشته شد كه مُعرّف همان كالا باشد ، مثلًا : اگر بر پارچهء ابريشم ، علامتى گذاشتند كه نشان دهد : اين پارچه ، ابريشم است . در اينجا موضوع ، آن علامت است . لكن ، موضوع‌عليه و موضوع‌له واحد است .\r\nهمين نوع وضع ، مىتواند در وضع الفاظ بر معانى اعتبار شود و اشكالى از اين ناحيه متوجّه نظريهء محقّق‌اصفهانى نيست .\r\n* اشكالات وارد بر اين نظريه :\r\n* اشكالى كه به حق ، بر نظريهء محقّق‌اصفهانى وارد است اين است كه : نه در وضع خارجى و نه در وضع اعتبارى ، وضع به تنهايى ، موجب دلالت موضوع بر موضوع‌له نمىشود . مگر آنكه عاملى ديگر در كار باشد كه موجب پيداش رابطهء دلالى بين موضوع و موضوع‌له باشد .\r\nمثلًا : در آنجا كه علامتى نشان دهنده رأس مسافت 50 كيلومترى است چنين نيست كه صرف وضع يك شيئى ( هرچه باشد ) در آنجا معناى رأس مسافت 50 كيلومترى را برساند ؛ بلكه قبل از وضع ، علامتى بر تابلو وجود دارد كه رابطهء دلالى با معناى مذكور دارد يا آنكه جسمى كه به عنوان علامت گذارده مىشود ، قبلًا به عنوان علامت 50 كيلومترى يا رأس مسافت معين‌بودن شناخته شده و پس از آنكه رابطهء دلالى بين اين جسم يا اين علامت و معنا به‌وجود آمده است وضع آن در رأس مسافت ، معناى رأس مسافت معين را مىرساند .\r\nاگر اعتبار وضع بر معنا ، به معناى اعتبار همان وضع خارجى علامت بر ذوالعلامه باشد ؛ سؤالى كه بىپاسخ مىماند اين است كه : مادامى كه در وضع خارجى - كه وضع حقيقى است - با صرف وضع علامت بر شيئى رابطهء دلالى ميان علامت و ذوالعلامه برقرار نمىشود چگونه در وضع اعتبارى ، با صرفِ اعتبارِ وضعِ لفظ بر معنا ، رابطهء دلالى بين لفظ و معنا به‌وجود مىآيد ؟\r\n\r\n","description":"","footnote":"","page_name":" 128 ","page_number":128},
  {"content":"\r\n\r\n* اشكال ديگرى كه در نظريهء محقّق‌اصفهانى وجود دارد اين است كه : جا دارد بپرسيم : آيا علم سامع به اعتبار معتبر دخالتى در وضع لفظ براى معنا دارد يا ندارد ؟\r\n* اگر بگوييد دخالتى ندارد : كه با آنچه بالوجدان مشهود و معلوم است منافات دارد ؛ زيرا در صورتى كه سامع علم به اعتبار و وضع لفظ براى معنا نداشته باشد ؛ هيچ‌گونه ارتباط دلالى ميان لفظ و معنا برقرار نمىشود . اگر صد بار واضع نزد خود و بدون اطلاع كسى اعتبار وضع لفظى براى معنايى كند چه اثرى برآن بار مىشود ؟ مسلّماً هيچ رابطهء دلالتى بين لفظ و معنا به‌وجود نخواهد آمد ؛\r\n* و اگر بگوييد دخالت دارد : معنايش اين است كه اعتبارالوضعٍ مقيدِ به علم‌سامع ، منشأ رابطهء دلالى بين لفظ و معناست كه اين نظر نيز با آنچه بالوجدان مشهود و معلوم است منافات دارد ؛ زيرا بسيار روشن است كه رابطهء دلالى لفظ و معنا هيچ‌گونه توقّفى بر علم و جهل ندارد ؛ زيرا پس از پيدايش رابطهء دلالى ميان لفظ و معنا ، اين رابطه ، تداوم دارد و مقيد به علم و جهل سامع يا سامعين نيست . مثلًا : اگر كسى در جمع كسانى كه هيچ‌گونه اطلاعى از زبان فارسى ندارند ، اشعار حافظ بخواند ، با آنكه سامعان ، هيچ اطلاعى از معانى الفاظ ندارند مع‌ذلك ، رابطهء دلالتى كه ميان الفاظ آن اشعار با معانىمربوطه وجود داشته ، به‌هيچ وجه مخدوش نمىشود .\r\n* اشكال سومى كه بر مبناى محقّق‌اصفهانى وارد است اين است كه : اگر رابطهء دلالت الفاظ بر معانى ، ناشى از اعتبار وضع بود ؛ لازمهء آن : انتفاى اين رابطه به مجرّد اعتبار رفع آن است ؛ در حالىكه با صرف اعتبار رفع ، رابطهء دلالى ميان لفظ و معنا ، منتفى نمىگردد . مثلًا : لفظ « اسد » در زبان عربى ، بر « حيوان‌مفترس » دلالت دارد . اگر اين دلالت ، محضاً ناشى از اعتبار وضع بود ؛ لازمه‌اش چنين بود كه هم اكنون ، به محض اينكه ما اعتبار رفع آن كنيم ؛ اين رابطه منتفى گردد . در حالىكه علىرغم اعتبار رفع ، دلالت اين لفظ بر معنايش ادامه دارد و اين دليل روشنى است بر اينكه رابطهء لفظ با معنا ، ناشى از محض اعتبار وضع نيست .\r\n\r\n","description":"","footnote":"","page_name":" 129 ","page_number":129},
  {"content":"\r\n . \r\n","description":"","footnote":"","page_name":" 130 ","page_number":130},
  {"content":"\r\n\r\n\r\n* [ 2 
  ] : نظريه اعتبار وحدت لفظ و معنا :\r\nمحقّق علامهء طباطبايى ( رحمه الله ) اين نظريه را برگزيده‌اند .\r\nمعظّم‌له در اصول فلسفه چنين مىفرمايد :\r\nانسان ، هنگام سخن‌گفتن يا سخن‌شنيدن ، از الفاظ غفلت كرده و تنها متوجّه معنا مىشود . چنان كه گويى ، معنا را مىگويد يا مىشنود . يعنى : معنا به‌حسب عقيدهء وى خود لفظ گرديده و از اينجاست كه زشتى و زيبايى ، محبوبيت و منفوريت معنا ، در لفظ ، تأثير كرده و گاهى مىشود كه صفتى از معنايى به لفظى و از لفظى به معنايى ديگر و همچنين . . . سرايت مىكند . اينجاست كه كار اعتبار تمام شده و به‌حسب اعتبار ، لفظ عين معنا مىشود .\r\nتا آنجا كه مىفرمايد :\r\nدر همهء كلمات ، لفظ ، نمايندهء معنا گرديده و بلكه در ظرف اعتبار و محيط تفهيم و تفهّم ، خودِ معنا مىگردد « 1 » .\r\nبنابراين نظريه : وضع ، عبارت است از اعتبار عينيت و اتّحاد بين لفظ و معنا كه در نتيجهء آن لفظ و معنا در عالم اعتبار عين يكديگر مىشوند و لذا آثار مترتّبه بر معنا ، از قبيل : محبوبيت و منفوريت و زشتى و زيبايى به لفظ سرايت مىكند و از جمله آثار مترتّبه بر معنا : تصوّر معنا در نتيجهء احساس به معناست كه پس از تحقّق وحدت اعتبارى ميان لفظ و معنا اين اثر به لفظ سرايت مىكند و لذا به مجرّد احساس به لفظ ( شنيدن لفظ ) ، تصوّر معنا حاصل مىشود ، همان‌گونه كه از احساس به معنا حاصل مىشود .\r\n* اشكالات محقّق‌خوئى بر اين نظريّه :\r\nاستاداقدم محقّق‌خوئى دو اشكال را بر اين نظريه وارد دانسته است :\r\n\r\n\r\n","description":"","footnote":"\r\n( 1 ) . اصول فلسفه و روش رئاليسم ( مقال ششم ) 216 : 2 . .\r\n","page_name":" 131 ","page_number":131},
  {"content":"\r\n\r\n* اشكال اوّل : نظير همان اشكالى است كه بر نظريهء قبلى وارد نمودند كه : دلالت وضعى ساده‌تر از اين‌گونه تكلّفات فلسفى است . انسان قاصر و طفل خردسال نيز ، وضع را مىفهمند و آن را انجام مىدهند ؛ در حالىكه هيچ تصوّرى از مفهوم وحدت اعتبارى لفظ و معنا ندارند . بنابراين ، چگونه مىتوان وضع را عبارت از وحدت اعتبارى لفظ و معنا دانست ؟\r\n* اشكال دوم اينكه : وضع ، مقدّمهء استعمال و دلالت است ؛ زيرا غرض از وضع ، دلالت‌لفظ بر معنا عندالاستعمال است و اين غرض ( كه دلالت باشد ) ، رابطهء بين دو چيز است : دالّ و مدلول . و اعتبار وحدت لفظ و معنا رابطه دالّ و مدلول يا دلالت كه غرض واضع است را دست نمىدهد . بنابراين ، اعتبارى بيهوده و بىاثر است ؛ زيرا در تحقّق غرض از وضع نقشى ندارد و كارى از آن ساخته نيست .\r\nتوضيح اينكه : در اين نظريه ، بين مقام وضع و استعمال خلط شده است . آن وحدتى كه بين لفظ و معنا به‌وجود مىآيد بعد از وضع ، در مقام استعمال است . در مقام استعمال است كه مستعمل لفظ را فانى در معنا مىبيند و آنها را يكى مىشمرد ، امّا در مقام وضع اگرچه به معناى اعتبار وحدت لفظ و معنا باشد - چاره‌اى جز لحاظ استقلالى به لفظ و معنا نيست ، و در اين لحاظ لفظ و معنا دو چيز جدا و مستقل از يكديگرند كه به‌وسيلهء وضع رابطهء دلالت بين آن دو به‌وجود مىآيد و در صورتىكه در مقام وضع ، يكى شمرده شوند وضعى صورت نخواهد گرفت تا دلالتى به‌وجود آيد « 1 » .\r\n* نقد استاد شهيد بر اين نظريّه :\r\nاستاد شهيد صدر ، در نقد اين نظريه ، ابتدا اشكالى را بر اين نظريه به محقّق‌خوئى نسبت مىدهند كه آن را در تقرير بحث محقّق‌خوئى نيافتيم و حاصل آن اشكال از دو ركن تشكيل مىشود :\r\n1 ) اعتبار اتحاد لفظ و معنا به تنزيل لفظ ، منزلهء معنا برمىگردد و معناى تنزيل ، تنزيل در آثار و احكام است ؛\r\n2 ) هيچ‌يك از آثار و احكام وجود خارجى معنا بر لفظ مترتب نمىشود . مثلًا اگر رطوبت و سيلان ، از آثار « آب » در خارج است ؛ با تنزيل لفظ « ماء » به منزلهء معناى آن ( يعنى : آب خارجى ) هيچ يك از آثار و خواصّ خارجى آب - نظير رطوبت و سيلان - بر لفظ « ماء » ، مترتّب نمىشود . بنابراين ، اعتبار اتحاد و لفظ معنا ، صحيح نيست .\r\n\r\n\r\n","description":"","footnote":"\r\n( 1 ) . المحاضرات 45 : 1 . .\r\n","page_name":" 132 ","page_number":132},
  {"content":"\r\n\r\nسپس اين اشكال را با دو پاسخ رفع مىكنند :\r\n1 ) لازم نيست تنزيل ، به معناى تنزيل در آثار باشد ؛ بلكه ذهن ، مىتواند چيزى را به جاى چيزى قرار بدهد و آن را عين منزَّل‌عليه تصوّر كند بدون آنكه آثار منزَّل‌عليه بر منزَّل بار شود ؛\r\n2 ) به فرض آنكه تنزيل در آثار مراد باشد در اينجا همين اندازه از تنزيل در اثر كافى است كه مهم‌ترين اثر معنا كه تصوّر آن در هنگام احساس به آن است بر لفظ بار مىشود ؛ زيرا در نتيجه تنزيل ، احساس به لفظ نيز ( همچون احساس به معنا ) موجب تصوّر معنا مىشود .\r\nاستاد شهيد پس از رفع اشكال مذكور دو اشكال ديگر بر اين نظريه وارد مىكند و آنها را اشكالات اساسى متوجّه بر اين نظريه معرفى مىكند ، كه حاصل آن دو اشكال چنين است :\r\n* اشكال اوّل : رابطهء بين تصوّر لفظ و تصوّر معنا ، رابطهء سببيت واقعى حقيقى است و رابطهء سببيت حقيقى به‌وسيلهء اعتبار و فرض ذهنى به‌وجود نمىآيد ؛ و گرنه بايد امكان مىداشت كه با جعل و اعتبار بتوان هر شيئى را سبب واقعى هر شيئى ديگر قرار داد ؛ كه امتناع آن بين است « 1 » .\r\nاين تقريب از اشكال - كه در تقريرات محقّق‌هاشمى از درس استاد شهيد آمده است - قابل دفع است و حاصل دفع اين است كه : اثرى كه در اينجا بر معنا بار مىشود و به سبب اعتبار وحدت آن با لفظ ، به لفظ منتقل مىشود اثرى است كه بر تصوّر معنا بار باشد و تصوّر معنا از آنجا كه موجودى است ذهنى قابل اعمال تصرّف ذهن است يعنى ذهن مىتواند در آن تصرف كند همان‌گونه كه در ساير تصوّرات ذهنى تصرّفاتى از قبيل تجريد و تعميم و غيره مىكند . در اينجا ذهن ، در تصوّر معنا تصرّف كرده و آن را با تصوّر لفظ يكى مىكند ، كه در نتيجهء آن : با تصوّر لفظ ، تصوّر معنا حاصل مىشود و سببيت نتيجه اين وحدتى است كه با تصرف ذهنى به‌وجود مىآيد و هر جا ذهن بتواند ميان دو تصوّر چنين وحدتى اعتبار كند همين اثر بر آن بار مىشود .\r\nتقريبى ديگر از اين اشكال در تقريرات مخطوط محقّق‌حائرى از درس استاد شهيد ، وجود دارد كه اين دفع در آن كارايى ندارد و آن اين است كه : اگر بنا بود به سبب اعتبار وحدت لفظ و معنا آثار تكوينى معنا بر لفظ بار شود چرا از ميان همه آثار تكوينى معنا ، خصوص اين اثر ( يعنى : سببيت احساس به معنا نسبت به تصوّر معنا ) بر تصوّر لفظ بار\r\n\r\n\r\n","description":"","footnote":"\r\n( 1 ) . بحوث فى علم الأصول 77 : 1 . .\r\n","page_name":" 133 ","page_number":133},
  {"content":"\r\n\r\nمىشود ؟ و اينكه چرا ساير آثار مترتّبه بر معنا ، به لفظ سرايت نمىكند ؟ پس معلوم مىشود در اينجا نكته‌اى ديگر وجود دارد كه منشأ رابطهء دلالت بين لفظ و معناست و همان نيز منشأ سببيت تصوّر لفظ ازبراى تصوّر معناست كه بايد آن نكته را جستجو كرد « 1 » .\r\n* اشكال دوم : اگر مراد از اتحاد لفظ و معنا اتحاد لفظ با مصداق معناست ، كه بطلانش روشن است ؛ زيرا موجب دلالت لفظ برطبيعى معنا نمىشود ؛ در حالى كه بحث ما دربارهء دلالت لفظ بر طبيعى معناست كه مدلول لفظ است و تصوّر مصداق معنا درآنجا كه مصداق حقيقى است ( نظير تصوّر سيب معين خارجى ) فى ذاته سبب تصوّر طبيعى معنا نيست تا چه رسد تصوّر مصداق ادعايى و اعتبارى معنا ( كه لفظ باشد ) .\r\nبنابراين ، بايد مراد از اتحاد لفظ و معنا ، اتّحاد اعتبارى لفظ با طبيعى معنا باشد . علىهذا ، مراد از عينيت لفظ و معنا عينيت به حمل‌اوّلى خواهد بود ؛ لكن ، نتيجه‌اى كه اين نوع اعتبار خواهد داد اين است كه تصوّر لفظ موجب تصوّر معنا بالاعتبار خواهد بود ؛ در حالى كه آنچه در دلالت‌لفظ بر معنا وجود دارد انتقال از لفظ به ذات معناى حقيقى است نه معناى بالاعتبار . به عبارتى ديگر : آنچه اتحاد لفظ و معنا به حمل‌اوّلى نتيجه مىدهد اين است كه لفظ « ماء » مثلًا موجب تصوّر « آب » اعتبارى باشد نه آب حقيقى ؛ چون آنچه با « لفظ ماء » يكى شده است مفهوم اعتبارى آب است نه خود آب ، در حالى كه آنچه لفظ « ماء » بر آن دلالت دارد واقع خارجى حقيقت آب است نه مفهوم اعتبارى آن « 2 » .\r\n* سنجش اشكالات استاد شهيد :\r\nاين اشكال استاد شهيد ، قابل دفع است و حاصل دفع ، اين است كه : ذهن در مقام اعتبار وحدت لفظ و معنا ، طبيعى معنا را لحاظ مىكند ؛ لكن ، طبيعى معنا را به حمل شايع لحاظ مىكند نه حمل به اوّلى ، بنابراين هنگامى كه ذهن بين لفظ و طبيعى معنا به حمل شايع اعتبار وحدت كرد نتيجه‌اش اين است كه از تصوّر لفظ به واقع معنا پى مىبرد نه به تصوّر معنا ، اين انتقال ذهنى به واقع معنا در نتيجهء احساس به لفظ ، نتيجهء آن است كه اتّحاد بين لفظ و معناى به حمل شايع صورت گرفته است نه بين لفظ و معناى به حمل‌اوّلى .\r\n\r\n\r\n","description":"","footnote":"\r\n( 1 ) . تقريرات مخطوط : 87 .\r\n( 2 ) . بحوث فى علم الأصول 77 : 1 . .\r\n","page_name":" 134 ","page_number":134},
  {"content":"\r\n\r\nبنابراين ، اگر اشكالى متوجه اين اعتبار وحدت باشد بايد همان اشكال محقّق‌خوئى باشد كه اعتبار وحدت لفظ و معنا اقتضا دارد به طرفين اين اعتبار به‌لحاظ استقلالى نگريسته شود ؛ در حالى كه اثر اين اعتبار آليت لفظ است براى معنا و چگونه مىتوان تصوّر كرد كه اعتبار وحدت بين لفظ و معنا به‌وسيلهء لحاظ استقلالى به آن دو صورت گيرد در حالى كه وحدت به معناى آليت يكى ( يعنى لفظ ) براى ديگرى ( يعنى معنا ) است .\r\nبه‌نظر ما ، اين اشكال نيز مندفع است به اينكه لحاظ آلى به لفظ نسبت به معنا از شؤون استعمال است نه وضع . بنابراين ، اگر چه در مقام وضع و اعتبار به هريك از لفظ و معنا به‌لحاظ استقلالى نگاه مىشود ؛ لكن ، اين نگاه استقلالى ، در مقام وضع و قبل از حكم به اتحاد بين لفظ و معناست ، پس از اعتبار اتحاد و در نتيجه وضع كه همان اعتبار اتّحاد بين لفظ و معناست لفظ استعداد آليت براى معنا را پيدا مىكند و در مقام استعمال اين استعداد به فعليت در آمده و لفظ آلت براى معنا لحاظ مىشود . بنابراين ، اشكال از اين ناحيه منتفى است . لكن ، علىرغم آنچه گفته شد : نظريهء اتّحاد لفظ و معنا در عالم اعتبار ، نمىتواند توجيه صحيحى براى رابطهء لفظ و معنا و نحوهء پيدايش آن باشد ؛ زيرا :\r\n* اگر مقصود از اعتبار وحدت لفظ و معنا اعتبار وحدت آن دو در عالم خارج باشد كه معلوم است اعتبار وحدت دو شيئ خارجى تنها يك فرض‌ذهنى بلا اثر است و اتحاد حقيقى بين لفظ و معنا را در خارج نتيجه نمىدهد به‌نحوى كه آثار معنا بر لفظ بار شود ( كه از جمله تصور معنا حين الاحساس باللفظ يا سماع اللفظ است ) ؛\r\n* و اگر مقصود از اعتبار وحدت لفظ و معنا اعتبار وحدت ميان دو صورت آنهاست كه در اين‌صورت از يكى از دو حال خارج نيست : يا آنكه دو صورت به‌لحاظ آلى مراد است يا آنكه دو صورت به‌لحاظ استقلالى . اگر مراد ، اعتبار وحدت بين صورت لفظ و معنا به‌لحاظ آلى باشد ؛ كه برگشتش به همان اتّحاد بين واقع لفظ و واقع معناست ؛ در حالى واقع لفظ و واقع معنا در اختيار ذهن نيستند كه بتواند بين آنها اعتبار وحدت كند و اگر بكند ؛ اثرى بر آن بار نمىشود ؛ زيرا با اعتبار وحدت ، وحدت حقيقى خارجى - كه منشأ انتقال آثار يكى به ديگرى باشد - به‌وجود نمىآيد ؛\r\n* و اگر مراد اعتبار وحدت بين صورت لفظ و صورت معنا به‌لحاظ استقلالى باشد در اين‌صورت آثار خارجى معنا بر لفظ بار نمىشود و پرواضح است كه انتقال ذهن از احساس به معناى خارجى به صورت ذهنى معنا ، اثرى از آثار وجود خارجى معناست ، نه وجود ذهنى آن . بنابراين ، اعتبار وحدت ميان صورت لفظ و صورت معنا موجب ترتب آثار احساس به معنا بر احساس لفظ نخواهد شد . بنابر اين نظريه اعتبار وحدت ميان لفظ و معنا در تفسير حقيقت\r\n\r\n","description":"","footnote":"","page_name":" 135 ","page_number":135},
  {"content":"\r\n\r\nوضع نمىتواند تفسير قابل قبولى از كيفيت پديد آمدن رابطهء دلالت لفظ بر معنا يابه تعبير ديگر رابطهء وضعى لفظ و معنا ارائه دهد .\r\n\r\n","description":"","footnote":"","page_name":" 136 ","page_number":136},
  {"content":"\r\n\r\n\r\n* [ 3 
  ] : نظريه اعتبار آليت لفظ براى معنا :\r\nبه اين نظريه در تقريرات استاد شهيد صدر اشاره شده است ؛ لكن قايل به آن معلوم نيست و در حد تتّبّعى كه در اقوال اين مسأله داشتيم به قايل آن دست نيافتيم .\r\nحاصل اين نظريه اين است كه حقيقت وضع عبارت است از اعتبار آليت لفظ براى تصوّر معنا كه در نتيجه اعتبار آليت لفظ براى معنا دلالت‌لفظ بر معنا به‌وجود مىآيد .\r\n* اشكال استاد شهيد :\r\nاستاد شهيد صدر در ردّ اين نظريه همان سخنى را كه در ردّ دو نظريهء ديگر مسلك اعتبار بيان كردند ، تكرار مىكنند و حاصلش اين است كه : سببيت لفظ براى تصوّر معنا يك سببيت حقيقى و تكوينى است و اعتبار محض چه آنكه اعتبار وضع خارجى باشد يا اعتبار وحدت لفظ و معنا باشد يا اعتبار آليت لفظ براى معنا باشد نمىتواند رابطه سببيت واقعى را در خارج ميان لفظ و تصوّر معنا به‌وجود آورد « 1 » .\r\nاشكال ديگرى كه مىتوان بر اين نظريه متوجّه دانست اين است كه اگر مقصود از اعتبار آليت لفظ براى معنا اين است كه واضع لفظ خارجى را آلت براى معنا اعتبار كند كه محال است ؛ زيرا آنچه قابل اعتبار است صور ذهنيه‌اند ؛ زيرا تنها صور ذهنيه‌اند كه دست جعل و اعتبار ذهنى به آنها مىرسد و قابل اعمال تصرفات ذهنىاند و اگر مقصود ، آليت صورت لفظ براى معناست كه بايد ديد مقصود از آليت چيست ؟ اگر مقصود از آليت حكايت باشد كه صورت لفظ حاكى از ذات لفظ است و نميتواند در همان آن حاكى از ذات معنا نيز بشود ، افزون بر اينكه حكايت امرى است تكوينى و معلوم نيست چگونه با اعتبار آليت ، اين حكايت تكوينى بوجود مىآيد .\r\nو اگر مقصود از آليت ، سببيت صورت لفظ براى معنا باشد ، اين سببيت ، بايد سببيت صورت لفظ براى صورت معنا باشد ؛ زيرا سببيت صورت لفظ براى ذات معناى خارجى\r\n\r\n\r\n","description":"","footnote":"\r\n( 1 ) . همان : 78 . .\r\n","page_name":" 137 ","page_number":137},
  {"content":"\r\n\r\nمعقول نيست ، و بنابراين لازم مىآيد صورت معنا به لحاظ استقلالى ديده شود و نتيجه وضع دلالت لفظ بر صورت ذهنى معنا باشد ؛ نه بر واقع معنا ، كه خلاف وجدان لغوى شاهد بر اين است كه مدلول الفاظ ذات معانى خارجيه است ؛ نه معانى ذهنيه .\r\n\r\n","description":"","footnote":"","page_name":" 138 ","page_number":138},
  {"content":"\r\n\r\n\r\n* [ 4 
  ] : مسلك رابطه تكوينى بين لفظ و معنا ( نظريه قرن‌اكيد ) :\r\nاين مسلك ، مختار سيدنا الاستاذ شهيد صدر ( رحمه الله ) است . اين مسلك ، بر مقدمه‌اى توقّف دارد كه در ذيل به توضيح آن مىپردازيم :\r\nانتقال معانى و مفاهيم به ذهن انسان بر مبناى سه قانون تكوينى شكل مىگيرد كه قانون نخستين از قوانين مذكور اصلى است و دو قانون ديگر تبعى و فرعىاند .\r\n1 . قانون تكوينى اصلى :\r\nقانون تكوينى اصلى عبارت است از سببيت احساس به واقعيت شيئى براى تصوّر آن شيئ . اين قانون تكوينى ، بنياد و شالودهء اصلى انتقال معانى به ذهن انسان است . از سبب در اينجا به « عامل » و از مسبّب به « پاسخ » يا « بازتاب » تعبير مىشود .\r\nاز آنچه بر مبناى اين قانون تكوينى اصلى عامل پيدايش صورت يك معنا در ذهن آدمى مىشود « عامل طبيعى » تعبيرمىشود و ازآنچه در نتيجه اين عامل به‌وجود مىآيد پاسخ طبيعى يا بازتاب‌طبيعى تعبير مىشود .\r\n2 . قانون تكوينى فرعى اوّل :\r\nاين قانون ، نتيجهء قانون تكوينى نخستين است و چون نتيجهء آن است ؛ از آن به فرعى تعبير مىكنيم و چون قانون فرعى ديگر وجود دارد كه در مرحلهء بعد به‌وجود مىآيد از اين قانون فرعى به فرعى اوّل و از آن ديگر به فرعىدوم تعبير مىكنيم .\r\nانسان در ابتداى تفهيم و تفاهم با هم‌نوع خود از قانون تكوينى نخستين بهره جسته و لذا در آغاز براى رساندن يك معنا به مخاطب خويش ، ناگزير بود مصداق خارجى آن معنا را به او نشان دهد تا با احساس به آن ، صورت آن را دريافت كند . لكن ، به تدريج و در نتيجهء گسترش نياز به تفهيم و تفاهم ، قانون نخستين كه مىتوان از آن به قانون « بازتاب طبيعى » نيز تعبير كرد از پوشش‌دهى به همهء نيازهاى انسان به تفهيم و تفاهم بازماند ، لذا\r\n\r\n","description":"","footnote":"","page_name":" 139 ","page_number":139},
  {"content":"\r\n\r\nآدمى در انديشهء استفاده از قانون تكوينى فرعى اوّل كه مبتنى برتشابه ميان دو معناست برآمد .\r\nبر اساس رابطهء تشابه بين دو چيز ، همان اثرى كه از احساس به يك شيئى در ذهن آدمى به‌وجود مىآيد ( تصوّر آن شيئ ) ؛ از احساس به مشابه آن نيز ، براى ذهن به‌وجود مىآيد و در نتيجه ، همان‌گونه كه انسان در به دو امر تنها از احساس به شيئى به صورت آن شيئى پى مىبرد ، با به‌كار بستن اين قانون تكوينى ، در نتيجهء احساس به مشابه آن شيئ نيز به صورت آن شيئ پى برده و صورت آن شيئ در ذهن آدمى نقش مىبندد .\r\nدر اينجا ، عامل جديدى براى پيدايش صورت معنا در ذهن به‌ميان آمد كه عبارت از موجود مشابه با عامل طبيعى نخستين است از اين عامل به عامل شرطى اوّل و از اثر آن ( يعنى : پيدايش صورت معنا در ذهن ) به بازتاب شرطى اوّل تعبير مىشود و از اين قانون به قانون بازتاب شرطى نخستين تعبير مىشود .\r\n3 . قانون تكوينى فرعى دوم :\r\nانسان در مرحله‌اى پيشرفته‌تر از مرحلهء نخستين ، قانون بازتاب شرطى اوّل را براى تفهيم و تفاهم به‌كار بست . يعنى : همان‌گونه كه گفتيم : با استفاده از مشابه معنا به تفهيم معنا و ايجاد صورت معنا در ذهن مخاطب دست زد . به عنوان مثال : انسان در ابتدا با ديدن شير پى به معناى شير مىبرد و صورت شير را درذهن خود آماده مىيافت . اين نوع انتقال به معنا بر مبناى « قانون بازتاب طبيعى » انجام مىگرفت و سپس با توسعهء دامنهء تفهيم و تفاهم به‌جاى احضار خود شير جهت تفهيم معناى شير ، از كشيدن صورت شير استفاده كرد و با بهره‌گيرى از قانون « بازتاب شرطى اوّل » ، با توجه به شرطىبودن مشابه شير ( يعنى عكس شير ) با خود شير ، مخاطب را با نشان‌دادن « تصوير شير » وادار به تصوّر شير مىكرد .\r\nقانون بازتاب شرطى اوّل بر مبناى تشابه يك معنا با معنا اصلى به‌وجود آمد كه در نتيجه اين تشابه همان‌گونه كه از ديدن خود معنا ( مثلًا شير در خارج ) به صورت شير پى مىبرد ، برمنباى قانون بازتاب شرطى اوّل ، از ديدن مشابه شير ؛ نظير عكس و تصوير شير به خود آن معنا ( يعنى شير ) پى مىبرد و تصويرى از شير خارجى در ذهن او پديد مىآمد . دلالت علامات و صور غالباً بر معانى مربوطه برمبناى اين قانون شكل مىگيرد ؛ زيرا معمولًا بر اساس تشابه ميان علامت و صورت با معنا ، دلالت بر معنا به‌وجود مىآيد .\r\n\r\n","description":"","footnote":"","page_name":" 140 ","page_number":140},
  {"content":"\r\n\r\nانسان در مرحله‌اى پيشرفته‌تر از زندگى ، دامنهء نياز به تفهيم و تفاهم را از قانون تكوينى نخستين « قانون بازتاب طبيعى » و نيز قانون « بازتاب شرطى اوّل » فراتر و فراخ‌تر يافت ؛ لذا در انديشه برآمد تا با به‌كارگيرى قانون تكوينى ديگرى كه از آن به « قانون بازتاب شرطى دوم » تعبير مىكنيم با استفاده از عنصر « اقتران اكيد و راسخ » بين عامل طبيعى و شيئ ديگر بازتاب ذهنى مربوط به عامل طبيعى را به عامل مقارن و مشروط به آن منتقل كند . در اين مرحله انسان تلاش كرد تا با ايجاد اقتران راسخ و مستحكم ميان يك شيئ كه احساس به آن موجب تصوّر « بازتاب‌طبيعى » آن مىشد با شيئ ديگر موجب شود تا از احساس شيئدوم نيز صورت همان شيئ اوّل در ذهن به‌وجود آيد و بدين ترتيب ، اثر تكوينى و طبيعى شيئ - كه پيدايش صورت آن در ذهن در نتيجهء احساس به آن باشد - بر شيئ ديگرى كه به آن مقرون و مشروط شده است بار شد .\r\nتبيين حقيقت وضع\r\nپس از اين مقدّمه ، به اصل مطلب - كه تبيين حقيقت وضع است - مىپردازيم :\r\nانسان در مرحلهء گسترش نياز به تفهيم و تفاهم توانست با استفاده از قانون بازتاب‌شرطىدوم از الفاظ و رموز در راه رساندن مقاصد خود به مخاطبان استفاده كند . رموز و الفاظ تشابهى با معناى مورد دلالت نداشتند ؛ لكن ، با استفاده ازقانون بازتاب‌شرطىدوم به‌وسيلهء ايجاد اقترانى مستحكم بين واقع معنا با لفظ يا رمز ، همان اثرى كه بر اثر احساس به خود معنا در ذهن به‌وجود مىآمد ( يعنى تصوّر معنا ) بر اثر احساس به لفظ يا رمز به‌وجود آمد و از اين طريق ، وضع و دلالت لفظ بر معنا پديدار شد . اقتران مستحكم لفظ و معنا :\r\n* گاه به‌وسيلهء عاملى كمّى به‌وجود مىآيد ؛ يعنى در نتيجه كثرت تكرار اقتران بين لفظ و معنا تقارن مستحكم بين آن دو به‌وجود مىآيد ؛ در اين‌صورت وضع را وضع تعينى مىناميم ؛\r\n* و گاه به‌وسيلهء عامل كيفى به‌وجود مىآيد يعنى در شرايط ويژه‌اى از نظر احوال و خصوصيات تقارنى مستحكم بين لفظ و معنا به‌وجود مىآيد كه در نتيجهء آن ، بين لفظ و معنا رابطه‌اى مستحكم در ذهن به‌وجود مىآيد ؛ كه از احساس به لفظ تصوّر معنا در ذهن پديد مىآيد ، كه در اين صورت ، وضع را وضع تعيينى مىناميم .\r\nپس در وضع تعينى ، اقتران‌اكيد بين لفظ و معنا بر مبناى عامل كمّى است و در وضع تعيينى ، اقتران‌اكيد بين لفظ و معنا بر مبناى عامل كيفى است .\r\n\r\n","description":"","footnote":"","page_name":" 141 ","page_number":141},
  {"content":"\r\n\r\nخصوصيات نظريه قرن اكيد :\r\nبنابر آنچه در توضيح نظريهء قرن‌اكيد بيان شد : اين نظريه داراى خصوصيات ذيل است :\r\n1 ) رابطهء وضعى بين لفظ و معنا كه منشأ دلالت لفظ بر معناست اگر چه ممكن است ناشى از اعتبار و جعل باشد لكن رابطه‌اى تكوينى و حقيقى است نه اعتبارى و جعلى . اين رابطه ، در حقيقت ، اقتران‌اكيد يا به تعبيرى ديگر : پيوند تكوينى مستحكمى بين لفظ و معناست كه از مشروط ساختن لفظ با معنا نشأت مىگيرد و در حقيقت مصداقى از مصاديق قانون كلّى بازتاب‌شرطى است كه قانونى طبيعى است و در روان‌شناسى شناخته شده است . آرى احيانا جعل و انشاء در پيدايش اين رابطهء تكوينى و مشروطساختن لفظ و معنا ، مىتواند مؤثّر باشد - آنچنانكه در وضع تعيينى چنين است و به همين لحاظ اين مسلك را در ضمن مسالك قائل به اعتباريت وضع ذكر كرديم ؛\r\n2 ) دلالتى كه به‌وسيلهء وضع - به معناى قرن‌اكيد - به‌وجود مىآيد دلالت تصوريه است و لذا متوقّف بر قصد و اراده گوينده نيست ، به‌همين سبب اگر لفظ به‌وسيلهء ابزارى كه داراى شعور و اراده نيست نيز صادر شود دلالت بر معناى موضوع‌له دارد ، و اين خود نشانهء صحّت مدّعاى ماست كه وضع ، منشأ دلالت تصوريه است نه دلالت تصديقيه ؛\r\n3 ) فعليت دلالت وضعى در غالب احوال متوقّف بر علم به وضع است ؛ زيرا همان‌گونه كه گفته شد دلالت وضعى ناشى از اقتران‌اكيد لفظ و معناست كه اين اقتران‌اكيد غالبا بدون علم محقّق نمىشود . آرى گاه مىشود كه اين اقتران‌اكيد از طريق تلقين به‌وجود مىآيد نظير اقترانى كه در ذهن كودك ميان لفظ « شير » و معناى آن به‌وجود مىآيد كه در اين صورت با وجود عدم علم به وضع و در اثر تلقين رابطهء اقتران‌اكيد بين لفظ و معنا در ذهن كودك پديد مىآيد « 1 » .\r\n* نقد نظريه قرن‌اكيد :\r\nآنچه بيان شد چكيدهء نظريهء قرن‌اكيد بود كه بر مبناى آن ، استاد شهيد ماهيت وضع و رابطهء دلالت وضعى بين لفظ و معنا را تبيين نموده است . اين نظريه ، با همهء جمال و جاذبه‌اى كه دارد به‌نظر مىرسد محلّ اشكالات متعددى است :\r\n* اشكال‌اوّل : اين‌نظريه ، نمىتواند حقيقت‌وضع ( يا : سبب رابطهء دلالت‌وضعى ) را تبيين كند ؛ زيرا :\r\n1 ) قرن‌اكيد آنجا كه با وضع همراه است اثر وضع است نه خود وضع ؛\r\n\r\n\r\n","description":"","footnote":"\r\n( 1 ) . بحوث فى علم الأصول 81 : 1 - 83 . .\r\n","page_name":" 142 ","page_number":142},
  {"content":"\r\n\r\n2 ) اثرى است كه در برخى موارد با وضع همراه است نه در همه جا و هميشه . بنابراين ، نمىتواند حقيقت وضع را تبيين و تفسير كند . شاهد مدّعاى ما اين است كه : بين وضع و بين قرن‌اكيد عموم و خصوص من‌وجه است . لذا :\r\n* گاه وضع وجود دارد لكن قرن‌اكيد نيست ، نظير آنجا كه واضع ، لفظى را براى معنايى اعتبار كرده ولىدرآن به‌كار نبرده است ، يا به‌كار برده لكن اقتران‌اكيد بين لفظ و معنا به‌وجود نيامده است ؛\r\n* وگاه اقتران‌اكيد بين دو شيئ ( يا بين خصوص لفظ و معنا ) به‌وجود مىآيد لكن وضعى در كار نيست ؛ نظير اقتران موجود بين الفاظ دالّ بر اصوات حيوانات يا اشياء و بين آن حيوانات و اشياء ( نظير : « بع‌بع » با گوسفند ، « قطقط » با مرغ ، « عرعر » با الاغ ، « شرشر » با ريزيش آب ) و بسيار اتفاق مىافتد كه مردم ، الفاظ جديدى از اصوات اشياء مىسازند و به‌كار مىبرند ؛ بدون آنكه در لغت براى آن معانى وضع شده باشند .\r\n* اشكال دوم : رابطه‌اى كه در اثر وضع بين لفظ و معنا به‌وجود مىآيد متوقف بر ذهن و تصوّر ذهنى نيست و لذا رابطه بين لفظ و معنا در لغت همچنان باقى است اگر چه تمام مردمى كه به آن لغت سخن مىگفته‌اند از ميان بروند و اثرى از آنان - جز آن لغت - باقى نماند . در حالى كه رابطهء قرن‌اكيد رابطه‌اى ذهنى و ميان دوصورت ذهنى لفظ و معناست و با انتفاى ذهن اين رابطه نيز طبيعتاً منتفى مىشود .\r\n* اشكال سوم : قرن‌اكيد از شؤون استعمال است و لذا بدون استعمال به‌وجود نمىآيد ؛ در حالى كه استعمال غالباً مرحلهء متأخّر از وضع و متفرّع بر وضع است ؛ زيرا بر اساس رابطه‌اى كه به‌وسيلهء وضع بين لفظ و معنا به‌وجود مىآيد استعمال لفظ در معنا صورت مىگيرد .\r\n* اشكال چهارم : بنابراين نظريه ، جعل و اعتبار - ولو موجبهء جزئيهء - منشأ رابطهء سببيت تكوينى صورت لفظ براى صورت معنا در ذهن مىگردد ؛ در حالى كه - بنابر تصريح استاد شهيد در اشكال بر ساير مبانى در تفسير وضع - جعل و اعتبار نمىتواند سبب پيدايش رابطهء سببيت تكوينى باشد .\r\n* اشكال پنجم : بنابر اينكه وضع همان قرن اكيد باشد ، با توجه به اينكه قرن اكيد بدون علم به وضع معنا معقول نيست دور لازم مىآيد ؛ زيرا از يك سو تحقق قرن اكيد متوقف بر علم به قرن اكيد است ، و از سوى ديگر علم به قرن اكيد متوقف بر تحقق قرن اكيد است . اگر چه در پاسخ اين اشكال مىتوان گفت كه رابطهء قرن اكيد مىتواند بوسيلهء تلقين بوجود آيد ، سپس علم به آن تعلق مىگيرد كه در اين صورت دور منتفى است . لكن اين\r\n\r\n","description":"","footnote":"","page_name":" 143 ","page_number":143},
  {"content":"\r\n\r\nپاسخ با تصريح استاد شهيد به اينكه قرن اكيد غالباً متوقف بر علم به وضع است ناسازگار است .\r\n\r\n","description":"","footnote":"","page_name":" 144 ","page_number":144},
  {"content":"\r\n\r\n\r\n* [ 5 
  ] : نظريه حكايت اعتبارى ( نظريه مختار ) :\r\nاين مسلك ، مختار ما در تفسير حقيقت وضع است كه توضيح آن نيازمند چند مقدّمه است :\r\n* مقدمه اوّل : ذهن آدمى قدرت خلق ابتدايى مفاهيم و صور ندارد ، بلكه با تصرّف در صور و مفاهيمى كه از طريق حواس براى وى حاصل گرديده ، مفاهيم و معانى جديدى ابداع مىكند . عمده تصرّفاتى كه ذهن به‌وسيلهء آنها به خلق مفاهيم و صور جديد دست مىزند ، عبارت‌اند از : « تجريد و تعميم » و « تجزيه و تركيب » . ذهن از طريق تجريد و تعميم به كلّيات و از طريق تجزيه و تركيب به مفاهيم اعتبارى دست مىيابد . مثلًا : با تجزيهء صورت ذهنى « كوه سنگى » و « سنگ طلا » به مادّه و صورت ، مادّهء سنگ طلا را با صورت كوه سنگى ، تركيب كرده و به‌وسيلهء اين تركيب مفهوم اعتبارى « كوه طلا » را به‌وجود مىآورد .\r\n* مقدمه دوم : همان‌گونه كه ذهن قدرت تجزيهء صورت ذهنى به ماده و صورت دارد و سپس با تركيب ماده‌اى با صورتى ديگر مفهوم اعتبارى جديدى مىآفريند ، با تجزيهء صورت ذهنى به صفت و ذات يا عارض و معروض سپس اسناد صفت يك ذات به ذاتى ديگر و تركيب آن دو با يكديگر به ابداع مفهوم جديد مىپردازد . مثلًا وقتى گفته مىشود : « اين بيان ، روان است » يا « آن مطلب ، روشن » است . در اينجا وصف « روانى » نسبت به « بيان » و « روشنى » نسبت به « مطلب » داده شده و بدين وسيله يك تركيب اعتبارى جديد به‌وجود آمده است . ذهن « آب روان » را مىشناسد و تصويرى از « روانى آب » در ذهن دارد و نيز « روشنايى خورشيد » را مىشناسد و تصويرى از آن نزد خود دارد ، ذهن هر يك از اين دو تصوير مركب را تجزيه مىكند و روانى را از آب و روشنى را از خورشيد تجزيه مىكند سپس وصف « روانى » را به ذاتى ديگر كه « بيان » است و وصف « روشنى » را به ذاتى ديگر كه « مطلب » است نسبت مىدهد و در نتيجه اين تركيب دو مفهوم جديد به‌دست مىآيد يكى « بيان روان » و ديگرى « مطلب روشن » . اين نوع تجزيه و تركيب در ميان افراد بشر به فراوانى انجام مىگيرد و مبناى بسيارى از اسنادهاى مجازى همين نوع تجزيه و تركيب است .\r\n\r\n","description":"","footnote":"","page_name":" 145 ","page_number":145},
  {"content":"\r\n\r\n* مقدمه سوم : بشر اعتبارات قانونى فراوانى دارد كه با استفاده از همين قدرت تجزيه و تركيب ذهن و با استفاده از روش تجزيهء وصف از ذات و تركيب آن با ذاتى ديگر آنها را به‌وجود مىآورد . مثلًا مفهوم مالكيت ، يا سلطنت و فرمانروايى را ذهن با همين روش اعتبار مىكند . به اين ترتيب كه ذهن ابتدا ميان نفس خود و فعل خود رابطه‌اى احساس مىكند و آن : رابطهء « در اختيار بودن » است ، از اين رابطه ، مفهومى در ذهن پديد مىگردد كه مفهوم « در اختيار بودن فعل براى نفس » است . سپس هنگامىكه انسان خود را ناگزير از انتفاع و بهره‌گيرى از اشياء گوناگون يافت و براى جلوگيرى از مزاحمت ديگران خود را نيازمند به اعتبار مالكيت يافت همان مفهوم « در اختيار بودن فعل براى نفس » كه حقيقت مفهوم مالكيت است را از فعل خود تجزيه كرده و به اشياء خارجى كه تحت تصرف و اختيار او قرار گرفته‌اند نسبت مىدهد و با اين تركيب مفهوم مالكيت اشياء خارجى در ذهن بشر به‌وجود مىآيد .\r\nمفهوم سلطنت و فرمانروايى نيز از همين قبيل است ، انسان از نسبتى كه بين نفس خود با قوى و اعضاى پيكر خود برقرار مىبيند كه همان نسبت فرماندهى و فرمانبرى است مفهوم سلطنت و فرمانروايى را انتزاع كرده و بدين ترتيب مفهوم فرمانروايى و سلطنت در ذهن آدمى نقش مىبندد . سپس با تعامل با ديگر افراد جامعه وقتى كسى در موقعيتى قرار مىگيرد كه فرمانروا و ديگران فرمانبر او باشند ، آن مفهوم فرماندهى و فرمانبرى را از نفس و اعضاء تجزيه كرده و با شخص فرمانروا و فرمانبران خارجى تركيب نموده و بدين ترتيب مفهوم اجتماعى سلطنت و نيز مفهوم حاكم يا سلطان و فرمانروا از يك‌سو و مفهوم اجتماعى فرمانبر و تحت فرمان از سويى ديگر اعتبار مىشود .\r\n* مقدمه‌چهارم : حالات و افعال نفسانى ، همگى تحت سلطهء نفس قرار دارند و نفس قدرت تصرف در آنها را دارد . حكايت صور ذهنيه از حقايق خارجى نيز از حالت‌ها و پديده‌هاى نفسانى است كه برون از سلطهء نفس آدمى نيست . با توجه به اين حقيقت ، نفس اين قدرت را دارد كه نظر حكايتى كه صورت ذهنى از حقيقت خارجى دارد براى لفظ بوجود آورد و در لفظ همان خاصيت حكايت از خارج را به همان نحو كه در صورت ذهنيهء حاكى از خارج وجود دارد بيافريند .\r\nبنابراين ، با عمل و ارادهء نفس است كه صورت برون‌نما مىشود . اين نفس است كه صورت را برون‌نما مىكند و به آن ، خصلت حكايت از خارج مىدهد ؛ لذا نفس ، مىتواند\r\n\r\n","description":"","footnote":"","page_name":" 146 ","page_number":146},
  {"content":"\r\n\r\nهمين خاصّيت حكايتى را - كه به صورت معنا داده است - نظيرش را به صورت لفظ بدهد و بدين ترتيب ، حكايت صورت معنا را از واقع معنا به صورت لفظ بدهد .\r\nتبيين نظريه حكايت اعتبارى :\r\nاكنون پس از اين چهار مقدّمه به‌تبيين نظريهء حكايت‌اعتبارى در تفسير حقيقت‌وضع مىپردازيم :\r\nبنابر آنچه در مقدّمهء اوّل گفته شد نفس با تجريد و تعميم ، صور كليات را و با تجزيه و تركيب مفاهيم اعتباريه را مىسازد و بنابر آنچه در مقدّمهءدوم گفته شد تجزيه و تركيب شامل صفات و ذوات متصف به آنها مىشود و گفتيم كه حكايت از خارج صفتى است از صفات صورت ذهنيه كه مىتواند از يك صورت‌ذهنيه اقتباس شود و به صورت‌ذهنيه ديگرى داده شود و در مقدّمهء سوم توضيح داده شد كه عمل تجزيه و تركيب ذهنى شامل احوال نفسانى نظير قدرت نفس در تصرف در قوى و اعضا مىشود كه نفس از اين حالت نفسانى مفهوم مالكيت را مىسازد و سپس مفهوم مالكيت را از اين حالت نفسانى تجزيه كرده و به رابطه خود با اشياء خارجى كه در حوزه تصرف او قرار مىگيرند نسبت مىدهد . و در مقدمه چهارم توضيح داده شد كه حكايت صورت ذهنيه از حقيقت خارجى معنا ، عملى است كه در اختيار نفس و تحت سلطهء نفس قرار دارد و نفس مىتواند نظير آن را به صورت لفظ بدهد .\r\nاكنون با توجه به اين چهار مقدّمه مىگوييم : حقيقت‌وضع اعتبارى است ذهنى كه ذهن به‌وسيلهء آن خاصّيت حكايتى را كه به صورت معنا داده است به لفظ مىدهد و صورت لفظ را همچون صورت معنا حاكى از معناى خارجى اعتبار مىكند و بدين ترتيب حاكى جديدى از خارج در كنار صورت معنا پديدار مىگردد كه همچون صورت ذهنى معنا ، از حقيقت خارجى معنا ، حكايت مىكند .\r\nاين حكايت ، اگرچه يك وصف‌تكوينى است ؛ لكن ، يك وصف‌تكوينىذهنى است و در ا ختيار نفس و ذهن است ؛ و لذا ، نفس مىتواند ، همين حكايت را به لفظ بدهد و انگيزهء نفس از اين كار ، افادهء آن معنا به مخاطبين با ابزارى رسا و انعطاف‌پذير و كم‌هزينه و بىرنج و زحمت است .\r\nدر تبيين جريان وضع لفظ براى معنا بنابر اين نظريه مىتوان چنين گفت : ذهن حكايتى از حقيقت خارجى را در درون خود به علم حضورى دارد كه با احساس و التفات انسان به آن به علم حصولى تبديل مىشود . هنگامى كه انسان نياز به تفهيم و تفاهم\r\n\r\n","description":"","footnote":"","page_name":" 147 ","page_number":147},
  {"content":"\r\n\r\nرا احساس مىكند بهترين راه را در اين مىيابد كه الفاظ را به عنوان حاكى از حقايق خارجى به كار گيرد و لذا بطور ارتكازى بهترين راه را براى تفهيم و تفاهم كه حاكى قرار دادن لفظ از حقيقت خارجى است برمىگزيند و لهذا اين حكايت از خارج را براى لفظ اعتبار مىكند سپس با استعمال لفظ به عنوان حاكى از معناى خارجى به اين حكايت عينيت خارجى مىبخشد و حكايت حقيقى لفظ از معناى خارجى صورت تحقق مىپذيرد ، سپس با كثرت استعمال اين حكايت تبديل به مهارت مىشود .\r\nدر اينجا اشاره به اين نكته لازم است كه در جريان اعتبار حكايت از خارج براى لفظ ، صورت ذهنى معنا به عنوان واسطه اى جهت لحاظ خارج به كار گرفته مىشود و ذهن به وسيله ى صورت معناى خارجى ، معناى خارجى را مىبيند و خاصيت حكايت از معناى خارجى را براى لفظ اعتبار مىكند .\r\nو بدين ترتيب ، پاسخ شبهه‌اى داده مىشود كه مىگويد : حكايت صورت معنا از واقعيت خارجى معنا يك وصف تكوينى خارجى است و اعتبار نمىتواند يك حقيقت مربوط به عالم خارج بسازد زيرا محدودهء تصرفات اعتبارى ذهن عالم اعتبار است نه عالم واقع ، پاسخ اين است كه حكايت صورت معنا از حقيقت خارجى معنا يك خاصّيت ذهنى است كه در حوزهء نفس و به‌وسيلهء ذهن انجام مىگيرد و لذا ذهن مىتواند اين وصف خارجى و تكوينى را از شيئ به عاريت گرفته و براى شيئ ديگر اعتبار كند . اين اعتبار همان است كه ما از آن به « وضع » تعبير مىكنيم و اصولا معناى « وضع » در اينجا اعتبار است نه قراردادن چيزى بر چيزى آنچنانكه در كلمات برخى اعلام آمده بود .\r\nپس از اينكه اين اعتبار تحقق مىيابد استعمال لفظ در معنا به عنوان حكايت از معنا ، اين حكايت را به حكايت حقيقى تبديل مىكند . اين استعمال بدون آن حكايت اعتبارى نمىتواند به لفظ حكايت حقيقى ببخشد « 1 » و لذا ، با مجرّد استعمال لفظ در معنا ، ذهن سامع از لفظ به معنا منتقل نمىشود بلكه نياز به التفات سامع به اين اعتبار دارد و به‌همين دليل ، كسى كه تازه با لغتى آشنا شده و معناى لفظى را آموخته به‌طور خودكار و سريع از شنيدن لفظ منتقل به معنا نمىشود ؛ بلكه نياز به التفات و تامل دارد تا بتواند لفظ را حاكى از معنا ببيند . بنابر اين ، استعمال لفظ در معنا ، « اعتبار حكايت لفظ از معنا » را به « حكايت حقيقى »\r\n\r\n\r\n","description":"","footnote":"\r\n( 1 ) . در موارد استعمال لفظ با قرينه در معنا اگر حكايتى در لفظ بوجود مىآيد به كمك قرينه است كه در مرحل سابق به كمك اعتبار ، وصف حكايت از خارج را يافته است . .\r\n","page_name":" 148 ","page_number":148},
  {"content":"\r\n\r\nتبديل مىكند . پس از آنكه استعمال لفظ در معنا تكرار شد يعنى ذهن لفظ را به‌طور مكرّر به عنوان حاكى معنا به‌كار برد ، ذهن عادت كرده و در عمل حكايت ، مهارت پيدا مىكند و در نتيجهء اين مهارت ، به مجرّد شنيدن لفظ ، آن را حاكى از معنا مىبيند و بدين ترتيب : وصف حكايت از معناىخارجى - كه پيش از وضع ، مخصوص صورت ذهنى معنا بود - به لفظ نيز سرايت كرده و وصف مشترك صورت لفظ و صورت معنا مىشود .\r\nپس از آنكه ذهن مهارت لازم را در حكايت لفظ از معناى خارج به‌دست آورد انتقال از لفظ به معنا بدون هيچ نوع اعمال مؤونه تامل و التفات خاصى صورت مىگيرد و لذا در هنگامىكه متكلّم به سرعت جملاتى را پى در پى بيان كند ذهن به سرعت از الفاظ به معنا مىرسد ؛ در حالىكه در ابتداى يادگيرى زبان ، ذهن نوآموز نيازمند كمى تأمّل و التفات است و در صورت تكلم سريع متكلّم نمىتواند همپاى شتاب متكلّم در به‌كارگيرى الفاظ به معانى لازمه منتقل شود ؛ با آنكه معانى الفاظ را مىداند و در صورت سماع آنها به‌صورت شمرده و با تأنى به معناى آنها پى مىبرد .\r\nنقشى كه قرن‌اكيد لفظ و معنا در دلالت لفظ بر معنا ايفا مىكند ، چيزى جز ايجاد اين مهارت‌ذهنى در اعمال حكايت لفظ از معنا نيست . نه ايجاد اصل رابطهءوضعى بين لفظ و معنا . و به‌همين دليل در برخى موارد با آنكه قرن‌اكيد وجود ندارد رابطهءوضعى وجود دارد نظير آنجا كه واضع - مثلًا فرهنگستان زبان - لفظى را براى معنايى وضع كند و اعلام كند . در اينجا پيش از آنكه ذهن مردم با معناى جديد لفظ آشنا شود ، قرن‌اكيد وجود ندارد ؛ لكن ، رابطهءوضعى بين لفظ و معنا وجود دارد و در لغات منقرضه نيز كه همه اهل آن نابود و منقرض شده‌اند ، قرن‌اكيد ، سالبه به‌انتفاىموضوع است . لكن ، رابطهءوضعى بين لفظ و معنا منتفى نشده و به‌همين سبب ، زبان‌شناسان باستانى مىتوانند با استفاده از رابطهء وضعى بين الفاظ و معانى به معانى و مفاهيم آن الفاظ ، دست يابند .\r\nبنابر آنچه گفته شد ، رابطهء دلالت وضعى بين لفظ و معنا به‌طور متعارف ، سه مرحله را طى مىكند :\r\n* مرحله اوّل : مرحلهء « اعتبار حكايت لفظ از معنا » است كه با طريقى كه در بيان گذشته توضيح داده شد ؛ حاصل مىشود . اين اعتبار ، گاه فردى است و گاه اجتماعى . آنجا كه اعتبار فردى است ، اعتبار نياز به ظرف زمانى ممتد ندارد ؛ بلكه ممكن است به‌طور دفعى انجام گيرد . لكن ، آنجا كه اعتبار دسته جمعى است ، نياز به پذيرش ذهن جمعى دارد كه\r\n\r\n","description":"","footnote":"","page_name":" 149 ","page_number":149},
  {"content":"\r\n\r\nپذيرش ذهن جمعى ، در صورتى حاصل مىشود كه جمع كثيرى از مردم ، اعتبار را بپذيرند و بر آن ترتيب اثر دهنديعنى لفظ را به عنوان حكايت از معنا در معنا به كار برند و اين پذيرش جمعى ، نياز به مرور زمان دارد . در آنجا كه اعتبار فردى است و نتيجتا دفعى است وضع تعيينى است و آنجا كه اعتبار دسته جمعى و نتيجتا زمان بر است وضع تعينى است .\r\n* مرحله‌دوم : مرحلهء « تأثير اعتبار حكايت » در برقرارى رابطهء حكايت حقيقى بين لفظ و معناست كه به‌وسيلهء استعمال انجام مىگيرد . . ذهن بشر خلاق و آفريننده است و مىتواند با ارادهء نقل خاصّيت حكايت از صورت معنا به صورت لفظ ، اين خاصّيت را حقيقتاً در صورت لفظ به‌وجود آورد ؛ لكن ، در به دو امر اين انتقال خاصّيت نياز به التفات و اراده انتقال اين اثر و اعمال مؤنه استعمال دارد ، پس از آنكه ذهن تمرين كرد و اين خاصّيت حكايت را بارها به‌وسيلهء استعمال تجربه كرد مهارت پيدا مىكند به‌گونه‌اى كه بدون نياز به تأمل و سنجش اثر حكايت از معنا به لفظ منتقل مىشود . انتقال اين حكايت‌حقيقى از ذهن‌متكلّم به ذهن‌سامع - چه كودك و چه بزرگ - به‌وسيلهء تقليد انجام مىگيرد . وقتى كه سامع بوسيله ى استعمال دانست و ملتفت شد كه لفظ معينى حاكى از معناى معينى است ؛ ذهن او به تقليد از متكلّم حكايت لفظ را از معناى معين مىپذيرد . يعنى : ذهن سامع ، لباس حكايت‌حقيقى بين صورت‌ذهنىمعنا و واقع خارجى را بر صورت لفظ نسبت به معنا مىپوشاند و آن را حاكى از معناى خارجى مىبيند .\r\nدر اين مرحله ، انتقال ذهن‌سامع از لفظ به معنا ، نتيجهء تقليد طبيعى است و متوقّف بر التفات سامع به حاكىبودن لفظ از معناست كه به‌وسيلهء استعمال صورت مىگيرد .\r\nدر اينجا اگر سؤال شود : اعتبار حكايت لفظ از معنا چگونه مىتواند حالت حكايت حقيقى لفظ را از معنا ، در لفظ به‌وجود آورد ؟ در پاسخ بايد گفته شود : ملاك اين انتقال اثر ، ذهن است يعنى اگر در ذهن انگيزه واقعى به‌وجود آمد كه اثر يك صورت‌ذهنى را به يك صورت‌ذهنى ديگر منتقل كند مىتواند و نيز در آنجا كه همراه با اقتران مكرّر يك صورت با صورت ديگر اثر يك صورت به صورت ديگر منتقل مىشود اگر ارادهء ذهن در كار نباشد اثر منتقل نمىشود .\r\nهنگامى كه واضع پس از اعتبار حكايت ، ارادهء انتقال اثر حكايت از صورت معنا به صورت لفظ مىكند و لفظ را به عنوان حاكى از معناى واقعى در آن معنا به كار مىبرد خاصيت حكايت درلفظ بوجود مىآيد ، و لفظ نيز چون صورت معنا حاكى از واقع معنا\r\n\r\n","description":"","footnote":"","page_name":" 150 ","page_number":150},
  {"content":"\r\n\r\nمىشود . هنگامى كه سامع ملتفت به اعتبار متكلّم و حاكى قرار دادن لفظ از معنا توسّط او شد ذهن سامع نيز به تقليد طبيعى از متكلّم همين كار را انجام مىدهد ، و اثر حكايتى صورت معنا را به صورت لفظ مىدهد و صورت لفظ براى سامع نيز خاصّيت حكايت از معناى خارجى مىيابد . حكايت لفظ از معنا در به دو امر نياز به التفات به اعتبار دارد تا ذهن حكايت لفظ از معنا را در هر نوبت از استعمال اراده كند ؛ لكن پس از آنكه ذهن به‌طور مكرّر اين عمل را انجام داد مهارت در انجام اين عمل براى او حاصل مىشود ، و در نتيجه به‌طور خودكار و بدون نياز به اعمال مؤونه و التفات ، لفظ را حاكى از معنا قرار داده و در نتيجه ، لفظ به‌طور مداوم براى ذهن كار حكايت را انجام خواهد داد .\r\nدر اينجا اشاره به اين نكته لازم است كه : التفات سامع به اعتبار حكايت لفظ از معنا ، يك التفات خودكار و ارتكازى و سريعى است كه در نتيجهء استعمال متكلم لفظ را در معنا در ذهن‌سامع صورت مىگيرد . اين التفات ، عمل ساده و بسيطى است كه اذهان كودكان و نوآموزان لغت نيز به آن مىپردازد .\r\n* مرحله سوم : از آنچه در پاسخ پرسش فوق گفتيم ، مرحلهءسوم حكايت لفظ از معنا ( يا : مرحلهءسوم رابطهء دلالت وضعى بين لفظ و معنا ) روشن شد . مرحلهءسوم : مرحلهء مهارت ذهن در اعمال حكايت لفظ از معناى خارجى است . پس از آنكه در مرحلهء اوّل ، اعتبار حكايت لفظ از معنا به‌وجود آمد ؛ در مرحلهءدوم با به كار گيرى لفظ به عنوان حاكى ، حكايت‌حقيقى - كه اثر آن اعتبار است - به‌وجود مىآيد . يعنى : با به‌كارگيرى لفظ به عنوان حاكى از معنا حكايت حقيقى لفظ از معنا بوجود مىآيد . در اين مرحله براى اينكه لفظ حكايت از معنا داشته باشد نياز به التفات به حكايت لفظ از معنا وجود دارد . در مرحلهءسوم - كه مرحلهء مهارت ذهن است - ذهن ، به‌وسيلهء تمرين بسيار در اعمال حكايت صورت لفظ از معنا ، به‌تدريج ، بدون نياز به التفات به اعتبار حكايت ، لفظ را حاكى از معنا مىبيند و ارادهء حكايت لفظ از معنا براى ذهن به مجرّد حضور صورت لفظ ، حاصل مىشود .\r\nدر اينجاست كه قرن‌اكيد ، نقش دارد . قرن‌اكيد ، موجب مهارت ذهن در اعمال حكايت صورت لفظ از معنا مىشود ، به‌طورى كه به مجرّد سماع لفظ و حضور صورت لفظ در ذهن ، ارادهء حكايت لفظ از معنا براى ذهن حاصل شده و لفظ از معنا حكايت مىكند .\r\n\r\n","description":"","footnote":"","page_name":" 151 ","page_number":151},
  {"content":"\r\n\r\nاين مراحل سه‌گانه در طفل ، به‌وسيلهء تقليد ، به سرعت انجام مىگيرد و در افراد بزرگسال ، هرچه قوهء تقليد آنها قوىتر باشد ؛ مراحل يادگيرى زبان در آنها سريع‌تر خواهد بود .\r\n* نتايج نظريه اعتبار حكايت :\r\nنتايجى كه بر نظريهء اعتبار حكايت لفظ از معنا بار مىشودعبارت‌اند از :\r\n* نتيجه اوّل :\r\nاشكالاتى را كه بر نظريهء قرن‌اكيد متوجّه دانستيم بر طرف مىشوند :\r\n* اشكال اوّل : اين بود كه قرن‌اكيد اثر وضع است نه خود وضع و اينكه گاه قرن‌اكيد هست وضع نيست و گاه وضع هست قرن‌اكيد نيست . بنابر نظريهء حكايت اعتبارى لفظ از معنا ، قرن‌اكيد - كه همان تمرين و سپس مهارت ذهنى در اعتبار حكايت لفظ از معناست - طبيعتاً بعد از وضع به‌وجود مىآيد . بنابراين ، مشكل متأخّربودن قرن‌اكيد از وضع ، بدين وسيله ، حل مىشود و نيز مشكل نسبت عموم من‌وجه بين وضع و قرن‌اكيد ، بدين ترتيب حل مىشود ؛ زيرا ديگر قرن‌اكيد ، عين حقيقت وضع نيست ؛ بلكه وسيلهء تمرين و مهارت ذهنى در اعمال حكايت لفظ از معناست . بنابراين ، در آنجا كه وضع هست و قرن‌اكيد نيست ، مهارت ذهن در اعمال حكايت لفظ از معنا به‌وجود نيامده است ؛ اگرچه رابطهء وضعى لفظ با معنا برقرار است . و لذا با استعمال لفظ در معنا و التفات سامع به اعتبارحكايت لفظ از معنا ( علم و التفات به وضع ) ذهن سامع از لفظ به معنا منتقل مىگردد و دلالت حاصل مىشود ؛ اگرچه قرن‌اكيد نيست .\r\nو در آنجا كه قرن‌اكيد هست وضع نيست تكرار اقتران دو صورت از معنا وجود دارد ( نظير اقتران صورت لفظ بع‌بع با صورت گوسفند در ذهن ) . لكن ، اعتبار حكايت لفظ از آن معنا به‌وجود نيامده است ، به‌همين سبب علىرغم اقتران‌اكيد و تداعى معانى دلالت وضعى وجود ندارد .\r\n* اشكال دوم : اينكه رابطه بين لفظ و معنا متوقّف بر وجود ذهن و قرن‌اكيد ذهنى نيست و لذا علىرغم انقراض اهل‌لغت دلالت الفاظ بر معانى منتفى نمىگردد . اين اشكال نيز بنابر نظريهء حكايت‌اعتبارى ، حل مىشود ؛ زيرا بنابر اين نظريه ، با انقراض اهل‌زبان ، اعتبار حكايتى كه به‌وسيلهء معتبران نخستين به‌وجود آمد در عالم اعتبار همچنان باقى است و لذا با التفات به آن ، دلالت حاصل مىشود ؛ اگرچه متكلمان به آن لغت منقرض شده باشند .\r\n\r\n","description":"","footnote":"","page_name":" 152 ","page_number":152},
  {"content":"\r\n\r\n* اشكال سوم : كه قرن‌اكيد از شؤون استعمال است كه متأخر از وضع است ، پس نمىتواند حقيقت وضع را تفسير كند . اين مشكل نيز با توجه به آنچه گفتيم حل مىشود ؛ زيرا قرن‌اكيد را وسيله‌اى براى تمرين سرعت حكايت لفظ از معنا دانستيم ؛ نه عين حقيقت وضع . بنابراين ، خود وضع نيازى به قرن‌اكيد ندارد ؛ لكن ، در مرحلهء كسب مهارت ذهنى كه از شؤون استعمال است قرن‌اكيد - با سبب كمّى يا كيفى - حاصل مىشود .\r\n* اشكال چهارم : كه اعتبار منشأ پيدايش سببيت تكوينى بين صورت لفظ و صورت معنا نمىشود نيز بر طرف مىشود زيرا اعتبار حكايت ، استعمال را بدنبال دارد كه حكايت تكوينى - كه منشأ سببيت تكوينى تصور لفظ براى تصور معناست - نتيجه اين استعمال است كه خود عملى تكوينى است .\r\n* اشكال پنجم : نيز كه اشكال دور است بر طرف مىشود زيرا وضع و اعتبار حكايت لفظ از معنا هيچ گونه توقفى بر حكايت تكوينى لفظ از معنا ندارد . و آنجا كه در وضع تعيّنى حكايت حقيقى مقدم بر اعتبار حكايت مىشود نيز حكايت حقيقى متوقف بر اعتبار حكايت در مرحلهء سابق نيست .\r\n* نتيجه‌دوم :\r\nآنچه با وضع و اعتبار به‌وجود مىآيد دلالت تصوّرى است نه دلالت تصديقى - و از اين نظر نتيجه نظريهء اعتبار حكايت با نتيجهء نظريهء قرن‌اكيد يكى است - زيرا اعتبار حكايت لفظ از معنا ، پس از استعمال حكايت واقعى لفظ را از معنا نتيجه مىدهد و اين حكايت متوقف بر ارادهء متكلّم يا قصد اخطار و تفهيم او نيست ، لذا حكايت لفظ از معنا ملازمتى با قصد و ارادهء متكلّم ندارد تا بر آن دلالت كند . همان‌گونه كه تصوّر ناشى از احساس به معنا به‌طور قهرى و طبيعى از ذات خارجى معنا حكايت مىكند ، تصوّر لفظ نيز پس از اعتبار و حكايت و استعمال - به‌طور قهرى و طبيعى - از ذات خارجى معنا ، حكايت مىكند .\r\n* نتيجه‌سوم :\r\nتلازم بين تصوّر لفظ و تصوّر معنا ، يا سببيت تصوّر لفظ براى تصوّر معنا ، نتيجهء حكايت لفظ از واقع خارجى معناست ؛ نه بالعكس - آنچنانكه در نظريهء قرن‌اكيد مطرح بود - . در نظريهء قرن‌اكيد در نتيجهء اقتران‌اكيد بين صورت لفظ و صورت معنا ، لفظ\r\n\r\n","description":"","footnote":"","page_name":" 153 ","page_number":153},
  {"content":"\r\n\r\nمىتوانست از مصداق خارجى معنا حكايت كند و لذا حكايت لفظ از واقع معنا دنبالهء تلازم بين صورت لفظ و صورت معنا بود . درحالىكه در اين نظريه ، مطلب ، عكس آن‌است . زيرا استعمال لفظ ، در نتيجهء اعتبار حكايت از واقع خارجى معنا ، موجب پيدايش صورت معنا در ذهن مىشود و در حقيقت ، در نتيجهء اعتبار حكايت ( يا : وضع ) لفظ ، جاى واقع خارجى معنا مىنشيند و همان‌گونه كه احساس به واقع خارجى معنا موجب پيدايش صورت معنا در ذهن مىشود ؛ احساس به لفظ نيز همين نتيجه را مىدهد لذا در اين فرض متلازم بين صورت لفظ و صورت معنا نتيجهء حكايت لفظ از معناى خارجى است .\r\n* نتيجه‌چهارم :\r\nبنابر آنچه در نتيجهءسوم گفتيم راز انتقال آثار ذهنى و نفسانى مترتب بر واقع خارجى ، بر لفظ معلوم مىشود . يكى از نتايج وضع لفظ براى معنا اين است كه آثار طبيعى نفسانى مترتّب بر واقع خارجى معنا به لفظ منتقل مىشود . مثلًا : اگر واقع خارجى معنا ، مورد عشق و محبّت است ؛ لفظى كه براى آن معنا وضع مىشود نيز ، محبوب و معشوق خواهد شد و عكس آن نيز به‌همين منوال است . يعنى : نفرت از واقع خارجى معنا موجب نفرت از لفظ موضوع بر آن مىشود . ساير آثار نفسانى مترتّب بر معنا نيز به‌همين نحو است مثلًا اگر موجودى موجب خوف و ترس است لفظ موضوع بر آن نيز همين خاصّيت را مىيابد و اگر موجب آرامش و امن است لفظ آن نيز همين خاصّيت را خواهد داشت . قال‌تعالى : أَلَا بِذِكْرِ اللهِ تَطْمَئِنُّ الْقُلُوبُ « 1 » و قال‌تعالى : وَإِذَا ذُكِرَ اللهُ وَحْدَهُ اشْمَأَزَّتْ قُلُوبُ الَّذِينَ لَا يُؤْمِنُونَ بِالْآخِرَةِ وَإِذَا ذُكِرَ الَّذِينَ مِن دُونِهِ إِذَا هُمْ يَسْتَبْشِرُونَ « 2 » . راز انتقال آثار نفسانى واقع معانى ، به الفاظ ، همين حكايت الفاظ از معانى است ؛ كه نتيجهء اعتبار وضعى است . بلكه مىتوان گفت : يكى از دلائل صحت نظريهء اعتبار حكايت و عدم صحت نظريهء قرن‌اكيد همين حقيقت است ؛ زيرا صرف قرن‌اكيد موجب انتقال آثار معنا به لفظ نمىشود ؛ بلكه تنها ، موجب اقتران و تلازم دو صورت در ذهن مىگردد ؛ در حالىكه آنچه وجداناً محسوس و معلوم است : انتقال آثار نفسانى معنا ، به لفظ است .\r\nعلاوه بر اين - در بسيارى موارد اقتران‌اكيد - صورت لفظ با تصوّر شيئ و تصوّر ضدّ يا نقيض آن شيئ همراه است مثلًا تصوّر لفظ خداى واحد همان‌گونه كه با تصوّر مفهوم\r\n\r\n\r\n","description":"","footnote":"\r\n( 1 ) . سور رعد : 28 .\r\n( 2 ) . سور زمر : 45 . .\r\n","page_name":" 154 ","page_number":154},
  {"content":"\r\n\r\nخدا مقترن است با تصوّر شريك منفى نيز اقتران دارد ؛ لكن ، تصوّر لفظ « خداى واحد » ، دو اثر نفسانى متضاد به‌همراه دارد : يكى : عشق و ديگرى : نفرت . عشق ، نسبت به خدا و نفرت ، نسبت به شريك ما دون خدا ؛ در حالىكه اقتران لفظ به هر دو معنا ، به يك نحو است و لازم اقترن هر دو ضد با لفظ خداى واحد پيدايش دو احساس متضاد نسبت به لفظ واحد است ، لكن بر مبناى نظريهء حكايت ، حاكى از معناى محبوب لفظ مقدس « خدا » يا « الله » است و حاكى از معناى مبغوض لفظ ديگرى نظير شريك يا هر لفظ ديگرى است كه از آن معنا حكايت كند .\r\n* نتيجه‌پنجم :\r\nدر گذشته اشاره كرديم كه اعتبار حكايت لفظ از واقع معنا ابتدا توسط واضع انجام مىگيرد و سپس واضع ، لفظ را با همين حيثيت ( حيث حكايت از واقع معنا ) به‌كار مىبرد . سامع به تقليد از متكلّم همين اعتبارحكايت لفظ از معنا را مىپذيرد و در نتيجهء پذيرش آن ، خاصّيت حكايت لفظ از معنا در ذهن سامع نيز به‌وجود مىآيد . به‌وسيلهء پذيرش تقليدى حكايت - كه نتيجهء تقليد سامع از متكلّم است - كودك زبان را مىآموزد . بنابراين اساس آموزش زبان در كودك « تقليد » است و « تقليد » : پذيرش عملى حكايت لفظ از معناست .\r\nتوضيح اينكه : هنگامىكه متكلّم لفظى را به عنوان حكايت از معنا به‌كار مىبرد ؛ بدون آنكه سامع با معناى لفظ آشنا باشد در اينجا لفظ براى سامع حكايت از معنا ندارد ؛ لكن اگر متكلّم وسيله‌اى به‌كار برد كه حكايت لفظ را از معناى معينى مىرساند سامع لفظ را حاكى از معنا مىبيند و در نتيجه ذهن سامع خاصّيت حكايت از معنا را به لفظ مىدهد . در اينجا نوعى تقليد به‌كار رفته است ، يعنى ذهن سامع به تقليد از ذهن متكلّم لفظ را حاكى از معنا قرار مىدهد و به لفظ خاصّيت حكايت از معنا مىبخشد . يادگيرى زبان توسط كودك با همين مكانيزم صورت مىگيرد . ذهن كودك به تقليد از ديگران لفظ را حاكى از معنا مىبيند و خاصّيت حكايت از معنا را به لفظ مىدهد ، مكانيزم اصلى يادگيرى زبان به‌وسيلهء كودك همين تقليد ذهنى است ، تقليد ذهن‌كودك در حاكىكردن لفظ از معنا . البته تقليد ذهن كودك در حكايت لفظ از معنا نياز به محرك ذهن دارد . در اينجا نياز به عاملى است كه ذهن را تحريك كند تا اين عمل تقليد را انجام دهد ( يعنى : عمل حاكىنمودن لفظ از معنا به تقليد از ذهن ديگران ) .\r\n\r\n","description":"","footnote":"","page_name":" 155 ","page_number":155},
  {"content":"\r\n\r\nاين تحريك ، با شيوه‌هاى آموزش زبان صورت مىگيرد . مثلًا معلّم زبان يا مادر ، سيب را به كودك نشان مىدهد و مىگويد : « سيب » . كودك ، از اين رفتار حاكىبودن لفظ سيب را از معناى سيب در نزد معلّم يا مادر مىفهمد وقتى كودك حاكىبودن لفظ سيب از معناى سيب را نزد معلّم يا مادر دانست ذهن كودك به فعاليت مىپردازد و به تقليد از آنچه از مادر و معلّم فرا گرفت لفظ سيب را حاكى از معناى سيب قرار مىدهد و بدينوسيله لفظ سيب در ذهن كودك حاكى از معناى سيب مىشود .\r\n* نتيجه‌ششم :\r\nاعتبار حكايت لفظ از معنا در بسيارى مواقع مقدم بر حكايت حقيقى لفظ از معناست ؛ نظير آنجايى كه واضع لفظ را براى معنايى اعتبار مىكند سپس اين اعتبار به سبب استعمال به حكايت حقيقى لفظ از معنا تبديل مىشود ، چنان كه در تبيين مراحل اعتبار حكايت لفظ از معنا بيان كرديم .\r\nلكن ، در برخى مواقع حكايت حقيقى لفظ از معنا مقدم بر اعتبار حكايت لفظ از معنا مىشود ، نظير آنجايى كه لفظى به‌وسيلهء قرينه در معنايى به‌كار برده مىشود ، و پس از مدتى در نتيجهء كثرت استعمال ، لفظ ، خاصّيت حكايت مستقل و بدون قرينه از معنا را كسب مىكند ، در اين حال عرف اهل‌لغت لفظ را حاكى از معنا مىشمرند ، يعنى حاكىبودن از معنا را براى لفظ اعتبار مىكنند و لفظ را بدون قرينه در معنا به كار مىبرند و در نتيجه لفظ در قانون اهل زبان حاكى از معنا شمرده مىشود و آن معنا ، معناى حقيقى آن لفظ شمرده مىشود .\r\nاز همين جا به نكتهء وضع تعيينى و تعينى پى مىبريم . در وضع تعيينى اعتبار حكايت سابق بر حقيقت حكايت لفظ از معناست ، بلكه حكايت حقيقى لفظ از معنا نتيجهء اعتبار حكايت است ، يعنى در نتيجهء اعتبار حكايت لفظ از معنا ، و التفات ذهن به اين اعتبار ، و استعمال لفظ در معنا به عنوان حاكى از معنا ، ذهن لفظ را حاكى از معنا مىبيند و حكايت حقيقى لفظ از معنا به‌وجود مىآيد .\r\nلكن در وضع تعينى ، مطلب عكس آن است ، يعنى ابتدا لفظ - به وسيلهء قرينه - به عنوان حاكى از معنا به‌كار برده مىشود ، وقتى كه ذهن لفظ را حاكى از معنا دانست ، و اين حكايت را خاصّيت خود لفظ شمرد ، حكايت لفظ را از معنا اعتبار مىكند و لفظ را - در\r\n\r\n","description":"","footnote":"","page_name":" 156 ","page_number":156},
  {"content":"\r\n\r\nاعتبار و قانون اهل‌لغت - حاكى از آن معنا مىشمرد و لذا لفظ را بدون قرينه در معناى جديد به كار مىبرد .\r\nدر اينجا به خاصّيت ديگرى براى وضع تعيينى و تعينى مىرسيم و آن اين است كه وضع تعيينى مىتواند فردى يا اجتماعى باشد لكن وضع تعينى معمولًا اجتماعى است ، يعنى پس از آنكه لفظ خاصّيت حكايت از معنا را به خود گرفت عرف اهل زبان آن لفظ را حاكى از آن معنا مىشمرد و همين حاكى شمردن ، اعتبار حكايت لفظ است از معنا نزد اهل‌لغت ، پس در وضع تعينى ، جامعه اهل زبان لفظ را حاكى از معنا اعتبار مىكند ؛ در حالىكه در وضع تعيينى واضع كه معمولًا فرد است لفظ را حاكى از معنا اعتبار مىكند و به دنبال آن لفظ در ذهن جامعه حاكى حقيقى از معنا مىشود .\r\nدر اينجا ممكن است سؤالى مطرح شود كه : با توجه به اينكه حكايت حقيقى لفظ از معنا مىتواند به وسيلهء استعمال لفظ در معنا با كمك قرينه صورت گيرد بدون اينكه اعتبار حكايتى در كار باشد بنابراين براى حكايت لفظ از معنا چه نيازى به اعتبار و وضع وجود دارد .\r\nپاسخ اين است كه اعتبار و وضع رابطهء حكايت را ميان لفظ و معنا قانون‌مند مىكند زيرا بدون اعتبار حكايت لفظ خاص از معناى خاص هرج و مرج در استعمال لفظ پيش مىآيد و هر كس لفظى را به عنوان استعمال در معنايى به كار مىبرد و در نتيجه تفاهم در جامعهء بشر مشكل مىشود . با اعتبار ، حكايت لفظ از معنا قانون‌مند مىشود و راه براى تفاهم انسان‌ها با يكديگر هموار مىگردد .\r\nتا كنون ، نظريات مربوط به تبيين حقيقت « وضع » و نيز نظريهء مختار - كه نظريهء حكايت اعتبارى بود - تبيين شد . در ابتداى بحث گفتيم در زمينهء دلالت وضعى لفظى بايد به چهار موضوع پرداخته شود كه تا كنون به نخستين آنها كه بحث دربارهء حقيقت وضع بود پرداختيم و بحث دربارهء آن به پايان رسيد و اكنون نوبت مبحث‌دوم است .\r\n\r\n","description":"","footnote":"","page_name":" 157 ","page_number":157},
  {"content":"\r\n . \r\n","description":"","footnote":"","page_name":" 158 ","page_number":158},
  {"content":"\r\n\r\n\r\nمطلب‌دوم : منشأ پيدايش رابطه سببيت بين لفظ و معنا\r\nدر اينجا مقصود ، بحث دربارهء سبب پيدايش رابطهء سببيت ميان صورت ذهنى لفظ و صورت ذهنى معناست . بنابر آنچه در نظريهء حكايت اعتبارى توضيح داديم ، حقيقت وضع عبارت است از : اعتبار حكايت لفظ از معنا .\r\nلكن از آنجا كه اعتبار كار ذهن است ، و ذهن سرو كارش با صور ذهنى است نه با حقايق خارجى ، بنابراين اعتبارحكايت لفظ از معنا كه منظور اعتبار حكايت حقيقت خارجى لفظ از حقيقت خارجى معناست بدون واسطه صورت ذهنى آنها ميسّر نيست . بنابراين ، ذهن با احضار صورت ذهنى لفظ و صورت ذهنى معنا در حالىكه لحاظ ذهن به آنها لحاظ آلى صرف است ، يعنى صورت ذهنى لفظ ، فانى در لفظ خارجى ، و صورت ذهنى معنا ، فانى در معناى خارجى است ، لفظ را حاكى از معنا قرار مىدهد ، و براى لفظ حكايت از معنا را اعتبار مىكند . پس از آنكه در مرحله دوم وضع - طبق توضيحى كه در گذشته داده شد - اعتبار حكايت لفظ از معنا به حكايت واقعى لفظ از معنا تبديل شد صورت لفظ حاكى از معناى خارجى مىشود و از آنجاكه حضور معناى خارجى در ذهن به‌وسيلهء صورت آن است ، ذهن آدمى به مجرّد تصوّر لفظ كه خاصّيت حكايت از معناى خارجى را يافته است صورت معنا را براى خود حاضر مىيابد و از اين طريق ميان صورت لفظ و صورت معنا رابطه‌اى به‌وجود مىآيد كه به مجرّد تصوّر لفظ تصوّر معنا براى ذهن حاصل مىشود و اين همان است كه از آن به رابطه سببيت بين صورت لفظ و صورت معنا تعبير مىكنيم .\r\n\r\n","description":"","footnote":"","page_name":" 159 ","page_number":159},
  {"content":"\r\n\r\nبنابراين ، سببيت صورت لفظ براى صورت معنا معلول حكايت صورت لفظ است از وجود خارجى معنا كه اين حكايت موجب مىشود تا ذهن به‌مجرّد تصوّر لفظ صورت معنا را كه حاكى از وجود خارجى معناست در خود حاضر ببيند .\r\n* پاسخ به يك اشكال :\r\nو بدين ترتيب ، پاسخ اشكالى كه بر اعتبارىبودن وضع گرفته شده روشن مىشود : حاصل اشكال اين است كه وضع لفظ براى معنا ايجاب مىكند صورت لفظ و صورت معنا در ذهن با لحاظ استقلالى ديده شوند ؛ در حالىكه رابطهء دلالت بين صورت لفظ و ذات معنا برقرار مىشود نه بين صورت لفظ و صورت معنا .\r\nو به عبارتى ديگر : اگر رابطهء دلالى بين لفظ و معنا ناشى از وضع باشد ، چگونه مىتوان تصوّر كرد كه شنيدن لفظ سبب پى بردن به واقعيت خارجى معنا باشد در حالىكه وضع لفظ براى صورت معناست آن هم صورتى كه به‌لحاظ استقلالى ( يعنى بما هو صورهء فى الذهن ) ديده شده است . در حالىكه لفظ بر واقعيت خارجى معنا دلالت مىكند .\r\nپاسخ اين اشكال ، از آنچه گفتيم روشن شد ؛ زيرا معلوم شد كه مقتضاى اعتبار حكايت لفظ از معنا اين است كه : هم صورت لفظ و هم صورت معنا با ديد آلى و فنايى ديده شوند ؛ زيرا آنچه براى معنا وضع مىشود واقع لفظ است و نيز آنچه لفظ براى آن وضع مىشود واقع معناست .\r\nبه سخنى ديگر : واضع در مقام وضع لفظ براى معنا اگر چه ناگزير است كه صورتى از لفظ و صورتى از معنا را در ذهن حاضر داشته باشد لكن لحاظ ذهن به اين صورت لحاظى آلى است نه استقلالى ، لهذا در مقام وضع واقع لفظ بر واقع معنا حمل شده و براى آن وضع مىشود ، اگر چه به واسطهء دو صورت آنها كه با لحاظ آلى و فنايى ديده شده است و لهذا آنچه در مقام استعمال نيز رخ مىدهد همين است . يعنى مستعمل واقع لفظ را براى دلالت بر واقع معنا به كار مىگيرد .\r\nبنابراين اشكال فوق كه مبنى بر لحاظ استقلالى به صورت لفظ و صورت معناست وارد نيست .\r\n\r\n","description":"","footnote":"","page_name":" 160 ","page_number":160},
  {"content":"\r\n\r\n\r\nمطلب‌سوم : واضع كيست ؟\r\nدر ميان اصوليان در اين زمينه دو مسلك وجود دارد :\r\n\r\n1 . مسلك الهىبودن وضع :\r\nبنابراين مسلك ، واضع لغات خداى متعال است . اين مسلك ، مختار محقّق‌نائينى ( رحمه الله ) است ، طبق آنچه در تقريرات بحث ايشان آمده است معظّم‌له در اين رابطه چنين توضيح مىدهد :\r\nإنَّا نَقطَعُ بِحَسبِ التَوَارِيخِ التِي بِأيدِينَا أنهُ لَيسَ هُنَاكَ شَخصٌ أو جَمَاعَةٌ وَضَعُوا الألفَاظَ المُتَكَثّرَةَ في لُغَةٍ وَاحِدَةٍ لمعَانِيهَا التي تَدُلّ عَلَيهَا ؛ فَضلًا عَن سَائِرِ اللُغَاتِ ، كَمَا أنّا نَرَى وجدَاناً عَدَمَ الدِلالَةِ الذَاتِيّةِ بِحَيثُ يَفهَمُ كُلّ شَخصٍ مِن كِلِّ لَفظٍ مَعنَاهُ المُختَصَّ بِهِ ؛ بَل اللهُ تَبَارَكَ وَتَعَالى - وَهُو الوَاضِعُ الحَكِيمُ - جَعَلَ لِكُلِّ مَعنَىً لَفظاً مَخصُوصَاً بِاعتِبَارِ مُنَاسَبَةٍ بَينَهُمَا مَجهُولَةٍ عِندَنَا ، وَجَعْلُهُ هَذَا وَاسِطةٌ بَينَ جَعلِ الأحكَامِ الشَرعِيَّةِ المُحتَاجِ إيصَالهُا إلى إرسَالِ رُسُلٍ وَإنزَالِ كُتُبٍ ، وَجَعلِ الأمُورِ التكوِينِيّةِ التِي جُبِلَ الإنسَانُ عَلَى إدرَاكِهَا كَحُدُوثِ العَطَشِ عِندَ احتِيَاجِ المَعِدَةِ إلى المَاءِ وَنَحوِ ذَلكَ . فَالوَضعُ جَعلٌ مُتَوَسّطٌ بَينَهُما ؛ لا تَكوِينِيٌّ محضٌ حَتّى لا يَحتَاجَ إلى أمرٍ آخَرَ ، وَلا تَشرِيعِيٌّ صِرفٌ حَتّى يَحتَاجَ إلى تَبلِيغِ نَبِيٍّ أو وَصِيٍّ ؛ بَل يُلهِمُ اللهُ تَبَارَكَ وَتَعَالى عِبَادَهُ عَلَى اختِلافِهِم كُلَّ طَائِفَةٍ بِالتَكَلّمِ بِلَفظٍ مَخصُوصٍ عِندَ إرَادَةِ مَعنَىً خَاصٍّ « 1 » .\r\n\r\n2 . مسلك بشرىبودن وضع :\r\nبنابراين مسلك ، وضع الفاظ براى معانى ، فعل بشر است بدون دخالت مستقيم الهى .\r\nمشهور محقّقان اصولى با اختلاف مشارب و مسالكى كه در تفسير حقيقت وضع دارند مسلك‌دوم را برگزيده‌اند و مختار ما نيز همين مسلك‌دوم است .\r\n\r\n\r\n","description":"","footnote":"\r\n( 1 ) . أجود التقريرات 12 : 1 - 13 . .\r\n","page_name":" 161 ","page_number":161},
  {"content":"\r\n\r\nتوضيح مسلك الهى بودن وضع :\r\nامّا مسلك اوّل - كه مختار محقّق‌نائينى است - ، معظّم‌له در مطالبى كه از ايشان نقل كرديم ، يك مدّعا دارند و يك دفع دخل مقدّر و دو دليل بر مدّعا :\r\n1 ) امّا مدعاى ايشان - كه همان است كه اشاره شد - و حاصلش اين است كه خداوند متعال با الهام به بشر ، لغات مختلف را به آنان آموخته و به هر قوم و طائفه‌اى دلالت مجموعه‌اى خاص از الفاظ را بر مجموعه‌اى خاص از معانى الهام كرده است ؛\r\n2 ) امّا دخل مقدّر اين است كه : اگر لغات از تعاليم و آموزش‌هاى الهى است كه براى منافع و مصالح بشر جعل شده است بايد همانند شرايع و تعاليم سماوى ديگر به‌وسيلهء كتب و پيامبران الهى به بشر ابلاغ مىشد ، در حالىكه اثرى از ابلاغ معانى لغات و الفاظ به‌وسيلهء كتب و رسل مشاهده نمىشود .\r\nدفع اين دخل مقدّر در بيان محقّق‌نائينى ( رحمه الله ) اين است كه مجعولات‌الهى بر سه دسته‌اند :\r\n* دسته اوّل : قوانين‌تكوينى است كه مسؤوليت كشف و علم به آنها كلًا به بشر واگذار شده و لذا انسان بايد با تلاش خود پرده از اسرار آنها بردارد ؛\r\n* دسته دوم از مجعولات‌الهى : قوانين‌تشريعى يا شرايع و احكام است كه مسؤوليت بيان جلى و كامل و تفصيلى آنها را خداوند - جل‌شأنه - خود به‌عهده گرفته ، و از طريق انزال كتب و ارسال رسل به تعهّد خود در اين رابطه عمل كرده است ؛\r\n* دسته سوم از مجعولات‌الهى : مجعولات‌لغويه هستند كه اين دسته از مجعولات نسبت به آن دو قسم ديگر حالتى ميانه دارند ؛ يعنى : نه آنچنانند كه مسؤوليت كشف آنها كلًا بر عهدهء بشر گذاشته شده باشد و نه آنچنانند كه مسؤوليت كامل بيان جلى آنها را خداوند به عهده گرفته باشد ؛ بلكه شيوه‌اى از بيان در آنها به‌كار رفته كه نه لا بيان است ، چنان كه در قوانين تكوينى چنين بود و نه بيان جلى و آشكار است ، چنان كه در شرايع و احكام چنين بود ؛ بلكه بيان خفى يعنى شيوهء الهام در بيان آنها به‌كار گرفته شده است . بنابراين ، مجعولات لغويهء الهى با بيان خفى ( يعنى : الهام ) به بشر تعليم داده شده است .\r\n* استدلال محقّق‌نائينى :\r\n* امّا دليل اوّل بر اين مدّعا - طبق بيانات محقّق‌نائينى - اين است كه اگر لغات ، واضع يا واضعانى بشرى داشتند به‌طور حتم در تاريخ اثرى از نام و نشان آنها باقى مىماند ( لو كان لبان ) ، و ما در تاريخ و آثار باستانى تاريخى نشان و اثرى از واضع يا واضعان هيچ لغتى نيافته‌ايم ، و\r\n\r\n","description":"","footnote":"","page_name":" 162 ","page_number":162},
  {"content":"\r\n\r\nاين خود نشانهء روشنى بر اين حقيقت است كه لغات واضع بشرى ندارند ؛ بلكه واضع آنها خداى متعال است ؛\r\n* و امّا دليل‌دوم بر مدّعا اين است كه با مراجعه‌اى مختصر به هر لغت از لغات بشرى به اين حقيقت شگرف دست مىيابيم كه الفاظ متنوع بى شمارى براى معانى متنوع و بى شمارى وضع شده است كه وضع آن دسته بى شمار از الفاظ براى اين دسته بىشمار از معانى از قدرت بشرى خارج است و قدرت وضع آن همه الفاظ متنوع و پيچيده براى آن همه معانى متنوع و دقيق تنها از آن حقّ متعال است .\r\n* نقد نظريه محقق‌نائينى :\r\nنظريهء محقّق‌نائينى با اشكالات متعدّدى روبروست كه مهم‌ترين آنها از قرار ذيل است :\r\n1 ) عين آنچه ايشان در دليل اوّل آورده‌اند بر عليه نظريهء ايشان وارد است بدين تقرير كه اگر لغات از سوى خدا وضع شده و به افرادى خاص از بشر الهام شده بود لازمه‌اش آن بود كه نام و نشانى از اين افراد مهم در تاريخ به جا بماند و اينان به عنوان وسايط الهام اوضاع لغوى در ميان بشر شناخته شوند ( لو كان لبان ) ، در حالىكه در تاريخ اثرى از چنين مطلبى نيست ، بلكه در حقيقت چنانچه اين نظر صواب بود - اين نوع انتقال اوضاع لغوى به انسان‌ها نظر به اينكه غيرعادى است بيش از ساير وقايع تاريخى جالب توجه بوده و بايد بيشتر مورد توجه تاريخ‌نويسان و راويان‌حوادث و وقايع قرار مىگرفت ؛\r\n2 ) اوضاع لغوى مانند اعراف و رسوم اجتماعى در بين جوامع به‌تدريج و از سوى انسان‌هاى مختلفى وضع شده و از سوى ديگران پذيرفته شده و به‌كار گرفته شده‌اند و چون اين روند به‌تدريج بوده يعنى : اوّلًا : در بسيارى موارد وضع تعينى بوده است نه تعيينى و ثانياً آنجا كه تعيينى بوده است نيز اندك اندك انجام گرفته و به‌طورى نبوده است كه به عنوان يك تحول دفعى جالب توجه يا يك حادثه غير منتظره يا حساسيت برانگيز در تاريخ ثبت شود بلكه نظير هزاران حادثه و رخداد روزانهء ديگر در چرخهء زندگى انسان‌ها جريان داشته ، بدون آنكه توجه كسى را جلب كند تا به عنوان يك حادثه در تاريخ ثبت شود ، و بر اين اساس ، دست‌اندر كاران آن نيز نام و نشانشان به ياد بماند ؛ بلكه در حقيقت ، وضع لغوى امروزه نيز به عنوان يك جريان مستمر زندگى انسان‌ها در حال حدوث و جريان است . امروزه نيز بشر در حال وضع لغوى تدريجى است كه پس از گذشت زمانى آثار آن در تغيير و تحول ادبيات جوامع مشهود و محسوس مىگردد ، بدون آنكه قهرمانان اين تغيير و تحول نام و نشانى در مسير تغيير و تحول لغات از خود بجا بگذارند ؛ زيرا قهرمانان آن هزاران انسانند نه يكى يا دو تا ، و آن هم در يك فرايند زمانى ممتد ؛ نه در يك لحظه مخصوص ، تا سمع و نظر كسى را جلب كند و در گوش و ديدهء تاريخ و تاريخ‌نويسان درآيد .\r\n\r\n","description":"","footnote":"","page_name":" 163 ","page_number":163},
  {"content":"\r\n\r\nنتيجه اينكه : وضع لغوى يك جريان هميشه روان جوامع بشرى است لكن به‌حسب نياز شتاب و كندى آن تغيير مىكند . در مقاطعى كه در زندگى بشر تحولات تازهء فراوانى به سرعت رخ مىدهد ، تحولات لغوى نيز شتاب تندى به خود مىگيرند ، و در مواقعى كه زندگى بشر شاهد تحولات تازه و سريع فراوانى نيست و تغيير و دگرگونى در جامعه به كندى در جريان است ، حركت وضع لغوى و به‌همراه آن تغيير و تحول زبان ( بلكه به‌طور كلّى ابتكار ادبى كه خود شاخه‌اى از تحولات لغوى است ) بكندى صورت مىگيرد . بنابراين ، وضع ، يك مقوله صد در صد بشرى است البته ، نظير همه ابتكارات و ابداعات بشرى قدرت خلّاقه الهى و دست تأييد و نور الهام ربانى در چارچوب قوانين جارى عالم خلقت ، اساس و مبناى هر تحوّل و ابتكار و آفرينش نوين بوده و هست .\r\n\r\n","description":"","footnote":"","page_name":" 164 ","page_number":164},
  {"content":"\r\n\r\n\r\nمطلب‌چهارم : اقسام وضع\r\nوضع سه ركن دارد :\r\n1 ) موضوع - كه لفظ است - ؛\r\n2 ) موضوع‌له - كه معناست - ؛\r\n3 ) رابطهء وضعى - كه در نتيجه اعتبار حكايت لفظ از معنا به وجود مىآيد - .\r\nوضع ، به لحاظ هر يك از اين سه ركن ، انواع و اقسامى دارد كه در اين مبحث دربارهء آنها بحث مىكنيم . مناسب است ابتداءً دربارهء اقسام وضع به لحاظ انواع اعتبار رابطهءوضعى ، سپس به لحاظ انواع موضوع‌له و سپس به لحاظ انواع موضوع بحث كنيم :\r\n\r\n1 . تقسيم وضع به لحاظ انواع اعتبار رابطه وضعى :\r\nدر گذشته گفتيم : حقيقت وضع ، عبارت است از : اعتبار حكايت لفظ از معنا . اعتبار حكايت لفظ از معنا به سه نوع مىتواند صورت پذيرد :\r\n* نوع اوّل : همان‌گونه كه در محلّ خود توضيح داديم : رابطهء وضعى بين لفظ و معنا ، سه مرحله را طى مىكند :\r\n1 ) مرحلهء اعتبار حكايت ؛\r\n2 ) مرحلهء حكايت حقيقى ؛\r\n3 ) مرحلهء مهارت ذهنى در حكايت لفظ از معنا .\r\nو نيز گفتيم كه : مرحلهء اوّل ( يعنى : مرحلهء اعتبار حكايت ) ، گاهى پيش از حقيقت حكايت صورت مىپذيرد يعنى ابتدا واضع حكايت لفظ را از معنا اعتبار مىكند و در نتيجهء آن لفظ را حاكى از معنا مىبيند و لفظ را به عنوان حاكى از معنا به‌كار مىبرد و سامع يا سامعان نيز اين اعتبار و اين حكايت را مىپذيرند و به كار مىبرند و لفظ حقيقتاً حاكى از معناى واقعى مىشود .\r\n\r\n","description":"","footnote":"","page_name":" 165 ","page_number":165},
  {"content":"\r\n\r\n* نوع دوم : گاه لفظ ، ابتدا به‌وسيلهء كثرت استعمال در معناى معينى - با قرينه - به‌تدريج خاصّيت حكايت از آن معنا را پيدا مىكند ، به‌طورى كه بدون قرينه حاكى از آن معنا مىشود ، كه در اين صورت ( پس از آنكه حقيقتاً حاكى از معنا شد ) عرف اهل‌لغت آن حكايت را در عالم اعتبار خود پذيرفته و لفظ را به عنوان حاكى از معنا مىشناسد ، يعنى درعرف اهل‌لغت به عنوان حاكى از معنا پذيرفته مىشود ، كه در اينجا اعتبار حكايت متأخر از حكايت حقيقى لفظ از معناست .\r\nدر مورد اوّل كه اعتبار حكايت لفظ از معنا ، سابق بر حكايت حقيقى لفظ از معناست وضع تعيينى است . در مورد دوم كه اعتبار حكايت لفظ از معنا متاخر از حكايت حقيقى لفظ از معناست وضع تعينى است .\r\n* نوع سوم : در اينجا قسم سومى نيز متصوّر است و آن اين است كه اعتبار حكايت و حقيقت حكايت همزمان صورت پذيرد . اين نيز ممكن و واقع است . نظير آنجا كه كسى بخواهد لفظى را براى معنايى وضع كند ؛ لكن بجاى آنكه ابتدا اعتبار حكايت كند و سپس با استعمال لفظ در معنا لفظ را حاكى حقيقى از معنا قرار دهد ، با استعمال لفظ در معنا آن را در آن واحد حاكى حقيقى و نيز حاكى اعتبارى از معنا قرار دهد ، يعنى با استعمال لفظ در معنا دو كار را همزمان انجام مىدهد : با استعمال لفظ در معنا لفظ را حاكى از معنا مىكند ، و همزمان با اين استعمال اعتبار حكايت لفظ را از معنا نيز انجام مىدهد . از اين نوع وضع به وضع استعمالى تعبير مىشود . بنابراين ، وضع به‌لحاظ نحوه اعتبار حكايت لفظ از معنا يا به تعبيرى ديگر نحوه اعتبار رابطهء وضعى ميان لفظ و معنا به سه نوع تقسيم مىشود :\r\n1 ) وضع تعيينى ؛\r\n2 ) وضع تعينى ؛\r\n3 ) وضع استعمالى .\r\n\r\n2 . تقسيم وضع به‌لحاظ اقسام موضوع‌له ( معنا ) :\r\nآنچه در ميان محقّقين اصولى در رابطه با اين نوع تقسيم - تقسيم وضع به‌لحاظ اقسام معناى موضوع‌له - معمول است اين است كه گفته مىشود اقسام معقول تصوّر معنا در هنگام وضع چهارند :\r\n1 ) وضع خاص موضوع له خاص ؛\r\n2 ) وضع عام موضوع‌له عام ؛\r\n\r\n","description":"","footnote":"","page_name":" 166 ","page_number":166},
  {"content":"\r\n\r\n3 ) وضع عام موضوع‌له خاص ؛\r\n4 ) وضع خاص موضوع‌له عام .\r\nدو قسم اوّل ، ممكن‌اند و واقع ، و در امكان و وقوعشان اختلافى نيست ، و مصداق قسم اوّل : اسماءاعلام است و مصداق قسم‌دوم : اسماءاجناس .\r\nو قسم سوم ، امكانش متّفق‌عليه است ؛ لكن وقوعش مورد اختلاف است ، و آنان كه قائل به وقوع آن هستند معانى حرفيه را نمونه‌اى از آن مىدانند .\r\nو امّا قسم رابع ، غالباً قائل به عدم امكان آن هستند و عدم و قوعش متّفق‌عليه است .\r\nو مقصود از وضع در عناوين اقسام‌اربعه ، حالت وضع به لحاظ صورتى است كه واضع از موضوع‌له در ذهن استحضار مىكند تا بتواند لفظ را براى آن وضع كند ؛ زيرا مسلّم است كه واضع - حين‌الوضع - نيازمند استحضار صورت طرفين وضع ( يعنى : لفظ و معنا ) است :\r\n* در تصوّر معنا ، گاه معنا خاص است و واضع صورت خود آن معناى خاص را تصوّر مىكند و لفظ را براى آن معنا وضع مىكند كه در اين‌صورت وضع خاص است و موضوع له خاص ؛\r\n* و گاه معنا عام است و واضع صورت آن معناى عام را در ذهن حاضر مىكند و لفظ را براى خود آن معناى عام وضع مىكند كه در اين صورت وضع عام و موضوع‌له عام است ؛\r\n* و فرض‌سوم اين است كه معنايى كه واضع مىخواهد لفظ را براى آن وضع كند خاص است ؛ لكن به‌دليلى صورت خود آن معناى خاص را در ذهن حاضر نمىكند ؛ بلكه صورتى عام را كه مىتواند وجه آن معناى خاص يا به تعبيرى ديگر نمايندهء آن معناى خاص باشد در ذهن حاضر مىكند ؛ لكن لفظ را براى معناى خاص وضع مىكند ، كه در اين صورت وضع عام است و موضوع‌له خاص ؛\r\n* و فرض‌چهارم اين است كه معناى موضوع‌له عام باشد لكن واضع معناى خاصى را كه وجه آن عام يا نماينده آن است تصوّر كند و لفظ را براى معناى عام وضع كند ، كه در اين‌صورت وضع خاص و موضوع‌له عام است .\r\nبراى آنكه جوانب بحث در اين زمينه روشن شود ؛ لازم است چند مطلب را مورد بحث قرار دهيم :\r\n* مطلب اوّل : تصوير تقسيمات وضع به‌لحاظ موضوع‌له بر مبناى مختار :\r\nبراى تصوير تقسيمات وضع به‌لحاظ موضوع‌له بر مبناى نظريهء مختار در وضع ، يعنى : نظريهء اعتبار حكايت لفظ از معنا ، ابتدا توجّه به چند مقدّمه لازم است :\r\n\r\n","description":"","footnote":"","page_name":" 167 ","page_number":167},
  {"content":"\r\n\r\n* مقدّمه اوّل : وضع لفظ براى معنا يك اعتبار ذهنى ذو طرفين است بنابراين ذهن بايد از دو طرفِ اين اعتبار ، تصويرى نزد خود داشته باشد ، پس حضور صورت لفظ و صورت معناى موضوع‌له در ذهن عند الوضع و الاعتبار لازم است .\r\n* مقدّمه دوم : صورتى كه در هنگام وضع لفظ براى معنا از لفظ و معنا در ذهن حاضر مىگردد ، صورت لفظ و معنا به حمل شايع است ، يعنى لحاظ ذهن به صورت لفظ و به صورت معنا لحاظ آلى است ؛ زيرا به عنوان وسيلهء لحاظ لفظ واقعى و معناى واقعى در ذهن حاضر شده‌اند .\r\n* مقدمه سوم : صورتى كه به‌لحاظ آلى در ذهن حاضر مىشود گاه وسيلهء لحاظ خارج است يعنى محكىعنه آن صورت ، موضوع خارجى است و گاه ذهنى ، مثلًا صورت انسان كلّى گاه وسيلهء لحاظ خارج مىشود كه در اين‌صورت كلّى طبيعى يعنى طبيعى انسان موجود در خارج محكىعنه آن است و گاه وسيلهء لحاظ انسان با وصف كليت ذهنى است كه در اين‌صورت انسان كلّى عقلى محكىعنه آن است .\r\n* مقدمه چهارم : در آنجا كه صورت معنا وسيلهء لحاظ صورت ذهنى خاص قرار بگيرد يعنى محكىعنه آن ، صورت خاص موجود در ذهن باشد نظير انسان كلّى عقلى ، در اين‌صورت موضوع‌له يعنى حقيقتى كه محكىعنه صورت معناست جزئى حقيقى است اگر چه به‌لحاظ انطباق بر مصاديق كثير در خارج ، كلّى به شمار رود ؛ لكن در اين نگاه كلّى نيست چون در ظرف ذهن كه ظرف وجود آن است قابليت انطباق بر غير خود ندارد بلكه يك صورت ذهنى جزئى است و اگر لفظ براى چنين معنايى وضع شود طبق تعبير مشهور از قبيل وضع خاص ، موضوع‌له خاص خواهد بود . بنابراين صورت معنا هرگاه وسيلهء لحاظ صورت ذهنى خاص و معينى قرار بگيرد جزئى خواهد بود ؛ زيرا صور ذهنيهء خاصه از آن نظر كه در ذهن قابليت‌انطباق بر غير خود ندارند هميشه جزئىاند و كليت معنا هميشه ناشى از قابليت انطباق آن بر مصاديق متكثره است .\r\n* مقدمه پنجم : صور معانى كليه يعنى آن معانى كه قابليت انطباق بر كثيرين دارند ، از نظر نحوهء انطباق بر مصاديق متكثره در هنگام صدور حكم بر آنها - از جمله وضع لفظ براى آنها - به سه نحو مىتوانند مورد لحاظ ذهنى قرار گيرند :\r\n1 ) لحاظ صرف الوجود : در اين لحاظ مفهوم كلّى « به‌لحاظ وجودٍ مّا در خارج » مورد نظر ذهن قرار گرفته است بنابراين هر نحو وجودى كه براى مفهوم در خارج حاصل شود موضوع\r\n\r\n","description":"","footnote":"","page_name":" 168 ","page_number":168},
  {"content":"\r\n\r\nحكمى كه بر آن شده است قرار مىگيرد . در اين فرض غرض از حكم به طبيعت كلّى تعلق گرفته و لذا متعدّد نيست و به مجرّد وجود يك مصداق از كلّى در خارج حاصل مىشود ؛\r\n2 ) لحاظ مطلق الوجود : در اين لحاظ مفهوم كلّى به‌لحاظ همه مصاديق وجودى مورد نظر قرار گرفته است ؛ لكن به‌نحو انحلالى ، يعنى هر مصداقى كه در خارج متحقق شود وجودى براى آن كلّى به‌شمار مىرود و از آنجا كه وجود كلّى در خارج متعدد است به تعدد مصاديق آن ، حكم بر يكايك مصاديق كلّى بار شده است . در اين فرض به هر يك از افراد كلّى غرض مستقلى تعلق گرفته است و لذا غرض متعدد است به تعدد افراد كلّى ، و با هر فرد از افراد كلّى يك غرض محقّق مىشود ؛\r\n3 ) لحاظ مجموع الوجود : در اين لحاظ مفهوم كلّى به‌لحاظ وجود اجتماعى مصاديقش در نظر گرفته شده است ، و لذا غرض واحد است و متعدد نيست ؛ لكن با حصول يك فرد يا بيش‌تر غرض حاصل نمىشود مگر آنكه همه افراد مجتمعاً محقّق شوند . خلاصه اينكه در اين فرض غرض واحد است و تنها با تحقق هيئت اجتماعيه افراد كلّى حاصل مىشود .\r\n* مقدمه ششم : در تبيين حقيقت وضع گفتيم وضع عبارت است از حاكى قراردادن لفظ از واقع معنا آنچنانكه صورت ذهنى معنا حاكى از آن است . بنابراين تفسير از وضع ، صورتى كه از معنا در ذهن حاضر مىشود ذاتاً حاكى از واقع خود است و كارى كه وضع انجام مىدهد اين است كه اين حكايت را به لفظ سرايت مىدهد ، و در نتيجه لفظ نيز همچون صورت معنا از واقعيت معنا حكايت مىكند .\r\nبنابراين تفسير ، اگر وضع را به معناى تصوّر معنا حين‌الوضع بدانيم نمىتوان وضع را از موضوع‌له جدا كرد و مثلًا گفت وضع عام موضوع‌له خاص يا بالعكس ؛ زيرا اصولًا در هنگام وضع تصويرى كه از معنا در ذهن حاضر است به‌همان نحو كه حاضر است - يعنى به‌نحو حكايت از واقعيت خود - مورد اعتبار وضعى قرار مىگيرد و در اعتبار وضعى تنها كارى كه صورت مىگيرد اين است كه همان نحو حكايتى كه صورت معنا از واقعيت معنا دارد به لفظ نيز منتقل مىشود . بنابراين ، اگر صورت معنا صورتى عام بود يعنى حاكى از يك واقعيت متكثر يا قابل تكثر بود لفظ نيز در نتيجهء وضع همان حكايت را پيدا مىكند و وضع نمىتواند به لفظ حكايتى بدهد به‌جز آن حكايتى كه صورت معنا از معناى خود دارد .\r\n* نتايج مقدّمات ششگانه :\r\nاز اين مقدّمات ششگانه چند نتيجه مىگيريم كه حقيقت امر را در مسألهء اقسام وضع به‌لحاظ موضوع‌له بر مبناى نظريهء مختار در حقيقت وضع ، روشن مىكند .\r\n\r\n","description":"","footnote":"","page_name":" 169 ","page_number":169},
  {"content":"\r\n\r\n* نتيجه اوّل : تفاوت وضع با موضوع‌له به معنايى كه از وضع در كلام مشهور محقّقين اصولى آمده است بىمعناست . در كلام اصوليين آنچنانكه در گذشته بيان كرديم مقصود از وضع آنجا كه مىگويند - مثلًا وضع عام موضوع‌له عام يا وضع عام موضوع‌له خاص - اين است كه واضع در هنگام وضع معنايى عام تصوّر مىكند و لفظ را احيانا براى خود آن معناى عام وضع مىكند كه در اين‌صورت وضع عام مىشود و موضوع‌له عام ، و احياناً آن معناى عام را وجه معنايى خاص قرار دهد و لفظ را براى آن معناى خاص وضع مىكند كه در اين‌صورت وضع عام است لكن موضوع‌له خاص . اين نحوه تفسير از وضع بر مبناى نظريهء مختار در وضع كه آن را حاكى قراردادن لفظ از واقع معنا مىدانيم نادرست است و تأمل وجدانى در فرايند وضع نيز نادرستى آن را آشكار مىكند . بر مبناى نظريهء مختار در وضع ، واضع به‌همان نحو كه صورت معنا - حين‌الوضع - حاكى از واقعيت خود است ، لفظ را حاكى از واقعيت معنا قرار مىدهد . بنابراين ، وضع نمىتواند به‌گونه‌اى باشد و موضوع‌له به‌گونه‌اى ديگر ، و اصولًا در اينجا « وضع » و « موضوع‌له » ى - به آن شكل كه در بيان محقّقين اصولى بيان شده است - نداريم بلكه در حين وضع صورت معنا حاكياً عن‌الخارج لحاظ مىشود ، بدين معنا كه در حين وضع واضع خود معنا را نزد خود حاضر مىبينند - به‌واسطه صورت فانى شده در آن كه حاكى از آن است - و لفظ را حاكى از واقع معنا قرار مىدهد .\r\nآنچه در كلمات محقّقين اصولى آمده است مبنى بر اين تصوّر است كه واضع در هنگام وضع صورت معنا را به‌لحاظ استقلالى مىنگرد ، و لذا بين وضع و موضوع‌له تفكيك قائل شده‌اند و صورت معنا را حين‌الوضع با موضوع‌له حين‌الوضع دو تا دانسته‌اند . اين مطلب اضافه بر اينكه با واقعيت فرايند وضع سازگار نيست عقلًا نيز ممكن نيست ؛ زيرا اگر صورت معنا با لحاظ استقلالى نگريسته شود چگونه مىتوان لفظ را براى ذات معنا كه محكىعنه است وضع نمود ؟ لكن بنابر نظريهء مختار كه تامل منصفانه در روند وضع آن را تاييد مىكند صورت معنا حين‌الوضع فانى در معنا ديده مىشود و لفظ را واضع به‌وسيلهء وضع حاكى از واقع معنا قرار مىدهد ، بنابراين ، تفكيك تصوّر معنا حين‌الوضع از موضوع‌له به اين نحو كه در تعابير مشهور محقّقين آمده است ممكن نيست .\r\n\r\n","description":"","footnote":"","page_name":" 170 ","page_number":170},
  {"content":"\r\n\r\n* نتيجه دوم : بنابر نظريهء مختار در وضع يعنى نظريهء اعتبار حكايت لفظ از معنا ، تعدد اقسام وضع به‌لحاظ موضوع‌له به‌نحوى ديگر متصوّر است كه با آنچه در بيان مشهور محقّقين اصولى آمده است متفاوت است .\r\nبنابر نظريهء مختار در وضع ، نحوهء حكايت صورت معناى موضوع‌له از واقعيت محكىعنه خود مىتواند متفاوت باشد و به حسب تفاوت نحوهء حكايت صورت معنا از واقع معنا ، نحوهء وضع لفظ براى معنا نيز متفاوت خواهد شد .\r\nاختلاف نحوهء حكايت لفظ از معنا از سه جهت ممكن است ناشى شود :\r\n* جهت اوّل : ظرف واقعيت محكىعنه ؛ زيرا همان‌گونه كه در مقدمات اين بحث گفتيم ظرف واقعيت محكىعنه ممكن است خارج باشد نظير صورت « انسان » به عنوان كلّى طبيعى كه از مصاديق خارجى خود حكايت مىكند ، يا صورت « زيد » كه از مصداق خارجى خود حكايت مىكند . و ممكن است ظرف واقعيت محكىعنه ذهن باشد نظير صورت « انسان » به عنوان كلّى عقلى ، يعنى انسان مقيد به قيد كليت كه ظرف وجودش ذهن است .\r\n* جهت دوم : قابليت انطباق صورت معنا بر كثيرين و عدم قابليت انطباق آن بر كثيرين ، و به عبارتى ديگر تكثر و قابليت تكثر محكىعنه و يا عدم تكثر و عدم قابليت تكثر محكىعنه . قابليت تكثّر در آنجاست كه ذهن صورت را حاكى از ماهيت معنا مىداند ؛ لكن در آنجا كه صورت معنا حاكى از وجود متشخص معناست ( به‌حسب ظرف وجود آن خواه خارج باشد خواه ذهن يا نفس‌الامر ) قابليت تكثّر وجود ندارد .\r\n* جهت سوم : آنجا كه صورت معنا قابليت انطباق بر كثيرين دارد ، نحوهء انطباق بر مصاديق متكثّره متفاوت است به همان انحاء تفاوتى كه در مقدّمهء پنجم توضيح داديم . بنابراين جهات سه‌گانه ، وضع به لحاظ موضوع‌له به اقسام زير تقسيم مىشود :\r\n1 ) وضع خاص كه مقصود آنجاست كه صورت معناى موضوع‌له قابليت انطباق بر كثيرين نداشته باشد . وضع خاص ، به وضع خاص خارجى و وضع خاص ذهنى منقسم مىشود . آنجا كه ظرف وجود موضوع‌له خاص خارج است وضع خارجى است ، و آنجا كه ظرف وجود موضوع‌له خاص ذهنى است وضع به‌لحاظ موضوع‌له ذهنى است . و مقصود از خارجى در اينجا اين است كه صورت معناى موضوع‌له « حاكياً عن الخارج » لحاظ شده و مقصود از ذهنى اين است كه صورت معنا « حاكياً عن الوجود الذهنى » لحاظ شده است ؛\r\n\r\n","description":"","footnote":"","page_name":" 171 ","page_number":171},
  {"content":"\r\n\r\n2 ) وضع عام كه اين نيز اقسامى دارد ؛ زيرا وضع عام آنجاست كه صورت معناى موضوع‌له قابليت انطباق بر كثيرين داشته باشد كه در اين‌صورت اگر حاكى از صرف‌الوجود لحاظ شود ، وضع عام صرف‌الوجودى است ، و اگر حاكى از مطلق‌الوجود لحاظ شود وضع عام مطلق‌الوجودى است ، و اگر حاكى از مجموع‌الوجود لحاظ شود وضع عام مجموع‌الوجودى است .\r\n* نتيجه سوم : بنابر آنچه گفتيم مجموع اقسام وضع به‌لحاظ موضوع‌له پنج قسم است :\r\n1 ) وضع خاص خارجى ؛ از قبيل وضع اسماء اعلام ؛\r\n2 ) وضع خاص ذهنى ؛ از قبيل وضع هيئات و حروف - بنابر بعض مبانى - كه توضيح آن در آينده خواهد آمد ؛\r\n3 ) وضع عام صرف‌الوجودى ؛ از قبيل اسماء اجناس ؛ زيرا اسم جنس براى طبيعت به‌نحو صرف‌الوجود وضع مىشود ؛\r\n4 ) وضع عام مطلق‌الوجودى ؛ از قبيل اسماء اشاره و ضماير بنابر بعضى از محتملات - از جمله مبناى استاد شهيد صدر كه به نظر مىرسد با اين نوع لحاظ سازگار است ، - « 1 » زيرا اسماء اشاره و ضماير بنابراين احتمال براى مفاهيم عامى - نظير كلّ مشار اليه مفرد مذكر مخاطب - به‌نحو مطلق‌الوجود وضع مىشود ؛\r\n5 ) وضع عام مجموع‌الوجودى ؛ از قبيل وضع الفاظ براى أعدام و تروك نظير ترك‌السرقه و عدم‌الناقض ؛ زيرا الفاظ دالّه بر تروك و أعدام نظير عدم‌الناقض و ترك‌السرقه يا ترك‌الأكل و الشرب در صوم ، براى عدم‌الناقض يا ترك‌الأكل و الشرب و ترك‌السرقه به‌نحو مجموع‌الوجود وضع مىشود .\r\n* مطلب‌دوم : تصوير تقسيمات وضع به‌لحاظ موضوع‌له بر مبانى ديگر :\r\nتقسيم وضع به‌لحاظ موضوع‌له ، بنابر اهمّ مبانى ديگر در تفسير وضع :\r\n* امّا بنابر مبناى محقّق‌عراقى - كه وضع را به جعل تلازم‌واقعى بين صورت لفظ و صورت معنا تفسير فرمود - و نيز بر مبناى ساير محقّقين قايل به اعتبارىبودن وضع ( على اختلاف مشاربهم ) اشكالى كه در تقسيم وضع به‌لحاظ موضوع‌له پيش مىآيد اين است كه : بنابر همهء اين مسالك ، تصوّر موضوع‌له حين‌الوضع به تصوّر استقلالى لازم است ؛ زيرا صورت موضوع‌له ، موضوع جعل و اعتبار است و در اين‌صورت لازم است ذهن معنا را به‌لحاظ استقلالى بنگرد ؛ زيرا موضوع اين جعل و اعتبار صورت معناست نه واقع معنا تا بتوان به\r\n\r\n\r\n","description":"","footnote":"\r\n( 1 ) . بحوث فى علم الأصول 338 : 1 . .\r\n","page_name":" 172 ","page_number":172},
  {"content":"\r\n\r\nصورت معنا به لحاظ آلى نگريست . و در گذشته اشاره كرديم كه تفكيك بين وضع و موضوع له كه در كلام برخى محققين آمده نيز بر همين لحاظ استقلالى به صورت معنا حين الوضع سازگار است .\r\nتوضيح اينكه :\r\n* بنابر مسلك محقق‌اصفهانى كه وضع لفظ بر معنا را از قبيل وضع علامت بر ذىالعلامهء مىدانست ؛ لكن در وضع لفظ بر معنا وضع را اعتبارى مىدانست اين وضع اعتبارى به دليل اينكه اعتبارى است بايد بين صورت لفظ و صورت معنا باشد و اعتبار وضع صورت لفظ بر صورت معنا متوقف بر لحاظ استقلالى به آن دو صورت است ؛\r\n* بنابر مسلك اعتبار آليت لفظ براى معنا نيز در گذشته توضيح داديم كه چگونه لازم اين مسلك لحاظ استقلالى به صورت معناست ؛\r\n* بنابر مسلك اعتبار وحدت بين لفظ و معنا نيز در گذشته گفتيم كه اعتبار وحدت بين لفظ و معنا نمىتواند بين واقع لفظ و واقع معنا و نه بين دو صورت به لحاظ آلى آنها باشد بلكه بايد بين دو صورت به لحاظ استقلالى آنها باشد .\r\nبنابر اين ، وضع عام موضوع‌له خاص ؛ بلكه اساساً جدا كردن وضع از موضوع‌له بر اين فرض نيز متصوّر نيست ؛ زيرا آنچه در حين وضع تصوّر مىشود - كه همان معناست با لحاظ استقلالى بنابر تصوّرى كه اين محققان از وضع دارند - عين موضوع‌له حين‌الوضع است و وجه‌بودن صورتى - مادام كه به‌لحاظ استقلالى نگريسته شود - ؛ براى صورتى ديگر ، يا واقعيتى ديگر ، قابل تعقّل نيست .\r\n* بر مبناى نظريهء مدرسهء محقّق خوئى ( يعنى نظريهء تعهّد ) نيز وضع عام و موضوع‌له خاص متصوّر نيست ؛ زيرا اگر صورت عام به عنوان وجه خاص ديده شده است ديگر وضع عامّى وجود ندارد ؛ زيرا در اين‌صورت حضور صورت عام به‌دليل اينكه فانى در خاص است حضور خاصّ است . بنابراين ، وضع نيز مانند موضوع‌له خاصّ است و اگر معناى عام به عنوان وجه خاص مورد لحاظ قرار نگيرد ؛ بلكه خود عام - بما هو عام - مورد لحاظ قرار بگيرد كه در اين‌صورت وضع عام است و موضوع‌له نيز عام .\r\nحاصل آنكه : وضع عام و موضوع‌له خاص قابل تصوّر نيست ؛ چون اگر مراد از عموميت وضع ، لحاظ استقلالى صورت عام باشد كه در اين‌صورت موضوع‌له نيز عام مىشود و اگر مراد از عموميت وضع ، لحاظ آلى صورت عام باشد ؛ يعنى ملحوظ خاص باشد و عام آلت و\r\n\r\n","description":"","footnote":"","page_name":" 173 ","page_number":173},
  {"content":"\r\n\r\nوسيله لحاظ خاص باشد ، كه در اين‌صورت وضع و موضوع‌له هر دو خاص خواهند بود . پس برگشت وضع عام موضوع‌له خاص يا به وضع عام موضوع‌له عام است يا به وضع خاص موضوع‌له خاص .\r\n* امّا بنابر مبناى استاد شهيد در تفسير وضع كه آن را به رابطهء قرن‌اكيد بين صورت لفظ و صورت معنا تفسير فرمودند ، رابطهء لفظ و معنا متقوّم به صرف اعتبار نيست ؛ زيرا وضع بنابر اين مبنا رابطه‌اى تكوينى بين صورت لفظ و صورت معناست و اقسامى كه براى وضع به‌لحاظ موضوع‌له بيان شده مبتنى بر اين است كه رابطهء وضعى ، رابطه‌اى - صرفاً - اعتبارى باشد ، تا ذهن واضع حين‌الاعتبار معنا را لحاظ كند و سپس اقسام مذكور ، به ويژه وجه بودن صورت عام براى خاص يا بالعكس پيش آيد .\r\nبنابر مبناى نظريهء قرن‌اكيد رابطهء لفظ و معنا در نتيجهء اقتران اكيد بين آن دو در ذهن به‌وجود مىآيد ، و در اين‌صورت لازم است معناى موضوع‌له شخصاً با لفظ اقتران اكيد پيدا كند تا رابطه وضعى بين آن دو به‌وجود آيد ، بنابراين ، وجه بودن معنايى براى معنايى ديگر حين‌الوضع معقول نيست ، و لذا وضع عام و مو ضوع‌له خاص و نيز وضع خاص و موضوع‌له عام متصوّر نخواهد بود .\r\nلكن استاد شهيد تصويرى از وضع عام و موضوع له خاص بنابر نظريهء قرن اكيد ارائه مىدهند كه حاصلش چنين است : كه در آنجا كه لفظى نظير حرف « من » در ميان دو اسم داشته باشيم كه با معناى خاصى نظير « نسبت » ابتدائى خاص كه بين دو معناى اسمى واقع است اقتران پيدا كند اگر اين اقتران تكرار شود دو مجموعه خواهيم داشت : مجموعهء « من » هاى بين الاسمين و مجموعهء « نسبت‌هاى ابتدائى خاص بين المعنيين » كه در نتيجه اقتران مكرر افراد مجموعه نخست با افراد مجموعهء دوم ذهن عادت پيدا مىكند هر گاه فرد جديدى از مجموعهء اول را ( يعنى حرف « من » را در آنجا كه بين دو اسم قرار بگيرد ) بشنود به فرد مقابل آن در مجموعهء دوم ( يعنى نسبت ابتدائى بين المعنيين ) منتقل شود كه همان نتيجهء وضع عام و موضوع له خاص است « 1 » .\r\nاشكالى كه بر اين تصوير وارد است اين است كه انتقال ذهن از لفظ « من » به معناى نسبت ابتدائى در مراحل قبل از تاكد قرن از قبيل وضع خاص و موضوع له خاص است چنان كه استاد شهيد خود تصريح فرموده‌اند ، بنابراين اشكالى كه وارد است اين است كه\r\n\r\n\r\n","description":"","footnote":"\r\n( 1 ) . همان : 93 . .\r\n","page_name":" 174 ","page_number":174},
  {"content":"\r\n\r\nدر مراحل بعد از تاكد قرن نيز انتقال از لفظ به معنا به همان نحو است كه پيش از تاكد قرن بوده است بنابراين وضع خاص بر موضوع له خاص خواهد بود .\r\n* مطلب‌سوم : تحقيق درباره امكان يا عدم امكان قسم ثالث :\r\nدر طى مباحث پيشين ، به اشكالى در مورد قسم ثالث وضع اشاره كرديم كه حاصلش - بنابر تقريبى كه در تقريرات بحث محقّق‌خوئى آمده - اين است كه : هر مفهوم ذهنى چه جزئى و چه كلّى تنها از محكى خود حكايت مىكند و همان‌گونه كه مفهوم خاص نمىتواند از مفهوم ديگر خواه خاص باشد يا عام حكايت كند ، مفهوم عام نيز نمىتواند از مفهوم ديگر خواه عام باشد يا خاص حكايت كند ؛ زيرا لحاظ هر مفهومى نگاه به همان مفهوم است و نمىتواند نگاهى به مفهوم ديگر باشد . بنابراين ، وضع عام و موضوع‌له خاص قابل تصوّر نيست « 1 » .\r\n* پاسخ محقّق‌خوئى :\r\nسيدنا الاستاذ المحقّق الخوئى ( رحمه الله ) از اين اشكال چنين پاسخ داده است :\r\nمفاهيم كليه‌اى كه به عنوان معقول‌اوّلى از خارج انتزاع مىشوند نظير مفهوم انسان و حيوان و بياض و سواد و امثال آنها و نيز مفاهيم كليه‌اى را كه ذهن تصوّر مىكند و به عنوان معقول ثانوى شناخته مىشوند نظير امكان و امتناع و ابيض و اسود و امثال آنها نمىتوانند از غير خود حكايت كنند ؛ لكن مفاهيم انتزاعى نوع سومى داريم كه از مصاديق جزئى انتزاع مىشوند و از آنها حكايت مىكنند نظير مفهوم شخص يا فرد يا مصداق كه مفاهيمى كلّى هستند و در عين حال حاكى از مصاديق جزئيه مىباشند . مفاهيمى از اين دست نظر به اينكه علىرغم عام‌بودن به‌طور ذاتى حاكى از مصاديق جزئيه هستند مىتوانند وجه و عنوانى براى مصاديق جزئيه قرار گيرند و ذهن با تصوّر آنها لفظ را براى مصداق جزئى كه محكىعنه آنهاست وضع كند . بنابراين قسم‌سوم يعنى وضع عام و موضوع‌له خاص به ترتيبى كه گفتيم امكان پذير است « 2 » .\r\nلكن اين بيان كاملًا مخدوش است و نمىتواند مشكلى را در رابطه با وضع عام و موضوع‌له خاص حل كند ؛ زيرا در نوع‌سوم كلّى كه متنزع از مصاديق جزئيه كلّى است\r\n\r\n\r\n","description":"","footnote":"\r\n( 1 ) . المحاضرات 54 : 1 .\r\n( 2 ) . همان . .\r\n","page_name":" 175 ","page_number":175},
  {"content":"\r\n\r\nنظير مفهوم « فرد انسان » يا « الفرد الإنسان » يا « الشخص الإنسانى » يا « مصداق الإنسان » اگر مقصود حكايت اين دسته از مفاهيم از يك مصداق جزئى معين است نظير آن كه مفهوم « الفرد الإنسانى » يا « الفرد من الإنسان » وسيلهء حكايت از فرد معين خاصى از انسان باشد كه در اين‌صورت وضع‌خاص و موضوع‌له خاص است ؛ زيرا مفهوم « الفرد الإنسانيّ الخاصّ المعيّن » با مفهوم « زيد » كه فرضاً از همان فرد جزئى حكايت مىكند جز در لفظ فرقى ندارد . و اگر مراد از « الفرد الإنسانيّ » فرد انسانى خاص و معين نيست در اين‌صورت وضع عام موضوع‌له عام مىشود ؛ زيرا مفهوم الفرد الانسانى در اين فرض حاكى از همه افراد انسان است و فرقى از اين ناحيه بين اين مفهوم و مفهوم « انسان » وجود ندارد و همان تقسيماتى كه براى تصوّر عام كرديم و گفتيم كه عام به‌لحاظ انطباق بر مصاديق مىتواند به سه نوع لحاظ شود به نحو صرف الوجود ، مطلق الوجود ، مجموع الوجود در مفهوم « الفرد من الإنسان » نيز قابل تصوّر است .\r\n* اشكالات محقّق‌صدر :\r\nسيدنا الاستاذ المحقّق الشهيد الصدر ( رحمه الله ) اشكال مزبور را با دو تقرير ديگر بيان مىكند .\r\n* تقرير اوّل : وضع عام و موضوع‌له خاص به سه نحو قابل فرض است كه همگى اين سه فرض غير ممكن‌اند :\r\n1 ) اينكه مفهوم عام نظير مفهوم انسان به‌نحو استقلالى مورد لحاظ ذهن قرار گيرد كه در اين‌صورت نمىتواند وجه و عنوانى براى خاص باشد و جز خودش را نشان نمىدهد ، علىهذا وضع عام موضوع‌له خاص بنابر اين فرض ممكن نيست ؛\r\n2 ) اينكه مفهوم عام نظير مفهوم انسان به‌نحو آلى مورد لحاظ قرار گيرد و وسيلهء لحاظ مصاديق خارجى قرار گيرد . اين فرض نيز باطل است ؛ زيرا رابطهء وضعى رابطه‌اى ميان دو تصوّر ذهنى است در حالىكه بنابراين فرض ، موضوع له عين مصاديق خارجيه مىشود ، و اين مطلب با ماهيت رابطهء وضعى ناسازگار است ؛\r\n3 ) اينكه مفهوم عام نظير مفهوم انسان به‌نحو آلى مورد لحاظ قرار گيرد ؛ لكن وسيلهء لحاظ مصاديق جزئيه ذهنى قرار گيرد يعنى وسيلهء لحاظ مفاهيم مصاديق انسان در ذهن قرار گيرد نظير مفهوم زيد ، عمرو ، خالد . . . ( الىآخره ) . اين فرض نيز ممكن نيست ؛ زيرا مفاهيم جزئيه ذهنيه نظير زيد ، عمرو ، خالد با مفهوم كلّى انسان مباين‌اند ؛ زيرا مفهوم كلّى يا مفهوم جزئى تباين دارد و هيچ مفهومى نمىتواند وجه و عنوان مفهوم مباين خود قرار گيرد .\r\nبنابراين وضع عام و موضوع‌له خاص متصور نيست .\r\n\r\n","description":"","footnote":"","page_name":" 176 ","page_number":176},
  {"content":"\r\n\r\n* پاسخ : استاد شهيد در پاسخ به تقرير مذكور مىفرمايد : مفاهيم كليه‌اى كه از جزئيات انتزاع مىشوند و از آنها حكايت مىكنند بر دو گونه‌اند :\r\n1 ) مفاهيم كليه‌اى كه از مصاديق جزئى خارجى انتزاع مىشوند نظير مفهوم انسان كه از مصاديق خارجى زيد ، عمرو ، خالد و . . . انتزاع مىشود ، اين دسته از مفاهيم نمىتوانند مورد وضع عام موضوع‌له خاص قرار بگيرند ؛ زيرا اشكال مزبور به تقريبى كه گفته شد بر آن وارد است ، چون اين دسته از مفاهيم كلّى از مصاديق خارجى حكايت مىكنند و موضوع‌له نمىتواند مصداق خارجى باشد ؛\r\n2 ) مفاهيم كليه‌اى كه از جزئيات ذهنى انتزاع مىشوند ؛ بدين معنا كه صور جزئيه‌اى كه در ذهن حضور دارند نظير صورت زيد ، عمرو ، خالد و . . . منشأ انتزاع برخى مفاهيم كلّى مىشوند ؛ نظير مفهوم : فرد انسان ، مصداق انسان ، جزئى انسان و امثال اين مفاهيم . اين دسته از مفاهيم كليه مىتوانند به عنوان حاكى از مفاهيم جزئيه ذهنيه نظير صورت زيد و عمرو و بكر مورد لحاظ قرار گيرند ، اگر اين مفاهيم كلّى به عنوان حاكى از اين صور جزئيه مورد لحاظ ذهن قرار گرفتند و لفظ براى آنها وضع شد در اينجا وضع عام است ؛ زيرا مفهوم لحاظ شده در هنگام وضع عام است و موضوع‌له خاص ؛ زيرا آن مفهوم عام به عنوان حاكى از مفاهيم جزئيه ذهنيه مورد لحاظ قرار گرفته است و موضوع‌له صورت ذهنى است . بنابراين اشكال فوق الذكر با تصويرى كه از وضع عام موضوع‌له خاص ارائه شد مندفع است « 1 » .\r\nلكن حق اين است كه پاسخ استاد شهيد نمىتواند از عهدهء دفع اشكال برآيد ؛ زيرا اشكال ديگرى بنابراين تصوير - كه براى حل اشكال بيان شد - لازم مىآيد و آن اين است كه در همهء موارد وضع عام موضوع‌له خاص استعمال لفظ فى غير ما وضع له شده و در نتيجه ، استعمال ، مجازى مىشود . توضيح اينكه : اگر بپذيريم كه موضوع‌له صور ذهنيهء مصاديق جزئيه مىباشد استعمال لفظ در مصاديق خارجى كلّى استعمال در غير ما وضع له خواهد بود ؛ در حالى كه - بدون اشكال - در مواردى كه ادعا مىشود وضع عام است و موضوع‌له خاص ؛ نظير اسماء اشاره يا موصولات يا نسب ، لفظ در مصداق خارجى معنا استعمال مىشود ؛ مثلًا : كلمهء « هذا » در مفرد مذكر مشار اليه خارجى استعمال مىشود و هيئت فاعل در « ضارب » در نسبتى كه در خارج بين ضرب و ذات فاعل برقرار است استعمال مىشود و هكذا . .\r\n\r\n\r\n","description":"","footnote":"\r\n( 1 ) . بحوث فى علم الأصول 88 : 1 . .\r\n","page_name":" 177 ","page_number":177},
  {"content":"\r\n\r\nاضافه بر آن ، اشكال ديگرى بر پاسخ استاد شهيد وارد است و آن اين است كه نظير اشكالى كه در صدد دفع آن هستند بر جواب ايشان يعنى بر عنوان قراردادن مفهوم متنزع از صور مصاديق جزئيه ذهنيه نيز متوجه است . توضيح اينكه : اگر مفهوم كلّى متنزع از صور جزئيه ذهنيه به‌نحو استقلالى مورد لحاظ قرار گيرد نمىتواند وجه و عنوان همان صور جزئيه قرار گيرد ؛ زيرا عنوان « مصداق الانسان » يا « فرد الانسان » با مفهوم صورت جزئى زيد و بكر و عمرو و . . . متفاوت است چون خصوصيات اين مصاديق را بازگو نمىكند بنابراين اگر به‌لحاظ استقلالى به آن نگريسته شود تنها از خود حكايت مىكند و نمىتواند از صور جزئيه ذهنيه حكايت كند .\r\nو اگر به‌نحو آلى مورد لحاظ قرار گيرد ، چنانچه وسيلهء لحاظ صور جزئيهء ذهنيه قرار بگيرد ، حاكى با محكىعنه متباين است و بنابراين نمىتواند از اين صور جزئيه حكايت كند و آلت و وسيله لحاظ آنها بشود ؛ زيرا مفهوم كلّى عبارت است از « مصداق الانسان » ، يا « فرد الانسان » در حالىكه هيچيك از اين صور جزئيه نظير صورت « زيد » ، « عمرو » ، يا « بكر » مصداق « انسان » يا « فرد انسان » نيست تا آن عنوان « فرد الانسان » بر اين مضمون « صورت زيد در ذهن » صادق باشد و بتواند از آن حكايت كند .\r\nو اگر به‌نحو آلى مورد لحاظ قرار بگيرد ؛ لكن آلت و وسيلهء لحاظ مصاديق خارجى انسان قرار بگيرد ، اين اشكال پيش مىآيد كه رابطهء وضعى ، رابطه‌اى بين صورت لفظ است و صورت معنا لذا موجب رابطهء سببيت بين تصوّر لفظ و تصوّر معنا مىشود ؛ در حالى كه در اين فرض ، معناى موضوع‌له مصداق خارجى آن مفهوم كلّى فرض شد و مصداق خارجى نمىتواند طرف رابطهء وضعى قرار گيرد .\r\n* تقرير دوم : هر مفهوم كلّى كه جامع بين مجموعه‌اى از افراد است تنها در صورتى مىتواند جامع بين الافراد باشد و در نتيجه از وصف كليت بهره‌مند باشد كه خصوصيات افراد در آن لحاظ نشود و در حقيقت با الغاى خصوصيات افراد است كه چنين مفهوم جامعى قابل تصوّر است ، بنابراين چنين مفهومى به هيچ وجه نمىتواند حاكى از خصوصيات افراد باشد ؛ زيرا مفهوم كلّى جزء مشترك مفاهيم افراد است ، در حالىكه افراد مركب از اين جزء مشترك و جزء مختص و مميزى هستند كه فرديت فرد متقوّم به آن است . علىهذا مفهوم كلّى جامع كه تنها حاكى و نشان‌دهندهء جزء مشترك افراد و\r\n\r\n","description":"","footnote":"","page_name":" 178 ","page_number":178},
  {"content":"\r\n\r\nخصوصيات است ، نمىتواند وجه و حاكى از مركب از اين جزء مشترك و جزء مختص - كه همان فرد است - باشد .\r\n* پاسخ : استاد محقّق شهيد صدر ( رحمه الله ) در پاسخ اين اشكال مىفرمايد : در مفاهيم كليه‌اى كه ذاتى مصاديق خويش هستند يعنى جزء مقوّم ذات آنها مىباشند ، اشكال مزبور وارد است ؛ لكن در مفاهيم كليه‌اى كه جزء ذات مصاديق خويش نيستند ؛ بلكه عارض بر مصاديق خويش‌اند ، اين اشكال وارد نيست . توضيح اينكه : در مفاهيمى نظير حيوان نسبت به انسان يا انسان نسبت به افراد انسان مفهوم كلّى براى مصداق خويش ذاتى است و معناى ذاتىبودن در اينجا اين است كه حاكى از عنصر ذاتى مشترك ميان مصاديق است . و به‌همين دليل نمىتواند از تمام ذات مصداق حكايت كند چون تمام ذات مصداق مركب است از عنصر مشترك و عنصر مختص كه مميز اين مصداق از ساير مصاديق است .\r\nلكن ، در مفاهيمى كه از مصاديق خارجى انتزاع مىشوند بدون آنكه منشأ انتزاع آنها جزء ذات مصداق باشد ، بلكه منشا انتزاع آنها تمام ذات مصداق است نظير مفهوم : ممكن يا جزئى يا فرد كه از تمام ذات مصاديق خارجى انتزاع شده‌اند و لذا بر تمام ذات حمل مىشوند ، در مفاهيمى اينچنين ، حكايت مفهوم كلّى حكايت از جزء ذات نيست بلكه حكايت از تمام ذات مصداق است ، علىهذا ، اين دسته از مفاهيم كلّى مىتوانند علىرغم كليت و عموم ، حاكى از مصاديق جزئى باشند و وضع عام و موضوع‌له خاص به‌وسيلهء اين دسته از مفاهيم كلّى كاملا ممكن و بلا اشكال است .\r\n* اشكال استاد شهيد بر اين مطلب :\r\nدر اينجا استاد شهيد متوجه اشكالى بر مطلب فوق مىشوند و در صدد دفع آن بر مىآيند . حاصل اشكال اين است كه : انتزاع عنوان واحد از امور متباينه - بما هى متباينه - ممكن نيست ؛ زيرا امور متباينه اگر از جهت تباينشان به آنها نگريسته شود ، هيچگاه منشأ انتزاع مفهوم واحد مشترك نخواهند شد . پس براى انتزاع مفهوم واحد جامع بين افراد ناگزير بايد وجه مشتركى ميان آنها يافت و عنوان مشترك واحد را از آن وجه مشترك انتزاع نمود ، بنابراين اشكال قبلى دوباره زنده مىشود و آن اينكه عنوان جامع مشترك نمىتواند از افراد با جهت خصوصيت و فرديتشان حاكى باشد بلكه تنها از جهت مشترك ميان افراد حكايت مىكند .\r\n\r\n","description":"","footnote":"","page_name":" 179 ","page_number":179},
  {"content":"\r\n\r\n* پاسخ : استاد شهيد در پاسخ به اين اشكال سخن سابق خويش را مجدداً تكرار مىكنند كه عنوان جامع بين‌الافراد مىتواند جزء ذات فرد نباشد و از مجموع وجود فرد انتزاع شود و بر مجموع وجود خارجى فرد منطبق باشد و در اين‌صورت مىتواند از تمام وجود فرد حكايت كند نه تنها از عنصر مشترك بين الافراد .\r\n* اشكال ديگر :\r\nمجدّداً بر ايشان اشكال گرفته‌اند كه افراد با خصوصيات فردى متباين نمىتوانند منشا انتزاع جامع مشترك شوند ؛ زيرا « كثير متباين » بما هو كثير متباين ، نمىتواند منشأ پيدايش واحد بما هو واحد باشد ، به‌دليل قاعدهء الواحد لا يصدر إلاعن الواحد كه نافى امكان صدور واحد بما هو واحد از كثير بما هو كثير است .\r\n* پاسخ : استاد شهيد در پاسخ اشكال اخير مىفرمايد اين قاعده در آنجا صادق است كه عليتى حقيقى به معناى تاثير و ايجاب ميان دوشيئ برقرار باشد ، اما در آنجا كه عليتى حقيقى وجود ندارد اين قاعده صادق نيست . در آنجا كه وجود مفهوم ، وجود نفس‌الامرى است به‌دليل اينكه عليت حقيقى مربوط به عالم واقع خارجى است ، و در حقايق عالم نفس‌الامر عليت و تأثير حقيقى جريان ندارد ، مانعى ندارد كه كثير - من حيث هو كثير - منشأ انتزاع واحد - من حيث هو واحد بشود . شاهد بر امكان اين مطلب ، مفهوم « شىء » است كه از مصاديق متباينه انتزاع مىشود و بر آنها منطبق و از آنها حاكى است . در مفهوم « شىء » با آنكه مفهوم واحدى است و بر مفاهيم متباينه صدق مىكند ، نمىتوان گفت منشأ انتزاع آن ، عنصر مشترك ميان مصاديق است ؛ زيرا بر خصوص عنصر مختص نيز مفهوم « شىء » صدق مىكند . بنابراين ، انتزاع مفهوم واحد از كثير - بما هو كثير - ممكن است و به‌همين دليل حكايت مفهوم عام واحد از مصاديق كثيرهء آن - بما هى كثيره - ممكن است و هيچ‌گونه اشكالى بر آن متوجه نيست « 1 » .\r\n* نقد پاسخ‌اخير :\r\nبيان اخير استاد شهيد در رفع اشكال سابق مخدوش به نظر مىرسد ؛ زيرا :\r\n\r\n\r\n","description":"","footnote":"\r\n( 1 ) . بحوث فى علم الأصول 92 : 1 - 88 . .\r\n","page_name":" 180 ","page_number":180},
  {"content":"\r\n\r\nاوّلًا : مفهوم « شىء » - على اى حال - از بيش از شيئيت مصاديق حكايت نمىكند و شيئيت انسان ، حيوان ، شجر و . . . جامع مشترك مفهومى ميان اين حقايق است . بنابراين ، مفهوم « شىء » تنها از نوعى عنصر مشترك ميان اين حقايق حكايت مىكند و به‌هيچ‌وجه از جهات امتياز اين حقايق حكايت نمىكند . حتى در آنجا كه مفهوم « شىء » بر خصوص عنصر مختص صدق مىكند ، به‌لحاظ شيئيت آن است كه از اين جنبه با ساير اشياء من جمله با عنصر مشترك ، مشترك است . به‌هرحال مفهوم « شىء » ، هيچگاه از تباين موجود بين حيوان و انسان و بين اين دو و شجر حكايت نمىكند . بنابراين ، چنانچه مفهومى نظير « شىء » در حين وضع منظور شود ، وضع و موضوع‌له هر دو عام خواهند بود ؛ زيرا مفهوم عامى كه حين‌الوضع تصوّر شده است جز از جهت عام مشترك بين المصاديق حكايت نمىكند و موضوع‌له همان جهت عام مشترك بين المصاديق خواهد بود .\r\nثانياً : قاعدهء « الواحد لا يصدر عنه إلا الواحد ، ولا يصدر إلا عن الواحد » قاعده‌اى است عقلى و تخصيص ناپذير كه دو ركن دارد :\r\n1 ) واحد ؛\r\n2 ) صدور .\r\nو ما حصل اين قاعدهء عقلى اين است كه : هر جا « واحد » ى بود و « صدور » ى از : « واحد بما هو واحد » ، « كثير بما هو كثير » و از « كثير بما هو كثير » ، « واحد بما هو واحد » صادر نخواهد شد . اين قاعدهء عقلى ، تنها در خصوص رابطهء تأثير و تأثر و ايجاد و وجود خارجى جارى نيست بلكه شامل هر نوع صدور مىشود اگر چه صدور به‌لحاظ عالم ذهن يا نفس‌الامر باشد ؛ زيرا مثلًا :\r\n* در بخش‌اوّل قاعده كه عبارت است از « الواحد لا يصدر عنه الا الواحد » ، خلاف اين قاعده يعنى صدور كثير از واحد يكى از دو تالى فاسد را به‌همراه دارد يا خروج واحد از وحدت كه خلف است و يا صدور شىء از لا شىء كه ممتنع است و اين دو تالى فاسد اختصاص به صدور كثير از واحد در عالم خارج ندارند ؛ بلكه شامل صدور كثير از واحد به‌لحاظ عالم ذهن و عالم نفس‌الامر نيز مىشوند ؛\r\n* امّا بخش‌دوم قاعده ، يعنى : « لا يصدر الواحد الا عن الواحد » ، تالى فاسدى كه بر فرض خلاف آن يعنى صدور الواحد عن الكثير بار مىشود يكى از دو امر است يا خروج واحد از وحدت و تبدل آن به كثير كه خلف است ، يا تحصيل حاصل و تكرر وجود كه محال است خواه به‌لحاظ عالم خارج باشد يا عالم نفس الامر يا عالم ذهن .\r\n\r\n","description":"","footnote":"","page_name":" 181 ","page_number":181},
  {"content":"\r\n\r\nاز آنچه بيان شد نتيجه مىگيريم :\r\nآنچه در كلام مشهور محقّقين به عنوان قسم ثالث وضع - به‌لحاظ موضوع‌له - شناخته شده معقول و ممكن نيست ، و وضع به‌لحاظ موضوع‌له بيش از دو قسم اصلى - با اقسام فرعى آنها كه على التفصيل بيان شد - ندارد و آن دوعبارت‌اند از :\r\n1 ) وضع عام موضوع‌له عام ؛\r\n2 ) وضع خاص موضوع‌له خاص .\r\n\r\n3 . تقسيم وضع به‌لحاظ اقسام موضوع ( لفظ ) :\r\nبنابر آنچه محققان اصولى بيان كرده‌اند وضع به‌لحاظ لفظى كه براى معنا وضع مىشود به دو قسم تقسيم مىشود :\r\n1 ) وضع شخصى ؛ نظير وضع مادهء كلمهء « ضارب » كه ضرب است براى حَدَث خاص ؛\r\n2 ) وضع نوعى ؛ نظير وضع هيئت كلمهء « ضارب » براى دلالت بر نسبت قيام يا صدور مادهء فعل ( نظير : ضرب ) به ذات فاعل .\r\nبنابر مذاق مشهور ، اساس اين تقسيم بر اين نكته مبتنى است كه واضع در هنگام وضع لفظ - همان‌گونه كه در معنا گفتيم - نياز به تصوّر لفظ دارد ؛ لكن لفظى را كه واضع براى معنا وضع مىكند گاه بنفسه در ذهن حاضر مىشود نظير وضع كلمهء « ضرب » براى حَدَث خاص يا وضع كلمه « حجر » يا « شجر » براى معناى خاص مورد نظر در هر يك از آنها ، و گاه حضور لفظ بنفسه ممكن نيست ؛ زيرا لفظى كه واضع مىخواهد آن را وضع كند از قبيل مادهء خاص نظير : « ضرب » يا « حجر » و يا « شجر » نيست ؛ بلكه هيئتى است از قبيل هيئت اسم فاعل يا هيئت اسم مفعول و نظائر آنها ، در اين‌گونه موارد موضوع ( يعنى هيئت مخصوص مورد نظر ) بنفسه قابل تصوّر نيست ؛ بلكه بايد در ضمن ماده‌اى معين بتصور درآيد . از اين جهت است كه وضع در اين‌صورت از قبيل وضع عام و موضوع خاص مىشود ، بدين معنا كه ذهن هيئت مورد نظر را در ضمن ماده‌اى - نظير مادهء « ف . ع . ل » يعنى : « فعل » - به عنوان وجه و حاكى از ساير هيئاتى كه در ضمن مواد مختلف تحقق خارجى پيدا مىكنند تصوّر مىكند ؛ لكن در حقيقت مصاديق اين هيئت را براى معناى خاص ؛ نظير نسبت فاعلى يا نسبت مفعولى وضع مىكند . و بدين ترتيب ، وضع نوعى\r\n\r\n","description":"","footnote":"","page_name":" 182 ","page_number":182},
  {"content":"\r\n\r\nشكل مىگيرد ، و از اين جهت به آن نوعى گفته مىشود كه موضوع لفظ خاص نيست ؛ بلكه نوع هيئتى است كه حاكى از مصاديق متكثره خارجى است .\r\n* اشكال اين بيان :\r\nاين بيان كه مورد پذيرش مشهور محقّقان اصولى - از جمله استاد شهيد صدر - است مورد اشكال است و حاصل اشكال اين است : مقصود از اينكه هيئت « فاعل » مثلًا وجه و عنوان مصاديق هيئت فاعل نظير هيئت ضارب و قاعد و قائم و غيرها مىشود چيست ؟\r\n* اگر مقصود اين است كه كلمه « فاعل » با هيئت و ماده‌اش وجه و عنوان كلماتى نظير « قاعد » و « قائم » و « ضارب » بمادتها و هيئتها مىشود كه بطلانش روشن است ، زيرا كلمهء « فاعل » بمادته و هيئته با اسماء فاعلى ديگر نظير « قائم » « قاعد » « ضارب » تباين دارد ، و لذا نمىتواند وجه و عنوان آنها قرار بگيرد ؛\r\n* و اگر مقصود اين است كه هيئت « فاعل » وجه و عنوان هيئتى كه در اسماء فاعلين وجود دارد قرار مىگيرد ، يعنى هيئت « فاعل » وجه و عنوان هيئت كلماتى نظير « قائم » و « ضارب » و « قاعد » قرار مىگيرد كه اين فرض نيز باطل است ؛ زيرا هيئت در اسماء فاعلين نظير « قاعد » و « قائم » و « ضارب » و غيرها با هيئت « فاعل » متحد است نه اينكه هيئت « فاعل » وجه و عنوانى براى هيئت در « ضارب » و « قاعد » و « قائم » باشد .\r\nدر حقيقت نسبت صورت هيئت « فاعل » كه به‌وسيلهء تصور ذهنى واضع در ذهن واضع حضور يافته با هيئت « قائم » و « قاعد » و « ضارب » دقيقاً نظير نسبتى است كه صورت ذهنى مادهء « قعد » مثلًا با مصاديق خارجى اين ماده در الفاظى نظير « قعود » و « قاعد » و « قعيد » و غيرها دارد و همان‌گونه كه تعدّد مادهء « قعد » در اين هيئات به عنوان مصاديق مادّهء « قعد » در نظر گرفته شده و وضع در آن وضع خاص قلمداد شده است با آنكه در هيئت‌هاى مختلف مصاديق متعدد دارد ، وضع هيئت « فاعل » نيز بايد وضع خاص تلقى شود ؛ زيرا هيئت اسماء فاعلين در « قائم » و « ضارب » و « قاعد » غيرها مصداق هيئت فاعل‌اند و هيئت « فاعل » جز يك هيئت واحد شخصى نيست و معلوم نيست به چه علت وضع هيئت « فاعل » وضع نوعى شمرده مىشود در حالى كه وضع مادهء « قعد » براى معناى خود وضع شخصى تلقى مىشود .\r\nبه‌هرحال ، حق اين است كه در وضع الفاظ تقسيم به نوعى و شخصى به تقريبى كه در بيان محقّقين اصولى آمده است اساسى ندارد . تقسيمى كه از اين جهت مناسب است\r\n\r\n","description":"","footnote":"","page_name":" 183 ","page_number":183},
  {"content":"\r\n\r\nتقسيم لفظ موضوع ، به لحاظ ماده و هيئت است . بدين معنا كه مناسب است گفته شود كه موضوع ( در وضع الفاظ براى معانى ) گاهى لفظ است بمادته و صورته كه در اين‌صورت مىتوان از آن به وضع شخصى تعبير كرد كه طبيعتا مراد از وضع شخصى در اين اصطلاح صرفاً وضع لفظ است بمادته و هيئته براى معنا ، و گاه لفظ وضع مىشود براى معنا بمادته فقط ؛ نظير : وضع مادهء « ضرب » براى طبيعت فعل « ضرب » بدون در نظر گرفتن هيئت خاصى از هيئات متعددى كه بر مادهء « ضرب » عارض مىشوند ، و از اين وضع مىتوان به وضع نوعى مادى تعبير كرد . و گاه صرفاً هيئت لفظ براى معنا وضع مىشود نظير وضع هيئت فاعل براى نسبت فعل به ذات . كه از اين وضع مىتوان به وضع نوعى صورى تعبير نمود .\r\nدر اينجا تذكر اين نكته به‌جاست كه در اين اصطلاح مقصود از نوعى صرفا در مقابل شخصى است و مقصود وضع عام و موضوع خاص به بيانى كه نزد مشهور محقّقين معروف است نيست .\r\nنكتهء ديگرى كه بايد مورد تذكر قرار گيرد اين است كه همان‌گونه كه در وضع خصوص هيئت ، مادهء « ف . ع . ل » به عنوان مادهء بىمعنايى كه صرفاً به منظور ارائهء هيئت به‌كار گرفته شده در نظر گرفته مىشود و هيچ معناى خاصى از آن اراده نمىشود و بر هيچ معنايى دلالت ندارد ، همين‌طور در وضع مخصوص ماده ، هيئت مصدرى « ضَرْب » در نظر گرفته شده بدون آنكه - در اين استعمال - معناى خاصى از آن مقصود باشد ، علىهذا مىتوان گفت : همان‌گونه كه مادهء كلماتى نظير : « فَعَلَ » و « فاعلٌ » و « مفعولٌ » و . . . صرفاً به منظور ارائهء هيئت به‌كار رفته و نه به مقصود ارائهء معناى مادهء « ف . ع . ل » . از هيئت « ضرْب » نيز در آنجا كه گفته مىشود « ضَرْب » صرفاً ارائهء مادهء كلماتى نظير ضارب و مضروب مقصود است و معناى خاصى از آن اراده نمىشود .\r\nخاتمه\r\nاينك كه مباحث چهارگانه وضع ( يعنى : حقيقت وضع ، چگونگى تأثير وضع در پيدايش رابطهء دلالت بين لفظ و معنا و اينكه : واضع كيست ؟ و اقسام وضع ) به پايان رسيد ، نوبت آن است كه به مبحث‌دوم از مباحث مربوط به دلالت وضعى لفظى بپردازيم :\r\n\r\n","description":"","footnote":"","page_name":" 184 ","page_number":184},
  {"content":"\r\n\r\n\r\nمبحث‌دوم : احكام و خصوصيات دلالت‌وضعىلفظى\r\nبه‌منظور بحث دربارهء احكام و خصوصيات دلالت‌وضعىلفظى ، لازم است به مطالب ذيل بپردازيم :\r\n1 ) تقييد پذيرى وضع ؛\r\n2 ) عدم دخالت اراده در وضع به نحو حيثيت تقييدى ؛\r\n3 ) نقش اراده در دلالت وضعى به نحو حيثيت تعليلى .\r\n\r\n","description":"","footnote":"","page_name":" 185 ","page_number":185},
  {"content":"\r\n . \r\n","description":"","footnote":"","page_name":" 186 ","page_number":186},
  {"content":"\r\n\r\n\r\nمطلب‌اوّل : تقييد پذيرى وضع\r\nمرحوم‌آخوند ( صاحب‌كفايه ) ، در معانى حرفيه نظريه‌اى دارند كه منجر به طرح اين مبحث شده است . معظّم‌له ، معتقد است موضوع‌له در معانى حرفيه و معانى اسميه يكى است ؛ لكن تفاوت ميان معناىحرفى - نظير : معناى « من » با معناى اسمى نظير « ابتداء » - علىرغم اتحاد اين است كه حرف يعنى « من » براى معناى « ابتداء مقيد به‌لحاظ آلى » وضع شده و كلمه « ابتداء » كه اسم است براى معناى « ابتداء مقيد به‌لحاظ استقلالى » وضع گرديده است . مرحوم‌آخوند تأكيد دارند كه لحاظ آلى و استقلالى قيد وضع است نه قيد موضوع‌له . معظّم‌له در اين رابطه مىگويد :\r\nالفَرقُ بَينَهُمَا - يَعنِي بَينَ الحُرُوفِ وَالأسمَاءِ - إنّما هُوَ في اختِصَاصِ كُلٍّ مِنهُمَا بِوَضعٍ ، حَيثُ إنّهُ وُضِعَ الاسمُ لِيُرادَ مِنهُ مَعنَاهُ بِمَا هُوَ هُوَ وَفي نَفسِهِ ، وَالحَرفُ لِيُرَادَ مِنهُ مَعنَاهُ لا كَذَلِكَ ؛ بَل بِمَا هُوَ حَالَةٌ لِغَيرِهِ « 1 » .\r\nاكنون ، دربارهء صحّت و سقم اين نظريه بحث نمىكنيم ؛ تنها به اين نكته اشاره مىكنيم كه در عمل وضع ، تقييد موضوع ( يعنى لفظ ) و نيز تقييد موضوع‌له بلا اشكال بر همه مبانى در تفسير وضع ممكن است ؛ لكن تقييد وضع بر مبناى اعتبارىبودن وضع - به استثناى مبناى استاد شهيد و مبناى مختار - و نيز بر مبناى تعهّد بلا اشكال است ؛ زيرا بنابر اعتبارىبودن وضع - بر ساير مبانى نه بر مبناى استاد شهيد و مبناى مختار - واضع مىتواند اعتبار رابطهء لفظ و معنا را به حالتى خاص مقيد كند ، و نيز بر مبناى تعهّد ، واضع مىتواند تعهّد خود را به اينكه از لفظ معين معناى معينى را اراده كند به حال و شرطى خاص مقيد كند ؛ لكن بنابر مبناى استاد شهيد - كه نظريهء قرن‌اكيد است - رابطهء وضعى رابطه‌اى تكوينى است ميان لفظ و معنا كه در نتيجهء قرن‌اكيد بين آن دو به سبب عامل كمّى يا كيفى پديد مىآيد ، به‌همين جهت تقييد وضع به حال يا شرطى خاص امكان‌پذير نيست ، زيرا رابطهء\r\n\r\n\r\n","description":"","footnote":"\r\n( 1 ) . كفاية الأصول ( با حاشى مشكينى ) 15 : 1 . .\r\n","page_name":" 187 ","page_number":187},
  {"content":"\r\n\r\nقرن‌اكيد واقعيتى خارجى است كه امرش دائر بين وجود و عدم است ، و با ارادهء واضع قابل توسعه و تضييق نيست تا بتوان آن را به قيد و شرطى خاص مقيد نمود .\r\nبنابر مبنايى نيز كه در تفسير حقيقت وضع اختيار كرديم ( اعتبار حكايت لفظ از معنا ) كه در آن رابطهء وضعى ميان لفظ و معنا از اعتبار حكايت نشأت مىگيرد ، تقييد وضع به نحوى كه محقّق‌صاحب‌كفايه فرموده ممكن نيست ؛ زيرا - همان‌گونه كه در محل خود توضيح داديم - حقيقت وضع ، اين است كه : ذهن حكايتى را كه به‌نحو ذاتى صورت ذهنى معنا از واقع معنا دارد ، براى لفظ اعتبار مىكند . بنابراين ، وضع كه عبارت است از اعتبار حكايت لفظ از معنا ، تابع آن حكايت حقيقى و ذاتى است كه صورت معنا از واقع معنا دارد . بنابراين نظريه صور معانى حين‌الوضع به‌لحاظ آلى در ذهن حضور دارند و اصولًا لحاظ استقلالى كردن به معنا ، معنا را از قابليت وضع لفظ براى آن خارج مىكند ؛ زيرا حكايت صورت معنا را از واقع معنا از بين مىبرد و صورت معنا را از حكايت مىاندازد و در اين حال امكان اعتبار اين حكايت براى لفظ وجود نخواهد داشت .\r\nبنابراين ، هرگونه تقييدى كه با حكايت صورت معنا از واقع معنا سازگار نباشد ممكن نيست و تقييد وضع به‌لحاظ آلى و استقلالى از اين قبيل است .\r\n\r\n","description":"","footnote":"","page_name":" 188 ","page_number":188},
  {"content":"\r\n\r\n\r\nمطلب‌دوم : عدم دخالت اراده در وضع به نحو حيثيت تقييدى\r\nصورت‌هاى علمى حاضر در ذهن كه وسيلهء علم آدمى به حقائق و اشياءند هميشه به عنوان آلى مورد توجه و لحاظ ذهن قرار مىگيرند ، و هرگاه به عنوان استقلالى مورد لحاظ ذهن قرار گيرند تنها به عنوان يك حالت يا صفت ذهنى مورد توجه قرار گرفته‌اند ، نه به عنوان يك صورت علمى كه از حقيقتى ماوراى خود كاشف و گوياست .\r\nبنابراين ، با توجه به اينكه الفاظ به عنوان وسيله‌اى جهت نقل مقاصد و دانسته‌هاى افراد بشر به يكديگر به‌كار گرفته مىشوند ، در حقيقت وسيله‌اى جهت نقل همان صور علميه و مقاصد و اهدافى كه به آنها ارتباط دارند ، به‌كار مىروند ، و نظريهء مختار در تفسير حقيقت وضع با اين نكته كاملًا هم‌آهنگ است ؛ زيرا بر مبناى نظريهء مختار همان‌گونه كه صور اشياء حكايت از واقعيات اشياء مىكنند الفاظ موضوعه بر معانى نيز به‌وسيلهء وضع كه همان اعتبار حكايت است از خاصّيت حكايت از واقعيات اشياء برخوردار مىشوند و به‌همين دليل جهت نقل و انتقال مقاصد و علوم مورد استفاده انسان‌ها قرار مىگيرند ؛ زيرا علوم و مقاصد مربوط به آنها هيچگاه به صور علميه به‌لحاظ استقلالى تعلّق نمىگيرند ؛ بلكه به صور علميه به‌لحاظ كاشفيت آنها از واقعياتى كه محكىعنه آن صورند تعلّق مىگيرند .\r\nنتيجه اينكه : بر منباى نظريهء مختار در حقيقت وضع - كه با مقاصد انسان‌ها در به‌كارگيرى الفاظ سازگار و هم‌آهنگ است - لحاظ ذهن به صور معانى و الفاظ در حين وضع ، لحاظ آلى است ، نه لحاظ استقلالى . و به تعبيرى ديگر مىتوان چنين گفت : مفاهيمى كه ذهن در حين وضع استحضار مىكند مفاهيم به حمل شايعند نه به حمل‌اوّلى و اينكه توجه و لحاظ ذهن به آنها و به الفاظ محموله بر آنها لحاظ آلى است . و مقصود و مراد از لحاظ آلى همان‌گونه كه معلوم است اين است كه نظر ذهن به واقعيت محكىعنه آنهاست و استحضار صورت آنها تنها براى عبور از آن صور و رسيدن به واقعيت‌هايى است كه آن صور از آنها حكايت مىكنند .\r\n\r\n","description":"","footnote":"","page_name":" 189 ","page_number":189},
  {"content":"\r\n\r\nبنابراين ، هم الفاظ ، هم معانى مأخوذه حين‌الوضع واقع الفاظ و واقع معانى مىباشند و اگر صور الفاظ و اشياء حين‌الوضع مورد استفاده قرار مىگيرند تنها به عنوان وسيله و آلت عبور از آنها به واقعيات الفاظ و معانى است .\r\nتذكّر اين نكته به‌جاست كه از آنچه گفتيم نبايد چنين فهميده شود كه معناى موضوع‌له هميشه وجود خارجى معناست ، بلكه وجود ذهنى معنا نيز مىتواند موضوع‌له لفظ قرار گيرد ؛ لكن وجود ذهنى نيز براى اينكه موضوع‌له قرار بگيرد نيازمند صورتى است كه ذهن به عنوان حاكى و كاشف از آن وجود ذهنى به آن توجه كند و لفظ را از طريق آن صورت حاكى براى آن وجود ذهنى وضع كند .\r\nاز آنچه گفتيم نتيجه مىگيريم :\r\n1 ) آنچه مرحوم‌محقّق‌آخوند ( صاحب‌كفايه ) در فرق بين معانى حروف و اسماء بيان كرده‌اند كه حاصلش اين است : معانى حروف به نحو آلى مورد لحاظ ذهن قرار گرفته و معانى اسماء به نحو استقلالى مورد لحاظ قرار گرفته‌اند ، به هيچ وجه نمىتواند صحيح باشد ؛ زيرا صور معانى حين‌الوضع همواره به‌لحاظ آلى ديده مىشوند و وسيله عبورى هستند به واقعياتى كه آن صور از آنها حكايت مىكنند و لحاظ استقلالى به هر صورت ذهنى آن را از امكان موضوع‌له لفظبودن خارج مىكند ؛ زيرا الفاظ وسيلهء نقل مقاصدند و مقاصد ، به صور ذهنى به‌لحاظ استقلالى تعلق نمىگيرد بلكه به واقعيت‌هايى تعلق مىگيرد كه صور ذ هنى حاكى از آنهايند ؛\r\n2 ) بنابر آنچه گفتيم ارادهء معنا نمىتواند بخشى از موضوع‌له الفاظ باشد ؛ زيرا همان‌گونه كه بيان شد بنابر مبناى مختار همان حكايتى كه صور معانى از واقع معانى دارند ، به‌وسيلهء وضع به الفاظ منتقل مىشود و الفاظ نيز همانند صور معانى از واقع آن معانى حكايت مىكنند ، و شكى نيست كه صور معانى از ذات معانى بدون قيد اراده حكايت مىكنند و قيد اراده در محكىعنه صور معانى قرار ندارد ؛ زيرا صورت هر شىء تنها از همان شىء حكايت مىكند و معقول نيست كه بين صورت حاكى ، با واقع محكىعنه تفاوت باشد به‌نحوى كه واقع محكىعنه زائد بر حاكى باشد ؛ زيرا با اصل حكايت منافات دارد . بنابراين ، همان‌گونه كه صورت ذهنى معنا از ذات معنا بدون قيد اراده حكايت مىكند ، لفظى كه براى آن معنا وضع مىشود نيز بر ذات واقع معنا بدون قيد اراده وضع مىشود ؛ زيرا حقيقت وضع - علىالمختار - چيزى زائد بر اعتبار حكايت لفظ از واقع معنا به‌همان نحو حكايتى كه صورت معنا از واقع معنا دارد نيست ؛\r\n3 ) از مطلب بالا نتيجه مىگيريم : دلالتى كه از وضع نشأت مىگيرد دلالت لفظ است بر واقع معنا بدون قيد اراده . به عبارتى ديگر : دلالتى كه در نتيجهء وضع به‌وجود مىآيد صرفاً دلالت لفظ است بر واقع معنا نه بر معناى مراد يا بر معناى مقيد به قيد اراده ، بنابراين ، دلالت وضعى تابع\r\n\r\n","description":"","footnote":"","page_name":" 190 ","page_number":190},
  {"content":"\r\n\r\nاراده و مقيد به آن نيست و اگر لفظى بر معنايى وضع شد ، لفظ در نتيجه وضع ، خاصّيت حكايت از معنا را پيدا مىكند و در نتيجه حاكى از معنا خواهد بود ، و قيد اراده نه به عنوان مفهوم اراده و نه به عنوان واقع اراده در موضوع‌له مأخوذ نيست .\r\nتوضيح مطلب فوق اين است كه : اگر گفته شود دلالت‌لفظ بر معنا متوقف است بر اراده در اينجا چند فرض متصوّر است ؛ زيرا مقصود از اراده يا اراده دلالت است يا اراده لفظ است و يا اراده معنا و در همه اين فروض سه‌گانه مراد از اراده يا واقع خارجى اراده است و با مفهوم ذهنى اراده و مقصود از توقّف دلالت بر اراده يا جزئيت اراده است به‌نحوى كه قيد و تقيد هر دو داخل باشند و يا آنكه مقصود شرطيت اراده است به‌نحوى كه قيد خارج و تقيد داخل باشد و تمام اين فروض با اشكال مواجه‌اند .\r\n* اشكالات فروض مذكور :\r\n1 ) اما اگر مقصود از اراده ، اراده دلالت باشد و گفته شود كه مفهوم آن در وضع قيد شده است ، در پاسخ بايد گفت : مفهوم اراده نمىتواند مقصود باشد چه آنكه به‌نحو جزئيت مأخوذ باشد يا به‌نحو شرطيت ؛ زيرا همان‌گونه كه توضيح داديم ، وضع عبارت است از نقل حكايت صورت معنا از واقع معنا به لفظ ، به‌گونه‌اى كه لفظ از واقع معنا حكايت كند به همان‌گونه كه صورت معنا از واقع معنا حكايت مىكند ، و روشن است كه حكايت صورت معنا از واقع معنا مقيد به قيد مفهوم اراده نيست نه به‌نحو جزئيت و نه به نحو شرطيت ؛\r\n2 ) امّا واقع خارجى اراده دلالت ، آيا مىتواند قيد دلالت باشد به‌گونه‌اى كه گفته شود لفظ نمىتواند دالّ بر معنا باشد مگر آنكه دلالت‌لفظ بر معنا مقصود و مراد متكلّم باشد ؟ بنابر نظريهء تعهّد لازمه وضع اين است كه دلالت لفظ بر معنا مقصود متكلّم باشد ؛ زيرا معناى وضع در اين نظريه اين است كه واضع متعهّد مىشود كه قصد نكند معنا را مگر اينكه لفظ را به‌كار ببرد يا لفظ را به‌كار نبرد مگر آنكه معنا را قصد كند ، كه لازمه آن اين است كه اگر لفظ را به‌كار برد ؛ قصد معنا كرده است و قصد معنا كردن ، به‌وسيلهء لفظ ؛ همان قصد دلالت‌لفظ است بر معنا . نتيجه اينكه : بر اساس نظريهء تعهّد ، اگر چه واقع‌خارجى اراده در دلالت به‌نحو شرط يا جزء قيد نشده است بنا بر اقرار قائلان به نظريهء تعهد - لكن ، لازمهء وضع به معناى تعهّد وجود ارادهء متكلّم است حين‌الاستعمال ، و به عبارتى ديگر بنابر نظريهء تعهّد اگر چه اراده ، مدلول ضمنى وضع نيست لكن مدلول التزامى وضع است ؛\r\n3 ) اما بنابر ساير مسالك در وضع از جمله مسلك مختار ، وضع اعتبارى است كه طرفين آن را تصوّر لفظ و تصوّر معنا تشكيل مىدهند و وجود خارجى اراده نه به نحو جزئيت و نه به نحو شرطيت در وضع مأخوذ نيست ، و لهذا دلالت ناشى از وضع ، مقيد به اراده نيست بلكه در آنجا\r\n\r\n","description":"","footnote":"","page_name":" 191 ","page_number":191},
  {"content":"\r\n\r\nكه اراده‌اى در كار نيست نظير آنجا كه تلفظ به لفظ از انسان فاقد اراده و شعور سرزند ، يا از حيوانى يا جسم جمادى سربزند دلالت‌لفظ بر معنا موجود است .\r\nدر اينجا گفته مىشود اگر دلالت ناشى از وضع شامل مورد فقدان اراده بشود لازمه‌اش اين است كه اطلاق وضع مواردى را شامل شود كه هيچ قصد و غرضى را براى واضع تأمين نمىكند ؛ زيرا مقصود واضع از وضع ، اراده و قصد تفهيم است و اين غرض در موارد مذكور تحقق ندارد ، بنابراين ، لغويت شمول وضع نسبت به اين موارد لازم مىآيد « 1 » .\r\n* پاسخ‌هاى اين اشكال :\r\n1 . استاد شهيد صدر در پاسخ اين اشكال مىفرمايد : چنانچه اطلاق به معناى لحاظ عدم قيد بود اطلاق وضع نسبت به موارد مذكور مستلزم مؤونه زائده‌اى بود ، و بنابراين اشكال مذكور جا داشت ؛ لكن اطلاق مستلزم مؤونه زائده نيست ؛ زيرا صرف عدم لحاظ قيد است . بنابراين در عدم لغويت وضع همين كافى است كه قرينه سياق و اينكه عاقل با شعور بدون قصد تفهيم ، لفظ را به‌كار نمىبرد ، دلالت بر قصد تفهيم معنا دارد . و در غير اين موارد دلالت لفظ بر معنا همچنان باقى است ؛ زيرا از لوازم وضع است لكن چون قرينه سياقى در كار نيست دلالت بر قصد تفهيم وجود ندارد و مع‌ذلك موجب لغويت وضع نيست ؛ زيرا در حكمت و فايده وضع همين كافى است كه در موارد وجود قرينه سياقى ، قرينهء مذكور وسيلهء تفهيم و تفاهم شده و دلالت بر قصد تفهيم دارد ؛\r\n2 . افزون بر آنچه استاد شهيد صدر فرموده‌اند ، در پاسخ اشكال محقّق‌خوئى مىتوان گفت : قصد تفهيم ، غرض داعى بر وضع لفظ براى معناست ، و واضع براى رسيدن به اين غرض نيازى ندارد كه قصد تفهيم را قيد وضع يا موضوع‌له قرار دهد ؛ زيرا بدون آن نيز امكان تفهيم معنا به‌وسيلهء لفظ وجود دارد ، بدين دليل كه قصد تفهيم در مرحله استعمال و به‌كارگيرى لفظ است ، و در حكمت و فايده وضع همين كافى است كه در مرحله استعمال بتوان به‌وسيلهء لفظ قصد تفهيم نموده و آن را وسيله تفهيم قرار داد . اما اينكه نتيجهء وضع بدون قيد قصد تفهيم ، دلالت لفظ بر معناست در مواردى كه قصد تفهيم وجود ندارد ، اخلالى در فايده و حكمت از وضع ايجاد نمىكند ؛ زيرا حكمت مقصود وضع ايجاد امكان قصد تفهيم معنا به‌وسيلهء لفظ بوده است كه اين حكمت حاصل است ؛\r\n3 . پاسخ‌سومى كه به اشكال محقّق‌خوئى مىتوان داد اين است كه : اين اشكال بنابر نظريهء تعهّد و اخذ قيد قصد تفهيم در وضع نيز وارد است ؛ زيرا اخذ قيد قصد تفهيم در وضع مانع از آن نمىشود كه لفظ در موارد عدم قصد تفهيم نيز دلالت بر معنا كند ، همان‌گونه كه بالوجدان معلوم\r\n\r\n\r\n","description":"","footnote":"\r\n( 1 ) . المحاضرات 111 : 1 . .\r\n","page_name":" 192 ","page_number":192},
  {"content":"\r\n\r\nاست ، و پاسخى كه محقّق‌خوئى از اين مطلب داده‌اند كه دلالت‌لفظ بر معنا در موارد عدم قصد تفهيم ناشى از وضع نيست بلكه ناشى از كثرت استعمال است مردود است ؛ زيرا :\r\n* كثرت استعمال فرع اصل استعمال است و سخن ما در اصل استعمال است ، يعنى در استعمال لفظ در معنا بدون قصد تفهيم قبل از حصول كثرت نيز دلالت وجود دارد . مثلًا چنانچه نام « زيد » براى كودكى انتخاب شد و قبل از حصول كثرت استعمال ، لفظ « زيد » بدون قصد تفهيم به‌كار برده شد ، دلالت بر معناى موضوع‌له مىكند با آنكه قصد تفهيم در كار نيست ؛\r\n* اگر كثرت استعمال موجب دلالت لفظ بر معنا بدون قصد تفهيم است اين مطلب خود دليلى است بر بطلان نظريهء تعهّد و عدم اخذ قيد قصد تفهيم در معناى موضوع‌له . توضيح اينكه اگر دلالت‌لفظ بر معنا بدون قرينه باشد - كما هو المفروض لاجرم مستند به وضع است ، بنابراين چنانچه كثرت استعمال موجب دلالت لفظ بر معنا بدون قرينه شود به معناى آن است كه كثرت استعمال موجب وضع تعينى لفظ بر معنا شده است ، و با توجه به اينكه در اين دلالت قصد تفهيم اخذ نشده است بنابراين قصد تفهيم در وضع لفظ براى معنا مأخوذ نيست نه به عنوان قيد وضع و نه به عنوان قيد موضوع‌له .\r\n\r\n","description":"","footnote":"","page_name":" 193 ","page_number":193},
  {"content":"\r\n . \r\n","description":"","footnote":"","page_name":" 194 ","page_number":194},
  {"content":"\r\n\r\n\r\nمطلب‌سوم : نقش اراده در دلالت وضعى به نحو حيثيت تعليلى\r\nآنچه در مطلب‌دوم دربارهء آن بحث كرديم : نقش اراده ، در دلالت وضعى به عنوان حيثيت تقييدى بود . يعنى آنكه اراده يا قصد تفهيم ، قيد دلالت وضعى باشد به عنوان قيد وضع يا قيد موضوع‌له ، كه نتيجه اين شد كه قصد تفهيم يا اراده ( اراده لفظ يا معنا يا دلالت ) در دلالت وضعى نه به عنوان قيد وضع و نه به عنوان قيد موضوع‌له مأخوذ نيست . لكن پيدايش دلالت وضعى لفظى كه مستند به وضع يا اعتبار حكايت لفظ است از معنا ، خود از اراده نشأت گرفته و قصد تفهيم و تفاهم ، داعى بر وضع است .\r\nبنابراين ، اگرچه قصد تفهيم و اراده دلالت لفظ بر معنا قيد وضع يا موضوع‌له نيست لكن علت و سبب وضع لفظ براى معنا قصد تفهيم وتفاهم و اراده ابراز مقاصد به‌وسيلهء لفظ است . واضع به انگيزهء تفهيم معنا به‌وسيلهء لفظ و به‌دليل اينكه قصد دارد از لفظ براى تفهيم معنا استفاده كند دست به وضع لفظ براى معنا مىزند . لكن براى آنكه اين انگيزه و غرض تأمين شود نيازى به اخذ قيد اراده يا قصد تفهيم در وضع يا در موضوع له نيست ، بلكه اين غرض به‌وسيلهء ايجاد امكان دلالت بر معنا در لفظ حاصل مىگردد .\r\nايجاد امكان دلالت بر معنا در لفظ به‌وسيلهء وضع كه همان اعتبار حكايت لفظ از معناست حاصل مىشود . يا به عبارتى ديگر امكان دلالت‌لفظ بر معنا در صورتى براى لفظ حاصل مىشود كه لفظ قوهء حكايت از معنا پيدا كند ، اين قوه به‌وسيلهء وضع كه اعتبار حكايت لفظ است از معنا در لفظ پديد مىآيد . بنابراين هر جا دلالت وضعى باشد كاشف از وجود انگيزه و قصدى است كه منشأ پيدايش آن دلالت شده است ، و آن انگيزه و قصد ، قصد دلالت بر معنا به‌وسيلهء لفظ است ، و آنچه پاسخ آن انگيزه و تحقق‌بخش مقصود از وضع است پيدايش امكان دلالت بر معناست در لفظ ، كه اين امكان به‌وسيلهء وضع حاصل مىشود . از آنچه گفتيم چند نتيجه مىگيريم :\r\n\r\n","description":"","footnote":"","page_name":" 195 ","page_number":195},
  {"content":"\r\n\r\n1 ) اگرچه قصد تفهيم حيثيت تقييديه دلالت وضعى لفظى نيست ؛ لكن ، حيثيت تعليليه آن مىباشد ؛\r\n2 ) هر جا وضعى وجود داشته باشد كاشف از وجود انگيزه و غرضى است كه عبارت است قصد تفهيم مدلول وضعى به‌وسيلهء دال ؛\r\n3 ) آنچه غرض از وضع را محقّق مىسازد امكان و صلاحيت دلالت دالّ است بر مدلول ، و در الفاظ آنچه غرض از وضع را محقّق مىسازد ايجاد امكان تفهيم معنا به‌وسيلهء لفظ است ، يعنى امكان دلالت لفظ بر معنا ، نه دلالت بالفعل لفظ بر معنا . بنابراين ، نتيجهء وضع لفظ براى معنا پيدايش امكان و صلاحيت و استعدادى است در لفظ كه هرگاه به‌كار رود بر معنا دلالت كند ؛\r\n4 ) امكان دلالت‌لفظ بر معنا از شؤون و احكام مرحلهء وضع است ؛ لكن دلالت فعلى لفظ بر معنا از شؤون و احكام مرحلهء استعمال لفظ است ؛\r\n5 ) اگر چه انگيزه و غرض از ايجاد امكان دلالت‌لفظ بر معنا در لفظ استفادهء از آن در موارد قصد تفهيم است ؛ لكن وقتى اين امكان در لفظ به‌وجود آيد خود به خود ، هر جا استعمالى باشد دلالت‌لفظ بر معنا فعليت خواهد يافت . بنابراين ، فعليت دلالت‌لفظ بر معنا پس از پيدايش امكان دلالت بر معنا در لفظ وابسته به اراده لافظ نيست ؛ بلكه وابسته به استعمال است ؛ چه آنكه اراده يا قصد تفهيمى وراى آن استعمال باشد يا نباشد .\r\nبحث دربارهء وضع - كه ركن اول دلالت است - در اينجا به پايان رسيد . اكنون ، نوبت آن است كه به تبيين قواعد عامهء دلالت ناشى از وضع بپردازيم :\r\n\r\n","description":"","footnote":"","page_name":" 196 ","page_number":196},
  {"content":"\r\n\r\n\r\nقواعد عامه دلالت لفظى :\r\n( 2 )\r\n\r\nپيش‌درآمد\r\n« حكايت » يا « دلالت » لفظ بر معنا دو جنبه دارد :\r\n* از يك جنبه يك پديده تكوينى است كه قوانين و قواعد تكوينى خاصى به‌همراه دارد ؛\r\n* و از سوى ديگر يك پديده انسانى اختيارى است كه از اين جنبه قواعد و قوانين عقلايى خاصى مىپذيرد كه عقلا براى سامان بخشى روابط درون اجتماعى خويش مقرر مىكنند و مورد پذيرش و تسالم آنهاست و قبول و التزام به آنها از لوازم زندگى اجتماعى است . اين قواعد و قوانين برخى رفتارىاند و برخى گفتارى ؛ زيرا آنچه انسان‌ها را با يكديگر پيوند مىدهد رفتار است يا گفتار .\r\nو همان‌گونه كه قواعد و قوانينى كه در ميان عقلا جهت تنظيم روابط رفتارى شكل مىگيرد غالباً مورد تاييد و امضاى شارع قرار مىگيرد ، و پس از تاييد شارع به قوانين و ضوابط شرعى تبديل مىشوند ، قواعد و قوانينى نيز در ميان عقلا جهت تنظيم روابط گفتارى وجود دارد . اين قواعدو قوانين روابط تفهيم و تفاهم ميان عقلا را تنظيم مىكنند ، و با توجّه به اينكه شارع نيز از همين قواعد و قوانين در تفهيم و تفاهم استفاده مىكند ،\r\n\r\n","description":"","footnote":"","page_name":" 197 ","page_number":197},
  {"content":"\r\n\r\nتأييد و امضاى شارع نسبت به اين قوانين محرز و مسلّم است . از پذيرش شارع قوانين و قواعد تفهيم و تفاهم عرفى را به قاعده حجّيت شرعى ظهور تعبير مىشود .\r\nدر مباحث الفاظ يا به تعبير ما مبحث دلالت از حجّيت ظهور كه به معناى پذيرش اين قواعد توسط شارع است بحث نمىكنيم بلكه از خود اين قوانين و قواعد بحث مىكنيم .\r\nدر اينجا تذكر اين نكته بجاست كه قوانينى كه جهت تنظيم روابط انسان‌ها با يكديگر توسط عقلا جعل مىشوند قوانينى هستند كه - در حقيقت - حقوق و مسؤوليت‌هاى متقابل انسانها را نسبت به يكديگر تعيين مىكنند ، و معناى تنظيم روابط نيز چيزى جز اين نيست . اين مطلب را در آينده شرح خواهيم داد .\r\nدر بالا اشاره شد آنچه مورد بحث ما در اين مباحث است قواعد و قوانين گفتارى است كه وظيفهء تنظيم روابط تفهيم و تفاهم را ميان مردم بر عهده دارند .\r\nقواعد و قوانين گفتارى به دو دسته كلّى قابل تقسيمند :\r\n1 ) قواعد دلالت وضعى ؛\r\n2 ) قواعد دلالت استعمالى .\r\nتقسيم قواعد و قوانين گفتارى به اين دو دسته از آن جهت است كه - همان‌گونه كه در گذشته نيز اشاره كرديم - شكل‌گيرى رابطهءدلالت ميان لفظ و معنا دو مرحله دارد :\r\n1 ) رابطهء تهيؤيى يا استعدادى و امكانى ؛\r\n2 ) رابطهء فعلى .\r\nدر مرحلهء وضع لفظ براى معنا ، در نتيجهء وضع ، لفظ ، تهيؤ و قوهء - قريبهء به فعل - دلالت بر معنا ، پيدا مىكند و در مرحلهء استعمال يا به‌كارگيرى لفظ در معنا ، لفظ فعليت دلالت بر معنا پيدا مىكند بدين سبب قواعد و قوانين دلالت يا تفاهم عقلايى نيز بر دو دسته‌اند : دسته‌اى كه به مرحله وضع ارتباط دارند و در حقيقت از لواحق و توابع وضع‌اند و دسته‌اى كه از لواحق و توابع استعمال‌اند . در واقع وضع خود يك قانون عقلايى است ؛ زيرا مقصود از اعتبار حكايت - كه حقيقت وضع است - چيزى جز نوعى قانونگذارى عقلايى كه آثار تكوينى در پى دارد نيست .\r\n\r\n","description":"","footnote":"","page_name":" 198 ","page_number":198},
  {"content":"\r\n\r\n\r\nبنياد قوانين عقلايى دلالت\r\nمناسب است پيش از بيان قوانين عقلايى دلالت ناشى از وضع ، به مطلب مهمّى در رابطه با اساس قوانين عقلايى رفتارى و گفتارى اشاره كنيم :\r\nقوانين عقلايى سامان‌بخش روابط اجتماعى - چه قوانين گفتارى و چه رفتارى - در حقيقت مشخص‌كنندهء حقوق ومسؤوليت‌هاى متقابل انسانها نسبت به يكديگرند و هر حقى كه به نفع انسانى بر عهدهء ديگرى وجود دارد همراه بامسؤليتى است كه به نفع ذى حق بر عهدهء انسان ديگر است . بنابر اين ، هر انسانى نسبت به انسان ديگر حقى دارد و مسؤوليتى . اين حق و مسؤوليت شكل‌دهنده و تنظيم‌كنندهء روابط رفتارى و گفتارى انسانها با يكديگر است . هر گفتار يا رفتارى كه از انسانى نسبت به ديگرى انجام مىگيرد مىتواند موضوع حقى و در كنارش مسؤوليتى باشد .\r\nمعناى حجّيت ظهور چيزى جز اين نيست كه مسؤوليتى كه انسان از طريق گفتار بر عهده مىگيرد بر مبناى ظاهر گفتار تعيين و تشخيص داده مىشود . در مباحث دلالت ، قواعد كلى تعيين و تشخيص دلالت يا ظاهر گفتار را مورد بررسى قرار مىدهيم ، و مسائل مربوط به حجّيت در مباحث حجج مورد بحث قرار خواهند گرفت .\r\nمباحث دلالت با مباحث سمانتيك  scitnames  مناسبت دارد ، اگر چه در مباحث سمانتيك از قواعد دلالت الفاظ به طور كلى بحث مىشود ، و مباحث الفاظ اصول بيشتر به قواعد دلالتى نظر دارد كه در فقه كاربرد دارد . و مباحث حجيت با مباحث هرمنوتيك  scituenemreH  تناسب دارد ؛ لهذا در مباحث حجيت به برخى مباحث هرمنوتيك كه به نحوى با مباحث اصولى مرتبط است خواهيم پرداخت .\r\nاز سوى ديگر بايد دانست كه مباحث دلالت اصول - اعم از قواعد دلالت عام يا قواعد دلالت خاص - ربطى به مباحث مربوط به فلسفهء تحليلى ندارد ، زيرا در مباحث دلالت دربارهء قواعد دلالت بحث مىشود ، و به مناسبت قواعد دلالت بحث دربارهء معناى لفظ به ميان مىآيد ، لكن مباحث فلسفهء تحليلى دربارهء تحليل معنا ، و به تعبيرى معناى فلسفى يك معنا بحث مىكند و نظرى به رابطهء معنا با لفظ ندارد .\r\nانواع دلالت تهيؤى ( قوه دلالت )\r\nسابقاً اشاره شد ، دلالت لفظى بر دو ركن و پايه مبتنى است :\r\n\r\n","description":"","footnote":"","page_name":" 199 ","page_number":199},
  {"content":"\r\n\r\n1 ) ركن وضع كه قوهء دلالت را در لفظ به وجود مىآورد ؛\r\n2 ) ركن استعمال كه دلالت بالفعل لفظ را بر معنا موجب مىشود .\r\nلهذا ، قواعد عام دلالت لفظى بر دو قسم‌اند :\r\n1 ) قواعد عام دلالت لفظى ناشى از ركن نخستين دلالت ؛ يعنى : وضع ؛\r\n2 ) قواعد عام دلالت لفظى ناشى از ركن دوم دلالت ؛ يعنى : استعمال .\r\nركن اوّل ( يعنى : وضع ) چيزى جز همان اعتبار حكايت لفظ از معنا نيست .\r\nاعتبار حكايت لفظ از معنا ممكن است از سوى يك فرد آغاز شود ؛ لكن هنگامىكه اين اعتبار مورد پذيرش عرف جامعه قرار مىگيرد به « لغت » تبديل مىشود ، و وضع به قانون مورد پذيرش آن جامعه مبدّل مىگردد .\r\nهمان‌گونه كه اشاره كرديم : آنچه بر « وضع لفظ براى معنا » مترتّب مىشود ، يا به تعبير ديگر : نتيجه وضع ، تهيؤ لفظ براى دلالت بالاستعمال - يا امكان و استعداد وقوهء دلالت لفظ بر معنا به سبب استعمال - است . اين قوه ، قوهء قريبه به فعل است ، بدين‌معنا كه شرطى براى فعليت‌يافتن به جز استعمال ندارد . در حقيقت ، وضع ، تهيؤى در لفظ به وجود مىآورد كه به‌مجرّد استعمال دلالت بر معنا پيدا كند ، يعنى دلالت فعلى بر معنا داشته باشد . اين تهيؤ يا امكان واستعداد و قوه چند نوع است و به‌حسب تنوع تهيؤات يا استعدادها يا تنوّع امكان‌هايى كه در نتيجهء وضع در لفظ به‌وجود مىآيد قوانينى نزد عقلا براى سامان دهى اين تهيؤات يا استعدادها بالتبع جعل شده است كه از لوازم قهرى جعل نخستين ، يعنى قانون وضع ، يا اعتبار حكايت لفظ از معنا مىباشند . از اين قوانين مىتوان به اعتبارات يا به قوانين تبعى يا به عبارتى ديگر دنباله‌هاى قانون وضع تعبير نمود .\r\nاصلىترين انواع تهيؤ و استعدادى كه در نتيجهء وضع ، در لفظ پديد مىآيد عبارت است از :\r\n1 ) تهيؤ دلالت بر معناى حقيقى ( تهيؤ دلالت حقيقى ) : نظير تهيؤى كه در نتيجهء وضع در لفظ اسد براى دلالت بر حيوان مفترس - به‌مجرّد استعمال - به‌وجود مىآيد ، اين تهيؤ به‌وسيلهء وضع در لفظ اسد حاصل مىگردد ؛\r\n2 ) تهيؤ دلالت بر لوازم و توابع معناى حقيقى : نظير تهيؤى كه در نتيجهء همان وضع در لفظ اسد براى دلالت بر معناى قوت و شجاعت حاصل مىشود ؛\r\n\r\n","description":"","footnote":"","page_name":" 200 ","page_number":200},
  {"content":"\r\n\r\n3 ) تهيؤ دلالت بر معناى مجازى به كمك قرينه ( تهيؤ دلالت مجازى ) : نظير تهيؤى كه در نتيجهء همان وضع ، در لفظ « اسد » براى دلالت بر « رجل شجاع » ، به سبب استعمال مقترن به قرينه حاصل مىشود ؛\r\n4 ) تهيؤ دلالت بر لوازم و توابع معناى مجازى : نظير تهيؤى كه در نتيجهء همان وضع در لفظ اسد براى دلالت بر شجاعت « رجل‌شجاع » حاصل مىشود .\r\nبراى توضيح بيشتر ، مثالى ديگر مىآوريم : لفظ « زكات » در زبان عربى در اصل ، به‌معناى : نقاوت و پاكيزگى مادّى زرع و كشت از خار و خاشاك است ، و « تزكيه » به‌معناى : تطهير از اين آلودگى ها است . قوهء دلالت - بمجرّد الاستعمال - لفظ « زكات » بر « نقاوت‌مادّى » از خار و خاشاك به‌وسيلهء وضع ، حاصل شده است . لكن ، لازمهء نقاوت و پاكى از خار و خاشاك : رشد و نموّ است ؛ زيرا با ازالهء خار و خاشاك - كه مانع رشدند - راه رشد و نموّ باز مىشود و رشد كشت و زرع محقق مىشود . وضع لفظ « زكات » براى « نقاوت » - كه همان زوال خار و خاشاك و موانع و مزاحمات است - در اين لفظ ، قوهء دلالت بر لازم آن ( رشد و نمو ) به‌وجود آورده است ؛ كه به‌مجرّد استعمال لفظ « زكات » - علاوه بر آنكه : دلالت لفظ « زكات » بر « نقاوت » از خار و خاشاك و زوال آلودگىها و موانع رشد و نمو ، فعلى مىشود - دلالت فعلى ديگرى نيز ، بر : رشد و نموّ خواهد داشت .\r\nاز سويى ديگر ، لفظ « زكات » كه در اصل ، به‌معناى : زوال خار و خاشاك يا موانع مادّى رشد و نموّ است مجازاً در زوال موانع معنوى رشد و نموّ نفس آدمى به‌كار مىرود ، و لازمهء اين معناى مجازى رشد و نموّ نفس است . در نتيجهء وضع لفظ « زكات » براى معناىحقيقى آن كه زوال موانع مادّى است ، قوهء دلالت بر معناىمجازى كه رفع موانع‌معنوى رشد نفس آدمى است و به تبع آن قوهء دلالت لفظ « زكات » بر رشد و نموّ معنوى نفس آدمى حاصل مىشود . بنابر اين ، در نتيجهء همان وضع‌اوّلى قوه‌اى در لفظ « زكات » به‌وجود مىآيد كه هنگامى كه گفته مىشود « نفس‌زاكيه » ، « زاكيه » در اينجا به‌معناى : « ناميه » و « ساميه » و « راقيه » به‌كار رفته كه همان لازم معناى مجازى آن است .\r\nاكنون كه آثار و نتايج قهرى وضع معلوم گشت كه همان پيدايش قوه‌ها و استعدادهاى چهارگانه دلالت لفظ است بر معنا يا به تعبيرى ديگر قوه‌ها و استعدادهاى چهارگانهء حكايت لفظ است از معنا ، نوبت آن است كه همان‌گونه كه عنوان اين بحث است به قواعد عام دلالت وضعى كه متفرّع بر قانون وضع مىباشند بپردازيم :\r\n\r\n","description":"","footnote":"","page_name":" 201 ","page_number":201},
  {"content":"\r\n\r\nقواعد عام دلالت وضعى متفرع بر وضع ، قوانين و قواعدى هستند كه احياناً آثار تكوينى و قهرى وضع‌اند و احياناً در اثر پيدايش قوه‌ها و استعدادهاى دلالتى يا حكايتى ناشى از وضع لفظ براى معنا ، در ميان عقلا شكل گرفته و مورد توافق و تبانى قرار گرفته‌اند .\r\nپس از اين پيش‌درآمد ، اكنون به « قواعد عامهء دلالت‌لفظى ناشى از وضع » مىپردازيم :\r\n\r\n","description":"","footnote":"","page_name":" 202 ","page_number":202},
  {"content":"\r\n\r\n\r\nقاعده اوّل : قاعده تبادر\r\nچنان كه گفتيم وضع لفظ براى معنا سه مرحله دارد كه مرحلهء نخست آن ، مرحلهء اعتبار حكايت است و مرحلهءدوم آن ، تبدّل حكايت اعتبارى به حكايت حقيقى لفظ از معناست و مرحلهء سوم ، مهارت ذهن در حكايت لفظ از معناست .\r\nدر آنجا كه جامعه‌اى وجود دارد ذهن اجتماعى اين سه مرحلهء وضع را طى مىكند . ابتدا با اعتبار حكايت يا وضع آشنا مىشود و اعتبار حكايت را مىپذيرد و در نتيجه ، اعتبار حكايت از يك اعتبار فردى يا خاص به يك اعتبار اجتماعى و عمومى تبديل مىشود ، و سپس اين اعتبار عمومى در ذهن عمومى به حكايت حقيقى لفظ از معنا تبديل مىشود و سپس تبديل به يك مهارت عمومى مىشود . هنگامى كه حكايت لفظ از معنا تبديل به يك مهارت عمومى شد ، لفظ به عنوان حاكى از معنا در جامعه به‌كار برده مىشود و به بخشى از زبان تفاهم متعارف جامعه تبديل مىشود .\r\nدر اينجاست كه به مجرّد سماع لفظ توسط يكى از افراد چنين جامعه‌اى - يعنى جامعه‌اى كه اين وضع يا اعتبار حكايت لفظ از معنا را پذيرفته و در آن مهارت يافته - حكايت از معنا صورت مىگيرد و حكايت از معنا اثر جدايىناپذير لفظ خواهد بود . بنابر اين بهترين و دقيق‌ترين علامت وجود رابطهء وضعى بين لفظ و معنا يا به تعبيرى ديگر : حقيقىبودن معنا براى لفظ ترتب اين اثر بر لفظ يعنى مهارت در حكايت لفظ از معناست . از اين حكايت مهارتى يا ماهرانه به تبادر تعبير مىشود .\r\nاز آنچه گفتيم معلوم شد اشكال دور درعلاميت تبادر نسبت به معناى حقيقى بىاساس است ؛ زيرا در اشكال دور چنين گفته مىشود كه علم به وضع متوقف بر تبادر معناست از لفظ ، و از سويى ديگر تبادر معنا از لفظ متوقف بر علم به وضع است پس دور به‌وجود مىآيد و دور باطل است . توضيح بطلان دور بنابر آنچه گفته شد بدين قرار است كه :\r\nتبادر معنا از لفظ نتيجه مهارت حاصل از كثرت استعمال است ، و استعمال لفظ در معنا به وسيلهء تقليد از ديگران صورت مىگيرد كه با پذيرش اجمالى اعتبار وضعى از\r\n\r\n","description":"","footnote":"","page_name":" 203 ","page_number":203},
  {"content":"\r\n\r\nسوى مستعمل همراه است على هذا تبادر از كثرت استعمال نشأت مىگيرد ، و كثرت استعمال با پذيرش اجمالى اعتبار وضعى ملازمت دارد كه به معناى علم ارتكازى به اعتبار وضعى است ، و در نتيجه همان جواب متعارف و معروفى است كه محققان اصولى به اشكال دور داده‌اند كه آنچه بر تبادر توقف دارد علم تفصيلى يا التفات تفصيلى به وضع است ، و آنچه تبادر بر آن متوقف است علم ارتكازى به وضع است كه ناشى از كثرت استعمال است بنابراين اشكال دور منتفى است .\r\nبنابراين تبادر معنا از لفظ نتيجهء حكايت ماهرانهء لفظ از معناست ( مرحلهء سوم وضع ) كه اين حكايت از نوع علم ارتكازى است در حالى كه علم و التفات تفصيلى به وضع متوقف بر تبادر است . بنابر اين ، مشكل دور منتفى است .\r\nساير علاماتى كه براى معناى حقيقى بيان شده است - نظير : اطراد وعدم آن ، و صحّت حمل و عدم آن - در حقيقت ، علايم تبادرند و علايمى بر معناى حقيقى و در عرض تبادر نيستند .\r\nتوضيح اينكه : كاربرد علايم ديگر در آنجاست كه تبادرى در كار باشد ؛ لكن معلوم نباشد كه اين تبادر آيا مستند به حاق لفظ است يا مستند به قرينهء معلوم يا نامعلوم ، از طريق اطراد ، عدم صحّت سلب و صحّت حمل ، يا عدم اطراد ، صحّت سلب و عدم صحّت حمل ، مىتوان استناد يا عدم استناد تبادر را به حاق لفظ معلوم نمود .\r\nهنگامى كه لفظى را در استعمالات گوناگون به‌كار بستيم و همچنان معناى خاصى را از آن متبادر يافتيم ، معلوم مىشود تبادر آن معنا ، مستند به حاق لفظ است ؛ نه به قرينه‌اى خارج از ذات لفظ . همين نتيجه را از عدم صحّت سلب يا صحّت حمل - با فرض تجريد لفظ از هر عامل همراه كه قابليت قرينيت داشته باشد - مىتوان به دست آورد .\r\n\r\n","description":"","footnote":"","page_name":" 204 ","page_number":204},
  {"content":"\r\n\r\n\r\nقاعده‌دوم : قاعده اشتراك معنوى كيفى ( دلالت بر طبيعى معنا )\r\nبه عنوان مقدمه اشاره مىكنيم آنجا كه معناى لفظ از تكثر و تعدد برخوردار است ، لفظ ، مشترك است ؛ لكن اشتراك يا تعدد و تكثر معنا دو گونه است :\r\n1 ) تكثرى كه بين افراد آن از نظر معنوى هيچ‌گونه جامعى وجود ندارد و تنها جامع مشترك بين معانى متكثره لفظ است به اين نوع اشتراك ، اشتراك لفظى گفته مىشود ؛\r\n2 ) تكثرى كه بين افراد آن جامع معنوى وجود دارد ، نظير انسان كه افراد متعددى دارد و جامع بين افراد اشتراك آنها در معناى انسان است ؛\r\nاين اشتراك معنوى نيز دو قسم است :\r\n1 ) اشتراك معنوى كيفى : و مقصود از آن ، اين است كه تكثر بين افراد جامع تكثر به‌لحاظ تنوع كيفيات باشد نظير اينكه مىگوييم انسان سفيد يا سياه و انسان عالم يا جاهل ؛\r\n2 ) اشتراك معنوى كمى : و مقصود اين است كه تكثر به‌لحاظ عدد و كميت باشد نظير يك انسان و دو انسان و سه انسان .\r\nپس از اين مقدّمهء كوتاه ، به اصل مطلب مىپردازيم :\r\nيكى از قواعد ناشى از وضع اين است كه حكايت ناشى از وضع لفظ براى معنا ، حكايت لفظ است از ذات و طبيعت معنا بدون آنكه كيفيت‌هاى گوناگون افراد معنا - نظير : هيئت خاص ، يا وضعيت زمانى ، يا مكانى خاص ، يا هر حيثيت خاص ديگرى - در آن دخيل باشد . بنابراين ، با انتفاى هر حيثيت جانبى از حيثيات معنا ، رابطهء حكايت لفظ از معنا همچنان باقى خواهد ماند از يك سو ، و از سوى ديگر آن حيثيت جانبى به‌طور مستقيم مورد حكايت لفظ نخواهد بود ؛ بلكه حكايت لفظ از آن حيثيت جانبى حكايت بالعرض و بالتبع است كه در نتيجه چنانچه حيثيت جانبى تغيير كند يا كلًا منتفى گردد ، در حكايت لفظ از معنا خللى به‌وجود نخواهد آمد .\r\nاين قاعده ، از نتايج نظريهء حكايت اعتبارى در تفسير وضع است ، در تبيين نظريهء حكايت اعتبارى توضيح داديم كه حكايت اعتبارى لفظ از معنا عكسبردارى يا كپى\r\n\r\n","description":"","footnote":"","page_name":" 205 ","page_number":205},
  {"content":"\r\n\r\nبردارى ذهن است از حكايتى كه صورت معنا از واقع معنا دارد ، و اينكه ذهن اين حكايت را به‌وسيلهء كپى بردارى به صورت لفظ مىدهد ، و در نتيجه صورت لفظ نيز همچون صورت معنا حاكى از واقع معنا مىشود .\r\nاز آنجا كه حكايت لفظ از واقع معنا كپى بردارى از حكايت صورت معنا از واقع معناست خواص آن حكايت ( حكايت صورت معنا از واقع معنا ) به حكايت لفظ از معنا نيز منتقل مىشود . يكى از خواص حكايت صورت معنا از واقع معنا اين است كه حكايت صورت معنا از ذات معناست و حكايتش از لواحق و عوارض معنا تبعى و عرضى است . مثلًا صورت سيب در ذهن حكايتى از ذات سيب ( خود سيب ) دارد و حكايتى نيز از مكان و زمان و رنگ و بو و حجم سيب دارد ؛ لكن حكايت صورت سيب از ذات سيب با تغيير همه اين خواص همچنان باقى است ، مثلًا هنگامىكه سيب روى درخت است و كوچك و كال و سبز رنگ است سيب است ، وقتى بزرگ‌تر مىشود و مىرسد ، حجمش تغيير مىكند رنگ و بو و طعمش نيز تغيير مىكند از درخت جدا مىشود به درون بسته‌بندى مخصوص جاى مىگيرد همچنان سيب است ، بلكه حتى در آنجا كه تبديل به قطعه‌هاى كوچك با ابعاد هندسى متفاوت مىشود و مربا يا كمپوت و يا احيانا خورش و ترشى از آن ساخته مىشود ، سيب همچنان سيب است .\r\nحكايت صورت ذهنى از سيب علىرغم همه اين تبديلات و تغييراتى كه در احوال و اوضاع سيب پديد مىآيد تغيير نمىكند ؛ زيرا حكايت اصلى صورت سيب از ماهيت و طبيعت سيب است ، و حكايت آن صورت از اوضاع و احوال عارضى و جانبى سيب حكايت تبعى و ثانوى است كه تغييرات حاصله در آن هيچ‌گونه خدشه‌اى در حكايت صورت سيب از ذات سيب ايجاد نمىكند .\r\nحكايت لفظ از معنا كه استنساخى از حكايت صورت معنا از معناست نيز به همين نحو است ؛ يعنى : حكايت از ذات معناست ، و لواحق و عوارض به تبع معنا ، مورد حكايت قرار مىگيرند ؛ لذا با تغيير آنها خدشه‌اى در حكايت لفظ از معنا به‌وجود نمىآيد .\r\nبنابراين قاعده ، الفاظ براى طبيعت معانى وضع مىشوند ، و جهات عارضى و لواحق جنبى در موضوع‌له لفظ دخالت ندارند .\r\nبر اين اساس است كه مىتوان معانى الفاظ قرآنى فراوانى نظير : « عرش » ، « كرسى » ، « قلم » ، « لوح » ، « يدالله » ، « وجه‌الله » و امثال آنها را مشخص نمود . موضوع‌له اصلى اين الفاظ\r\n\r\n","description":"","footnote":"","page_name":" 206 ","page_number":206},
  {"content":"\r\n\r\nذات و طبيعت اين معانى است نه اشكال و صور عارضى اين معانى . مثلًا طبيعت اصلى معناى « عرش » : « ما يستقرّ عليه » است ، و طبيعت معناى « قلم » : « ما يكتب به » است ، و طبيعت معناى « لوح » : « ما يكتب عليه » است ، و طبيعت معناى « يد » : « آلة العمل والفعل » است ، و طبيعت اصلى معناى « وجه » : « ما يظهر به الشيء » يا « ما يُعرف به الشيء » است .\r\nبنابر اين استعمال اين الفاظ در معانى شرعيه آنها كه داراى قالبى غير از قالب مادّى متعارف آنهاست استعمال حقيقى و مقتضاى ظاهر است و نيازى به مؤونهء حمل بر خلاف ظاهر ندارد .\r\nدر استعمالاتى كه لوح و قلم و عرش و ديگر الفاظ بر خصوص معانى مادّى خود دلالت مىكنند اين نوع دلالت‌ها از قبيل تطبيق است و نه حكايت و دلالت ؛ زيرا حكايت ، دلالت لفظ بر ذات و طبيعت معناست ، گاه اين ذات و طبيعت بر مصداقى مادّى تطبيق مىشود ، و ممكن است در مواردى ديگر بر مصداقى غير مادّى منطبق شود كه در هر دو صورت ، استعمال ، حقيقى است .\r\nاز آنچه گفتيم معلوم شد :\r\n1 ) تكثر كيفى دخالتى در معناى موضوع‌له ندارد ، و لفظ مشترك معنوى كيفى براى ذات طبيعت مشترك وضع مىشود و از آن حكايت مىكند ؛\r\n2 ) قاعده اشتراك معنوى كيفى يك بعد اثباتى دارد و يك بعد سلبى :\r\n* بعد اثباتى يا ايجابى آن : اين است كه در نتيجه وضع ، لفظ حاكى از ذات طبيعت معناست ؛\r\n* و بعد سلبى آن : اين است كه لواحق و عوارض طبيعت معنا جزء موضوع‌له و دخيل در موضوع‌له نيستند ، و لهذا هر جا طبيعت معنا باشد حكايت حقيقى لفظ از آن برقرار است اگر چه لواحق متغير يا منتفى باشند .\r\n\r\n","description":"","footnote":"","page_name":" 207 ","page_number":207},
  {"content":"\r\n . \r\n","description":"","footnote":"","page_name":" 208 ","page_number":208},
  {"content":"\r\n\r\n\r\nقاعده‌سوم : قاعده اشتراك معنوى كمّى\r\nدر توضيحاتى كه در قاعدهء دوم داديم معلوم شد كه تكثر كيفى دخالتى در معناى موضوع‌له ندارد ، و اينكه لفظ براى طبيعت معناى مشترك بين كيفيات و حيثيات وضع مىشود و از آن حكايت مىكند .\r\nقاعدهء سوم عبارت است از اينكه همان‌گونه كه حيثيات كيفى دخالتى در موضوع‌له ندارند ، و لفظ براى ذات طبيعت مشترك بين كيفيات و خصوصيات متكثره وضع شده و از همان طبيعت حاكى است به‌رغم آنكه در مقام استعمال بر طبيعت منضم به خصوصيت و كيفيت معينى منطبق مىشود ، كميات گوناگون نيز دخالتى در موضوع‌له ندارند و لفظ براى ذات طبيعت مشترك بين كميات وضع شده و از همان طبيعت حكايت مىكند .\r\nاين قاعده يك جنبهء اثباتى دارد و دو جنبهء سلبى :\r\n* جنبه اثباتى آن : همين است كه لفظ براى ذات طبيعت مشترك بين كميات مختلفه وضع مىشود و از همان حكايت مىكند و خصوصيات كمى جزء موضوع‌له نيستند و دخالتى در معناى موضوع‌له ندارند ، اگر چه در مرحلهء تطبيق و استعمال همواره طبيعت كمّيت‌پذير بر كميت خاص منطبق مىشود .\r\n* جنبه سلبى قاعدهء اشتراك معنوىكمى : دو جهت دارد ؛ زيرا نفى تكثّر به دو معناست :\r\n1 ) نفى مطلق كثرت ؛\r\n2 ) نفى تعدد - كه به نفى زايد بر مىگردد - .\r\nاز جنبهء نخست نفى تكثر ، وحدت حقيقى ذاتى حاصل مىشود . و از جنبهء دوم آن ، وحدت عددى حاصل مىشود ، و با نفى آن ( يعنى : اثبات تعدّد ) ، اعداد - از جمله عدد واحد - به‌وجود مىآيند ، و از همين‌جا فرق ميان واحد ذاتى و واحد عددى معلوم مىشود ، و لذا وحدتى كه وصف ذات بارى تعالى است وحدت به معناى نخستين است ؛ نه وحدت عددى كه وحدت به معناى دوم است .\r\nبنابر اين ، قاعدهء اشتراك معنوى كمّى سه ركن دارد :\r\n\r\n","description":"","footnote":"","page_name":" 209 ","page_number":209},
  {"content":"\r\n\r\n1 ) ركن ايجابى ، حكايت لفظ است از ذات طبيعت معنا ، و اينكه ذات و طبيعت صرف ، موضوع‌له و محكىعنه حقيقى لفظ است ؛\r\n2 ) ركن سلبى نخستين اين است كه هر حيثيت كمى زايد بر ذات طبيعت ، جزء موضوع‌له نيست . نتيجهء اين ركن سلبى اين است كه لفظ حاكى از ذات معناست ، و نه قلّت و نه كثرت قيد معنا نيست ؛\r\n3 ) ركن‌سلبى دوم اين است كه هيچ عددى جزو ذات معنا نيست ، بنابراين نسبت طبيعت معنا به همه اعداد يكسان است . نتيجهء اين ركن سلبى اين است كه مفهوم انسان - مثلًا - حاكى از طبيعت انسان است خواه يك انسان يا دو انسان يا سه انسان يا يك ميليون انسان ، و كثرت و قلّت عدد ، هيچ تأثيرى بر رابطهء لفظ و معنا ندارد .\r\n\r\n","description":"","footnote":"","page_name":" 210 ","page_number":210},
  {"content":"\r\n\r\n\r\nقاعده‌چهارم : قاعده اوّلويت صدق بر معناى تام در مفاهيم تشكيكى\r\nاز آنچه در قاعدهء دوم گفته شد - كه حاصلش چنين بود : آنچه وضع لفظ براى معنا نتيجه مىدهد حكايت لفظ است از طبيعت معنا بدون آنكه لواحق و عوارض معنا در موضوع‌له دخالت داشته باشند - نتيجهء ديگرى نيز به‌دست مىآيد و آن اين است كه مصداق بلا واسطه و يقينى هر معناى ذىتشكيك به‌لحاظ مراتب وجود ، مصداق تام آن معناست ، و مصاديق غير تامه مصاديق مع‌الواسطهء آن معنايند كه به‌واسطهء صدق معنا بر مصداق اتمّ مصداق معنا قرار مىگيرند .\r\nتوضيح بيشتر\r\nتوضيح بيشتر اين مطلب نياز به چند مقدّمه دارد :\r\n* مقدمه اوّل : معانى به‌لحاظ صدق و انطباق بر وجود خارجى دو گونه‌اند :\r\n1 ) متواطى ؛\r\n2 ) مشكّك .\r\n* مفاهيم متواطى ، مفاهيمى هستند كه تحقق طبيعت آن مفاهيم در همهء مصاديق به‌طور يكسان است ؛ از قبيل مفاهيم : « مرد » ، « زن » ، « انسان » ، « حيوان » ، « شجر » ، « حجر » ، « آب » ، « خاك » و امثال آنها . در اين دسته از مفاهيم ، طبيعت مفهوم در همهء مصاديق به‌طور يكسان تحقق دارد و همهء مصاديق از ناحيه صدق مفهوم بر آنها در عرض يكديگر قرار دارند . مثلًا : مفهوم « انسان » بر « زيد » ، « بكر » ، « عمرو » ، و . . . به‌طور يكسان صدق مىكند ، زيد به همان اندازه « انسان » است كه « بكر » و « عمرو » ، « آب » بر « آب دريا » ، « آب چشمه » ، « آب باران » صدق مىكند و « آب دريا » به همان اندازه « آب » است كه « آب چشمه » يا « آب باران » .\r\n* لكن مفاهيم مشكك اين‌گونه نيستند ؛ بلكه مصاديق از ناحيهء صدق مفهوم بر آنها در طول يكديگرند و صدق طبيعت بر برخى مصاديق اقوى و اولى از مصاديق ديگر است . مثلًا : مفهوم « سفيد » بر سفيدى « برف » صدق مىكند و بر سفيدى « گچ » و « گل » تا « پوست\r\n\r\n","description":"","footnote":"","page_name":" 211 ","page_number":211},
  {"content":"\r\n\r\nانسان سفيد پوست » نيز صدق مىكند ؛ لكن سفيدى « برف » بيشتر از سفيدى « كچ » و « شكر » و « گل » و « پوست » است و سفيدى « گچ » بيشتر از « گل » و « شكر » و « پوست » است و سفيدى « گل » بيشتر از سفيدى « شكر » و سفيدى « شكر » بيشتر از سفيدى « پوست » است . اين تفاوت در صدق ، موجب مىشود كه گاهى براى توصيف مرتبهء پايين‌تر يا براى تأكيد و مبالغه در توصيف از مراتب بالاتر كمك بگيريم و آن را به مرتبهء بالاتر تشبيه كنيم ؛ مثلًا بگوييم : « اين كاغذ ، مثل برف سفيد است » ، در حالىكه عكس اين كار انجام نمىگيرد ؛ يعنى هيچگاه در توصيف مرتبهء بالاتر از مرتبهء پايين‌تر كمك گرفته نمىشود ؛ مثلًا گفته نمىشود : « اين برف ، مثل شكر سفيد است » ؛ در حالىكه عكس آن صحيح است .\r\n* مقدمه دوم : در مفاهيم مشكك همان‌گونه كه صدق مفهوم بر مصاديق به حسب شدّت و مرتبهء وجودى مفهوم اولى و آكد است ، به حسب ضعف مرتبه نيز اضعف و اهون است ؛ مثلًا : صدق « سفيد » بر « برف » بسيار قوى است ؛ لذا غير قابل تشكيك و ترديد است ؛ لكن هر چه در مراتب « سفيدى » به مراتب پايين‌تر توجه كنيم ، صدق مفهوم « سفيد » ضعيف‌تر مىشود ، تا آنجا كه صدق مفهوم « سفيد » مشكوك مىشود . مثلًا : « كاغذ سفيد » ى داريم كه « مثل برف سفيد است » و كاغذى ديگر داريم كه « سفيدى آن ، شكرى است » . اين نيز « سفيد » است ؛ لكن « سفيدى » ضعيف‌ترى ، تا به كاغذى مىرسيم كه « سفيد » است ؛ لكن « سفيدى » اش متمايل به « زرد » است كه « سفيدى آن ، مشكوك است » و شك مىكنيم كه به آن « سفيد » بگوييم ؟ يا نام رنگى ديگر - نظير « زرد » - را در آن به‌كار ببريم ؟ ! اين تنزّل مرتبه ، به جايى مىرسد كه وصف « سفيدى » يقيناً منتفى است و صدق مفهوم « زرد » حتمى و يقينى است .\r\n* مقدمه سوم : از آنچه گفتيم معلوم شد كه در مفاهيم مشكك هر چه وجود طبيعت كامل‌تر باشد صدق مفهوم واضح‌تر و يقينىتر خواهد بود تا آنجا كه به مصداق اكمل و اتمّ برسيم كه صدق در اينجا وضوح كامل دارد و صد در صد يقينى است ؛ به‌نحوى كه قابل تزلزل و عروض شك نيست ، به‌خلاف مراتب پايين‌تر كه به دليل عدم كمال وجودى مفهوم ، و اختلاط وجود خارجى مفهوم با اضداد آن صدق مفهوم بر مصداق ، مشكوك مىشود ، و شايد به همين دليل نيز به اين دسته از مفاهيم ، مفاهيم مشكك گفته مىشود .\r\nدر صدق هر مفهوم مشكك نظير سفيد بر مصاديق خارجى چهار مرتبهء كلّى وجود دارد :\r\n\r\n","description":"","footnote":"","page_name":" 212 ","page_number":212},
  {"content":"\r\n\r\n1 ) مرتبهء طبيعت صرف كه عالىترين مرتبهء صدق مفهوم است . در اين مرتبه ، طبيعت ، خالص و صرف مفهوم ، در مصداق معينى جلوه‌گر است . اين مصداق عالىترين مرتبهء صدق مفهوم است و صدق مفهوم بر آن يقينى است و امكان هيچ‌گونه شك و ترديدى در صدق مفهوم بر اين مصداق وجود ندارد ؛ زيرا جلوهء طبيعت خالص و صرف مفهوم است ، و از هرگونه اختلاط با عنصر مضاد طبيعت مفهوم ، خالى و خالص است . در مثال « سفيدى » ، « برف » را مىتوان مثالى براى « سفيدى خالص از شوائب » و آميزه‌هاى مضاد برشمرد ؛\r\n2 ) مرتبهء صدق قوى مفهوم ؛ لكن همراه با امكان تشكيك در آن به دليل اختلاط مصداق با نسبتى از عناصر متضاد با طبيعت مفهوم مورد بحث . « سفيدى شكر » را مىتوان مثالى براى اين مرتبه از مراتب صدق مفهوم بر مصداق به‌شمار آورد ؛ زيرا سبب ضعف « سفيدى شكر » اختلاطى است كه در مصداق « سفيدى » ، با عنصرى « متضاد با سفيدى » صورت گرفته است ، كه نتيجهء آن امكان تشكيك در « سفيدى شكر » است ؛\r\n3 ) مرتبهء صدق ضعيف مفهوم بر مصداق همراه با تشكيك بالفعل ؛ نظير : « سفيدى كاغذ روزنامه » كه به‌دليل اختلاط طبيعت « سفيدى » در آن با « ضد سفيدى » ، در صدق « سفيدى » بر آن ، شك بالفعل وجود دارد ؛\r\n4 ) مرتبهء خارج از صدق مفهوم « سفيدى » ؛ يعنى مصداقى كه مفهوم « سفيدى » به‌هيچ‌وجه بر آن صدق نمىكند ؛ بلكه مصداق « ضد سفيد » است ؛ مثلًا : « سياه » . « سياه » ، مصداقى است كه مفهوم « سفيدى » صد در صد از آن منتفى است و بر آن صدق نمىكند .\r\nبنابراين ، مرتبه اوّل ، مرتبهء صدق قطعى و يقينى خالى از شك و ترديد است امكاناً و فعلًا ، و مرتبهء چهارم ، مرتبهء انتفاى يقينى صدق مفهوم سفيد است ؛ لكن در مرتبهء دوم و سوم - كه در اينجا مقصود مرتبهء كلّى است كه ممكن است هر يك مرتبه از اين دو مرتبه مشتمل بر ده‌ها يا صدها مرتبه باشد - مرتبهء صدق مشكوك مفهوم « سفيد » است به مشكوكيت امكانى ( يعنى : امكان تشكيك در صدق ) چنان كه مرتبهء دوم چنين بود ، يا مشكوكيت فعلى چنان كه مرتبهء سوم اينچنين بود .\r\nدر مرتبه دوم ، امكان تشكيك در صدق مفهوم « سفيد » وجود دارد ؛ زيرا « سفيدى » به « ضد آن » اختلاط كمى پيدا كرده است كه راه را براى تشكيك در صدق باز كرده است .\r\nو در مرتبه سوم تشكيك بالفعل وجود دارد .\r\nدر ميان مرتبهء « سفيد خالص » - كه مرتبهء اعلاى صدق « سفيدى » است - و مرتبهء « ضد سفيدى » - كه از « سفيدى تهى » است و مصداق « سياهى » است مثلًا - مراتب بسيارى\r\n\r\n","description":"","footnote":"","page_name":" 213 ","page_number":213},
  {"content":"\r\n\r\nوجود دارد كه مصاديق آن دو مرتبهء كلّى « مشكوك الصدق بالإمكان » ، و « مشكوك الصدق بالفعل » مىباشند . مصاديق اين مراتب وُسطى كه مراتب مشكوك الصدق بالإمكان يا بالفعل‌اند هرچه به رأس اين مخروط - يعنى : مرتبهء « سفيدى خالص » - ، نزديك‌تر مىشوند ، صدق « سفيد » بر آنها اقوى و اشدّ است و هرچه از رأس مخروط دور تر مىشوند ، صدق مفهوم « سفيدى » بر آنها ضعيف‌تر مىشود ؛ تا آنجا كه مفهوم « سفيد » از آنها كاملًا منتفى گردد و مصداق « ضد سفيد » - يعنى « سياهى » به عنوان مثال - بشوند .\r\nبنابراين ، آنچه شدّت و ضعف صدق مفهوم « سفيد » به‌وسيلهء آن سنجيده مىشود آن مصداق « برترين سفيدى » است كه « سفيدى خالص » در آن جلوه گر شده است .\r\nمصداق برترين كه « سفيدترين » است معيارى است كه با آن اصل صدق « سفيدى » و شدّت و ضعف « سفيدى سفيدهاى ديگر » معين مىشود ، و صدق « سفيدى » بر هر مرتبه‌اى بستگى به اين دارد كه با آن مصداق برترين ، شباهتى بيشتر از شباهتش با مصداق ضد داشته باشد .\r\nدر قرآن‌كريم « شاهد » يا « شهيد » به معناى همان مصداق برتر يك طبيعت ذات مراتب است كه معيارى براى ارزيابى ساير مراتب آن طبيعت است .\r\nرسول‌اكرم ( ص ) و اهل‌بيت گراميش ( ع ) ، مصاديق تامهء « شاهد » و « شهيد » در عُرف واژگان قرآنى به‌شمار مىروند . خداى متعال فرمود : فَكَيفَ إِذَا جِئْنَا مِن كُلِّ أمَّةٍ بِشَهِيدٍ وَجِئْنَا بِكَ عَلَى هَؤُلاء شَهِيدًا « 1 » . در اين آيه - و آيات مشابه ديگرى - رسول‌اكرم ( ص ) « شاهد بر امّت » معرّفى شده است و در آيهء ديگرى در سورهء هود ، اميرالمؤمنين صلوات‌الله‌عليه به عنوان « شاهد » شناخته شده است : خداوند فرمود : أفَمَن كَانَ عَلَى بَيِّنَةٍ مِّن رَّبِّهِ وَيَتْلُوهُ شَاهِدٌ مِّنْهُ « 2 » و در جاى ديگر امامان معصوم صلوات‌الله‌عليهم شاهدان بر امت و رسول اكرم ( ص ) شاهد بر اين شاهدان معرّفى شده‌اند . خداوند فرمود : وَكَذَلِكَ جَعَلْنَاكُمْ أُمَّةً وَسَطًا لِّتَكُونُواْ شُهَدَاء عَلَى النَّاسِ وَيكُونَ الرَّسُولُ عَلَيكُمْ شَهِيدًا « 3 » . در روايات متعدّد أُمَّةً وَسَطًا به امامان معصوم تفسير شده كه قرائن قرآنى صحّت اين تفسير را تاييد مىكنند . امامان معصوم ( ع ) در اين\r\n\r\n\r\n","description":"","footnote":"\r\n( 1 ) . سور نساء : 41 .\r\n( 2 ) . سور هود : 17 .\r\n( 3 ) . سور بقره : 143 . .\r\n","page_name":" 214 ","page_number":214},
  {"content":"\r\n\r\nآيه به عنوان « شاهدان بر مردم » معرفى شده‌اند و رسول اكرم ( ص ) نيز « شاهد » بر آنان معرفى شده است .\r\nهمان‌گونه كه در آيهء نخست ملاحظه مىكنيم هر امتى را شاهدى است كه به‌وسيلهء او جايگاه كليهء افراد آن امت از نظر تقوى و ايمان و فضيلت با آن شاهد ارزيابى شده و تعيين مىگردد .\r\nخلاصهء آنچه در اين قاعده گفتيم : اين است كه در نتيجهء رابطه‌اى كه در اثر وضع بين لفظ و طبيعت معنا به‌وجود مىآيد ، لفظ از ذات و حاق طبيعت صرف و محض حكايت مىكند ، و در نتيجه در آنجا كه طبيعت از نظر وجودى ذات مراتب است مرتبهء اعلى مصداق اتمّ طبيعت و معيار سنجش ساير مراتب است ، و مراتب ديگر به ميزان قرب و بعد شباهت و انسجامى كه با آن مرتبهء اعلى دارند ، مرتبهء شدّت و ضعف و كمال و نقص آنها معين مىگردد ، و لذا مصداقى كه هيچ‌گونه شباهتى با فرد اعلى نداشته باشد ، خارج از طبيعت به‌شمار مىآيد و طبيعت مفهوم از آن مسلوب و او از آن طبيعت منسلخ است .\r\n\r\n","description":"","footnote":"","page_name":" 215 ","page_number":215},
  {"content":"\r\n . \r\n","description":"","footnote":"","page_name":" 216 ","page_number":216},
  {"content":"\r\n\r\n\r\nقاعده پنجم : قاعده اشتراك لفظى\r\nمقصود از اشتراك لفظى آن است كه لفظ از معانى متعدد و متغايرى حكايت كند كه بجز لفظ واحد ، جامع مشتركى ميان آنها به لحاظ معناى لفظ وجود نداشته باشد ، و به‌دليل آنكه تنها نقطه اشتراك آن معانى لفظ واحد است ، از اين لفظ به مشترك ، و از اين نوع اشتراك به اشتراك لفظى تعبير شده است .\r\nبنابر نظريهء مختار در وضع يعنى نظريهء اعتبار حكايت ، واضع مىتواند به‌وسيلهء اعتبار حكايت در لفظى نظير « عين » ، در اين لفظ قوه و استعداد حكايت از معنايى نظير « چشم » يا « عين باصره » ايجاد كند ، و مىتواند با وضع ديگرى مجدداً در همين لفظ قوه و استعداد حكايت از معنايى ديگر نظير « چشمهء آب » يا « عين جاريه » ايجاد كند ، و نيز مىتواند با وضع‌هاى ديگر براى معانى ديگرى قوه‌ها و استعدادهاى حكايت ديگرى در اين لفظ از معانى ديگرى به‌وجود آورد .\r\nاين قوه و استعداد همان‌گونه كه در گذشته گفتيم قوهء قريب به فعليت است كه در لفظ غير مشترك به‌مجرّد استعمال به فعليت مىرسد ؛ لكن در لفظ مشترك به‌دليل تعدّد قوه و استعداد حكايت ، تزاحم بين قوه‌ها به‌وجود مىآيد ، لذا نياز به عاملى وجود دارد كه مانع از به فعليت رسيدن قوهء حكايت لفظ از ساير معانى - به جز معناى مقصود - بشود تا قوهء دلالت بر اين معناى خاص مزاحمى نداشته باشد ، و به‌مجرّد استعمال به فعليت برسد ، اين عامل ، قرينه است . بنابراين در دلالت هر لفظ مشترك بر معناى مقصود نياز به قرينه‌اى داريم كه استعدادهاى مزاحم يا به تعبير ديگر قوه‌هاى حكايت لفظ را از ساير معانى ، از كار انداخته و راه را براى به فعليت رسيدن قوهء حكايت لفظ از معناى مقصود باز كند .\r\nاز اين قرينه مىتوان به « قرينهء معينه » تعبير كرد ، از اين جهت كه موجب تعين قوهء دلالت لفظ در معناى خاص مقصود و فعليت‌يافتن آن به‌وسيلهء استعمال مىشود ، و مىتوان به « قرينهء صارفه » تعبير نمود از اين جهت كه قوهء حكايت لفظ از ساير معانى را از كار انداخته و موجب صرف لفظ از دلالت و حكايت بر ساير معانى مىشود ، كه نتيجه‌اش حكايت لفظ مشترك از معناى مقصود است .\r\n\r\n","description":"","footnote":"","page_name":" 217 ","page_number":217},
  {"content":"\r\n\r\nبنابراين اگر مراد از تعبير به قرينهء معينه از قرينهء مشترك لفظى در كلام اهل ادب همين باشد كه بيان شد بحثى نيست ؛ لكن اگر مراد از واژهء « قرينهء معينه » اين است كه اين قرينه ، جزء دالّ بر معناى مقصود است كه جزء ديگر آن لفظ مشترك است ، تعبير ، دقيق نيست و با واقع آنچه اين قرينه انجام مىدهد تطابق ندارد ؛ زيرا اين قرينه همان‌گونه كه توضيح داده شد نقشى در دلالت لفظ مشترك بر معنا ندارد جز آنكه مانع به فعليت رسيدن قوهء حكايت لفظ از معناى ديگر به‌وسيلهء استعمال و به‌كارگيرى مىشود ، و آنچه دلالت بر معنا مىكند خود لفظ است كه با وضع آن بر معناى مقصود و ساير معانى موضوع‌لها ، در مشترك لفظى استعداد و قوهء دلالت لفظ بر آن معانى به‌وجود مىآيد ، و با استعمال اين لفظ به ضميمهء قرينه ، لفظ حكايت بالفعل از معناى مقصود مىكند .\r\nاكنون كه اصل قاعدهء اشتراك لفظى تا حدودى روشن شد ، لازم است به چند مورد پيرامون اين قاعده كه محلّ بحث و احياناً تشكيك قرار گرفته است بپردازيم :\r\n\r\nمورد اوّل : امكان اشتراك لفظى\r\nدر رابطه با امكان اشتراك لفظى سه اشكال وجود دارد ، كه يكى از آنها مربوط به امكان در عقل نظرى و دو تاى ديگر مربوط به امكان در عقل عملى است .\r\n* اشكال‌اوّل :\r\nامّا اشكالى كه در اشتراك لفظى از ناحيهء امكان در عقل نظرى ممكن است مطرح شود اين است كه : با توجه به اينكه در تفسير وضع لفظ براى معنا گفته شد كه وضع عبارت است از اعتبار حكايت لفظ از معنا كه نتيجهء آن حكايت حقيقى لفظ است از معنا ، و از آنجا كه حكايت لفظ از معنا متوقّف بر فناى لفظ در معناست در مقام اعتبار و لحاظ ، و فناى لفظ واحد در مقام اعتبار و لحاظ ، در دو معناى مستقل از يكديگر يا بيشتر ممكن نيست . بنابراين ، وضع لفظ براى دو معناى مستقل از يكديگر ممكن نخواهد بود .\r\nپاسخ اين شبهه اين است كه :\r\n1 ) اگر اين اشكال به جا باشد در آنجاست كه بخواهند لفظ را در آن واحد براى دو معنا وضع كنند ؛ زيرا در اينجاست كه ممكن است گفته شود كه اعتبار حكايت لفظ واحد در آن واحد از دو معنا ممكن نيست ، در حالىكه در اشتراك لفظى معمولا وضع لفظ براى هر يك از دو معنا يا معانى در ازمنهء مختلف و گاه در امكنهء مختلف و - احياناً - توسط واضعان مختلف صورت مىگيرد ، و معمولًا چنين نيست كه لفظ واحد در آن واحدى براى دو معنا يا بيشتر وضع گردد .\r\n\r\n","description":"","footnote":"","page_name":" 218 ","page_number":218},
  {"content":"\r\n\r\nو اعتبار حكايت لفظ از معنايى در يك زمان و در يك وضع ، و اعتبار حكايت آن لفظ از معنايى ديگر در زمانى ديگر و در وضعى ديگر ، نه تنها ممتنع نيست ؛ بلكه به كثرت واقع است ؛\r\n2 ) اساساً اگر اشكالى از ناحيهء امنتاع حكايت لفظ واحد از دو معنا در آن واحد نيز وجود داشته باشد مربوط به حكايت بالفعل لفظ از معناست كه از شؤون مقام استعمال است ، در حالىكه در اشتراك لفظى سخن از وضع يك لفظ براى دو معنا در دو وضع جدا از يكديگر است ، و مانعى از نظر عقل وجود ندارد كه لفظى براى معنايى وضع شود يعنى حكايت آن لفظ از معنا اعتبار شود ، و در وضعى ديگر حكايت آن لفظ از معنايى ديگر اعتبار شود ؛ زيرا اعتبار حكايت لفظ از معنا به لفظ خاصّيت حكايت بالقوه از معنا مىبخشد و فراهم آمدن دو خاصّيت حكايت بالقوه از دو معنا در لفظ واحد از نظر عقل ممتنع نيست ؛\r\n3 ) در مقام استعمال نيز مشكلى از ناحيهء وضع لفظ براى دو معنا يا بيشتر در وضع‌هاى متعدد پيش نمىآيد ؛ زيرا همان‌گونه كه گفته شد در نتيجهء وضع‌هاى متعدد لفظ براى معانى متعدد آنچه در لفظ حاصل مىآيد قوهء حكايت و دلالت از چند معناست ؛ لكن در مقام استعمال كه مقام فعليت حكايت و دلالت‌لفظ است ، آنچه به فعليت مىرسد تنها قوهء دلالت بر يكى از معانى است ؛ زيرا آنچه قوهء حكايت لفظ از معنا را در مشترك لفظى به فعليت مىرساند دو چيز است : [ الف : 
  ] استعمال لفظ در معنا . [ ب : 
  ] قرينهء معينهء معناى مراد . و در نتيجهء اين دو عنصر همواره معنايى كه لفظ از آن حكايت بالفعل خواهد داشت بيش از يك معنا نيست .\r\n* اشكال‌دوم :\r\nاشكال‌دوم كه دربارهء امكان اشتراك لفظى در عقل عملى است خلاصه‌اش اين است كه : اشتراك لفظى موجب لغويت وضع لفظ براى معنا خواهد شد ، و فعل لغو قبيح است .\r\nتوضيح اينكه : غرض از وضع لفظ براى معنا تفهيم معناست به‌وسيلهء لفظ ، در حالى كه اشتراك لفظى موجب ابهام لفظ شده و مانع از تحقق غرض از وضع كه تفهيم مقاصد است مىشود ؛ زيرا با وجود وضع‌هاى متعدد ، لفظ ، معانى متعدده پيدا مىكند در حالى كه آنچه در مرحلهء تفهيم مقصود است بيش از يك معنا نيست ، بنابراين آنچه غرض و مقصود از وضع است كه تفهيم معناى مقصود است - كه بيش از يك معنا نيست - از وضع مشترك لفظى حاصل نمىشود ، و آنچه در نتيجهء وضع مشترك لفظى به‌دست مىآيد كه دلالت‌لفظ بر معانى متعدده است مقصود و متعلق غرض واضع نيست .\r\nپاسخ اين شبهه : از مطالب گذشته كم و بيش معلوم شد ؛ زيرا در گذشته گفتيم آنچه مقصود واضع است از وضع لفظ براى معنا ، حكايت و دلالت بالفعل لفظ نيست ؛ زيرا\r\n\r\n","description":"","footnote":"","page_name":" 219 ","page_number":219},
  {"content":"\r\n\r\nحكايت و دلالت بالفعل لفظ از شؤون استعمال است نه از شؤون و احكام وضع ، و آنچه از شؤون و آثار وضع است كه متعلق قصد واضع نيز همان است ايجاد قوهء قريبهء دلالت لفظ است بر معنا ، كه به‌وسيلهء استعمال مجرّد از قرينه يا استعمال همراه با قرينه فعليت پيدا مىكند ، و قوهء دلالت‌لفظ بر معنا به‌وسيلهء وضع مشترك لفظى يا به تعبيرى ديگر به‌وسيلهء وضع لفظ واحد به وضع‌هاى متعدد براى معانى متعدد نيز حاصل مىشود . بنابراين در مشترك لفظى ، لغويتى در كار نيست .\r\nاضافه بر اين بايد گفت : اين اشكال بر فرض تسليم آن ، در جايى است كه اشتراك لفظى به‌وسيلهء وضع واضع واحد صورت گيرد ، در حالى كه پيدايش اشتراك لفظى در غالب موارد به‌وسيلهء واضعان متعدد و در ازمنهء مختلف صورت گرفته است ؛ زيرا الفاظ مشترك لفظى در نتيجهء اختلاط و ادغامى كه بين اقوام مختلف اتفاق افتاده پديدار گشته است ، اقوام مختلف گاه لفظ واحدى را هر قومى براى معنايى خاص وضع كرده است ، و سپس در نتيجه اختلاط يا ادغام اين اقوام در يكديگر ، لفظى را كه قومى براى معنايى وضع كرده بوده به تقليد از قوم ديگر در معناى ديگر به عنوان معناى حقيقى آن به‌كار برده است ، بنابراين اشكال مذكور در اين نوع مشترك لفظى مطلقاً وارد نيست .\r\n* اشكال‌سوم :\r\nاشكال سوم در رابطه با امكان اشتراك لفظى - مانند اشكال دوم - ، بر امكان اشتراك لفظى در عقل عملى متوجّه است ؛ و لكن مختص است به مبناى نظريهء تعهّد در تفسير حقيقت وضع . در تقريب اين اشكال چنين مىتوان گفت :\r\nبر منباى نظريهء تعهّد در تبيين حقيقت وضع ، اشتراك لفظى با وضع لفظ براى معنا كه متقوم به تعهّد است سازگار نيست ؛ زيرا بر منباى نظريهء تعهّد ، واضع به‌وسيلهء وضع لفظ براى معنا متعهد مىشود كه لفظ معين را جز در معناى موضوع‌له كه معناى واحد معينى است به‌كار نبرد ، و اينكه هر گاه اين لفظ را به‌كار برد به جز معناى موضوع‌له اراده نكند ، بنابراين چنانچه واضع بخواهد همين لفظ را بار ديگر براى معنايى ديگر وضع كند ، معنايش اين است كه بار ديگر متعهد شود كه اين لفظ را جز در معناىدوم به‌كار نبرد و از آن لفظ جز معناىدوم اراده نكند و هر يك از اين دو تعهّد با ديگرى در تضاد است و انجام دو تعهّد متضاد بر عاقل حكيم قبيح است .\r\n\r\n","description":"","footnote":"","page_name":" 220 ","page_number":220},
  {"content":"\r\n\r\nمحقّق‌خوئى كه خود از مدافعان پاى بر جاى نظريهء تعهّد است در برابر اين اشكال سر تسليم فرود آورده و آن را مىپذيرد ، و در نتيجه مشترك لفظى و همچنين ترادف را به‌دليل اينكه مستلزم تعهّد متضاد مىشوند غير ممكن ميداند ؛ لكن استاد شهيد علامهء محقّق صدر رضوان‌الله‌عليه در برابر اين اشكال ، به دفاع از نظريهء تعهّد برخاسته و اظهار مىدارد كه تعهّد را در اشتراك لفظى و ترادف مىتوان به نحوى تصوّر نمود كه مستلزم تعهّد متضاد نشود .\r\nدر رابطه با ترادف در آينده سخن خواهيم گفت ؛ لكن در آنچه مربوط به اشتراك لفظى است استاد شهيد صدر با ارائهء دو شيوه تعهّد مشكل تعهّد متضاد را در اشتراك لفظى از ميان برمىدارد :\r\n1 ) شيوه نخست اين است كه در تعهّدى كه واضع مشترك‌لفظى حين‌الوضع انجام مىدهد قيدى در معناى موضوع‌له در نظر گرفته شود ، و در نتيجه صيغهء تعهّد حين‌الوضع چنين شود : « إنّني أتعّهد : أن لا أستعمل هذا اللفظ إلا حين إراده هذا المعنى ، أو المعنى الآخر » . در اينجا با اضافه قيد : « أو المعنى الآخر » - كه اشاره به معانى ديگر مشترك لفظى است - مشكل تعهّدهاى متضاد حل مىشود و تضادى بين تعهّد ناشى از وضع نخستين با تعهّدهاى ناشى از اوضاع ديگر نخواهد بود ؛\r\n2 ) شيوه دوم اين است كه در تعهّد واضع ، قيدى بر خود تعهّد افزوده شود ، در نتيجه صيغهء تعهّد چنين خواهد بود : « إنّني أتعهّد - به شرط عدم التعهّد الآخر - أن لا أستعمل هذا اللفظ إلا حين إراده هذا المعنى » . در اين شيوه ، تعهّد مطلق نيست ؛ بلكه مقيد به عدم تعهّد دوم و سوم و . . است و در نتيجه چنانچه واضع در وضع‌دوم يا سوم و . . متعهّد شود كه لفظ را جز در تفهيم معناى خاص موضوع‌له به‌كار نبرد ، چنين تعهّدى با تعهّدهاى ديگر در تضاد و تنافى نخواهد بود ؛ زيرا هر يك از اين تعهّدها مشروط است به عدم تعهّد ديگر ، پس اگر تعهّدى ديگر انجام گرفت از پيش راه براى آن باز بوده و مانع از سر راه آن برداشته شده است .\r\n\r\nمورد دوم : مفيد بودن اشتراك لفظى\r\nپس از تسليم امكان اشتراك لفظى - خواه از نظر عقل نظرى خواه از نظر عقل عملى كه لازمهء آن ، عدم امتناع و نيز عدم لغويت اشتراك لفظى است - شبهه‌اى ديگر مطرح است و آن اينكه : به فرض آنكه اشتراك ممكن و معقول باشد ؛ لكن ، فايده‌اى بر آن مترتّب نيست !\r\nمنظور از فايده در اينجا ، چيزى افزون بر غرض عقلايى است كه ملاك معقوليت عملى و عدم لغويت است . منظور از فايده در اينجا معقوليت و مفيد بودن در مقام تزاحم است ، نه صرفاً معقوليت يا مفيد بودن بالذات يك فعل . مثلًا بسا كه در كارى فى نفسه\r\n\r\n","description":"","footnote":"","page_name":" 221 ","page_number":221},
  {"content":"\r\n\r\nغرض عقلايى باشد لكن در مقام تزاحم با كارهاى ديگرى كه اغراض عقلايى بيشتر و مهم‌ترى را تامين مىكنند در نظر عقلا مفيد به‌نظر نرسد ، و به‌لحاظ وجود مزاحم اقوى غير عقلايى به‌شمار آيد .\r\nبراى تميز ميان آنچه قبلًا به عنوان معقوليت و عدم لغويت مشترك لفظى گفته شد و آنچه در اينجا به عنوان مفيد بودن اشتراك لفظى مورد بحث است مىتوان از واژهء معقوليت بالذات براى تعبير از معقوليت نوع نخستين - كه در گذشته به عنوان عدم لغويت مورد بحث قرار گرفت - و از واژهء معقوليت اضافى يا نسبى براى تعبير نوع‌دوم بهره جست .\r\nدر هر صورت ، در اينجا اين شبهه مطرح است كه : به فرض آنكه اشتراك لفظى بتواند غرض از وضع را كه همان ايجاد قوهء حكايت لفظ از معناست در لفظ به‌وجود آورد كه با استعمال مقرون به قرينه به فعليت درآيد و غرض واضع حاصل گردد ؛ لكن با توجه به اينكه براى دسترسى به اين غرض كه تفهيم مقاصد باشد راهى آسان‌تر و كم‌هزينه‌تر - بىمؤونه‌تر - وجود دارد بنابراين بهره‌جستن از اشتراك لفظى براى تحقق غرض تفهيم مقاصد به صرفه نيست ، يا به تعبيرى ديگر : انتخاب گزينهء مرجوح و ترك راحج است كه عقلايى نيست ؛ زيرا مشترك لفظى جهت افادهء مقصود نياز به قرينه دارد ، يعنى قوهء حكايتى كه وضع لفظ مشترك لفظى براى معنا در لفظ به‌وجود مىآورد ، قوه‌اى است كه لفظ را براى فعليت دلالت بر معنا از قرينه بىنياز نمىكند ، در حالىكه راه آسان‌ترى در برابر واضع وجود دارد كه غرض او را بدون اين هزينه تحقق مىبخشد ، و آن وضع لفظ غير مشترك براى معناى مورد نظر است كه در لفظ قوهء حكايت از معنا بدون نياز به قرينه ايجاد مىكند . بنابراين ، با توجه به وجود اين راه آسان‌تر و كم‌هزينه‌تر كه طبيعتاً از نظر عقلايى راحج است انتخاب راه اشتراك لفظى كه مرجوح و هزينه بر است عقلايى نيست يا به تعبرى ديگر : مفيد نيست .\r\nپاسخ اين شبهه اين است كه :\r\n1 ) در آنجا كه منشأ اشتراك لفظى اختلاط اقوام يا ادغام آنها در يكديگر است به سبب تعدد واضع اين شبهه از اساس منتفى است ؛ زيرا هر قومى در ابتدا لفظ را براى يك معنا وضع كرده و انتقال اين لفظ به قوم ديگر پس از وضع آن براى معناى مورد نظر نزد قوم نخستين صورت مىگيرد ، و پذيرش وضع نخستين از سوى قوم‌دوم به‌صورت قهرى و از طريق تقليد طبيعى صورت مىگيرد ؛\r\n\r\n","description":"","footnote":"","page_name":" 222 ","page_number":222},
  {"content":"\r\n\r\n2 ) در آنجا كه منشأ اشتراك لفظى اختلاط يا ادغام اقوام در يكديگر نباشد و واضع لفظ واحد براى معانى متعدد ، متعدد نباشد فوايد و اغراض خاصى براى اشتراك لفظى قابل تصوّر است كه بالنتيجه نه تنها مرجوح نخواهد بود كه از نظر عقلايى راحج و مفيد نيز مىباشد .\r\nمهم‌ترين فوايد و اغراضى كه ترتّب آنها بر اشتراك لفظى متصوّر است عبارت‌اند از :\r\n1 ) فايده سهولت و روانى : توضيح اينكه بسيار اتفاق مىافتد كه لفظى از نظر تركيب لفظى و صوتى ، روان و تلفظ آن آسان است ، لذا عقلا ترجيح مىدهند از اين لفظ در افادهء معانى متعددى بهره گرفته شود ، و تحمل هزينه يا مؤونهء استخدام قرينه در برابر فايدهء روانى و آسانى لفظ ، عقلايى و صرفه مند است ؛\r\n2 ) فايده آشنايى و انس : گاهى به‌دليل اينكه لفظى براى مردم آشنا و مأنوس است از آن براى استفاده در حكايت از بيش از يك معنا استفاده مىشود ، در اين فرض تحمل هزينه و مؤونه استخدام قرينه در برابر بهره‌جستن از مأنوسيت و آشنا بودن لفظ براى اهل زبان با صرفه و مفيد و معقول است ؛\r\n3 ) فايده اجمال و ابهام : در برخى موارد ، اجمال‌كلام ، يا ابهام معناى مقصود - ولو به‌طور نسبى - براى عقلا مطلوب ، بلكه لازم است . عقلا - در برخى موارد - لازم مىبينند به‌گونه‌اى سخن بگويند كه براى همه كس مفهوم نباشد يا در زمان تكلم مفهوم نباشد ، و در زمان مناسب مفهوم شود در اين گونه موارد به‌كار بستن لفظ مشترك اين غرض را تحقق مىبخشد . و طبيعى است كه تحمل هزينه استخدام قرينه نه تنها به صرفه است بلكه براى افادهء معنا ، استخدام قرينه علاوه بر خود لفظ عين مطلوب است .\r\n\r\nمورد سوم : ضرورت اشتراك لفظى\r\nنقل شده است كه جمعى ، به ضرورت اشتراك لفظى قائل شده‌اند ، و چنين استدلال كرده‌اند كه : معانى و مقاصدى كه بشر نيازمند تفهيم آنها و حكايت از آنها و دلالت بر آنهاست نامحدودند ؛ زيرا نيازهاى بشر نامتناهى و نامحدود است ، در صورتى كه الفاظ با همه صور تركيبيه‌اى كه ممكن است داشته باشند محدود و متناهىاند ، بنابراين در مقام تفهيم معانى مقصوده چاره‌اى جز به‌كارگيرى لفظ واحد براى رساندن معانى متعدّد نيست ، لهذا اشتراك لفظى ضرورتى گزير ناپذير است .\r\nمحقّق‌آخوند ( صاحب‌كفايه ) ، با اشاره به اين نظريه ، چنين مىفرمايد :\r\n\r\n","description":"","footnote":"","page_name":" 223 ","page_number":223},
  {"content":"\r\n\r\nوَرُبَّما تُوُهِّمَ وُجُوبُ وُقُوعِ الاشتِرَاكِ في اللُغَاتِ ؛ لأجلِ عَدَمِ تَنَاهِي المَعَاني وَتَنَاهِي الألفَاظِ المُرَكَّبَاتِ ؛ فَلابُدَّ مِنَ الاشتِرَاكِ فِيهَا « 1 » .\r\nسپس ، اين نظريه را به نقد كشيده و در ردّ آن مىفرمايد :\r\nوَهُوَ فَاسِدٌ ؛ لِوُضُوحِ امتِنَاعِ الاشتِرَاكِ في هَذِهِ المَعَانِي ؛ لاستِدعَائِهِ الأوضَاعَ غَيرَ المُتَنَاهِيَةِ ، وَلَو سُلِّمَ لمْ يَكَدْ يُجدِيْ إلّا في مِقدَارِ مُتَنَاهٍ ، مُضَافَاً إلى تَنَاهِي المَعَانِي الكُلِّيَّةِ ، وَجُزئِيّاتُهَا وَإنْ كَانَتْ غَيرَ مُتَنَاهِيَةٍ ؛ إلّا أنَّ وَضعَ الألفَاظِ بِإزَاءِ كُلِّيَّاتِهَا يُغنِي عَن وَضعِ الألفَاظِ بِإزَائِهَا - كَمَا لايَخفَى - مَعَ أنَّ بَابَ المَجَازِ وَاسِعٌ ، فَافْهَمْ « 2 » .\r\nدر اين متن ، مرحوم‌آخوند ، چهار اشكال بر استدلال قائلان به ضرورت اشتراك لفظى ، وارد مىكنند :\r\n1 ) اساساً وضع الفاظ براى معانى نامتناهى و نامحدود ممكن نيست زيرا لازمهء آن ، اوضاع نامتناهى است ؛ در حالى كه صدور اوضاع نامتناهى از موجود متناهى غير ممكن است ؛\r\n2 ) به فرض تسليم امكان اوضاع نامتناهى ؛ لكن ، مفيد نيست ؛ زيرا وضع ، مقدمهء استعمال است ؛ چون غرض از وضع ، افادهء مقاصد است كه با استعمال صورت مىگيرد ؛ در حالى كه استعمال الفاظ در معانى متناهى است ، چون زمانى است و زمان متناهى است ، و به وسيلهء انسان و در زندگى انسان صورت مىگيرد ، و انسان و زندگى انسان متناهى و محدود است ؛\r\n3 ) اين مدّعا كه معانى و مقاصد نامتناهىاند پذيرفته نيست ؛ زيرا آنچه برون از تناهى و حد است جزئيات معانى و مقاصداست ، اما كليات معانى و مقاصد محدود و متناهىاند ، و وضع الفاظ براى كليات معانى و مقاصد براى تحقق اغراض انسان در زمينهء تفهيم و تفاهم كافى است ؛\r\n4 ) با تمام آنچه گفته شد به فرض تسليم مقدمات استدلال ؛ لكن تلازمى بين آنها و نتيجه كه ضرورت اشتراك لفظى باشد نيست ؛ زيرا باب مجاز واسع است و مىتوان با استعمال مجازى مقاصد و معانى غير متناهيه را به ديگران تفهيم نمود و نيازى به اشتراك لفظى نيست .\r\nآنچه مرحوم‌آخوند ، در دفع شبههء ضرورت‌اشتراك لفظى بيان فرموده‌اند ، وافى و كافى است ؛ جز اينكه وجه چهارم محل تأمل و اشكال است ، زيرا باب مجاز آنچنان واسع نيست كه تمام معانى مورد نياز را كه فرضاً نامتناهى است فراگيرد به دليل اينكه استعمال مجازى مشروط به مناسبت است و مناسبت معانى غيرمتناهيه با معانى الفاظ موضوعه\r\n\r\n\r\n","description":"","footnote":"\r\n( 1 ) . كفاية الأصول ( با حاشى مشكينى ) 53 : 1 .\r\n( 2 ) . همان . .\r\n","page_name":" 224 ","page_number":224},
  {"content":"\r\n\r\nممكن نيست زيرا مستلزم مناسبت‌هاى نامتناهى است در حالى كه معانى موضوع له الفاظ متناهىاند و تناسب عارض بر آنها نيز بالتبع متناهى است . در اينجا ، چند مطلب ديگر وجود دارد كه بايد براى تكميل اين بحث به آنها بپردازيم :\r\n* مطلب اوّل : مطلبى است كه استاد محقّق شهيد صدر قدّس الله نفسه الزكيهء بيان كرده‌اند و حاصلش اين است كه : اگر مراد از ضرورت اشتراك ، اشتراكى باشد كه شامل اشتراك به‌گونهء وضع عام و موضع‌له خاص بشود ، اين‌گونه اشتراك - يعنى اشتراك به نحو وضع عام و موضوع‌له خاص - در باب معانى حرفيه ضرورت دارد ؛ زيرا معانى ربطى و نسبى ، متباين و نامتناهىاند و جامعى ميان آنها نيست كه بتوان لفظ را بر جامع وضع كرد ؛ در حالى كه الفاظى كه بتوانند برآنها دلالت كنند متناهىاند . بنابراين ، ناگزير بايد لفظ واحد براى معانى ربطيه و نسبيهء كثيرى وضع شود .\r\nاينكه گفته شد : « معانى ربطيه ، نامتناهىاند » به دليل آن است كه بر مبناى استاد شهيد صدر ( رحمه الله ) همان‌گونه كه در آينده به تفصيل توضيح خواهيم داد - وجود معناى ربطى در ذهن به وجود حقيقى آنست ، و لهذا هر قضيه‌اى كه بوجود آيد وجود معناى ربطى مستقل و جديدى مىطلبد كه با وجود معناى ربطى ديگر تباين دارد ، و از آنجا كه قضايا نامتناهىاند معانى ربطى نيز كه مقوم قضايا مىباشند نامتناهى خواهند بود « 1 » .\r\n* مطلب دوم : مطلبى است كه استاد محقّق خوئى رضوان الله تعالى عليه بيان كرده‌اند و به نحوى متضمّن پاسخ مطلبى است كه استاد شهيد صدر گفته‌اند - اگرچه استاد محقّق‌خوئى در اينجا به مطلب فوق الذكر كه از استاد شهيد صدر نقل كرديم نظر نداشته‌اند ؛ لكن قهراً پاسخ آن مطلب را در بر دارد - استاذنا المحقّق الخوئى فرموده‌اند كه : اساساً تناهىالفاظ ، سخنى نادرست است ؛ زيرا قابليت الفاظ از ناحيهء ماده و صورت جهت پيدايش تراكيب گوناگون ، قابليتى نامتناهى است ، چنان كه عملًا مشاهده مىكنيم اضافه بر آنكه الفاظ به كار رفته در لغات ديگر الفاظى ديگرند ابداع الفاظى ديگر با صور و موادى ديگر همچنان امكان‌پذير است ، و اين امكان ، امكان بىپايانى است . بنابراين اصل فرضيه تناهى الفاظ كه مبناى ضرورت اشتراك است فرضيه‌اى نادرست و بىاساس است . « 2 »\r\n\r\n\r\n","description":"","footnote":"\r\n( 1 ) . بحوث فى علم الأصول 112 : 1 .\r\n( 2 ) . المحاضرات 211 : 1 . .\r\n","page_name":" 225 ","page_number":225},
  {"content":"\r\n\r\nفرمودهء محقّق‌خوئى مطلب درستى است و متضمّن پاسخ شهيد صدر نيز هست . بنابراين ، به فرض اينكه ادعاى ضرورت اشتراك نظربه اشتراك به معناى وضع عام و موضوع‌له خاص نيز داشته باشد ادعاى درستى نيست .\r\nلكن افزون بر نكتهء عدم تناهى الفاظ به لحاظ مواد و صور تركيبيهء آنها ، در پاسخ استاد شهيد مىتوان گفت :\r\nصرف نظر از اينكه ظاهر اين است كه ادعاى ضرورت اشتراك لفظى نظربه اشتراك لفظى با اوضاع متعدد دارد ، نه با وضع واحد تا نظر به مثل وضع عام و موضوع‌له خاص داشته باشد ، عدم امكان جامع انتزاعى بين معانى ربطيه و نسبيه پذيرفته نيست ، علىهذا امكان اشتراك معنوى لفظ واحد به وضع واحد بين معانى ربطيه نامتناهيه وجود دارد و نياز به وضع لفظ مشترك بين معانى جزئيه متباينه نامتناهى وجود ندارد . با آنكه تصويرى كه معظم له از وضع الفاظ براى معانى حرفى ارائه مىكنند به اشتراك معنوى بازگشت دارد كه ضرورت و وقوع آن محل نزاع نيست .\r\n* مطلب سوم : ممكن است گفته شود : به فرض امكان اشتراك لفظى و وقوع آن ؛ لكن در سخن حكيمان بويژه در كلام خدا نظير قرآن‌كريم نمىتواند مورد استفاده قرار بگيرد ، چون يكى از دو تالىفاسد بر آن مترتب مىشود : يا تطويل غير لازم و غير مفيد ، يا اجمال و ابهام مخلّ به غرض ، كه هر دو با حكمت صاحب سخن منافات دارد . توضيح اينكه : اگر در به‌كارگيرى مشترك لفظى از قرينه استفاده شود تطويل غير لازم و غير مفيد خواهد بود ؛ زيرا با وجود امكان به‌كارگيرى لفظ غير مشترك مفيد معنا ، به‌كارگيرى لفظ مقيد به قرينه ضرورتى ندارد ، و موجب افزايش غير مفيد در كلام خواهد شد . و اگر در مشترك لفظى از قرينه استفاده نشود موجب اجمال و ابهام لفظ خواهد شد كه با غرض از كلام كه تفهيم و تفاهم است سازگار نيست .\r\n* پاسخ محقّق‌خوئى :\r\nمحقّق‌خوئى ، از اين اشكال چنين پاسخ مىدهد كه :\r\n* اولًا : در صورت اتيان به قرينه ، موجب تطويل غيرضرورى و غيرمفيد نخواهد شد ؛ زيرا امكان بهره‌گيرى از قرائن‌حاليه وجود دارد ؛\r\n* ثانياً : در صورت عدم اتيان به قرينه اگرچه موجب اجمال و ابهام خواهد شد ؛ لكن ، اجمال و ابهام مخلّ به غرض حكيمان در مقام تفهيم و تفاهم نيست ؛ زيرا بسيار اتفاق مىافتد كه غرض\r\n\r\n","description":"","footnote":"","page_name":" 226 ","page_number":226},
  {"content":"\r\n\r\nحكيمان به اجمال و ابهام تعلّق مىگيرد . همان‌گونه كه در قرآن‌كريم تصريح به وقوع نوعى ابهام و اجمال شده است آنجا كه فرمود : مِنْهُ آياتٌ مُّحْكَمَاتٌ هُنَّ أُمُّ الْكِتَابِ وَأُخَرُ مُتَشَابِهَاتٌ . « 1 »\r\n* سنجش پاسخ محقّق‌خوئى :\r\nحقيقت اين است كه هر دو بخش پاسخ سيدنا الاستاذ الخوئى محلّ اشكال است :\r\n* امّا بخش اوّل : با قرائن حاليه ، اگر چه كلام افزايش نمىيابد ؛ لكن مؤونهء زايد بر اصل لفظ ، إعمال مىشود ، و اشكال همچنان باقى خواهد ماند كه اعمال مؤونهء زائد ، غير ضرورى و غير مفيد است ؛\r\n* وامّا بخش دوم : سخن استاد در صورتى پاسخ اشكال خواهد بود كه اجمال و ابهام مطلق حكيمانه باشد ، در حالى كه اجمال و ابهام مطلق معقول نيست ، آنچه معقول است و با حكمت استخدام الفاظ سازگار است اجمال نسبى و جزئى است . و به‌طور خلاصه : اگر مراد اجمال مطلق يعنى اتيان به لفظ مشترك بدون هيچ قرينه دال بر مقصود باشد كه با حكمت كلام در وضع الفاظ ناسازگار است . و اگر مراد اجمال نسبى است يعنى قرينه باشد لكن قرينه‌اى كه هر كس آن را نداند و براى برخى مفهوم باشد و براى برخى ديگر نامفهوم ، يا در زمانى نباشد و در زمانى ديگر باشد ، يا در مكانى نباشد و در مكانى ديگر باشد . اين نوع اجمال است كه معقول است ؛ لكن اين اجمال رفع اشكال تطويل نمىكند چون به‌هرحال لفظ براى افادهء مقصود نيازمند قرينه شده است .\r\n* دفع صحيح اشكال :\r\nدفع صحيح اشكال اين است كه :\r\n* اولًا : چنين نيست كه همه جا تطويل بر خلاف حكمت باشد ، بلكه بسيار اتفاق افتد كه غرض حكيمان به تطويل در سخن تعلق گيرد ، يا به سبب تعلق قلب متكلم به كلام با مخاطب ، جهت مؤانسه كما يتفق بين الحبيب و المحبوب ، يا به سبب تحقق اغراض ديگر نظير اقربيت به فهم مخاطب يا جمال كلام و جاذبيت بيشتر آن ، چه به لحاظ آهنگ الفاظ يا وزن و يا صورت كلام يا جهات ديگر ؛\r\n* ثانياً : اجمال مطلق معقول نيست ؛ لكن بسيار اتفاق مىافتد كه در اجمال نسبى اغراض بسيار مهم و اساسى نهفته باشد . از جمله در قرآن‌كريم يكى از اغراض مهمه در به‌كارگيرى متشابهات - كه مشترك لفظى مىتواند از جمله مصاديق آن باشد - استعمال قرائن خفيه‌اى در ايصال مقصود است كه تنها براى راسخين فى العلم مكشوف و مبين است ، تا بدين‌وسيله مردم\r\n\r\n\r\n","description":"","footnote":"\r\n( 1 ) . سور آل . عمران : 7 . .\r\n","page_name":" 227 ","page_number":227},
  {"content":"\r\n\r\nراسخان‌فىالعلم را بشناسند و بدانند آنانند كه از سوى خداى متعال به عنوان مراجع و منابع اصلى فهم مقاصد وحى معين شده‌اند ، و همانهايند كه بايد سكان هدايت جامعه بشر را پس از رسول‌اكرم ( ص ) به‌دست گيرند .\r\n\r\nمورد چهارم : اصل در مورد شك در اشتراك لفظى\r\nدر آنجا كه شك در اشتراك لفظى در كار باشد ، آيا مىتوان با اصل عدم اشتراك لفظى اتحاد وضع را اثبات كرد ؟\r\nشك در اشتراك لفظى به يكى از دو شك برمىگردد :\r\n1 ) شك بين اشتراك لفظى و اشتراك معنوى ؛\r\n2 ) شك بين اشتراك لفظى و مجاز .\r\nشك بين اشتراك لفظى و اشتراك معنوى در جايى است كه بين يك معنا كه وضع لفظ براى آن محرز است و معناى ديگر كه وضع مستقل لفظ براى آن مشكوك است جامع مشترك معنوى وجود داشته باشد ، در اينجا دو احتمال وجود دارد :\r\n* احتمال اول : اينكه موضوع‌له جامع مشترك باشد ، و در نتيجه ، لفظ ، مشترك معنوى باشد ؛ نه مشترك لفظى ؛\r\n* احتمال دوم : اينكه هر يك از دو معنا به‌طور مستقل ، موضوع‌له باشد ، و لفظ ، دو بار وضع شده باشد ؛ به اين ترتيب كه براى هر يك از دو معنا ، به وضعى مستقل و جدا ، وضع شده باشد .\r\nحق اين است كه مقتضاى قاعدهء عقلايى : « الألفاظ موضوعة للطبائع الصرفة والمعاني العامّة » : هرجا جامع مشتركى بين چند معنا از معانى مستعمل‌فيه لفظ وجود داشته باشد ، قاعده اقتضا دارد موضوع‌له اصلى لفظ ، جامع مشترك باشد ، و خصوصيات معانى در موضوع‌له دخيل نباشند ؛ بلكه از شؤون مرحلهء استعمال باشند . بنابر اين ، هر جا معانى متعدّده‌اى براى يك لفظ در مرحلهء استعمال وجود دارد - كه جامع مشتركى دارند - مقتضاى اصل عقلايى « الألفاظ موضوعة للطبائع الصرفة والمعاني العامّة » : موضوع‌له بودن جامع و در نتيجه : مشترك معنوى بودن لفظ ، و عدم اشتراك لفظى آن است .\r\nدر موارد شك بين اشتراك لفظى و مجاز كه ميان دو معنا جامع مشترك معنوى وجود ندارد علامت مجاز بايد به كار گرفته شود كه مناسبت مصحّح استعمال است كه ما از آن به قوهء حكايت معناى اول از معناى دوم تعبير مىكنيم - آن چنان كه به تفصيل توضيح داده خواهد شد - بنابراين چنانچه لفظ براى حكايت از معناى دوم نيازمند واسطهء مناسبت\r\n\r\n","description":"","footnote":"","page_name":" 228 ","page_number":228},
  {"content":"\r\n\r\nمصحح استعمال باشد كه از آن به قوهء حكايت معناى اول از معناى دوم تعبير مىكنيم ، معناى دوم مجاز خواهد بود و استعمال لفظ در آن به نحو استعمال مجازى است ، و گرنه مشترك لفظى است .\r\nبنابراين ، اصل عدم الاشتراك اللفظى را به معنايى كه در بالا توضيح داده شد و با حدود و قيودى كه گفته شد مىتوان پذيرفت .\r\n\r\n","description":"","footnote":"","page_name":" 229 ","page_number":229},
  {"content":"\r\n . \r\n","description":"","footnote":"","page_name":" 230 ","page_number":230},
  {"content":"\r\n\r\n\r\nقاعده ششم : قاعده ترادف لفظى\r\nيكى ديگر از قواعد دلالتى كه متفرّع بر وضع است قاعدهء ترادف لفظى است كه به موجب آن الفاظ متعدده مىتوانند به سبب وضع براى معناى واحد يا اعتبار حكايت از آن بر آن دلالت كرده و از آن حكايت كنند .\r\nترادف ، به لحاظى عكس اشتراك است ، اگر در اشتراك لفظى لفظ واحد بوده و معنا متعدد است در ترادف ، الفاظ متعددند و معنا واحد ؛ نظير الفاظ : « ليث » ، « اسد » ، « غضنفر » كه همگى براى حكايت از حيوان درنده مخصوص « شير » وضع شده‌اند .\r\nهمان‌گونه كه اشتراك لفظى ممكن بود ترادف نيز ممكن است ؛ بلكه امكان در عقل نظرى آن واضح‌تر است ؛ زيرا اگر در اشتراك لفظى توهم امتناع حكايت لفظ واحد از معانى متعدده راه داشت ، اين‌احتمال در اينجا راه ندارد ؛ زيرا امكان حكايت الفاظ متعدد از معناى واحد ، بديهى يا كالبديهى است . امكان در عقل عملى از ناحيهء عدم لغويت نيز مسلّم است ؛ زيرا همان‌گونه كه وضع لفظ واحد براى معناى واحد غرض عقلايى تفهيم و تفاهم را تحقق مىبخشد ، وضع الفاظ متعدد براى معناى واحد نيز تحقق بخش اين غرض عقلايى است . لكن ، امكان در عقل عملى از ناحيه لزوم نقض عهد يا تعهد متضاد - بر مبناى نظريه تعهد در تفسير وضع - محل اشكال است ، و نظير اشكالى كه در اشتراك لفظى آمد در اينجا قابل ورود است ، و محصل آن اين است كه وضع لفظ براى معنا متضمن تعهدى است از سوى واضع كه « أن لا يقصد هذا المعنى ؛ إلا إذا جاء بهذا اللفظ الخاصّ » ؛ در حالى كه وضع لفظ ديگر براى همان معنا با تعهد مذكور متناقض است . و به‌همين جهت استاذنا المحقّق الخوئى منكر امكان اشتراك لفظى و نيز ترادف است ، به لحاظ استلزام نقض عهد يا تعهد منتاقض كه لدى العقلاء قبيح است .\r\nاستاذنا الشهيدالصدر قدّس الله نفسه الزكيهء نظير پاسخى را كه از نظير اين اشكال در اشتراك لفظى دادند در اينجا در برابر اين اشكال بيان مىدارند ، كه حاصلش اين است كه : با تقييد لفظ موضوع به قيد « أو اللفظ الآخر » يا تقييد وضع به قيد « إن لم أتعهّد قصد هذا المعنى بلفظ آخر » مشكل « تعهّد متناقض » يا « نقض عهد » قابل حل است . در زمينهء مفيد بودن ترادف ،\r\n\r\n","description":"","footnote":"","page_name":" 231 ","page_number":231},
  {"content":"\r\n\r\nاگر چه غرض عقلايى تفهيم و تفاهم همان‌گونه كه با وضع لفظ واحد براى معناى واحد تحقق پذير است با وضع الفاظ متعدد براى معناى واحد نيز تحقق پذير است ؛ لكن جاى اين شبهه وجود دارد كه با توجه به اينكه با وضع لفظ واحد بر معناى واحد غرض عقلايى تفهيم و تفاهم حاصل است ، وضع الفاظ مرادف ديگر فاقد توجيه عقلايى است ؛ زيرا تحصيل حاصل است .\r\nبر مبناى اين مدّعا - مدعايى كه اين شبهه مطرح مىكند - ترادف معقول تنها از يكى از دو سبب نشأت مىگيرد : نخست اختلاط اقوام يا ادغام آنها با يكديگر ، و نتيجتاً به‌كارگيرى لفظ موضوع براى معنا در ميان قومى ، از سوى قوم ديگر افزون بر لفظى كه خود بر آن معنا وضع كرده‌اند كه منجرّ به تعدد لفظ موضوع براى معناى واحد مىشود . و ديگر : تسامح در استعمال كه در طول زمان منجر به زوال تفاوت‌هاى دقيق در معانى موضوع لها شده تا جايى كه به تدريج الفاظ متعدد براى معناى واحد وضع تعينى يافته و ترادف بوجود آمده است . مثلًا « قعد » و « جلس » در عرف فعلى اهل لغت عرب تقريباً مترادف محسوب مىشوند ، در حالى كه در اصل ، « قعد » در « نشستن پس از دراز كشيدن » و « جلس » در « نشستن پس از ايستادن » وضع شده است كه به تدريج در نتيجهء عدم رعايت فرق دقيق بين دو معنا در جاى يكديگر به‌كار رفته و مترادف به‌شمار آمده‌اند .\r\nپاسخ اين مدّعا اين است كه در فايدهء ترادف همين بس كه الفاظ گوناگون از خاصيت‌هاى فصاحتى گوناگون برخوردارند ، به اين معنا كه هر لفظى آهنگى خاص و وزنى خاص و شكل و هيئتى خاص دارد كه در تركيب با الفاظ ديگر اشكالى گوناگون از صور و هيئت‌هاى وزنى و آهنگى بوجود مىآورد ، و در نتيجه گاه لفظى در كنار الفاظ ديگر از زيبايى بهتر و بيشتر و از آهنگ و وزنى جذّاب‌تر و مؤثّرتر نسبت به لفظى ديگر برخوردار است ، لهذا به‌رغم آنكه هر دو لفظ براى معناى واحدى وضع شده‌اند لكن صورت تركيبيه‌اى كه از يك لفظ با الفاظ ديگر حاصل مىشود از لفظ ديگر حاصل نمىشود ، و بالعكس در جايى ديگر صورت تركيبيه وزنى و آهنگى حاصل از انضمام لفظ دوم با الفاظ ديگر به‌نحوى است كه از تركيب آن الفاظ با لفظ اول حاصل نمىشود .\r\nبنابراين ، ترادف نه تنها مفيد است بلكه مىتوان گفت اجمالًا براى آفرينش هيئت‌هاى تركيبى متنوع كه متعلق اغراض متعددهء عقلايى در نظام تكلم است لازم و ضرورى است .\r\n\r\n","description":"","footnote":"","page_name":" 232 ","page_number":232},
  {"content":"\r\n\r\n\r\nقاعده‌هفتم : قاعده دلالت لفظ بر لازم معنا\r\nيكى از قواعد دلالتى كه متفرع بر وضع است قاعدهء دلالت لفظ بر لازم معناى موضوع‌له است . براى تبيين اين قاعده چند مطلب را بايد توضيح دهيم :\r\n* مطلب اوّل : مقصود از لازم معنا ، اعم از لازم عادى و لازم عقلى است . مثلًا : در دلالت غيرلفظى آنجا كه آژير خطر به گوش مىرسد ، لازم عقلى آن وجود سببى است كه آژير را به صدا در آورده است ، و لازم عادى آن وجود ارادهء اخطار است كه لازم موضوع له آن است و آن هشدار به ساكنان ساختمان دربارهء خطر است كه آنان را تهديد مىكند .\r\nلازم عادى اين به‌صدا درآمدن قابل تخلف است . يعنى : ممكن است به‌صدا درآمدن آژير در نتيجهء عاملى غير ارادى ( نظير : اتصال سيم برق ) باشد و در نتيجه ارادهء اخطارى در كار نباشد ؛ لكن لازم عقلى آن ، تخلف‌ناپذير است ؛ يعنى به‌طور حتم علّتى وجود داشته كه آژير خطر را به‌صدا درآورده است .\r\nدر دلالت‌هاى لفظى كه دال بر معنا لفظ است دلالت بر لازم مىتواند به يكى از دو نحو مذكور باشد نظير لفظ « صبح آمد » كه دلالت آن بر طلوع خورشيد دلالت بر لازم عقلى است ، زيرا بر رابطهء علت و معلول مبتنى است . لكن دلالت آن بر شروع مردم به كار روزانه و ازدحام مردمى كه در معابر عمومى براى كار در رفت و آمدند دلالت بر لازم عادى است .\r\n* مطلب دوم : همان‌گونه كه دلالت لفظ بر معناى مطابق ( معناى خود لفظ ) مشروط به اراده نيست دلالت آن بر لوازم عادى يا عقلى معنا نيز مشروط به اراده نيست .\r\n* مطلب سوم : فرق است بين استعمال لفظ و ارادهء لازم معنا كه از نوع مجاز است - زيرا لفظ ابتداءً در معناى لازم كه موضوع‌له لفظ نيست به‌كار رفته است ؛ نظير اينكه گفته شود : « زيد كثير الرماد » و از « كثرت رماد » ، « جود » و « كثرت بخشش زيد » اراده شود - و بين استعمال لفظ در معناى مطابقى و ارادهء اعم از معنا و لازم معنا ، يا به تعبيرى ديگر : ارادهء اعم از معناى مطابقى و التزامى كه در اينجا مجازى در كار نيست ؛ زيرا لفظ در معناى اصلى و\r\n\r\n","description":"","footnote":"","page_name":" 233 ","page_number":233},
  {"content":"\r\n\r\nحقيقى خود به‌كار رفته است و دلالتش بر معناى لازم متفرع بر استعمال آن در معناى حقيقى و اصلى آنست .\r\n* مطلب چهارم : لوازم عرفيهء معنا از مصاديق لوازم عادى معنا مىباشند . لوازم عادى معنا آنگاه كه تلازم به‌وسيله عرف بوجود آمده باشد يا به‌وسيله عرف شناخته و پذيرفته شود لوازم عرفى معنا به‌شمار مىروند .\r\n* مطلب پنجم : تلازم بين دو معنا ( نظير : معناى موضوع‌له و معناى ديگر ) گاه تنها تلازم در عالم ثبوت است يعنى بين دو معنا در واقع تلازم وجود دارد لكن در عالم اثبات تلازمى وجود ندارد ؛ نظير آنجا كه بين دو شىء در عالم واقع تلازم وجود دارد ؛ لكن گوينده و شنونده علم و آگاهى و التفات به اين تلازم ندارند ، و گاه علاوه بر عالم ثبوت در عالم اثبات نيز بين دو معنا تلازم وجود دارد .\r\nدلالت لفظ بر لازم معنا متوقّف بر تلازم در عالم اثبات ( يعنى : علم گوينده يا شنونده به تلازم ) نيست « 1 » ، اگر چه ارادهء معناى لازم متوقف بر علم به تلازم است ؛ لكن همان‌گونه كه گفتيم دلالت لفظ بر معناى اصلى يا معناى لازم متوقف بر ارادهء گوينده يا شنونده ( متكلم يا سامع ) نيست .\r\n* مطلب ششم : بنابرآنچه گفتيم دلالت لفظ بر لازم معنا متوقّف بر التفات و اراده گوينده يا شنونده نيست ؛ يعنى : تلازم در عالم ثبوت ملاك دلالت است ؛ نه تلازم در عالم اثبات . بنابراين ، ممكن است در عالم واقع بين معناى لفظ و معناى ديگر تلازم باشد ؛ لكن نه شنونده نه گوينده علم به تلازم نداشته باشند . در اين صورت ، دلالت براى عالم به تلازم وجود دارد ؛ اگرچه طرفين به سبب جهل به تلازم ، به اين دلالت توجهى ندارند .\r\nتلازم بين دو معنا گاه به‌طورى است كه علم به لازم نياز به واسطه ندارد ؛ يعنى : براى علم به لازم به بيش از لفظ و معناى آن نيازى نيست ؛ زيرا تصور معناى لفظ بدون هيچ واسطه‌اى تصوّر لازم معنا را موجب مىشود ، و ذهن به‌مجرد تصور معنا به تصور لازم پى\r\n\r\n\r\n","description":"","footnote":"\r\n( 1 ) . مقصود از تلازم در عالم اثبات اين است كه تصور ملزوم در عرف اهل لغت هيچگاه از تصور لازم جدا نشود بنابراين در جايى كه علم به تلازم براى افراد عادى حاصل نيست لكن براى فرد يا افراد ويژه‌اى به دليل علم برتر يا ويژه‌اى كه در اختيار دارند علم به تلازم حاصل است ، در چنين موردى تلازم در عالم ثبوت وجود دارد لكن در عالم اثبات وجود ندارد معذلك چون ملاك دلالت كه تلازم در عالم ثبوت است حاصل است انتقال عالم به تلازم از لفظ به معناى لازم ، نتيج دلالت لفظ است بر لازم معنا ، بنابراين در اينجا تلازم در عالم اثبات وجود ندارد لكن دلالت بر لازم وجود دارد . .\r\n","page_name":" 234 ","page_number":234},
  {"content":"\r\n\r\nمىبرد . در اينجاست كه تلازم در عالم اثبات وجود دارد ( و از اين لازم در اصطلاح مناطقه به لازم بيّن بالمعنى الأخص تعبير مىشود ) . تلازم در عالم اثبات ظهور لفظ را در لازم معنا سبب مىشود . با پيدايش ظهور ، حجّيت نيز كه لازم عقلى آن است بر آن بار مىشود .\r\nحجّيتى كه لازم عقلى ظهور است حجّيت از دو سوست « 1 » :\r\n* آنجا كه تلازم به‌نحوى است كه علم به لازم نياز به واسطه دارد چنانچه اين واسطه معلوم و حاضر باشد ، يعنى علم به واسطه نياز به سببى زائد بر معناى لفظ نداشته باشد و در نتيجه انسان‌هاى متعارف و سليم‌العقل معمولًا به اين واسطه عالم‌اند ، و لذا به‌مجرّد علم به ملزوم ( معناى لفظ ) ، لازم نيز در ذهن آنان حاضر مىشود ، در اينجا نيز تلازم در عالم اثبات حاصل است ( از اين تلازم در لسان مناطقه به تلازم بين بالمعنى الأعم تعبير مىشود ) و در نتيجه ، ظهور لفظ در لازم معنا نيز حاصل است ، و در اثر آن حجّيت نيز كه لازم عقلى ظهور است ( از دو سو ) وجود خواهد داشت ؛\r\n* اما در آنجا كه تلازم غير بين است ، يعنى علم به لازم نياز به واسطه‌اى دارد كه براى عامهء مردم ، خفى است و علم به آن نياز به تحصيل سبب زائد بر علم به معناى لفظ دارد . در اينجا اگر چه دلالت وجود دارد ؛ لكن ظهور در كار نيست . در اينجا چون تلازم واقعى وجود دارد دلالت وجود دارد .\r\nبنابر آنچه گفته شد : ظهور لفظى يا معناىظاهر لفظ تا كنون چهار مصداق اصلى پيدا كرد :\r\n1 ) آنجاكه معنا ، معناى موضوع‌له لفظ است و لفظ بدون قرينه بر معناى موضوع له خود دلالت دارد ؛\r\n2 ) آنجا كه لفظ بدون قرينه بر معناى خود و بر معناى ديگر لازم معناى خود دلالت دارد ، و دلالتش بر معناى ديگر نياز به واسطه ندارد ؛\r\n3 ) آنجا كه لفظ بدون قرينه بر معناى خود ونيز بر معنايى ديگر كه لازم معناى لفظ است دلالت دارد لكن دلالت لفظ بر معناى دوم متوقف بر واسطه معنوى است نظير آنجا كه معناى ديگر لازم معناى موضوع‌له باشد و علم به لازم نياز به واسطه بين و معلوم داشته باشد ؛\r\n4 ) آنجا كه لفظ به كمك قرينه بر معنائى ديگر دلالت داشته باشد . و اين همان دلالتى است كه از آن به دلالت مجازى تعبير مىشود « 2 » .\r\n\r\n\r\n","description":"","footnote":"\r\n( 1 ) . يعنى : حجّيت بر له و بر عليه متكلم . دربار حجّيت و حقيقت و انحاى آن ، در مباحث حجّت بحث خواهيم كرد .\r\n( 2 ) . در آينده به تفصيل دربار آن به بحث خواهيم پرداخت . .\r\n","page_name":" 235 ","page_number":235},
  {"content":"\r\n\r\nو نيز بنابر آنچه گفته شد دلالت لفظ بر معنا - آنجا كه دلالت وجود دارد و لكن ظهور وجود ندارد - نيز دو نوع كلى دارد :\r\n1 ) دلالت لفظ بر لازم معنا ، در آنجا كه علم به لازم معنا نياز به واسطه‌اى دارد كه بر همگان معلوم نيست ؛\r\n2 ) دلالت لفظ بر معنايى به كمك قرينه‌اى كه اطلاع بر آن همگانى نيست ، يعنى متكلم ضميمه‌اى به همراه لفظ به كار برد كه آن ضميمه را در اختيار افراد معينى قرار دهد كه نتيجتا دلالت لفظ بر معنايى كه ضميمه بر آن دلالت مىكند نوعى دلالت غير ظاهرى خواهد بود .\r\n* مطلب هفتم : در اينجا مناسب است اشاره‌اى به حجّيت بكنيم اگر چه تفصيل بحث درباره آن در مباحث حجّت خواهد آمد .\r\nكلام صادر از سوى متكلم حجّيتى دو سويه دارد ؛ يعنى : از يك سو آنچه در كلام متكلم آمده به او منتسب خواهد شد و مسؤوليت‌هاى ناشى از آن در رابطه با متكلم بر او بار خواهد شد . و از سوى ديگر حجت بر سامع است يعنى مسئوليت‌هاى ناشى از دريافت كلام متكلم از سوى سامع ، بر سامع بار خواهند شد .\r\nمطلبى كه در اينجا بايد معلوم شود دو مطلب است :\r\n1 ) اينكه موضوع حجّيت علىالمتكلم و علىالسامع چيست ؟ بدون شك ، موضوع حجّيت علىالمتكلم بيان يا القاى معنا به‌وسيلهء كلام است ، و موضوع حجّيت علىالسامع وصول معناى القا شده به‌وسيله متكلم به سامع است ؛\r\n2 ) اينكه ملاك حجّيت علىالمتكلم در مقام بيان يا القاى معنا چيست ؟ و همچنين ملاك حجّيت كلام علىالسامع در مقام وصول چيست ؟ .\r\nمىتوان گفت : بنابر قاعدهء قبح‌عقاب‌بلابيان ، ملاك حجّيت علىالمتكلّم دلالت است لكن ملاك حجّيت علىالسامع ظهور است لكن بنابر نظريهء حق‌الطّاعه : بايد بين كلام‌عادى و كلام‌مولوى تفصيل قايل شد ؛ زيرا به‌نظر مىرسد ملاك حجّيت كلام ، در كلام‌عادى علىالمتكلّم دلالت است و علىالسامع ظهور است . لكن ، در كلام‌مولوى ، نظر به تدخّل عامل حق‌الطاعهءعقلى ، ملاك حجّيت‌كلام ، علىالمتكلم و علىالسامع ، دلالت است . و يتفرع علىهذا ، اينكه : در آنجا كه كلام ، مولوى باشد لوازم كلام‌مولى بر عبد حجّيت دارد اگر چه لوازم غير بين باشند و علم به آنها متوقف بر علم به واسطه خفى باشد ، يعنى به عبارت ديگر : كلام‌مولى بر مكلّف حجت است به مجرّد وجود دلالت - اگرچه ظهورى در كار نباشد - و لذا مكلّف در مقام اطاعت ، موظّف است هر جا احتمال وجود دلالت اگرچه به\r\n\r\n","description":"","footnote":"","page_name":" 236 ","page_number":236},
  {"content":"\r\n\r\nواسطهء لوازم خفيه مىدهد در مقام فحص از سبب علم به واسطه برآيد ، و طريق براى علم به لوازم خفيهء محتمله را بپيمايد .\r\nبنابر آنچه گفته شد وجود مبلغان عن الله كه به مقاصد بيانات الهى علم تام داشته باشند ، و سؤال و اتباع از آنها شرط لازم تحقق طاعت است .\r\n\r\n","description":"","footnote":"","page_name":" 237 ","page_number":237},
  {"content":"\r\n . \r\n","description":"","footnote":"","page_name":" 238 ","page_number":238},
  {"content":"\r\n\r\n\r\nقاعده هشتم : قاعده دلالت لفظ بر معانىمترتّبه :\r\nيكى ديگر از قواعد دلالتى كه متفرّع بر وضع است ؛ قاعدهء « دلالت لفظ بر معانى مترتّبه » است . مقصود از « معانىمترتّبه » : معانى متعدّدى است كه اثباتاً و در مقام دلالت در طول يكديگر قرار دارند . يعنى دلالت لفظ بر يك معنا منشأ دلالت بر معناى ديگر و دلالت لفظ بر معناى ديگر منشأ دلالت لفظ بر معناى سوّم است و هكذا . .\r\nترتّب بين معانى چند نوع است :\r\n1 ) ترتّب تلازمى ؛\r\n2 ) ترتّب اشتمالى يا تضمّنى ؛\r\n3 ) ترتّب صدقى .\r\n\r\n1 . ترتّب تلازمى :\r\nمقصود از « ترتّب تلازمى » : ترتّبى است كه از رابطهء علّت و معلول بين دو معنا نشأت مىگيرد خواه آنكه معناى اوّل علّت باشد و از آن به معلول پىبرده شود كه ميتوان از آن به رابطهء « دلالت تلازمى لمّى » تعبير كرد . و خواه آنكه معناى اوّل معلول باشد و از آن به معناى علّت پىبرده شود كه ميتوان از آن به رابطهء « دلالت تلازمى إنّى » تعبير نمود .\r\nمثلًا : لفظ « دخان » براى معناى « دود » وضع شده است لكن دلالت تلازمى إنّى بر وجود آتش دارد . و از سويى ديگر لفظ « نار » براى آتش وضع شده لكن دلالت تلازمى لمّى بر « حرارت » يا « گرمى » دارد . در اينجا دو دلالت ترتّبى وجود دارد :\r\n1 ) دلالت ترتّبى لفظ « دخان » بر « نار » : اين دلالت ، مترتّب بر دلالت لفظ « دخان » بر معناى آن يعنى « دود » است و چون « دود » معلول « نار » يا « آتش » است لذا دلالت ترتّبى لفظ « دخان » بر « آتش » يا « نار » پديد آمده است ؛\r\n2 ) دلالت ترتّبى لفظ « نار » بر « حرارت » و « گرمى » : در اين مثال دلالت لفظ « نار » بر « حرارت » و « گرمى » مترتّب بر دلالت آن بر معناى « نار » يا « آتش » است .\r\n\r\n","description":"","footnote":"","page_name":" 239 ","page_number":239},
  {"content":"\r\n\r\nدر ترتّب تلازمى بايد به اين نكته اشاره كنيم كه ترتّب تلازمى ممكن است بين لوازم مترتّبهء بسيارى باشد كه معناى دوّم ، لازم معناى اوّل و معناى سوّم ، لازم معناى دوّم و معناى چهارم ، لازم معناى سوّم باشد و اين تسلسل معانى متلازم ممكن است به لوازم بسيارى سرايت كند كه همگى نتيجهء وضع لفظ براى معناى اوّل مىباشند و دلالت لفظ بر همهء اين معانىمترتّبه دلالت مبتنى بر قاعدهء وضع عُرفى است . البته غالباً لوازم درجه دو و سه و چهار بر مردم عادى مخفى است ؛ لكن افراد حكيم و باهوش و فراست مىتوانند به لوازم مترتّبهء بسيارى دست يابند كه بسا از فهم و ادارك مردم عادى به دور باشد .\r\n\r\n2 . ترتّب اشتمالى يا تضمّنى :\r\nمقصود از « ترتّب اشتمالى » يا « تضمّنى » : اين است كه معنايى كه لفظ بر آن وضع شده و بر آن دلالت مىكند ، متضمّن و مشتمل بر معنايى ديگر باشد و آن معناى ديگر نيز بر معناى سوّم و آن معنا نيز مشتمل بر معناى چهارم باشد و هكذا . . دلالت لفظ بر اين معانى توى در توى بر مبناى ترتّب تضمّنى يا اشتمالى است .\r\nبراى مثال پزشك به بيمار ميگويد : « لازم است روزانه 10 گرم گوشت سفيد مصرف كنى » معناى لفظ : 10 گرم گوشت سفيد براى بيمارى كه از محتويات غذايى 10 گرم گوشت سفيد اطلاعى ندارد بيش از اين نيست ، يعنى از اين لفظ بيش از اين نميفهمد ؛ لكن براى كسى كه بر تركيبات و محتويات اين مادّه اطلاع كامل دارد لفظ 10 گرم گوشت سفيد بر معناى توىدرتوى فراوانى دلالت دارد . مثال ديگر : اگر پزشك براى بيمار خود نسخه‌اى تجويز كند كه در آن نام چند دارو برده شده است اين نسخه براى بيمار غير مطّلع بر تركيبات و محتويات داروها دلالتى جز بر اعيان آن داروها ندارد ؛ لكن براى پزشك مطّلع به تركيبات آن دارو و اجزاء آن تركيبات و اجزاى اجزاى مواد آن تركيبات دلالتهاى ترتّبى اشتمالى فراوانى دارد .\r\n\r\n3 . ترتّب صدقى :\r\nمنظور از « ترتّب صدقى » : اين است كه صدق مفهومى بر يكى از مصاديق ملاك و معيار صدق آن بر مصداق ديگر باشد و مصداق دوّم نيز ملاك و معيار صدق مفهوم بر مصداق سوّم شود و هكذا . .\r\n\r\n","description":"","footnote":"","page_name":" 240 ","page_number":240},
  {"content":"\r\n\r\nقاعدهء ترتّب صدقى از قاعدهاى نشأت ميگيرد كه در گذشته - در قاعدهء پنجم - دربارهء آن بحث كرديم و از آن به قاعدهء « اولويت صدق بر معناى تام در مفاهيم تشكيكى » تعبير كرديم ، در آنجا به تفصيل بيان كرديم كه صدق مفهوم تشكيكى بر مصاديق تشكيكى خود به ترتيب اولويت است . يعنى :\r\n* صدق مفهوم بر مصداق تام كه متّحد با طبيعت صرف آن مفهوم است ؛ صدق يقينى است ؛\r\n* و صدقش بر مصداقى كه طبيعت صرف نيست - بلكه طبيعت مخلوط است - لكن با غلبهء طبيعت مفهوم مورد نظر ، صدق به درجه ضعيف‌ترى است ، صدق مظنون است . لذا همراه با احتمال خلاف و امكان شك در مصداقيت است ؛\r\n* و صدقش بر مصداقى كه طبيعت ضد طبيعت مفهوم مورد نظر بر آن مساوى يا غالب است صدق مشكوكى است .\r\nدر اين‌گونه موارد ، ترتّب صدقى به‌وجود مىآيد . يعنى : صدق مفهوم بر هر مصداق ، مترتّب بر صدق مفهوم بر مصداق برتر و تشابه و تطابق نسبى ساير مصاديق با آن مصداق برتر است كه مصداق تام مفهوم طبيعت است .\r\nلكن ، اين تشابه و تطابق معمولًا به طور ترتّبى انجام ميگيرد ؛ مثلًا :\r\n* مصداق تامّ « مؤمن » 100 % از طبيعت مفهوم مؤمن را دارد كه موجب مىشود مصداقى كه 90 % آن مفهوم را دارد ؛ با مصداق اوّل تشابه و تطابق نسبى داشته باشد . لذا مفهوم ، بر مصداق مشتمل بر 90 % طبيعت نيز صدق مىكند ؛\r\n* از سويى ديگر : مصداق مشتمل بر 90 % از طبيعت مفهوم مؤمن ، با مصداق مشتمل بر 80 % از اين مفهوم ؛ تشابه و تطابق نسبى دارد كه موجب مىشود مصداق مشتمل بر 80 % با مصداق برتر تشابه و مطابقت داشته باشد و در نتيجه مفهوم طبيعت ، بر مصداق مشتمل بر 80 % مفهوم نيز منطبق شود ؛\r\n* و از سويى ديگر : مصداق 80 % با مصداق 70 % ، و مصداق 70 % با 60 % و هكذا . . تا آنجا كه اين تطابق و تشابه با مصداق برتر ادامه يابد ؛ صدق مفهوم نيز ادامه خواهد داشت . و آنجا كه اين تطابق و تشابه با مصداق برتر متوقّف شود ؛ مصداقيت براى مفهوم نيز منتفى مىگردد .\r\nنتيجهء اين ترتّب صدقى اين است كه معيار اصلى مصداقيت براى مفهوم ، تطابق و تشابه بلاواسطه يا مع‌الواسطه با مصداق برترى است كه مصداق تامّ طبيعت و 100 % با طبيعت مفهوم مورد نظر - نظير مفهوم « مؤمن » - اتّحاد مصداقى دارد .\r\nاز آنچه گفتيم دو نتيجه گرفته مىشود :\r\n\r\n","description":"","footnote":"","page_name":" 241 ","page_number":241},
  {"content":"\r\n\r\n1 ) كليهء مفاهيم تشكيكى كه داراى مراتب وجودى متفاوت هستند ، از يك مصداق معيارى برخوردارند كه مع الواسطه يابلا واسطه ملاك صدق آن مفهوم برساير مراتب وجودى آن مفهوم مىباشد . و در بين مفاهيم دينى مفهوم « مؤمن » - يعنى مؤمن به خدا و رسول - از اين قبيل مفاهيم است ، و طبق آنچه در آيات و روايات آمده است اميرالمؤمنين على ( ع ) ؛ مصداق تام اين مفهوم و معيار صدق آن بر ساير مصاديق است ؛\r\n2 ) واژهء « شهيد » - كه در كاربردهاى قرآنى به معناى معيار و ملاك عينى به‌كاررفته است - از مفاهيمى است كه مصاديق ترتّبى دارد بدين معنا كه مصداقى از شهيد ، شاهد بر جميع مصاديق « شهيد » مىباشد و لذا شاهد شاهدان است ، و ساير مصاديق « شهيد » هر مصداقى به لحاظ مرتبهء شهادتى كه دارد شاهد بر مرتبهء ما دون خواهد بود ، و بدين ترتيب ، به حقيقتى به عنوان « ترتّب أشهاد » ميرسيم كه گوياى سلسله مراتب شاهدان است از شاهد اوّل كه رسول اكرم ( ص ) است ، و پس از او اميرالمؤمنين على و ساير امامان مطهر و معصوم و پس از آنان شاهدان از مؤمنين به ترتيب مراتب كمال ، سلسلهء مراتب « أشهاد » را تشكيل ميدهند .\r\n\r\n","description":"","footnote":"","page_name":" 242 ","page_number":242},
  {"content":"\r\n\r\n\r\nقاعده نهم : قاعده دلالت لفظى رمزى ( سمبليك ) :\r\nيكى از قواعد مهمّ دلالت ناشى از وضع ، قاعدهء « دلالت لفظىرمزى » يا « سمبليك » است . دلالت رمزى ، نوعى از دلالت لفظى در مقابل دلالت لغوى است .\r\nدلالت رمزىلفظى بر سه نوع كلّى است :\r\n1 ) دلالت رمزىلفظىوضعى ؛\r\n2 ) دلالت رمزى لفظى ذاتى ؛\r\n3 ) دلالت رمزى لفظى استعمالى .\r\n\r\n1 . دلالت رمزىلفظىوضعى :\r\nاين نوع از دلالت رمزىلفظى با دلالت لغوى از دو جهت تشابه دارد :\r\n1 ) دلالت رمزىلفظىوضعى - نظير دلالت لغوى - مبتنى بر رابطهء وضعى بين لفظ و معناست . بنابراين ، در دلالت رمزىوضعىلفظى ؛ همچون دلالت لغوى اعتبار حكايت لفظ از معنا - كه حقيقت وضع است - وجود دارد . مثلًا آنجا كه حرف « ج » يا «  X  » براى دلالت بر مجهول در معادلهء رياضى به‌كار گرفته مىشود وضع و قرار داد و اعتبارى وجود دارد كه به موجب آن حرف « ج » يا «  X  » دلالت بر مجهول دارد ؛\r\n2 ) در دلالت رمزى لفظى وضعى - همانند دلالت لغوى - از « دالّ لفظى » استفاده مىشود و به عبارتى ديگر : اين دو نوع دلالت در نوع « موضوع » يا در نوع « دال » با يكديگر متشابه و متماثل مىباشند .\r\nدلالت لفظىرمزى از جهاتى نيز با دلالت لغوى متغاير است . اين جهات تغاير ، برخى كلّى و برخى جزئىاند :\r\n1 ) از جمله جهات تغاير كلّى اين است كه وضع ، در دلالت لغوى به منظور استفادهء عمومى است و كاربرد همگانى دارد . در حالى كه در دلالت رمزى لفظى وضعى ، وضع - غالباً - به‌منظور استفادهء خاص انجام ميگيرد و كاربرد خاص دارد . مثلًا : در دلالت لغوى اگر لفظ « آب » براى دلالت بر مايع معين وضع شده است ؛ كاربرد خاصى چه از نظر افرادى كه اين واژه را به‌كار مىبرند و چه از نظر غايتى كه اين لفظ در جهت آن غايت به‌كار برده مىشود ؛ در آن منظور\r\n\r\n","description":"","footnote":"","page_name":" 243 ","page_number":243},
  {"content":"\r\n\r\nنشده است . در حالى كه حرف «  X  » براى استفاده در معادلات رياضى وضع شده و كاربرد آن ، مخصوص معادلات رياضى است و براى استفادهء همگانى و همه‌جايى نيست . اين جهت از جهات تغاير بين دلالت لغوى و دلالت رمزىلفظى ، فراگيرترين نوع تغاير بين اين دو نوع دلالت است ؛\r\n2 ) وضع در دلالت لغوى همواره براى صورت متعينى است . مثلًا : وضع لفظ « ماء » براى مايع معينى است كه صورتى متعين از آن در ذهن واضع حاضر بوده و لفظ را براى آن صورت وضع كرده است در حالى كه در بسيارى موارد دلالت لفظىرمزى نظير رمز «  X  » وقتى لفظ براى معناى مورد نظر ( يعنى مجهول در معادلات رياضى ) وضع مىشود از معناى موضوع‌له هيچ‌گونه صورت متعينى در ذهن وجود نداشته و تنها يك تصوّر اجمالى از معنا كه مشير به واقعى نامتعين است ( مجهول در معادلات رياضى ) در ذهن حضور داشته و لفظ «  X  » براى آن وضع شده است ؛\r\n3 ) در برخى موارد دلالت رمزىلفظى ، وضع مركّب يا مضاعف وجود دارد كه احياناً طولى است يعنى دو وضع متعدد در طول يكديگر وجود دارد .\r\nدر اين نوع از دلالت رمزىلفظى ، ابتدا لفظى يا الفاظى براى معنا يا معانى خاصى در چارچوب قواعد وضع لغوى وضع شده است مثلًا الفاظ : « نيروى انتظامى جمهورى اسلامى » براى معانى معينى وضع شدهاند ، سپس در وضعى ديگر كه در طول وضع نخستين است حروف اوّل الفاظ مذكور به عنوان رمز جهت دلالت بر اين الفاظ ، سپس دلالت بر معانى آنها وضع شده و بدين‌ترتيب ، كلمهء « ناجا » رمز دالّ بر همان معانى متعدّدى خواهد شد كه الفاظ « نيروى انتظامى جمهورى اسلامى » بر آنها دلالت دارند .\r\nدر اين مثال - همان‌گونه كه توضيح داديم - وضع مركّب يا مضاعف طولى وجود دارد يعنى دو وضع كه در طول يكديگر قرار دارند كه وضع اوّل آن دو ، وضع لغوى است لكن وضع دوّم وضع رمزى است .\r\nبا توجّه به آنچه گفته شد : انواع دلالت الفاظ رمزىوضعى را ميتوان به چند نوع دسته‌بندى نمود :\r\n* [ 1 
  ] : دلالت لفظى مبتنى بر وضع مركّب طولى :\r\nدر اين نوع از الفاظ رمزى ابتدا لفظى براى معنايى وضع شده است سپس لفظى ديگر در وضعى ديگر كه بر پايهء وضع نخستين قرار گرفته است ، براى همان معنا وضع مىشود ؛ لذا موضوع‌له در وضع رمزى كه وضع دوّم است همان موضوع‌له در وضع نخستين است .\r\n\r\n","description":"","footnote":"","page_name":" 244 ","page_number":244},
  {"content":"\r\n\r\nدر اين نوع از الفاظ رمزى وضع متعدد است ؛ لذا از آن به وضع مركّب يا مضاعف تعبير كردهايم و دو وضع در طول يكديگر قرار دارند چون معناى موضوع‌له در هر دو وضع يكى است و وضع دوّم بر پايه وضع نخستين قرار گرفته است ؛ نظير « ناجا » كه به وضع دوّم بر همان معناى « نيروى انتظامى جمهورى اسلامى ايران » دلالت دارد .\r\nنظريهاى كه حروف مقطعهء قرآنى را اشاره به معانى معينى ميداند ؛ مثلًا در « كهيعص » : « ك » را دال بر كربلا « » را بر هلاكت و . . اين حروف را از اين دسته الفاظ رمزى برشمرده است .\r\n* [ 2 
  ] : دلالت لفظىرمزى مبتنى بر وضع مركّب غير طولى :\r\nيعنى لفظى كه براى معنايى وضع شده در معنايى ديگر به عنوان رمز خاص وضع شود نظير اينكه دو فرد يا افرادى تبانى كنند كه لفظ « ماء » نزد آنها دلالت بر شخص معينى كند . الفاظى كه به‌عنوان « رمز شب » به‌كار مىروند از اين قبيل‌اند . در اينجا وضع مركّب وجود دارد ؛ لكن وضع نخستين دخالتى در دلالت لفظ بر معناى موضوع‌له به وضع دوّم ندارد ؛ و لذا اگرچه وضع مركّب است ؛ لكن طولى نيست .\r\n* [ 3 
  ] : دلالت لفظىرمزى مبتنى بر وضع بسيط :\r\nدر اينجا لفظى كه براى دلالت رمزى بر معناى معينى به‌كار برده مىشود مهمل است يعنى سابقه وضع ديگرى براى معنايى ديگر ندارد . وضع رمز «  x  » براى دلالت بر مجهول در معادلات رياضى از اين قبيل است .\r\n\r\n2 . دلالت لفظىرمزىذاتى\r\nدر اين نوع دلالت رابطهء دلالت لفظ بر معنا بر اساس وضع و اعتبار نيست بلكه ناشى از رابطهء ذاتى ميان لفظ و معناست . مثلًا : اگر كلمهء « اح » به عنوان رمز دال بر « نفرت » يا لفظ « آخ » براى دلالت بر « احساس‌درد » به كار برده ميشوند اين دلالت بر اساس وضع نيست بلكه بر اساس رابطه‌اى است كه به‌طور ذاتى و به‌مقتضاى طبيعت انسان بين تنفّر از شيئى و تلفّظ به‌واژهء « اح » يا بين احساس‌درد و تلفّظ به « آخ » وجود دارد استعمال لفظ و ارادهء نوع آن ، - نظير : ضَرَبَ فعلٌ ماضٍ - را ميتوان ازمصاديق اين نوع دلالت ( دلالت لفظىرمزىذاتى ) دانست .\r\n\r\n","description":"","footnote":"","page_name":" 245 ","page_number":245},
  {"content":"\r\n\r\nيكى از شواهد دالّ بر اينكه رابطهء اين لفظ و معنا در اين‌گونه واژهها ، رابطهء وضعى و قراردادى و اعتبارى نيست ؛ بلكه رابطهاى ذاتى است اين است كه اين‌گونه الفاظ تقريباً براى همهء انسانها با لغات مختلف و امكنه و ازمنهء مختلف همين معنا را دارد با آنكه هيچ‌گونه ارتباط خاصى ميان اين انسانها وجود ندارد كه منشأ پيدايش رابطهء لفظى وضعى مشتركى بين آنها بشود .\r\nدلالت الفاظى كه برگرفته از اصوات حيوانات است ، براى دلالت بر آنها ( بدون وضع لغوى ) يا دلالت الفاظى كه برگرفته از اصوات مقارن با اشياء به‌اقتران تلازمى است براى دلالت بر آن اشياء ، و نيز دلالت لفظ بر نوع خود ؛ مانند « زيد اسمٌ » از اين قبيل دلالت رمزى است .\r\nرابطهء ذاتى ميان لفظ و معنا كه ميتواند مبناى دلالت لفظىرمزى قرار گيرد انواع متعدّدى دارد كه ميتوان انواع ذيل را از برجستهترين آنها برشمرد :\r\n1 ) رابطه تشابه : نظير : دلالت الفاظ بر گرفته از اصوات حيوانات بر اصوات آنها ؛\r\n2 ) رابطه تلازم : نظير : دلالت لفظ « آخ » بر احساس درد يا لفظ « اح » بر احساس تنفر ؛\r\n3 ) رابطه تركيبى - كه مركّب از دو رابطهء تشابه و تلازم است - : نظير : دلالت لفظ برگرفته از دلالت صوت حيوانى معين بر آن حيوان كه مركب است از :\r\nالف . رابطهء تشابه بين لفظ برگرفته از صوت آن حيوان با صوت حيوان ؛\r\nب . رابطهء تلازم بين صوت حيوان و خود حيوان ؛\r\n4 ) رابطه كلّى و جزئى : نظير : دلالت مثال يا نمونه يك لفظ بر نوع يا جنس آن لفظ ، نظير آنكه براى دلالت بر حرف از كلمه « من » يا براى دلالت بر اسم از كلمه « ضَرْبَ » يا براى دلالت بر فعل از كلمه « ضَرَبَ » استفاده شود . در اين مثال از رابطهء جزئى و كلّى استفاده مىشود ؛\r\n5 ) رابطه كل و جزء : نظير : دلالت جزء يك كلمه بر آن كلمه يا دلالت يك كلمه كه جزئى از يك جمله است بر تمام آن جمله ، يا دلالت يك مصراع از يك بيت بر آن بيت يا يك بيت از يك قطعهء شعرى بر آن قطعهء شعرى و هكذا . . نظريهاى كه حروف مقطعه قرآنى را اشارهاى به الفاظ قرآنى ميداند و معتقد است مثلًا : « الم » اشاره به قرآن‌كريم و تركب آن از اين قبيل حروف است ، دلالت رمزى اين حروف را بر اين اساس مبتنى دانسته و از رابطهء جزء و كل در تفسير اين آيات بهره جسته است .\r\n\r\n3 . دلالت لفظى رمزى استعمالى\r\nاين نوع دلالت لفظىرمزى ، مبتنى است بر قرينهء در مقام استعمال بدون در نظر گرفتن رابطهء وضعى قبلى يا رابطه ذاتى بين لفظ و معنا .\r\n\r\n","description":"","footnote":"","page_name":" 246 ","page_number":246},
  {"content":"\r\n\r\nاين‌گونه دلالت لفظىرمزى در جايى است كه لفظى غيرموضوع براى معنا يا لفظى كه براى معنايى وضع شده است در معنايى ديگر كه موضوع‌له آن نيست بدون در نظر گرفتن علاقهء مصحّحهء استعمال مجازى و بدون وضع قبلى آن لفظ براى معنا و تنها به كمك قرينه به‌كار رود ؛ نظير الفاظى كه افراد گنگ يا ناآشنايان با زبان مخاطب براى تفهيم مقاصد خود به مخاطب به‌كار مىبرند .\r\n\r\n","description":"","footnote":"","page_name":" 247 ","page_number":247},
  {"content":"\r\n . \r\n","description":"","footnote":"","page_name":" 248 ","page_number":248},
  {"content":"\r\n\r\n\r\nقاعده دهم : قاعده دلالت بر معنا به حمل شايع :\r\nيكى ديگر از قواعد دلالت متفرّع بر وضع اين است كه در نتيجهء وضع براى معنا قوّهء دلالتى كه در لفظ به‌وجود ميآيد قوّهء دلالت بر معناى به حمل شايع است نه بر معناى به حمل اولى .\r\nدر اوائل بحث دلالت لفظى - آنجا كه به اقسام دلالت اشاره كرديم - توضيح داديم كه دلالت لفظ بر معنا بر دو گونه است دلالت لفظ بر معنا به حمل شايع نظير دلالت لفظ « آب » بر مايع خارجى مخصوص و دلالت لفظ بر معنا به حمل اولى نظير دلالت همين لفظ بر صورتى كه از « آب » در ذهن ماست .\r\nآنچه در اينجا مورد بحث است اين است كه هر لفظى كه براى معنايى وضع مىشود براى معناى به حمل شايع وضع مىشود نه براى معناى به حمل اولى . مثلًا اگر لفظ « آب » براى معناى « آب » وضع شده موضوع‌له حقيقى همان « آب » خارجى است ، نه آب ذهنى . بنابراين چنانچه لفظ « آب » در آب ذهنى به كار رود استعمال لفظ است در غير ما وضع‌له و در حقيقت نوعى استعمال مجازى است . دليل اين مطلب همان حقيقت وضع است ، ما در آنجا كه حقيقت وضع را تبيين مىكرديم گفتيم كه حقيقت وضع عبارت است از اعتبار حكايت لفظ از معنا ، و نيز گفتيم كه در اين اعتبار حكايت ، ذهن حكايت طبيعى صورت ذهنى را از واقعيت خارجى آن نسخه‌بردارى كرده و نظير اين حكايت را براى لفظ اعتبار مىكند و بدين‌ترتيب ، « وضع لفظ براى معنا » شكل ميگيرد .\r\nبر همين اساس است كه آنچه در نتيجهء وضع به‌وجود ميآيد حكايت لفظ است از واقع خارجى معنا و نه از صورت ذهنى معنا ؛ اگرچه صورت معنا واسطهء در ثبوت و وجود اين حكايت است ؛ زيرا حكايتى كه به لفظ داده شده ، نظير همان حكايتى است كه صورت ذهنى از واقعيت خارجى معنا داشته كه نتيجهء آن ، حكايت لفظ از همان واقعيت خارجى معناست . بنابراين وضع لفظ براى معنا دلالت لفظ را بر معنا به حمل شايع نتيجه ميدهد .\r\n\r\n","description":"","footnote":"","page_name":" 249 ","page_number":249},
  {"content":"\r\n . \r\n","description":"","footnote":"","page_name":" 250 ","page_number":250},
  {"content":"\r\n\r\n\r\nقاعده يازدهم : قاعده دلالت بر معناى مجازى :\r\nاز جمله قواعد دلالت ناشى از وضع ، قاعدهء دلالت بر معناى مجازى است ، يعنى معنايى جز آنچه لفظ بر آن وضع شده است به اقتضاى مناسبتى بين آن دو معنا كه موجب گسترش قوّهء دلالت لفظ است از قوّهء دلالت بر معناى موضوع‌له به قوّهء دلالت بر آن معناى ديگر .\r\nاين قوهء دلالت لفظ بر معناى ديگر ، منشأ پيدايش دلالت تصوّرى دوم است .\r\nبنابر توضيحى كه در آينده خواهيم داد ، همراه قوهء دلالت تصوّرى نخستين - كه در لفظ ، در نتيجهء وضع آن ، براى معنا به‌وجود مىآيد - قوهء دلالت تصوّرى دومى نيز در لفظ به‌وجود مىآيد كه مربوط به قوهء دلالت لفظ است بر معناى مجازى .\r\nبراى تبيين قاعدهء دلالت لفظ بر معناى مجازى بايد به تبيين چند مطلب بپردازيم :\r\n\r\nمطلب‌اوّل : تفسير مجاز و تبيين حقيقت آن\r\nبراى تفسير مجاز و تبيين حقيقت آن ، بايد به چند سؤال پاسخ دهيم :\r\n\r\n* سؤال اوّل :\r\nرابطهء دلالتى كه بين لفظ و معناى مجازى به‌وجود ميآيد از وضع نشأت ميگيرد يا از ذات لفظ ؟ و به تعبير ديگر - همان‌گونه كه در گذشته گفتيم - : رابطهء دلالت بين دو چيز به دو نوع است :\r\n1 ) رابطهء دلالت وضعى كه نتيجهء وضع لفظ براى معناى معينى است ؛\r\n2 ) رابطهء دلالت ذاتى كه نتيجهء رابطهاى ذاتى يعنى پيش‌ْوضعى بين لفظ با معنا است .\r\nاكنون سؤال اين است كه : رابطهء دلالتى كه موجب دلالت لفظ بر معناى مجازى مىشود از نوع رابطهء وضعى يا از نوع رابطهء ذاتى است ؟\r\nپاسخ اين است كه رابطهء لفظ با معناى مجازى از دو رابطهء طولى تشكيل ميگردد كه رابطهء نخست عبارت است از رابطهء لفظ با معناى حقيقى كه رابطهاى وضعى است ، و\r\n\r\n","description":"","footnote":"","page_name":" 251 ","page_number":251},
  {"content":"\r\n\r\nرابطهء دوّم رابطهاى است بين معناى حقيقى و معناى مجازى كه رابطهاى است ذاتى ، يعنى متوقّف بر وضع نيست ؛ بلكه ناشى از ذات معناى حقيقى و معناى مجازى است .\r\nپس از آنكه به‌وسيلهء وضع لفظ براى معنا ( معناى حقيقى ) ، در لفظ قوّهء قريبه به فعل يا تهيؤ تامّ دلالت بر معنا عند الاستعمال پيدا شد ، در نتيجهء رابطهء ذاتى بين معناى حقيقى و معناى ديگر قوّهء جديدى در لفظ پيداميشود كه معلول دو امر است :\r\n1 ) رابطهء وضعى بين لفظ و معناى حقيقى ؛\r\n2 ) رابطهء ذاتى بين معناى حقيقى و معناى ديگر - كه همان معناى مجازى است - .\r\nلكن ، از آنجا كه رابطهء دوّم ، رابطهء دلالت بين لفظ و معناى مجازى نيست ؛ بلكه رابطه‌اى است ذاتى بين معناى حقيقى و معناى مجازى . علىهذا ، چنين رابطهاى ( رابطه بين معناى حقيقى و معناى ديگر كه مجازى است ) براى دلالت لفظ برمعناى مجازى كافى نيست ؛ بلكه لفظ ، به‌دليل خاصيت حكايتى كه نسبت به معناى حقيقى دارد تنها از معناى حقيقى حكايت مىكند .\r\nبراى اينكه لفظ بتواند از معناى مجازى حكايت كند به دو عنصر نياز است ، يكى اينكه لفظ خاصيت حكايت از معناى مجازى پيدا كند ديگر اينكه حكايتش از معناى حقيقى مانع حكايتش از معناى مجازى نشود .\r\nلفظ ، خاصيت حكايت از معناى مجازى را به‌واسطهء حكايتى كه از معناى حقيقى دارد به‌دست ميآورد ، و اين حكايت حكايتى طولى و متفرّع برحكايت لفظ از معناى حقيقى است . بدين معنا كه چون لفظ از معناى حقيقى حكايت مىكند طبيعتا از آن چه معناى حقيقى از آن حكايت ذاتى دارد نيز حكايت خواهد داشت لكن اين حكايت حكايتى تبعى و ثانوى و درجهء دو است ، چون تابع حكايت لفظ از معناى حقيقى است . لفظ به مجرد حكايت از معناى حقيقى قوّهء حكايتى از محكى عنه معناى حقيقى نيز پيدا مىكند ؛ لكن مادامى كه مانعى در طريق حكايت لفظ از معناى حقيقى وجود نداشته باشد ؛ طبيعتاً لفظ از معناى حقيقى حكايت بالفعل خواهد كرد و برآن دلالت خواهد داشت نه بر معناى مجازى .\r\n\r\n","description":"","footnote":"","page_name":" 252 ","page_number":252},
  {"content":"\r\n\r\nكاركرد قرينه صارفه\r\nكارى كه نصب قرينه مىكند اين است كه حكايت لفظ از معناى حقيقى را حكايتى طريقى مىكند . يعنى : لفظ ، حكايتش را از معناى حقيقى از دست نميدهد ؛ لكن اين حكايت ، به‌جاى آنكه حكايتى موضوعى و استقلالى باشد . يعنى : به‌جاى اينكه لفظ معناى حقيقى را نشان دهد و اين حكايت در معناى حقيقى متوقّف شود و از او تجاوز نكند ، اين حكايت - به كمك قرينه - از معناى حقيقى ميگذرد و به معناى مجازى ميرسد ، معناى حقيقى ديگر محكىعنه بالاستقلال نخواهد بود ؛ زيرا دلالت لفظ بر معناى حقيقى پس از اقامهء قرينه حكايتى عبورى خواهد بود يعنى لفظ از معناى حقيقى حكايت مىكند تا از آن عبور كند و به معناى مجازى برسد . بنابراين قرينه دو كار مىكند :\r\n1 ) حكايت استقلالى لفظ از معناى حقيقى را به حكايتى آلى و طريقى تبديل مىكند و معناى « صرف » - در آنجا كه از قرينه به قرينه « صارفه » تعبير ميكنند - همين بايد باشد . يعنى : صرف قوّهء حكايت استقلالى لفظ از معناى حقيقى به‌حكايت آلىطريقى از معناى حقيقى ؛\r\n2 ) قوّه حكايت لفظ از معناى حقيقى را در جهت حكايت استقلالى از معناى مجازى به‌كار ميگيرد ؛ و به لفظ حكايت استقلالى از معناى مجازى ميبخشد .\r\nبنابراين در آنجا كه معناى حقيقى قوه حكايت ذاتى از بيش از يك معناى ديگر ( مجازى ) را داشته باشد قرينه جهت حكايت را معين نموده و قوه حكايتى را در معناى حقيقى كه لفظ بايد از آن حكايت كند ، معين مىكند .\r\nاز آنچه گفتيم معلوم شد كه در موارد استعمالات مجازى - بر خلاف آنچه در اذهان عموم رسوخ دارد - دلالت لفظ بر معناى حقيقى از كار نميافتد ؛ زيرا دلالتش بر معناى مجازى متفرع بر دلالت و حكايتش از معناى حقيقى است . از همين جا به سؤال دوّم مىرسيم و آن اين است كه :\r\n\r\n* سؤال‌دوم :\r\nچگونه لفظ ميتواند از معناى مجازى حكايت كند و بر آن دلالت كند در حالى كه دلالت و حكايتش از معناى حقيقى به سبب قرينهء صارفه تعطيل شده است ، مگر مىشود اصل - كه حكايت از معناى حقيقى است - زائل شود و فرع آن - كه حكايت از معناى مجازى است - باقى بماند .\r\n\r\n","description":"","footnote":"","page_name":" 253 ","page_number":253},
  {"content":"\r\n\r\nبا آنچه در تقريب دلالت لفظ بر معناى مجازى گفتيم اين اشكال مرتفع است ؛ زيرا در موارد دلالت بر معناى مجازى نه تنها حكايت لفظ از معناى حقيقى از كار نمىافتد و تعطيل نميشود ؛ بلكه حكايت لفظ از معناى حقيقى براى حكايتش از معناى مجازى لازم و ضرورى است .\r\nغايهء الأمر اينكه حكايت لفظ از معناى حقيقى به حكايتى طريقى و آلى تبديل مىشود تا حكايت لفظ از طريق معناى حقيقى به معناى مجازى برسد و لفظ خاصيت حكايت از معناى مجازى پيدا كند .\r\n\r\n* سؤال‌سوّم : كار كرد علاقه مصحّحه :\r\nاز آنچه گفتيم به پاسخ سؤال سوّم ميرسيم :\r\nسؤال سوّم ، ضرورت و كاركرد علاقهء مصحّحه چيست ؟ و چرا در استعمالات مجازى به علاقهء مصحّحه نياز است ؟ چرا نميتوان لفظ موضوع براى معنايى را در هر معناى ديگرى كه خواست متكلّم ( كاربر لفظ ) است به عنوان مجاز به‌كار برد ؟ . . به عنوان مثال :\r\n* آيا ميتوان به عنوان مجاز لفظ « اسد » را در « سنگ » به‌كار برد ؟\r\n* آيا ميتوان به عنوان مجاز لفظ « جبل » را در « بركهء آب » به‌كار برد ؟\r\n* چرا به سادگى ميتوان لفظ « اسد » را در « رجل شجاع » به‌كار برد ؟\r\n* و چرا به آسانى ميتوان لفظ « جبل » را در « رجل مقاوم و پايدار » به‌كار برد ؟\r\nنكتهء اينكه دو استعمال نخست ناصواب و دو استعمال پسين صواباند چيست ؟ پاسخ يك كلمه است و آن : وجود علاقهء مصحّحهء استعمال مجازى در دو استعمال پسين و فقدان آن در دو استعمال نخستين است .\r\nاين علاقهء مصحّحهاى كه فقدان دو استعمال نخستين را ناصواب ، و وجدان آن دو استعمال پسين را صواب كرده است ، چيست ؟ و چرا فقدان آن در جايى موجب بطلان استعمال مجازى ، و وجود آن در جايى ديگر موجب صحّت استعمال مجازى است ؟\r\nپاسخ اين سؤال نيز از آنچه گفتيم معلوم است : علاقهء مصحّحه يعنى علاقهاى كه موجب شود كه معناى حقيقى بتواند به‌وسيلهء آن ، رهگذرى براى حكايت لفظ از معناى مجازى بشود .\r\n\r\n","description":"","footnote":"","page_name":" 254 ","page_number":254},
  {"content":"\r\n\r\nبايد ميان معناى حقيقى و معناى مجازى پيوندى باشد ، و بايد اين پيوند آنچنان پيوندى باشد كه بتواند معناى حقيقى را پُلى جهت عبور حكايت لفظ از آن به معناى مجازى نمايد .\r\nآنچه ميتواند معناى حقيقى را پلى جهت عبور به معناى مجازى كند اين است كه رابطهء معناى حقيقى با معناى مجازى چنان رابطهاى باشد كه بتوان معناى مجازى را در معناى حقيقى ديد و يا به عبارتى ديگر : معناى حقيقى بتواند از معناى مجازى حكايت كند .\r\nمثلًا : هنگامى كه به‌معناى لفظ « جبل » يا « كوه » مىنگريم خصوصيتى در اين معنا مىيابيم كه در اثر آن ، معناى « پايدارى و ثبات » را در معناى « كوه » نهفته مىيابيم ، و در حقيقت ، معناى « كوه » را به نحوى حاكى از « ثبات و پايدارى » مىبينيم . كوه خصوصيات ديگرى نيز دارد ، مثلًا : از جنس « خاك » است و در اين جهت با « سنگ » شريك است ؛ زيرا هر دو از خاك‌اند ؛ لكن اين جهت اشتراك به‌نحوى نيست كه معناى « كوه » حاكى از « خاك » باشد تا بتوان به « سنگ » گفت : « عجب‌كوهى ! » لكن مىتوان به انسانى كه ثبات و پايدارى دارد گفت : « كوه پايدارى » ، اين بدان دليل است كه رابطهء معناى « پايدارى » با « كوه » آنچنان رابطه‌اى است كه « كوه » را حاكى از « پايدارى » مىكند ؛ لكن چنين رابطه‌اى ميان « كوه » و « خاك » وجود ندارد .\r\nاين رابطهء حكايت ميان « كوه » و خصوصيت « پايدارى و ثبات » بر مبناى ذوق عقلايى شكل مىگيرد ، يعنى اين ذوق عقلايى است كه مشخّص مىكند معناى كوه از كدام خاصّيت و خصوصيتش مىتواند حكايت كند ، و از كدام خاصّيت و خصوصيتى نمىتواند حاكى باشد ، مثلًا : « ماه كامل » ( بدر ) دو خصوصيت دارد : يكى : « زيبايى » و ديگرى : « گرد بودن » . لكن ، ذوق عقلايى ، « ماه » را حاكى از « زيبايى » مىشناسد و حاكى از معناى « گرد بودن » يا « گردى » نمىشناسد ؛ لذا مىتوان در « صورت زيبا » لفظ « ماه » يا « بدر » را به‌كار برد ؛ لكن نمىتوان در يك « صورت فاقد زيبايى » لكن « گرد » لفظ « ماه » يا « بدر » را - اگرچه مجازاً - به‌كار برد ؛ زيرا با ذوق عقلايى سازگار نيست .\r\nروابطى نظير « سبب و مسبب » ، « حال و محل » ، « تشابه » ، « تجاور » ، « تجانس » و امثال آنها ، خاصّيتى كه دارند همين است كه موجب ميشوند در عالم ذوق عقلايى در معناى حقيقى قوّهء حكايت از معناى مجازى پديد آيد و در نتيجه ، ذهن انسانى بتواند حكايت لفظ را از\r\n\r\n","description":"","footnote":"","page_name":" 255 ","page_number":255},
  {"content":"\r\n\r\nمعناى حقيقى عبور بدهد و آن را به معناى ديگرى كه نوعى از اين دست روابط را - كه همگى روابطى ذاتى و غير وضعى هستند - با معناى حقيقى دارد برساند و يا به تعبير ديگر : اين دست روابط ، معناى حقيقى را براى انتقال حكايت لفظ به معناى مجازى آماده ميكنند .\r\n\r\n* سؤال‌چهارم : تبيين دلالت مجازى بر مبناى نظريه حكايت :\r\nبر مبناى نظريهء اعتبار حكايت در تفسير وضع ( رابطهء اعتبارى بين لفظ و معناى حقيقى ) رابطهء دلالت مجازى چگونه تبيين مىشود ؟\r\nدر پاسخ اين سؤال به تبيين نظريهء دلالت مجازى بر مبناى نظريهء اعتبار حكايت بايد پرداخت : بنابر آنچه در پاسخ پرسشهاى پيشين گفته شد نظريهء دلالت مجازى بر مبناى نظريهء مختار در وضع از چند ركن اصلى تشكيل مىشود :\r\n1 ) وجود رابطه وضعى بين لفظ و معناى حقيقى : بر اساس اين ركن ، در جايى كه وضعى در كار نباشد ، و از پيش رابطهء دلالتى مبتنى بر وضع شكل نگرفته باشد دلالت مجازى شكل نخواهد گرفت . در آنجا كه به تبيين دلالتهاى لفظىرمزى پرداختيم اجمالًا به اين معنا اشاره كرديم كه آنجا كه دلالت لفظ بر معناى غير موضوع‌له بدون علاقهء مصحّحه بين آن معنا و معناى موضوع‌له باشد ، يا آنكه دلالت لفظ بر معناى معينى بدون وضع پيشين باشد اگر چه قرينه به‌كار رود - نظير آنجا كه لفظ مهملى كه براى معنايى وضع نشده در معنايى به‌كار رود و قرينهاى بر ارادهء آن معنا نصب شود - اين نوع دلالت از قبيل دلالتهاى رمزى خواهد بود و از حوزهء دلالتهاى لغوى خارج است . بنابراين ، اگر لفظى بدون رابطهء وضعى پيشين با معناى معينى ، در معنايى به‌كار رود و بر آن دلالت كند چنين دلالتى از نوع دلالتهاى رمزى است و از حوزهء دلالت لغوى اعم از حقيقى يا مجازى خارج است ؛\r\n2 ) علاقه مصحّحه استعمال مجازى : كه همان رابطهء ذاتى بين معناى حقيقى و معناى ديگر است ، كه به معناى حقيقى قوّهء حكايت از آن معناى ديگر ميبخشد و بههمين وسيله معناى حقيقى اين قوّه را پيدا مىكند كه حكايت لفظ را از خود عبور داده و به معناى مجازى برساند ؛\r\n3 ) قرينه صارفه : كه حكايت استقلالى لفظ از معناى حقيقى را به حكايت آلى تبديل مىكند و حكايت استقلالى لفظ را به معناى مجازى منصرف مىكند .\r\nاين سه ركن ، مقوّم دلالت مجازياند و همان‌گونه كه وضع در لفظ ، قوّهء قريب به فعل يا تهيؤ دلالت بر معناى حقيقى به‌وجود ميآورد و سپس اين قوّه ، با استعمال ، به فعليت ميرسد ؛ اين سه ركن نيز در لفظ ، قوّهء قريب به فعل يا تهيؤ دلالت بر معناى مجازى پديد ميآورند كه در نتيجهء آن ، لفظ به محض استعمال ، بر معناى مجازى دلالت خواهد نمود . و\r\n\r\n","description":"","footnote":"","page_name":" 256 ","page_number":256},
  {"content":"\r\n\r\nاز آنجا كه اين دلالت متوقّف بر قصد و ارادهء متكلم نيست ، و نظير دلالت تصوّرى نخستين ، به‌طور قهرى بر استعمال لفظ مترتّب مىشود ، از آن به دلالت تصوّرى دوم تعبير كرديم .\r\n\r\n* سؤال‌پنجم : تبيين دلالت مجازى بر مبناى نظريه تعهّد :\r\nبر مبناى نظريهء تعهّد در تفسير وضع رابطهء دلالت مجازى چگونه تبيين مىشود ؟\r\nمرحوم‌محقّق‌خوئى ( رحمه الله ) - به‌پيروى از محقّق‌نهاوندى و محقّق‌ابوالمجد اصفهانى ( صاحب وقايةالأذهان ) - دلالت مجازى را از نوع مبالغه ميداند و به تعبير صاحب وقايةالأذهان در موارد استعمالات مجازى معنا جاى معنا مينشيند نه اينكه لفظ جاى لفظ بنشيند بنابراين در آنجا كه گفته مىشود « جاء الاسد » و از لفظ « اسد » مرد شجاع اراده شده چنين نيست كه لفظ اسد در مرد شجاع به‌كار رفته باشد بلكه لفظ اسد در همان « حيوان مفترس » به‌كار رفته ؛ لكن مرد شجاع حيوان مفترس ديده شده و در استعمال متكلّم به‌جاى حيوان مفترس نشسته است ، از جمله مثالهاى فراوانى كه محقّق ابوالمجد اصفهانى ( رحمه الله ) براى توضيح اين مدّعا بدانها استشهاد كرده است مثال زير است كه شاعر در وصف محبوب خود گفته است :\r\n قامت تظلّلنى من الشمسِ * نفسٌ أعزّ على من نفسى\r\nقامت تظّللنى و من عجبٍ * شمسٌ تظلّلنى من الشمسِ « 1 » \r\nشاعر در اين دو بيت ، از محبوب خود به « شمس » تعبير كرده است ، طبق فرمودهء ابوالمجد اصفهانى ، اگر لفظ « شمس » در معناى « محبوب » به‌كار رفته بود ؛ هيچ‌گونه جاى عجب نبود كه اين « شمس » - كه محبوب باشد - حجاب شمس آسمان باشد و سايه‌آفرين از آن . آنچه جاى تعجّب دارد اين است كه خورشيد آسمان ، حجاب و سايه‌ساز خويش باشد . بنابراين ، « شمس » در اين بيت در معناى حقيقى خود يعنى « جرم درخشندهء آسمانى » به‌كار رفته ؛ لكن متكلّم ، آن را بر « محبوب » تطبيق نموده ، و محبوب خود را مصداق جرم درخشندهء آسمانى دانسته است و لذا معنا جاى معنا نشسته است نه لفظ جاى لفظ .\r\n\r\n\r\n","description":"","footnote":"\r\n( 1 ) . وقاية الأذهان : 104 . .\r\n","page_name":" 257 ","page_number":257},
  {"content":"\r\n\r\nبنابراين ، اساساً مجازى وجود ندارد و هرچه هست حقيقت است ! پس جايى براى تفسير و تبيين حقيقت مجاز نمىماند . آنچه هست همان بكارگيرى لفظ در معناى اصلى خويش است و رابطهء دلالت لفظ بر معناى اصلى خويش نيز بر مبناى تعهّد تبيين و تفسير شده است .\r\nمحقّق‌ابوالمجد اصفهانى ( رحمه الله ) بر اين نكته تأكيد دارد كه اين نظريه در باب مجاز ، با نظريهء سكّاكى در تفسير استعاره يكى نيست ؛ زيرا حقيقت ادّعايى سكّاكى ، تنها در مورد استعاره ادّعا شده است ؛ در حالى كه اين نظريه همهء انواع مجاز و كنايه و استعاره را شامل است « 1 » .\r\nمحقّق‌خوئى ( رحمه الله ) با پذيرش نظريهء محقّق‌ابوالمجد اصفهانى ، خود را از مشكل تبيين و تفسير حقيقت مجاز - بنابر مسلك تعهّد - برون برده و با نفى وجود مجاز نياز به تفسير آن را منتفى ساخته است « 2 » . لكن ، بنابر پذيرش مجاز ، سؤالى كه در پرسش نخستين بحث مجاز مطرح كرديم پيش مىآيد و آن اين است كه : رابطهء لفظ با معناى مجازى رابطه‌اى است ذاتى يا مبتنى بر وضع ؟\r\nمحقّق‌خوئى ، پاسخ دوّم را به مشهور اصوليين نسبت مىدهد و بنابر اين مبنا ، رابطهء مجازى را متوقّف بر وضع واضع مىداند . لكن ، مشكلِ اينكه بنابر اين نحوهء وضع لفظ براى معناى مجازى توسّط واضع چگونه است ؟ را بنابر نظريهء تعهّد حل شده ميداند ؛ بدين توضيح كه بنابر نظريهء تعهّد هر گوينده ، خود واضع است ؛ زيرا هر متكلّمى متعهّد است كه از لفظ مخصوص جز معناى مخصوص را اراده نكند مگر در آنجا كه قرينه بر خلاف آن معنا بياورد كه در اين صورت متعهّد است كه معناى مطابق با قرينه را اراده كند .\r\nعلىهذا ، هر متكلّمى خود را به دو نوع تعهّد پاىبند ميداند :\r\n1 ) اينكه در مورد عدم به‌كارگيرى قرينه از لفظ جز معناى حقيقى ( موضوع‌له ) را اراده نكند ؛\r\n2 ) اينكه هرگاه قرينه بياورد جز معنايى كه قرينه مىرساند اراده نكند .\r\n\r\n\r\n","description":"","footnote":"\r\n( 1 ) . همان : 111 .\r\n( 2 ) . المحاضرات 99 : 1 . .\r\n","page_name":" 258 ","page_number":258},
  {"content":"\r\n\r\nبنابراين ، هر متكلّمى خود ، واضع است و هر متكلّمى همان‌گونه كه لفظ بدون قرينه را براى معناى حقيقى وضع مىكند ( بر اساس تعهّد ) لفظ مع‌القرينه را نيز براى معناى مجازى وضع مىكند ؛ با اين تفاوت كه وضع لفظ براى معناى حقيقى وضع شخصى است ؛ زيرا متكلّم خصوص اين لفظ را براى خصوص معناى موضوع‌له وضع مىكند - و به قصد معنا از آن لفظ متعهّد مىشود - لكن در باب مجاز ، وضع و تعهّد ، نوعى است ؛ بدين معنا كه واضع متعهّد مىشود كه لفظ معين را با قرينه جز در معناى مناسب به‌كار نبرد . بنابراين ، موضوع‌له در مجاز ، معناى خاص نيست ؛ بلكه معناى عامّى است كه همان « ما يناسب المعنى الحقيقى » است « 1 » .\r\nبنابراين ، معتقدان به نظريه تعهّد در وضع ، دربارهء مجاز دو مطلب اساسى دارند :\r\n1 ) نفى وجود مجاز ، و ادعاى اينكه در مواردى كه گمان ميرود لفظ در معناى مجازى به‌كار رفته در حقيقت ، لفظ در خود معناى حقيقى به‌كار رفته ؛ لكن گوينده معناى حقيقى را بر مصداقى غير حقيقى تطبيق كرده و از باب مبالغه ، مصداقى غير حقيقى را به جاى مصداق معناى حقيقى نشانده است ؛\r\n2 ) بر فرض پذيرش مجاز ، حقيقت مجاز عبارت است از تعهّد ديگرى كه در ضمن تعهّد نخستين كه وضع براى معناى حقيقى است وجود دارد و آن وضع نوعى لفظ است براى معناى مجازى كه تفسير آن بر مبناى تعهّد ، عبارت است از تعهّد متكلّم و واضع كه هرگاه قرينه بياورد ، از لفظ ، معناى مناسب معناى حقيقى را اراده كند .\r\n* نقد نظريه تعهّد در تفسير مجاز :\r\nبر هر دو مطلب پيشين در تفسير مجاز اشكالات متعدّدى وارد است :\r\n* اشكالات مطلب‌اوّل :\r\nامّا اشكالات مطلب‌اوّل - كه نفى مجاز در لفظ و ادّعاى مجاز در تطبيق معناى حقيقى از باب مبالغه بر معناى غير حقيقى است - را ميتوان در چند نكته خلاصه نمود :\r\n* اشكال‌اوّل : مجاز منحصر به مجازى كه براى مبالغه به‌كار ميرود نيست تا گفته شود مبالغه با تطبيق معناى حقيقى برمصداق غير حقيقى حاصل مىشود ، پس مجاز ، مجاز در تطبيق است نه در دلالت لفظ بر معنا . مثلًا آنجا كه لفظ در لازم معناى حقيقى به‌كار\r\n\r\n\r\n","description":"","footnote":"\r\n( 1 ) . المحاضرات 100 : 1 . .\r\n","page_name":" 259 ","page_number":259},
  {"content":"\r\n\r\nمىرود نظير : « زيدٌ كثير الرماد » يا لفظ در شبيه معنا به‌كار ميرود نظير : اشْتَعَلَ الرَّأسُ شَيْباً « 1 » مبالغهاى در كار نيست تا گفته شود با مجاز در تطبيق تناسب دارد نه با مجاز در لفظ . اضافه بر اين ، مبالغه در جايى ممكن است كه معناى لفظ داراى شدت و ضعف و يا قلت و كثرت باشد در حالى كه مجاز در بسيارى موارد در معنايى به‌كار ميرود كه شدت يا كثرت پذير نيست و جايى براى مبالغه ندارد نظير : اللهُ نُورُ السَّمَاوَاتِ وَالْأَرْضِ « 2 » يا يد الله فَوقَ أيديهِم « 3 » كه در اين گونه موارد لفظ در ذات اقدس حق يا در فعل او به كار رفته است ، و ذات خدا يا فعل او در بالاترين مراتب معانى قرار دارند كه از آن بالاترى تصور نمىشود بنابراين در آيهء نخست نمىتوان گفت استعمال « نور » در ذات مقدس حق تعالى نشاندن معناى ذات خدا به جاى معناى نور است و مبالغهء در معناى ذات خدا به كار رفته كه او را « نور » دانسته‌اند ، يا در آيهء دوم مبالغه‌اى در معناى قدرت الهى صورت گرفته كه از آن به « يد » تعبير شده است .\r\n* اشكال‌دوّم : در برخى موارد دلالت مجازى ، مجاز در تطبيق موجب اشمئزاز طبع و نفرت ذوق است در حالى كه مجاز در لفظ با تفسيرى كه در گذشته بيان كرديم موافق طبع و مناسب ذوق است . كه خود نشانه بطلان نظريهء نفى مجاز است ؛ مثلًا در اين بيت شعر كه شاعر تازى در وصف قوم خود ميگويد :\r\n صالوا وجادوا وضاؤوا واحتبوا فهُمُ * اسدٌ ومزنٌ وأقمارٌ وأجبالُ « 4 » \r\nدر مصرع اوّل چهار فعل به‌كار برده شده :\r\n1 ) صالوا ؛ يعنى : حمله كردند كه مراد اشاره به شجاعت آن قوم است ؛\r\n2 ) جادوا ؛ يعنى : بخشيدند كه اشاره به سخاوت آن قوم است ؛\r\n3 ) ضاؤوا ؛ يعنى : درخشيدند كه اشاره به زيبايى آنان است ؛\r\n4 ) احتبوا ؛ يعنى : حمايت و دفاع كردند كه اشاره به پشتوانگى و پناهدهندگى آن قوم است .\r\nسپس در مصرع بعد ، به‌مناسبت هريك از اين‌چهار صفت ، مجازى به‌كار رفته است :\r\n1 ) به مناسبت « شجاعت » گفته شده است : « اسد » ؛\r\n\r\n\r\n","description":"","footnote":"\r\n( 1 ) . سور مريم : 4 .\r\n( 2 ) . سور نور : 35 .\r\n( 3 ) . سور فتح : 10 .\r\n( 4 ) . أنوار الربيع 123 : 6 .\r\n","page_name":" 260 ","page_number":260},
  {"content":"\r\n\r\n2 ) به مناسبت « سخاوت » گفته است : « مُزُن » ؛ يعنى : « ابرهاى بارشگر » ؛\r\n3 ) به مناسبت « ملاحت و زيبايى » گفته است : « اقمار » ؛\r\n4 ) به مناسبت « پشتوانگى » و « پناه‌دهندگى » گفته است : « اجبال » .\r\nدر اين بيت ، اگر « اسد » و « مُزُن » و « اقمار » و « اجبال » را مجاز در تطبيق بدانيم ؛ ذوق سليم نميپذيرد و موجب نفرت طبع خواهد شد ؛ زيرا حقيقىبودن معناى مستعمل‌فيه و مجاز در تطبيق در اينجا بدين‌معناست كه در آنِ واحد ، اين قوم شير باشند و ابر و ماه و كوه ! يعنى چهار مقولهء بعيد از هم را كه هيچ تناسبى با هم ندارند يك‌جا بر يكى شيئى تطبيق‌كردن و آن را كوه و ابر و ماه و شير دانستن ! كه بسيار مستهجن و نامطلوب است . در حالى كه اگر اين معانى را - آنچنان كه در تفسير مجاز گفتيم - آلت و وسيلهء معناى ديگر بدانيم - يعنى : « شير » را آلت و وسيلهء معناى « شجاع » و « ابر » را آلت و و سيلهء « سخاوتمند » و « ماه » را وسيله و آلت « زيبا » و « كوه » را وسيله و آلت معناى « پناه‌دهنده » و « پشتوانه » - معناى بسيار زيبا و متناسب با ذوق و طبعى به‌وجود ميآيد و حاصل معنا چنين خواهد شد كه : قوم من ، سخاوت‌مندند به سخاوت‌مندى ابر بارشگر ، و زيبا روياند به زيبايى ماه تابشگر ، و شجاع و دليرند به دليرى شير غرشگر ، و پناه‌دهنده و پشتوانهاند همچون كوه پاىبرجا ؛ كه معنايى بسيار زيبا و موافق با ذوق سليم است .\r\nبنابر نظريهء مختار در مجاز ، گفتار شاعر در اينجا مانند آن است كه بگويد اگر مىخواهى سخاوت قوم مرا ببينى ؛ به ابر بارشگر بنگر ، و اگر ميخواهى صلابت و شجاعت آنان را تماشا كنى ؛ به شير نگاه كن ، و اگر ميخواهى زيبايى آنان را مشاهده كنى ؛ ماه را تماشا كن ، و اگر ميخواهى پناه‌دهى و پشتوانگى آنان را بنگرى ؛ به كوه پاىبرجا بنگر . . . ابر بارشگر حاكى از معناى ريزشگرى و بخششگرى است ، و كوه حاكى از معناى استوارى و ثبات است و ماه حاكى از زيبايى است ، و شير حاكى از شجاعت و صلابت است و طبع سليم ، اجتماع اين معانى محكىعنها را در شيئى واحد نه تنها مىپذيرد كه از آن لذت نيز ميبرد ؛ به خلاف اين تصوّر كه شيئ واحد كوه باشد و ابر و در عين حال شير باشد و ماه كه با هيچ طبع سليمى سازگار نيست !\r\nخلاصه اينكه اگر آلت‌بودن و حاكىبودن ماه و شير و كوه و ابر را از معانى مذكور در نظر بگيريم كه استعمال لفظ در آن معانى محكىعنها را نتيجه ميدهد - يعنى اينكه الفاظ : « ماه » و « شير » و « كوه » و « ابر » در معانى : « زيبا » و « شجاع » و « پايدار » و « بخششگر » به‌كار\r\n\r\n","description":"","footnote":"","page_name":" 261 ","page_number":261},
  {"content":"\r\n\r\nرفته باشند - با طبع سازگار و با ذوق سليم موافق است و شاهدى بر اين خواهد بود كه حقيقت مجاز همان است كه در محل خود بيان كرديم و خلاصهاش اين است كه : لفظ دلالتش بر معناى حقيقى ، آلى مىشود و از معناى حقيقى كه حاكى از معناى مجازى است ؛ گذر مىكند و بر معناى مجازى دلالت مىكند ، و در نتيجه ، لفظ در معناى غير ما وضع‌له به‌كار رفته و از آن حكايت استقلالى مىكند .\r\nلكن اگر آلت‌بودن معانى ماه و كوه و ابر و شير را نپذيريم و به نظريهء صاحب وقايهء الأذهان و محقّق‌خوئى ( رحمه الله ) پاىبند شويم و معتقد باشيم - كه اين الفاظ ، در معانى خود به‌كار رفتهاند ؛ لكن شاعر معانى اين الفاظ را بر معناى مجازى تطبيق نموده و قوم خود را در آن واحد ماه و شير و كوه و ابر دانسته است - به نوعى از معنا ميرسيم كه مستهجن و غريب و مضحك و نامأنوس خواهد بود .\r\n* اشكال‌سوّم : اشكال ديگرى كه بر نظريهء نفى مجاز در لفظ وارد است و از دو اشكال سابق مهم‌تر است : اين است كه بنابراين نظريه - كه دلالت مجازى را به مجاز در تطبيق تفسير مىكند - دلالت مجازى از نوع دلالت تصديقى خواهد بود . كه بر شعور و ارادهء متكلّم متوقّف است ؛ زيرا تطبيق معنا بر مصداق ديگر در عالم اراده و شعور انجام مىگيرد . و بنابراين ، لازمهاش اين است كه اگر لافظ فاقد اراده و شعورى لفظى را به‌كار برد ؛ همراه با قرينهاى كه لفظ را به معنايى غير ما وضع‌له منصرف مىكند ، معناى مجازى از آن فهميده نشود ؛ مثلًا : اگر لافظى كه فاقد شعور است - نظير طوطى يا ضبط صوت يا انسانى كه در حال خواب يا بىهوشى به‌سر ميبرد - كلمهء « أسد يرمى » را به‌كار برد يا بيت شعرى را كه متضمّن مصراعى باشد كه ابوالمجد اصفهانى به آن استشهاد كرده است : « شمسٌ تظلّلنى من الشمس » در اين صورت ، نبايد معناى مجازى از آن فهميده شود ؛ بلكه تنها معناى حقيقى بايد به ذهن خطور كند ، در حالى كه بالوجدان معلوم است كه چنين نيست ، بلكه همان معناى مجازى به ذهن خطور مىكند لكن دلالت تصديقى ندارد يعنى كاشف از قصد متكلّم نيست . نظير آنجا كه لفظ را لافظ غير ذىشعور بدون قرينه به‌كار برد كه موجب تصوّر معناى حقيقى مىشود و لكن دلالت تصديقى بر ارادهء معنا حقيقى ندارد .\r\n\r\n","description":"","footnote":"","page_name":" 262 ","page_number":262},
  {"content":"\r\n\r\n* اشكالات مطلب‌دوّم :\r\nآنچه تا كنون گفتيم ؛ مربوط به اشكالات مطلب اوّل اصحاب نظريهء تعهّد بود كه دربارهء نفى مجاز لفظى بود . امّا اشكالات مطلب دوّم كه مربوط به تفسير دلالت مجازى بر اساس تعهّد - بنابر تقدير پذيرش مجاز در لفظ - است اشكالات اين مطلب را ميتوان در چند نكته خلاصه كرد :\r\n1 ) بطلان اصل مبناى تعهّد ، كه در گذشته به تفصيل بيان شد ؛\r\n2 ) اگر دلالت لفظ بر معناى مجازى با تعهّد به نحوى كه بيان شد قابل تفسير بود نيازى به علاقهء مصحّحه نداشت بلكه كافى بود متكلّم لفظ را در معناى ديگرى با قرينه بدون علاقهء مصحّحه به‌كار برد ؛ زيرا مادامى كه ملاك صحّت استعمال در معناى ديگر تعهّد است ، چنانچه واضع متعهّد شود كه لفظ را در غير ما وضع‌له بدون مناسبت نيز به‌كار برد ، بايد استعمال صحيح باشد ؛ در حالى كه وجدان شهادت مىدهد كه استعمال لفظ در غير ما وضع‌له بدون مناسبت و علاقهء مصححه - اگرچه قرينه در كار باشد - صحيح نيست . اين مطلب ، شاهد بر اين است كه تعهّد نمىتواند ملاك صحّت استعمال لفظ در معنا باشد ؛\r\n3 ) اگر دلالت مجازى لفظ به وضع نوعى برگردد ؛ لفظ مشترك لفظى خواهد شد نه مجاز ! غايهء الأمر : لفظ در اينجا مشترك است بين معناى خاص كه معناى حقيقى است ، و معناى عام كه معناى مجازى است « كل معنى مناسب للمعنى الحقيقى » در حالى كه برگشت مجاز به اشتراك لفظى خلاف فرض است !\r\n\r\n* سؤال‌ششم : تبيين حقيقت مجاز بنابر نظريه قرن‌اكيد :\r\nبنابر نظريهء قرن‌اكيد در تفسير وضع ، حقيقت مجاز چگونه تبيين مىشود ؟ استاد شهيد ( رحمه الله ) در تبيين حقيقت مجاز به اين نكته اشاره ميكنند كه در دلالت مجازى سه خصوصيت وجود دارد كه هر نظريهاى كه در تفسير و تبيين حقيقت مجاز ارائه مىشود بايد به‌نحوى باشد كه بتواند با اين سه خصويت سازگار بوده و آنها را توجيه كند :\r\n1 ) طوليت معناى مجازى نسبت به معناى حقيقى : بدين معنا كه دلالت لفظ بر معناى مجازى متفرّع بر معناى حقيقى و برخاسته از آن است ؛ زيرا لفظى كه معناى حقيقى ندارد - يعنى : مهمل است و براى هيچ معنايى وضع نشده - معناى مجازى نيز ندارد . پس معناى مجازى ، فرع معناى حقيقى است ؛\r\n\r\n","description":"","footnote":"","page_name":" 263 ","page_number":263},
  {"content":"\r\n\r\n2 ) اينكه دلالت لفظ بر معناى حقيقى اقوى است از دلالت آن بر معناى مجازى ؛ زيرا دلالت لفظ بر معناى حقيقى نيازمند عنصر كمكى كه قرينه باشد نيست . در حالى كه دلالت لفظ بر معناى مجاز نيازمند اين عنصر كمكى است ؛\r\n3 ) با وجود دلالت لفظ بر معناى حقيقى ، نوبت به معناى مجازى نميرسد ؛ لذا لازم است : ابتدا دلالت لفظ بر معناى حقيقى از كار بيفتد تا دلالتش بر معناى مجازى ميسّر شود .\r\nاستاد شهيد صدر ( رحمه الله ) معتقدند : تبيين مجاز با در نظر گرفتن اين سه خصوصيت ، تنها در پرتو نظريهء قرن‌اكيد - كه نظريهء مختار ايشان در تبيين حقيقت وضع و دلالت لفظ بر معناى حقيقى است - ممكن است ؛ زيرا بنابر نظريهء قرن‌اكيد ، دلالت لفظ بر معناى مجازى ناشى از اقتران مضاعفى است كه بين لفظ و معناى مجازى وجود دارد .\r\nبنابر نظريهء قرن‌اكيد : منشأ دلالت ، اقتران‌اكيد بين لفظ و معناست كه حقيقت وضع نيز همان است . لكن ، پس از آنكه لفظ در نتيجهء قرن‌اكيد با معناى حقيقى از خاصيت دلالت بر آن برخوردار شد ؛ معناى ديگرى كه با معناى حقيقى اقتران‌اكيد دارد با لفظ اقتران بالواسطه پيدا مىكند ؛ زيرا معنايى كه به معناى حقيقى مقترن است ؛ معنايى مىشود كه بالواسطه با لفظ مقترن است و لهذا : اقتران لفظ با معناى مجازى مركّب از دو اقتران مىشود :\r\n1 ) اقتران لفظ با معناى حقيقى ؛\r\n2 ) اقتران معناى حقيقى با معناى مجازى .\r\nاقتران لفظ با معناى حقيقى به واسطهء اقتران معناى حقيقى با معناى مجازى ، در لفظ قوّهء دلالت بر معناى مجازى به‌وجود ميآورد . اين قوّه ، مادام كه لفظ دلالت بر معناى حقيقى دارد به فعليت نميرسد ؛ لكن به كمك قرينهء صارفه - كه دلالت لفظ را بر معناى حقيقى از كار مياندازد - قوّهء دلالت لفظ بر معناى مجازى به فعليت رسيده و بر آن دلالت مىكند .\r\nبدين ترتيب ، سه خصوصيتى كه براى معناى مجازى بيان كرديم همگى توجيه و تبيين ميشوند :\r\n1 ) توجيه طوليت معناى مجازى نسبت به معناى حقيقى و متفرّع بودن بر آن بنابر نظريهء قرن‌اكيد ، چنين است كه : قوّهء دلالت لفظ بر معناى مجازى ناشى از رابطهء اقترانى است كه ميان معناى مجازى با معناى حقيقى برقرار است و به‌همين جهت است كه دلالت لفظ بر معناى مجازى متفرع بر دلالت لفظ بر معناى حقيقى است ؛\r\n\r\n","description":"","footnote":"","page_name":" 264 ","page_number":264},
  {"content":"\r\n\r\n2 ) خصوصيت دوّم كه اقوىبودن دلالت لفظ بر معناى حقيقى از دلالتش بر معناى مجازى است ، بدين جهت است كه اقتران معناى مجازى با لفظ اقتران مع‌الواسطه است در حالى كه اقتران لفظ با معناى حقيقى اقتران بدون واسطه است ؛\r\n3 ) خصوصيت سوّم كه با وجود دلالت لفظ بر معناى حقيقى نوبت به دلالت بر معناى مجازى نميرسد و اينكه لازم است قرينهاى باشد كه دلالت لفظ را بر معناى حقيقى از كار بياندازد تا بتواند لفظ بر معناى مجازى دلالت كند ، بدين جهت است كه اقتران لفظ با معناى حقيقى آكد و اقوى است و لذا مادام كه مانعى در كار نباشد لفظ بر معناى حقيقى دلالت خواهد كرد ، و دلالتش بر معناى مجازى موقوف بر قرينهاى است كه كارآيى اقتران آكد و اقوى را منتفى كند تا نوبت به اقتران فرعى لفظ با معناى مجاز برسد « 1 » .\r\n* نقد نظريه قرن مركّب در تفسير مجاز :\r\nنظريهء قرن مركّب در تفسير مجاز - كه از سوى استاد شهيد صدر ( رحمه الله ) به شرحى كه داده شد ، ارائه شده است - نظريهء صائبى به نظر نميرسد ؛ زيرا با اشكالاتى مواجه است كه در ذيل اشاره ميكنيم :\r\n* اشكال‌اوّل : بنابر نظريهء اقتران مركّب در تفسير مجاز ، اقتران لفظ با معناى مجازى از يك‌سو متفرّع بر اقتران آن با معناى حقيقى است و از سوى ديگر اين دو اقتران هر دو تكوينى هستند يعنى دو حالت تكوينى در ذهن كه از يك حالت تكوينى ، حالت تكوينى ديگر متولّد مىشود . بنابراين ، هنگامى كه قرينهء صارفه به‌كار گرفته مىشود و اقتران نخستين فاقد اثر مىشود ؛ چگونه اقتران دوّم پاىبرجا ميماند ؟ مگر نه اين است كه اقتران دوّم متفرّع و ناشى از اقتران نخستين است ؟ پس چگونه ميتوان تصوّر نمود اصل منتفى باشد و فرع باقى ؟\r\nاينكه استاد شهيد ( رحمه الله ) تأكيد ميفرمايند كه وساطت معناى حقيقى به نحو حيثيت تعليليه است نه حيثيت تقييديه « 2 » پاسخ اشكال مزبور نخواهد بود ؛ زيرا اشكال در اين است كه مادام كه اقتران لفظ به معناى حقيقى كه منشأ دلالت لفظ بر آن است به‌وسيلهء قرينه از كار افتاد و فاقد فعليت شد ، اقتران دوّم كه ناشى از اقتران اوّل است چگونه مىتواند فعّال\r\n\r\n\r\n","description":"","footnote":"\r\n( 1 ) . بحوث فى علم الاصول 121 : 1 ، اصل مطلب در اين منبع آمده است ؛ لكن تقديم و تأخير و ترتيب و توضيح از ماست كه براى روشن شدن مطلب لازم ديده شد .\r\n( 2 ) . همان . .\r\n","page_name":" 265 ","page_number":265},
  {"content":"\r\n\r\nبماند ؟ و چگونه ميتواند لفظ را از دلالت بر معناى حقيقى كه نتيجهء اقتران نخستين است به دلالت برمعناى دوّم كه نتيجهء اقتران دوّم است تغيير وضعيت بدهد ؟\r\nبه‌عبارت ديگر : بنابر نظريهء قرن مركّب ، معناى مجازى اقتران مستقيم با لفظ ندارد تا منشأ دلالت لفظ بر معناى مجازى باشد ، بلكه اقتران معناى مجازى با معناى حقيقى است و چون معناى حقيقى با لفظ مقترن است معناى مجازى مىشود مقترن به مقترن ، و لذا لفظ قوّهء دلالت بر معناى مجازى پيدا مىكند .\r\nسؤال اين است كه اكنون كه مجاز با لفظ رابطهء مستقيم ندارد و رابطهء اقتران لفظ با معناى حقيقى است ، و به‌واسطهء معناى حقيقى كه مقترن با معناى مجازى است با معناى مجازى اقتران پيدا مىكند :\r\n* اگر با قيام قرينه صدمه‌اى به اقتران نخستين وارد نمىشود و آن اقتران علىرغم قرينه ، فعال و مؤثر است كه در اين صورت لفظ بر معناى حقيقى دلالت خواهد كرد نه بر معناى مجازى ؛\r\n* و اگر با قيام قرينهء اقتران نخستين از كار مىافتد و از فعليت تأثير در ايجاد رابطه بين لفظ و معناى حقيقى ساقط مىشود ؛ بنابراين ، رابطهء اقتران بين لفظ و معناى مجازى چگونه برقرار خواهد بود ؛ تا نوبت به دلالت لفظ بر معناى مجازى برسد ؟\r\n* اشكال‌دوّم : بنابر نظريهء اقتران مركّب در معناى مجازى ، آنچه مصحح استعمال مجازى است رابطهء اقترانى است كه بين معناى مجازى يا معناى حقيقى برقرار است ؛ لكن بالوجدان معلوم است كه چنين نيست كه صرف اقتران معناى مجازى با معناى حقيقى مصحّح دلالت لفظ بر معناى مجازى باشد ؛ زيرا در بسيارى موارد علىرغم اقتران معناى مجازى با معناى حقيقى به اقتران مجاورت يا مشابهت يا حتّى علّت و معلول و امثال آنها - مع‌ذلك كلّه - دلالت لفظ بر معناى مجازى در نظر عرف ، پسنديده و مقبول نيست . در گذشته گفتيم اين‌چنين نيست كه هر نوع مناسبتى بين معناى حقيقى و معناى مجازى مصحّح استعمال لفظ در معناى مجازى باشد مثلًا : « ماء » و « صخر » - يعنى : « آب » و « سنگ » - هر دو از نظر سنگينى با يكديگر تشابه دارند ؛ بنابراين ، معناى حقيقى « ماء » با معناى ديگر كه « سنگ » يا « صخر » باشد مقترن است به اقتران تشابه در سنگينى ؛ لكن به‌رغم اين اقتران تشابهى ، به‌كارگيرى لفظ « ماء » ولو با قرينه جهت دلالت بر معناى « سنگ » از نظر عرف به هيچ‌وجه پسنديده و مقبول نيست .\r\n\r\n","description":"","footnote":"","page_name":" 266 ","page_number":266},
  {"content":"\r\n\r\n* اشكال‌سوّم : با توجّه به اينكه بنابر نظريهء قرن‌اكيد ، رابطه بين لفظ و معناى حقيقى رابطهاى است تكوينى و نه اعتبارى ؛ چگونه ميتوان تصوّر كرد كه قرينه مانع چنين رابطه‌اى شود ؟ و اين رابطهء حقيقى تكوينى را از كار اندازد ؟ مگر نه اين است كه رابطهء دلالت لفظ بر معناى حقيقى ناشى از اقتران تكوينى ميان دو صورت ذهنى آنهاست ، آيا قرينه ، اين مقارنت را از بين ميبرد ؟ طبيعتاً نه . بنابراين ، با وجود اين مقارنت ، چگونه دلالت لفظ بر معناى حقيقى از كار ميافتد با آنكه دلالت اثر تكوينى رابطهء اقترانى است كه بين لفظ و معناى حقيقى برقرار است كه اين رابطه با قيام قرينه همچنان باقى است ؟\r\n* اشكال‌چهارم : اگر از تمام اشكالات فوق بگذريم و برگ تازهاى بگشاييم و بپذيريم كه دلالت لفظ بر معناى مجازى اثر اقتران مركّب اين دو با يكديگر است ( اقتران لفظ با معناى حقيقى و اقتران معناى حقيقى با معناى مجازى ) ؛ اين سؤال پيش ميآيد كه با توجه به اينكه فرض بر اين است كه تأثير معناى حقيقى بر رابطه بين لفظ و معناى مجازى تنها به‌نحو حيثيت تعليلى است و نه تقييدى و در نتيجه ، پس از ايجاد رابطهء اقتران بين لفظ و معناى مجازى توسّط معناى حقيقى ؛ ارتباط اقترانى بين لفظ و معناى مجازى ارتباطى بدون واسطه خواهد بود . يعنى : وساطت معناى حقيقى ، تنها ، وساطت در ايجاد است ؛ نه اينكه قيد معناى مجازى باشد ! پس ارتباط دلالتى لفظ با معناى مجازى ارتباط مستقيم خواهد بود ، و ملاك دلالت نيز همين ارتباط مستقيم است . اينكه اين ارتباط بين لفظ و معنا به چه سببى و چه صورتى شكل گرفته ؟ دخالتى در حقيقت اين ارتباط ندارد . بنابراين ، جاى اين سؤال وجود دارد كه قوّت دلالت لفظ بر معناى حقيقى و نيازمندى معناى مجازى به قرينه به چه علّت است ؟ مادام كه لفظ با معناى مجازى مقترن شده و صورت لفظ و صورت معناى مجازى در ذهن با يكديگر متلازم شده و به هم گره خوردهاند ؛ چه دليلى دارد كه دلالت لفظ بر معناى مجازى ضعيفتر باشد و قرينه بخواهد ، و دلالتش بر معناى حقيقى قويتر باشد و قرينه نخواهد ؟ مگر نه اين است كه صورت هر دو معنا ملازم و مقارن صورت لفظاند . بنابراين ، نظير دو معناى حقيقى در مشترك لفظى خواهند شد كه به قرينهاى نيازمندند كه يكى از آن دو را در مقام دلالت معين كند ؛ نه قرينهاى كه لفظ را از معناى حقيقى منصرف كند ؛ زيرا در ارتباط و تلازم لفظ و معنا بين معناى حقيقى و مجازى تفاوتى وجود ندارد كه يكى به كمك قرينه نيازمند باشد و ديگرى نه .\r\n\r\n","description":"","footnote":"","page_name":" 267 ","page_number":267},
  {"content":"\r\n\r\n* سؤال هفتم :\r\nدر آنجا كه لفظى را براى دلالت برنوع آن لفظ به‌كار ميبريم ؛ نظير : « مِنْ حَرفٌ » ، و « زَيدٌ اسمٌ » ، و « ضَرَبَ فِعلٌ » ، با توجّه به اينكه لفظ در معنايى غير ما وضع‌له به‌كار رفته است ؛ آيا نوعى مجاز است ؟ اگر مجاز است ، چه نوع مجازى است ؟ و اگر مجاز نيست ، پس چيست ؟\r\nاستاد شهيد صدر ( رحمه الله ) در پاسخ اين سؤال ، اين‌گونه استعمالات را از مقولهء استعمالات لغوى وضعى خارج دانستهاند و آن را از مقولهء دلالت ذاتى شمرده و فرمودهاند :\r\nغَيرَ أنَّ هُناك دلالات ذهنيّة تصَوريّة أحيَاناً لا تَستندُ إلى وَضع أصلًا ؛ لا بصورةٍ مُباشِرةٍ ولا بصُورةٍ غَيرِ مُباشِرةٍ ؛ وَإنّما تَستندُ إلى تَناسُبٍ ذاتيٍّ وَطبِيعِيٍّ بَينَ الصُورَةِ الذهنِيةِ للّفظِ والصُورَةِ الذِهنيّةِ للمَعنَى ، وَذاكَ كَما في دِلالةِ اللّفظِ عَلى نَوعِهِ ؛ مِثلُ قَولِنا : « ضَرَبَ فِعْلٌ ماضٍ » ؛ إذ يَنتَقلُ ذِهنُ السامِع مِن الشخصِ إلى النَّوعِ ، وَهذا مَبنِيٌّ عَلى تَناسُبٍ طَبيعِيٍّ بَينَ الصُّورَتَينِ عَلى نَحوٍ يُوجِبُ صَلاحِيّةَ صُورةِ الشَّخصِ للاعدَادِ وللانتِقالِ إلى صُورَةِ النَّوعِ وَلَو مَعَ ضَمِّ قَرينةٍ عَلى عَدَمِ إرادَةِ الخُصُوصِيَّة « 1 » .\r\nخلاصهء فرمايش استاد ، چند مطلب است :\r\n1 ) اين نوع كاربرى از نوع دلالت وضعى نيست ؛ بلكه از نوع دلالت ذاتى است ؛\r\n2 ) منشأ اين دلالت ذاتى مناسبتى است طبيعى و ذاتى ميان صورت ذهنى لفظ و صورت ذهنى معنا ؛\r\n3 ) بين صورت ذهنى لفظ معين ( ضرب ) با صورت ذهنى معناى نوع آن ( يعنى : نوع ضرب ) مناسبتى وجود دارد - كه همان مناسبت فرد و نوع است - كه موجب مىشود ذهن بتواند از تصوّر لفظ مربوط به فرد به معناى نوع آن منتقل شود ؛ اگرچه اين انتقال ، به كمك قرينهاى باشد كه بفهماند مراد از لفظ مربوط به فرد ، خود آن نيست ؛ بلكه نوع آن است .\r\nو بدين‌ترتيب ، اين نوع كاربرى از دائرهء استعمالات مجازى يا دلالت مجازى ، برون رفته و به دلالت ذاتى ميپيوندد .\r\nدر مباحث گذشته - آنجا كه در قاعدهء نهم از قواعد دلالت لفظى وضعى دربارهء دلالت رمزى بحث كرديم - ، دلالت رمزى را به سه نوع تقسيم كرديم :\r\n1 ) دلالت رمزى وضعى لفظى ؛\r\n\r\n\r\n","description":"","footnote":"\r\n( 1 ) . مباحث الدليل اللفظى 126 : 1 . .\r\n","page_name":" 268 ","page_number":268},
  {"content":"\r\n\r\n2 ) دلالت رمزى لفظى ذاتى ؛\r\n3 ) دلالت رمزى لفظى استعمالى .\r\nو به اقسام دلالت رمزى لفظى ذاتى اشاره كرديم و گفتيم : نوع چهارم رابطهء ذاتى لفظ و معنا رابطهء كلى و جزئى است ؛ نظير دلالت لفظ بر نوع يا جنس آن لفظ . بنابر آنچه گفتيم ، دلالت لفظ بر نوع ؛ نظير : « مِنْ حرفٌ » يا « زيدٌ اسمٌ » ، از نوع دلالت لغوى وضعى نيست تا بحث حقيقت و مجاز پيش آيد ؛ بلكه از نوع دلالتهاى رمزى ذاتى است با توضيحى كه در گذشته بيان شد .\r\n\r\nتتمّه : در تبيين مجاز اصولى\r\nآنچه تا كنون دربارهء آن بحث كرديم « مجاز لغوى » بود ؛ يعنى مجازى كه در اصطلاح اهل لغت به آن « مجاز » مىگويند ، و با توضيح و تبيينى كه ارائه كرديم معلوم شد از شؤون مرحلهء وضع است و از آن به مدلول تصورى دوم تعبير كرديم .\r\nمجازى ديگر نيز وجود دارد كه مربوط به مرحلهء استعمال است و ربطى به مرحلهء وضع ندارد . اين مجاز - كه ما از آن به « مجاز اصولى » تعبير مىكنيم - در معيار لغت و ادب حقيقت است و مجاز نيست ؛ يعنى استعمال لفظ است فى ما وضع له ؛ لكن از آنجا كه مدلول تصديقى لفظ كه از شؤون مقام استعمال لفظ است با مدلول تصورى و مراد استعمالى آن مطابقت ندارد ، از آن به « مجاز » تعبير مىكنيم ، و آن را « مجاز اصولى » ميناميم ؛ زيرا مربوط به بحث اصولى است كه دربارهء قواعد دلالت و كشف مراد متكلم از الفاظ و عبارات بحث مىكند ، و به تعبيرى دقيق تر مربوط به قواعد الدلالهء است كه از شؤون بحث اصولى است ؛ نه قواعد التعبير كه از شؤون بحث لغوى و ادبى است .\r\n\r\n* تعريف مجاز اصولى :\r\nمجاز اصولى آن است كه متكلّم با نصب قرينه به سامع بفهماند كه مقصود او از كلام مدلول تصورى آن و مراد استعمالى آن نيست ؛ نظير مواردى كه از آن در لسان ادب به كنايه تعبير مىشود . مثلًا : آنجا كه متكلّم بگويد : « زيدٌ كثيرُ الرّمادِ » و مراد تصديقى او دلالت بر « جود » و « سخاوت » باشد ، يا آنجا كه عامى را بياورد ، سپس با قرينه ، آن را تخصيص زند ، يا آنجا كه - بنا بر مبناى آخوند - جملهء خبريه‌اى بياورد و قرينه دلالت كند كه مقصود از آن دعا يا طلب يا ساير انشائيات باشد . در اين‌گونه موارد ، لفظ در معناى\r\n\r\n","description":"","footnote":"","page_name":" 269 ","page_number":269},
  {"content":"\r\n\r\nموضوع‌له خود به كار رفته ؛ و لذا مجاز لغوى نيست ؛ لكن مدلول تصديقى آن با مدلول تصورى آن مطابقت ندارد و به همين سبب ، از آن به « مجاز اصولى » تعبير مىكنيم .\r\n\r\n","description":"","footnote":"","page_name":" 270 ","page_number":270},
  {"content":"\r\n\r\nنظريه دلالت لفظى ( 1 ) :\r\n1 . قواعد عامه دلالت لفظى\r\n\r\nقسمت دوم : قواعد عامّه دلالت ناشى از استعمال\r\n\r\n","description":"","footnote":"","page_name":" 271 ","page_number":271},
  {"content":"\r\n . \r\n","description":"","footnote":"","page_name":" 272 ","page_number":272},
  {"content":"\r\n\r\nقواعد عامه دلالت لفظى :\r\n( 2 )\r\n\r\nركن‌دوّم دلالت وضعى لفظى : « استعمال »\r\nمباحثى را كه به پايان رسانديم ، مباحث مربوط به قواعد ناشى از ركن نخستين دلالت وضعىلفظى - كه « وضع » است - بود . اكنون نوبت بحث دربارهء قواعد ناشى از ركن دوّم دلالت لفظىوضعى است كه « استعمال » است .\r\nدر آغاز بحث دربارهء « وضع » گفتيم : كارى كه وضع مىكند ؛ ايجاد قوّهء قريبه به فعل دلالت در لفظ است - يا : تهيؤ لفظ براى دلالت بر معنا - كه اين قوّه ، به‌وسيلهء « استعمال » به فعليت ميرسد . اكنون بايد ببينيم « استعمال » چگونه و تحت چه شرايطى و در قالب چه ضوابط و قوانينى دلالت لفظ را بر معنا به فعليت مىرساند ؟\r\nپيش از پرداختن به قواعد عامهء دلالت ناشى از استعمال لازم است ابتدا به تبيين خود استعمال - كه ركن دوم دلالت است - و خصوصيات و احكام آن بپردازيم و سپس قواعد عامهء دلالت لفظى ناشى از استعمال را مورد بحث قرار دهيم .\r\n\r\nتفسير و تبيين استعمال و احكام آن\r\nمطالب مربوط به تفسير و تبيين استعمال و احكام آن را در سه بخش بررسى ميكنيم :\r\n\r\n","description":"","footnote":"","page_name":" 273 ","page_number":273},
  {"content":"\r\n\r\n1 ) مفهوم استعمال و انواع آن ؛\r\n2 ) احكام و خصوصيات استعمال ؛\r\n3 ) اركان استعمال .\r\n\r\n","description":"","footnote":"","page_name":" 274 ","page_number":274},
  {"content":"\r\n\r\n\r\nبخش‌اوّل : مفهوم « استعمال » و انواع آن\r\nبه اعتقاد ما ، هرگونه ايجاد لفظ موضوع براى معنا ، خواه به سبب ارادى يا به سبب غير ارادى نوعى استعمال است . بنابراين ، استعمال عبارت است از : « ايجاد لفظ دالّ بر معنا ؛ به سبب ارادى يا غير ارادى » .\r\nبا تعريفى كه از استعمال شد ، استعمال به چهار نوع تقسيم مىشود :\r\n* نوع‌اوّل : استعمال غير ارادى كه مقصود از آن : ايجاد لفظ است توسّط لافظى غير مريد ؛ نظير صدور لفظ از جماد يا حيوان غير عاقل همچون طوطى . از اين نوع استعمال ، تنها « دلالت تصورى » متولّد مىشود كه به‌معناى انتقال ذهن شنونده از تصوّر لفظ به تصوّر معناست .\r\n* نوع‌دوّم : استعمال ارادى لفظ دال بر معناست براى دلالت بر معنا . فرقى كه اين نوع استعمال با استعمال نخست دارد اين است كه در اينجا ارادهء ايجاد لفظ وجود دارد و نيز ارادهء معنا . لكن ، ممكن است ارادهء تفهيم به ديگرى و قصد خطاب وجود نداشته باشد ؛ نظير كسى كه اشعارى را با خود زمزمه مىكند ، يا براى از بر كردن مطلبى ، آن را براى خود تكرار مىكند . از اين نوع ارادهء لفظ به « ارادهء استعماليه » تعبير مىشود ؛ زيرا ارادهء متكلّم در اين نوع كاربرى به استعمال لفظ در معنا تعلّق ميگيرد ؛ اگر چه مخاطبى نداشته باشد .\r\n* نوع‌سوّم : استعمال لفظ به‌معناى دوّم به‌ضميمهء ارادهء خطاب و تفهيم به ديگرى ( مخاطب ) . آنجا كه متكلّم ، لفظ دال بر معنايى را با ارداهء استعمالى به‌كار مىگيرد و كسى را مخاطب قرار داده و به قصد تفهيم او كلام را بر زبان خويش جارى مىكند دو نوع اراده وجود دارد :\r\n1 ) ارادهء استعمال لفظ در معنا ؛\r\n\r\n","description":"","footnote":"","page_name":" 275 ","page_number":275},
  {"content":"\r\n\r\n2 ) ارادهء تفهيم معناى لفظ به ديگرى . از ارادهء تفهيم معناى لفظ به ديگرى - كه همان ارادهء خطاب است - به « ارادهء تفهيميه » تعبير ميكنيم .\r\nدر اينجا ممكن است شخصى كه كلام را بر زبان جارى مىكند ارادهء استعمالى داشته باشد و ارادهء تفهيم معنا به مخاطب نيز داشته باشد . لكن ، معناى لفظ را همان را كه به مخاطب تفهيم كرده است ؛ اراده نكند . نظير اينكه به كسى بگويد : « رأيت أسداً » كه مخاطب از لفظ « اسد » شير درنده را ميفهمد لكن مقصود گوينده شير درنده نيست ؛ بلكه مرد شجاع مقصود است . در اينجا اگر چه ارادهء استعماليه و ارادهء تفهيميه به معناى ظاهر لفظ كه همان شير درنده است تعلق گرفته ؛ لكن ارادهء جدّيه به آن تعلق نگرفته است ؛ زيرا آنچه را متكلّم به مخاطب تفهيم كرده است مقصود جدّى او نبوده است .\r\n* نوع‌چهارم : استعمال لفظ به‌معناى دوّم و سوّم به‌ضميمه ارادهء جدّى معناى لفظ .\r\nكه در اين گونه استعمال ، سه نوع اراده وجود دارد :\r\n1 ) ارادهء لفظ دال بر معنا « ارادهء استعماليه » ؛\r\n2 ) ارادهء تفهيم معنا به مخاطب « ارادهء تفهيميه » ؛\r\n3 ) ارادهء متكلّم معنايى را كه به مخاطب تفهيم كرده است « ارادهء جدّيه » .\r\nبنابر آنچه گفتيم چهار نوع استعمال لفظ وجود دارد :\r\n1 ) استعمال غير ارادى كه اثرش براى سامع تنها دلالت تصورى است ؛\r\n2 ) استعمال ارادى غير تفهيمى كه اثرش براى سامع دلالت تصورى و دلالت تصديقى استعمالى است ، يعنى سامع با شنيدن لفظى كه با ارادهء استعماليه محض به‌كار برده مىشود به اين مطلب پى ميبرد و تصديق مىكند كه متكلّم ارادهء استعمال لفظ را در معنا دارد ؛\r\n3 ) استعمال ارادى تفهيمى غير جدّى كه اثرش براى سامع دلالت تصورى و تصديقى استعمالى ، و نيز دلالت تصديقى تفهيمى است ، يعنى اضافه بر اينكه موجب تصوّر معنا توسّط سامع مىشود « دلالت تصوّرى » ، و اضافه بر آنكه موجب تصديق سامع به ارادهء استعمال لفظ در معنا توسّط متكلّم مىشود ، موجب تصديق سامع به ارادهء تفهيم معنا به او توسّط متكلّم است ؛\r\n4 ) استعمال ارادى تفهيمى جدّى كه اثرش براى سامع اضافه بر آنچه در انواع پيشين استعمال گفته شد ، اين است كه موجب تصديق سامع مىشود به اينكه معنايى را كه متكلّم به او تفهيم كرده و به‌وسيلهء آن او را مورد خطاب قرار داده است مقصود جدّى و حقيقى متكلّم است .\r\n\r\n","description":"","footnote":"","page_name":" 276 ","page_number":276},
  {"content":"\r\n\r\nبنابر آنچه گفته شد اضافه بر دلالت تصورى « 1 » ، سه نوع دلالت تصديقى نيز وجود دارد :\r\n1 ) دلالت تصديقى استعمالى ؛\r\n2 ) دلالت تصديقى تفهيمى ؛\r\n3 ) دلالت تصديقى جدّى .\r\nو نيز از آنچه در گذشته گفتيم معلوم شد كه دلالت لفظ بر معنا - در همهء انواع پنج‌گانه دلالت ( دو دلالت تصورى و سه دلالت تصديقى ) - دو سبب دارد :\r\n1 ) سبب فراهم‌كنندهء قوّهء دلالت : كه وضع است ؛\r\n2 ) سبب فراهم‌كننده فعليت دلالت : كه استعمال است .\r\nاستاد شهيد صدر ( رحمه الله ) - با ديدگاهى متفاوت با آنچه گفتيم - استعمال را بدين‌ترتيب تعريف مىكند :\r\nالاستِعمالُ عَمَلِيّةٌ إرادِيَّةٌ مُتقَوِّمةٌ بِالإرَادَةِ الاستِعمالِيَّة ، والإرادَةُ الاستِعمالِيَّةُ عِبَارةٌ عَنْ إرادَةِ التَّلفُّظِ بِاللَّفظِ ، وَلكِن لا بِما أنّه صَوتٌ مخصُوصٌ ؛ بَل بِما أنّهُ دَالٌّ بِحَسَبِ طَبعِهِ وَصالِحٌ في ذاتِهِ لإيجادِ صُورَةِ المعنَى في الذِّهنِ . فإرادَةُ الإتيَانِ بِما يَصلُحُ لِلدِّلالةِ عَلى مَعنَى بِما أنّهُ يَصلُحُ لِذلكَ هي الإرادةُ الاستِعمالية « 2 » .\r\nبنابر اين تعريف ، « استعمال » عبارت است از : « كاربرى قاصدانهء لفظ دال بر معنا در معنا » . استاد شهيد ، سپس بر مبناى اين تعريف ، شرايطى را به ترتيب زير براى استعمال ذكر كردهاند :\r\n* شرطاول : اينكه در لفظ صلاحيت دلالت بر معنا باشد ؛ زيرا استعمال ، متقوّم به قصد كاربرى لفظ در معناست و در صورتى كه لفظ شأنيت دلالت بر معنا نداشته باشد ؛ چنين قصدى تحقّق نخواهد يافت . اين شرط از خود تعريف استعمال استفاده مىشود .\r\n* شرط دوم : تغاير بين مستعمَل ( لفظ ) و مستعملٌ فيه ( معنا ) . اين شرط نيز از تعريف استعمال استفاده مىشود . و دليل لزوم تغاير نيز اين است كه اساس دلالت كه مقوّم استعمال است ( قصد تفهيم معنا به‌وسيلهء لفظ ) بر سببيت تصوّر لفظ براى تصوّر معنا\r\n\r\n\r\n","description":"","footnote":"\r\n( 1 ) . كه خود بر دو نوع بود - چنانچه در محل خود گفتيم - .\r\n( 2 ) . مباحث الدليل اللفظى 133 : 1 . .\r\n","page_name":" 277 ","page_number":277},
  {"content":"\r\n\r\nاستوار است و با توجّه به رابطهء سببيت و علّيت ميان تصوّر لفظ و تصوّر معنا ؛ تعدّد علّت و معلول و سبب و مسبّب ضرورى است .\r\n* شرط سوّم : نظر به اينكه استعمال ( كاربرى قاصدانهء لفظ دال بر معنا در معنا ) متقوّم به لحاظ لفظ و لحاظ معناست ؛ بنابراين ، لازم است به معنا به لحاظ استقلالى نگريسته شود و به لفظ به لحاظ آلى . بنابراين ، لفظ به عنوان آلت و مرآت معنا مورد لحاظ قرار ميگيرد و از اين نظر با علامت و رمز فرق دارد ؛ زيرا لحاظ علامت و رمز به لحاظ استقلالى است نه به لحاظ آلى . استاد شهيد سپس بحث مفصّلى در زمينهء فرق بين مرآتيت و علاميت به پيش مىكشند ؛ تا طبيعت دلالت لفظى كه مبتنى بر مرآتيت است روشن شود ، و راز فرق ميان دلالت مرآتى كه دلالت لفظ بر معنا از اين قبيل است با دلالت رمزى ( علامتى ) معلوم گردد :\r\nاستاد شهيد ، آليت لفظ را به معناى مغفول‌عنه بودن لفظ در مقام توجّه نفس تفسير مىكند و راز اصلى فرق بين دلالت مرآتى لفظ بر معنا از يك سو و دلالت علامتى را از سوى ديگر در اين نكته خلاصه ميكنند كه در دلالت مرآتى :\r\n1 ) دال - كه لفظ است و به‌عنوان مرآت دلالت لحاظ مىشود - مغفول‌عنه قرار مىگيرد ؛ به‌خلاف دلالت علامتى كه دال در آن مغفول‌عنه قرار نمىگيرد و به لحاظ استقلالى به آن لحاظ مىشود ؛\r\n2 ) در دلالت‌هاى لفظى - كه لفظ مرآت و آلت معنا قرار مىگيرد - دلالت ، تصورى است ؛ در حالى كه در دلالت‌هاى علامتى : دلالت ، تصديقى است ؛ لذا در دلالت‌هاى علامتى توجّه استقلالى به علامت لازم است تا تصديق به نصب علامت براى دلالت حاصل شود تا پس از آن دلالت علامتى به‌وجود آيد كه نتيجه‌اش تصديق به معناى مراد از آن علامت است .\r\nاستاد شهيد ، بنابر تفسيرى كه از مرآتيت يا آليت لفظ ارائه ميكنند ؛ تفسير مرآتيت و آليت لفظ را به معناى فناى لفظ در معنا نميپذيرند و فناى چيزى در چيزى ديگر را به دو معنا ممكن ميدانند :\r\n1 ) فناى در عالم وجود خارجى - كه اين‌چنين فنا ، ميان واجب و ممكن متصوّر است - و فناى ممكن در واجب در اينجا به معناى تبعيت و ربطيت وجود ممكن نسبت به وجود واجب است ؛\r\n2 ) فناى در عالم وجود ذهنى به اين معنا كه صورت فانى چنان ديده شود كه گويى عين مفنىفيه است ؛ مثلًا : صورت انسان در ذهن ، چنان است كه تصوّر كنندهء انسان با احساس به صورت انسان ، گويى خود انسان را در خود يافته است . در اين نوع از فنا ، مفنىفيه در عالمى كه\r\n\r\n","description":"","footnote":"","page_name":" 278 ","page_number":278},
  {"content":"\r\n\r\nفنا در آن صورت ميگيرد ، وجود ندارد ؛ بلكه فانى وجود دارد . لكن ، وجود فانى به سبب فنا ، عين مفنىفيه تلقّى مىشود و فناى عنوان در معنون خود از اين قبيل است .\r\nفناى لفظ در معنا به هيچ يك از دو نوع فناى فوق‌الذكر ممكن نيست :\r\n1 ) امّا نوع اوّل كه روشن است ؛ زيرا رابطهء لفظ و معنا رابطهء اضافه و طرف اضافه يا به تعبيرى ديگر : معناىحرفى و معناىاستقلالى نيست كه وجود لفظ در خارج وجودى تبعى و ربطى و وابسته به وجود معنا بشود ؛\r\n2 ) امّا فناى از نوع دوّم - يعنى فناى در عالم وجود ذهنى - : در جايى متصوّر است كه نحوى از اتّحاد بين فانى و مفنىفيه باشد ؛ مثل صورت انسان در ذهن كه فانى در معناى انسان خارجى است ؛ كه در اينجا صورت انسان در ذهن ، كيف نفسانى است . لكن ، ذهن ، آن را عين انسان خارجى مىبيند ؛ زيرا ميان صورت انسان و انسان خارجى اتّحاد حقيقى وجود دارد ؛ از اين نظر كه ماهيت واحد دارند ؛ لذا مىتوان صورت انسان را فانى در انسان خارجى دانست . لكن ، رابطهء لفظ و معنا از اين قبيل نيست ! زيرا هيچ‌گاه لفظ عين معنا نيست تا بتوان آن را فانى در معنا يافت و اعتبار اتّحاد لفظ و معنا ، تنها يك معناى اعتبارى درست مىكند در حالى كه اگر لفظ بخواهد فانى در معنا باشد ؛ بايد در معناى حقيقى كه همان وجود خارجى معناست - نظير انسان خارجى - فانى شود ! و چنين فنايى براى لفظ متعقّل نيست . بنابراين ، آليت لفظ براى معنا به مفهوم فناى لفظ در معنا نمىتواند باشد .\r\n* شرط چهارم : شرط چهارم استعمال - بنابر آنچه استاد شهيد ( رحمه الله ) تقرير ميكنند - : استحضار حيثيت مصحّح دلالت لفظ بر معناست ؛ كه حيثيت مصحّح در معانى حقيقى : « وضع » است ، و در معانى مجازى : « وضع » است به اضافهء « قرينه » . طبق بيان استاد شهيد ، استحضار وضع در استعمال لفظ در معناى حقيقى لازم نيست ؛ زيرا وضع تنها حيثيت تعليليهء تصحيح استعمال لفظ در معناى حقيقى است نه حيثيت تقييدى . لكن ، در استعمالات مجازى ، گفته مىشود : استحضار حيثيت مصحّحه - كه وضع براى معناى حقيقى باشد به ضميمهء قرينه - لازم است . اين ، بدان معناست كه در هر استعمال مجازى ، ملاحظهء معناى حقيقى در حين استعمال لازم است .\r\nاستاد شهيد ، اين مطلب را نميپذيرند و با توجّه به نظريهء قرن‌اكيد - همان‌گونه كه در گذشته نيز اشاره كرديم - صرف اقتران مجاز را با معناى حقيقى مصحّح استعمال مجازى ميدانند ، و ملاحظهء معناى حقيقى را دخيل در صحّت استعمال مجازى نميدانند . در نتيجه اين شرط از شروط استعمال ، از ديدگاه استاد شهيد پذيرفته نيست .\r\n\r\n","description":"","footnote":"","page_name":" 279 ","page_number":279},
  {"content":"\r\n\r\n* شرط پنجم از شروط استعمال بنابر آنچه ديگران گفتهاند اين است كه لفظ براى معنا وضع شده باشد - خواه استعمال حقيقى باشد و خواه مجازى - . غايهءالأمر در استعمال حقيقى ، وضع شخصى است و در استعمالات مجازى ، وضع نوعى است . اين شرط را نيز استاد شهيد نپذيرفتهاند و توضيح آن در مباحث مربوط به مجاز گذشت .\r\nنتيجه اينكه : بنابر نظر استاد شهيد در استعمال سه شرط معتبر است :\r\n1 ) صلاحيت دلالت لفظ بر معنا « 1 » ؛\r\n2 ) تغاير بين لفظ و معنا ؛\r\n3 ) آليت لحاظ لفظ و استقلاليت لحاظ معنا .\r\n\r\nسنجش و تأمّل در بيانات استاد شهيد\r\nدر آنچه استاد شهيد در مورد مفهوم و شرايط استعمال فرمودهاند - كه خلاصهء آن بيان شد - تأمّلاتى داريم :\r\n* تأمّل اوّل : تعريف استعمال به‌گونهاى كه بر ارادهء استعماليه منطبق شود موجّه نيست . استاد شهيد ميفرمايد :\r\n« الاستِعمال عَمَلِيّةٌ إرادِيَّةٌ مُتقَوِّمةٌ بِالإرَادَةِ الاستِعمالِيَّة » « 2 » .\r\nدر اينجا دو چيز وجود دارد :\r\n1 ) استعمال لفظ در معنا ؛\r\n2 ) ارادهء استعمال لفظ در معنا .\r\nتعريف استعمال ، به‌گونهاى كه با ارادهء استعمالى مساوى باشد ؛ جاى تأمّل دارد . به‌دليل همين تأمّل در تعريف « استعمال » گفتيم : ايجاد لفظ دالّ بر معنا استعمال است - كه گاه متعلّق اراده قرار ميگيرد و گاه متعلّق اراده قرار نميگيرد - .\r\n* تأمّل‌دوّم : استاد شهيد ، در تعريف استعمال در يك‌جا ميفرمايند :\r\n« لأنّ الاستِعمالَ قَصدُ تَفهيمِ المعنَى بِاللّفظِ وَلَو شأناً وإعدَاداً » « 3 » .\r\nو در جاى ديگر مىفرمايند :\r\n« إنَّ الاستِعمالَ عِبارةٌ عَن\r\n\r\n\r\n","description":"","footnote":"\r\n( 1 ) . كه اين صلاحيت يا به‌وسيل وضع به‌طور مستقيم ( چنانچه در معناى حقيقى چنين است ) يا به‌طور غير مستقيم ( چنان كه در معناى مجازى چنين است ) يا به سبب رابط ذاتى به‌وجود مىآيد ( چنان كه در استعمال لفظ در نوع خويش گذشت ) .\r\n( 2 ) . بحوث فى علم الاصول 133 : 1 .\r\n( 3 ) . همان . .\r\n","page_name":" 280 ","page_number":280},
  {"content":"\r\n\r\nالاستِعانةِ بإخطَارِ غيرِ الشَّيءِ المقصُودِ إفهامُهُ ؛ لِكَي يَنتَقِلَ مِنهُ إلى المقصُود » « 1 »\r\n. در اين عبارتها - همان‌گونه كه روشن است - قصد تفهيم مقوّم استعمال به‌شمار آمده است . بنابر اين ، آنجا كه كسى شعرى براى خود مىخواند و با خود زمزمه مىكند و قصد تفهيمى در كار نيست ؛ بايد گفت استعمال نيست ؛ لكن ، اگر اين‌گونه استعمالات ، استعمال لفظ در معنا نيست پس چيست ؟ !\r\n* تأمّل سوّم : صلاحيت دلالت لفظ بر معنا را شرط استعمال دانستن به چه معناست ؟\r\nآيا مقصود شرطيت آن براى وجود و تحقق استعمال در خارج است يا آنكه مراد شرطيت آن براى صحّت استعمال و انطباق آن بر قواعد تفهيم و تفاهم عقلايى است ؟\r\n1 ) اگر مراد مطلب اوّل است ؛ اين سؤال پيش ميآيد كه : در آنجا كه قرن‌اكيد به سبب خود استعمال به‌وجود ميآيد ؛ آيا شرط اوّل استعمال - كه صلاحيت دلالت لفظ بر معناست - حاصل است يا حاصل نيست ؟\r\n* اگر شرط اوّل استعمال ، حاصل است ؛ معنايش اين است كه صلاحيت دلالت لفظ بر معنا بدون واسطه وضع حاصل شده است ؛ كه خلاف مبناى استاد و خلاف صريح فرمايش ايشان است كه مىفرمايد : « إنّ الحيثيّة المصحّحة في الاستعمال الحقيقيّ هي : الوضع ، وفي الاستعمال المجازيّ : الوضع مع العلاقة » « 2 » ؛\r\n* و اگر شرط استعمال ، حاصل نيست ، لازمه اش عدم امكان وضع استعمالى است ؛ زيرا استعمال مشروط به صلاحيت دلالت لفظ بر معناست و اين شرط ، در موارد وضع استعمالى حاصل نيست ؛\r\n* و اگر مراد مطلب دوّم است ؛ لازمه‌اش اين است كه اولًا : استعمال ، فى نفسه ، مشروط به شرط مذكور نباشد و ثانياً : مبناى اين‌گونه اوضاع لغوى ، استعمال غير صحيح باشد - زيرا از شرط مذكور برخوردار نيست - كه فىنفسه غير عقلايى است ؛ زيرا عدم صحت استعمال به معناى عدم ترتيب اثر لدى العقلاست كه با ترتب اعتبار وضع بر آن تنافى دارد . و اگر ادعا شود كه چون وضع نتيجهء اقتران تكوينى بين لفظ و معناست ، بر استعمال مترتب مىشود اگرچه استعمال غير صحيح باشد ، در پاسخ بايد گفت : بنابر اين ، بايد ملتزم شد كه استعمال صحت و عدم صحت پذير نيست . بنابر اين ، شرطيت « صلاحيت دلالت لفظ بر معنا » براى صحت استعمال شرط غير مفيدى خواهد بود .\r\n\r\n\r\n","description":"","footnote":"\r\n( 1 ) . همان : 143 .\r\n( 2 ) . همان : 142 . .\r\n","page_name":" 281 ","page_number":281},
  {"content":"\r\n\r\n* تأمّل‌چهارم : تفسير مرآتيت لفظ به اينكه : مراد مغفول‌عنه بودن لفظ است ؛ تفسير غريبى است ! مرآتيت ، متقوّم به دو عنصر است ؛ كه عنصر مهمتر : حكايت و نمايشگرى است و عنصر دوّم : مغفول‌عنه قرار گرفتن حاكى است ؛ و گرنه صرف مغفول‌عنه بودن كه موجب مرآتيت نميشود ! مثلًا : در آنجا كه صورتى ذهنى - نظير صورت انسان - مغفول‌عنه قرار ميگيرد مگر مرآتيت به‌وجود ميآيد ؟\r\nبايد در اين نكته دقّت شود كه چه عاملى در لفظ ، موجب آن مىشود كه لفظ بتواند نشان دهندهء معنا باشد ؛ به‌نحوى كه مرآت آن و حاكى از آن باشد ؟ بنابراين ، اساس مرآتيت عنصر حكايت است ، و غفلت از حاكى امرى است كه به تبع حكايت حاصل مىشود ؛ نه اينكه اساس مرآتيت غفلت از مرآت باشد !\r\n* تأمّل پنجم : استاد شهيد : فناى لفظ در معنا را در دو صورت منحصر ميدانند و پس از ابطال هر دو صورت ؛ چنين نتيجه ميگيرند كه : آليت لفظ براى معنا به معناى فناى در معنا معقول نيست . در پاسخ اين فرمايش ميتوان چنين گفت : آليت صورت لفظ براى صورت معنا بر مبناى حكايت ممكن است و از نوع دوّم فناست - كه از مصاديق آن فناى عنوان در معنون است - . پس از آنكه لفظ براى معنا وضع شد و به عنوان حاكى از معنا شناخته شد ؛ عمل حكايت از معنا توسّط لفظ انجام ميگيرد . در مقام حكايت ، اگرچه صورت لفظ به ذهن ميآيد ؛ لكن ، ذهن ، به‌وسيلهء آن ، معنا را مىبيند ، به‌نحوى كه گويى لفظ در كار نيست . در ذهن صورت لفظ موجود است ؛ لكن ، ذهن ، معنا را ميبيند و اين ، همان فناى لفظ در معناست .\r\nدر اينجا حاكى با محكىعنه در وجود ذهنى متّحد است ؛ آنچنآنكه صورت عنوان متّحد با معنون است . و اگر تغايرى وجود دارد ؛ تغاير بالتحليل است . يعنى : ذهن با تحليل ذهنى ، لفظ را از معنا جدا مىكند و صورت لفظ را حاكى ، و معنا را محكى ميبيند . البته هنگامى كه ذهن بخواهد معنا را به عنوان محكى ملاحظه كند ؛ صورت معنا را نزد خود حاضر مىكند و صورت لفظ را با صورت معنا مرتبط ميبيند . در اينجا اگرچه در حقيقت ، صورت لفظ از معناى واقعى حكايت مىكند ؛ لكن ، از آنجا كه حكايت لفظ از واقع معنا توسّط صورت معنا انجام ميگيرد ؛ لذا با حكايت لفظ از معنا ، صورت معنا در ذهن حاصل ميگردد و بدين‌ترتيب ، رابطهء سببيت بين صورت لفظ و صورت معنا در ذهن شكل ميگيرد .\r\n\r\n","description":"","footnote":"","page_name":" 282 ","page_number":282},
  {"content":"\r\n\r\nاز آنچه گفتيم مىتوان چنين نتيجه گرفت كه : بر مبناى ما ، حق اين است كه در استعمال لفظ در معنا - بنابر تفسيرى كه استاد شهيد از استعمال ارائه فرمودند - تنها دو شرط وجود دارد :\r\n1 ) تغاير لفظ و معنا ؛\r\n2 ) قوهء دلالت لفظ بر معنا كه همان استعداد حكايتى است كه به‌وسيلهء وضع - به طور مستقيم يا غير مستقيم يا به سبب رابطهء ذاتى در دلالت رمزى ذاتى غير لغوى - به وجود مىآيد .\r\nدر اينجا تذكّر اين نكته جا دارد كه شرط دوّم ، شرط اوّل را نيز مىرساند ؛ زيرا لازمهء وجود قوهء دلالت لفظ بر معنا در لفظ ، تغاير لفظ و معناست .\r\n\r\n","description":"","footnote":"","page_name":" 283 ","page_number":283},
  {"content":"\r\n . \r\n","description":"","footnote":"","page_name":" 284 ","page_number":284},
  {"content":"\r\n\r\n\r\nبخش‌دوّم : احكام و خصوصيات استعمال\r\nمهم‌ترين احكام و خصوصيات مترتّب بر استعمال را ميتوان در موارد زير خلاصه كرد :\r\n1 ) فعليت دلالت وضعى ؛\r\n2 ) قانونمندى و تنوّع قوانين استعمال ؛\r\n3 ) دلالت‌هاى تصديقى .\r\n\r\n1 . فعليت دلالت وضعى :\r\nبه مناسبتهاى مختلف اشاره كرديم كه دلالت لفظى دو ركن دارد : وضع و استعمال :\r\n* ركن اوّل : موجب پيدايش قوّهء قريب به فعليت است در لفظ جهت دلالت بر معناى موضوع‌له ؛\r\n* و ركن دوّم : موجب فعليت اين دلالت مىشود .\r\nمعانى از نظر نوع فعليت دلالت الفاظ بر آنها بر چهار نوعاند :\r\n1 ) معانى مبينهء حقيقيه ؛\r\n2 ) معانى مبينهء مجازيه ؛\r\n3 ) معانى مجمله ، يا : مردّده « 1 » ؛\r\n4 ) معانى مبهمه « 2 » .\r\n* در نوع اوّل كه استعمال لفظ است در معناى حقيقى خود : لفظ ، دلالت بر معناى موضوع‌له دارد ؛ زيرا دو ركن دلالت لفظى - كه وضع و استعمالاند - فراهماند و مانعى\r\n\r\n\r\n","description":"","footnote":"\r\n( 1 ) . مقصود از معانى « مجمله » يا « مردّده » آنجاست كه لفظ بين چند معنا مردّد باشد .\r\n( 2 ) . مقصود از « ابهام » اين است كه : معناى لفظ معلوم نباشد . .\r\n","page_name":" 285 ","page_number":285},
  {"content":"\r\n\r\nدر راه فعليت دلالت لفظ برمعناى موضوع‌له وجود ندارد ؛ نظير دلالت لفظ « اسد » در جملهء « الأسد فى العرين » بر معناى موضوع‌له .\r\n* در نوع دوّم : لفظ ، مقرون به قرينهاى است كه مانع دلالتش برمعناى حقيقى است و موجب دلالت آن بر معناى مجازى است .\r\nدر مباحث گذشته گفتيم كه نقش قرينه ، تعطيل دلالت لفظ بر معناى حقيقى نيست ؛ زيرا دلالت لفظ بر مجاز متفرّع بر دلالتش بر معناى حقيقى است ؛ لكن ، در نتيجهء قرينه ، حكايت لفظ از معناى حقيقى به حكايت طريقى و آلى تبديل مىشود ، و محكىعنه اصلى و استقلالى لفظ ، معناى مجازى مىشود .\r\nبنابراين ، نقش قرينه ، تبديل حكايت استقلالى لفظ از معناى حقيقى به حكايت آلى از معناى حقيقى و حكايت استقلالى از معناى مجازى است .\r\nاز آنچه گفتيم معلوم شد كه : در اين دو دسته از معانى ( معانى مبينهء حقيقيه و معانى مبينهء مجازيه ) هر دو ركن دلالت لفظ بر معناى موضوع‌له ( وضع و استعمال ) وجود دارد ؛ لكن ، در نوع دوّم ( معناى مجازى ) استعمال لفظ در معناى موضوع‌له استعمال آلى است نه استقلالى ، و استعمال استقلالى لفظ در معناى مجازى است .\r\n* نوع سوّم : - يعنى معانى مجمله يا مردّده - در آنجاست كه لفظ ، يا به سبب تعدّد وضع و نتيجتاً تعدّد معناى موضوع‌له و عدم وجود قرينهء معينه و يا به سبب وجود محتملات‌القرينيهء متعدّد - كه هر يك لفظ را به سوى معنايى ميكشد - مردّد بين چند معناست . در اين مورد ، وضع و استعمال هر دو وجود دارند . بنابراين ، مقتضى دلالت لفظ بر معنا كامل است ؛ لكن تعدّد استعداد يا قوّهء دلالت لفظ بر معنا و عدم قرينهء معينه موجب تزاحم مقتضيات شده و در نتيجه مانع از تأثير استعمال در فعليت دلالت لفظ بر معنا شده است . در اين نوع سوّم ، بين معانى متعدّده جامع مشتركى ماهوى و يا انتزاعى ميتوان تصوّر نمود كه تزاحم مقتضيات در مورد آن جامع مرتفع است . و لذا ، تأثير استعمال در فعليت دلالت لفظ بر آن جامع بدون مانع است و دلالت لفظ بر آن جامع ، فعلى خواهد بود .\r\n* در نوع چهارم - كه معانى مبهمه است - قرينهاى يا سببى ( نظير : فقدان شرط تأثير استعمال در دلالت كه علم به وضع باشد ) ، مانع تأثير استعمال در فعليت دلالت لفظ بر معناى موضوع‌له مىشود و معناى لفظ مردّد بين چند معناى معين نيست كه بتوان جامع\r\n\r\n","description":"","footnote":"","page_name":" 286 ","page_number":286},
  {"content":"\r\n\r\nماهوى يا انتزاعى بين آنها تصوّر نمود . علىهذا ، استعمال لفظ ، به‌دليل وجود مانع ؛ نميتواند در فعليت دلالت لفظ بر هيچ معنايى مؤثر باشد . و لذا معناى لفظ كاملًا مبهم و نامعلوم مىشود .\r\nاز آنچه گفتيم ؛ وجه تمايز نوع سوّم و نوع چهارم معلوم شد و روشن شد كه در نوع سوّم به‌رغم تردّد و اجمال ، فعليت دلالت لفظ به كلّى ساقط نيست بلكه دلالت لفظ نسبت به جامع ماهوى يا انتزاعى فعلى است ، به خلاف نوع چهارم كه دلالت لفظ كاملًا از فعليت افتاده است .\r\nفرقى كه اين نوع الفاظ ، با الفاظ مهمله - يعنى : الفاظى كه اساساً براى معنايى وضع نشده‌اند - دارند ؛ اين است كه : اين دسته الفاظ ( الفاظ مبهمه ) مىتوانند براى مخاطبان خاص يا در شرايط خاص ، دلالت بالفعل داشته باشند ؛ نظير آنجايى كه متكلّم ، سببى يا قرينه‌اى براى تعيين معنا و رفع مانع فعليت دلالت ، نصب و معين كرده كه تنها براى افراد مخصوصى يا در شرايط مخصوصى معلوم مىگردد ؛ بر خلاف الفاظ مهمل كه به هيچ‌وجه و در هيچ شرايطى دلالت بر معنا ندارند .\r\n\r\n2 . قانونمندى و تنوّع قوانين استعمال :\r\nبنابر آنچه در گذشته گفتيم چهار نوع استعمال لفظ در معنا داريم :\r\n1 ) استعمال غير ارادى ؛\r\n2 ) استعمال ارادى غير تفهيمى ؛\r\n3 ) استعمال ارادى تفهيمى غير جدّى ؛\r\n4 ) استعمال ارادى تفهيمى جدّى .\r\nقوانين حاكم بر اين انواع بر حسب نوع استعمال مختلفاند .\r\n* استعمال غير ارادى محكوم قوانين تكوينى ؛ نظير : قانون علّت و معلول است و قوانين حاكم بر فعل ارادى - كه موضوع آنها فاعل عاقل حكيم است - بر آن حاكم نيست . مثلًا : يكى از قوانين حاكم بر فعل فاعل حكيم ، وجود غرض با هدف‌دار بودن فعل است . اين قانون ، بر همهء انواع مذكور استعمال - به‌جز نوع اوّل - حاكم و جارى است ؛ زيرا به‌جز نوع‌اوّل ساير انواع استعمال مصداق فعل حكيماند . بنابراين ، استعمال لفظ در هر\r\n\r\n","description":"","footnote":"","page_name":" 287 ","page_number":287},
  {"content":"\r\n\r\nيك از انواع سه‌گانه غير نوع‌اوّل بايد هدفدار باشد و غرضى از آن منظور باشد ؛ لكن در نوع اوّل استعمال ، وجود غرض معتبر نيست .\r\n* در استعمال ارادى غير تفهيمى قوانين مربوط به فعل فاعل حكيم جارى است و لذا وجود غرض لازم است ؛ زيرا فاعل ، مريد و حكيم است . بنابراين ؛ بايد از استعمال غرضى داشته باشد ؛ لكن ، قوانين مربوط به رفتارهاى اجتماعى بر آن حاكم نيست . قوانين عقلايى مربوط به رفتارهاى اجتماعى روابط فيما بين انسانها را تنظيم مىكند ، و لذا موضوع آنها رفتارى است كه از انسانى نسبت به ديگرى سرزند . بنابراين ، درآن‌جا كه سخنى گفته شود بدون آنكه اين سخن در رابطه با كسى ديگر باشد يا كسى ديگر را مورد خطاب قرار داده باشد ( استعمال ارادى غيرتفهيمى ) طبيعتاً قوانين مربوط به اين‌گونه رفتارها بر آن جارى و سارى نخواهد بود .\r\nمثلًا : حجّيت ظهور كلام گوينده از قوانين عقلايى مربوط به رفتار اجتماعى ( تخاطب ) است . آنجا كه كسى با ديگرى سخنى ميگويد و به قصد تفهيم او مطلبى را به او القا كرده و او را طرف خطاب خود قرار ميدهد ؛ عُقلا در اينجا ظهور كلام گوينده را كاشف از مراد او ميدانند و به‌همين لحاظ مسئوليتهاى ناشى از ارادهء معناى كلام را متوجّه گوينده دانسته و احكام مربوط به ارادهء معناى كلام را بر آن بار ميكنند . امّا در آنجا كه قصد خطابى در كار نيست و متكلّم كلامى را بيان مىكند بدون آنكه كسى را مورد خطاب قرار دهد و بدون آنكه قصد تفهيم داشته باشد ، در اين‌صورت ، قوانين مربوط به رفتار اجتماعى گفتارى با مخاطب كه مهم‌ترين آنها كاشفيت ظهور كلام متكلّم از مراد او و در نتيجه حجّيت ظهور كلام اوست ، بر چنين كلامى بار نميشود .\r\n* نوع سوّم از انواع استعمال - كه استعمال ارادى تفهيمى است - نوعى رفتار اجتماعى محسوب مىشود كه قوانين عقلايى مخصوص به خود دارد . به همين دليل ، قوانين عقلايى مربوط به رفتار اجتماعى بر آن بار مىشود ، كه مهم‌ترين قانون عقلايى در اين زمينه وجود غرض متناسب با رفتار است كه در اينجا با توجه به اينكه رفتار اجتماعى مورد بحث از نوع گفتار است غرض متناسب با آن تفهيم معناست . بنابر اين ، استعمال ارادى تفهيمى موضوع قانون مربوط به رفتار اجتماعى است كه در اين جمله خلاصه مىشود : « غرض از هر رفتار عاقلانهء اجتماعى غرضى است كه در عرف اجتماع عُقلا با آن رفتار تناسب دارد » ، و از آنجا كه غرض عقلا از گفتارى كه به مخاطب القا مىشود ، تفهيم\r\n\r\n","description":"","footnote":"","page_name":" 288 ","page_number":288},
  {"content":"\r\n\r\nمعناى لفظ به مخاطب است . بنابر اين ، استعمال ارادى تفهيمى دلالت بر قصد تفهيم معناى لفظ ( يعنى : مدلول تصورى آن ) به مخاطب دارد . موضوع اين نوع استعمال ، لفظ حاكى از معناست و به همين دليل ، اين نوع استعمال ، منشأ دلالت تصديقى دوم كلام است - كه همان دلالت كلام بر قصد تفهيم است - ، و موضوع دلالت تصديقى دوم كلام - كه ناشى از استعمال ارادى تفهيمى است - لفظ موضوع بر معناى همراه با استعمال ارادى است و مقصود از معنا ، مدلول به دلالت تصورى كلام است ؛ يعنى : همان معنايى كه لفظ از آن حكايت مىكند .\r\n* نوع چهارم از انواع استعمال - كه استعمال ارادى تفهيمى جدّى است - نيز قانون عقلايى مخصوص به خود دارد . قانون عقلايى مربوط به استعمال ارادى تفهيمى جدى از نوع قوانين اجتماعى رفتارگفتارى است و مهم‌ترين قانون عقلايى رفتارگفتارى مربوط به اين نوع استعمال كاشفيت آن از مراد جدى يا به تعبير روشن تر مطابقت مراد تفهيمى با مراد جدى متكلم است كه در اين عبارت تبيين مىشود كه : « هر رفتار گفتارى كه به قصد تفهيم معناى لفظ انجام بگيرد دلالت بر ارادهء جدى معناى آن لفظ توسط گوينده دارد » . منشأ اين قاعدهء عقلايى ، الغاى احتمال فريب در رفتار عاقلانه است . عدم مطابقت آنچه متكلم به سامع تفهيم كرده با آنچه در واقع مراد اوست فريب مخاطب است كه با رفتار حكيمانهء عقلا سازگار نيست . بر اين اساس ، بناى عقلا بر اين است كه آنچه را متكلم به قصد تفهيم شنونده به او القا كرده است ، همان نيز مراد جدى اوست . يا به تعبيرى ديگر : بناى عقلا بر مطابقت است ميان آنچه گوينده آن را به شنونده تفهيم كرده است با آنچه واقعاً مراد و مقصود اوست . بنابر اين ، استعمال ارادى تفهيمى كلام ، دلالت بر قصد جدى معناى لفظ دارد . و بدين ترتيب : دلالت تصديقى سوم - كه موضوعش استعمال ارادى تفهيمى است و مضمونش كاشفيت مراد استعمالى از مراد جدى است - شكل ميگيرد .\r\n\r\nهرمنوتيك فلسفى و بى ضابطگى استعمال :\r\nاز آنچه در رابطه با قانونمندى استعمال لفظ در معنا در همهء مراحل و انواع آن گفتيم ، نفى هرج و مرج و بيضابطگى در مقام استعمال كه لازمهء مسلكى است كه از آن احياناً به هرمنوتيك فلسفى فهم متن تعبير مىشود ، معلوم شد . آموزههاى اصلى هرمنوتيك فلسفى\r\n\r\n","description":"","footnote":"","page_name":" 289 ","page_number":289},
  {"content":"\r\n\r\nفهم متن را - چنان كه در برخى منابع مربوط به آن تبيين شده است - ميتوان در بندهاى زير خلاصه نمود :\r\n1 ) فهم متن ، محصول تركيب و امتزاج افق معنايى مفسر با افق معنايى متن است . بنابر اين ، دخالت ذهنيت مفسر در فهم ، نه امرى مذموم ؛ بلكه شرط وجودى حصول فهم است و واقعيتى اجتنابناپذير است كه بايد آن را پذيرفت ؛\r\n2 ) درك عينى متن به معناى امكان دستيابى به فهم مطابق با واقع ، امكان پذير نيست ؛ زيرا عنصر « ساپژاكتيو » - يعنى : ذهنيت و پيشداورى مفسر - شرط حصول فهم است و در هر دريافتى ، لاجرم پيشدانستههاى مفسر ، دخالت مىكند ؛\r\n3 ) فهم متن ، عملى بيپايان است و امكان قرائتهاى مختلف از متن ، بدون هيچ محدوديتى وجود دارد ؛ زيرا فهم متن ، امتزاج افق معنايى مفسر با متن است و بهواسطهء تغيير مفسر و افق معنايى او قابليت نامحدودى از امكان تركيب فراهم ميآيد . پس احتمال تركيبهاى بيپايان و در نتيجه ، امكان قرائتها و تفسيرهاى مختلف و بيانتها از متن ، وجود دارد ؛\r\n4 ) هيچگونه فهم ثابت و غيرسيالى وجود ندارد و درك نهايى و غير قابل تغييرى از متن نداريم ؛\r\n5 ) هدف از تفسير متن ، درك ( مراد مؤلف ) نيست ، ما با متن مواجه هستيم ؛ نه با پديد آورندهء آن ، نويسنده يكى از خوانندگان است و بر ديگر مفسران يا خوانندگان متن رجحانى ندارد . متن ، موجودى مستقل است كه با مفسر به گفتوگو مىپردازد و فهم آن ، محصول اين مكالمه است . براى مفسر اهميتى ندارد كه مؤلف و صاحب سخن ، قصد القاى چه معنا و پيامى داشته است ؛\r\n6 ) معيارى براى سنجش تفسير معتبر از نامعتبر وجود ندارد ؛ زيرا كه در اصل چيزى به نام تفسير معتبر نداريم . ديدگاهى كه از چنين چيزى سخن به ميان ميآورد ، هدف از آن را « درك مراد مؤلف » ميداند ؛ حال آنكه هرمنوتيك فلسفى « مفسر محور » است و هرگز دنبال درك مقصود مؤلف نيست . و به علت آنكه مفسران متن ، متنوّع و داراى افق معنايى متفاوت خواهند بود ، فهمهاى گوناگونى از متن شكل ميگيرد كه هيچكدام را نميتوان برتر يا نهايى و يا معتبر ناميد ؛\r\n7 ) هرمنوتيك فلسفى ، سازگارى تمامعيارى با نسبتگرايى تفسيرى دارد و ميدان وسيعى براى تفسير افراطى متن ميگشايد « 1 » .\r\nاز آنچه در مباحث گذشته بيان كرديم ، معلوم شد كه بحث در رابطه با معناى كلام ، سه مرحلهء اصلى دارد :\r\n1 ) مرحلهء دلالت تصورى ؛\r\n\r\n\r\n","description":"","footnote":"\r\n( 1 ) . برگرفته از : درآمدى بر هرمنوتيك : 60 - 59 . .\r\n","page_name":" 290 ","page_number":290},
  {"content":"\r\n\r\n2 ) مرحلهء دلالت تصديقى ( با همهء اقسام سهگانهء آن ) ؛\r\n3 ) مرحلهء حجّيت و اعتبار .\r\n* دلالت تصورى ، نتيجهء خود كلام است و قصد گوينده - آنچنانكه توضيح داده شد - دخالتى در تكوين آن ندارد .\r\n* مرحله نخستين دلالت تصديقى كه دلالت رفتارگفتارى ارادى بر ارادهء سخن است دلالتى است رفتارى كه مخصوص رفتارگفتارى ارادى نيست ؛ بلكه شامل همهء رفتارهاى ارادى انسان مىشود . اينكه رفتار انسان هوشيار مختار ، از ارادهء او نشأت ميگيرد ، و لهذا كاشف از ارادهء او نسبت به رفتار اوست . و بر همين اساس ، گفتار انسان هوشيار مختار ، كاشف از ارادهء سخن است ، جاى ترديد و شك نيست .\r\n* مرحله دوم دلالت تصديقى چنين است كه فاعل هوشيار و مختارى كه با اراده سخن ميگويد ، آنجا كه كسى را مورد خطاب قرار ميدهد و در تعامل گفتارى با كسى ديگر قرار ميگيرد ، ارادهء سخن او ، ارادهء تفهيم معناى سخن به ديگرى است . اين مرحله از دلالت تصديقى همانگونه كه گفتيم بر اين اصل استوار است كه فعل ارادى فاعل عاقل هوشيار مختار ، ناشى از غرضى است كه متناسب با رفتار اوست و از آنجا كه رفتار مفروض در اينجا گفتارى است كه در خطاب و تعامل با ديگر انجام گرفته ، عليهذا غرض از آن ، قصد يا ارادهء تفهيم معناى سخن به ديگرى است . اين اصل نيز - كه مبناى دلالت تصديقى دوم است - جاى شك و ترديد نيست و تنها توجّه و التفات به آن ، براى تصديق به آن ، كافى است .\r\n* مرحله سوم دلالت تصديقى كه عبارت است از اينكه آنچه گوينده با سخن خويش به ديگرى تفهيم كرده ، همان را ميخواسته و قصد ميكرده ؛ يعنى مراد جدى او بوده و چنين نبوده كه قصد تفهيم معنايى را جز آنچه واقعاً ميخواسته داشته است نيز اصلى است عقلايى و مبناى رفتار متعارف عقلاست ؛ زيرا اراده و قصد معنايى ديگر جز آنچه گوينده به شنونده تفهيم كرده - اگر قرينه بر مقصود جدى خود نياورد ، و اضطرارى او را بدين رفتار وادار نكند - مصداق فريب شنونده است ، و فريب ديگران در نزد عقلا ، كارى نكوهيده و غيرعقلايى است كه از گويندهء عاقل پايبند به اصول رفتار عقلايى سر نميزند .\r\nبنابر اين ، مراحل سهگانه دلالت تصديقى كلام ، همگى بر اصول مسلّم عقلى و عقلايى استوارند . و اينجا نوبت به حجيت ميرسد . سخن دربارهء حجيت در فصل مخصوص به\r\n\r\n","description":"","footnote":"","page_name":" 291 ","page_number":291},
  {"content":"\r\n\r\nآن خواهد آمد ؛ لكن در اينجا براى آمادگى بيشتر ذهنى بهطور خلاصه اشارهاى به آن ميكنيم . در اينجا بيش از سه فرض وجود ندارد :\r\n1 ) عدم حجيت دلالتهاى تصديقى مطلقاً ؛\r\n2 ) حجيت دلالتهاى تصديقى مطلقاً ؛\r\n3 ) حجيت دلالتهاى تصديقى برخى متون و سخنها ، و عدم حجيت برخى ديگر .\r\nفرض اول غير محتمل است ؛ زيرا با رفتار عقلا در همهء جوامع و در همهء زمانها سازگار نيست . فرض سوم نيز به دليل خاص احتياج دارد كه چنين دليلى وجود ندارد . بنابر اين ، فرض دوم متيقن خواهد بود .\r\nاصل حجيت كلام كه به معناى پذيرش مسئوليتهاى ناشى از گفتار است اصلى است كه بين عقلا جاى بحث و ترديد نيست ؛ نظير اين مسئوليت عقلايى در مورد ساير رفتارهاى ارادى عاقلانه وجود دارد . عقلا هر انسانى را در برابر رفتار ارادى هوشيارانهء خويش مسئول ميدانند ، و نتايج قانوى برآمده از ارفتار او را بر او تحميل ميكنند ، و در رابطه با گفتارها نيز از آنجا كه گفتارهاى ارادى نيز نوعى رفتار ارادى است كه از انسانها سر مىزند ، طبيعتاً مسئوليتهاى ناشى از اين رفتار ارادى را نيز صاحب رفتار يعنى گوينده متحمل مىشود .\r\nمعناى پذيرش مسئوليتهاى ناشى از رفتار بهعهدهگرفتن آثار عقلايى ناشى از آن رفتار است . بنابر اين ، با توجه به دلالتهاى سهگانهء تصديقى كلام ، حجيت كلام به معناى ترتيب آثار عقلايى ناشى از از اين دلالتها ، از جمله ، آثار ناشى از دلالت تصديقى سوم كلام است يعنى مطابقت مراد استعمالى تفهيمى با مراد جدى يا به تعبير ديگر : مطابقت آنچه گوينده به شنونده تفهيم كرده با آنچه در واقع امر مقصود او از كلام بوده است .\r\nدر دادگاههاى عقلايى و شرعى ، و نيز در همهء مراكز تصميمگيرى عقلايى ، دلالت تصديقى سوم كلام را حجت تلقى كرده و آثار قانونى مترتب بر گفتار ارادى را بر آن مترتب ميكنند . و لهذا ادعاى عدم قصد جدى مدلول تصورى استعمالى كلام از سوى صاحب آن ، پذيرفته نيست ؛ مگر آنكه دليل روشن معينى بر آن دلالت كند .\r\nبنابر آنچه در مباحث قبل و نيز در اين سخن كوتاه گفتيم ، نقاط خلل و اشتباه در آموزههاى هرمنوتيك فلسفى به شرحى كه در بندهاى هفتگانهء مذكور آمده بود ، روشن مىشود . بندهاى هفتگانهء مذكور به دو مطلب اصلى بازگشت دارند :\r\n\r\n","description":"","footnote":"","page_name":" 292 ","page_number":292},
  {"content":"\r\n\r\n1 ) فهم متن محصول تركيب محتواى معناى متن ، با محتواى ذهنى مفسر متن است . بنابر اين ، اركان دستيابى به فهم مطابق با واقع وجود ندارد ؛\r\n2 ) معيارى براى سنجش تفسير معتبر وجود ندارد .\r\nدر نقد اين دو اصل ، بايد ابتدا به دو پرسش ، پاسخ داد :\r\n1 ) آيا براى توليد كنندهء متن معناى مقصود و معينى وجود دارد ؟ يا نه ؟\r\n2 ) در صورتى كه براى هر متن ، معناى معين و مقصودى وجود دارد ، آيا راهى براى دستيابى به آن معناى معين و مقصود وجود دارد ؟ يا نه ؟\r\nپاسخ پرسش اول از آنچه در انواع چهارگانهء استعمال بيان كرديم ، روشن شد ؛ زيرا معلوم شد كه هر مرحله از مراحل استعمال خصوصيتى دارد كه خصوصيت مرحلهء چهارم استعمال كاشفيت مراد تفهيمى گوينده از مراد جدى اوست . نفى هر يك از مراحل چهارگانهء استعمال يا نفى خصوصيت مربوط به آن نفى يك اصل بديهى عقلى يا عقلايى است . بنابر اين ، هر توليد كنندهء متنى ( خواه گفتارى ، خواه نوشتارى ) مراد و مقصودى معين و مشخص دارد كه بر اساس قوانين و قواعد مربوط به استعمال لفظ در معناى آن مراد و مقصود معين را در قالب الفاظ بيان مىكند .\r\nاز آنچه در پاسخ پرسش اول گفتيم پاسخ پرسش دوم نيز معلوم شد ؛ زيرا روشن شد كه ضوابط و قوانين حاكم بر هر يك از مراحل چهارگانهء استعمال ، راه دستيابى به معناى معين و مشخصى است كه هر توليد كنندهء متنى از متن خود اراده مىكند .\r\nلكن از آنجا كه اين احتمال وجود دارد كه گويندهء متنى بر خلاف قواعد و ضوابط توليد متن رفتار كند ، قانون حجيت عقلايى دلالت تصديقى كه موارد توافق همهء عقلا در زمانهاى مختلف است ، دلالت تصديقى سوم يا مطابقت مراد تفهيمى با مراد جدى را مبناى ترتيب اثر عقلايى بر كلام توليد كننده متن قرار داده ، و بدين ترتيب كاشفيت مدلول تصورى تفهيم شده به مخاطب از مراد جدى گوينده ( توليد كنندهء متن ) مبناى ترتيب آثار عقلايى بر كلام گوينده قرار گرفته است .\r\nدر اينجا پنج پديدهء معنايى وجود دارد كه ممكن است بهنظر برسد كه با آنچه در قوانين استعمال بيان كرديم در تضادند و چه بسا انديشهء نسبيگرايى در تفسير متن از توهم تضاد ميان اين پديدهها با قانونمندى استعمال لفظ در معنا به توضيحى كه گذشت ريشه گرفته باشد . پنج پديدهء معنايى مذكور از اين قرارند :\r\n\r\n","description":"","footnote":"","page_name":" 293 ","page_number":293},
  {"content":"\r\n\r\n1 ) پديدهء استعمال لفظ در غير معناى موضوعله لفظ . از اين پديده در عبارتى گستردهتر ميتوان چنين تعبير كرد : « برونرفت از قواعد دلالت گفتارى - خواه قواعد دلالت خاص يا قواعد دلالت عام - » ؛\r\n2 ) پديدهء استعمال لفظ در معانى مبهمه يا مجمله ؛\r\n3 ) پديدهء استعمال لفظ در موارد كذب و دروغ ؛\r\n4 ) پديدهء استعمال لفظ در موارد توريه ؛\r\n5 ) پديدهء استعمال لفظ در معناى داراى لايه هاى معنايى ناپيدا ( لوازم خفيه ) .\r\nدر اينجا به بررسى و تبيين هر يك از پديده هاى معنايى فوق الذكر مىپردازيم :\r\n\r\nپديده معنايى اول ( استعمال لفظ در غير معناى موضوع له لفظ )\r\nدر پديدهء معنايى اول ، چند فرض وجود دارد :\r\n* فرض اول : احتمال عدم پايبندى متكلم به قواعد گفتارى . اين احتمال ، هيچ صدمهاى به دلالتهاى پنج‌گانهء كلام نمىزند ؛ بلكه با حجيت دلالت كلام در تنافى است ؛ يعنى : ترتيب اثر بر اين احتمال به معناى نفى حجيت كلام است . توضيح اينكه اين احتمال نافى كاشفيت مراد استعمالى از مراد جدى نيست ( يعنى : مانع تطبيق اين قاعده نيست كه حالت معمولى عقلايى مطابقت معنايى است كه گوينده به شنونده تفهيم كرده با آنچه در واقع مراد جدى گوينده بوده است ) ؛ لكن سخن بر اين است كه عقلا با الغاى اين احتمال به كاشفيت مراد استعمالى از مراد جدى اعتبار بخشيدهاند ، و به اصطلاح اصوليين : كاشفيت مذكور را حجت دانستهاند ؛ زيرا احتمال تخلف عمدى عاقل مختار ملتفت را از قوانين و قواعد عقلايى گفتار ملغى ميدانند . خلاصه آنكه : عدم پايبندى متكلم به قواعد گفتارى رفتارى غير عاقلانه است ، و ترتيب اثر بر احتمال عدم پايبندى متكلم به قواعد گفتارى به معناى ناديده گرفتن الغاى اين احتمال از سوى جامعهء عقلايى است كه هر دو مطلب با زندگى عقلايى منافات دارد .\r\n* فرض دوم : احتمال خطاى متكلم و در نتيجه عدم رعايت قواعد گفتارى به خطا نه به عمد ، اين احتمال نيز همانند احتمال سابق صدمهاى به ساختار دلالتى كلام و به دلالتهاى پنجگانهء سابقالذكر وارد نميكند ؛ بلكه با حجيت دلالتهاى مذكور منافات دارد . عقلا احتمال خطا در رفتارهاى ارادى را نيز مانند احتمال تخلف عمدى از قواعد رفتار\r\n\r\n","description":"","footnote":"","page_name":" 294 ","page_number":294},
  {"content":"\r\n\r\nعقلايى ملغى ميدانند و به همين جهت ، بر احتمال خطا در گفتار ؛ نظير ساير رفتارهاى ارادى ترتيب اثر نميدهند .\r\n* فرض سوم : پايبندى متكلم به قواعد و قوانين گفتارى رايج بين عقلا كه در اين صورت ، برونرفت از يك قاعدهء گفتارى تنها با بهكارگيرى قاعدهء گفتارى ديگر و نصب قرينه و دليل بر اين بهكارگيرى تحقق خواهد يافت ؛ نظير استعمال لفظ در معناى غير موضوعله كه خروج از يك قاعدهء گفتارى است ( قاعدهء تطابق مدلول تصورى اول با مراد جدى ) و پيوستن به قاعدهء گفتارى ديگر است ( قاعدهء تطابق مدلول تصورى دوم با مراد جدى ) كه در اين صورت ، بهكارگيرى قرينه كه شرط پيدايش مدلول تصورى دوم است ، الزامى است .\r\n\r\nپديده معنايى دوم ( استعمال لفظ در معناى مجمل يا مبهم )\r\nدر اينجا نيز چند فرض محتمل وجود دارد :\r\n* فرض اول : استعمال لفظ در معناى مجمل يا مبهم به اجمال يا ابهام مطلق و تام بهگونهاى كه از لفظ هيچگونه مدلول تصورى بهوجود نيايد . اين فرض ، موجب انتفاى فائده در كلام مىشود و با قاعدهء « لزوم وجود غرض در فعل فاعل حكيم » منافات دارد .\r\n* فرض دوم : استعمال لفظ در معناى مجمل يا مبهم نسبى معينى لفظ در معنايى بهكار رود كه براى برخى معلوم و براى برخى نامعلوم باشد ؛ نظير آنكه لفظ در معنايى بهجز معناى متعارف « موضوعله » خود بهكار رود ، با قرينهاى كه تنها براى برخى از مخاطبان معلوم است .\r\nاين روش در تفهيم مقصود روش معقولى است و بدين معناست كه مخاطبان آشنا با قراين دال بر مقصود بر وفق قواعد و ضوابط دلالت به مقصود گوينده پى مىبرند ، و سپس در صورتى كه ديگران مايل به آشنايى با مقصود گوينده باشند ، مقصود گوينده را به آنان منتقل ميكنند . اين فرض ، با همهء قوانين و ضوابط عقلانى دلالت در همهء مراحل آن - به شرحى كه سابقا گذشت - سازگار است ، و دستيابى به مقصود گوينده به ترتيبى كه بيان شد امكان پذير است .\r\n* فرض سوم : استعمال لفظ در معناى مجمل يا مبهم به اجمال و اهمال نسبى بدون نصب قرينه دال بر مقصود يا نصب قرينه بر خلاف معناى مقصود . اين فرض نيز همچون\r\n\r\n","description":"","footnote":"","page_name":" 295 ","page_number":295},
  {"content":"\r\n\r\nفرض اول با روش عقلا در رفتار گفتارى سازگار نيست ؛ مگر آنكه متكلم قصد داشته باشد در آينده و در شرايط مناسب ديگر قرينهء دال بر مقصود خويش را بيان كند ، كه در اين صورت ، دستيابى به مقصود گوينده بر وفق ضوابط و قواعد عقلانى دلالت امكانپذير خواهد بود .\r\n\r\nپديده معنايى سوم ( استعمال لفظ در موارد كذب و دروغ )\r\nدر اينجا تخلفى از قوانين و ضوابط دلالت هيچ يك از مراحل آن صورت نميگيرد ؛ لكن گوينده ، آنچه را حقيقت ندارد بجاى آنچه حقيقت دارد به شنونده منتقل مىكند .\r\nاز آنجا كه عقلا در تعامل با يكديگر احتمال كذب را ملغى ميدانند ؛ لهذا در موارد كذب دلالتهاى تصديقى سهگانهء كلام وجود دارد ، و بر طبق دلالتهاى تصديقى سهگانه كلام مطلبى خبرى به شنونده منتقل مىشود ، و شنونده آن را به عنوان يك حقيقت مقصود دريافت مىكند . بنابر اين ، در مقام تفهيم و تفاهم مشكلى وجود ندارد ، مشكل - در موارد كذب - اينجاست كه گوينده غير حقيقت را حقيقت دانسته و آن را به عنوان حقيقت نشان داده ، و شنونده را گمراه كرده است كه اين خود رفتارى بزهكارانه و در نزد عقلا و شرايع الهى ناپسند و نا پذيرفتنى است .\r\n\r\nپديده معنايى چهارم ( استعمال لفظ در موارد توريه )\r\nدر مورد توريه دلالت استعمالى تفهيمى كلام با مدلول تصديقى جدى كلام متفاوت است و تفاوت اصلى توريه با دروغ همين است كه در موارد دروغ دلالت استعمالى تفهيمى با مدلول تصديقى جدى مطابقت دارد و لهذا گوينده مرتكب يك اشتباه ناروا شده كه غير حقيقت را حقيقت شمرده است در حالى كه در توريه چنين نيست ؛ زيرا اگرچه مراد استعمالى تفهيمى گوينده معنايى جز مراد تصديقى جدى او بوده است لكن گوينده غير حقيقت را حقيقت نشمرده و غير واقع را واقع ادعا نكرده است . تنها خلافى كه از او سر زده عدم رعايت قوانين عقلائى گفتارى است كه اگر در اين عدم رعايت غرضى عقلائى در كار باشد نزد عقلا مقبول و پذيرفتنى است .\r\n\r\nپديده معنايى پنجم ( استعمال لفظ در موارد معناى داراى لايه هاى معنايى ناپيدا )\r\nاين نوع كاربرى لفظ همه دلالتهاى پنجگانه كلام را ( دو دلالت تصورى و سه دلالت تصديقى ) را طبق قواعد و قوانين عقلانى گفتار در پى دارد ، دلالت تصديقى سوم كلام نيز\r\n\r\n","description":"","footnote":"","page_name":" 296 ","page_number":296},
  {"content":"\r\n\r\nدر كاشفيت از مراد جدى گوينده حجت است ، و در پى آن دلالت كلام بر همه لوازم معناى مراد اگرچه مورد توجه و التفات گوينده نباشد حجت خواهد بود ؛ زيرا لازم لاينفك حجيت دلالت تصديقى سوم ، حجيت كلام در لوازم معناى مراد است . و از آنجا كه دلالت تصديقى سوم به معناى كاشفيت ظهور كلام - يا مراد استعمالى كلام - از مراد جدى است ، حجيت دلالت تصديقى سوم به معناى حجيت كلام در كاشفيت از لوازم غير منفكه مراد جدى كلام متكلم است .\r\nبسيارى از موارد كه شنونده مطلبى را از سخن گوينده ميفهمد كه گوينده به آن التفات نداشته يا شنوندهاى از سخن گوينده مطلبى دريافت مىكند كه شنونده ديگر دريافت نميكند مصداق همين پديدهء معنايى پنجم ( يعنى : دلالت سخن بر لايههاى معناى ناپيداى آن ) است كه همان لوازم غير بين معناى كلام است . بنابر اين ، تفاوت شنوندگان در فهم و عدم فهم يك لايه معنايى از كلام گوينده ، يا حتى دريافت شنونده يك لايه معنايى را از كلام گوينده كه خود گوينده نيز التفات به آن نداشته است ، به معناى بىضابطگى جريان فهم معناى لفظ يا نسبيت معنا نيست ؛ بلكه اين نوع دلالت نيز محكوم همان ضوابط دلالتى متعارف يا همان زنجيره دلالتى است كه در گذشته توضيح داده شد .\r\nبنابراين ، اگر مفسرى از آيه قرآن مطلبى را در شرايط تاريخى معين يا پيش داشتههاى ويژهاى بفهمد كه ديگرى نفهميده است ؛ نه به دليل تاريخيگرى فهم يا به دليل امتزاج افق معنايى مفسر با افق معنايى متن است ؛ بلكه به اين دليل است كه مفسرى با توجه به شرايط تاريخى معين يا اطلاعاتى كه در زمينه خاصى بهدست آورده قادر شده است كه به لوازمى غير بين ازمعناى لفظ دست پيدا كند كه ديگران به دليل فقدان آن معلومات يا به دليل عدم توجه به آن لوازم يا به رابطه تلازمى كه بين معناى لفظ و معناى ديگر وجود داشته نتوانستهاند به آن معنا دست يابند .\r\nدر اينجا پرسشى باقى ميماند : در بسيارى از موارد ميان گوينده و شنونده يا متكلم و مخاطب تفاوتهايى وجود دارد كه موجب تفاوت ذهنى ميان آن دو ، در نتيجه تفاوت فهم آن دو از متن مورد تعامل ميان آنها مىشود ، نفاوت در زمان ، تفاوت در فرهنگ و دانش ، تفاوت در محيط اجتماعى و جغرافيايى زندگى ، آيا در اين گونه موارد نيز ميتوان گفت قواعد عقلائى مذكور در تفهيم و تفاهم جارى و سارى است ؟\r\n\r\n","description":"","footnote":"","page_name":" 297 ","page_number":297},
  {"content":"\r\n\r\nدر پاسخ اين پرسش بايد گفت : زنجيرهء مراحل دلالت به نحوى كه در گذشته تبيين شد « دلالت تصورى » و « دلالتهاى سهگانه تصديقى » مبناى تعامل گفتارى در جوامع عقلائى است و تفاوتهاى مذكور مانع شكلگيرى دلالتهاى ياد شده نيست . براى توضيح بيشتر اين مطلب لازم است به ويژگيهاى بنيادين حاكم بر روابط گفتارى و نوشتارى بين انسانها در جوامع عقلائى اشاره كنيم . اين ويژگيها را در سه مجموعه ميتوان خلاصه نمود :\r\n\r\nويژگىهاى حاكم بر روابط گفتارى و نوشتارى در جوامع عقلائى :\r\n\r\n* مجموعه اول : ويژگى حاكم بر كنشهاى همزمان گفتارى :\r\nاين ويژگى را ميتوان دردو اصل خلاصه نمود :\r\n1 ) گويندگان داراى مقاصدى معين مىباشند كه آنها را با ابزار سخن و كلام طبق زنجيرهء دلالتى كه تبيين شدبه مخاطبان ميرسانند ، و از شنوندگان پاسخ مناسبى دريافت ميكنند كه آنان را نسبت به رساندن آن مقاصد و معانى به شنوندگان مطمئن مىكند ؛\r\n2 ) در روابط تفهيم و تفاهم عقلائى ، مخاطبان بر اين اصل متقاعد و مطمئنند كه مقاصد و معانى گويندگان را همانگونه كه گويندگان قصد ميكنند دريافت ميكنند ؛ زيرا پاسخ گويندگان را به واكنش خويش متناسب مييابند ، و آن را نشانه تأييد گويندگان نسبت به صحت دريافت مقاصدشان توسط مخاطبان ميدانند .\r\nاين دو اصل ، نشان دهندهء آن است كه رابطهء تفهيم و تفاهم در جوامع عقلائى طبق زنجيرهء دلالتهاى مذكور و در چهارچوب نظم ناشى از آنها برقرار است .\r\nگواه بر آنچه گفتيم چند پديدهء رفتارى است كه در گويندگان و مخاطبان جوامع عقلائى مشاهده مىشود :\r\n1 ) رفتار گويندگان و مخاطبان در تعامل تفاهمى پايبندى هر دو دسته را به زنجيرهء دلالتى مذكور نشان ميدهد . رفتار گويندگان در تفهيم مقاصد خويش ، و رفتار مخاطبان در واكنش مناسب به گفتار گويندگان پايبندى آنها را به زنجيرهء دلالتى مذكور نشان مىدهد ؛\r\n2 ) برقرارى نظم در تعامل تفاهمى در جوامع عقلائى و در پى آن امكان پيشبينى واكنشهاى رفتارى دريافتكنندگان نشانهء پايبندى عقلا به اصول ياد شده در روابط تفهيم و تفاهم است ؛ زيرا بدون پايبندى به زنجيرهء دلالتى مذكور ، تفهيم و تفاهم ، نظم ، و واكنش قابل پيشبينى در برابر رفتارهاى گفتارى پديد نميآيد ؛\r\n\r\n","description":"","footnote":"","page_name":" 298 ","page_number":298},
  {"content":"\r\n\r\n3 ) تحميل و تحمل مسئوليتهاى ناشى از رفتارهاى گفتارى در جوامع عقلائى بر مبناى همين زنجيرهء دلالتى صورت ميگيرد .\r\n\r\n* مجموعه دوم : ويژگى حاكم بر كنشها و واكنشهاى همزمان در تفاهم نوشتارى :\r\nويژگيهائى نظير آنچه در مجموعهء اول گفتيم بر كنشها و واكنشهاى همزمان در تفاهم نوشتارى جوامع عقلائى ملاحظه مىشود كه ميتوان آنها را در چند بند ذيل ، خلاصه كرد :\r\n1 ) نويسندگان مقاصد خود را بهوسيلهء الفاظ نوشتارى در چهار چوب دلالتهاى زنجيرهاى مذكور به مخاطبان خود ميرسانند ؛\r\n2 ) نويسندگان ، ابزار الفاظ نوشتارى را در چهارچوب دلالتهاى زنجيرهاى مذكور در رسانندگى و تفهيم مقاصد خويش بر مخاطبان كارساز و نتيجهبخش ميدانند ، و واكنش مخاطبان را در برابر كنش نوشتارى خويش در چهارچوب قواعد دلالتى ياد شده ، قابل پيشبينى ميدانند ؛\r\n3 ) خوانندگان آثار نوشتارى ، رسانندگى الفاظ نوشتارى نويسندگان را درقالب دلالتهاى زنجيرهاى مذكور ميپذيرند و بر همين اساس ، از الفاظ نوشتارى نويسندگان به مقاصد آنها پى برده و در همين چهارچوب واكنش مناسب نشان ميدهند .\r\nآنچه بر اين سه ويژگى گواهى ميدهد پديدههاى نوشتارىرفتارى ذيل است :\r\n1 ) حاكمبودن نظم بر كنشها و واكنشهاى نوشتارى در روابط اجتماعى ، و قابل پيشبينى بودن واكنشهاى رفتارى - نوشتارى ؛\r\n2 ) متقاعد بودن آفرينندگان آثار نوشتارى به رساندن پيامها و مقاصد خويش به خوانندگان و درستى دريافت آنها ، درچهارچوب نظم زنجيرهاى دلالتها ؛\r\n3 ) متقاعد بودن دريافتكنندگان پيامهاى نوشتارى به دريافت درست مقاصد مورد نظر آفرينندگان آثارنوشتارى ، در چهار چوب نظم دلالتها ؛\r\n4 ) تحميل و تحمل مسئوليتها و حقوق اجتماعى ناشى از اسناد نوشتارى در چهارچوب نظم زنجيرهاى دلالتهاى مذكور .\r\nپديدههاى نوشتارىرفتارى ياد شده ، نشانهء آن است كه در روابط تفهيم و تفاهم نوشتارى در جوامع عقلائى نظم حاكم است ، و نظم مذكور نظم دلالتهاى زنجيرهاى ( دلالتهاى تصورى و تصديقى ) به شرح و توضيح پيشين است . و اينكه در چارچوب\r\n\r\n","description":"","footnote":"","page_name":" 299 ","page_number":299},
  {"content":"\r\n\r\nنظم ياد شده نويسندگان به رساندن مقاصد نوشتارى خود مطمئن هستند و خوانندگان نيز به دريافت درست مقاصد نويسندگان اعتماد دارند .\r\n\r\n* مجموعه سوم : ويژگيهاى روابط و كنشها و واكنشهاى ناهمزمان گفتارى و نوشتارى :\r\nپديدههاى رفتارى در زمينهء كنشها و واكنشهاى ناهمزمان گفتارى و نوشتارى در جوامع عقلائى نشاندهندهء آن است كه در روابط تفهيم تفاهم يا به عبارتى : كنشها و واكنشهاى گفتارى و نوشتارى در جوامع عقلائى فرقى ميان كنشها و واكنشهاى همزمان و نا همزمان وجود ندارد ، و همان قواعد و ضوابط دلالتى را كه جوامع عقلائى بر كنشها و واكنشهاى همزمان گفتارى و نوشتارى حاكم ميدانند ، بر كنشها و واكنشهاى ناهمزمان گفتارى و نوشتارى نيز حاكم ميدانند ، و مسئوليتها و حقوق ناشى از اين ضوابط دلالتى ( دلالتهاى زنجيرهاى ) را بر رفتارهاى نوشتارى و گفتارى ناهمزمان نيز بار ميكنند .\r\nدر جوامع عقلايى اسناد علمى و حقوقى و نيز ادبى و هنرى مربوط به صدها سال پيش را در چارچوب همين ضوابط و قواعد دلالتى ميخوانند و ميفهمند و آثار مترتب بر معنا بين آن اسناد را در چارچوب همين قواعد باور ميكنند . خصوصيات مربوط به تفهيم و تفاهم ميان نسلهاى پيشين با نسلهاى پسين را ميتوان در دو پديده ذيل خلاصه كرد :\r\n1 ) خالقان آثار علمى و هنرى و ادبى و حقوقى ، نسلهاى پسين را با همان قواعد و ضوابط دلالتى - زنجيرهء دلالتى - كه با معاصرين خود سخن ميگويند مورد خطاب قرار ميدهند و هيچگاه براى رساندن پيامها و مقاصد خويش به نسلهاى آينده از زبان ديگر يا قواعد و اصول ويژه ديگرى بهره نگرفته و نميگيرند ؛\r\n2 ) نسلهاى دور از زمان خالقان آثار علمى و حقوقى و ادبى با بهرهگيرى از همين ضوابط دلالتى متعارف به مقاصد نسلهاى پيشين پى برده و مىبرند ، و به دريافت صحيح مقاصد نسلهاى پيشين از طريق آثار گفتارى و نوشتارى در چارچوب همان ضوابط دلالتى مذكور اطمينان خاطر دارند .\r\nاكنون با آنكه بيش از هزار سال از تاريخ تدوين شاهنامهء فردوسى ميگذرد هيچ فارسزبانى ترديد به خود راه نميدهد كه ميتواند با بهرهگيرى از همين قواعد دلالتى كه سخن معاصران خود را ميفهمد ، اشعار فردوسى را بخواند و بفهمد ، و مسئوليتهاى\r\n\r\n","description":"","footnote":"","page_name":" 300 ","page_number":300},
  {"content":"\r\n\r\nناشى از مقاصد گفتارى فردوسى را به حساب فردوسى بگذارد . همين وضعيت نسبت به آثار علمى و ادبى بزرگانى چون : فارابى ، ابنسينا ، سعدى ، حافظ و غيره وجود دارد ، و همين رويه در ساير جوامع نسبت به آثار ادبى بزرگانشان سارى و جارى است .\r\nبنابر آنچه گفتيم : در روابط تفهيم و تفاهم ناهمزمان گفتارى و نوشتارى ، الفاظ با معانى متعارفى كه دارند و در چارچوب قواعد دلالت هاى زنجيرهاى كه در گذشته بيان شد بر معانى و مقاصد توليد كنندگان آثار علمى و هنرى و ادبى و حقوقى اگرچه متعلق به زمان هاى دور باشند دلالت دارند .\r\n\r\nمبانى و ريشه‌هاى رفتار جوامع عقلائى در فهم مقاصد گفتارى و نوشتارى\r\nاكنون لازم است به ريشهيابى اين رويهء عقلايى در فهم مقاصد گفتارى و نوشتارى ديگران بپردازيم :\r\nدر روابط تفهيم و تفاهم گفتارى و نوشتارى همزمان ، تفاوت گوينده و شنونده در فهم معناى مقصود از يك متن ، معلول يكى از چند عامل ميتواند باشد :\r\n1 ) تغيير زبان بدين معنا كه مدلول وضعى و تصورى لفظ تغيير كرده باشد ، و گوينده با زبانى سخن گفته باشد كه بعدها تغيير يافته و شنونده ، از اين تغيير بى خبر است . احتمال تغيير زبان خواه در تفهيم و تفاهم همزمان ، خواه نا همزمان به معناى اين فرض است كه اهل زبان واحد با زبان خود آشنا نباشند كه در نظر عقلا فرضى نامقبول و نا پذيرفتنى است ؛\r\n2 ) استناد گوينده درتفهيم مقاصد خود به قرائن نامفهوم و ناپيدا براى شنونده ، اين احتمال به دليل آنكه متضمن نقض غرض گوينده است احتمال مردودى است ؛ زيرا نقض غرض از انسان حكيم سر نميزند ، و با عاقل بودن او سازگار نيست ؛\r\n3 ) استناد گوينده در تفهيم مقاصد خود به قرائن پيدا براى شنوندگان معاصر خود ناپيدا براى غير معاصرين .\r\nفرض تفاوت شنوندگان يا خوانندگان در نوع قرائن مورد نياز براى فهم مطالب ، و اكتفاى گوينده يا نويسنده به يك نوع از قرائن كه در دسترس تنها نوعى از مخاطبين است ، با اصل عقلائى الغاى احتمال اعتماد گوينده بر قرينهء ناپيدا در تفهيم مقصود در تنافى است ؛ مگر آنكه دليل خاصى دلالت كند بر اينكه متكلم يا نويسنده غرض خاصى از اخفاى مقاصد خود بر جمعى از شنوندگان داشته است .\r\nاز آنچه گفتيم معلوم شد :\r\n\r\n","description":"","footnote":"","page_name":" 301 ","page_number":301},
  {"content":"\r\n\r\n1 ) فهم متن ، محصول امتزاج افق معنائى مفسر با افق معنايى صاحب متن نيست ؛ بلكه فهم متن مبتنى بر اصول و ضوابطى است كه مورد توافق و پذيرش گويندگان و شنوندگان يا به عبارتى ديگر : توليد كنندگان متن ، و مصرف كنندگان آن مىباشد ، و همين اصول و ضوابط كه در زنجيرهء دلالتهاى تصورى و تصديق شكل گرفتهاند معيار تفهيم و تفاهم بين توليد كنندهء متن با مصرف كنندگان آن مىباشد ؛\r\n2 ) معلومات و انباشتهاى ذهنى شنونده يا مفسر ربطى به نحوهء فهم او از متن ندارد ؛ زيرا دلالت متن مبتنى بر يك مجموعه از ضوابط مورد توافق كليهء عقلاست ، اين ضوابط مورد پذيرش توليد كنندهء متن و مصرف كنندهء آن است . انباشتههاى ذهنى مفسر يا شنونده - تنها در فهم شنونده نسبت به لوازم معناى متن دخالت دارد ؛ لكن از يك سو لوازم معنا ، خارج از دلالتهاى لفظى است كه در دلالت هاى پنجگانه تصورى و تصديقى سابقالذكر منحصر است . و از سوى ديگر رابطهء اين لوازم با معناى لفظ نيز رابطه‌اى قانونمند است كه بر اساس تلازم عقلى يا عادى معناى لفظ با معناى ديگر مبتنى است . بنابر اين ، سوابق ذهنى مصرفكننده متن دخالتى در فهم دلالتهاى تصورى و تصديقى متن توسط شنونده ندارد و آن مقدار دخالتى كه دارد مربوط به لوازم معناست كه قانونمند و ضابطهدار است ؛\r\n3 ) شرايط تاريخى و محيطى بهبطور معمول تاثيرى در معانى الفاظ ندارند . و آنجا كه موجب تغيير معناى لفظ بشوند براى اهل زبان معلوم است ؛ زيرا اهل هر زبانى به زبان خود آشنايند .\r\n\r\n3 . دلالتهاى تصديقى :\r\nاز جمله خصوصيات « استعمال » : منشأيت آن براى دلالت‌هاى تصديقى است . در گذشته گفتيم كه نقش استعمال ، به فعليت رساندن قوّهء دلالتى است كه به‌وسيلهء وضع ، در لفظ به‌وجود مىآيد . در اينجا ، اين نكته را اضافه مىكنيم كه : چنين نيست كه قوّهء دلالت لفظ ، تنها از وضع نشأت بگيرد . اگرچه وضع ، مهم‌ترين عنصر آفرينندهء قوّهء دلالت در لفظ است ؛ لكن ، در كنار وضع عنصرى ديگر وجود دارد كه به لفظ ، قوّهء دلالت ديگرى - افزون بر قوهء دلالت ناشى از وضع - مىبخشد .\r\nوضع ، بهلفظ ، قوّهء دلالت مخصوص گفتار را ميدهد . لكن ، « گفتار » آدمى ، نوعى « رفتار » نيز هست . رفتار انسان نيز « قوّة دلالتى » دارد . مثلًا : « لبخند » ، رفتارى است كه از رضايت درونى فاعل آن حكايت مىكند ؛ همان‌گونه كه « اخم » ، رفتارى است كه حاكى از خشم و نارضايتى فاعل آن است . اين قوّهء دلالتى كه در « اخم » و « لبخند » وجود دارد ؛ به‌وسيلهء ايجاد فعل « اخم » يا « لبخند » به فعليت ميرسد .\r\n\r\n","description":"","footnote":"","page_name":" 302 ","page_number":302},
  {"content":"\r\n\r\n« گفتارها » - علاوه بر قوّهء دلالتى كه از ناحيهء وضع به‌دست ميآورند - قوّهء دلالت ديگرى دارند كه مربوط به « حيثيت رفتارى » گفتارهاست كه به‌وسيلهء استعمال ، هر دو قوّهء دلالتى گفتارها به فعليت ميرسد . مثلًا : اينكه « هر رفتار ارادى ، ناشى از انگيزهء متناسب با آن رفتار است » به رفتارها ، قوّهء دلالتى ميبخشد . لذا هر رفتار ارادى كه از انسان سر مىزند ؛ دلالت بر انگيزهء درونى متناسب با آن دارد . به‌همين دليل ، « اخم » دلالت بر « ناخشنودى » ، و « لبخند » دلالت بر « خشنودى » دارد .\r\nبنابراين اصل ، در « گفتار » ، قوّهء دلالتى افزون بر قوّهء دلالت ناشى از وضع ، به‌وجود مىآيد و آن ، اين است كه هر « گفتار ارادى » ميتواند دلالت بر انگيزههاى درونى متناسب با آن گفتار داشته باشد كه اين قوّهء دلالت ، به سبب ايجاد اين گفتار - يا همان كه از آن به « استعمال » تعبير ميكنيم - به فعليت ميرسد و در نتيجه ، گفتار ارادى متكلّم دلالت بر اين مىكند كه وراى اين كلام انگيزهاى مطابق با اين كلام وجود دارد .\r\nبر مبناى اين اصل ، دلالتهاى تصديقى كلام ( يا كاشفيت كلام از مراد و توابع آن ) ، ناشى از استعمال‌اند ؛ نه از وضع . بنابر اين ، دلالتهاى تصديقى كلام - چه دلالت تصديقى نخستين كه دلالت بر ارادهء معنا باشد ، و چه دلالت تصديقى دوّم كه دلالت گفتار بر ارادهء تفهيم باشد و چه دلالت تصديقى سوّم كه دلالت گفتار بر ارادهء جدى معناى كلام باشد - همگى از استعمال نشأت ميگيرند .\r\nدليل نشأتگيرى دلالتهاى تصديقى از استعمال ، همان است كه در بالا بدان اشاره شد و آن اين است كه دلالتهاى تصديقى از نوع دلالتهاى رفتارى ، ناشى از قوّهء دلالت رفتارى مىباشند كه بر اين اصل مبتنى است - كه هر رفتار ارادى ناشى از انگيزه متناسب با آن رفتار است - .\r\nبنابر اين ، هنگامى كه از متكلّمى گفتارى ارادى سر مىزند ؛ اين گفتار نوعى رفتار است كه بايد از انگيزههاى متناسب با آن ، نشأت بگيرد . براى هر گفتار ارادى - به عنوان يك رفتار - انگيزهء متناسب آن است كه اوّلًا : با ارادهء معنا همراه باشد ، ثانياً : به قصد تفهيم معنا به ديگرى باشد ؛ يعنى : قصد تفهيم آنچه را كه مقتضاى دلالت تصوّرى گفتار است كرده باشد ، ثالثاً : معناى تفهيم شده واقعاً و جدّاً مقصود باشد .\r\nآنچه بر اين مدّعا - يعنى : نشأتگرفتن دلالتهاى تصديقى از استعمال و رفتاريبودن دلالتهاى تصديقى - دلالت مىكند ، اين است كه : دلالتهاى تصديقى در ساير رفتارهاى\r\n\r\n","description":"","footnote":"","page_name":" 303 ","page_number":303},
  {"content":"\r\n\r\nارادى نيز وجود دارد ؛ نظير آنچه در مثال « اخم » و « لبخند » گفتيم . بنابراين ، دلالتهاى تصديقى ، ناشى از وضع نيستند ؛ بلكه ناشى از رابطهء ذاتى عادى رفتارها با انگيزه‌ها مىباشند كه در نتيجهء آن « رفتار گفتارى ارادى » ؛ يعنى : همان ايجاد ارادى لفظ موضوع بر معنا ، يا به تعبيرى ديگر : « استعمال ارادى » دلالت بر انگيزه‌هاى متناسب با آن خواهد داشت .\r\n\r\n","description":"","footnote":"","page_name":" 304 ","page_number":304},
  {"content":"\r\n\r\n\r\nبخش سوم : اركان استعمال\r\nاز آنچه در مباحث گذشته گفتيم معلوم شد كه استعمال ارادى تفهيمى جدّى - كه مىتوان از آن به استعمال كامل تعبير نمود « 1 » - چهار ركن اصلى دارد :\r\n1 ) ايجاد كلام به وسيلهء متكلّم ؛\r\n2 ) قصد معنا به وسيلهء متكلّم ؛\r\n3 ) قصد تفهيم و خطاب - كه متوقّف بر وجود مخاطب است - ؛\r\n4 ) ارادهء تفهيم جدّى .\r\nركن اوّل به سبب رابطهء وضعى بين لفظ و معنا ، منشأ دلالت تصورى مىشود كه كاشف از وجود رابطهء وضعى و دليل بر آن است .\r\nقاعدهء عقلى « قبح لَغويت در فعل حكيم » با تطبيق بر جنبهء فردى گفتار ارادى كاشف از وجود ركن دوّم و دليل بر آن است و با تطبيق بر خطاب ، يا جنبهء اجتماعى گفتار ارادى كاشف از ارادهء خطاب و تفهيم معنا و در نتيجه ، كاشف از وجود ركن سوّم است ، و قاعدهء عقلايى « تطابق اثبات و ثبوت » كاشف از قصد جدّى معنا و نهايتاً كاشف از وجود ركن چهارم است . بنابر اين :\r\n* مبناى دلالت تصوّرى وضع است ، و تبادر كاشف از آن است ؛\r\n* مبناى دلالت تصديقى اول و دوم حكم عقلى است ( حكم عقل به قبح لغو در فعل حكيم ) ؛\r\n* و مبناى دلالت تصديقى سوّم قاعدهء عقلايى « تطابق اثبات و ثبوت است » .\r\n\r\n\r\n","description":"","footnote":"\r\n( 1 ) . به دليل آنكه كامل‌ترين مقاصد استعمالى به وسيل آن تأمين مىگردد . .\r\n","page_name":" 305 ","page_number":305},
  {"content":"\r\n\r\nاكنون پس از تبيين استعمال ( ركن دوم دلالت لفظى وضعى ) و احكام و اركان آن ، نوبت آن است كه قواعد عامهء دلالت لفظى ناشى از استعمال را مورد بحث قرار دهيم :\r\n\r\n","description":"","footnote":"","page_name":" 306 ","page_number":306},
  {"content":"\r\n\r\n\r\nقواعد عامّه دلالت لفظى استعمالى\r\nمقصود از « قواعد عامهء دلالت لفظى استعمالى » آن دسته از قواعد دلالت لفظى است كه به لفظ خاصى وابسته نيست و نتيجهء استعمال و مربوط به آن است ، و از صرف وضع براى معنا نشأت نگرفته است .\r\nقواعد دلالت استعمالى برگرفته از دو منبع اصلى است :\r\n1 ) عقل ؛\r\n2 ) عرف .\r\n\r\n1 . عقل\r\nمقصود از « عقل » در اينجا « عقل عملى » است كه حكم به حسن و قبح مىكند ؛ زيرا دلالت هاى عقلى مبتنى بر عقل نظرى از مقولهء دلالت هاى وضعى لفظى خارج اند و از دلالت هاى معنا بر معنايند - كه خارج از بحث ماست - و مقصود از « دلالت استعمالى ناشى از عقل » دلالتى است كه به سبب استعمال ، در لفظ به وجود مىآيد ؛ لكن منشأ آن ، عقل است . يعنى : به سبب حكم عقل است كه استعمال لفظ منشأ چنين دلالتى مىشود .\r\nاز اينجا روشن مىشود كه اين نوع دلالت از جمله دلالت‌هاى لفظى است نه از دلالت‌هاى عقلى « 1 » . در مبحث « دلالت عقلى » در بارهء دلالت‌هايى بحث مىشود كه پس از كمال دلالت لفظ بر معناى خود و بر اساس تلازمى كه بين معناى لفظ و معناى ديگر وجود دارد شكل مىگيرند ، و در حقيقت ، دلالت مرحلهء دوم يا دلالت ثانوى هستند ، در\r\n\r\n\r\n","description":"","footnote":"\r\n( 1 ) . كه در آينده در فصل ويژ « دليل عقل » و « قواعد دلالت عقلى » دربار آن ، بحث خواهيم نمود . .\r\n","page_name":" 307 ","page_number":307},
  {"content":"\r\n\r\nحالى كه آنچه در اينجا مورد بحث است ، تعيين مدلول نخستين لفظ است . يعنى : معنايى كه خود لفظ به‌طور مستقيم بر آن دلالت مىكند . سؤالى كه در اينجا به آن پاسخ داده مىشود اين است كه : آيا در دلالت لفظ به‌طور مستقيم كه بر مبناى وضع و استعمال شكل مىگيرد ، « عقل » مدخليتى دارد يا ندارد ؟\r\nدر پاسخ گفته مىشود : دلالت لفظ بر معناى موضوع‌له خود دو مرحله دارد :\r\n1 ) مرحله وضع : در اين مرحله از « دلالت » - كه از آن به « قوهء دلالت » تعبير كرديم - « عقل » مدخليتى ندارد ؛\r\n2 ) مرحله استعمال : در اين مرحله از « دلالت » - كه دلالت ناشى از استعمال است - « عقل » مىتواند مدخليت داشته باشد ، كه مدخليت آن در اين مرحله ، در چارچوب قانون عقل عملى « نفى لغويت از فعل حكيم » قرار دارد . بر اساس قاعده عقلى « نفى لغويت يا امتناع لغويت در فعل حكيم » استعمال ارادى لفظ در معنا ، كاشف از قصد معنا و قصد تفهيم آن ( دلالت‌هاى تصديقى اول و دوم ) توسّط متكلّم است كه با ضميمه‌كردن قاعدهء عقلايى « تطابق اثبات و ثبوت » دلالت تصديقى سوّم به اثبات مىرسد .\r\nآنچه گفتيم مربوط به توضيح مقصود از « عقل » به عنوان منبع دلالت لفظى استعمالى بود .\r\n\r\n2 . عرف\r\n« عُرف » را در لغت چنين تعريف كرده‌اند :\r\n« العُرف ضدّ النكر ، يقال : أولاه عرفًا ؛ أي : معروفًا » ، « قال الزجاج - في قوله تعالي : وَصَاحِبْهُمَا فِي الدُّنْيَا مَعْرُوفًا - المعروف هنا ما يستحسن من الأفعال . . » ، وجاء في تفسير قوله تعالى : وَالْمُرْسَلَاتِ عُرْفًا : « هي الملائكة أرسلت متتابعة ، يقال : هو مستعار من عرف الفرس ؛ أي : يتتابعون كعرف الفرس . . وعرف الرمل والجبل وكل عالٍ : ظهره وأعاليه ، والجمع أعراف وعرفة ، وقوله تعالى : وَعَلَى الأَعْرَافِ رِجَالٌ : الأعراف في اللغة : جمع عرف ، وهو كلّ عالٍ مرتفع « 1 » .\r\nاز مجموع آنچه در لغت دربارهء معناى « عرف » آمده استفاده مىشود كه عرف به معناى حالت يا پديده‌اى است كه در نتيجهء تكرار آن در جامعه ظهور و آشكارى بين دارد و شناخته شده است . و از آنجا كه معمولا آنچه در جوامع عقلائى رواج و ظهور پيدا مىكند\r\n\r\n\r\n","description":"","footnote":"\r\n( 1 ) . لسان العرب : ماد : عرف . .\r\n","page_name":" 308 ","page_number":308},
  {"content":"\r\n\r\nرفتارها يا پديده‌هايى است كه در نظر آن جوامع مثبت و خوب است ، لهذا ، معمولا به پديده‌ها و رفتارهاى خوب و مستحسن عرف مىگويند و به‌همين دليل ، در لغت هر پديدهء رفتارى يا گفتارى آشكار و شناخته شده را « عرف » مىگويند .\r\nدر اصطلاح اصوليان عرف را :\r\n« ما يتعارفه الناس ويسيرون عليه غالباً من قول أو فعل » « 1 »\r\nتعريف كرده‌اند و آن را با « عادت » مترادف دانسته‌اند « 2 » . به‌نظر مىرسد براى تكميل اين تعريف عقيده و باور را نيز بايد اضافه كرد . بنابر اين ، در تعريف عرف بايد گفت : « عرف ، پندار يا گفتار يا رفتارى است كه جامعه آن را پذيرفته و بدان خو گرفته است » .\r\nعرف در عمل استنباط مىتواند سه نوع نقش داشته باشد :\r\n1 ) نقش عرف در تعيين مفهوم الفاظى كه در ادلهء شرعى به‌كار رفته‌اند - خواه اين الفاظ در دلالت بر موضوع به‌كار رفته باشند يا در دلالت بر حكم - . از اين نقش عرف مىتوان چنين تعبير كرد : « نقش عرف در تكوين دلالت دليل لفظى » ؛\r\n2 ) نقش عرف در تشخيص موضوع خارجى حكم شرعى ، نظير مرجعيت عرف در تشخيص « ماء مطلق » در مقابل « ماء مضاف » در آنجا كه آبى در نتيجه اختلاط با گل يا با آب ميوه‌اى يا چيزى ديگر رنگش تا حدودى تغييركرده است ؛\r\n3 ) نقش عرف در استنباط حكم شرعى به عنوان دليل بر حكم شرعى .\r\nاصوليان اماميه به اتفاق نوع سوم نقش عرف را در احكام شرعيه نمىپذيرند و محل بحث دربارهء آن در مباحث حجج است كه در آينده خواهد آمد .\r\nنوع دوم از نقش عرف اجمالا پذيرفته شده است و جايگاه بحث دربارهء آن در روش تطبيقى اجتهاد است و از مبادى تصديقيهء اجتهاد به شمار مىآيد .\r\nآنچه در اينجا - يعنى در مباحث دلالت علم اصول - جاى بحث دارد نوع نخستين نقش عرف است يعنى نقشى كه عرف در تعيين دلالت الفاظ مىتواند داشته باشد .\r\nبا توجه به آنچه در گذشته گفتيم دلالت تصورى ، نخستين حلقهء زنجيرهء دلالت‌هاى لفظى است كه از دو ريشه نشات مىگيرند : وضع و استعمال . و از آنجا كه استعمال همان رفتار اجتماعى است كه با تكرار و تتابع تبديل به عرف مىشود . عرف را به عنوان مظهر يا نمود استعمال مىتوان يكى از دو منشأ دلالت تصورى لفظ دانست . دلالت‌هاى تصديقى\r\n\r\n\r\n","description":"","footnote":"\r\n( 1 ) . مصادر التشريع الإسلامى فى ما لا نص فيه : 145 .\r\n( 2 ) . همان . .\r\n","page_name":" 309 ","page_number":309},
  {"content":"\r\n\r\nلفظ منحصرا از استعمال ريشه مىگيرند و از آنجا كه استعمال همان عرف گفتارى است بنابر اين ، منشأ دلالت‌هاى تصديقى ، عرف گفتارى است به توضيحى است كه در آينده خواهد آمد .\r\nعرفى كه منشأ دلالت تصورى يا تصديقى است كه مىتوان از آن به عرف دلالتى تعبير كرد مورد بحث ما در اينجاست .\r\nعُرف دلالتى مورد بحث ، در اينجا بر سه نوع كلّى است :\r\n1 ) عرف عقلا : در اين نوع از عرف ، همهء عقلا شريك و سهيم‌اند ، و اختصاص به اهل لغت خاص يا طايفه‌اى معين ندارد ؛\r\n2 ) عُرف اهل لغت ( عرف عام يا عرف لغوى عام ) : اين نوع عرف ، مخصوص اهل لغت است . بنابر اين ، عرفى كه ميان اهل لغتى معين شكل مىگيرد ، الزاماً شامل اهل لغتى ديگر نمىشود . و با توجّه به اينكه زبان متن دينى اسلامى ، « زبان عربى » است ، در اين مباحث ، قواعد عرفى شايع ميان اهل لغت عرب مورد نظر است ؛\r\n3 ) عُرف خاص ( عرف لغوى خاص ) : در ميان اهل لغت ، احياناً عرفى مخصوص به يك دسته از اهل لغت شكل مىگيرد كه به دليل آنكه در ميان اهل لغت عموميت ندارد و تنها به دسته‌اى از اهل لغت اختصاص دارد ، از آن به « عرف خاص » تعبير مىشود . مفهوم خاصّى كه از لفظ ، نزد مردم منطقه‌اى خاص نظير « اهل حجاز » يا نزد طايفه‌اى خاص ، نظير « فقها » يا « رياضىدانان » ، شكل مىگيرد ، نمونه‌اى از عرف خاصّ است .\r\nاز آنچه گفتيم معلوم شد :\r\n* دلالت استعمالى يا منشأ عقلى دارد يا منشأ عرفى ؛\r\n* و منشأ عرفى دلالت استعمالى نيز يا عرف عقلاست ، يا عرف لغوى عام ، يا عرف لغوى خاص ؛\r\nاكنون اضافه مىكنيم :\r\n« دلالت استعمالى » يا : « دلالتى كه از استعمال نشأت مىگيرد » بر دو گونه است :\r\n1 ) دلالت استعمالى بر مدلول تصوّرى ( دلالت استعمالى تصوّرى ) ؛\r\n2 ) دلالت استعمالى بر مدلول تصديقى ( دلالت استعمالى تصديقى ) .\r\nتوضيح اينكه : پس از آنكه لفظى براى معنايى وضع شد ، در مرحلهء استعمال :\r\n* گاه چنين است كه استعمال هيچ نقش جديدى در معناى لفظ ندارد ؛ جز به فعليت رساندن قوهء دلالت لفظ كه به سبب وضع پديد مىآيد ؛\r\n\r\n","description":"","footnote":"","page_name":" 310 ","page_number":310},
  {"content":"\r\n\r\n* و گاه افزون بر آن ، در مرحلهء استعمال تغييرى در معناى لفظ پديد مىآيد .\r\nزيرا همان‌گونه كه در جاى خود گفتيم : استعمال نيز مىتواند نقش وضع را در ايجاد رابطه ميان لفظ و معنا ايفا كند . تأثيرى كه استعمال در معناى لفظ پديد مىآورد ، گاه تأثيرى در مدلول تصورى لفظ است - كه همان تاثيرى است كه از ناحيهء استعمال در معناى موضوع له به وجود مىآيد - و گاه تأثير استعمال مربوط به مدلول وضعى و تصوّرى لفظ نيست ؛ بلكه مدلول تصوّرى و وضعى لفظ به حال خود باقى مىماند ؛ لكن مدلول تصديقى لفظ از استعمال اثر مىپذيرد ، چنان كه در آينده ضمن بيان مصاديق آن توضيح لازم داده خواهد شد .\r\nبنابر اين ، اثرگذارى استعمال ، در معناى لفظ به دو گونه است :\r\n1 ) اثرگذارى در مدلول تصوّرى لفظ : كه مىتوان از آن به « دلالت استعمالى تصوّرى » تعبير كرد ؛\r\n2 ) اثرگذارى در مدلول تصديقى لفظ : كه مىتوان از آن به « دلالت استعمالى تصديقى » تعبير نمود ؛\r\nو با توجّه به آنچه گفتيم - كه تأثير استعمال در مدلول لفظ گاه با منشأيت عقل و گاه با منشأيت عرف است - خواه ناخواه ، دلالت‌هاى استعمالى فوق الذكر گاه با منشأيت عقل‌اند و گاه با منشأيت عرف . لكن لازم است در اينجا به اين نكته اشاره كنيم كه اثرگذارى استعمال در مدلول تصوّرى منحصر به منشأ عرفى است ، و وجود منشأ عقلى براى دلالت استعمالى تصوّرى معقول نيست ؛ زيرا مدلول تصوّرى لفظ به وسيلهء وضع شكل مىگيرد ، و استعمال نيز مىتواند در رابطهء وضعى بين لفظ و معنا اثر گذارد و بدين ترتيب ، در مدلول تصوّرى لفظ اثرگذار باشد . و لكن جايى براى دخالت عقل در اين ميان متصوّر نيست . بنابر اين ، مجموع اقسام و انواع اثرگذارى استعمال در مدلول لفظ ، يا به تعبيرى ديگر انواع دلالت استعمالى هفت گونه خواهند بود :\r\n1 ) دلالت استعمالى تصوّرى با منشأيت عرف عقلا ؛\r\n2 ) دلالت استعمالى تصوّرى با منشأيت عرف لغوى عام ؛\r\n3 ) دلالت استعمالى تصوّرى با منشأيت عرف خاص ؛\r\n4 ) دلالت استعمالى تصديقى با منشأيت عقل ؛\r\n5 ) دلالت استعمالى تصديقى با منشأيت عرف عقلا ؛\r\n\r\n","description":"","footnote":"","page_name":" 311 ","page_number":311},
  {"content":"\r\n\r\n6 ) دلالت استعمالى تصديقى با منشأيت عرف لغوى عام ؛\r\n7 ) دلالت استعمالى تصديقى با منشأيت عرف لغوى خاص .\r\nدرمباحث آينده - به حول و قوهء الهى - به بحث دربارهء هريك از اين انواع هفتگانهء دلالت استعمالى و قواعد مربوط به آنها خواهيم پرداخت :\r\n\r\n","description":"","footnote":"","page_name":" 312 ","page_number":312},
  {"content":"\r\n\r\n\r\nانواع دلالت استعمالى :\r\n\r\nنوع اوّل : دلالت استعمالى تصوّرى با منشأيت عرف عقلا :\r\nعرف عقلا - از طريق ارتكازات عقلايى يا قراين عقلايى عام - مىتواند در معناى الفاظ اثرگذار باشد . مثلًا : « طلب سافل از عالى » ظهور در « التماسىبودن طلب » دارد ؛ به خلاف « طلب عالى از سافل » كه ظهور در « وجوب » و « لزوم » دارد .\r\nاين تفاوت ، در دلالت ناشى از نكته‌اى است عقلايى كه مقام و موقعيت « سافل » ، « طلب التماسى » است از « عالى » ؛ به خلاف مقام و موقعيت « عالى » كه اقتضا دارد طلب او از « سافل » ، « طلب امرى » و « وجوبى » باشد ، و نيز دلالت امر در موارد « توقع حظر » بر اباحه و رفع حظر ، كه ناشى از نكته‌اى است عقلايى كه در موارد توقع حظر جاى انشاى وجوب نيست ؛ بلكه مناسب انشاى رفع حظر است . لذا در اين موارد ، انشاى وجوب به وسيلهء صيغهء امر به قرينهء خاص نياز دارد .\r\n\r\n","description":"","footnote":"","page_name":" 313 ","page_number":313},
  {"content":"\r\n . \r\n","description":"","footnote":"","page_name":" 314 ","page_number":314},
  {"content":"\r\n\r\n\r\nنوع دوم : دلالت استعمالى تصوّرى با منشأيت عرف لغوى عام :\r\nتأثيرگذارى عرف عامّ اهل لغت در مدلول تصوّرى لفظ به يكى از سه طريق انجام مىگيرد :\r\n* طريق اوّل : انصراف : در آنجا كه لفظى در معنايى غير از موضوع له به‌گونه‌اى به كار رود كه ميان لفظ و معنا در ذهن اهل زبان انسى حاصل گردد كه از لفظ بدون نياز به قرينه به معنا منتقل شوند ، در اين صورت ، بين لفظ و معنا رابطه‌اى غير وضعى حاصل مىشود كه از آن به « انصراف » يا « انصراف عرفى » تعبير مىشود ، و منشأ آن انس ذهني لدى العُرف اللغويّ العامّ است . اين انس ذهنى ، ممكن است به سبب عامل كمى تحقق يابد كه همان « كثرت استعمال » است ، و ممكن است به سبب عامل كيفى تحقق يابد يعنى « اقتران لفظ با معنا در شرايطى خاص و استثنايى » شكل بگيرد كه موجب انس ذهنى ميان لفظ و معنا بشود ؛ نظير دلالت لفظ أَهْل الْكِتَاب « 1 » در قرآن كريم بر « خصوص اتباع اديان آسمانى يهوديت و مسيحيت » ، و يا دلالت لفظ الأُمِّيِّينَ « 2 » يا « امّى » بر « خصوص اعراب جاهلى جزيرهء العرب » « 3 » .\r\nانصراف چند نوع است :\r\n1 ) انصراف لفظ موضوع براى معناى كلى در مصداق معين ؛ نظير انصراف كلماتى همچون : « رسول » نزد مسلمين در وجود مقدّس رسول خاتم ، محمّد مصطفى ( ص ) و « امير المؤمنين » در وجود مقدّس على بن ابىطالب ( ع ) و « صديقهء كبرى » در وجود مقدّس فاطمهء زهرا ( س ) و امثال آنها ؛\r\n2 ) انصراف لفظ موضوع براى معناى عام در حصه‌اى خاص از آن عام : نظير مثال‌هاى اهل الكتاب و . . . كه در بالا ذكر شد ، يا انصراف لفظ عالم يا « فقيه » يا « آيهء الله » در خصوص مجتهد واجد ملكهء استنباط احكام شرعى در عرف پيروان مذهب اهل بيت ( ع ) ؛\r\n\r\n\r\n","description":"","footnote":"\r\n( 1 ) . سوره‌هاى بقره : 105 ، 109 ، آل عمران : 63 ، 64 ، 68 ، 69 و . . .\r\n( 2 ) . سوره‌هاى آل عمران : 20 ، 65 ، و جمعه : 2 .\r\n( 3 ) . دربار انصراف ، در آينده به مناسبت « اطلاق و تقييد » توضيح بيشترى خواهيم داد . .\r\n","page_name":" 315 ","page_number":315},
  {"content":"\r\n\r\n3 ) انصراف لفظ موضوع بر يك معنا در معناى ديگر مجازى . اين نوع انصراف غالبا در الفاظى كه معناى مجازى آنها به تدريج تبديل به معناى حقيقى مىشود ، پيش از آنكه در عرف اهل لغت به عنوان معناى حقيقى آن الفاظ شناخته شوند - يعنى عرف اهل لغت وضع آن الفاظ را در معانى جديد اعتبار كند - اتفاق مىافتد . در زبان عربى انصراف الفاظى چون « عبقرى » در شخصى كه كار بزرگ و بسيار دقيق را انجام دهد ، « وزر » در معناى گناه ، « سهم » در معناى نصيب و الفاظ بسيار ديگر از اين قبيل است ؛ زيرا عبقرى از نسبت به وادى عبقر گرفته شده است . در مصباح آمده است : « عبقر وزان جعفر ؛ يقال : موضع بالبادية تنسب إليه طائفة من الجنّ ، ثمّ نُسب إليه كلّ عمل جليل دقيق الصنعة » و به تدريج در حال حاضر به فرد نابغه « عبقري » گفته مىشود . « وزر » نيز در اصل به معناى بار سنگين است ، سپس در معناى گناه به كار رفته است . « سهم » نيز به معناى پيكان است كه در قرعه كشى به كار مىرفته و در مواردى كه نصيب و قسمت كسى را مىخواسته‌اند با قرعه معين كنند هرگاه پيكانى كه به نام شخص معينى بوده روى آب مىايستاده است سهم و نصيب از آن او مىشده است و بدين مناسبت « سهم » ابتدا مجازا در معناى نصيب به كار رفته سپس به تدريج در معناى نصيب انصراف پيدا كرده است .\r\nدر اين‌گونه استعمالات ابتداءً لفظى نظير عبقرى ، وزر ، سهم ، با قرينه در معناى مجازى به كار مىرود سپس ذهن در نتيجهء كثرت استعمال به تدريج به حكايت معناى حقيقى از معناى مجازى عادت مىكند ، به گونه‌اى كه لفظ موضوع براى معناى حقيقى بدون نياز به قرينه ذهن را از معناى حقيقى به معناى مجازى عبور مىدهد ، اين مرحله همان مرحلهء انصراف است كه هنوز وضع لفظ براى معناى مجازى در نظر عرف اعتبار نشده ؛ لكن مع‌الوصف ، ذهن بدون نياز به قرينه ، از لفظ به معناى دوم منتقل مىشود و ظاهراً صاحب‌كفايه از استعمالى كه نه حقيقت است و نه مجاز همين مطلب را اراده كرده است « 1 » .\r\nدر مرحلهء بعد پس از اينكه عرف اهل لغت با حكايت لفظ از معناى دوم بدون نياز به قرينه انس گرفت لفظ را موضوع براى معناى دوم مىبيند و معناى دوم را موضوع له لفظ مىانگارد كه همان اعتبار وضع است ، در اينجاست كه وضع تعيينى لفظ براى معناى دوم تحقق مىپذيرد .\r\nبنابر آنچه گفتيم اين اشكال : كه بنابر اين در اين نوع از انصراف كه سابق بر اعتبار عرفى وضع لفظ است براى معناى دوم ، دلالت لفظ بر معناى دوم نه به وضع مستند است\r\n\r\n\r\n","description":"","footnote":"\r\n( 1 ) . كفاى الأصول 32 : 1 . .\r\n","page_name":" 316 ","page_number":316},
  {"content":"\r\n\r\nنه به قرينه ، و اين مطلب با آنچه در گذشته گفتيم كه قوهء دلالت لفظ بر معنا بايد از وضع نشأت بگيرد منافات دارد ، وارد نيست ؛ زيرا :\r\nاين دلالت انصرافى ، ناشى از وضع است و آن وضع لفظ است براى معناى أوّل و كه در نتيجهء حكايت معناى اول از معناى دوم قابليت لفظ براى حكايت از معناى دوم به وجود مىآيد و در اثر استعمال اين حكايت به فعليت در مىآيد .\r\nدر انصراف‌هاى نوع اول و دوم نيز از آنجا كه براى معناى كلى وضع شده و معناى منصرف‌اليه مصداق يا حصهء معناى موضوع‌له است قوهء دلالت لفظ بر مصاديق يا حصص معنا به‌وسيلهء وضع لفظ براى معناى عام حاصل است . اين قوه در مقام استعمال لفظ به‌وسيلهء تطبيق معناى عام بر مصداق يا حصه به فعليت درآمده و موجب دلالت لفظ بر مصداق يا حصه مىگردد . تطبيق معناى كلى بر مصداق يا حصه نياز به قرينه دارد كه قرينه گاهى اشاره و گاه علائم و امارات ديگر است . در نتيجهء كثرت استعمال لفظ موضوع براى عام به‌وسيلهء قرينه در مصداق يا حصه ، ذهن عادت مىكند كه معناى عام را حاكى از مصداق يا حصه ببيند ، و در نتيجه دلالت لفظ را از معناى عام به مصداق يا حصه عبور دهد ، كه در اين مرحله - پس از عادت ذهن به حاكى ديدن عام از مصداق يا حصه نياز به قرينه منتفى مىگردد و لفظ عام منصرف به مصداق يا حصه مىشود . اين انصراف اگر در دراز مدت ادامه يابد منتهى به اعتبار وضع لفظ عام براى خصوص مصداق معين يا حصهء معين مىشود .\r\n* طريق دوم : قرينه عامّ عرفى است : كه موجب دلالت خاصّى در لفظ مىشود ؛ نظير دلالت صيغهء فعل ماضى در « بعتُ » و « قبلتُ » بر انشاى « ايجاب بيع » يا « قبول آن » كه به اقتضاى قرينهء عامّ عرف اهل لغت است . و نيز : دلالت صيغهء فعل ماضى در « غَفَرَ اللهُ لَكَ » يا « رَزَقَكَ اللهُ » يا « رَحِمَكَ اللهُ » و امثال آنها ، بر « دعا » در اين‌گونه موارد در مقام انشا بودن يا در مقام دعا بودن قرينه‌اى است عرفى عام كه مدلول تصوّرى هيئت را از دلالت بر اخبار به انشا تبديل كرده و معناى انشاى عقد يا دعا را در معناى مستعمل فيه لفظ گنجانيده است .\r\n* طريق سوم : وضع تعينى : در جاى خود گفتيم كه كثرت استعمال مىتواند خود موجب وضع شود . به وضعى كه با كثرت استعمال حاصل مىشود ، « وضع تعينى » گفته مىشود كه در گذشته آن را توضيح داديم .\r\n\r\n","description":"","footnote":"","page_name":" 317 ","page_number":317},
  {"content":"\r\n\r\nدر مبحث وضع - آنجا كه وضع تعيينى را از وضع تعينى جدا كرديم و خصوصيات هر يك را بيان كرديم - گفتيم يكى از مهم‌ترين فوارق اين دو وضع ، نسبت به يكديگر ، اين است كه در وضع تعيينى سير مراحل وضع ، از اعتبار حكايت لفظ از معنا شروع مىشود و به وسيلهء استعمال به حكايت حقيقى تبديل مىشود و با كثرت استعمال ، اين حكايت حقيقى به مهارت تبديل مىشود ؛ لكن در وضع تعينى سير مراحل وضع عكس آن است . يعنى : ابتدا در لفظ در نتيجهء كثرت استعمال لفظ در معنا و به سبب انس ذهنى ، حكايت حقيقى و مهارتى پيدا مىشود - همان كه از آن به انصراف تعبير كرديم - ، سپس عرف اهل لغت آن لفظ معين را براى آن معناى معين اعتبار نموده و در مقام اعتبار ، لفظ حاكى از معنا شمرده مىشود .\r\nدر اين نوع وضع ( يعنى : وضع تعينى ) ، عرف اهل لغت منشأ پيدايش وضع جديد و معناى جديد براى لفظ شده است . و چون اين وضع از استعمال كثير عرفى نشأت گرفته ، از آن ، به « وضع تعينى عرفى » تعبير مىكنيم .\r\nاز بيانى كه گفتيم ، تفاوت ميان « انصراف » و « وضع تعينى » ناشى از كثرت استعمال روشن است ؛ زيرا آنجا كه انس ذهنى بين لفظ ومعنا منجر به اعتبار وضع نزد اهل لغت نشود ، « انصراف » را نتيجه مىدهد ؛ لكن آنجا كه انس ذهنى منجر به وضع شود - يعنى : اهل لغت ، لفظ را در مقام اعتبار حاكى از معنا بدانند - « وضع تعينى » تحقق يافته و لفظ براى معنا وضع شده است .\r\n\r\n","description":"","footnote":"","page_name":" 318 ","page_number":318},
  {"content":"\r\n\r\n\r\nنوع سوم : دلالت استعمالى تصوّرى با منشأيت عرف خاص :\r\nعُرف خاص :\r\n* مىتواند عرف اهل فنّ خاص باشد : نظير : مهندسان يا فقها يا كشاورزان يا پيشه‌وران يا رانندگان و امثال آن ؛\r\n* و مىتواند عرف طبقه‌اى خاص يا نژادى خاص يا اهل منطقه جغرافيايى معينى باشد ، يا هر حيث و جنبه‌اى كه به جمعى خصوصيتى معين مىبخشد ؛\r\n* و نيز مىتواند عرف شخص خاص يا مؤسسه‌اى خاص و امثال آن باشد .\r\nتأثير عرف خاص در مدلول تصورى لفظ نيز مىتواند از همان راه‌هايى صورت گيرد كه در تأثيرگذارى عرف عام گفتيم . يعنى : انصراف در دائرهء عرف خاص ، يا قرينهء عام در دائرهء عرف خاص ، يا كثرت استعمال منجر به وضع تعينى در دائرهء عرف خاص و افزون بر آن مىتواند از طريق وضع استعمالى تعيينى صورت گيرد .\r\nوضع تعينى به وسيلهء عرف خاص مىتواند :\r\n* با ترك و هجران معناى سابق آن يعنى معناى عرفى لغوى عام باشد ؛\r\n* و مىتواند همراه با بقاى معناى سابق آن باشد ، كه نوعى « اشتراك لفظى » شكل مىگيرد .\r\nبحث در مورد نقش عرف خاص در مدلول تصورى الفاظ گاه به نحو كبروى است و گاه به نحوه صغروى .\r\nبحث كبروى آن همين است كه در اينجا انجام داديم كه حاصل آن - پس از مسلّميت اصل امكان تأثيرگذارى عرف خاص در مدلول تصورى و از جمله اعتبار وضع لفظ در عرف خاص براى معناى جديد - توضيحى است كه دربارهء اقسام و انواع آن بيان گرديد .\r\nنتيجهء بحث كبروى در بارهء نقش عرف خاص در مدلول تصورى الفاظ ، ثبوت امكان تأثيرگذارى عرف شارع است در معناى الفاظ به هر يك از سه طريق ياد شده كه يكى از آنها وضع استعمالى است كه نتيجهء آن « حقيقت شرعيه » به عنوان نوعى عرف خاص است . و همان‌گونه كه در طى بحث ، معلوم شد ، اصل امكان حقيقت شرعيه - كه به\r\n\r\n","description":"","footnote":"","page_name":" 319 ","page_number":319},
  {"content":"\r\n\r\nمعناى تأثير عرف خاص شارع در وضع الفاظ براى معانى است - جاى بحث و ترديد نيست . آنچه جاى بحث است صغراى كبراى مذكور است . يعنى : پس از اينكه امكان حقيقت شرعيه - به توضيحى كه داديم - ثابت شد ، جاى اين بحث است كه : آيا اين كبراى كلى ( حقيقت عرفيه شرعيه ) در مورد الفاظ شرعى - نظير صلاهء ، صوم ، حج ، زكات ، و امثال آنها - تحقق خارجى يافته و اين واژه‌ها و همانند آنها مصداق حقيقت عرفى شرعى مىباشند يا خير ؟\r\nدر مرحلهء بعد از بحث در بارهء ثبوت صغراى حقيقت شرعيه يا عدم ثبوت آن ، نوبت به بحث ديگرى مىرسد كه آن نيز از صغريات مبحث حقيقت عرفى يا دلالات عرفيه است و آن مبحث « صحيح و اعم » است ، كه در اين باره بحث مىكند كه : آيا موضوع له در الفاظ شرعى نظير صلاهء ، صوم ، زكات ، و امثال آنها ، ماهيت صحيح معناست به نحوى كه صحّت به عنوان قيد در معناى موضوع له مأخوذ باشد ؟ يا آنكه موضوع له ماهيت اعمّ از صحيح و فاسد است ؟ و به همين دليل دو مبحث اصولى شكل مىگيرد - كه در حقيقت تطبيق دلالت استعمالى تصوّرى با منشأيت عرف خاص بر واژه‌هاى شرعى است - :\r\n1 ) مبحث حقيقت شرعيه ؛\r\n2 ) مبحث صحيح و اعم .\r\nكه در مباحث آتى در بارهء آنها به بحث مىپردازيم :\r\n\r\n","description":"","footnote":"","page_name":" 320 ","page_number":320},
  {"content":"\r\n\r\nدلالت استعمالى تصوّرى با منشأيت عرف خاص :\r\n\r\nبحث تطبيقى ( 1 ) حقيقت شرعيه\r\nمقصود از « حقيقت شرعيه » اين است كه شارع مقدّس ، الفاظى را كه بر معانى شرعيه دلالت مىكنند ؛ نظير : « صلاة » ، « صوم » ، « صيام » ، « زكات » ، « حج » ، « خمس » ، و . . براى معانى شرعيه وضع كرده است .\r\nبنابر اين ، اثبات حقيقت شرعيه بر دو مطلب متوقّف است :\r\n1 ) وجود معانى شرعيهء خاصّى كه در جامعه و عصر ظهور اسلام ، سابقه نداشته و براى نخستين بار توسّط شرع اسلام به وجود آمده و به مردم تعليم داده شده است . نوپيدايى اين معانى نياز به وضع الفاظ براى اين معانى را به وجود آورده و براى پاسخگويى به اين نياز ، حقيقت شرعيه يا وضع الفاظ مذكور توسّط شارع براى معانى جديده به وجود آمده است ؛\r\n2 ) ثبوت وضع شارع است الفاظ مذكوره را براى معانى شرعيهء جديدهء الحدوث در زمان تشريع كه بنابر آنچه در محلّ خود توضيح داديم ، مىتواند به نحو « وضع تعيينى » باشد يا به نحو « وضع تعينى » . وضع تعيينى يا تعينى شخص شارع به طور قطع منتفى است و نياز به بحث ندارد ، آنچه جاى بحث دارد : وضع تعينى عرفى خاص است كه در حقيقت ، به معناى همان عرف خاص شارع است . يعنى : شارع ، با مجموعه افرادى كه با وى در ارتباط بوده‌اند ، اين الفاظ را به گونه‌اى\r\n\r\n","description":"","footnote":"","page_name":" 321 ","page_number":321},
  {"content":"\r\n\r\nدر اين معانى شرعيه به‌كار برده‌اند كه در عرف تفاهم آنها حكايت الفاظ مذكور از آن معانى اعتبار شده و آن الفاظ براى آن معانى شرعيه وضع شده‌اند .\r\nبنابر اين ، در اينجا دو مقدّمه بايد به اثبات برسد :\r\n1 ) اينكه معانى شرعيه ، معانى مخترعه جديده‌اى بوده‌اند ؛\r\n2 ) اينكه اين الفاظ در عرف شارع ، براى معانى جديده وضع شده‌اند .\r\nحق اين است كه دليلى بر اثبات هيچ يك از دو مقدّمهء فوق‌الذكر وجود ندارد ؛ بلكه دليل بر عدم آن دو وجود دارد كه در نتيجه ، حقيقت شرعيه منتفى است ؛ به رغم آنكه حقيقت‌بودن اين الفاظ را در معانى شرعيه - نه به عنوان حقيقت شرعيه ؛ بلكه به عنوان حقيقت لغويه - مىپذيريم .\r\nبنابر اين ، در اينجا سه مطلب داريم :\r\n1 ) بحث در بارهء وجود معانى مخترعهء شرعيه ؛\r\n2 ) بحث دربارهء وضع الفاظ در عرف شارع براى معانى شرعيهء مخترعه ؛\r\n3 ) نظريهء مختار .\r\n\r\n1 . وجود معانى مخترعه شرعيه\r\nاينكه ادعا شده است معانى شرعيه معانى مستحدثه يا مخترعهء شارع است مورد پذيرش نيست ؛ بلكه حق اين است كه جميع معانى شرعيه از قبيل صلاهء ، صوم ، زكات ، حج ، و امثال آنها در زمان پيش از ظهور اسلام در جامعهء جاهلى وجود داشته است . آنچه اسلام آورده خصوصيات جديدى است كه براى اين عبادات و اعمال در اسلام آمده است . اين مدّعا را با ادلهء زير مىتوان اثبات كرد :\r\n1 ) آيات كريمهء قرآنى كه دلالت بر اين دارند كه شرايع رسل در كلّيات يكسان و متّحدند و تفاوت در جزئيات و تفاصيل شرايع است ؛ نظير آيهء كريمهء : مَا يُقَالُ لَكَ إِلَّا مَا قَدْ قِيلَ لِلرُّسُلِ مِن قَبْلِكَ « 1 » . و با توجه به اينكه در دو آيه قبل ازاين آيه چنين آمده است : إِنَّ الَّذِينَ كَفَرُوا بِالذِّكْرِ لَمَّا جَاءهُمْ وَإِنَّهُ لَكِتَابٌ عَزِيزٌ * لَا يَأْتِيهِ الْبَاطِلُ مِن بَيْنِ يَدَيْهِ وَلَا مِنْ خَلْفِهِ تَنزِيلٌ مِّنْ حَكِيمٍ حَمِيدٍ « 2 » روشن\r\n\r\n\r\n","description":"","footnote":"\r\n( 1 ) . سور فصّلت : 43 .\r\n( 2 ) . سور فصّلت : 41 - 42 . .\r\n","page_name":" 322 ","page_number":322},
  {"content":"\r\n\r\nاست كه مقصود از مَا يُقَالُ لَكَ قرآن كريم است « 1 » . بنابر اين ، به مقتضاى دلالت اين آيه كريمه ، آنچه در قرآن آمده است از جمله تشريعاتى نظير تشريع صلاهء و صوم و زكات و حج و . . ، در اديان قبل از اسلام و در شرايع آسمانى قبل از شريعت اسلام نيز آمده بوده ؛ اگر چه جزئيات و تفاصيل آنچه در اسلام آمده با آنچه در شرايع قبل بوده متفاوت است و لكن ماهيت آنچه در اين شريعت آمده با آنچه در شرايع پيشين آمده است ، متّحد است . و نيز آيهء كريمهء : شَرَعَ لَكُم مِّنَ الدِّينِ مَا وَصَّى بِهِ نُوحًا وَالَّذِي أَوْحَيْنَا إِلَيْكَ وَمَا وَصَّيْنَا بِهِ إِبْرَاهِيمَ وَمُوسَى وَعِيسَى « 2 » كه همان مضمون آيهء ما قبل را مورد تأييد و تأكيد قرار مىدهد ؛\r\n2 ) آيات كريمهء قرآنى كه دلالت بر اين دارند كه در شرايع پيشين نيز نظير همين معانى و اعمال شرعيه وجود داشته و از سوى خدا بر امم پيشين و انبياى آنان نازل شده است ؛ نظير آنجا كه خدا فرمود : كُتِبَ عَلَيْكُمُ الصِّيَامُ كَمَا كُتِبَ عَلَى الَّذِينَ مِن قَبْلِكُمْ « 3 » و از قول حضرت عيسى ( ع ) فرمود : وَأَوْصَانِي بِالصَّلَاةِ وَالزَّكَاةِ مَا دُمْتُ حَيًّا « 4 » و در بارهء حضرت اسماعيل ( ع ) فرمود : وَكَانَ يَأْمُرُ أَهْلَهُ بِالصَّلَاةِ وَالزَّكَاةِ « 5 » و در بارهء ابراهيم و اسحاق و يعقوب ( ع ) فرمود : وَأَوْحَيْنَا إِلَيْهِمْ فِعْلَ الْخَيْرَاتِ وَإِقَامَ الصَّلَاةِ وَإِيتَاء الزَّكَاةِ « 6 » و در بارهء حضرت ابراهيم ( ع ) فرمود : وَإِذْ بَوَّأْنَا لِإِبْرَاهِيمَ مَكَانَ الْبَيْتِ أَن لَّا تُشْرِكْ بِي شَيْئًا وَطَهِّرْ بَيْتِيَ لِلطَّائِفِينَ وَالْقَائِمِينَ وَالرُّكَّعِ السُّجُودِ * وَأَذِّن فِي النَّاسِ بِالْحَجِّ يَأْتُوكَ رِجَالًا وَعَلَى كُلِّ ضَامِرٍ يَأْتِينَ مِن كُلِّ فَجٍّ عَمِيقٍ « 7 » . در اين آيات تصريح شده به اينكه مفاهيمى نظير : « صلاة » ، « زكات » ، « صيام » ، « حج » ، « ركوع » ، « سجود » ، « قيام » و « طواف » ، در شرايع پيشين بوده است و عمدهء عبادات شرعيه چيزى جز اينها نيست ؛\r\n3 ) در گذشته گفتيم كه الفاظ براى معانى عام وضع مىشوند و خصوصيات معانى ، دخلى در موضوع له الفاظ ندارد . بر همين اساس گفتيم : آنجا كه بين موارد استعمال لفظ واحد ، جامع\r\n\r\n\r\n","description":"","footnote":"\r\n( 1 ) . مؤيد تفسير فوق آى 3 سور شورى است كه فرمود : كَذَلِكَ يُوحِي إِلَيْكَ وَإِلَى الَّذِينَ مِن قَبْلِكَ اللهُ الْعَزِيزُ الْحَكِيمُ و سپس آى 7 كه فرمود : وَكَذَلِكَ أَوْحَيْنَا إِلَيْكَ قُرْآنًا عَرَبِيًّا . نيز آى 26 سوره نساء : يُرِيدُ اللهُ لِيُبَيِّنَ لَكُمْ وَيَهْدِيَكُمْ سُنَنَ الَّذِينَ مِن قَبْلِكُمْ و نيز مؤيد ديگر اين است كه در زبان عرب آنجا كه كلم « قول » به وسيل لام متعدّى مىشود ، مدخول لام مخاطب به قول است و در قرآن كريم نيز هر جا « قول » به لام متعدى شده مدخول لام مخاطب قول بوده است نظير : وَإِذْ قَالَ رَبُّكَ لِلْمَلَائِكَةِ . . و غير آن و هر جا مراد از قول اتهام باشد حرفى كه براى تعديه به كار برده مىشود « على » است ؛ نظير : وَقَوْلِهِمْ عَلَى مَرْيَمَ بُهْتَانًا بنابراين ، مراد از مَا يُقَالُ لَكَ اشاره به اتهام كافران به رسول اكرم ( ص ) نيست ؛ بلكه مراد همان قرآن و وحى خداست كه بر رسول اكرم ( ص ) شده است .\r\n( 2 ) . سور شورى : 13 .\r\n( 3 ) . سور بقره : 183 .\r\n( 4 ) . سور مريم : 31 .\r\n( 5 ) . سور مريم : 55 .\r\n( 6 ) . سور انبياء : 73 .\r\n( 7 ) . سور مريم : 55 . .\r\n","page_name":" 323 ","page_number":323},
  {"content":"\r\n\r\nمشتركى از نظر معنا وجود داشته باشد ، موضوع له حقيقى آن لفظ معناى جامع ا ست و دخالت خصوصيتى معين - چه خصوصيت‌هاى فردى و چه خصوصيت‌هاى مجموعه‌اى - در موضوع له خلاف ظاهر و قاعده است و اثبات آن نياز به دليل خاص دارد . بنابر اين ، با توجّه به اينكه ميان عبادات شرعيهء اسلام با عبادات شرعيهء ساير شرايع پيشين ، جامع مشترك معنوى وجود دارد ، بلكه غالباً اركان اصلى اين عبادات بين اسلام و شرايع پيشين واحد است به مقتضاى قاعده ، معناى موضوع له اين الفاظ در زبان عرب ، همان جامع مشترك بين همهء اين مصاديق است و خصوصيت در نظر گرفته شده در هر عبادتى به حسب شريعتى معين در معناى موضوع له لفظ دخالت ندارد .\r\nعلىهذا ، موضوع له الفاظ شرعيه ، همان موضوع له لغوى است و معناى شرعى جديدى براى اين الفاظ وجود ندارد . پس صحيح اين است كه معناى الفاظ داله بر عبادات شرعيه همان معناى لغوى است و قول به حقيقت عرفيه لغويه در معانى الفاظ عبادات شرعيه قول حق و مختار است .\r\nپس از ظهور اسلام رسول اكرم ( ص ) عبادات شرعيه را بر اساس وحى الهى به مسلمين تعليم فرمود و براى دلالت بر آن معانى نيازى به وضع جديد وجود نداشت ؛ زيرا الفاظى كه در عرف زبان عرب بر همين معانى دلالت داشتند مىتوانستند بر معانى شرعيه مورد نظر رسول اكرم ( ص ) دلالت داشته باشند . لذا اين الفاظ را باهمان معانى لغويه در عبادات شرعيه به‌كار بست ؛ لكن جزئيات و احكام تفصيلى آنها را طبق آنچه خداوند بر او وحى فرمود به مسلمين تعليم نمود .\r\n\r\n2 . نفى حقيقت شرعيه ثبوتاً و اثباتاً\r\nامّا ثبوتاً : از آنچه در مطلب اوّل گفتيم معلوم شد ؛ كه ارادهء معانى شرعيه از الفاظ عبادات يا معاملات به وضع جديد توقف ندارد ، چه وضع تعينى يا تعيينى يا استعمالى . بنابر اين ، در عالم ثبوت علّتى يا غرض عقلائى خاصى كه وجود حقيقت شرعيه را ايجاب كند وجود ندارد .\r\nو امّا اثباتاً : به فرض آنكه بتوان براى وضع اين الفاظ براى معانى شرعيه غرضى عقلايى تصوّر نمود كه اين وضع را مفيد و از لغويت خارج كند ، دليلى بر تحقّق چنين وضعى از سوى شارع وجود ندارد :\r\n1 ) اما وضع تعيينى : زيرا مسلّماً چنانچه چنين چيزى اتفاق افتاده بود در روايات و اخبار اثرى از آن منعكس مىشد : ( لو كان لبان ) ، و عدم نقل وضع جديد از سوى شارع خود دليلى بر عدم\r\n\r\n","description":"","footnote":"","page_name":" 324 ","page_number":324},
  {"content":"\r\n\r\nتحقّق آن است ؛ زيرا مقتضى نقل موجود است ، چون دواعى نقل فراهم بوده است ، و از سوى ديگر : مانع نقل منتفى بوده است . بنابر اين ، چنانچه چنين حادثه‌اى اتفاق افتاده بود ، حتماً نقل مىشد ، و عدم نقل آن كاشف از عدم تحقّق آن است ؛\r\n2 ) اما وضع تعينى : كه متوقّف است بر احراز اينكه استعمال كثير اين الفاظ در زمان شارع در معانى جديده در حدّى تحقّق يافته كه موجب نقل از معناى اول شده يا موجب اشتراك لفظى بين معانى جديده و قديمه شده است كه اثبات اين مطلب به هيچ وجه ميسّر نيست ؛\r\n3 ) اما وضع استعمالى : كه متوقّف است : اولًا : بر ثبوت استعمال شارع اين الفاظ را در معانى جديده بدون قرينه . و ثانيا : اينكه اين استعمال به سبب انصراف يا قصد اجمال نبوده بلكه به قصد وضع باشد كه هر دو مطلب فاقد دليل‌اند و راهى براى اثبات آنها وجود ندارد .\r\nبنابر اين ، به فرض مفيد بودن وضع الفاظ براى معانى شرعيه دليلى بر تحقّق چنين وضعى وجود ندارد ، و نتيجه نفى حقيقت شرعيه است .\r\n\r\n3 . نظريه مختار\r\nاز مجموع آنچه گفته شد ، نظريهء مختار معلوم شد كه حاصل آن چنين است كه الفاظ در معانى شرعيه حقيقت‌اند ؛ لكن نه به وضع شرعى ؛ بلكه به همان وضع لغوى ؛ زيرا معناى لغوى اين الفاظ جامع معنوى مشتركى است كه شامل معانى شرعيه اين الفاظ نيز مىشود .\r\nپس معانى شرعيهء الفاظ صلاهء و صوم و خمس و حج و غيرها معانى حقيقيهء لغويهء اين الفاظاند و دليلى بر تحقّق حقيقت شرعيه وجود ندارد .\r\nدر اينجا پاسخ به اين سؤال لازم است كه بنابر اين ، در آنجا كه شك كنيم مراد از لفظ صلاهء مطلق الدعاست يا عبادت مخصوص ذو الشرائط و الاجزاء والاركان تكليف چيست ؟ و آيا مىتوان به مقتضاى أصالهء الحقيقهء يكى ازاين دو معنا را به عنوان معناى حقيقى ، مراد و مقصود متكلم دانست ؟ و آن يك معنا كدام است ؟ با توجه به اينكه اين نوع شك در بارهء الفاظى نظير صوم و حج و زكات و . . به همين صورت قابل تصور است « 1 » كه موجب طرح همين سؤال دربارهء آنها مىشود .\r\n\r\n\r\n","description":"","footnote":"\r\n( 1 ) . در صوم در صورت شك بين اراد مطلق الإمساك أو الإمساك الخاص و در « حج » : شك بين مطلق القصد أو قصد المكان الخاص بأعمال خاصة و در « زكات » : شك بين مطلق تطهير المال أو التطهير الخاص به عمل خاص . . و هكذا . .\r\n","page_name":" 325 ","page_number":325},
  {"content":"\r\n\r\nجواب اين است كه : حق در اين‌گونه موارد حمل بر معناى شرعى است ؛ به سبب انصراف ناشى از كثرت استعمال در معناى شرعى كه اين كثرت استعمال از همان روزهاى نخستين استعمال لفظ در معناى شرعى حاصل بوده است . بلى ، آنجا كه لفظى از اين الفاظ در زبان شارع بدون قرينه به كار رفته باشد و احتمال دهيم در زمانى به كار رفته كه هنوز كثرت استعمال موجب انصراف در معناى شرعى محقّق نشده بوده است ، نظر به اينكه موضوع له حقيقى لفظ معناى مشترك معنوى بين مراتب معناى موضوع‌له است كه يك مصداقش در لفظ « صلاة » : « صرف الدعاء » است و يك مصداقش « دعاى مقرون با افعال و مناسك مخصوصه » است ، لفظ در اينجا دچار اجمال خواهد بود ، و حمل آن بر هيچ يك از مصاديق معناى حقيقى آن موافق قواعد تفهيم و تفاهم نخواهد بود .\r\nالبته روشن است كه چنين موردى يا غير واقع است ، و يا بر فرض وقوع ، بسيار نادر است ؛ زيرا استعمالات شرعيه اين واژه‌ها از دو حال خارج نيست :\r\n* يا آنكه مقرون به قرينهء داله بر ارادهء معناى شرعى است ؛\r\n* و يا آنكه تحقّق كثرت استعمال موجب انصراف در زمان صدور و استعمال آنها محرز است ؛\r\nاز آنچه گفتيم روشن شد : ثمرهء عملى مبحث حقيقت شرعيه در موارد نادرى ظاهر مىشود كه در زمان استعمال بدون قرينه اين الفاظ در زبان شارع ، شك در انصراف اين الفاظ به معانى شرعيه وجود داشته باشد .\r\n\r\n","description":"","footnote":"","page_name":" 326 ","page_number":326},
  {"content":"\r\n\r\nدلالت استعمالى تصوّرى با منشأيت عرف خاص :\r\n\r\nبحث تطبيقى ( 2 ) : صحيح و اعمّ\r\nموضوع‌له عناوين و الفاظى كه شارع در عبادات و معاملات به‌كارگرفته و احكام خود را بر آنها بار كرده است ، آيا خصوص صحيح از عبادات و معاملات است يا آنكه شامل صحيح و فاسد هر دو مىشود - يعنى : اعم از صحيح و فاسد است - ؟\r\nبحث را در اين باره در دو بخش قرار مىدهيم :\r\n1 ) عناوين عبادات ؛\r\n2 ) عناوين معاملات .\r\n\r\n","description":"","footnote":"","page_name":" 327 ","page_number":327},
  {"content":"\r\n . \r\n","description":"","footnote":"","page_name":" 328 ","page_number":328},
  {"content":"\r\n\r\n\r\nبخش‌اوّل : عناوين عبادات\r\nبحث دربارهء مسمّاى عناوين عبادات را و اينكه براى صحيح ، يا اعم از صحيح و فاسد وضع شده‌اند ، طى چند مطلب پى مىگيريم :\r\n\r\n","description":"","footnote":"","page_name":" 329 ","page_number":329},
  {"content":"\r\n . \r\n","description":"","footnote":"","page_name":" 330 ","page_number":330},
  {"content":"\r\n\r\n\r\nمطلب‌اوّل : عدم توقّف بحث صحيح و اعم بر حقيقت شرعيه\r\nبحث و نزاع در اين باره كه الفاظ شرعيه براى « صحيح » وضع شده‌اند يا براى « اعم » ؟ موقوف بر اثبات حقيقت شرعيه نيست ؛ بلكه بر ساير مبانى نيز قابل تصوّر است .\r\nتوضيح اينكه : در الفاظ شرعى به‌كار رفته در معانى شرعيه سه مبنا وجود دارد :\r\n1 ) حقيقت شرعيه ؛\r\n2 ) حقيقت عرفيهء لغويه ؛\r\n3 ) مجاز .\r\nبنابر حقيقت شرعيه تصوّر نزاع روشن است ؛ زيرا نزاع در صحيح و اعم چنين خواهد بود كه آيا الفاظ شرعيه از سوى شارع ، وضع براى معناى شرعى صحيح شده‌اند ؟ يا براى معناى شرعى اعم از صحيح و فاسد ؟\r\nبنابر حقيقت لغويه - كه مختار ما نيز همين بود - نيز تصوّر نزاع روشن است ؛ زيرا نزاع در صحيح و اعم چنين خواهد بود كه معناى لغوى عرفى چنين الفاظى آيا خصوص صحيح است يا اعم از صحيح و فاسد است ؟\r\nآنچه مورد بحث است تصوير نزاع بر مبناى مجازيت معانى شرعيه است ؛ زيرا در اين صورت ، معانى شرعيه معانى مجازيهء اين الفاظاند خواه معناى صحيح خواه فاسد يا اعم ، و نياز به قرينه دارند . بنابر اين ، چگونه مىتوان نزاع بين صحيحى و اعمى را در اين فرض تصور نمود ؟\r\n\r\n","description":"","footnote":"","page_name":" 331 ","page_number":331},
  {"content":"\r\n\r\n\r\nنظر مرحوم آخوند ( نظريه مجاز\r\nاولى )\r\nمرحوم صاحب كفايه ( رحمه الله ) نزاع بين صحيحى و اعمّى را در اين فرض بر نظريهء مجاز اولى مبتنى نموده و نتيجهء نزاع را در گرو تعيين مجاز اولى دانسته و فرموده است :\r\nيُمكِنُ أن يُقَالَ في تَصويرِهِ أنَّ النزَاعَ وَقَعَ عَلى هَذا في أنَّ الأصلَ في هَذِهِ الألفاظِ المستَعمَلَةِ مجَازاً في كَلامِ الشَارِعِ هُوَ استِعمالهُا في خُصُوصِ الصَحِيحَةِ أو الأعَمِّ بِمَعنَى أنَّ أيّهُما قَد اعتُبِرَت العَلاقةُ بَينَهُ وَبَينَ المعَاني اللُغَويَّة ابتِدَاءً وَقَد استُعمِلَ في الآخَرِ بِتَبعِهِ وَمُناسَبَتِهِ ؛ كَي يُنَزَّلَ كَلامُهُ عَليهِ مَعَ القَرينةِ الصَارِفَةِ عَن المعَاني اللُغَوية وَعَدَم قَرينَةٍ أخرَى مُعيّنةٍ لِلآخَر « 1 » .\r\nمرحوم صاحب كفايه در اينجا نظريهء مجاز اولى را طرح كرده است و نزاع بين صحيحى واعمّى را در ما نحن فيه بر مبناى مجاز اولى تعيين كرده است .\r\nحاصل نظريهء مجاز اولى اين است كه در جايى كه چند معناى مجازى داشته باشيم كه يكى از آنها مناسبتش با معناى حقيقى اصلى باشد و مناسبت ساير معانى با معناى حقيقى متفرّع بر مناسبت معناى اول و به تبع آن باشد ، معناى اوّل كه مناسبتش با معناى حقيقى اصلى است معناىاولى به شمار مىرود و حمل لفظ بر آن به بيش از قرينه‌اى كه صارف لفظ از معناى حقيقىاش باشد نياز ندارد ، در حالى كه حمل لفظ بر ساير معانى علاوه بر قرينهء صارفه به قرينهء معينه نياز دارد ؛ زيرا هيچ‌گونه اولويتى نسبت به ساير معانى مجازيه ندارد و لذا مجرّد صرف لفظ از معناى حقيقىاش براى حمل لفظ بر آنها كفايت نمىكند .\r\nتصوّر نزاع بين صحيحى و اعمّى بر مبناى مجازيت معانى شرعيه بر اساس مجاز اولى چنين خواهد بود كه پس از آنكه فرض بر آن شد كه معانى شرعيه همگى معانى مجازى الفاظ شرعىاند كدام يك از دو معناى صحيح يا اعم مجاز اولى است كه لفظ را بايد به مجرّد قرينهء صارفه بر آن حمل نمود ؟\r\nمرحوم آخوند ضمن پذيرش كبراى مجاز اولى ، تصوير نزاع بين صحيحى و اعمّى را مبتنى بر تحقّق صغراى آن در مسألهء صحيحى و اعمّى مىدانند ، و تحقّق صغراى مجاز اولى را در مسألهء صحيح و اعم موقوف بر امكان اثبات اولويت معناى صحيح و يا اعم دانسته‌اند ، و سپس به‌دليل آنكه راهى براى اثبات چنين اولويتى از ديدگاه شارع وجود ندارد ، اشكال در تصوير نزاع بين صحيحى و اعمى را بنابر مجاز مستحكم دانسته‌اند .\r\n\r\n\r\n","description":"","footnote":"\r\n( 1 ) . كفاية الأصول ( چاپ مشكينى ) 35 : 1 . .\r\n","page_name":" 332 ","page_number":332},
  {"content":"\r\n\r\n* اشكال شهيد صدر بر آخوند و تحليل آن :\r\nاستاد شهيد صدر ( قدس سره ) بر فرمايش مرحوم آخوند اعتراض كرده و مىفرمايد :\r\nوَهَذَا الاعتِراضُ غَيرُ وَارِدٍ ؛ إذ الطُولِيَّةُ بَينَ المعَاني المَجَازِيَّةِ مِمَّا لا يَنبَغِي إنكَارُهُ .\r\nو سپس طوليت بين معانى مجازيه را بر مبناى نظريهء قرن‌اكيد توضيح داده ، سرانجام همانند خود مرحوم صاحب كفايه اشكال را در تحقّق صغرى دانسته و مىفرمايد :\r\nإلَّا أنَّ تَطبيقَ هَذِهِ الكُبرَى عَلَى محَلِّ البَحثِ لَا يَخلُو مِن مَنعٍ ؛ إذ لَا مَجَالَ لِزَعمِ طُوليَّةِ الأَعَمِّ لِلصَحِيحِ بَعدَ أن كَانَت العَلاقَةُ المُصَحّحةُ مَحفُوظَةً فِيهِمَا بِدَرَجَةٍ وَاحِدَةٍ عُرفاً « 1 » .\r\nمعلوم نيست استاد شهيد به چه دليل كبراى مدّعاى صاحب كفايه را - يعنى طوليت بين معانى مجازى را - مورد اعتراض قرار داده است با آنكه صاحب كفايه بر كبراى طوليت بين معانى مجازيه ايرادى نگرفته است ؛ بلكه مرحوم صاحب كفايه - همچون خود استاد شهيد - تنها تحقق صغرى را در محلّ بحث مشكل دانسته است !\r\nتفاوتى كه بين نظر مرحوم صاحب كفايه و استاد شهيد صدر در اينجا وجود دارد در دليلى است كه براى انكار صغرى در ما نحن فيه به‌كار رفته است ؛ زيرا ايراد صاحب كفايه اثباتى است و ايراد استاد شهيد صدر ثبوتى است و بين دو اشكال منافاتى نيست .\r\n* اعتراضات بر تحقّق صغراى مجاز اولى :\r\nبنابراين ، ضمن پذيرش كبراى مجاز اولى و اينكه تصوّر نزاع بين صحيحى و اعمى بر مبناى نظريهء مجاز اولى ممكن است ، مىتوان تحقّق صغراى مجاز اولى را در ما نحن فيه به دو دليل مورد اعتراض قرار داد :\r\n1 ) اينكه تحقّق مجاز اولى ثبوتاً مورد اشكال است ؛ زيرا - چنان كه استاد شهيد فرمودند - بين معناى صحيح و معناى اعم اولويتى وجود ندارد ؛ زيرا مناسبت هر دو با معناى حقيقى در يك سطح قرار دارد و چنين نيست كه مناسبت يكى با معناى حقيقى اقوى و اولى از ديگرى باشد به گونه‌اى كه مناسبت معناى دوّم ، متفرّع بر مناسبت معناى اوّل با معناى حقيقى باشد ؛\r\n2 ) به فرض آنكه بتوان مناسبتى را تصوّر نمود كه به لحاظ آن ، يكى از دو معنا در عالم ثبوت اولى از ديگرى نسبت به معناى حقيقى باشد ؛ لكن نمىتوان در عالم اثبات ، اطمينان حاصل\r\n\r\n\r\n","description":"","footnote":"\r\n( 1 ) . بحوث فى علم الأصول 187 : 1 . .\r\n","page_name":" 333 ","page_number":333},
  {"content":"\r\n\r\nنمود كه آن مناسبت مورد نظر شارع بوده است ؛ زيرا اين احتمال را نمىتوان منتفى دانست كه مناسبتى ديگر در مد نظر شارع بوده باشد كه به لحاظ آن مناسبت اين اولويت معكوس باشد ، يا اولويتى در كار نباشد ! خلاصه اينكه به فرض آنكه اولويت يكى از دو معناى مجازى ثبوتاً معقول و ممكن باشد ، راهى براى اثبات لحاظ اين اولويت در استعمالات شرعيه وجود ندارد و حاصل اشكال محقّق آخوند صاحب كفايه همين است .\r\nآنچه گفتيم جانمايهء مطالبى است كه محقّق صاحب كفايه و استاد شهيد در اين بحث ايراد فرموده‌اند .\r\n* چند تأمّل در كلام آخوند و شهيد صدر :\r\nدر فرمايشات دو متفكّر بزرگوار - صاحب كفايه و استاد شهيد - در اين زمينه چند تأمّل وجود دارد :\r\n1 ) نظريهء مجاز اولى بر مبناى نظريهء حكايت اعتبارى در تفسير وضع - كه نظريهء مختار است - بر اساس ترتّب حكايت ، قابل تفسير و تبيين است . توضيح اينكه : در محلّ خود گفته شد : مناسبت مصحّح استعمال مجازى ، قوهء حكايتى است ذاتى كه در معناى حقيقى از معناى مجازى وجود دارد كه موجب قوهء حكايتى ثانوى در لفظ نسبت به معناى مجازى مىشود . اين قوهء حكايت گاهى به طور ترتبى از معناى مجازى به معناى ديگر سرايت مىكند ؛ بدين معنا كه احياناً معناى مجازى اول نيز - همچون معناى حقيقى نسبت به معناى مجاز اوّل - قوهء حكايت از معناى مجازى ديگرى دارد كه سبب مىشود لفظ قوهء حكايت مع‌الواسطه‌اى نسبت به معناى مجازى دوم پيدا كند . اين قوهء حكايت ، مترتّب بر قوهء حكايت دوّم است كه قوهء حكايت معناى حقيقى است از معناى مجازى كه اين نيز مترتّب بر قوهء حكايت لفظ است از معناى حقيقى . بنابراين نظريه ، معناى مجازى اوّل اولى از معانى مجاز ديگر است ؛ زيرا حكايت لفظ از معانى ديگر مترتّب بر حكايت آن است از معناى مجازى اوّل ؛ لكن بر مبناى ساير نظرياتى كه در مسألهء مجاز وجود دارد ، تصوّر مجاز اولى بى اشكال نيست ؛ زيرا مناسبتى كه بين معناى مجازى اوّل و معناى مجازى دوم وجود دارد اگر موجب مناسبت معناى دوم با معناى حقيقى بشود كه ترتب مَجازات حاصل نمىگردد ؛ بلكه مجاز دوّم نيز همچون مجاز اوّل داراى علاقهء مصحّحه استعمال مجازى است و مجاز اولى مجال تحقق ندارد . و اگر مناسبت بين معناى مجازى اوّل و معناى مجازى دوم موجب مناسبت معناى مجازى دوّم با معناى حقيقى نشود علاقهء مصحّحه وجود ندارد پس مجاز ثانى صحيح نيست ؛\r\n2 ) مجاز اولى را بر هر مبنا تصور كنيم تصوّر تأثير و دخل صحّت يا اعمّيت در اولويت معنا مشكل است ؛ زيرا اگر مبناى صحّت مجاز قوهء حكايت ذاتى باشد - چنان كه مختار ماست -\r\n\r\n","description":"","footnote":"","page_name":" 334 ","page_number":334},
  {"content":"\r\n\r\nملاك اولويت ترتّب حكايت ذاتى است و صحيح‌بودن يا اعم‌بودن معناى مجازى دخلى در حكايت معناى حقيقى از معناى مجازى يا اولويت حكايت معناى حقيقى از معناى مجازى ندارد ؛ زيرا همان‌گونه كه در گذشته گفتيم : ملاك حكايت يك معنا از معناى ديگر ، نوعى حكايت ذاتى معناى اوّل نسبت به معناى دوم است كه ربطى به صحّت و اعمّيت ندارد . و اگر مبناى صحّت مجاز مناسبت باشد ، اولويت مجاز اوّل نسبت به معناى مجازى دوّم متصوّر نيست ؛ زيرا همان‌گونه كه گفتيم : در صورت برقرارى رابطهء مناسبت بين معناى مجازى دوم و معناى حقيقى - ولو به‌واسطهء معناى مجازى اوّل - اولويتى در كار نيست ؛ زيرا هر يك از دو معناى مجازى اوّل و دوّم در مناسبت با معناى حقيقى شريك‌اند . و در صورت عدم بر قرارى رابطهء مناسبت بين معناى حقيقى با معناى مجازى دوّم ، مجاز صحيح نيست و نوبت به اولويت در مجاز نمىرسد . از آنچه گفتيم معلوم شد : صحّت و اعمّيت نه دخلى در ايجاد مناسبت دارند و نه در صورت وجود مناسبت تأثيرى در اولويت . امّا تأثيرى در ايجاد مناسبت ندارند ؛ زيرا ملاك مناسبت معنايى با معناى ديگر ، معيارهاى عامّى است ؛ نظير : « تشابه » و « تجاور » و امثال اينها كه با خصوصيت صحيحيت يا اعمّيت هيچ ارتباطى ندارند . و اما تأثيرى در اولويت ندارند زيرا با فرض مناسبت معناى حقيقى با معناى صحيح و معناى اعم صحّت استعمال مجازى در هر يك از اين دو به طور يكسان است و ترتب و اولويتى در كار نيست . بنابر اين ، صحيح يا اعم بودن ، تأثيرى در اولويت مجاز نيز ندارد .\r\n3 ) در تعبير مقرّر بحث استاد شهيد ، تعبير « مجاز اقرب » به جاى « مجاز اولى » آمده است « 1 » . به نظر ما ، « اقربيت » - به هر معنا كه مراد باشد - چنانچه موجب اولويت ترتّبى مجاز اوّل نسبت به ثانى نشود - به شرحى كه گذشت - ، هيچ تأثيرى در حمل لفظ برآن معنا و تقدّم آن معنا از اين ناحيه بر ساير معانى مجازيه نخواهد داشت . و بر همين اساس ، عبارت « مجاز اولى » را اصح و ادق از عبارت « مجاز اقرب » دانستيم ؛\r\n4 ) اينكه صاحب كفايه مشكل اثباتى را عمدهء مشكل در ما نحن فيه دانستند ، به نظر صحيح نمىرسد ؛ زيرا چنانچه مشكلات ثبوتى مسألهء مورد بحث - يعنى : اولويت ثبوتى صحيح نسبت به اعم يا بالعكس - حل شود ، در نظر گرفتن آن در استعمالات شرعى مسلّم خواهد شد ؛ زيرا شارع بر طبق اصول متعارف و عقلايى تفهيم و تفاهم سخن مىگويد ؛ و بر مبناى اين اصول ، در موارد استعمال مجازى ، رعايت اولويت ثبوتى مجازى نسبت به مجاز ديگر متعّين است ؛\r\n5 ) اصل ابتناى نزاع بين صحيح و اعم مجازى بر نظريهء مجاز اولى چنان كه در كلمات آخوند صاحب كفايه آمده و مورد تأييد اعلام - و بالاخص استاد شهيد صدر - قرار گرفته است ، محل تأمّل و اشكال است ؛ زيرا مىتوان نزاع بين صحيح و اعمّ مجازى را بدون نظريهء مجاز اولى\r\n\r\n\r\n","description":"","footnote":"\r\n( 1 ) . مباحت الدليل اللفظى 188 : 1 . .\r\n","page_name":" 335 ","page_number":335},
  {"content":"\r\n\r\nتصوّر كرد ؛ بدين تقريب كه گفته شود : مجازيت معناى شرعى ، بدين صورت است كه شارع مقدّس لفظ « صلاة » را مثلًا ابتداءً به نحو مجاز با قرينه در معناى شرعى به‌كار بست و سپس در نتيجهء كثرت استعمال لفظ « صلاة » در معناى شرعى ، اين معنا مورد انصراف لفظ « صلاة » قرار گرفت به‌گونه‌اى كه بدون قرينه به معناى شرعى منصرف مىشد بدون اينكه معناى شرعى به عنوان موضوع‌له اين لفظ شناخته شود - بنابر آنچه در بحث انصراف خواهيم گفت كه انصراف مرحلهء وسطى است بين مجاز مع‌القرينه و معناى حقيقى موضوع‌له - در اين صورت ، استعمال لفظ در معناى مجازى ديگر نيز ممكن است ؛ لكن نيازمند قرينه است . بدين ترتيب ، فرق ميان معناى اوّل كه منصرف‌اليه لفظ است و معناى مجازى دوّم معلوم شد كه عبارت است از عدم نياز معناى اوّل به قرينه و نيازمندى معناى دوّم به قرينه . بنابر اين ، نزاع صحيحى و اعمّى بنابر مجازيت معناى شرعى بدين ترتيب خواهد بود كه هر يك از صحيحى و اعمّى معتقد است معناى مورد نظر او معناى مجازى منصرف‌اليه لفظ است در عرف شارع و معناى ديگر به دليل مجازىبودن و عدم انصراف ، نيازمند به قرينه است ؛ بدين ترتيب تصوّر صحيح نزاع بين صحيحى و اعمّى - بناءً على القول بالمجاز - روشن شد . و نيز معلوم شد نزاع بين صحيحى و اعمّى بنابر همهء مبانى قابل تصوّر است ؛ چنان كه شرح داده شد .\r\n\r\n","description":"","footnote":"","page_name":" 336 ","page_number":336},
  {"content":"\r\n\r\n\r\nمطلب‌دوّم : مفهوم صحيح و فاسد\r\nدر رابطه با تعريف « صحيح » و « فاسد » نظرياتى وجود دارد كه در ذيل به مهم‌ترين آنها اشاره مىكنيم :\r\n1 ) برخى از فقها و متكلّمين ( قدس سره ) : صحيح آن است كه موجب سقوط اعاده و قضاء باشد و فاسد خلاف آن است . اين نظريه به فقها نسبت داده شده است « 1 » ؛\r\n2 ) برخى ديگر از فقها و متكلّمين ( قدس سره ) : صحيح عبارت از موافق با امر شرعى ، و فاسد خلاف آن است . اين نظريه به متكلّمين منسوب است « 2 » ؛\r\n3 ) صاحب كفايه و بسيارى از محقّقان ( قدس سره ) : صحيح عبارت است از « تامّ الأجزاء والشرائط » . بنابر اين ، صحّت عبارت از تماميت به لحاظ اجزاء و شرايط است و فساد ، خلاف آن است . اين نظريه ، مختار صاحب كفايه « 3 » ، وميرزاى نائينى « 4 » ، و محقّق خوئى « 5 » است . و بر اساس اين تعريف محقّق خوئى وصف صحّت و فساد را مختصّ به مركّبات مىداند ؛\r\n4 ) استاد شهيد صدر ( قدس سره ) : صحيح به معناى واجديت حيثيت « مرغوبيت شيئ » است . و لذا نه تنها مركّبات قابل اتصاف به صحّت و فسادند ؛ بلكه بسائط نيز قابل اتصاف به صحّت و فساد مىباشند . چنان كه مىگوييم : انديشهء صحيح و انديشهء فاسد « 6 » .\r\n\r\n\r\n","description":"","footnote":"\r\n( 1 ) . كفاية الأصول 35 : 1 ، المحاضرات 143 : 1 .\r\n( 2 ) . همان .\r\n( 3 ) . كفاية الأصول 35 : 1 .\r\n( 4 ) . أجود التقريرات 34 : 1 .\r\n( 5 ) . المحاضرات 143 : 1 .\r\n( 6 ) . بحوث فى علم الأصول 189 : 1 . .\r\n","page_name":" 337 ","page_number":337},
  {"content":"\r\n\r\n5 ) محقّق بزرگوار امام خمينى ( قدس سره ) : صحّت به معناى واجديت شىء است تمام حيثيات و اجزاى معتبره در ماهيت آن حتى آنچه متوقّف بر امر به آن شىء است ؛ نظير قصد امتثال امر « 1 » ؛\r\n6 ) نظريه مختار : صحّت به معناى صفت يا حيثيتى است كه موجب تحقّق غرض مطلوب از هر شيئ است و به عبارت ديگر : « ما به يتحقّق الغرض المطلوب من الشىء » . و صحيح ، آن شىء يا عملى است كه متّصف به چنين وصفى باشد . اين تعريف مختار ماست و به نظر ما تعريف صحيح همين است .\r\n* نقد تعريف اوّل و دوّم :\r\nتعريف اوّل و دوّم كه به فقها و متكلّمين نسبت داده شده ، از سوى اصوليين متأخّر مورد انتقادهاى فراوان قرار گرفته است . محقّق صاحب كفايه اين دو تعريف را « تعريف به لازم » مىداند ؛ زيرا سقوط اعاده و قضا ، يا موافقت امر ، نتيجه يا لازم صحّت است نه اينكه عين حقيقت صحّت باشد « 2 » .\r\n* اشكال محقّق اصفهانى بر آخوند :\r\nمحقّق اصفهانى ( رحمه الله ) در ردّ مدّعاى صاحب كفايه ، حيثيات مذكور - نظير موافقت امر يا سقوط اعاده و قضاء - را از مقوّمات مفهوم مىداند و در اشكال بر صاحب كفايه كه آنها را دخيل در مفهوم صحّت ندانسته و تنها از لوازم و تبعات آن دانسته است مىفرمايد :\r\nإنَّ حَيثِيَّةَ إسقَاطِ القَضَاءِ وَمُوافَقَةِ الشَريعَةِ وَغَيرَهُمَا لَيسَت مِن لَوَازِمِ التَمَامِيّةِ بِالدِقَّةِ ؛ بَل مِن الحَيثِيَّاتِ التِي يَتِمُّ بِهَا حَقِيقَة التَمَامِيَّةِ ، حَيثُ لا وَاقِعَ لِلتَمَامِيَّةِ إلا التَمامِيَّةُ مِن حَيثُ إسقَاطِ القَضَاءِ أو مِن حَيثُ مُوافَقَةِ الأمرِ أو مِن حَيثُ تَرتُّبِ الأثَرِ إلى غَيرِ ذَلكَ ، واللّازِمُ لَيسَ مِن مُتَمِّماتِ مَعنَى مَلزُومِهِ ، فَتَدَبَّر « 3 » .\r\nخلاصه اينكه موافقت امر يا سقوط اعاده و قضاء از مقومات تماميت است ؛ نه از لوازم آن ، تا بتوان گفت تماميت معناى صحت است لكن موافقت امر يا سقوط اعاده و قضاء از لوازم و آثار آن . محقّق اصفهانى در پاورقى ، در توضيح « فتدبّر » مىفرمايد :\r\n\r\n\r\n","description":"","footnote":"\r\n( 1 ) . قال ( رحمه الله ) - على ما فى تقرير بحثه - : « إنَّ الصَحِيحَ تَحقِيقَاً هُوَ مَا حَازَ جمَيعَ مَا يُعتَبرُ فِيهِ حَتّى مَا يَتَأتَّى مِن قَبلِ الأمرِ » . تهذيب الأصول 48 : 1 .\r\n( 2 ) . كفاية الأصول 35 : 1 .\r\n( 3 ) . نهاية الدراية 95 : 1 . .\r\n","page_name":" 338 ","page_number":338},
  {"content":"\r\n\r\nإشارَةٌ إلى أنَّ اللّازِمَ إن كَانَ مِن لَوَازِمِ الوُجُودِ صَحَّ مَا ذُكِرَ ، وَإن كَانَ مِن لَوَازِمِ المَاهِيَّةِ فلا ؛ إذ لَا مُنَافَاةَ في لَازِمِ المَاهِيَّة وَعَارِضِهَا بَينَ اللُزُومِ وَكَونِهِ مُحَقّقاً لَها كَالفَصلِ بِالإضَافَةِ إلى الجِنسِ فَإنّهُ عَرَضٌ خَاصٌّ لَهُ مَعَ ان تَحصَّل الجِنسُ بِتَحَصّلِهِ « 1 » .\r\n* اشكال محقّق خوئى :\r\nمحقّق خوئى بر اين مطلب ايراد گرفته و در دفاع از صاحب كفايه ، اشكال محقّق اصفهانى را ظاهر البطلان دانسته و مىفرمايد : به هيچ وجه اسقاط اعاده و قضاء ، و موافقت امر و امثال آنها از مقوّمات تماميت نيستند ؛ بلكه همان‌گونه كه صاحب كفايه فرموده از آثار تماميت و لوازم آن مىباشند ؛ زيرا تماميت ، واقعى جدا از اين آثار دارد ، و لذا مىتوان تماميت با قطع نظر از اين آثار را تصوّر نمود ، و به نظر مىرسد محقّق اصفهانى بين عنوان تماميت كه منتزع از شيئ است به لحاظ ترتب اثر و مرحلهء اجزاء و امثال كه سقوط اعاده و قضاء و امتثال آن مقوّم آن مىباشد و خارج از بحث ماست - و بين تماميت به معناى واقعيت خارجى آن يعنى تماميت شئى فى نفسه و به لحاظ اجزاء و شرايط ، كه حيثيت‌ها نسبت به آن خارجى هستند و مقصود ماست خلط كرده است « 2 » .\r\nدر هر حال ، نظريهء اوّل و دوّم در تفسير صحّت و فساد - كه به فقها و متكلمين منسوب است - مسلّماً نمىتواند نظريهء درستى باشد ؛ زيرا بدون اشكال ، مفهومى كه از صحّت و فساد در ما نحن فيه - يعنى مجعولات شرعيه - منظور است ، مصطلح شرعى جديدى نيست ؛ بلكه مراد از صحّت و فساد در اعمال شرعيه ، همان معنايى است كه عرفاً در ساير اشيا مقصود است ، و از آنجا كه آثار صحّت و فساد به حسب اختلاف اشيا مختلف است ، - كه در مجعولات شرعيه مىتواند سقوط اعاده و قضاء ، موافقت امر و امثال آنها از جملهء آثار صحّت باشد - معناى صحّت نمىتواند با ترتب اين آثار يكى باشد ؛ زيرا :\r\n* اگر مراد مفهوم اين آثار باشد كه قطعاً با مفهوم صحت متباين است ؛\r\n* و اگر مراد واقع اين آثار باشد كه با صحت تلازم ندارد « 3 » .\r\n\r\n\r\n","description":"","footnote":"\r\n( 1 ) . همان .\r\n( 2 ) . المحاضرات 143 : 1 .\r\n( 3 ) . عدم تلازم بين سقوط اعاده و قضاء از يكسو و صحت در معاملات از سوى ديگر واضح است ، و اما در عبادات شاهد بر عدم تلازم بين بطلان و وجوب اعاده و قضاء موارد متعددى است از جمله : صلا جمعه كه در صورت بطلان اعاده و قضا ندارد بلكه بايد ظهر را بجا آورد و نيز صوم منذور يوم معين كه در صورت بطلان اعاده و قضاء ندارد . اما عدم تلازم بين صحّت و سقوط اعاده و قضاء نظير آنجا كه نذر كند نماز فرادى را به جماعت اعاده كند ، كه على رغم صحّت ، اعاده ساقط نيست . اما عدم تلازم بين صحّت و موافقت امير نظير صلا تامه مسافر جاهل بوجوب قصر كه علىرغم عدم موافقت امر صحيح است ، و نيز صلا ناسى جزء غير ركنى در صورت التفات بعد الفراغ . .\r\n","page_name":" 339 ","page_number":339},
  {"content":"\r\n\r\n* نقد تعريف سوّم :\r\nنظريهء سوّم كه نظريهء صاحب كفايه و بسيارى از محقّقان متأخّر از صاحب كفايه است نيز جاى تأمّل دارد . استاد شهيد صدر ( قدس سره ) در اعتراض بر نظريهءصاحب كفايه و همنظران ايشان ، در اين مورد دو اشكال اصلى وارد مىكند :\r\n1 ) تماميت به لحاظ اجزاء و شرايط نمىتواند معناى صحّت باشد ؛ زيرا تصوّر صحّت بدين معنا به مركّبات اختصاص مىيابد و بسائط از قابليت اتصاف به صحّت مستثنا خواهند بود ، در حالى كه بدون ترديد بسائط نيز قابل اتصاف به وصف صحّت و فسادند ، نظير آنچه در وصف انديشه يا نيت و امثال آنها از بسائط گفته مىشود ؛\r\n2 ) بر فرض آنكه تماميت رابه معنايى كه اين محقّقان تفسير مىكنند بشناسيم اشكال محقّق اصفهانى مبنى بر اينكه حيثيات مذكوره ؛ نظير سقوط اعاده و قضاء و موافقت امر يا غرض از مقوّمات تماميت‌اند ، - بنابر اين ، تعريف به تماميت ، تعريف جديدى نخواهد بود و به همان موافقت امر يا سقوط اعاده و قضاء و امثال آن بر خواهد گشت - مستحكم خواهد شد ، چون تماميت ، امرى است نسبى كه بايد به لحاظ اثرى خاص يا وصفى خاص در نظر گرفته شود ؛ زيرا اگر تماميت را به لحاظ اثر يا جهتى معين در نظر نگيريم همه چيز در همه حال به لحاظ خود تام و كامل است ، تماميتى كه نقصانى در برابرش متصّور است تماميتى است كه به‌لحاظ ترتّب اثرى خاص يا وصفى خاص نظير سقوط اعاده و قضاء ، يا موافقت امر يا تحقّق غرض مطلوب و امثال آنها در نظر گرفته شود ، و در اين‌صورت اين حيثيات همگى از مقوّمات تماميت خواهند بود نه از لوازم خارجيه مترتبه بر آن چنان كه مدعاى صاحب كفايه و مؤيدان اوست « 1 » .\r\n* نقد مورد نظر ما بر تعريف سوم :\r\nبه نظر ما ، اشكال اساسىترى كه بر مبناى تفسير صحّت به تماميت اجزاء و شرايط وارد است اين است كه معنايى ازصحّت كه در اينجا مورد بحث است معنايى است كه بتواند موضوع‌له لفظ با قطع‌نظر از تعلّق‌امر به آن باشد ، يعنى با قطع‌نظر از تعلّق و عدم\r\n\r\n\r\n","description":"","footnote":"\r\n( 1 ) . بحوث فى علم الأصول 189 : 1 - 190 . .\r\n","page_name":" 340 ","page_number":340},
  {"content":"\r\n\r\nتعلّق‌امر ، قابل تصوّر ذهنى باشد تا امكان وضع لفظ براى آن باشد در حالى كه تماميت به معناى تماميت اجزاء وشرايط موقوف بر تعلّق‌امر است و با قطع‌نظر از تعلّق‌امر تماميت من حيث الاجزاء والشرائط قابل تصوّر نيست ؛ زيرا مقصود از تماميت اجزاء و شرايط تماميت اجزاء و شرايط متعلّق‌امر بما هو متعلّق الأمر است .\r\nاشكال اساسى نقضى نيز بر تفسير صحّت به تماميت اجزاء و شرايط وارد است و آن اين است كه عنوان تماميت اجزاء و شرايط بدون وصف صحّت قابل تصوّر است و در مواردى تحقّق آن متصوّر است ؛ نظير « صلاهء جامعهء الأجزاء والشرائط » صبى غير مميز ابتداءً يا به قصد امتثال امر ولى در موارد امر بالأمر ، يا « صلاهء متوهّم الأمر » يعنى صلاهء كسى كه به توهّم وجود امر به صلاهء قطع به وجود امر حاصل كرده و نمازى با همهء اجزاء و شرايط به جاى آورده در حالى كه در واقع امرى در كار نبوده است ، اگر چنين شخصى بعد از انجام عمل متوجّه شود كه اشتباه كرده و امرى از سوى شارع در اين مورد نبوده و نمازش باطل است ، در اينجا نمازى كه خوانده از لحاظ اجزاء و شرايط هيچ نقيصه‌اى نداشته است در حالى كه به رغم آن متّصف به وصف صحّت نيست ؛ بلكه متّصف به بطلان است . بنابر اين ، نظريهء تفسير صحّت به تماميت اجزاء و شرايط نيز نظريهء درستى نيست .\r\n* نقد تعريف چهارم :\r\nنظريهء چهارم - كه مختار استاد شهيد است و صحّت را به معناى حيثيت « مرغوبيت شيئ » تفسير مىكند - نيز خالى از اشكال نيست ؛ زيرا مرغوبّيت نيز به نوبت خود قابل اتّصاف به صحّت و فساد است ؛ زيرا رغبت نسبت به يك شيئ گاه رغبتى صحيح و گاه رغبتى فاسد است ، بدين جهت حيثيت « مرغوبيت شيئ » نيز قابل اتّصاف به صحّت و فساد است . علىهذا نمىتواند مساوى با صحّت و تفسير كنندهء معناى آن باشد .\r\n* نقد تعريف پنجم :\r\nنظريهء پنجم - كه نظريهء محقّق بزرگوار امام خمينى - است صحّت را به واجديت يا حيازت تمام حيثيات معتبره در شيئ تفسير مىكند ، و ظاهراً مراد اين است كه يك وصف اعتبارى ناشى از تقييد ماهيت به اجزاء وشرايط به‌وجود مىآيد كه وجود اين وصف اعتبارى ملاك صحّت و عدمش ملاك فساد است ، و در حقيقت ، صحّت چيزى جز همان\r\n\r\n","description":"","footnote":"","page_name":" 341 ","page_number":341},
  {"content":"\r\n\r\nوصف اعتبارى نيست كه انطباقش بر مأتى به منشأ صدق عنوان صحيح و عدم انطباقش منشأ صدق عنوان فاسد است .\r\nاين نظريه نيز محل اشكال است :\r\n* اولًا : اشكالاتى كه بر نظريهء تفسير صحّت به تماميت وارد كرديم ، من‌جمله : انفكاك در عالم صدق بر اين نظريه نيز وارد است ؛\r\n* ثانياً : اگر مراد از واجديت و حيازت تمام حيثيات معتبره در شيئ واجديت به‌لحاظ عالم واقع و خارج باشد كه بطلانش واضح است ؛ زيرا :\r\n1 - موضوع‌له الفاظ معانى ذهنيه‌اند نه حقايق خارجيه ؛\r\n2 - واجديت تمام حيثيات معتبره متأخّر از تعلّق‌امر است و بحث در متعلّق اوامر و احكام است كه مقدم بر امر است .\r\nو اگر مراد از واجديت يا حيازت ، واجديت و حيازت به لحاظ عالم اعتبار ذهنى باشد به اين معنا كه جاعل - بنابر وضع للصحيح - در عالم اعتبار ذهنى خويش مركّب واجد تمام حيثيات را در نظر گرفته و لفظ را براى آن وضع نموده و حكم و امر خود را نيز بر آن وارد كرده است ، اشكالش اين است كه صحيح بدين معنا منشأ اثر نيست ، و هيچ يك از آثار و لوازم صحّت نظير سقوط اعاده و قضاء ، يا تحصيل غرض و امثال آنها بر صحيح به معناى مركب ذهنى واجد تمام حيثيات معتبره در شيئ بار نمىشود . در حالى كه بدون شك مقصود از صحّت آن است كه منشأ اثر باشد و گرنه ميان صحيح و فاسد فرقى نمىماند ؟ !\r\n* تحليل و اثبات تعريف ششم :\r\nامّا نظريهء ششم - كه نظريهء مختار است - به نظر مىرسد :\r\n1 ) از اشكالات وارده بر نظريات ديگر سالم است ؛\r\n2 ) دليل ، صحّت آن را تأييد مىكند .\r\nامّا سالم‌بودن آن از ورود اشكالات پس بدين جهت است كه :\r\n1 ) تعريف به‌لازم نيست ؛ بلكه تعريف به مقوّمات و خصائص ذاتى صحّت است ؛\r\n2 ) در بسائط و مركّبات ، هر دو جارى است و اختصاص به مركّبات ندارد آنچنانكه برخى تعريفات فوق‌الذكر چنين بودند ؛\r\n3 ) از آثار صحّت تفكيك‌پذير نيست ؛\r\n4 ) تصوّر آن موقوف بر تعلّق‌امر نيست ؛\r\n\r\n","description":"","footnote":"","page_name":" 342 ","page_number":342},
  {"content":"\r\n\r\n5 ) قابل اتصاف به فساد نيست چنان كه مرغوبيت كه ملاك صحّت در نظر استاد شهيد بود چنين بود ؛\r\n6 ) حيثيت « ما به يتحقّق الغرض المطلوب من الشىء » در عالم ذهن قبل از وضع لفظ براى معنا قابل تصوّر است و اين تصوّر ؛ نظير ساير تصوّرات اوّليه كاشف بالذات و حاكى بالماهيهء عن الخارج است و به‌همين لحاظ نه اشكال عدم ترتّب آثار پيش مىآيد چون صورت حيثيت ما به يتحقّق الغرض المطلوب ، صورتى است حاكى بالذات از وجود خارجى اين حيثيت كه منشأ اثر است ، و نه اشكال موقوفيت بر تعلّق‌امر ؛ زيرا ظرف وجود صورت ذهنى حيثيت مذكور كه موضوع‌له لفظ است ، ظرف ذهن است نه خارج .\r\nدليل بر صواب‌بودن نظريهء ششم در تفسير معناى صحّت چند چيز است :\r\n1 ) تبادر از لفظ صحّت به‌لحاظ موارد گوناگون استعمال لفظ « صحّت » در عرف اهل لغت ؛ بلكه در عرف عقلا ، و شاهد بر اين تبادر ، صحّت حمل لفظ بر اين معنا و صحّت سلب آن است از ساير معانى . با توجّه به آنچه گفتيم كه در شرع اصطلاح مخصوصى در كاربرى لفظ صحّت وجود ندارد ؛\r\n2 ) استقراى مصداقى ، دائر مدار بودن آثار و لوازم صحّت را در عالم واقع و خارج با حيثيت مذكور اثبات مىكند ؛ زيرا آنجا كه حيثيت مذكور تحقّق دارد وصف صحّت صادق است ، و آنجا كه حيثيت مذكور تحقّق ندارد وصف صحّت منتفى است ؛\r\n3 ) مناسبت آثار شرعى مترتّب بر صحّت و فساد با معناى مذكور ، و به تعبير ديگر احكامى كه شارع در موارد حكم به صحّت مترتبه ساخته ، و احكامى كه در موارد حكم به فساد مترتّب نموده است با اين معنا از صحّت و فساد مناسبت دارد ؛ مثلًا : از جمله مشهورترين آثار شرعى مترتّب بر صحّت و فساد عدم وجوب اعاده و قضاء در موارد صحّت و وجوب آن در موارد فساد است ، آنچه با اين اثر مترتّب بر صحّت و فساد مناسبت دارد همين معنا از صحّتى است كه گفتيم ؛ يعنى « ما به يتحقّق الغرض المطلوب من الشيء » ؛ زيرا وجوب اعاده و قضاء كه اثر فساد است با عدم تحقّق غرض مطلوب مناسبت دارد ، كما اينكه عدم وجوب اعاده و قضاء كه اثر صحّت است با تحقّق غرض مطلوب از آن شيئ مناسبت دارد .\r\nبنابر اين ، نظريهء ششم در تفسير صحّت نظريهء صائبى است و نظريات ديگر علاوه بر فقدان دليل دال بر صحت ، دچار اشكالاتى غير قابل دفع‌اند چنان كه توضيح داده شد .\r\nدر خاتمهء بحث در بارهء مفهوم صحّت و فساد لازم است به اين نكته اشاره كنيم كه صحّت مورد بحث - كه در بارهء اخذ آن در موضوع‌له الفاظ داله بر معانى شرعيه بحث مىكنيم - مفهوم صحّت به‌معناى صحّت به حمل اوّلى نيست ؛ زيرا همان‌گونه كه گفتيم :\r\n\r\n","description":"","footnote":"","page_name":" 343 ","page_number":343},
  {"content":"\r\n\r\nصحّت به حمل اوّلى منشأ اثر نيست و بحث در بارهء صحّتى است كه منشأ آثار شرعيه باشد . بنابر اين ، صحّت مورد بحث صحّت به حمل شايع است به همان معنايى كه در سابق توضيح داديم و گفتيم كه اصولًا كليهء تصوّرات اوّليه‌اى كه در ذهن نقش مىبندند ، حكايت بالذات از واقعيتى دارند كه در ظرف خودش تحقّق دارد خواه آن ظرف خارج باشد يا نفس‌الامر و يا ذهن ، و لذا هميشه صدق عنوان معلوم بر تصوّرات اوّليه صدق به حمل شايع است و صحّت مورد بحث نيز مشمول همين قاعده است .\r\nحاصل آنكه : صحّت مورد بحث ، « صّحت به حمل شايع » است كه منشأ آثار شرعيه است . و به تعبير ديگر - و بر اساس تفسيرى كه از صحّت كرديم - صحيح آن است كه در عالم واقع و به حمل شايع متّصف به وصف صحّت يعنى ما به يتحقّق الغرض المطلوب من الشىء باشد بنابر اين ، مقصود از صحّت مورد بحث ، صفتى است واقعى كه به حسب آن ، غرض مطلوب شارع از عمل بر عمل بار مىشود ، و ادلّه‌اى كه براى ترجيح نظريهء ششم در تفسير صحّت آورديم شاهد بر صدق اين مدّعاست .\r\n\r\n","description":"","footnote":"","page_name":" 344 ","page_number":344},
  {"content":"\r\n\r\n\r\nمطلب‌سوّم : اشكال شيخ اعظم در اخذ صحّت به معناى تماميت اجزاء و شرايط\r\nاز مرحوم شيخ اعظم ( رحمه الله ) نقل شده است كه در اخذ صحّت به معناى تماميت شرايط و اجزاء در متعلّقات اوامر شرعيه اشكالى مطرح كرده‌اند كه حاصلش اين است :\r\nچنانچه صحّت را به‌معناى تماميت شرايط و اجزاء تصوّر كنيم ، اخذ آن در مسمّاى لفظ عبادت مشكل ، بلكه غير ممكن خواهد بود ؛ زيرا شرط و جزء در رتبهء واحد نيستند تا بتوان تماميت از هر دو لحاظ را در آنِ واحد در مسمّا معتبر دانست .\r\nتوضيح اختلاف رتبهء شرط و جزء اجمالًا اين است كه شرط دخيل در فعليت تاثير مقتضى است . بنابر اين ، اقتضاى مقتضى بايد كامل باشد تا نوبت شرط آيد ، و اقتضاى مقتضى با اكتمال اجزاء كامل مىشود . بنابر اين ، شرطيت شرط متأخّر از جزئيت جزء خواهد بود ؛ زيرا متوقّف بر جزئيت جزء است و در نتيجه اختلاف رتبه بين شرايط و اجزاء محقّق خواهد شد ، و با وجود اختلاف رتبه ، اخذ تماميت به لحاظ شرايط و اجزاء - كه مفهوم صحّت متقوّم به آنها است - در آنِ واحد در مسمّا ممكن نخواهد بود زيرا در تماميت به لحاظ اجزا تماميت به لحاظ شرايط دخلى ندارد لهذا در مرحله تماميت اجزا و لو تصوّراً - تماميت شرايط لحاظ نمىشود و در مرحله تماميت شرايط ، لحاظ تماميت اجزا دخالت ندارد ، چون مفروغ عنه است بنابراين اخذ مفهوم تماميت به لحاظ اجزا و\r\n\r\n","description":"","footnote":"","page_name":" 345 ","page_number":345},
  {"content":"\r\n\r\nشرايط در آن واحد در مفهوم صحت ممكن نيست چون تماميت هر يك از لحاظين با تماميت به لحاظ ديگر اجتماع در رتبه واحده ندارد « 1 » .\r\n* جواب استاد شهيد :\r\nاستاد شهيد ( رحمه الله ) اين اشكال را دفع كرده‌اند و حاصل دفع ايشان اين است كه : تأخّر شرط از مقتضى ، تأخّر به لحاظ تأثير است ؛ زيرا تأثير شرط در فعليت مقتضى متوقّف بر تماميت اقتضاى مقتضى است . در حالى كه آنچه در معناى لفظ عبادت اعتبار مىشود ذات اجزاء و شرايط است كه هيچ‌گونه طوليت وتوقّفى بين آنها نيست « 2 » .\r\n* اشكال بر استاد شهيد :\r\nبه نظر مىرسد دفع اشكال توسط استاد شهيد كامل نيست ؛ زيرا بدون شك آنچه - حسب الفرض بنا بر قول بالصحيح - در مسمّاى لفظ عبادت اخذ شده ذات اجزاء وشرايط بما هى هى نيست ؛ بلكه بما هى معتبرهء فى وصف الصحّهء است . يا به عبارت ديگر اجزاء وشرايط به حيثيتى كه وصف صحّت متقوّم به آنها است موضوع‌له لفظاند . در اين صورت است كه اشكال شيخ اعظم پيش مىآيد كه دخل اجزاء در صحّت متقدّم بر دخل شرايط است ؛ زيرا اجزاء مقتضى صحّت‌اند و شرايط دخيل در تأثير مقتضى صحّت در صحت‌اند ، و تأثير شرط ، متأخّر از اقتضاى مقتضى است .\r\n* نظر محقّق خوئى :\r\nبه نظر مىرسد در پاسخ اشكال شيخ ، بهتر است همان گفته شود كه محقّق خوئى فرموده كه ترتّب بين شرط و جزء در عالم وجود است نه در عالم مفهوم و آنچه در مقام تسميه دخيل در مسمّاست مفهوم اجزاء و شرايط است نه وجود خارجى آنها « 3 » .\r\n\r\n\r\n","description":"","footnote":"\r\n( 1 ) . المحاضرات 145 : 1 .\r\n( 2 ) . بحوث فى علم الأصول 191 : 1 ( نقل به مضمون ) .\r\n( 3 ) . المحاضرات 145 : 1 . .\r\n","page_name":" 346 ","page_number":346},
  {"content":"\r\n\r\n\r\nمطلب‌چهارم : تصوير جامع بين افراد صحيح و اعم\r\nنظر به اينكه هر يك از الفاظ دالّهء بر معانى شرعيه نظير صلاهء و صوم و غير ذلك بر معناى واحدى دلالت دارند كه موضوع‌له اين الفاظ است ، بنابر اين ، بر اساس هر يك از دو مبنا در ما نحن فيه ( مبناى قول به صحيح يا قول به اعم ) لازم است جامعى بين افراد هر يك از صحيح يا اعم وجود داشته باشد كه صورت حين‌الوضع معنا را شكل دهد و ملاك جريان و صدق اسم عبادت بر مسمّاى آن باشد ، بنابر اين ، لازم است بررسى كنيم تا معلوم شود ، بنابر هر يك از دو مبنا چگونه مىتوان تصوّرى از جامع بين افراد داشت . ابتدا دربارهء جامع بين افراد صحيح وسپس دربارهء جامع بين افراد اعم به بحث مىپردازيم :\r\n\r\n[ 1 
  ] : مشكل تصور جامع بين افراد صحيح :\r\nدر امكان تصوير جامع بين افراد صحيح اشكالى كرده‌اند كه بيان فنّى اشكال را استاد شهيد صدر ( قدس سره ) چنين تقرير مىفرمايد : تصوّر جامع بين افراد صحيح يا به نحو بسيط است يا مركّب . تصوّر جامع مركّب ممكن نيست ؛ زيرا از دو حال خارج نيست كه هر دو غير ممكن‌اند :\r\n1 ) يا آنكه جميع قيود در نظر گرفته مىشود كه طبيعتاً لازمه‌اش عدم صدق در موارد فقدان بعضى از قيود است آنجا كه فاقد به دليل وجود عذر صحيح است ؛\r\n2 ) يا آنكه تنها قيودى در نظر گرفته مىشوند كه در همهء احوال و تقادير معتبرند كه لازمه‌اش صدق بر فاسد است ، آنجا كه حال حال اختيار است و فاقد قيد در آن حال فاسد است .\r\nامّا تصوّر جامع بسيط ، كه بيش از سه فرض در آن متصوّر نيست :\r\n\r\n","description":"","footnote":"","page_name":" 347 ","page_number":347},
  {"content":"\r\n\r\n1 ) يا آنكه جامع ، ذاتى باب كلّيات خمس فرض مىشود ؛\r\n2 ) يا آنكه جامع مفروض ذاتى باب برهان است كه به معناى لازم ذاتى ماهيت است ؛\r\n3 ) يا آنكه جامع ، عنوان منتزع از يك حيثيت عرضى در نظر گرفته مىشود .\r\nكه هر سه فرض غير ممكن‌اند :\r\n1 ) جامع بسيط ذاتى باب كلّيات خمس كه به معناى جزء ذات يا تمام ذات ماهيت نوعيه است ، ممكن نيست زيرا به دليل اختلاف ماهوى قيود معتبره ، وجود جامع ذاتى بين افراد متصور نيست ؛\r\n2 ) جامع بسيط ذاتى باب برهان نيز ممكن نيست چون لازم ماهيت است و لازم ماهيت معلول ماهيت است ، و ماهيات افراد صحيح به دليل تفاوت وتباين در سنخ و ذات نمىتوانند معلول واحد بسيط داشته باشند ؛\r\n3 ) جامع بسيط منتزع از حيثيت عرضى ؛ نظير عنوان « ناهى از فحشا » اگر چه ثبوتاً ممكن است لكن اثباتاً ممكن نيست ؛ زيرا لازم مىآيد صدق اسم « عبادت » مشروط باشد به در نظر گرفتن آن حيثيت عرضى - نظير : « ناهويت عن الفحشاء » - در حالى كه در ارتكاز شرعى و متشرّعى مسلّم است كه در صدق عنوان « صلاة » مثلًا بر فرد اين عبادت ، در نظر گرفتن اين‌گونه حيثيات عرضى شرط نيست « 1 » .\r\n* فرضيه‌هاى تصوير جامع بر مبناى قول به صحيح :\r\n* فرضيه اوّل ( فرضيه مرحوم آخوند ) :\r\nمرحوم آخوند صاحب كفايه ( رحمه الله ) در تصوير جامع بين افراد صحيح به نحوى كه خالى از اشكال فوق باشد تقريبى از تصوّر جامع بسيط را پيشنهاد مىكند و چنين مىفرمايد :\r\nوَلا إشكَالَ في وُجُودِهِ بَينَ الأفرَادِ الصَحِيحَةِ وَإمكَانِ الإشَارَةِ إلَيهِ بِخَواصّهِ وَآثَارِه ، فَإنَّ الاشتِرَاكَ في الأثَرِ كَاشِفٌ عَن الاشتِرَاكِ في جَامِعٍ وَاحِدٍ يُؤَثّر الكُلّ فِيهِ بِذَاكَ الجَامِعِ فَيَصِحُّ تَصوير المُسَمّى بِلَفظِ الصَلَاةِ مَثلًا بِالنَّاهِيَةِ عَن الفَحشَاءِ وَمَا هُوَ مِعرَاجُ المُؤمِنِ وَنَحوهُما « 2 » .\r\n* اشكالات اين فرضيه :\r\nبر تصوير مذكور چند اشكال گرفته‌اند :\r\n\r\n\r\n","description":"","footnote":"\r\n( 1 ) . بحوث فى علم الأصول 192 : 1 .\r\n( 2 ) . كفاية الأصول 36 : 1 . .\r\n","page_name":" 348 ","page_number":348},
  {"content":"\r\n\r\n* اشكال اوّل : تصوير جامع بين افراد صحيح به تقريب مذكور مبتنى بر قانون « الواحد لا يصدر إلا عن الواحد » است كه مورد آن : حقايق متأصّله در خارج ؛ نظير : « حقيقهء الوجود » ، يا ماهيات منتزعه از آن حقايق است ، و در امور اعتباريهء صرفه ؛ نظير عنوان : « ناهى از فحشا » و « معراج المؤمن » جارى نيست ؛ زيرا اين‌گونه عناوين از عناوين عرضيه‌اى هستند كه قابل انتزاع از امور متباينه مىباشند . بنابر اين ، وحدت اين‌گونه عناوين ، نمىتواند كاشف از وحدت در منشأ انتزاع آنها باشد .\r\nاز اين اشكال مىتوان چنين پاسخ داد كه ترتّب اثر با صدق عناوين عرضيه اين تفاوت را دارد كه صدق عنوان عرضى ممكن است به لحاظ حيثيتى باشد كه قابل اجتماع با امور متباينه است ؛ لكن ترتّب اثرى كه اثر حقيقى است - مثلًا : « ناهويت عن الفحشاء » - بدون شك ، كاشف از وجود علّتى واحد است كه منشأ ترتّب اين اثر است . وحدتى كه در اثر است - هر نوع وحدتى باشد - كاشف از همان نوع وحدت در مؤثّر است . بنابر اين ، ترتّب آثار واقعيه بر عبادات ، نظير « نهى عن الفحشاء » ؛ بلكه حتّى آثارى نظير « تطهير از ذنوب » - كه ظهور در تطهير حقيقى نفس دارد نه تطهير به معناى صرف « محو الذنب » از لوح اعتبار مولى - كاشف از همان سنخ از وحدت در مؤثّر است . بنابر اين ، مىتوان به وسيلهء چنين اثرى ، به مؤثّر واحد اشاره نمود و با عنوانى نظير « ناهى از فحشا » و يا « مطهّر من الذنب » و امثال آن ، جامع بين افراد صحيح را معين نمود .\r\nبنابر آنچه در تبيين معناى « صحّت » گفتيم - كه صحّت عبارت است از حيثيتى كه تحقّق غرض مطلوب از شيئ به آن بستگى دارد - مىتوان به عنوان مثال ، عناوين آثار مترتّبه بر « صلاة » از قبيل « نهى عن الفحشاء » ، يا « مطهريت عن الذنب » ، و امثال آن را كاشف از همان حيثيت وحدانى دانست كه معيار صحّت ، و ملاك تحقّق غرض مطلوب از صلاهء است .\r\n* اشكال دوّمى كه بر پيشنهاد صاحب كفايه گرفته شده است : اشكالى است كه در بيانات استاد شهيد آمده است « 1 » و حاصلش اين است : تقريبى كه آخوند در اينجا جهت حل مشكل بيان مىكند از عهدهء دفع اشكال مذكور بر نمىآيد ؛ زيرا در اشكال مذكور گفته شد : وجود جامع مشترك بسيط در بين افراد صحيح قابل تصوّر نيست ؛ چون اين جامع يا ذاتى\r\n\r\n\r\n","description":"","footnote":"\r\n( 1 ) . بحوث فى علم الأصول 196 : 1 . .\r\n","page_name":" 349 ","page_number":349},
  {"content":"\r\n\r\nباب كلّيات خمس است يا ذاتى باب برهان ، يا عرضى است ، كه هر يك از اين سه فرض با اشكال مواجه بود و در بيان آخوند مطلبى كه اشكال را حل كند وجود ندارد .\r\nدر پاسخ اين اشكال مىتوان چنين گفت : بنابر بسيطبودن جامع ، فرض سوّم را انتخاب مىكنيم . بنابر اين فرض ، اشكالى كه مطرح مىشود اشكال اثباتى است كه در تقرير استاد شهيد چنين بيان شده است :\r\nلكِنَّهُ غَيرُ مُحتَمَلٍ إثبَاتَاً ؛ لاستِلزَامِهِ عَدَمَ صِدقِ الاسمِ إلّا بَعدَ مُلاحَظَةِ الجِهَةِ العَرَضِيَّةِ لانتِزَاعِ الجَامِعِ العَرَضِيِّ مَعَ أنّهُ لا شَكّ بِحَسَبِ الارتِكَازِ الشَرعِيِّ وَالمتَشَرِّعِيِّ في الصِدقِ مِن دُونِ مُلاحَظَةِ شَيءٍ مِنَ الجِهَاتِ العَرَضِيَّةِ الإضَافِيَّة « 1 » .\r\nپاسخ اين اشكال اثباتى اين است كه : اين جهت اضافى چيزى جز حيثيتى كه منشأ صحّت است نيست و التزام به مبناى قول صحيح ، لازمه‌اش : التزام به اين مطلب است ، و التزام به اين مطلب چيزى زايد بر التزام به اعتبار صحّت در صدق عنوان « عبادت » بر مسمّا نيست ! و چنانچه چنين التزامى با ارتكاز شرعى و متشرّعى منافات داشته باشد ، اشكالى است كه بر مبنا وارد است نه بر بنا ، و چنانچه منافات نداشته باشد اشكال از اساس مرتفع است . حاصل آنكه : وجود يك عنوان عرضى كه كاشف از حيثيتى باشد كه معيار صحّت و ملاك مطلوبيت شرعى عبادت است كه به وسيلهء آن عنوان بتوان به حيثيت جامع بين افراد صحيح اشاره نمود ، لازمهء قول به صحيح است ، و لحاظ آن در صدق عنوان « صلاة » مثلًا بر فرد صلاهء ، مساوى با اخذ قيد صحّت است در مفهوم صلاهء كه مفروض بحث است على القول بالصحيح . بنابر اين ، - همان‌گونه كه در كلام آخوند صاحب كفايه آمده است - اشكال مذكور بر تصوّر جامع على القول بالصحيح به ترتيبى كه ايشان فرموده با توضيحات و اشاراتى كه در بيان فوق آمد ، وارد نيست .\r\n* اشكال سوّم : اشكالى است كه محقّق بزرگوار حضرت امام خمينى ( رحمه الله ) وارد كرده‌اند كه حاصلش اين است كه : آثار مترتبهء بر عبادات - بنابر آنچه در نصوص و روايات آمده است - منحصر در « نهى از فحشا » نيست ؛ بلكه متعدّد و متكثّر است . بنابر اين ، بر فرض آنكه قاعدهء الواحد را در ما نحن فيه جارى بدانيم ، تعدّد آثار مترتّبه ، كاشف از تعدّد اسباب و جهات و حيثيات مسببّه است . بنابر اين ، جامعى كه از اين طريق به دست مىآيد جامع\r\n\r\n\r\n","description":"","footnote":"\r\n( 1 ) . همان . .\r\n","page_name":" 350 ","page_number":350},
  {"content":"\r\n\r\nمتعدّد الجهات و متكثّر الحيثيات خواهد بود . بلكه هر يك از آثار مذكور خود داراى جهات متعدّدى است . مثلًا نهى از فحشا ، به تعدّد انواع فحشا متعدّد خواهد بود . بنابر اين ، جامعى كه مسبّب اين آثار است ، بايد جهات تكثّر فراوانى داشته باشد به حسب جهات تكثّرى كه در آثار است ، و التزام اصوليين به چنين جامع متكثّرى مستبعد است « 1 » .\r\nاين اشكال نيز وارد نيست به دو دليل :\r\n1 ) تعدّد آثار مترتبه بر عبادتى نظير « صلاة » به اين معنا نيست كه همهء آن آثار متعدّده بر همهء افراد صحيحه بار مىشود ؛ بلكه معمولًا چنين است كه هر اثرى بر برخى از افراد با خصوصياتى معين بار مىشود ، و اثرى كه بر همهء افراد در همهء احوال بار شود ، بسيار محدود است و چه بسا از يك يا دو اثر تجاوز نكند ، و التزام به تعدّد جهت در جامع به اندازهء دو يا سه اثر مستبعد نيست ؛\r\n2 ) به فرض آنكه تعدّد اثر به مقدارى باشد كه فرض تعدّد جهات در مؤثّر جامع بين الافراد به آن مقدار مستبعد باشد ، لازمهء اين استبعاد چنين خواهد بود كه آثار مترتبه به دو يا سه اثر بر گردد ؛ به اين معنا كه استبعاد مذكور كاشف از اين مطلب است كه اين آثار همگى در رتبهء واحده نيستند ؛ بلكه برخى اصلى برخى فرعىاند كه فرعىها به اصلىها بر مىگردند و در نتيجه تعدادى از آثار كه اصلىاند كاشف از تعدّد جهات موثّر جامع به تناسب تعدّد اثر خواهند بود و از آنجا كه تعدّد آثار اصلى - حسب الفرض - در حدّى نيست كه منشأ تعدّد مستبعد در جهات جامع باشد ، بنابر اين ، اشكال منتفى است .\r\n* اشكال چهارم : اشكالى است كه محقّق خوئى بر بيان صاحب كفايه وارد كرده است كه حاصلش اين است : خصوصيات افراد صحيح در اثر مترتّب بر آنها دخل دارد ؛ مثلًا در نماز دو ركعتى ، وقوع تسليم بعد از تشهد ركعت ثانيه دخل در صحّت آن دارد در حالى كه همين خصوصيت در نماز چهار ركعتى جاى خود را به خصوصيتى ديگر مىدهد كه تسليم بعد از فراغ از تشهد ركعت رابعه است ، و در نمازهاى سه ركعتى جاى خود را به تسليم بعد از تشهد ثانى و بعد از فراغ از ركعت ثالثه داده است . بنابر اين ، آثار ، مترتب بر خصوصيات افراد است ؛ نه بر جامع بين الافراد - بما هو جامع - تا كاشف از وجود مؤثّر واحد جامع بين الافراد باشد « 2 » .\r\n\r\n\r\n","description":"","footnote":"\r\n( 1 ) . تهذيب الأصول 52 : 1 .\r\n( 2 ) . المحاضرات 154 : 1 . .\r\n","page_name":" 351 ","page_number":351},
  {"content":"\r\n\r\nاستاد شهيد در دفع اين اشكال چنين مىفرمايد : دخالت خصوصيات افراد در آثار مترتّبه بر آنها ، اگر به معناى دخالت آنها در ايجاد اثر واحد مشترك است كه خلاف فرض قاعدهء « الواحد لا يصدر إلا من الواحد » است ، و اگر به معناى مدخليت در انتزاع جامع بين الافراد باشد كه طبيعتاً هر جامعى منتزع از افراد است و خصوصيات فردى در انتزاع آن مدخليت دارند ؛ لكن نه به اين معنا كه در صدق عنوان جامع بر مسمّاى آن مدخليت داشته باشند ؛ بلكه به اين معنا كه جامع از همين افراد با همين خصوصيات منتزع شده است « 1 » .\r\nاضافه بر آن مىتوان در دفع اشكال محقق خوئى چنين گفت : جامع واحد مقيد به خصوصيات على البدل مىتواند منشأ اثر واحد باشد . مثلًا : « صلاهء ناهى از فحشا ، دو ركعتى ، يا سه ركعتى ، يا چهار ركعتى » به عنوان جامع قابل تصور است كه منشأ اثر واحد كه مطهريت من الذنوب است باشد .\r\n* اشكال پنجم : اشكال ديگرى از محقق خوئى است ، حاصل اشكال چنين است : جامع بايد معنائى عرفى باشد تا بتواند موضوع‌له لفظ عبادت باشد ؛ زيرا موضوع در الفاظ شرعى بايد أمر مفهوم عرفى باشد كه قابل إلقاى به عرف و تعلق خطاب شرعى به آن باشد ، در حالى كه به فرض آن كه بتوان جامعى بين افراد صحيح تصور نمود نظير آنچه صاحب كفايه فرمود ؛ لكن چنين جامعى عرفى نيست ، زيرا بسيارى از مردم از اصل تاثير صلاهء در ناهويت از فحشاء بى خبرند تا چه رسد كه آن را كاشف از يك جامع ذاتى مقولى بدانند « 2 » .\r\nاين اشكال وارد نيست ؛ زيرا در پاسخ مىتوان گفت : جامع در عالم ثبوت لازم نيست عرفى باشد همين اندازه كافى است كه در عالم اثبات بتوان جامع را با عنوانى معرفى كرد كه براى عرف قابل فهم باشد ، در عنوان اثباتى معرّف جامع واقعى ، كافى است عنوانى نظير « ذكر الله » اخذ شود كه براى عرف كاملًا مفهوم است .\r\n* اشكال ششم : اشكالى نقضى است كه نسبت به نحوهء اعتبار قيود ثانويه در مسمّاى صلاهء ( جامع مورد بحث ) گرفته مىشود كه حاصلش اين است : اين قيود ثانويه - نظير\r\n\r\n\r\n","description":"","footnote":"\r\n( 1 ) . بحوث فى علم الأصول 196 : 1 .\r\n( 2 ) . المحاضرات 157 : 1 . .\r\n","page_name":" 352 ","page_number":352},
  {"content":"\r\n\r\nقيد قصد امتثال امر - اگر در مسمّا اخذ شود ، تعلّق خطاب شرعى به آن غير ممكن خواهد بود ، و اگر اخذ نشود ، اثر مشترك بين الافراد بر آن بار نمىشود تا كشف از جامع بين الافراد كند .\r\nدر پاسخ اين اشكال ، استاد شهيد وجود تعليقى جامع را پيشنهاد مىكند ؛ به اين معنا كه مسمّاى جامع را چيزى قرار مىدهيم كه در صورت انضمام قيد قصد امتثال امر منشأ ترتب اثر مشترك باشد . بنابر اين ، در مسمّاى جامع ، عنوانى نظير « ما لو انضمّ إليه قصد امتثال الأمر كان ناهياً عن الفحشاء » را در نظر مىگيريم و به اين ترتيب اين اشكال نيز مندفع مىشود « 1 » .\r\nبا توجّه به آنچه در دفع اشكالات وارده بر تصوير جامع بين افراد صحيح در كلام آخوند خراسانى بيان شد ، تصوير جامع مذكور خالى از اشكال به نظر مىرسد ، و به عنوان يكى از محتملات تصوير جامع بين افراد صحيح ، قابل توجّه و پذيرش است .\r\n* فرضيه دوّم ( فرضيه محقّق عراقى ) :\r\nمرحوم محقّق عراقى ( رحمه الله ) در تصوير جامع بسيط بين افراد صحيح پس از يأس از به‌دست آوردن جامع ماهوى بين افراد صحيح دست به دامن جامع وجودى مىشود ، و مدّعى مىشود كه اگر چه افراد صلاهء - مثلًا - از لحاظ تنوّع ماهوى متباين‌اند و جامع واحد ذاتى بين آنها متصوّر نيست ؛ لكن همهء اين ماهيات متباينه به توسّط وجود است كه مصداق عنوان صلاهء قرار مىگيرند ، بنابر اين ، مىتوان مرتبه‌اى از وجود را - مثلًا وجودى كه حدّ اقل شرط صدق صلاهء را داشته باشد - در نظر گرفت ، و اين وجود را نيز به نحوى در نظر گرفت كه قيد مرتبه در آن ملحوظ نباشد تا بتواند با ساير مراتب وجود متّحد باشد . در اين صورت ، اين وجود حدّ اقلّى ، مىتواند جامع بين همهء افراد صحيح قرار بگيرد ؛ چون در همهء افراد صحيح حاضر است و با همهء آنها اتّحاد وجودى دارد و از اين مرتبهء وجودى مىتوان مفهومى انتزاع نمود كه مسمّاى صلاهء باشد ، و بدين ترتيب مىتوان مسمّايى براى صلاهء يافت كه بر همهء افراد صحيح صلاهء صادق بوده و جامع همهء آنها باشد . عبارت محقّق عراقى چنين است :\r\n\r\n\r\n","description":"","footnote":"\r\n( 1 ) . بحوث فى علم الأصول 196 : 1 . .\r\n","page_name":" 353 ","page_number":353},
  {"content":"\r\n\r\nإن قُلنَا بِأنَّ دَخلَهَا - أي المَقُولاتِ المُتَباينَة في الأفرَادِ - في الصَلَاةِ بِلَحَاظِ حَيثِ وُجُودِهِا الحَاوِي لِلمَرَاتِبِ المَحفُوظَةِ في المَقُولاتِ المُختَلفَة بِلا دَخلِ خُصُوصِيّة المقُولِيّة في حَقِيقَةِ الصَلاةِ فَلا ضَيرَ حِينَئِذٍ مِن جَعلِ الصَلاةِ عِبَارَةً عَن مَفهُومٍ مُنتَزَعٍ عَن مَرتَبَةٍ مِنَ الوُجُودِ الجَامِعِ بَينَ الوُجُودَاتِ المَحدُودَةِ المَحفُوظَةِ في كُلِّ مَقُولَةٍ مَعَ أخذِهِ مِن حَيثِ الزِيَادَةِ وَالنُقصَانِ مِن سِنخِ التَشكِيكَاتِ القَابِلَةِ للانطِبَاقِ عَلى القَليلِ تَارَةً وَعَلَى الكَثيرِ اخرَى « 1 » .\r\n* اشكال شهيد صدر :\r\nاستاد شهيد صدر ( قدس سره ) بر اين بيان در تصوير جامع ، اشكالى وارد كرده‌اند كه حاصلش چنين است : وجودى كه به عنوان جامع بين مراتب وجود در نظر گرفته مىشود به عنوان وجود خارجى نمىتواند جامع مورد نظر را تأمين كند ؛ زيرا جامع مورد بحث ، جامعى است كه بتواند مسمّاى عنوان « صلاة » قرار بگيرد . بنابر اين ، لازم است مفهومى ذهنى باشد كه بتوان آن را حين‌الوضع به عنوان مسمّاى مفهوم صلاهء در نظر گرفت . بنابر اين ، لازم است از وجود جامع ، مفهومى انتزاع نمود كه در مسمّاى صلاهء منظور شود ، و در اين صورت همان اشكالاتى كه در تصوير جامع مفهومى گفتيم پيش مىآيد ، كه اگر جامع تركيبى در نظر گرفته شود ممكن نيست ، و اگر بسيط در نظر گرفته شود جامع ذاتى و ماهوى ممكن نيست ، و جامع عرضى نيز داراى اشكال اثباتى است .\r\nلبّ اشكال استاد شهيد بر بيان محقّق عراقى اين است كه اين بيان ، وجه جديدى در حلّ مشكل نياورده ؛ زيرا در نهايت ، اين بيان به تصوير جامع مفهومى بر مىگردد ، و در تصوير جامع مفهومى اشكال همان است كه از آغاز گفته شد . بنابر اين ، در پاسخ ايراد استاد شهيد نيز مىتوان گفت : همان پاسخى كه در گذشته به اين ايراد داديم اينجا خواهد آمد ، و خلاصه اينكه تصوير جامع مفهومى منتزع از حيثيت وجودى به تصويرى كه در بيان محقّق عراقى آمده است بنابر قول خود استاد شهيد اشكال ثبوتى ندارد ، و اشكال اثباتى آن نيز به تقريبى كه در دفع اشكال دوّم بر فرضيهء آخوند در تصوير جامع بين افراد صحيح بيان كرديم مندفع است .\r\nچيز تازه‌اى كه در بيان محقّق عراقى وجود دارد - كه آن را از بيان مرحوم آخوند متمايز مىكند - نحوهء تصوير منشأ انتزاع جامع مفهومى است كه در تصوير مرحوم آخوند\r\n\r\n\r\n","description":"","footnote":"\r\n( 1 ) . مقالات الأصول 143 : 1 ( تحقيق : مجمع الفكر الإسلامى ) . .\r\n","page_name":" 354 ","page_number":354},
  {"content":"\r\n\r\nمنشأ انتزاع جامع مفهومى ، حيثيتى ماهوى و عرضى در نظر گرفته شد ؛ در حالى كه در بيان محقّق عراقى حيثيتى وجودى ، منشأ انتزاع جامع مفهومى در نظر گرفته شده است .\r\n* فرضيه سوّم ( فرضيه محقّق اصفهانى ) :\r\nمحقّق اصفهانى ( رحمه الله ) در تصوير جامع ، بيانى ايراد فرموده است كه توضيح آن با ذكر چند مقدمه ميسّر است :\r\n* مقدمه اوّل : سعه در ماهيات ناشى از ضعف و ابهام است ؛ بر خلاف سعه در وجود كه ناشى از شدّت وقوت است . ماهيات در موارد ضعف و ابهام سعه و اطلاق دارند و وجود هر چه شدت وقوت بيشتر پيدا مىكند از سعه و اطلاق بيشترى برخوردار مىشود .\r\n* مقدمه دوّم : در ماهيات حقيقيه - كه مندرج در مقوله‌اى خاص از مقولات‌اند - از ناحيهء مقوّمات مقوله‌اى و نوعى هيچ ابهامى نيست ؛ مثلًا : « انسان » ، از ناحيهء « حيوان ناطق » بودن ابهامى ندارد ؛ لكن از ناحيهء مشخّصات عرضى مبهم است ؛ به اين معنا كه در مفهوم « انسان » ، مشخّصات عرضى - نظير : طول و عرض و لون و حجم و ساير خصوصيات كمّى و كيفى - مندرج نيست . و به دليل همين ابهام ، مفهوم انسان نسبت به مشخّصات عرضى ، سعه و شمول دارد و بر همهء خصوصيات و مشخّصات فرديه قابل تطبيق است . لكن ، در ماهيات غير حقيقيه كه تركيبى از چند مقوله‌اند و مىتوانند تركيبات مقوله‌اى گوناگون داشته باشند - نظير مركّبى كه نام « صلاة » بر آن نهاده مىشود - علاوه بر ابهام از ناحيهء مشخّصات عرضى ، ابهامى ديگر از ناحيهء مقولات تركيبى وجود دارد . و لهذا در ماهياتى از اين دست ، تركيبى خاص منظور نمىشود ؛ بلكه تركيبى مبهم از مقوّمات مختلفه‌اى كه قابليت فزونى و كاستى و تبديل و جا به‌جايى دارند در نظر گرفته مىشود ؛ نظير آنچه در ماهيت تركيبى « خمر » ملاحظه مىشود . « خمر » ماهيتى است كه مىتواند از مادهء « انگور » يا مادهء « خرما » يا موادى ديگر و با تر كيبات و مقارنات گوناگون شكل بگيرد . در اين گونه ماهيات ، ابهام چند برابر است ؛ زيرا نه تنها به لحاظ عوارض مشخّصه مبهم‌اند ؛ بلكه به‌لحاظ مقولاتى كه در تركيب اين ماهيات دخالت دارند نيز كاملًا مبهم و نامعين‌اند . چيزى كه نام « صلاة » يا ساير اسامى عبادات و معانى شرعيه بر آن گذاشته مىشود از اين قبيل است . يعنى ماهيتى است مبهم كه نه تنها از ناحيهء عوارض مشخّصه قابل تنوّع و تغيير است ؛ بلكه از ناحيهء اجزاى تشكيل دهنده و مقولاتى كه در تركيب آن منظور مىشود نيز كاملًا متغير و مبهم و نامعين است .\r\n\r\n","description":"","footnote":"","page_name":" 355 ","page_number":355},
  {"content":"\r\n\r\n* مقدمه سوّم : هنگام وضع لفظ براى ماهيات غير حقيقيه كه هم از ناحيهء مقولات ذاتى و هم از ناحيهء عوارض و مشخّصات مبهم‌اند ، و به تعبير ديگر : در ابهام كامل به‌سر مىبرند تصوّر اين ماهيات به دليل ابهامى كه دارند تنها به‌وسيلهء پوششى - يعنى عنوانى - كه تعيين ذهنى و اشارهء عقلى به آنها را ممكن مىكند امكان پذير است . اين پوشش عقلى يا عنوان ذهنى مىتواند به‌وسيلهء هر وصف و عنوانى كه با اين ماهيات مقارنت دايم داشته و با همهء گونه‌هاى مختلف و تركيبات متنوّع اين ماهيات همراه باشد صورت پذيرد ؛ مثلًا : ماهيت مبهمى نظير « خمر » را ذهن مىتواند با عنوان « مايع مسكر » تصور كند ، و « صلاة » را مىتواند با عنوان « ناهى عن الفحشاء » تصوّر كند . اين عنوان مقارن و غير منفك در ذهن به عنوان معرّف آن ماهيت تركيبى مبهم شناخته مىشود و مىتواند نقش جامع بين افراد صحيح آن ماهيت را - كه تحت پوشش اين عنوان قرار مىگيرند - ايفا كند .\r\nبنابر آنچه در اين سه مقدّمه بيان شد : تصوير جامع بين افراد صحيح ماهيات شرعيه كاملًا ممكن است . جامع بين افراد صحيح ، همان‌گونه كه در مقدّمهء سوّم آمد : عنوان معرّفى مىتواند باشد كه با همهء افراد صحيح ماهيت تركيبى شرعى ، مقارن و غير منفك باشد . در مثل « صلاة » اين عنوان معرّف مىتواند چيزى نظير « معراج مؤمن » يا « ناهى عن الفحشاء » يا « مطهّر من الذنوب » يا « مقرّب الى الله » و امثال آنها باشد . بر اين روش در تصوير جامع هيچ‌يك از اشكالاتى كه در تصوير جامع بين افراد صحيح مطرح شد ، وارد نيست « 1 » .\r\nتقريبى كه از محقّق اصفهانى در تصوير جامع بين افراد صحيح نقل كرديم در حقيقت نوعى تبيين جامع عرضى است ، يعنى تقريبى است كه مدعاى مرحوم آخوند خراسانى را كه در صدد ارائهء جامع عرضى است به بيان و تقريبى ديگر عرضه مىكند .\r\n* اشكال شهيد صدر :\r\nاستاد شهيد صدر ( قدس سره ) بر اين تقريب ( تقريب محقّق اصفهانى ) ايراد گرفته و در ما حصل كلامش مىفرمايد : مراد از ابهام مسمّا :\r\n* اگر ابهام مفهومى باشد كه معقول نيست ؛ زيرا هيچ مفهومى در عالم مفهومّيت نمىتواند مبهم باشد ؛ بلكه ابهام مفاهيم از ناحيهء تطبيق بر مصاديق است ؛\r\n\r\n\r\n","description":"","footnote":"\r\n( 1 ) . نهاية الدراية 198 : 1 - 197 ( نقل به معنا و با توضيح و بيان صورت گرفته است ) . .\r\n","page_name":" 356 ","page_number":356},
  {"content":"\r\n\r\n* و اگر مراد اين باشد كه مسمّا مفهومى است عرضى كه به‌وسيلهء آن به مركّبى مبهم اشاره مىشود كه بنابر اين ، ابهام در مشار إليه است نه در مشير ، اين فرض نيز خلاف وجدان عرفى و متشرّعى است ؛ زيرا وجدان عرفى و متشرّعى هيچ‌گونه ابهامى در معانى صلاهء ، صوم ، حج و امثال آنها احساس نمىكند . الفاظى نظير صلاهء ، صوم ، حج و ساير الفاظ شرعيهء داّله بر عناوين عبادات يا معاملات - نظير ساير اسماء اجناس - بر معانى و مفاهيم روشنى دلالت مىكنند كه در عُرف شرع و لغت شناخته شده و معلوم است و هيچ‌گونه ابهامى ندارد .\r\nو لذا ابهامى كه محقّق اصفهانى در معناى « خمر » نيز ادّعا فرمود ، مورد پذيرش نيست . « خمر » نيز مانند ساير اسماء اجناس معناى معلومى دارد كه براى عرف اهل لغت واضح و روشن است « 1 » .\r\nبه نظر مىرسد استاد شهيد ، ابهام ادّعا شده در كلام محقّق اصفهانى را به معناى عدم وضوح مفهوم تفسير كرده است و لذا به تقريبى كه گفته شد بر ايشان اشكال گرفته است ؛ در حالى كه ابهامى كه محقّق اصفهانى اراده كرده است ، ابهام به معناى عدم تعين خصوصّيت است كه هيچ منافاتى با وضوح مفهوم و معنا لدى العرف ندارد . كلمهء « خمر » - مانند ساير اسماء اجناس نظير « انسان » ، « حيوان » و « نبات » - ابهامى به معناى عدم وضوح معنا ندارد ؛ لكن بسيارى از اسامى اجناس ؛ نظير « خمر » ، « مسكر » ، « ادام » ، « قوت » ، « مسكن » ، « مأوى » ، « مركب » و ده‌ها بلكه صدها عنوان ديگر كه همگى از اسماء اجناس‌اند و معانى واضح و روشنى لدى العرف دارند ، از ناحيهء فصول مقوّمه ، و نيز به لحاظ خصوصيات كيفى و كمّى ، يا مشخصّات فردى كاملًا مبهم‌اند ، و به دليل همين ابهام سعهء مفهومى گسترده‌اى دارند ، و با مقولات نوعى متعدّدى قابل اتّحاد و جمع‌اند .\r\nابهام در اينجا به‌معناى عدم وضوح نيست ؛ بلكه به‌معناى عدم تعين است كه اگر بر وضوح مفهومى نيفزايد از آن نمىكاهد ، و در حقيقت اين نوع ابهام‌ها هر چه دايره‌اى وسيع‌تر پيدا مىكنند ، موجب وضوح بيشتر مفهوم مىشوند ؛ تا جايى كه مفاهيمى نظير : « شيئ » ، « امر » ، « موضوع » ، « حقيقت » ، « ماهيت » ، « مادّه » ، « صورت » و ده‌ها مفهوم روشن ووسيع ديگر در عين روشن بودن از وسيع‌ترين دايرهء مفهومى بر خوردارند و از مبهم‌ترين مفاهيم ذهن بشر به‌لحاظ خصوصيات مقوّمه مىباشند . در هر صورت ، تقريبى كه محقّق اصفهانى بيان فرمود ، نوعى تقريب جامع عرضى بين افراد صحيح بود كه مىتواند مورد قبول باشد .\r\n\r\n\r\n","description":"","footnote":"\r\n( 1 ) . بحوث فى علم الأصول 198 : 1 ( نقل با تصرّف وتبيين ) . .\r\n","page_name":" 357 ","page_number":357},
  {"content":"\r\n\r\n* فرضيه چهارم ( فرضيه محقّق صدر ) :\r\nاين فرضيه ، تقريبى است كه استاد شهيد ( قدس سره ) بيان نموده‌اند و حاصلش بيان وجهى از جامع تركيبى است كه بتواند همهء حالات صحّت را شامل شود ، نه به‌نحوى كه همهء اجزاء و شرايط را متضمّن باشد تا بر تعدادى از حالات عذرى صادق نباشد ، و نه به اقلّ اجزاء و شرايط معتبر درصحّت ، اكتفا كند كه بر حالات فقدان عذر صادق نباشد ؛ بلكه حدّ وسطى از تركيب اجزاء و شرايط را در نظر مىگيرد كه همهء احوال صحّت را شامل شود ، به تقريبى كه خلاصه‌اش اين است :\r\nقيود - اعمّ از قيود شرطى يا جزئى - پنج دسته‌اند :\r\n1 ) قيودى كه در همهء حالات صحّت معتبرند ( نظير : قصد قربت ) كه بايد در جامع تركيبى علىالتعيين اخذ شوند ؛\r\n2 ) قيودى كه خود يا بدل عرضى تخييرى آنها در صحّت معتبر است ؛ نظير فاتحه و تسبيحات اربع در ركعتين اخيرتين ، كه در جامع تركيبى ، جامع دالّ بر احدهما علىالتخيير اعتبار مىشود ؛\r\n3 ) قيودى كه خود يا بدل عرضى تعيينى آنها در صحّت معتبر است ؛ نظير وضو در حدث اصغر و غسل در حدث اكبر . در اين صورت ، جامع بين اين قيد در موضوع خود و بدل عرضى تعيينى در موضوع خود ، در جامع معتبر خواهند شد ؛\r\n4 ) قيودى كه خود يا بدل طولى آنها در صحّت معتبر است ؛ نظير قيام ، و جلوس بدل از قيام يا وضو و غسل ، و تيمّم بدل از وضو يا غسل در حال اضطرار كه در اينجا جامع بين القيدين در نظر گرفته مىشود با تقييد قيد اصلى به حال اختيار و قيد بدلى به حال اضطرار ؛\r\n5 ) قيودى كه تنها در حال اختيار معتبرند و فاقد بدل هستند ؛ نظير بسمله در حال عادى كه بدل آن ، ترك بسمله در حال تقيه است و بدلى ديگر ندارد ، كه در اينجا تصوّر جامع به‌لحاظ عدم بدل مشكل‌تر است .\r\nاستاد شهيد ، براى تصوير جامع مشتمل بر اعتبار اين قيود و ترك آنها لا الى بدل دو پيشنهاد مىكنند :\r\n1 ) جامع به‌نحوى تضييق شود كه نتيجهء اعتبار احد الامرين را بدهد : يا وجود قيد در حال عدم عذر ، يا حال عذر ، مثلًا در مورد بسمله - كه در حال تقيه ساقط مىشود - جامع بين قيود معتبره در صلاهء در نظر گرفته شود و مقيد شود به عدم ترك بسمله مگر در حال تقيه ؛\r\n2 ) جامع بين قيد مورد نظر - كه تركش لا الى بدل در حين عذر جايز است - و تقييد ساير اجزا به حال عذر ؛ يعنى احد الامرين از ساير الاجزاء در حال عذر - نسبت به قيد مورد نظر - يا\r\n\r\n","description":"","footnote":"","page_name":" 358 ","page_number":358},
  {"content":"\r\n\r\nقيد مورد نظر ( نظير بسمله ) ، كه در نتيجه تصوّر قيد جامع در اين مورد چنين مىشود كه صلاهء مقيد مىشود به يكى از دو حالت : يا ساير اجزا متقيد به حال تقيه ، يا بسمله در غير حال تقيه « 1 » .\r\nاين تقريب - با همهء دقّتى كه در آن به‌كار رفته - اگر چه ثبوتاً معقول و ممكن است ؛ لكن اثباتاً در نظر گرفتن عنوانى تركيبى با اين قيود و خصوصيات خارج از روش تفهيم و تفاهم عرفى است كه شارع مقدّس طبق آن عمل مىكرده است . بنابر اين ، ناگزير بايد وصف جامعى - كه همهء تقديرات را شامل شود - در نظر گرفت كه بتواند منشأ انتزاع عنوان عرضى واحدى شود و قابل تصوّر عرفى باشد و اين ، همان عنوان جامع بسيطى است كه در كلمات اعلام مورد بحث بوده است و تقريبات متعدّدى از آن - كه خالى از اشكال بود - مورد اشاره و بيان قرار گرفت .\r\n* حاصل كلام :\r\nحاصل آنكه همهء اين جزئياتى كه استاد شهيد ( رحمه الله ) در تصوير جامع بيان كردند در صورتى مىتوانند به نحوى كه براى عرف قابل فهم باشد در مسمّا اخذ شوند ، كه بتوان به آنها به‌وسيلهء يك عنوان عرضى اشاره نمود ، و آن عنوان عرضى مشير كاشف از منشا انتزاع واحدى است كه بالاخره در مسمّا با همهء تقاديرش وجود دارد .\r\n\r\n[ 2 
  ] : تصوير جامع بنابر قول به اعم :\r\nمرحوم آخوند خراسانى تصوير جامع را بنابر قول به اعم مشكل دانسته و پنج تصوير براى جامع اعم بيان كرده است كه هر پنج تصوير را با مشكل مواجه مىداند . مهم‌ترين آنها سه تصوير است :\r\n* تصوير اوّل :\r\nجامع ، عبارت باشد از برخى از اجزا مانند اجزاى ركنى ، لا به شرط نسبت به بقيهء اجزا ، به‌نحوى كه وجود و عدم بقيهء اجزاء دخلى در مسمّا نداشته باشند .\r\nمرحوم آخوند دو اشكال بر اين فرض متوجّه دانسته است :\r\n1 ) اينكه هر مجموعهء معينى از اجزا را اگر در نظر بگيريم خواهيم ديد بين اين مجموعه و صدق اسم عموم من وجه است ؛ يعنى : گاه اين اجزا مجتمع‌اند ، مع‌ذلك صدق اسم منتفى است به‌دليل عدم وجود ساير اجزا و عدم كفايت اجزاى مذكور در صدق اسم . و گاه اين اجزا مجتمع\r\n\r\n\r\n","description":"","footnote":"\r\n( 1 ) . بحوث فى علم الأصول 194 : 1 - 193 . .\r\n","page_name":" 359 ","page_number":359},
  {"content":"\r\n\r\nنيستند ( مثلًا : اگر اجزاى ركنى را در نظر گرفتيم گاه برخى از اجزاى ركنى منتفى است ) ، مع‌ذلك اسم صلاهء صدق مىكند ؛\r\n2 ) اينكه لازمه‌اش اين است كه صدق اسم بر مركّب واجد همهء اجزا و شرايط ، از قبيل استعمال لفظ موضوع للجزء در كل باشد و نتيجتاً مجاز شود ، در حالى كه استعمال لفظ در صلاهء تامهء الأجزاء و الشرايط ، بلا اشكال استعمال حقيقى است .\r\n* تصوير دوّم :\r\nجامع ، عبارت باشد از معظم الاجزايى كه صدق اسم صلاهء دائر مدار آنها است كه هرگاه باشند اسم صادق است و هرگاه نباشند اسم صادق نيست .\r\nاين فرض نيز با دو اشكال مواجه است :\r\n1 ) همان اشكال دوّم بر تصوير اوّل ؛\r\n2 ) لازمه‌اش اين است كه ماهيت متعينى براى صلاهء نباشد ، و ماهيت آن مردّد باشد بين فروض و تقادير متعدّدى به تعدّد انواع تركيباتى كه براى معظم الاجزاء متصوّر است ، و ماهيت مردّده با آنكه فىنفسه ممتنع است با واقعيت امر در صلاهء متباين است ؛ زيرا بشهادهء الوجدان و الشرع براى صلاهء ماهيتى متعين وجود دارد .\r\n* تصوير سوّم :\r\nموضوع له اسامى عبادات نظير اعلام شخصيه باشد بدين معنا كه جامع ، مفهوم صلاهء متعين به « تعينٍ مّا » باشد و اجزا و شرايط به نحو « لا علىالتعيين » در آن منظور شوند به نحوى كه اخلال در هر يك از اجزا و شرايط مانع صدق اسم نشود ؛ نظير آنچه در اعلام شخصيه مىبينيم كه اسم زيد را مثلًا براى زيد متعين وضع مىكنند ، بدون آنكه تعين خاصى در موضوع‌له قيد شود . لذا به رغم تبّدل حالات زيد ؛ بلكه نقص اجزا و اعضا ، همچنان صدق اسم زيد بر مسمّا باقى است .\r\nاشكال اين تصوير اين است كه در اعلام شخصيه ، موضوع‌له شخص خاصّ است و چون تشخّص به وجود است ، مادامى كه شخص خاصّ موجود است ، اسم صادق است ؛ اگرچه عوارض و احوال - بلكه اجزا - متبدّل گردند . لكن در ما نحن فيه ، موضوع‌له صلاهء متشخّص به تشخّص معين نيست ؛ بلكه انواع گوناگون تركيباتى است كه در هر حال در وضعيتى متفاوت با وضعيت و حال ديگرند و بحث در جامعى است كه بتواند كليهء اين‌گونه‌هاى متفاوت را شامل شود ؛ لكن به دليل تباين و تفاوت فاحش ميان آنها و\r\n\r\n","description":"","footnote":"","page_name":" 360 ","page_number":360},
  {"content":"\r\n\r\nعدم وجود قدر جامع و اثر مشترك بين افراد آن بنابر قول به اعم ، امكان دستيابى به جامع فراگير آنها وجود ندارد « 1 » .\r\nدر پاسخ مرحوم آخوند بايد گفت : تصوير جامع بين افراد اعم نيز ممكن است به همان نحو كه بين افراد صحيح ممكن بود ؛ لكن با در نظر گرفتن منشأيت اثر جامع بين فعلى وشأنى . توضيح اينكه : در فروض متعدّدهء تصوير جامع بنابر قول به صحيح ، معلوم شد مىتوان به هر يك از طرق و وجوهى كه در فرضيه‌هاى گوناگون ياد شده بيان شد جامعى عرضى تصوير نمود كه بر همهء افراد صحيح قابل صدق باشد ؛ نظير : « ناهى عن الفحشاء » يا « متقرّب الى الله » و غير ذلك . در اينجا مىتوان گفت : همان‌گونه كه عناوين عرضيهء مذكور ، از همهء افراد صحيح قابل انتزاع و بر همهء آنها قابل صدق وجريان است ، شأنيت اين عناوين عرضيه نيز از افراد صلاهء فاسد قابل انتزاع و بر همهء آنها قابل صدق و جريان است . بنابر اين ، عناوين عرضيهء مذكور با لحاظ صرفيت محضهء آنها - كه اعمّ از شأنى و فعلى است - مىتواند جامع بين همهء افراد اعم از صحيح و فاسد باشد . علىهذا عنوان « ناهى عن الفحشاء » يا « مقرّب الى الله » با الغاى قيد فعليت ، جامع بين شأنى و فعلى و در نتيجه ، جامع بين همهء افراد خواهد بود ؛ زيرا قوهء قبول اين عناوين عرضيه در همهء آنها حاصل است .\r\nإن قلت : جامع بين شأنى و فعلى جامع بين حيث عدمى و حيث وجودى است كه ممتنع است ؛ زيرا حيث شأنيت ، حيث عدم و حيث فعليت ، حيث وجود است ، و جامع بين حيث عدم و وجود معقول نيست !\r\nقلت : مراد حيث فعليت و شأنيت به لحاظ خارج نيست ؛ زيرا بحث دربارهء مفهوم جامع است ؛ بلكه مراد از فعليت در اينجا حيث به شرط شيئ ، و مراد از شأنيت حيث لا به شرط ماهيت است و ماهيت مبهمهء مجرّده از حيث « بشرطيت » و « لا بشرطيت » جامع بين الاعتبارين است . بنابر آنچه گفتيم تصوير جامع بسيط بين افراد اعم ممكن است .\r\n\r\n\r\n","description":"","footnote":"\r\n( 1 ) . كفاية الأصول ( با حاشى مشكينى ) 40 : 1 - 37 . .\r\n","page_name":" 361 ","page_number":361},
  {"content":"\r\n\r\n* تصوير چهارم :\r\nتصويرى ديگر از جامع بنابر قول به اعم در بيانات محقّق بزرگوار امام خمينى ( قدس سره ) تقرير شده است كه تصويرى از جامع تركيبى بين افراد اعم است ، و حاصل آن با ذكر چند مقدّمه از قرار ذيل است :\r\n* مقدمه اوّل : وصف صحّت و فساد از اوصاف عارضهء ماهيات معانى شرعيه مىباشد ؛ نه از مقوّمات آنها ، و به همين دليل « صلاة » گاه به وصف صحّت متّصف مىشود و گاه به وصف فساد . بنابر اين ، ماهيات اين معانى شرعيه ، مقدّم بر وصف صحّت و فسادند و وصف صحّت و فساد عارض بر آنها مىباشد .\r\n* مقدمه دوّم : مركّبات اعتباريه‌اى كه مشتمل بر هيئت و مادّه مىباشند ، چند گونه مىتوانند باشند :\r\n* گاه هيئت و مادّهء متعينه و مخصوصه‌اى در آنها لحاظ شده به نحوى كه ماهيت آنها متقوّم به آن هيئت خاص و مادهء خاصّه است ؛\r\n* و گاه هيئت ، متعين است ولى ماده نامتعين ؛\r\n* و گاه هيئت ، نامتعين است ولى مادّه متعين ؛\r\n* و گاه هيئت و مادّه ، هر دو نامتعين‌ّاند ؛ البته اين عدم تعين ، معمولًا عدم تعين محض و مطلق نيست ؛ بلكه عدم تعين ما بين‌الحدّين است ؛ يعنى عدم تعين در بين مراتبى است كه مرتبهء ادنى و اعلاى آنها متعين است .\r\nمركّبات اعتباريه‌اى نظير « خانه » ، « مدرسه » ، « خودرو » ، « دوچرخه » ، « كتاب » و امثال آنها ، مركّباتى هستند كه از لحاظ هيئت و مادّه نامتعين‌اند ؛ به‌همان نحو از عدم تعينّى كه توضيح داديم . لذا ، « خانه » به خانهء كوچك مختصرى كه از گل است و بيش از يك اطاق ندارد گفته مىشود ، و به خانهء بزرگى كه از سنگ مرمر ساخته شده و ده‌ها اطاق دارد نيز گفته مىشود . در ساير مركّبات اعتباريه‌اى كه در بالا مثال زديم وضعيت به همين نحو است .\r\n* مقدمه سوّم : معانى شرعيه از قبيل مسمّيات : « صلاة » ، « صوم » ، « حج » ، و امثال آنها از قبيل مركّبات اعتباريه‌اى هستند كه از نظر هيئت و مادّه در محدودهء حدّ اعلى و ادناى معينى غير متعين‌اند . مسمّاى « صلاة » عبارت است از مواد خاصّى ؛ نظير : « ذكر » ، « سجود » ، « ركوع » ، و . . . به نحو قابل زياده و نقصان در محدوده‌اى معين ، با هيئتى قابل انبساط و انقباض در محدوده‌اى معين .\r\n\r\n","description":"","footnote":"","page_name":" 362 ","page_number":362},
  {"content":"\r\n\r\nپس از اين چند مقدّمه ، مىتوان موضوع‌له الفاظ شرعيه را معنايى تصوّر كرد كه از هيئتى نامتعين با قابليت انبساط و انقباض در ميان دو حدّ اقلّى و اكثرى ونيز با موادّى قابل زيادت و نقص و فزونى و كاستى در دو حدّ معين تشكيل شده است . اين هيئت و مادهء غير متعين بالذات و متعين در محدودهء بين‌الحدّين ، مىتواند جامع بين همهء افراد صلاهء - اعم از صحيح و فاسد - باشد ، همان جامعى كه قابليت عروض هر دو وصف صحت و فساد را دارا است « 1 » .\r\n* بر اين تقريب اشكالاتى وارد است :\r\n1 ) اين مركّب اعتبارى نامتعين محدود بين‌الحدين بدون تعين حدّين ، قابل تصور نيست ، وتعيين حد نيز ممكن نيست ؛ زيرا هيچ حدّ خاصى براى زياده و نقيصه در موارد انبساط و انقباض در هيئت ، جز سلب اسم صلاهء متصوّر نيست ، و تحديد مفهوم صلاهء به حد عدم سلب اسم صلاهء ، « تحديد الشىء بنفسه » است كه معنا ندارد ؛\r\n2 ) هيئت نامتعين يا مادهء نامتعين محدود بين‌الحدّين نيز نياز به عنوانى دارد كه به توان از طريقش به آن اشاره نمود تا در وضع لفظ بر آن قابليت تصور داشته باشد ؛ زيرا انتزاع عنوان واحد متوقّف بر وجود منشأ انتزاع واحد است و با وجود منشأ انتزاع واحد بازگشت تصوير جامع بين افراد اعم به تصوير جامع عرضى بسيط به تقريبى كه گفتيم خواهد بود ، با توجه به اينكه در بيان حضرت امام اشاره‌اى به اين عنوان عرضى نشده است ؛\r\n3 ) مقصود از اين هيئت و مادّهء نامتعين محدود بين‌الحدّين يا وجود خارجى آن است ، و يا عنوان ذاتى و يا عنوان عرضى منطبق بر آن . وجود خارجى ممكن نيست ؛ زيرا موضوع‌له الفاظ ، وجود خارجى بلا واسطه نيست ، و وضع براى وجودات خارجيه بلا واسطه مفهوم ذهنى ممكن نيست . عنوان ذاتى نيز ممكن نيست ؛ زيرا فرض بر اين است كه موضوع‌له مورد بحث مركّب اعتبارى است و از ماهيات حقيقيهء متقومه به حقايق و خواص ذاتى نيست . اضافه بر اينكه عدم تعين آن مانع تقرّر ذاتى و ماهوى آن است . فرض سوم كه عنوان عرضى منتزع از خواص و آثار باشد متوقّف بر مقدماتى كه در بيان حضرت امام آمده نيست ؛ و تنها متوقّف بر حيثيتى است كه مصحّح انتزاع آن عنوان عرضى باشد .\r\n\r\n\r\n","description":"","footnote":"\r\n( 1 ) . تهذيب الأصول 57 : 1 - 56 . .\r\n","page_name":" 363 ","page_number":363},
  {"content":"\r\n . \r\n","description":"","footnote":"","page_name":" 364 ","page_number":364},
  {"content":"\r\n\r\n\r\nمطلب‌پنجم : ثمره نزاع در اسماء عبادات\r\nمشهور اصوليان براى نزاع در مسمّاى اسماء عبادات و اينكه براى صحيح وضع شده‌اند يا اعم ، دو ثمرهء مهم بيان كرده‌اند :\r\n* ثمره اوّل :\r\nاينكه در موارد شك در اعتبار جزء يا شرط زايد :\r\n* بنابر قول به صحيح : مرجع أصالة الاحتياط است ؛\r\n* بنابر قول به اعم : مرجع أصالة البراءة عن الزائد است .\r\nزيرا :\r\n* بنابر قول به صحيح : شكّ مذكور ، به شكّ در محصّل بعد العلم بالتكليف بر مىگردد كه مجراى أصالهء الاشتغال است و وجوب احتياط را نتيجه مىدهد ؛\r\n* بنابر قول به اعم : به شك در تكليف زايد بر مىگردد كه مجراى برائت است و عدم اعتبار جزء و شرط مشكوك را نتيجه مىدهد .\r\nترتّب ثمرهء مذكور بر دو شرط توقف دارد :\r\n1 ) اينكه تصوير جامع بر مبناى قول به صحيح منحصر در تصوير جامع بسيط باشد و گرنه بر مبناى تصوير جامع تركيبى ، بنابر قول به صحيح نيز شك در جزء و شرط زايد ، به شك در تكليف زايد برگشت خواهد نمود و مجراى برائت شده ، و ثمره منتفى خواهد شد ؛\r\n2 ) مسّما بودن جامع بسيط ملازم با اجراى أصالة الاحتياط باشد ، و گرنه چنانچه مسمّا بودن جامع بسيط با جريان اصل برائت منافات نداشته باشد تفاوتى به لحاظ ثمره بين القولين باقى نخواهد ماند .\r\n\r\n","description":"","footnote":"","page_name":" 365 ","page_number":365},
  {"content":"\r\n\r\nبه فرض آنكه شرط اوّل حاصل باشد . شرط دوم منتفى است ؛ زيرا بساطت مسمّاى عنوان عبادت مانع اجراى اصل برائت در فرض شك در جزء و شرط زايد نيست . جريان اصل برائت در فرض شك در جزء و شرط زايد بنابر بساطت جامعى كه مسمّاى عبادت است به چند صورت امكان پذير است :\r\n1 ) جامع ، وجود بسيط تشكيكى باشد به نحوى كه افزايش هر جزء يا شرط افزايشى در مرتبه وجودى جامع بسيط باشد ، بدون آنكه آسيبى بر صدق جامع بر مراتب مادون وارد كند ، چنان كه در تصويرى كه محقّق عراقى از جامع بسيط ارائه كردند مطرح شد ، بنابر اين تصوير ، علىرغم بساطت جامع ، شك در جزء و شرط به شك در محصّل بر نمىگردد ؛ بلكه به شك در تكليف زايد بر مىگردد ؛ زيرا شك در تعلّق وجوب به مرتبهء اشدّ است كه شك در تكليف زايد و مجراى برائت است ؛\r\n2 ) جامع ، عنوان عرضى معرّفى باشد كه منتزع از ماهيت مبهمه‌اى است كه با همهء مراتب و صور تركيبى اجزا و شرايط متّحد است ؛ چنان كه در نظريهء محقّق اصفهانى مطرح شد . بنابر اين نظريه ، با توجّه به ابهام ماهيت مسمّا كه به وسيلهء هر تركيبى از اجزا و شرايط تعين پيدا مىكند ، و با همهء صور تركيبى مصاديق متّحد است ، شك در جزء و شرط زايد ، به شك در دخالت جزء يا شرط زايد در تعين مسمّا بر مىگردد و به شكّ در تكليف بر مىگردد كه مجراى برائت است ؛\r\n3 ) جامع ، عنوان انتزاعى طريقى و مشير باشد كه صرفاً جهت اشاره به ذات عبادت مركب از اجزا و شرايط لحاظ شده باشد ؛ بدون آنكه هيچ‌گونه موضوعيتى در تعلّق‌امر داشته باشد . در اين صورت ، نظر به اينكه امر به ذات اجزا و شرايط تعلّق گرفته ، و عنوان تنها نقش طريق و مشير دارد شك در اعتبار جزء يا شرط زايد ، به شك در تكليف زايد بر مىگردد ، و مورد ، مجراى احتياط نيست .\r\nدر بيان فراگير و شاملى مىتوان موارد جريان و عدم جريان اصل برائت را با فرض بساطت جامع بين افراد صحيح چنين توضيح داد :\r\nدر فرض بساطت ، جامع سه تقدير دارد - چنان كه در گذشته بيان كرديم - يا وجودى است يا ماهوى يا اعتبارى . و در صورت ماهوىبودن : يا ذاتى است يا عرضى . بنابر اين ، چهار تقدير وجود دارد :\r\n1 ) جامع بسيط ، وجودى باشد : در اينجا اگر جامع بسيط وجودى را وجودى تشكيكى بدانيم كه بر همهء مراتب صادق است - چنان كه در تصوير محقّق عراقى آمده بود - شك در جزء زايد به شك در تعلّق وجوب به مرتبهء زايد بر مىگردد و مجراى أصالة البراءة است . و چنان چه\r\n\r\n","description":"","footnote":"","page_name":" 366 ","page_number":366},
  {"content":"\r\n\r\nوجودى تشكيكى ندانيم ؛ بلكه وجود بسيط غير تشكيكى ، شك در جزء يا شرط به شك در محصّل بر مىگردد و مجراى احتياط خواهد بود ؛\r\n2 ) جامع بسيط ، ماهوى ذاتى باشد - بر فرض تصوّر - : در اين فرض ، اگر تشكيك در ماهيت را بپذيريم ، مىتوانيم شك در جزء و شرط زايد را به شك در تعلّق وجوب به مرتبهء اشّد بر مىگردانيم كه مجراى برائت است ، و در صورت عدم اعتقاد به تشكيك در ماهيت مجراى أصالة الاحتياط خواهد بود ؛\r\n3 ) جامع بسيط ، ماهوى عرضى باشد : در اين صورت ، چنانچه جامع عرضى را به نحوى تصوّر كنيم كه طريق محض به اجزا و شرايط باشد ، يا عنوان ماهيتى مبهم باشد كه با همهء مراتب اجزا و شرايط متّحد است ، يا اتّحاد جامع عرضى را با همهء اجزا و شرايط به نحوى تصوّر كنيم كه امر متعلّق به عنوان عرضى مساوى با تعلّق به اجزا و شرايط باشد و عنوان هيچ‌گونه موضوعيتى در تعلّق‌امر نداشته باشد ؛ در اين فرض نيز شك در جزء و شرط زايد به شك در تكليف زايد بر مىگردد و مجراى برائت خواهد بود . و چنانچه عنوان عرضى در تعلّق‌امر موضوعيت داشته باشد - مثلًا به جهت مسبّب بودن از اجزا و شرايط متعلق‌امر قرار گرفته باشد - شك در اعتبار جزء و شرايط زايد به شك در محصل بر مىگردد و مجراى أصالة الاحتياط خواهد بود ؛\r\n4 ) جامع بسيط ، اعتبارى و مشير محض باشد ؛ نظير آنكه عنوان « أحدها » يا « ما يأتى به فلان » و امثال آن باشد ؛ در اين صورت نيز شك در اعتبار جزء و شرط زايد ، به شك در تكليف زايد بر مىگردد و مجراى أصالة البراءة مىباشد .\r\n* ثمره دوّم :\r\nامكان تمسّك به اطلاق لفظى دليل است در موارد شك در اعتبار قيد زايد ( جُزءً يا شرطاً ) بنابر قول يه وضع للاعم ، و عدم امكان تمسّك به اطلاق لفظى دليل است بنابر قول به وضع اسامى عبادات للصحيح .\r\nتوضيح اينكه : بنابر قول به وضع اسامى عبادات براى عبادت صحيحه ، در آنجا كه شك در اعتبار قيد زايد داشته باشيم ، نمىتوان تمسّك به اطلاق نموده و نفى قيد زايد نمود ؛ زيرا تمسّك به اطلاق براى نفى قيد زايد بنابر قول به وضع للصحيح تمسك به اطلاق در شبههء مصداقيه مىشود ، و تمسّك به اطلاق در شبههء مصداقيه جايز نيست . مثلًا : آنجا كه شك در اعتبار تسبيحهء ثانيه و ثالثه در ركعتين اخيرتين داريم اگر بخواهيم بنابر قول به صحيح به اطلاق تمسّك كنيم ، با توجّه به اينكه شك در صدق صلاهء بر فاقد تسبيحتين ثانيه و ثالثه داريم تمسّك به اطلاق در شبههء مصداقيه لازم مىآيد ؛ زيرا در\r\n\r\n","description":"","footnote":"","page_name":" 367 ","page_number":367},
  {"content":"\r\n\r\nصدق صلاهء بر فاقد شك داريم . و مقدّمات حكمت براى اثبات صدق در موارد شبههء مصداقيهء جارى نمىشود .\r\nامّا بنابر قول به وضع للاعم ، مشكلى از اين ناحيه پيش نمىآيد ؛ زيرا صدق صلاهء بر فاقد محرز است ، و با تمسّك به اطلاق مىتوان احتمال اعتبار جزء مشكوك را منتفى نمود .\r\n\r\n","description":"","footnote":"","page_name":" 368 ","page_number":368},
  {"content":"\r\n\r\n\r\nمطلب‌ششم : صحيح در مورد نزاع بين صحيحى و اعمّى\r\n\r\n[ 1 
  ] : ادله قول به وضع للصحيح :\r\nقائلين به وضع اسماء عبادات براى صحيح - از جمله مرحوم آخوند صاحب كفايه - به ادلّه‌اى تمسّك جسته‌اند كه ما حصل آنها بدين قرار است :\r\n* دليل اوّل :\r\nادعاى تبادر است . بدين تقريب كه آنچه از الفاظ عبادات در اوّلين وهله به ذهن مىآيد معناى صحيح است « 1 » .\r\n* اشكال مرحوم امام :\r\nحضرت امام‌خمينى ( قدس سره ) بر اين استدلال كه از سوى صاحب‌كفايه بيان شده است ايراد گرفته‌اند كه :\r\nإنّ مُدَّعِي التَبَادُرِ للصَحِيحِ لابُدَّ أن يَتَصَّوَرَ مَعنَىً وَيُعَيِّنَ لَهُ عُنوَانَاً يُسَاوِقُ الصَحِيحَ في ظَرفِ التَبادُرِ حَتَّى أنَّ المتبَادِرَ هُو الصَحِيحُ . وَمَا ذَكَرُوهُ ؛ وَإن كَانَ مِمَّا يُسَاوِقُهُ إلّا أنه ليسَ ممّا يَخطُرُ بِبَالِهِ في وِعَائِهِ ؛ بَل بَعدَهُ بِرُتبَتَينِ . وَهَذا لا يُصَحِّحُ أمرَ التَبَادُر « 2 » .\r\nسپس در توضيح اين مطلب مىفرمايد : آنچه از هر لفظى در ابتدا متبادر مىشود ، ابتدا خود ماهيت است سپس لوازم ماهيت ، و از آن پس مصاديق خاجى و سپس عوارض\r\n\r\n\r\n","description":"","footnote":"\r\n( 1 ) . كفاية الأصول ( با حاشى مشكينى ) 45 : 1 - 43 .\r\n( 2 ) . تهذيب الأصول 61 : 1 . .\r\n","page_name":" 369 ","page_number":369},
  {"content":"\r\n\r\nوجودى آن از قبيل صحت و فساد و آثار مطلوبه‌اى كه ارتكاز عقلايى بر آن دلالت دارد و يا به‌وسيلهء بيان شارع معلوم مىشود .\r\nبنابر اين ، اگر لوازم ماهيت را در نظر نگيريم آثارى مثل صحّت و فساد و يا آنچه در حكم آن است مثل : ناهويت عن الفحشاء با دو واسطه ( يعنى : وجود و ماهّيت ) به ذهن متبادر مىشوند ؛ در حالى كه اگر صحّت قيد معنا باشد ، بايد همان اوّلين وهله به ذهن آيد ، نه با دو واسطه يا حتّى يك واسطه . و با توجّه به اينكه قيد صحّت چنين است ، پس تبادر صحّت ، صحّت ندارد .\r\nاشكال حضرت امام ، حاصلش اين است : صحّت و فساد از لواحق و توابع متأخّرهء معناى ذات « صلاة » است كه بر وجود صلاهء مترتّب مىشود و وجود صلاهء ، خود متأخّر از ماهيت صلاهء است . بنابر اين وصف صحت در ظرف تبادر معناى ماهيت « صلاة » نمىتواند همرديف موصوف و موضوع خود باشد ، پس نمىتوان ادّعا كرد همان‌گونه كه ذات مسمّا متبادر است ، صحّت نيز در همان ظرف تبادر ، انسباق به ذهن پيدا مىكنند .\r\nلكن اين اشكال نمىتواند بر محقّق آخوند وارد باشد ؛ زيرا تأخّر رتبى و عقلى يك مفهوم از مفهوم ديگر منافات با انسباق ذهنى در عرض واحد ندارد . زيرا اين تأخر رتبى بوسيله تحليل معنا بدست مىآيد . بنابر اين ، به رغم تأخّر رتبى و عقلى مفهوم صحّت به يك مرتبه يا دو مرتبه مىتوان تبادر آن را از لفظ صلاهء ادعا نمود .\r\n* اشكال شهيد صدر :\r\nاشكال ديگرى بر ادّعاى تبادر ، از سوى استاد شهيد صدر شده است كه حاصلش اين است : اين تبادر ( يعنى تبادر صحّت ) ، مستند به حاق لفظ عبادت نيست ؛ بلكه مستند به قرينه عامّه‌اى است كه حال مكلّف متشرّع است ؛ زيرا براى مكلّف متشرّع آنچه مهم است صلاتى است كه مبرئ الذمه باشد و آن صلاهء صحيحه است « 1 » .\r\nاشكال استاد شهيد را بايد بدين شكل تكميل كرد كه با توجه به وجود اين قرينه حاليهء عامه ، استناد اين تبادر به حاق لفظ محرز نيست .\r\nو در تقريبى ادق در دفع تبادر صحيح مىتوان چنين گفت : براى اينكه معلوم شود كه قيد صحّت در معناى متبادر دخالت دارد ، بايد چنين امتحان كرد كه لفظ « صلاة » را مثلًا در\r\n\r\n\r\n","description":"","footnote":"\r\n( 1 ) . بحوث فى علم الأصول 209 : 1 . .\r\n","page_name":" 370 ","page_number":370},
  {"content":"\r\n\r\nموردى كه فاقد قيد صحّت است به كار بريم ، چنانچه نياز به قرينه داشت ، معلوم مىشود ادّعاى « تبادر صحّت » صحيح است و الا فلا ، در حالي كه بالوجدان العرفي و الارتكاز الشرعي استعمال لفظ صلاة در فاسد را نيازمند به قرينه و اعمال مؤونه نمىبينيم ، كه خود شاهدى است بر بطلان ادّعاى تبادر صحّت از حاق لفظ صلاهء ، و شاهدى است بر اينكه انسباق صحّت در صورت صحّت ادعّاى انسباق ، مستند به قراين عامّهء مقارنهء ظرف استعمال است .\r\n* دليل دوّم :\r\nتمسّك به نصوص و ادله‌اى است كه در آنها آثار صحت بر معناى صلاهء بار شده است و نشان آن است كه معناى موضوع له لفظ « صلاة » معناى صحيح است ، و گرنه ترتيب آثار صحت بر آن جاى نداشت . مثلًا آيه كريمهء : إِنَّ الصَّلَاةَ تَنْهَى عَنِ الْفَحْشَاء وَالمُنكَرِ « 1 » و نيز در روايت است از رسول خدا كه فرمود : «\r\nالصلاةُ قربانُ كلّ تَقيّ » « 2 » .\r\n* جواب اين دليل :\r\nدر پاسخ اين استدلال به دو گونه مىتوان سخن گفت :\r\n1 ) استعمال اعم از حقيقت و مجاز است ، و صرف استعمال لفظ صلاة در صلاة صحيحه - كه در اين نصوص فرض بر اين است - داّل بر حقيقىبودن اين معنا نيست . و أصالة الحقيقة در جايى قابل استناد است كه شك در مراد باشد نه در جايى كه مراد معلوم است و شك در حقيقىبودن يا مجاز بودن استعمال است ؛\r\n2 ) ترتب آثار صحت خود قرينه بر مراد است - كه معناى صحيح است - و استعمال « صلاة » همراه قرينه در معناى صحيح نمىتواند گواه و دليلى بر اين باشد كه معناى صحيح موضوع له است .\r\n* دليل سوّم :\r\nنصوصى است كه دلالت بر نفى عنوان « صلاة » - مثلًا - از مسمّاى فاقد جزء يا شرط دارد . مثلًا در روايتى كه از رسول خدا نقل شده است :\r\n« لَا صَلَاةَ إلّا بِفَاتحةِ الكِتَابِ » « 3 » ،\r\nفاقد\r\n\r\n\r\n","description":"","footnote":"\r\n( 1 ) . سور عنكبوت : 45 .\r\n( 2 ) . وسائل الشيعة ، أبواب أعداد الفرائض ، باب 12 ، حديث 1 و 2 .\r\n( 3 ) . مستدرك الوسائل ، أبواب القراءة فى الصلاة ، باب 1 ، حديث 5 و 8 . .\r\n","page_name":" 371 ","page_number":371},
  {"content":"\r\n\r\nفاتحهء الكتاب مسمّاى صلاة دانسته نشده كه پس از الغاى خصوصيت ، دليل بر آن است كه فاقد جزء يا شرط خارج از مسمّاى صلاة است . بنابر اين ، مسمّاى صلاة به واجد همهء اجزاء وشرايط ( يعنى : صحيح ) اختصاص دارد .\r\n* جواب اين دليل :\r\nاين استدلال نيز به دو دليل ناتمام است :\r\n1 ) به دليل اينكه همان‌گونه كه در حمل لفظ « صلاة » بر صحيح گفتيم ، استعمال اعم از حقيقت و مجاز است . و صرف استعمال لفظ در يك معنا ، داّل بر حقيقىبودن آن نيست . در اينجا نيز در مورد سلب يك عنوان همين سخن جاى دارد كه سلب عنوان صلاة از فاقد جزء يا شرط دليل حقيقى نبودن فاقد جزء و شرط نيست ؛ زيرا ممكن است سلب صلاة از فاقد ، مجازى و مقصود از آن تاكيد بر اهمّيت جايگاه « فاتحة الكتاب » در ماهيت « صلاة » باشد ؛\r\n2 ) اين دسته از روايات با رواياتى معارض است كه در آنها لفظ « صلاة » بر فاقد جزء يا شرط اطلاق شده ، و عبارتى از قبيل « يعيد صلاته » به كار رفته است ، كه شاهد بر اطلاق لفظ صلاة است بر فاقد جزء يا شرط ، و چنانچه به كار گيرى لفظ « صلاة » در واجدأ جزاء و شرايط داّل بر وضع للصحيح باشد ، به كار گيرى آن در فاقد بايد دال بر وضع للاعم باشد .\r\n* دليل چهارم :\r\nسيرهء عقلا از مخترعين و پديدآورندگان اين است كه در مقام تسميهء لفظ جديد براى معناى جديد ، معناى تام الأجزاء و الشرايط - و به تعبيرى ديگر : معناى صحيح - را در نظر مىگيرند و لفظ را براى آن معناى صحيح وضع مىكنند . و از آنجا كه شارع مقدس در امور عقلايى به همان شيوه و روش عقلايى رفتار مىكند ، بنابر اين ، در وضع اسماء عبادات نيز شارع همين شيوه را در پيش گرفته و الفاظ عبادات را براى معناى صحيح وضع كرده است .\r\n* چند اشكال :\r\nبر اين استدلال چند اشكال وارد است :\r\n* اشكال‌اوّل : اينكه اين استدلال مبتنى بر جديد بودن و مخترع بودن معانى اين الفاظ است ؛ در حالى كه در محل خود توضيح داديم هيچ‌گونه دليلى بر اين مطلب وجود ندارد .\r\n\r\n","description":"","footnote":"","page_name":" 372 ","page_number":372},
  {"content":"\r\n\r\n* اشكال دوم : آنچه از سيرهء عقلا در امور مخترعه محرز است استعمال اين الفاظ در صحيح از آن اشياست ؛ لكن اعتبار قيد صحّت در موضوع له الفاظ مربوطه به امور مخترعه محرز نيست ؛ زيرا بالوجدان مىبينيم كه عُقلا آن الفاظ را در فاسد از آن اشيا نيز به كار مىبرند بدون آنكه نياز به اعمال مؤونه يا ضميمهء قرينه‌اى باشد . البته ممكن است در به دو اختراع به فرد صحيح اشاره كنند و لفظ را براى آن وضع كنند ؛ لكن معلوم نيست كه در اين وضع ، قيد صحّت مورد نظر باشد ؛ بلكه ظاهر اين است كه در اين وضع ، صرف طبيعت - اعم از صحيح و فاسد - مورد نظر است . لكن به طبيعت حال ، نظر به آنكه غرض مخترعين فوايد و مصالحى است كه بر صحيح مترتّب مىشود ، آنچه را ابتداء در مقام وضع آماده مىكنند و به آن اشاره مىكنند فرد صحيح است .\r\nالبته اين نيز - اگر صحّت داشته باشد - يك مطلب اكثرى است و نه دائمى ؛ زيرا در بسيارى موارد ، عُقلا بر خلاف آن ، رفتار مىكنند و قبل از تكميل مخترع خود و به مجرّد آنكه مخترع را در حدّى كه ماهيتش مشخص و روشن شد ساختند و آماده كردند ، اسم مورد نظر را بر آن وضع مىكنند ؛ اگرچه هنوز اجزا و شرايط آن شيئ كاملًا تركيب نشده باشد و شيئ مورد نظر در دست ساخت و تكميل باشد .\r\n* اشكال سوّم : اشكالى است كه استاد شهيد مطرح فرمودند و حاصلش اين است كه : مجرّد اينكه روش عُقلا ، وضع لفظ براى صحيح باشد ، بيش از اين نتيجه نمىدهد كه محتمل است يا گمان مىرود كه شارع از رويهء آنها در اين مورد پيروى كرده باشد و چنين گمان واحتمالى حجّيت ندارد ، مگر آنكه اين روش عقلايى در حدّى از روشنى و رسوخ در ذهن مردم باشد كه موجب شود استعمال شارع اين الفاظ را در معناى صحيح ، ظهور در وضع آنها براى خصوص صحيح داشته باشد ؛ كه چنين چيزى دليل بر اثبات ندارد « 1 » .\r\n\r\n[ 2 
  ] : ادله قول به وضع للأعم :\r\nقائلين به وضع الفاظ عبادات براى اعم از صحيح و فاسد بياناتى در اثبات مدّعاى خويش دارند كه در ذيل به بررسى اهمّ آنها مىپردازيم :\r\n\r\n\r\n","description":"","footnote":"\r\n( 1 ) . بحوث فى علم الأصول 209 : 1 . .\r\n","page_name":" 373 ","page_number":373},
  {"content":"\r\n\r\n* ( 1 ) : بيان محقّق خوئى :\r\nمحقّق خوئى ( رحمه الله ) قول به وضع للاعم را بر گزيده است و چنين مدّعى شده كه آنچه در مسمّاى صلاهء دخالت دارد و « صلاة » براى آن وضع شده است خصوص اركان اربعه ( تكبير و ركوع و سجود و طهور ) است ، و ما بقى اجزاء و شرايط ، دخلى در مسمّا ندارند « 1 » .\r\nبنابر اين ، مدّعاى ايشان از دو بخش تشكيل مىشود :\r\n1 ) سلبى : كه به جز اين چهار ركن در مسمّا معتبر نيست ؛\r\n2 ) ايجابى : كه اين چهار ركن در مسمّا معتبرند .\r\nمحقّق خوئى بيشتر در اثبات جانب ايجابى اهتمام ورزيده است ؛ لكن در اثبات جانب سلبى كلام ايشان ، تلميذشان شهيد صدر ) قدس سره ) به كمك ايشان آمده و به نيابت از ايشان چنين استدلال مىكنند :\r\n1 ) اخلال به ساير اجزا و شرايط غير ركنى در صحّت حمل « صلاة » خللى وارد نمىكند - مثلًا در مورد نسيان - و اين نشانهء عدم دخالت آنها در مسمّاى « صلاة » است ؛\r\nجواب : استاد شهيد در پاسخ اين استدلال مىفرمايد : صحيحى مىتواند ادعا كند كه جامع بين آن اجزا و شرايط به لحاظ تقيد برخى اجزاء به حال مخصوص كه حال ذكر است - در صلاهء معتبر است ، نه جامع بين اجزا و شرايط به طور مطلق .\r\n2 ) در بسيارى اخبار ، « صلاة » به همين « اركان » معرفى شده است و ساير اجزا ذكر نشده‌اند ؛\r\nجواب : دليلى بر اينكه اين اخبار در مقام بيان مسمّاى صلاهء است وجود ندارد . جواب ديگر اين است كه : اين اخبار با مضامين مختلف آمده‌اند كه شاهد بر اين است كه در مقام بيان تمام ما يعتبر در مسمّاى صلاهء نبوده‌اند . و چنانچه ادّعا شود كه در مقام بيان تمام ما يعتبر در مسمّا بوده‌اند لازمه‌اش تقييد برخى به برخى ديگر است كه نتيجهء آن اعتبار ساير اجزا و شرايط در مسّماى صلاهء است .\r\n3 ) رواياتى كه به اين مضمون آمده : « الصلاة ثلاثة أثلاث : ثلث طهور ، وثلث ركوع ، و ثلث سجود » « 2 » كه ظهور در بيان ماهيت صلاة دارند به ضميمهء رواياتى كه داّل بر ركنيت تكبيرة الإحرام و اعتبار آن در ماهيت صلاة مىباشند كه مقيد اين روايات خواهند بود .\r\n\r\n\r\n","description":"","footnote":"\r\n( 1 ) . المحاضرات 179 : 1 - 173 .\r\n( 2 ) . وسائل الشيعة ، أبواب الركوع ، باب 9 ، حديث 1 . .\r\n","page_name":" 374 ","page_number":374},
  {"content":"\r\n\r\nجواب : دلالت روايات تثليث بر سه ثلث بودن صلاة دلالت بالوضع است نه بالاطلاق و لهذا به وسيلهء تقييد نمىتوان بين آنها و بين روايات داّله بر ركنيت تكبير جمع نمود . حمل روايات تثليث بر « ما بعد الدخول در صلاة به وسيلهء تكبير » نيز ممكن نيست ؛ زيرا در اين روايات طهور كه قبل از تكبيرة الإحرام است به عنوان يك ركن بيان شده است . بنابر اين ، راهى جز حمل روايات تثليث بر ارادهء دخل اثلاث در اهميت و ثواب و امثال آنها نيست .\r\nمحقّق خوئى براى اثبات جانب ايجابى مدعاى خود يعنى دخالت اين اركان اربعه در مسمّاى صلاهء چنين مىفرمايد :\r\nإنّ المُستَفَادَ مِن هَذِهِ الروَايَاتِ - أيْ مَا دَلَّ عَلَى أنَّ افتِتَاحَ الصَلاةِ بِالتكبِيرِ - هُوَ أنَّ الصَلَاةَ عَمَلٌ خَاصٌّ لا يُمكِنُ الدُخُولُ فِيهِ بِدُونِ الافتِتَاحِ بِالتكبِيرِ ، وَلذَا وَرَدَ في بَعضِ الروَايَاتِ : « لَا صَلَاةَ بِغَيرِ افتِتَاحٍ » « 1 » ، وَأمَّا الرُكُوعُ وَالسُجُودُ وَالطَّهُورُ فَقَد دَلَّت صَحِيحَةُ الحَلَبِيِّ أو حَسَنَتُه بِابنِ هَاشِمٍ عَلَى أنَّ « الصَلَاةَ عَلَى ثَلاثَةِ أثلاث : ثُلُثٌ مِنهَا الطَّهُورُ ، وَثُلُثٌ مِنهَا الرُكُوعُ ، وَثُلُثٌ مِنهَا السُجُود » « 2 » ، فَقَد حَصَرَت الصَحِيحَةُ الصَلَاةَ بِهذِهِ الثَلَاثَةِ ، وَلكِنْ لَابُدَّ مِن رَفعِ اليَدِ عَنهَا مِن هَذِهِ الجِهَةِ بِمَا دَلَّ مِنَ الرِوَايَاتِ عَلَى أنَّ التَكبِيرَةَ أيضَاً رُكنٌ وَمُقَوَّمٌ لَها « 3 » .\r\n* اشكال شهيد صدر :\r\nاستاد شهيد ( قدس سره ) بر اين استدلال دو اشكال گرفته‌اند :\r\n1 ) اشكال نقضى : و حاصل آن اين است كه اين‌گونه عبارات در لسان روايات در بارهء تعدادى ديگر از اجزا و شرايط آمده است ؛ نظير : « لَا صَلَاةَ إلّا بِفَاتحةِ الكِتَابِ » « 4 » ، و « لَا صَلَاة لِمَن لَا يُقيمُ صُلبَه » « 5 » و امثال آنها ، بنابر اين ، امر دائر است بين اينكه اين عبارات را بر ارادهء بيان اهمّيت يا ثواب و امثال آنها حمل كنيد يا همهء اين اجزا و شرايط را دخيل در مسمّا بدانيد ؛\r\n2 ) اشكال حَلّى : خلاصه اش اين است كه هيچ يك از رواياتى كه در بارهء وجوب تكبيرة الإحرام يا اعتبار آن در صلاة آمده است ظهور در مدخليت آن در مسمّاى صلاة ندارد تنها روايتى كه ممكن است چنين احتمالى در آن روا باشد روايت عمار است :\r\n« قال : سَألتُ أبَا عَبدِ الله ( ع ) عَن رَجُلٍ سَهَا خَلفَ الإمَامِ فَلَم يَفتَتِح الصَلاةَ ، قَالَ : يُعِيدُ الصَلَاةَ ، وَلَا صَلَاةَ بِغَيرِ افتتاحٍ » « 6 » ؛\r\nلكن اين روايت نيز\r\n\r\n\r\n","description":"","footnote":"\r\n( 1 ) . وسائل الشيعة ، أبواب تكبيرة الإحرام ، باب 2 ، حديث 7 .\r\n( 2 ) . همان ، أبواب الركوع ، باب 9 ، حديث 1 .\r\n( 3 ) . المحاضرات 173 : 1 - 174 .\r\n( 4 ) . مستدرك الوسائل ، أبواب القراءة فى الصلاة ، باب 1 ، حديث 5 و 8 .\r\n( 5 ) . وسائل الشيعة ، أبواب القيام فى الصلاة ، باب 2 ، حديث 1 و 2 .\r\n( 6 ) . همان ، أبواب تكبيرة الإحرام ، باب 2 ، حديث 7 . .\r\n","page_name":" 375 ","page_number":375},
  {"content":"\r\n\r\nظهور در مدخليت تكبيرة الإحرام در مسمّاى صلاة ندارد ؛ زيرا عبارت « يُعِيدُ الصَلَاةَ » قرينه بر اين است كه در اين روايت نظر به مقام اجزاء و امتثال است ، و اينكه روايت در مقام بيان آن چيزى است كه ذمهء مكلف را فارغ مىكند و اينكه بدون تكبيرة الإحرام فراغت ذمّه حاصل نمىشود ، و نظرى به مدخليت تكبيرة الإحرام در مسمّاى صلاة ندارد . احتمال اين مطلب خود براى اخلال به ظهور و ايجاد اجمال در كلام از اين جهت ، كافى است .\r\n* ( 2 ) : بيان محقّق بزرگوار امام خمينى :\r\nامام خمينى ( قدس سره ) براى اثبات وضع للاعم به تبادر استناد فرموده‌اند ، و بر اين نكته تأكيد كرده‌اند كه نظر به اينكه صحّت و فساد از عوارض ذات طبيعت است ، و آنچه متبادر از لفظ عبادت است ، ذات طبيعت است ، و لوازم و عوارض به دليل تأخّر رتبى نمىتوانند همراه ذات طبيعت مورد لحاظ قرار بگيرند ، بنابر اين ، قيد صحّت خارج از مسمّاى الفاظ عبادات است و موضوع‌له آنها طبيعت اعمّ از صحيح و فاسد است .\r\nعبارتى كه در « تهذيب الاصول » در اين باره آمده چنين است :\r\nانّ المُتبَادرَ مِن ألفَاظِ العِبَادَاتِ هُوَ نَفسُ طَبَايعِهَا بِمَا هِيَ ، لَا بِمَا أنَّها مَلزُومَةٌ لِلَّوَازِمِ وَمَعرُوضَةٌ لِلعَوَارِضِ ، وَالمُتَتَبِّع في الآثَارِ يَجِدُ ذَلكَ في عَصرِ النَبِيّ ( ص ) وَزَمَانِ الصَادِقَينِ 8 عَصرِ نَشرِ الأحكَامِ وَفَتحِ بَابِهَا بِمِصرَاعَيهَا . « 1 »\r\nهمان‌گونه كه در اين متن ملاحظه مىشود ، حضرت امام خمينى ( رحمه الله ) براى تأييد مدّعاى خود ، تبادر اعم را در استعمالات شارع از زمان پيامبر اكرم ( ص ) تا زمان امامين باقر و صادق ( ع ) كه عصر نخستين به‌كارگيرى اين الفاظ در معانى شرعيه بوده است ، مورد استناد قرار داده است .\r\n* اشكال شهيد صدر :\r\nاستاد شهيد صدر ( قدس سره ) به ادّعاى تبادر اشكال گرفته‌اند كه : اگر بتوان ادعاى چنين تبادرى را پذيرفت ، بايد آن را نسبت به عصر خود بپذيريم ؛ زيرا راهى براى احراز تبادر در عصر تشريع نداريم ، و تبادر در عصر ما تنها « حقيقت للأعمّ » را « عند المتشرّعه » اثبات مىكند و نمىتواند كاشف از « وضع للأعمّ عند الشارع » باشد ؛ زيرا بين « حقيقت للأعمّ بودن عند المتشرّعه » و « حقيقت للأعمّ بودن عند الشارع » تلازمى نيست ؛ چون ممكن است « عند\r\n\r\n\r\n","description":"","footnote":"\r\n( 1 ) . تهذيب الأصول 63 : 1 . .\r\n","page_name":" 376 ","page_number":376},
  {"content":"\r\n\r\nالشارع » ، وضع « خصوص الصحيح » شده باشد ؛ لكن به سبب تسامح و توسعه در مقام استعمال لدى المتشرّعه معناى آن تغيير كرده و از معناى « صحيح » به معناى « اعم » نقل شده باشد .\r\nاگر ادّعا شود كه به « أصالة عدم النقل » تمسّك مىكنيم و بدين وسيله ، تبادر و وضع للأعمّ را در زمان شارع اثبات مىكنيم . در پاسخ گفته مىشود كه أصالة عدم النقل در آنجا مورد دارد كه مقتضى نقل وجود نداشته باشد ، در حالى كه در ما نحن فيه داعى تسامح و تساهل كه شيوهء عامهء مردم است مقتضى كافى براى نقل است « 1 » .\r\n* دفع اشكال :\r\nاين اشكال قابل دفع است و حاصل دفع اين است كه احتمال تسامح و تساهل متشرّعه در مقرّرات و موضوعات شارع منتفى است ؛ زيرا تشرّع اهل شرع موجب ظهور حال آنان در تقيد و پايبندى به مقرّرات و موضوعات شرعيه است . بنابر اين ، از آنجا كه متبادر از اين الفاظ لدى المتشرّعه ، طبيعت اعم از صحيح و فاسد است ، كاشفيت آن از « وضع للأعمّ لدى الشارع » تامّ است و جريان أصالة عدم النقل در صورت احتمال نقل بلا اشكال است .\r\nاللهمّ إلا أن يقال : عدم تسامح متشرعه در مقررات موضوعه شارع مخصوص به احكام است ؛ نه اوضاع لفظيه ، و احتمال تسامح در اوضاع لفظيه شارع از سوى متشرعه كاملًا وارد است ؛ نظير تسامح ساير اقوام در اوضاع لفظيه رؤسا و اكابر و نسل‌هاى متقدم خود .\r\n* ( 3 ) : بيان محقّق اصفهانى\r\nمحقّق اصفهانى ( رحمه الله ) قول به اعم را به لحاظ شرايط مىپذيرد نه به لحاظ اجزا ، و حاصل كلام ايشان اين است كه : روش عرف در نامگذارى اشيا چنين است كه آنچه را در اقتضاى اثر مورد انتظار از شىء دخالت دارد در نظر مىگيرند و اسم را بر مجموعهء مركب از آن وضع مىكنند ، و چنين نيست كه عناصر و شرايطى را كه در فعليت آن اثر دخالت دارند در مسمّاى شىء منظور كنند ، بنابر اين ، اجزا در مسمّا دخالت دارند و لكن شرايط در مسمّا دخالت ندارند ، و روش شارع نيز جدا از روش عرف عُقلا نيست .\r\n\r\n\r\n","description":"","footnote":"\r\n( 1 ) . بحوث فى علم الأصول 206 : 1 . .\r\n","page_name":" 377 ","page_number":377},
  {"content":"\r\n\r\nمعظّم‌له در حاشيهء كفايه مىفرمايد :\r\nانّ الظَاهِرَ مِنَ الطَريقَة العُرفِية خُرُوجُ مَا لَهُ دَخلٌ فى فِعلِية التَأثير عَن المُسَمَّى فى أوضَاعِهِم ، فَتَرَاهُم يضَعُونَ اللَفظَ بِإزَاءِ مَعجُونٍ خَاصٍّ مُرَكَّبٍ مِن عِدَّة أشياءَ مِن دُونِ أخذِ مَا لَهُ دَخلٌ فى فِعلية تَأثيرِهَا - مِنَ المُقَدِّمَاتِ وَالفُصُولِ الزَمَانية وَغَيرِهَا - فى المُسمَّى ؛ بَل يضَعُونَ اللَفظَ لِذَاتِ مَا يقُومُ بِهِ الأَثَرُ وَهَذَا أمرٌ لَا يكَادُ يدَانِيهِ رَيبٌ مِن ذِى بَصِيرَة . وَالظَاهِرُ أنَّ الشَارعَ لم يسلُك فى أوضَاعِهِ مَسلَكاً آخَرَ « 1 » .\r\n* اشكال شهيد صدر :\r\nاستاد شهيد ( قدس سره ) در اشكال بر اين نظر ، آن را خلط بين شرايط تأثير مركّب ، و شرايط ذات مركّب مىدانند و با توجّه به اينكه روشن است كه مورد بحث قسم دوم است ، استدلال ايشان را مغاير با مدعّا مىدانند . استاد شهيد تأكيد مىفرمايد كه نمىتوان بين اجزاى مركّب و شرايط ذات و ماهيت آن از نظر دخالت در مسمّا فرقى قايل شد « 2 » .\r\nاز تعبير استاد استفاده مىشود كه مقصود ايشان از « شرايط ذات مركّب » : اوصاف و اعراضى است كه تقيّد به آن‌ها « مقوّم ذات مركب » است كه از نظر دخالت در ماهيت و قوام مركّب فرقى با « اجزا » ندارند جز آن كه اجزاء قيداً دخيلند و شرايط تقيّداً دخيلند و « شرايط » به اين معنا را مورد بحث و نزاع مىدانند ، نه « شرايط » به معناى عناصرى كه « خارج از ذات مركب » اند ؛ لكن در فعليت اثر مركب دخيلند ؛ نظير زمان معين يا مقدمات معين و خاص .\r\nدر حقيقت استاد شهيد در اينجا نوعى تمييز بين « شرط به اصطلاح فلسفى » و « شرط به اصطلاح اصولى » قائل شده است كه مطلبى صحيح است ، و محقّق اصفهانى شرط به اصطلاح فلسفى را مورد توجّه قرار داده و آن را خارج از ذات مركّب دانسته است كه مورد اتفاق متنازعين در بحث اصولى است ، و آنچه مورد نزاع در بحث اصولى است ، شرط به معناى وصف مقوّم ذات مركّب است كه استدلال محقّق اصفهانى ، خروج آن را از ذات مركّب نمىرساند .\r\n\r\n\r\n","description":"","footnote":"\r\n( 1 ) . نهاية الدراية 125 : 1 .\r\n( 2 ) . بحوث فى علم الأصول 206 : 1 . .\r\n","page_name":" 378 ","page_number":378},
  {"content":"\r\n\r\n* ( 4 ) : بيان محقّق عراقى :\r\nحاصلش چنين است كه بناى عرف عُقلا بر اين است كه در نامگذارى ، « طبيعت مسمّا » را در نظر مىگيرند و « ترتّب اثر » يا « عدم ترتّب اثر » را در نظر نمىگيرند ؛ و لذا بدون اعمال مؤونه ، لفظ را در فاقد جزء و شرط نيز به كار مىبرند . و از آنجا كه شارع روشى جدا از عرف عُقلا در اين زمينه ندارد - و گرنه بيان مىفرمود - معلوم مىشود : در تسميهء شارع نيز چيزى جز ذات طبيعت مسمّاى عبادات منظور نشده و وصف صحّت و فساد خارج از موضوع‌له است « 1 » .\r\n* ايراد بر اين بيان :\r\nاشكالى كه بر اين بيان وارد است همان است كه از استاد شهيد در اشكال بر دليل چهارم اثبات وضع للصحيح بيان كرديم كه حاصلش اين است : صرف اينكه بناى عرف عُقلا وضع اسم بر ترتيبى معين باشد كاشف از وضع شرعى نمىباشد مگر آنكه رسوخ در ذهن عقلايى موجب ظهور فعل شارع در آن روش عقلايى - در ما نحن فيه : در وضع للاعم - باشد كه اثبات چنين رسوخ و ارتكازى نياز به دليل دارد كه مفقود است .\r\n* ( 5 ) : بيان مشهور :\r\nحاصلش اين است كه به‌كارگيرى الفاظ عبادات شرعيه از سوى شارع در اعم از صحيح و فاسد دليل بر وضع للأعم است . نمونهء اين به‌كارگيرى ، تقسيم عبادات است به : صحيح و فاسد در استعمالات شارع و متشرّعه ، ونيز عباراتى نظير : « يعِيدُ الصَلَاة » « 2 » در موارد فقدان جزء و شرط ، يا عباراتى نظير : « لَا تُعَادُ الصَلَاة إلّا مِن خَمسٍ » « 3 » كه تكرار صلاة را « اعادة صلاة » ناميده است كه به معناى صدق « صلاة » بر « صلاة فاسده » است ، يا عبارت « دَعِى الصَلَاة أيامَ أقرَائِكِ » « 4 » كه در آن ، « صلاة » در « صلاة فاقد شرط » به كار رفته است و غير ذلك .\r\n\r\n\r\n","description":"","footnote":"\r\n( 1 ) . مقالات الأصول 152 : 1 .\r\n( 2 ) . وسائل الشيعة ، أبواب تكبيرة الإحرام ، باب 2 ، حديث 7 .\r\n( 3 ) . همان ، أبواب أفعال الصلاة ، باب 1 ، حديث 14 .\r\n( 4 ) . همان ، أبواب الحيض ، باب 7 ، حديث 2 ، عوالى اللئالى 207 : 2 . .\r\n","page_name":" 379 ","page_number":379},
  {"content":"\r\n\r\n* جواب :\r\nاين بيان در اين حد و مقدار پاسخش همان پاسخ معروفى است كه در موارد ديگر داده شده كه استعمال اعم از حقيقت و مجاز است ، و صرف استعمال ، اثبات حقيقىبودن معناى مستعمل‌فيه نمىكند ؛ لكن محقّق عراقى در اين زمينه بيانى خاص دارد كه اين پاسخ در دفع آن كافى نيست .\r\n* بيان محقّق عراقى :\r\nحاصل بيان محقّق عراقى ( رحمه الله ) چنين است كه در ارتكاز عرفى به‌كارگيرى « صلاة » در « فاسد » در عبارات مذكور هيچ تفاوتى با به‌كارگيرى « صلاة » در « صحيح » در موارد ديگر ندارد ، و اين عدم تفاوت ارتكازى ، حاكى از اين است كه قيد صحّت در مسمّا معتبر نيست ، و معناى حقيقى صلاهء اعم از صحيح و فاسد است . محقّق عراقى مىفرمايد :\r\nانّ الظَاهِرَ مِن قَولِهِ : « لَا تُعَادُ الصَلَاة إلّا مِن خَمسٍ » : كَونُ الفَاقِدِ لِلخمسِ أَيضَاً صَلَاة ، وَلَازِمُ ارتِكَازِ الذِهنِ بِأَنَّ إطلَاقَ الصَلَاة فى المَقَامِ كَإطلَاقِهَا فى سَائِرِ المَقَامَاتِ عَدَمُ احتِمَالِ عُمُومِ المَجَازِ فى خُصُوصِ المَقَام « 1 »\r\n. اين مطلب در حدّى كه ظاهر اوّلى اين عبارت مىرساند كه استناد به صرف عدم تفاوت در مقام استعمال است نمىتواند مدّعاى محقّق عراقى را اثبات كند ؛ زيرا ممكن است استعمال در اعم مستند به قرينهء واضحه‌اى باشد كه به دليل كثرت استعمال و حصول انس ذهنى موجب عدم تفاوت در ارتكاز ذهنى بين موارد استعمال در اعم ، و موارد استعمال در صحيح باشد . براى اينكه اين مطلب بتواند صورت مقبولى پيدا كند بايد چنين گفت : در ارتكاز عرفى ، به هيچ‌گونه اعمال مؤونه‌اى در فهم معناى اعّم ازالفاظ عبادات مذكوره نياز نيست ، و بدين‌وسيله ، احراز استناد دلالت بر اعم به حاقّ لفظ ثابت مىشود ، كه نتيجهء آن ثبوت وضع للاعمّ است ؛ لكن اين بيان ، همان استدلال به تبادر در اثبات وضع للأعمّ است و مطلبى زايد بر ادّعاى تبادر در آن نيست .\r\n\r\n\r\n","description":"","footnote":"\r\n( 1 ) . مقالات الأصول 152 : 1 . .\r\n","page_name":" 380 ","page_number":380},
  {"content":"\r\n\r\n\r\n* ( 6 ) : مختار در نزاع بين صحيحى و اعّمى در اسامى عبادات\r\nاز آنچه در مطلب گذشته آمد معلوم شد : ادّعاى تبادر اعمّ از الفاظ عبادات ، ادّعاى درستى است كه وجدان عرفى آن را اثبات مىكند ، و استعمالات كثيرهء شرعيه آن را تأييد مىكند . مقصود از تبادر اعمّ آن چنان كه در گذشته اشاره شد تبادر ذات طبيعت است بدون اعتبار خصوصيت از جمله خصوصيت فساد و صحّت .\r\nدر گذشته به مناسبت‌هاى متعدّدى اشاره كرديم شيوهء متعارف عُقلا در وضع اسامى براى معانى عامه و اجناس ، چنين است كه ذات طبيعت معناى جامع بين خصوصيات در نظر گرفته مىشود ، و خصوصيات و لواحق و مشخصات در نظر گرفته نمىشود ، و به همين سبب اطلاق لفظ عام بر افراد اطلاق حقيقى است و خصوصيت اگر چه مورد انطباق لفظ عام است ؛ لكن در معنا قيد نيست ، و گرنه با عموميت معناى عام منافات مىداشت . تبادر معناى عام يا طبيعت صرف از الفاظ عبادات مطلب فوق را تأييد مىكند ، و شاهد بر اين است كه موضوع له الفاظ شرعيه اعم از صحيح و فاسد است و قيد صحّت در موضوع‌له آنها معتبر نيست .\r\nآنچه گفتيم بر مبناى قول به حقيقت شرعيه يا حقيقت لغويه معلوم است ؛ زيرا برمبناى حقيقت شرعيه تبادر اعم نزد متشرّعه اثبات وضع شرعى للأعمّ مىكند ، و بنابر مبناى حقيقت لغويه تبادر اعم نزد اهل لغت اثبات وضع لغوى للأعمّ مىكنند .\r\nتبادر نزد اهل لغت - از آن حيث كه اهل لغت‌اند - مطلب دوم را اثبات مىكند ، و تبادر نزد متشرّعه از آن نظر كه متشرعه هستند مىتواند مطلب اوّل را نتيجه دهد .\r\nبنابر مجازيت استعمالات شرعيه نيز على القول بالصحيح مىتوان تبادر معناى اعم را در عرف اهل لغت مدعّى شد و با مجازيت استعمالات شرعيه در خصوص صحيح منافات ندارد ؛ لكن تبادر مذكور على القول بالاعم با مجازيت استعمالات شرعيه در اعم منافى است .\r\nآنچه تا كنون در بحث صحيح و اعم به بحث در بارهء آن پرداختيم معانى الفاظ عبادات بود ، اكنون نوبت بحث در بارهء معانى الفاظ معاملات رسيد .\r\n\r\n","description":"","footnote":"","page_name":" 381 ","page_number":381},
  {"content":"\r\n . \r\n","description":"","footnote":"","page_name":" 382 ","page_number":382},
  {"content":"\r\n\r\n\r\nبخش دوّم : عناوين معاملات\r\nبراى تحقيق مسألهء وضع اسامى و عناوين معاملات براى اعم يا صحيح ، بايد به تبيين مطالب زير پرداخت :\r\n1 ) مراد از صحّت در اين نزاع ؛\r\n2 ) آيا نزاع در اسامى معاملات ، مخصوص به معاملات به معناى « اسباب » است ؟\r\n3 ) ثمرهء نزاع در اسماء معاملات ؛\r\n4 ) نظريات محققان در اسامى معاملات .\r\n5 ) مختار در محل نزاع .\r\n\r\n","description":"","footnote":"","page_name":" 383 ","page_number":383},
  {"content":"\r\n . \r\n","description":"","footnote":"","page_name":" 384 ","page_number":384},
  {"content":"\r\n\r\n\r\nمطلب‌اوّل : مراد از « صحّت در معاملات »\r\nآيا در نزاع صحيح و اعم در معاملات ، صحّت عند الشارع مراد است ، يا صحّت عندالعقلاء ؟ و آيا نزاع بر هر دو تقدير جارى است ، يا آنكه نزاع بين صحيح و اعم در معاملات تنها بر فرض ارادهء صحّت عند العقلاء جارى است ؟\r\nمنشأ اين بحث فرمايشى است كه محقّق خوئى مطرح فرموده‌اند كه نزاع را در ما نحن فيه مختصّ به صحّت عند العقلاء دانسته‌اند ، و صحّت عند الشرع را خارج از محلّ بحث دانسته‌اند . توضيح كلام محقّق خوئى را با نقل بخشى از كلام مقرّر بحث ايشان آغاز مىكنيم .\r\nمعظّم‌له - طبق آنچه در تقرير بحث ايشان آمده - مىفرمايد :\r\nوَأمَّا الصِحَّةُ الشَرعِيَّةُ فَلَا يُعقَلُ أخذُهَا في المُسَمَّى وَفي مَوضُوعِ أَدِلّةِ الإمضَاءِ لِيَكُونَ مَعنَى قَولِهِ تَعَالى : أحَلَّ اللهُ البَيعَ « 1 » أنّ اللهَ أحَلَّ وَأمضَى البَيعَ الذِي أحَلَّه وَأمضَاهُ وَأَقَرَّهُ « 2 » .\r\nحاصل كلامشان اين است كه بحث دربارهء « وضع اسامى معاملات للصحيح عند الشرع » معنا ندارد ؛ چون لازمش اين است كه ادلهء شرعى امضاى معاملات ، به قضيهء به شرط المحمول بازگردند و معناى : أحَلَّ اللهُ البَيعَ چنين شود : « يصحّ البيع الصحيح » كه لغو و بىمعناست .\r\nاستاد شهيد صدر ( قدس سره ) كلام محقّق خوئى را مردود مىداند ومعتقد است جريان نزاع در معاملات ، صحيح است ؛ خواه صحّت عندالشرع را مدّنظر قرار دهيم ، خواه صحّت عندالعقلاء را ، و آنچه محقّق خوئى به عنوان لازم باطل - بر فرض صحّت عندالشرع -\r\n\r\n\r\n","description":"","footnote":"\r\n( 1 ) . سور بقره : 275 .\r\n( 2 ) . المحاضرات 193 : 1 . .\r\n","page_name":" 385 ","page_number":385},
  {"content":"\r\n\r\nبيان كردند ، صحيح نيست ؛ زيرا لازم مذكور ، در صورتى است كه مراد از صحّت مأخوذ در مسمّاى لفظ معامله ، مفهوم صحّت باشد ؛ زيرا در اين صورت ، معناى البَيْع مثلًا : « البيع الصحيح » مىشود ، و لازم فاسد - يعنى : قضيهء بشرطالمحمول‌بودن دليل امضاى أحَلَّ اللهُ البَيعَ - بر آن مترتّب مىشود ؛ در حالى كه مراد از صحّت مأخوذ در معناى لفظ معامله - بنابر قول به صحيح - واقع صحّت است ؛ نه مفهوم صحّت . بنابر اين ، قائل به وضع اسم معامله براى صحيح ، چنين ادعا مىكند كه « بيع » براى « واقع معامله‌اى كه تامّ الاجزاء والشرايط از نظر شارع » ، يعنى : « مركّب از اين ده جزء و شرط معين » - بحسب الفرض - است وضع شده ؛ نه براى « مطلق بيع » ، اعمّ از مشتمل يا غير مشتمل بر اجزا و شرايط مذكور . دراين صورت معناى أحَلَّ اللهُ البَيعَ عبارت خواهد شد از : « البيع المشتمل على هذه الأجزاء والشرائط صحيح ونافذ » يا : « يصحّ البيع الذي اشتمل على هذه الشروط والأجزاء » . و روشن است كه اين قضيه ، قضيهء به شرط المحمول نيست . بنابر اين ، نزاع در اخذ قيد صحّت در مسمّاى معاملات و عدم اخذ آن ، بر دو فرض جارى است : فرض صحّت عندالشرع ، و فرض صحّت عندالعقلاء .\r\n\r\n","description":"","footnote":"","page_name":" 386 ","page_number":386},
  {"content":"\r\n\r\n\r\nمطلب‌دوم : نزاع در معاملات به معناى « اسباب »\r\nآخوند صاحب‌كفايه ( رحمه الله ) و مشهور اصوليان ، نزاع بين صحيحى و اعمّى را در اسامى و الفاظ معاملات ، مخصوص به فرضى دانسته‌اند كه اسامى معاملات را موضوع بر اسباب آنها بدانيم ؛ زيرا در اين صورت است كه صحيح و فاسد قابل تصوّر است ، امّا در صورتى كه اسامى معاملات را موضوع براى مسبّبات بدانيم ، نزاع را جارى نمىدانند ؛ زيرا مسبّبات - يعنى : آثار معاملات - موضوع صحّت و فساد قرار نمىگيرند ؛ بلكه امرشان دائر بين وجود و عدم است . مرحوم صاحب‌كفايه مىفرمايد :\r\nإنَّ أسَامِيَ المُعَامَلاتِ إنْ كَانَتْ مَوضُوعَةً لِلمُسَبّبَاتِ : فَلَا مَجَالَ لِلنِّزَاعِ في كَونِهَا مَوضُوعَةً لِلصَّحِيحَةِ أو الأَعَمِّ ؛ لِعَدَمِ اتّصَافِهَا بِهِمَا - كَمَا لا يَخفَى - بَل بِالوُجُودِ تَارَةً وَبِالعَدَمِ اخرَى ، وَأمَّا إنْ كَانَتْ مَوضُوعَةً لِلأسبَابِ : فَلِلنِزَاعِ فِيهِ مَجَالٌ « 1 »\r\n. محقّق خوئى بر اين مطلب ، ايراد گرفته‌اند و عدم جريان نزاع را بنابر وضع اسامى بر مسبّبات مبتنى بر اين دانسته‌اند كه « مسبّب » را « اثر شرعى يا عقلايى مترتّب بر معامله » ( نظير : ملكيت يا زوجيت ) بدانيم ؛ زيرا اين معنا از مسبّب صحّت و فساد پذير نيست ؛ بلكه امرش بين وجود و عدم دائر است ؛ لكن در صورتى كه « مسبّب » را به معناى « اعتبار نفسانى حاصل در نفس متعاقدين » - كه فعل نفسانى متعاقدين - است بدانيم ، صحت و فساد پذيرخواهد بود ؛ زيرا درصورت امضاى آن در عالم اعتبار شرع يا عقلا صحيح است و در صورت عدم امضاى آن در عالم اعتبار شرعى يا عقلايى فاسد خواهد بود .\r\nمحقّق خوئى اضافه مىفرمايد : بر مبناى وضع اسامى معاملات براى مسبّبات ، معنايى كه دربارهء مسبّب معقول است ، همان « مسبّب » به معناى « اعتبار نفسانى قائم به نفس\r\n\r\n\r\n","description":"","footnote":"\r\n( 1 ) . كفاية الأصول 49 : 1 ( با حاشى مشكينى ) . .\r\n","page_name":" 387 ","page_number":387},
  {"content":"\r\n\r\nمتعاقدين » است ؛ زيرا اين معناست كه به وسيلهء متعاقدين انجام مىگيرد و به همين دليل ، انجام عقد و معامله را به متعاقدين نسبت مىدهيم ؛ مىگوييم : « باع زيد » و « اشترى عمرو » ، و « وهب خالد » ، و « تزوّج بكر » و هكذا . . ، درحالى كه « مسبّب » به معناى « اثر عقلايى يا شرعى » فعل متعاقدين نيست تا بتوان آن را به متعاقدين نسبت داد ؛ بلكه فعل شرع و عقلاست « 1 » .\r\nبنابر اين ، آنچه صاحب‌كفايه و مشهور اصوليان - دربارهء عدم تصوّر نزاع بنابر وضع اسامى معاملات بر مسبّبات گفته‌اند - صحيح نيست .\r\nاستاد شهيد صدر ايراد محقّق خوئى را بر مشهور دفع مىكنند ، و مدّعاى مشهور را - كه عدم جريان نزاع است بنابر وضع اسامى معاملات للمسببات - تثبيت وتأييد مىكنند ، و حاصل كلامشان در اين باره اين است كه :\r\nآنچه مسبّب است همان اثر عقلايى يا شرعى است كه ملاك تحقّق اغراض عقلا در معاملات است ، و بنابر آنكه در نفس متعاقدين اعتبارى نفسانى به وجود آيد اين اعتبار نفسانى مطلوب بالذات نيست ؛ بلكه طريق و وسيله‌اى براى دستيابى به همان اثر عقلايى يا شرعى از قبيل ملكيت يا زوجيت است .\r\nاستدلال محقّق خوئى مبنى بر اينكه اثر عقلايى و شرعى نمىتواند معناى معقولى براى مسبّب باشد ؛ چون فعل متعاقدين نيست ، در حالى كه مسبّبى كه اسم معامله بر آن وضع شده است ؛ نظير بيع وهبه و امثال آنها - حسب الفرض - به متعاقدين نسبت داده مىشود و فعل آنان شمرده مىشود ؛ پاسخش اين است كه : اثر عقلايى و شرعى مترتّب بر معامله - على وجه التسبيب - قابل انتساب به متعاقدين است ؛ زيرا سبب آن آثار شرعى و عقلايى - خواه خود انشاى عقد باشد يا همان اعتبار نفسانى - بدون شك ، فعل متعاقدين است . بنابر اين ، مسبّب نيز قابل انتساب به متعاقدين خواهد بود ؛ به دليل اينكه به مجرّد حدوث سبب به وسيلهء متعاقدين آثار شرعى وعقلايى خود به خود بر آن بار مىشود ، و همين مقدار مدخليت در تحقّق آثار شرعى وعقلايى در انتساب مسبّب به متعاقدين در نظر عرف كافى است .\r\nبنابر آنچه گفته شد : بنابر وضع اسامى معاملات براى مسبّبات - كه همان آثار عقلايى و شرعى ، يا به تعبيرى : آثار قانونى مترتّب برمعامله است - نزاع بين صحيحى و اعمّى\r\n\r\n\r\n","description":"","footnote":"\r\n( 1 ) . المحاضرات 206 : 1 . .\r\n","page_name":" 388 ","page_number":388},
  {"content":"\r\n\r\nمتصوّر نيست ؛ زيرا مسبّب - كه همان اثر عقلايى و شرعى مترتّب بر معامله است - امرش دائر بر بين وجود و عدم است و صحّت و فساد پذير نيست .\r\nتحقيق مطلب اين است كه بنابر وضع اسامى معاملات براى مسبّبات ، اتصاف مسمّاى لفظ معامله به صحّت و فساد را گاه از نظر ثبوتى بحث مىكنيم و گاه از نظر اثباتى :\r\n* از نظر ثبوتى : حق با محقّق خوئى است ؛ زيرا مسببّى كه بتواند امرش دائر بين وجود و عدم نباشد ، بلكه صحّت و فساد پذير باشد - به همان تقريبى كه ايشان فرمود - متصوّر است ؛\r\n* و از نظر اثباتى : حق با استاد شهيد و مشهور است ؛ بدين معنا كه مسبّباتى كه مقصود و منظور عقلا از معاملات است كه اسامى معاملات را - بنابر وضع آنها براى مسبّبات - بر آنها وضع كرده و افادهء آنها متعلّق غرض و قصد آنان است ، مسببات به معناى آثار عقلايى و شرعى است ، يا به تعبير ديگر : آثار قانونى مترتّب برمعاملات است ؛ نه صرف اعتبار نفسانى عندالمتعاقدين - خواه منشأ اثر قانونى باشد ، خواه نباشد - .\r\nعلىهذا ، نتيجه اين است كه حق با مشهور است ؛ لكن نه به اين دليل كه مسبّبات به طور كلّى قابل اتصاف به صحّت و فساد نيستند ؛ بلكه به اين دليل كه مسبّباتى كه در تسميه - عادهء - مورد نظر عقلا يا شارع است مسبّبات به معناى آثار شرعى و عقلايى است كه صحّت و فساد پذير نيستند و امرشان دائر بين وجود و عدم است .\r\nبرخى از محقّقان - از جمله محقّق نائينى - وجهى ديگر براى عدم جريان نزاع بين صحيحى و اعمّى بنابر وضع اسامى معاملات براى مسببات بيان كرده‌اند كه به عدم ترتب ثمرهء نزاع بين صحيحى و اعمّى بنابر وضع اسامى بر مسبّبات بر مىگردد و حاصل آن را محقّق نائينى چنين بيان مىفرمايد :\r\nفَإذَا كَانَ الإطلاقُ الوَارِدُ في مَقَامِ البَيَانِ مَسُوقَاً لإمضَاءِ الأسبَابِ العُرفِيَّةِ ، وَمَعَ ذَلكَ لم يَزِدْ شَيئَاً عَلَى مَا هُوَ سَبَبٌ عِندَهُم ؛ فَلَا محَالَةَ يُتَمَسَّكُ بِإطلاقِ كَلَامِهِ في إلغَاءِ كُلِّ مَا يحُتَمَلُ دَخلُهُ ، كَمَا يُتَمَسَّكُ بِإطلاقِ\r\nأَوْفُواْ بِالْعُقُوْدِ « 1 »\r\nفي مَقَامِ الشَكِّ في اعتِبَارِ شَيءٍ زَائِدٍ عَلَى الأسبَابِ العُرفِيَّةِ ؛ بِخِلافِ مَا إذَا كَانَ إمضَاؤُهُ لِلمُسَبَّبَاتِ ، أيْ : لِلمُعَامَلاتِ التِي هِيَ رَائِجَةٌ عِندَ العُرفِ ؛ كَالزَوجِيَّةِ وَالمُبَادَلَةِ مَعَ قَطعِ النَّظَرِ عَن الأسبَابِ التِي يُتَوَسَّلُ بِهَا إليهَا ، كَما في قَولِهِ تَعَالى :\r\nأحَلَّ اللهُ الْبَيْعَ وَحَرَّمَ الرِّبَا « 2 »\r\nفَإنَّهُ في مَقَامِ أنَّ المُعَامَلَةَ الرَبَوِيَّةَ مِن دُونِ نَظَرٍ إلى الأسبَابِ غَيرُ ممُضَاةٍ في الشَرِيعَةِ ؛\r\n\r\n\r\n","description":"","footnote":"\r\n( 1 ) . سور مائده : 1 .\r\n( 2 ) . سور بقره : 275 . .\r\n","page_name":" 389 ","page_number":389},
  {"content":"\r\n\r\nبِخِلافِ المُعَامَلَةِ البَيعِيَّةِ ، فَالإطلاقِ لَو كَانَ وَارِدَاً في هَذَا المَقَامِ فَلا يَدُلُّ عَلَى إمضَاءِ الأسبَابِ العُرفِيَّةِ أصلًا « 1 » .\r\nحاصل كلام ايشان اين است كه آنجا كه اسامى براى اسباب وضع شده باشد ، جريان اطلاق در ادلهء امضاى معامله ( بنابر اعمّى ) براى نفى قيد زايد ، و عدم جريان آن ( بنابر قول صحيحى ) معقول ومقبول است ؛ لكن ، بنابر فرض وضع اسامى براى مسبّبات ، دليل امضا نتيجه را امضا كرده است و توجّهى به سبب آن ندارد . بنابر اين ، خواه قايل به وضع براى صحيح باشيم و خواه قايل به وضع للاعم ، اطلاق دليل معامله دلالت بر امضاى مطلق اسباب ندارد تا بتوان در مورد شك در اعتبار قيد ، به اطلاق آن تمسّك جست . مثلًا بنابر وضع اسم « بيع » براى مسبّب كه همان « نقل و انتقال » يا « مبادلهء مال » باشد معناى أحَلَّ اللهُ البَيعَ امضاى اين نتيجه و اثر است و نظرى به اسباب آن ندارد ، بنابر اين ، در صورت شك در اعتبار قيد در صيغهء بيع ، نمىتوان براى نفى آن به اطلاق أحَلَّ اللهُ البَيع تمسّك جست ؛ خواه معتقد به وضع بيع براى مسبّب صحيح باشيم يا اعمّ ؛ زيرا امضاى مسبّب يا مبادلهء مال به مال ، به معناى امضاى همهء اسباب و علل آن نيست .\r\nمحقّق خوئى بر استاد خويش در اين باره ايراد گرفته است كه حاصلش اينست :\r\nسخن محقّق نائينى در صورتى صحيح است كه در معامله ، اسباب را متعدّد و مسبّب را واحد فرض كنيم ، و در اين صورت است كه امضاى مسبب به معناى امضاى همهء اسباب نيست ؛ در حالى كه در معاملات ، در ازاى هر سبب ، مسبّبى داريم و مسبّبات با تعدّد اسباب متعدّدند ؛ چه آنكه مسبّب را اعتبار عقلايى بدانيم ، يا وجود انشايى و اعتبارى در عالم اعتبار نفس‌الامرى ، يا در عالم اعتبار عقلايى . در تمام اين صور ، هر جا سببى هست ، مسبّبى نيز هست . بنابر اين ، امضاى مسبّب ، به معناى امضاى سبب است ، و گرنه امضاى مسبّب بدون امضاى سبب ، لغو و بىمعنا است . محقّق خوئى مىفرمايد :\r\nانّ الإيرَادَ المَزبُورَ إنَّما يَتِمُّ فِيمَا لَو كَانَ هُنَاكَ مُسَبَّبٌ وَاحِدٌ وَلَهُ أَسبَابٌ عَدِيدَةٌ ؛ وَلكِنْ قَد عَرَفتَ أَنهُ لا أَصلَ لَهُ عَلَى جَمِيعِ المَسَالِكِ في تَفسِيرِ المُسَبَّبِ ، وَلا يُعقَلُ أَنْ يَكُونَ لِمُسَبَّبٍ وَاحِدٍ أَسبَابٌ مُتَعَدِّدَةٌ عَلَى الجَمِيعِ ؛ بَل لِكُلِّ سَبَبٍ مُسَبَّبٌ ، فَإمضَاؤُهُ بِعَينِهِ إمضَاءٌ لِسَبَبِهِ « 2 » .\r\n\r\n\r\n","description":"","footnote":"\r\n( 1 ) . أجود التقريرات 61 : 1 .\r\n( 2 ) . أجود التقريرات 61 : 1 . .\r\n","page_name":" 390 ","page_number":390},
  {"content":"\r\n\r\nاستاد شهيد در تعليق بر فرمايش محقّق خوئى و تأييد كلام محقّق نائينى مىفرمايد :\r\nمقصود از مسبّب - بنابر وضع اسم معامله براى مسبّب - : اثر عقلايى و قانونى خارجى است كه بر معامله بار مىشود ؛ نظير : ملكيت ، يا زوجيت از نظر قانون عقلا ، و معناى امضاى چنين مسبّبى توسّط شارع ، امضاى احكام عقلايى مربوط به انشا يا ايجاد اعتبارى اين آثار و نتايج نيست ؛ بلكه معناى امضاى شرعى يا عقلايى اين مسبّب ، مجوّز ايجاد اين اثر به متعاملين دادن است ، كه اين مجوز طبيعتاً به تعدّد معامله متعدّد نيست .\r\nبنابر اين ، لازمهء امضاى مسبّب كه به معناى مجوّز ايجاد اثر عقلايى و قانونى دادن به متعاملين است ، امضاى تمام اسباب ايجاد اين مسبب نيست ؛ و لذا خواه بنابر اعم ، خواه بنابر صحيح ، امكان تمسّك به اطلاق ، جهت نفى قيد زايد مشكوك الاعتبار در سبب وجود ندارد .\r\n\r\n","description":"","footnote":"","page_name":" 391 ","page_number":391},
  {"content":"\r\n . \r\n","description":"","footnote":"","page_name":" 392 ","page_number":392},
  {"content":"\r\n\r\n\r\nمطلب‌سوم : ثمره نزاع در اسماء معاملات\r\nثمرهء نزاع در اسماء معاملات :\r\n* امكان تمسّك به اطلاق دليل امضاى شرعى است بنابر قول به اعم در موارد شك در اعتبار قيد در صحت معامله وترتب اثر شرعى بر آن ؛\r\n* و عدم امكان تمسّك به اطلاق دليل امضاى شرعى است بنابر قول به صحيح ، با اين تفصيل كه در صورتى كه مراد از صحيح ، صحيح شرعى باشد ، امكان تمسّك به اطلاق ، كاملا منتفى است و ثمره - على اى حال - وجود دارد ؛ لكن ، در صورتى كه مراد از صحيح ، صحيح عندالعقلاء باشد ، ثمره ، در جايى ظاهر مىشود كه شك در اعتبار قيد صحّت لدى العقلاء باشد كه بنابر صحيحى اطلاق جارى نيست ، اما آنجا كه شك در اعتبار قيد در صحت عند الشارع باشد اطلاق جارى است و تفاوتى بين قول به صحيح و اعم نيست ؛ زيرا با توجه به اينكه - حسب الفرض - اسم معامله وضع براى صحيح لدى العقلاء شده و شك در صحت لدى العقلاء نيست ؛ بلكه شك در صحت لدى الشارع است ، پس صدق عنوان عرفى محرز است و امكان جريان اطلاق وجود دارد .\r\n* دو وجه ديگر استاد شهيد :\r\nاستاد شهيد پس از تسليم به ثمره از ناحيهء عدم جريان اطلاق لفظى على القول بالصحيح ، به دو وجه ديگر - غير از اطلاق لفظى - براى نفى احتمال اعتبار قيد مشكوك بنابر قول به صحيح ، اشاره كرده‌اند و به ردّ و نفى آنها پرداخته‌اند :\r\n* وجه‌اوّل : تمسّك به دلالت اقتضاست ، به اين تقريب كه : معناى عدم جريان اطلاق - بنابر وضع اسامى للصحيح در موارد شك در اعتبار قيد اين است كه : هر جا نسبت به اعتبار قيدى شك كنيم ، نتوانيم به دليل امضاى شرعى - مثلًا : أحَلَّ اللهُ البَيعَ -\r\n\r\n","description":"","footnote":"","page_name":" 393 ","page_number":393},
  {"content":"\r\n\r\nتمسّك كنيم ، و لازمهء اين مطلب ، لغويت خطاب است ؛ چون خطابى كه بى اثر باشد ، لغو است .\r\nاستاد شهيد در ردّ اين بيان مىفرمايد : براى نفى لغويت ، ترتب اثر عقلايى به نحو موجبهء جزئيه كافى است ، و همين قدر كه خطاب شامل معاملهء واجد تمام ما يحتمل دخله در صحت شرعى باشد و امضاى آن را برساند ، براى دفع لغويت كافى است .\r\nاين بيان استاد شهيد ، نارساست ؛ زيرا مراد از « لغويت » : لغويت در عرف عقلاست ، و براى دفع لغويت ، ترتب اثر عقلايى برخطاب لازم است ، و بدون شك ، اين مقدار از ترتّب اثر كه در بيان استاد شهيد آمد ( يعنى : امضاى معاملهء واجد تمام آنچه اعتبار آن در صحت محتمل است ) براى مفيد بودن خطاب نزد عقلا و عدم لغويت آن كافى نيست .\r\nاضافه بر اين ، معامله‌اى كه واجد تمام آنچه اعتبار آن در صحت محتمل است ، نياز به تأمّل عقلى ويژه دارد كه از عهدهء عامّهء عقلا بر نمىآيد و مخصوص اهل فكر و دقت‌هاى عقلى پيچيده است ؛ در حالى كه خطابات شرعى ، براى فهم و استفادهء عامهء عقلا القا شده است و بايد براى عامهء آنها كه مخاطبند ، قابل فهم و عمل باشد ؛ در حالى كه تصوّر فردى از معامله كه كليهء ما يحتمل اعتباره در صحت معامله را واجد باشد ، براى عامهء مخاطبين عملى نيست .\r\nافزون بر آنچه گفته شد : اشكال استهجان پيش مىآيد ؛ زيرا القاى خطابى عام به عرف كه مقصود از آن منحصر در يك حصهء نادر از عام باشد ( يعنى : حصه‌اى كه واجد تمام ما يحتمل دخله در صحت معامله باشد ) مستهجن است .\r\nلهذا حق اين است كه بنابر قول به صحيح دلالت اقتضايى كه گفته شد متعين است ؛ لكن حل اساسى اشكال در نفى مبناست ؛ يعنى : اصل قول به وضع للصحيح مبناى درستى نيست ؛ لكن اگر بنا را بر اين مبنا بگذاريم ، ادعاى دلالت اقتضا ادعايى دور از منطق نيست .\r\n* وجه‌دوم : تمسك به اطلاق مقامى است . و حاصل تقريب آن چنين است : كه ظاهر حال شارع آنجا كه معامله‌اى را كه رايج بين عقلاست امضا و تأييد مىكند اين است كه افزون بر آنچه عقلا در صحّت معتبر مىدانند معتبر نمىداند ، و گرنه بيان مىكرد .\r\nاستاد شهيد در ردّ اين بيان به اين نكته اشاره مىكنند كه اين سخن در آنجا درست است كه احراز شود ؛ مولى تمام مراد خود را با شخص اين خطاب بيان مىكند تا بتوان گفت : چون مولى قيد زايد را بيان نكرده است ، پس مراد او نيست ؛ در حالى كه دَيدن\r\n\r\n","description":"","footnote":"","page_name":" 394 ","page_number":394},
  {"content":"\r\n\r\nمولى بر اين نيست ؛ بلكه بر اين است كه تمام مراد خود را در مجموع خطابات خود بيان كند . پس از عدم بيان قيد در اين خطاب ، نمىتوان ارادهء اطلاق را كشف كرد .\r\nاشكال استاد شهيد بر اين وجه نيز وارد نيست ؛ زيرا آنجا كه احراز شود مولى تمام مراد خود را با شخص اين خطاب بيان مىكند ، كشف ارادهء اطلاق از عدم تقييد نياز به اطلاق مقامى به بيانى كه گفته شد ندارد ؛ بلكه صرف عدم تقييد با توجه به احراز بيان تمام مراد به شخص خطاب براى كشف اطلاق مراد كافى است . آنچه در اين تقريب ( تقريب اطلاق مقامى ) مورد ادعاست ، ظهور حال تكلم در اعتماد برعرف عقلايى است ؛ بدين معنا كه در بيان آنچه به زبان نمىآورد به عرف عقلا اعتماد مىكند ، اگر اين ظهور حال - كه مبناى اطلاق مقامى است - پذيرفته شود ، نمىتواند منحصر به شخص خطاب معين باشد ، و در حقيقت ، اعتماد به عرف عقلا در شخص خطاب معين فى نفسه ، غير متعارف و بيهوده و غير مفيد است .\r\nآنچه لازم لاينفك ظهور حال مذكور است ( يعنى : مىتواند نكته عقلايى عرف پسند اين ظهور حال باشد ) عدم ارادهء قيد است در آنجا كه عقلا آن قيد را معتبر نمىدانند . و چون فرض مدعى اطلاق مقامى ظهور حال شارع است در اعتماد برعرف عقلا در بيان آنچه بيان نمىكند ، و عرف عقلا قيد مشكوك را معتبر نمىدانند ، بنابر اين عدم بيان شارع كاشف از تعويل برعرف عقلا وعدم ارادهء قيد است .\r\n\r\n","description":"","footnote":"","page_name":" 395 ","page_number":395},
  {"content":"\r\n . \r\n","description":"","footnote":"","page_name":" 396 ","page_number":396},
  {"content":"\r\n\r\n\r\nمطلب‌چهارم : نظريات محققان در اسامى معاملات\r\nمهم‌ترين نظريات مطرح در وضع اسامى معاملات عبارت‌اند از :\r\n1 . نظرى حضرت امام خميني ( قدس سره ) در اين زمينه اين است كه اسامى معاملات براى مسبّبات عقلايى - نظير ملكيت عوض در بيع - وضع شده‌اند . و در استدلال بر اين مدعا به تبادر تمسك كرده‌اند « 1 » ؛\r\n2 . محقّق خوئى ( قدس سره ) اسامى معاملات را موضوع بر مركب از اعتبار نفسانى طرفين و ابراز لفظى ميداند و معناى عناوين معاملات را اعتبار مبرز مىشناسد ودليل اين مدعا را اسناد معامله به طرفين عرفاً و عدم ترتب آثار مطلوبه و مترقبهء معاملات جز براين مركب مىداند « 2 » ؛\r\n3 . استاد شهيد صدر ( قدس سره ) پس از آنكه سبب را به سه عنصر : انشاء ، و مدلول تصديقي انشاء - كه همان التزام نفسانى طرفين عقد است - ، و قصد تسبيب به وسيلهء اين التزام مبرز به مسبب ، تقسيم و تحليل مىكند ، و مسبّب را همان نتيجهء و أثر قانونى خارجى مترتب بر انشاى معامله مىداند ، مسماى معامله را مجموع سبب و مسبب مىداند ؛ بلكه ادعاى اتحاد آن دو را در وجدان عرفى نموده و تفكيك انشاى معاملى از نتيجهء قانونى و عقلايى آن را محصول تحليل عقلانى ذهنى مىداند ، و دليل بر اين مدعا را صحت اطلاق عرفى اسم معامله بر سبب و مسبب هر دو مىداند « 3 » .\r\n* سنجش و نقد اين آرا :\r\n1 ) آنچه مدعاى امام خميني ( رحمه الله ) - يعنى : وضع اسامى للمسبّبات - را با اشكال مواجه مىكند : وضوح صدق بلامؤمونهء - عنوان معامله عرفاً بر معاملات فضولى است كه علىرغم معلق‌بودن\r\n\r\n\r\n","description":"","footnote":"\r\n( 1 ) . تهذيب الأصول 67 : 1 - 66 .\r\n( 2 ) . المحاضرات 193 : 1 - 192 .\r\n( 3 ) . مباحث الدليل اللفظى 215 : 1 - 214 . .\r\n","page_name":" 397 ","page_number":397},
  {"content":"\r\n\r\nاثر و عدم تحقق مسبب در زمان قبل از لحوق امضاى مالك ، صدق عنوان معامله از نظر عرف ، جاى شك و ترديد نيست ؛\r\n2 ) آنچه مدعاى محقق خوئى ( رحمه الله ) را با اشكال مواجه مىكند اين است كه صرف اعتبار مبرز ، قطعاً منشأ اثر عقلايى و شرعى نيست ؛ در حالى كه آثار شرعيه مترتبه بر معاملات - بالبداهه - مترتب بر صرف عناوين آنهاست . مثلًا : نقل و انتقال مال ، يا : مبادلهء مال به مال اثر بيع است ، و زوجيت اثر نكاح است ، وملكيت موهوب‌له اثر هبهء واهب است ، وهكذا . . در حالى كه اين آثار بر صرف اعتبار مبرز مترتب نمىشود ؛ بلكه بر اعتبار مبرزى كه اعتبار عقلا و شرع نيز به آن ضميمه شود . خلاصه اينكه : مسلّماً ، صرف اعتبار مبرز طرفين عقد ، منشأ ترتب آثار نيست ؛ در حالى كه صرف عنوان معامله - نظير بيع و هبه و صلح و نكاح و امثال آنها - عرفاً ، منشأ ترتب آثار است و اين ، نشانهء آن است كه صرف اعتبار مبرز مسمّاى عنوان معامله نيست ؛\r\n3 ) بر مبناي استاد شهيد ( رحمه الله ) نيز همان اشكالى وارد است كه بر مبناى امام خمينى وارد بود ، و حاصلش اين است كه اگر مركب از سبب و مسبّب - كه مراد نتيجهء قانونى است - موضوع‌له اسم معامله است ، چگونه اسم معامله بر معاملات فضوليه - بدون هيچ‌گونه مؤونه‌اى - عرفاً صادق است ؛ با آنكه در اينجا جز سبب چيزى نيست ؟ !\r\n\r\n","description":"","footnote":"","page_name":" 398 ","page_number":398},
  {"content":"\r\n\r\n\r\nمطلب‌پنجم : مختار در محل نزاع :\r\n* ( 1 ) : مختار در وضع اسامى معاملات براى اسباب يا مسببات :\r\nحق در مسأله اين است كه موضوع‌له اسامى معاملات ، مركب از سبب يا به تعبيرى ديگر : اعتبار معتبر ، و مسبّب است ؛ لكن ، مراد از سبب طبيعت سبب و مراد از مسبب ، طبيعت مسبب است ؛ نه سبب اختصاص به انشاى لفظى يا فعلى يا هر نوع ديگر از انواع انشا دارد ، و نه مسبب خصوص اعتبار نفسانى طرفين ، يا اعتبار عقلايى و شرعى است . اين خصوصيات ، از طبيعت موضوع‌له خارج است وهمان‌گونه كه درگذشته گفتيم ، اسماء عامه ، براى طبيعت معانى وضع مىشوند و خصوصيات معانى از حاق موضوع‌له خارج‌اند . اگر چه بالطبع لازمهء اين قبيل وضع ، صدق اسم است بر همهء اين خصوصيات به نحو صدق حقيقى ؛ بدون نياز به اعمال هيچ ضميمه و هيچ قرينه .\r\nدليل براين مدعا اين است كه اين مدعا ، با تمام اطلاقات و استعمالات عرفيهء اسامى معاملات سازگار است . آنجا كه اسم معامله بدون مؤونه بر معاملهء فضولى اطلاق مىشود نتيجهء اين است كه طبيعت سبب و مسبب محقّق است ؛ اگرچه مسبب از نظر عرف عقلا يا شرع تحقّق نيافته و معلق براجازه است ؛ لكن مسبب در اعتبار فضولى تحقّق يافته است و موضوع‌له مركب از طبيعت سبب و طبيعت مسبب است .\r\nوهكذا ، استدلال محقق خوئى مبنى بر اينكه عناوين معاملات ( نظير : بيع و هبه و امثال آنها ) عرفاً به طرفين اسناد داده مىشوند ، و اينكه نتيجهء مترقبه از معامله جز بر مركب از سبب و مسبب بار نمىشود با مدعاى ما سازگار است ، و استدلال استاد شهيد صدر مبنى بر صحت اطلاق عرفى نيز مؤيد مدعاى ماست . مطلبى كه استاد شهيد در مورد وحدت عرفى سبب و مسبب فرمودند مطلب درستى است ؛ لكن ، با اين توضيح كه اين وحدت ،\r\n\r\n","description":"","footnote":"","page_name":" 399 ","page_number":399},
  {"content":"\r\n\r\nوحدت تسامحى عرفى است كه با نظر دقّى عرفى سبب و مسبّب از يكديگر تفكيك پذيرند . و در اين تفكيك نيازى به اعمال دقّت عقلى فلسفى و تحليل ذهنى نيست .\r\n* ( 2 ) : مختار در نزاع وضع اسامى معاملات براى صحيح يا اعم :\r\nاز آنچه تاكنون گفتيم و در مناسبت‌هاى گوناگون بر آن تأكيد كرديم ، مختار ، در نزاع بين صحيحى واعمّى در مسمّاى عناوين معاملات معلوم شد ؛ زيرا كراراً گفتيم كه در وضع اسامى عامه ، به وسيلهء عرف ، طبيعت موضوع‌له در نظر گرفته مىشود ، فارغ از لواحق فرديه و خصوصيات ومشخصات وعوارض زايد برطبيعت عامه . بنابر اين ، در مسماى اسامى معاملات ، ذات طبيعت معامله منظور شده است و قيد صحت و فساد كه از عوارض طبيعت است در موضوع‌له اخذ نشده است .\r\nعلىهذا ، موضوع له اسامى معاملات طبيعت معامله اعم از صحيح و فاسد است .\r\nآنچه گفتيم نسبت به صحت و فساد عرفى است ، كه بر اساس آن ، خروج صحت و فساد شرعى از موضوع‌له به طريق اولى است ؛ زيرا اصولًا اسامى اين معاملات قبل از عصر تشريع در بين عامهء مردم رايج و شايع بوده است ، و شارع نيز تصرفى در معانى آنها نكرده و آنها را با همان معانى معهودهء عرفى به كار بسته است .\r\n\r\n","description":"","footnote":"","page_name":" 400 ","page_number":400},
  {"content":"\r\n\r\n\r\nنوع چهارم : دلالت استعمالى تصديقى با منشأيت عقل :\r\nبر مبناى حكم عقل به قبح لغويت در كلام متكلّم عاقل ، هر گويندهء داراى شعور و عقلى ، بايد از گفتارش مقصدى و غرضى داشته باشد . اين مقصد و غرض ، مىتواند رساندن معناى كلام به مخاطب باشد و مىتواند غرض و مقصدى ديگر باشد ؛ لكن اصل وجود قصد و غرض در كلام متكلّمِ حكيم ، به مقتضاى حكم عقل به قبح لغويت در كلام متكلّم ، مسلّم است ؛ زيرا آنجا كه متكلّم حكيم باشد ( يعنى : پايبندى او به موازين عقلى عملى ، مفروض باشد ) ، وجود مقصد و غرض در كلام او - نظير ساير رفتارهاى ارادى - مسلّم و قطعى است .\r\nمقصد و غرضى كه متكلّمِ حكيم از كلام خود دارد ، به اقتضاى حكمتش مقصد و غرضى عقلائى يا عاقلانه بايد باشد . اينكه « مقصد و غرض عقلايى چيست ؟ » خود بحث ويژه‌اى مىطلبد ؛ لكن آنچه در اينجا مىتوان بدان اشاره كرد ، اين است كه متعارف‌بودن بين عاقلان راه عادى كشف عاقلانه‌بودن يا عقلايى بودن رفتار است .\r\nبنابر اين ، نخستين دلالت استعمالى لفظى ناشى از عقل ، دلالت استعمالى لفظ است بر وجود مقصدى حكيمانه و عاقلانه كه كمترين علامت و نشانهء آن ، متعارف‌بودن بين عاقلان در تصرّفات گفتارى است .\r\nدلالت اقتضا نيز از موارد دلالت استعمالى تصديقى با منشأيت عقل است ؛ نظير دلالت حديث رفع « رفع ما لايعلمون و . . . » بر رفع مؤاخذه يا أثر شرعى زيرا بنا به حكم عقل مراد از رفع نمىتواند ذات ما لايعلمون و امثال آن باشد و نيز نظير آنچه در گذشته در وجه نفى قيد زايد مشكوك - بنابر قول به وضع اسماء معامله براى صحيح علىرغم جريان اطلاق - بيان كرديم .\r\nدلالت كلام بر نفى ضد و نقيض نيز از همين نوع دلالت است . و بر اساس همين دلالت است كه تعارض بين دليلين و نيز قواعد باب تعارض شكل مىگيرند . اساس دلالت كلام بر نفى ارادهء ضد و نقيض حكم عقل به امتناع اجتماع نقيضين و ضدين است .\r\n\r\n","description":"","footnote":"","page_name":" 401 ","page_number":401},
  {"content":"\r\n . \r\n","description":"","footnote":"","page_name":" 402 ","page_number":402},
  {"content":"\r\n\r\n\r\nنوع پنجم : دلالت استعمالى تصديقى با منشأيت عرف عقلا :\r\nدلالت‌هاى استعمالى تصديقى با منشأيت عرف عقلا از دو اصل عقلائى رفتارى نشأت مىگيرند « 1 » :\r\n1 ) اينكه اصل در رفتارهاى انسانى انسان ( و به عبارتى ديگر : رفتارهاى مربوط به « سن » انسان ) نظير نطق كه از « من » آدمى بر مىخيزد اين است كه ارادى و اختيارى باشند بنابراين از ارادهء و اختيار برخاسته از شعور و آگاهى نشأت گرفته و دلالت بر وجود اراده‌اى به آن فعل از سوى فاعل دارد ؛\r\n2 ) رفتارهاى انسانى يا ارادى از انگيزه‌هاى متناسب با آن رفتارها نشأت مىگيرند . بنابراين : « هر رفتار انسانى ارادى ناشى از انگيزه‌هاى متناسب با آن رفتار است »\r\nاز اين دو اصل عقلائى ، بسيارى از قواعد عقلانى گفتارى نشأت مىگيرد .\r\nدر ذيل به تعدادى از اين قواعد گفتارى اشاره مىكنيم :\r\n\r\n\r\n","description":"","footnote":"\r\n( 1 ) . رفتارهاى انسانى بر دوگونه‌اند : 1 - رفتارهاى طبيعى كه مانند ساير تحوّلات در جهان طبيعت محكوم قوانين جبرى طبيعى هستند و اراد و تصميم انسان در آنها نقشى ندارد / / نظير گردش خون ، و فعاليت سلول‌ها و ديگر دستگاه‌هاى بدن آدمى . 2 . رفتارهاى انسانى يا ارادى كه با انتخاب و گزينش آدمى انجام يافته و از اراد و آگاهى انسان نشأت مىگيرند . از اين دسته از رفتارها از آنجا كه از تصميم و اراد آدمى نشأت مىگيرند و اراده و تصميم آدمى مربوط به « من » اوست ، رفتارهاى مربوط به « من » انسانى ، يا رفتارهاى انسانى تعبير مىشود . .\r\n","page_name":" 403 ","page_number":403},
  {"content":"\r\n . \r\n","description":"","footnote":"","page_name":" 404 ","page_number":404},
  {"content":"\r\n\r\n\r\nقواعد دلالتى مربوط به اين نوع :\r\n\r\nقاعده اوّل : قاعده عدم سهو و خطا :\r\nيكى از قواعد دلالت استعمالى گفتارى ( لفظى ) كه از اين اصل نخستين نشأت مىگيرد « قاعدهء عدم سهو و خطا در گفتار » است . بنابر اين قاعده ، اصل در رفتارهاى عقلايى به طور كلّى و در رفتارهاى گفتارى كه مورد بحث است علىالخصوص ، « هوشيارى » ، « التفات » و « عدم غفلت » است . بنابر اين ، رفتار و گفتارى كه از هر فاعل عاقلى سر زند ، از روى سهو و خطا و غفلت نيست .\r\nاز اين قاعدهء رفتارى ، در خصوص گفتارها چنين نتيجه مىگيريم : « آنچه گويندهء مريد مىگويد ، همان است كه مىخواهد » . يا به طور خلاصه‌تر : « آنچه را گوينده مىگويد مىخواهد » . از اين قاعدهء گفتارى - يعنى : « آنچه را گوينده مىگويد مىخواهد » - دو نتيجه به‌دست مىآيد كه هر يك از آنها به نوبت خود يك اصل و قاعدهء گفتارى به‌شمار مىآيد :\r\n1 ) آنچه هر گوينده بر زبان مىراند همان است كه نشان‌دهنده و بازگو كنندهء مقصود و مراد اوست ؛ نه لفظ و كلامى كه به زبان نرانده است . بنابر اين ، اگر گوينده‌اى در كلام خود ، عبارات و الفاظى به‌كار برد ، نمىتوان گفت : « ممكن است لفظ و كلامى ديگر مىخواسته ، و به اشتباه و خطا اين جمله يا كلمه را به‌كار برده است » !\r\n2 ) اگر گوينده ، كلامى بر كلام خود نيافزود ، احتمال غفلت و خطا و سهو در آن منتفى است ، و آنچه را نگفته است از روى سهو و خطا نبوده ؛ بلكه از روى عمد و التفات است .\r\n\r\n","description":"","footnote":"","page_name":" 405 ","page_number":405},
  {"content":"\r\n . \r\n","description":"","footnote":"","page_name":" 406 ","page_number":406},
  {"content":"\r\n\r\n\r\nقاعده دوم : قاعده عدم اجمال و اهمال در كلام :\r\nقاعدهء ديگرى نيز - كه از قواعد عقلايى گفتارى است - اين است كه : « آنچه متكلّم بخواهد ، مىگويد » كه به تعبيرى ديگر : « الغاى احتمال ارادهء اجمال يا اهمال » است .\r\nاين قاعده از اصل عقلايى رفتارى دوم ؛ يعنى : « هر رفتار ارادى از انگيزهء متناسب با آن نشأت مىگيرد » برمىخيزد ؛ زيرا طبيعت كلام بيان و اظهار است و انگيزه‌اى كه با آن تناسب دارد ، ارادهء بيان است . و ارادهء مجمل‌گويى ، با انگيزهء بيان و كلام ، تناسب ندارد ؛ اگر چه ممكن است احياناً غرضى به مجمل‌گويى تعلّق گيرد ، و متكلّم - عامداً - قصد اجمال يا اهمال در كلام داشته باشد ؛ لكن اين ، يك حالت استثنايى به شمار مىرود ، لذا حمل كلام بر ارادهء اهمال يا اجمال ، نياز به علامت و دليل و قرينه دارد ، و گرنه حالت كلام ، حالت بيان و اظهار است و انگيزهء متناسب با آن ، ارادهء بيان است ؛ نه اجمال و اهمال .\r\nآنچه بر اين قاعده و قاعدهء پيشين مترتب مىشود : نفى احتمال وجود قرينهء متّصله در كلام است ؛ زيرا احتمال ارادهء قرينهء متّصله و عدم بيان آن ، از يكى از دو سبب مىتواند نشأت بگيرد :\r\n1 ) خطا و سهو : كه با قاعدهء نخستين ، احتمال خطا و سهو منتفى و ملغى است ؛\r\n2 ) قصد اهمال و اجمال : كه با قاعدهء دوم ، احتمال آن منتفى است .\r\nدر نتيجه ، با الغاى احتمال خطا و سهو از يك سو ، و الغاى احتمال قصد اجمال و اهمال از سوى ديگر ، احتمال ارادهء قرينه متّصله منتفى خواهد بود ؛ لكن ، احتمال وجود قرينهء منفصله منتفى نيست ؛ زيرا با هيچيك از دو قاعده و اصل مزبور منافات ندارد .\r\n\r\nاستثنا در قاعده عدم اجمال\r\nدر بالا اشاره كرديم كه قاعدهء عدم اجمال و اهمال در كلام استثنا دارد ؛ بدين معنا كه به رغم آنكه قاعدهء اصلى در مقام كلام و تفاهم بيان مراد است ؛ لكن در مواردى غرض متكلم عاقل به اجمال در كلام تعلق مىگيرد ، و نيز در مواردى به سبب عروض عوامل\r\n\r\n","description":"","footnote":"","page_name":" 407 ","page_number":407},
  {"content":"\r\n\r\nمختلف كلام متكلم دچار اجمال مىشود ؛ لهذا لازم است در اينجا قواعد مربوط به اين حالت استثنايى - حالت اجمال در كلام را مورد بحث قرار دهيم :\r\n\r\n","description":"","footnote":"","page_name":" 408 ","page_number":408},
  {"content":"\r\n\r\n\r\nقواعد اجمال و تبيين در كلام « 1 »\r\nمعناى كلى اجمال « نارسايى كلام در تفهيم مقصود گوينده » است ، و تبيين به معناى « بر طرف ساختن اجمال و رساندن مقصود از كلام گوينده » است .\r\nبه منظور تنظيم بحث و تفكيك مسايل آن از يكديگر ، لازم است پيش از پرداختن به قواعد اجمال و تبيين ، به اقسام عمدهء اجمال اشاره كنيم :\r\n\r\nاقسام اجمال\r\nاجمال كلام به حسب اقسام و انواع دلالت به اقسام زير قابل تقسيم است :\r\n1 . اجمال در مدلول تصوّرى ؛\r\n2 . اجمال در مدلول تصديقى .\r\n\r\n1 . اجمال در مدلول تصوّرى\r\nدر گذشته فرق ميان « مجمل » و « مبهم » را بيان كرديم و گفتيم : مبهم آن است كه « معنايى از آن به ذهن شنونده منتقل نشود » ، بر خلاف مجمل كه « مردّد بين چند معناست » . بنابر اين ، مراد از مجمل در مدلول تصوّرى : « لفظى است كه مردّد بين چند معناست » ، نه « لفظى كه هيچ معنايى را به ذهن اخطار نكند » .\r\nاجمال در مدلول تصوّرى را مىتوان به سه نوع تصور كرد :\r\n1 ) اجمال ناشى از تردّد معنا بين حقيقت و مجاز ؛\r\n2 ) اجمال ناشى از تردّد بين دو معناى مجازى ؛\r\n3 ) اجمال ناشى از تردّد معنا بين چند معناى حقيقى است .\r\n\r\n\r\n","description":"","footnote":"\r\n( 1 ) . اين مبحث معمولًا تحت عنوان « مجمل و مبين » مطرح مىشود . .\r\n","page_name":" 409 ","page_number":409},
  {"content":"\r\n\r\nدر موارد فرض اجمال در مدلول تصوّرى ظهور لفظ ، به سبب اجمال در مدلول تصوّرى مختل خواهد شد ، و هيچ اصل لفظى يا غير لفظى وجود ندارد كه بتواند رافع اين اختلال باشد ؛ يعنى ظهور به معناى دلالت بر مدلول تصوّرى را - در آنجا كه دچار اختلال شده است - به لفظ برگرداند .\r\nاصول لفظى متعارف - نظير أصالهء الحقيقهء و امثال آن - نقشى در تعيين مدلول تصوّرى و اجمال‌زدايى از لفظ در سطح مدلول تصوّرى ندارند ، نقش آنها منحصر در تعيين مدلول تصديقى است .\r\n* ( 1 ) : اجمال در مدلول تصوّرى از نوع اول :\r\nاجمال در مدلول تصوّرى از نوع اول ( يعنى : تردّد مدلول تصوّرى بين معناى حقيقى و مجازى ) در آنجاست كه در نتيجهء كثرت استعمال لفظ در معناى مجازى ، معناى مجازى مورد انصراف لفظ باشد به گونه‌اى كه لفظ بدون نياز قرينه به معناى مجازى منصرف شود ؛ لكن احتمال رود كه در زمان يا مكان استعمال لفظ از سوى متكلم كثرت استعمالى كه موجب انس ذهنى در حدّ انصراف معناى مجازى از لفظ به ذهن شود تحقّق نيافته باشد . اين نوع اجمال - همانگونه كه از توضيح فوق معلوم است - در موردى اتفاق مىافتد كه بين متكلّم و سامع تفاوت در زمان يا مكان وجود داشته باشد .\r\nلكن روشن است كه اين نوع اجمال ، اجمال در مدلول تصديقى است ؛ نه مدلول تصوّرى ، بلكه در مقام مدلول تصوّرى همين اندازه كه براى سامع انس ذهنى با معناى دوّم حاصل شده معناى دوّم به ذهن او تبادر نموده و مدلول تصوّرى لفظ در آن متعين است ، اگر چه در عرف اهل لغت معناى منصرف‌ٌإليه به عنوان موضوع‌له لفظ هنوز شناخته نشده و اعتبار وضعى دربارهء آن تحقق نيافته است .\r\n* ( 2 ) : اجمال در مدلول تصوّرى از نوع دوم :\r\nاجمال در مدلول تصورى نوع دوم ( يعنى : تردّد لفظ بين دو مدلول تصورى مجازى ) هيچ‌گاه از فقدان قرينه ناشى نمىشود ؛ زيرا در موارد فقدان قرينه به اقتضاى رابطهء حكايت و دلالتى كه بين لفظ و معناى حقيقى آن - حسب الفرض - وجود دارد ، همواره از لفظ بدون قرينه ، معناى حقيقى آن در ذهن نقش مىبندد ، و ظهور آن در مدلول تصوّرى تام است .\r\n\r\n","description":"","footnote":"","page_name":" 410 ","page_number":410},
  {"content":"\r\n\r\nاجمال در مدلول تصوّرى نوع دوّم - بر فرض تحقّق - ناشى از اختلال در قرينه صارفه است . اختلال در قرينهء صارفه مىتواند به يكى از دو گونه باشد :\r\n* گونهء اول : اختلال به معناى مشكوك القرينه بودن : در اين فرض حالتى يا لفظى وجود دارد كه صلاحيت قرينيت دارد ؛ لكن قرينيت آن معلوم نيست . اين ، همان فرضى است كه از آن به « احتمال قرينية الموجود » تعبير مىشود . اين فرض در مدلول تصوّرى اختلالى ايجاد نمىكند ؛ زيرا با صرف احتمال قرينية الموجود مدلول تصوّرى اوّل لفظ مختل نمىشود . بنابر اين ، احتمال قرينية الموجود به ظهور تصوّرى لفظ صدمه نمىرساند ، و اين نوع اختلال موجب ايجاد اجمال در مدلول تصوّرى نيست .\r\n* گونهء دوم : اختلال به معناى تردّد قرينه ، در تعيين معناى مجازى بين دو معنا يا بيشتر .\r\nدر گذشته ، در مبحث مجاز به اين نكته اشاره كرديم كه قرينه دو كار را بر عهده دارد :\r\n1 ) صرف قوّهء حكايت استقلالى لفظ از معناى حقيقى و تبديل آن به حكايت آلى ؛\r\n2 ) به‌كارگيرى قوّهء حكايت لفظ از معناى حقيقى ، در جهت حكايت استقلالى از معناى مجازى .\r\nدر آنجا كه در معناى حقيقى بيش از يك قوّهء حكايت از معناى ديگر ( مجازى ) باشد ؛ گاه قرينه با هر دو معناى مجازى سازگار است ، يعنى قوّهء حكايت معناى حقيقى را در جهت معناى معينى از آن دو معنا روانه نمىكند . در اين صورت ، قرينه در كاركرد دوم خود - كه به‌كارگيرى قوّهء حكايت لفظ از معناى حقيقى در جهت حكايت استقلالى از معناى مجازى است - دچار اختلال شده و از عهدهء تعيين آن معناى مجازى كه بايد لفظ از آن حكايت استقلالى كند بر نمىآيد .\r\nاين نوع اختلال در عملكرد قرينه صارفه است كه موجب نوع دوّم اجمال در مدلول تصوّرى مىشود . و از آنجا كه اجمال به معناى تردّد صرف بين دو معنا در مدلول تصوّرى معقول نيست - زيرا به معناى تحقّق صورتى ذهنى مردّد بين الصورتين يا بين الصُّوَر است كه نوعى وجود مردّد است ، و وجود مردّد معقول نيست - ، لذا اجمال بين دو معنا يا بيشتر همواره به معناى تصور جامع ماهوى يا انتزاعى مردّد بين چند مصداق است .\r\nعلىهذا ، آنجا كه بين معانى متعددى كه لفظ مردّد بين آنهاست جامع مفهومى ماهوى باشد همان جامع مفهومى ماهوى به ذهن خواهد آمد و آنجا كه بين آن معانى متعدد جامع مفهومى ماهوى نباشد به طور قهرى صورت جامع انتزاعى در ذهن منعكس مىشود .\r\n\r\n","description":"","footnote":"","page_name":" 411 ","page_number":411},
  {"content":"\r\n\r\nاز اين مطلب نتيجه مىگيريم كه در حقيقت اجمال در مدلول تصوّرى از نوع دوّم بىمعناست ؛ زيرا آنچه مدلول تصوّرى است همان جامع مفهومى است كه فىنفسه اجمال ندارد ، و آنچه داراى اجمال است تطبيق اين جامع انتزاعى بر مصاديق است كه مربوط به مدلول تصديقى است .\r\n- إن‌قلت : در موردى كه متكلّم غير عاقلى لفظ مقترن به قرينه بر مجاز محتمل‌المعنيين يا محتمل‌المعانى را تلفّظ كند ، ذهن خالى از صورت آن معانى نخواهند ماند ؛ بلكه مردّد بين آن معانى مىشود و چون لافظ غيرمريد است ، تردّد در اينجا تردّد در مدلول تصوّرى است ؛ نه تصديقى !\r\n- قلنا : اين تردّد ، تردّد بين مداليل تصديقى تقديرى است ، نه بين مداليل تصوّرى ؛ بدين معنا كه در فرض مذكور قضيهء شرطيه‌اى به طور ارتكازى شكل مىگيرد مبنى بر اينكه : « لو كان المستعمِل عاقلًا مريداً لأراد ؛ إمّا هذا المعنى ، أو ذاك » و اين همان جامع انتزاعى است كه در بالا اشاره كرديم . البته اگر بين معانى مذكور جامع ماهوى باشد قضيهء شرطيهء مذكور به جاى : « إمّا هذا المعنى ، أو ذاك » چنين خواهد شد : « إمّا هذا المصداق للمعنى الجامع ، أو ذاك » .\r\n* ( 3 ) : اجمال در مدلول تصوّرى از نوع سوم :\r\nاجمال در مدلول تصوّرى از نوع سوّم ( يعنى : تردّد مدلول تصوّرى لفظ بين دو معناى حقيقى يا بيشتر ) - بر فرض تحقّق - مىتواند از فقدان قرينه يا از اختلال قرينه نشأت گيرد .\r\nدر آنجا كه لفظ مشترك بدون قرينه به كار گرفته شود ، مردّد بين چند معنايى كه همگى معناى حقيقى آن لفظاند خواهد شد و در نتيجه معناى لفظ - به نظر بدوى - دچار اجمال در مدلول تصوّرى مىشود ، و نيز در آنجا كه قرينه به كار رود ؛ لكن قرينه با بيش از يك معنا سازگار باشد ، و نتيجتاً از انجام وظيفه‌اى كه بر عهده دارد - كه همان تعيين معناست - ناتوان باشد ، لفظ دچار اجمال به معناى تردّد بين بيش از يك معناى حقيقى خواهد شد .\r\nدر اين فرض نيز اگر لفظ دچار ابهام نباشدكه در نتيجه هيچ مدلول تصوّرى نداشته باشد ذهن به يكى از دو كار دست مىزند يا آن كه جامع مفهومى بين معانى را تصوّر مىكند و لفظ را حاكى از آن مىشمارد ، و يا آن كه به انتزاع جامع مفهومى اعتبارى بين آن معانى دست مىزند و به وسيلهء آن به معانى مردّد اشاره مىكند . در هر دو صورت مدلول تصوّرى بما هو مدلول تصوّرى مجمل نخواهد بود ؛ بلكه اجمال در تطبيق مدلول تصوّرى بر مصاديق است . كه به مدلول تصديقى باز گشت دارد .\r\n\r\n","description":"","footnote":"","page_name":" 412 ","page_number":412},
  {"content":"\r\n\r\nاجمال در تطبيق مدلول تصوّرى به همان تردّد بين دو مدلول يا مداليل تصديقى بر مىگردد كه در فرض پيشين گفتيم يعنى در چنين موردى نظير مورد قبلى ذهن انسان قضيهء شرطيهء ارتكازيه‌اى شكل مىدهد مبنى بر اينكه « لو كان اللّافظ مريداً لأراد أحد المعنيين ؛ إمّا هذا ، أو ذاك » به توضيحى كه در فرض قبلى گذشت .\r\nبنا بر اين ، اجمال در مدلول تصوّرى بما هو مدلول تصوّرى راه ندارد ، و مدلول تصوّرى - اگر چه به معناى جامع مفهومى انتزاعى - همواره به عنوان مدلول تصوّرى ، مبين و روشن است ، هر چند به لحاظ تطبيق بر مصاديق و در شكل قضيه شرطيه ارتكازيه بين مداليل تصديقى تقديرى دچار تردّد و اجمال باشد ؛ لكن تردّد در تطبيق بر مصاديق به معناى تردّد در تعيين مراد متكلّم از آن صورت اجمالى كلى است كه از حوزهء مدلول تصوّرى خارج ، و مربوط به حوزه مدلول تصديقى است .\r\nبنابراين ، اجمال - به طور كلى - به حوزهء مدلول تصديقى لفظ ارتباط دارد و از حوزهء مدلول تصوّرى لفظ خارج است .\r\n\r\n2 . اجمال در مدلول تصديقى :\r\nمدلول تصديقى همان‌گونه كه در گذشته توضيح داده شد بر سه گونه است :\r\n1 ) مدلول تصديقى اوّل : كه دلالت استعمال لفظ است بر ارادهء استعمال لفظ درمعنا ؛\r\n2 ) مدلول تصديقى دوّم : كه دلالت استعمال لفظ است بر ارادهء تفهيم معناى لفظ به مخاطب ؛\r\n3 ) مدلول تصديقى سوم : كه دلالت استعمال لفظ است بر ارادهء جدّى معناى لفظ از سوى متكلّم .\r\nو از آنجا كه اجمال در مدلول تصديقى در هر يك از مداليل فوق قابل تصور است ، اجمال در كلام بر سه نوع متصوّر است :\r\n* نوع اول : اجمال در مدلول تصديقى اول :\r\nاجمال در مدلول تصديقى اوّل در آنجاست كه كلامى از متكلّم سر زند و احتمال برود كه با ارادهء كامل گوينده همراه نباشد ؛ يعنى از روى غفلت يا سهو و خطا و يا در حال عدم هوشيارى - نظير خواب يا مستى - يا در حال فقدان آزادى اراده ؛ نظير حالت اجبار و اكراه و امثال آن سر زده باشد .\r\n\r\n","description":"","footnote":"","page_name":" 413 ","page_number":413},
  {"content":"\r\n\r\nاين نوع اجمال ، با ظهور رفتار عاقلانه در ارادى بودن آن منافات دارد ، و لهذا در رفتار عقلا به اين نوع احتمال اعتنا نمىشود . بنا بر اين ، ظاهر حال رفتارى فرد عاقل و مريد بالقوّه وجود اراده‌اى است كه رفتار گفتارى از آن نشأت مىگيرد و مبناى دلالت تصديقى اول نيز همين است . از آنچه گفتيم ضمناً معلوم شد :\r\n* در موارد اجبار و اكراه آنچه مختل مىشود مدلول تصديقى اول كلام است ؛ زيرا فقدان آزادى اراده به معناى فقدان ارادهء استعمالى مورد بحث است ؛ چون مقصود از اراده استعمالى اراده آزاد است .\r\n* اجمال در مدلول تصديقى اول در كلام عقلا راه ندارد ؛ مگر آنكه امارهء عقلائى يا دليل قطعى بر فقدان ارادهء استعمالى وجود داشته باشد ؛ زيرا در آنجا كه امارهء عقلائى يا دليل قطعى بر فقدان ارادهء استعمالى در كار نباشد ، بر اساس قرينهء عام ( يعنى : همان قاعدهء عقلائى فوق‌الذكر ) به احتمال عدم اراده استعمالى اعتنا نمىشود و بنا بر تحقّق مدلول تصديقى اول كلام گذاشته مىشود .\r\n* نوع دوم : اجمال در مدلول تصديقى دوم :\r\nاجمال در مدلول تصديقى دوم ، در آنجاست كه متكلّم در مقام خطاب كلامى را انشا كند ؛ لكن احتمال رود كه به طور كلى قصد خطاب نداشته يا آنكه قصد خطاب به مخاطب معين را نداشته است . اين اجمال بر دو نوع است :\r\n1 ) اجمال در قصد خطاب : يعنى اجمال ناشى از عدم احراز حال خطاب به سبب فقدان ظهور حال در خطاب مثل جايى كه شخصى در حين انشاى كلام تنها باشد و ظاهر حال نشان از قصد خطاب نداشته است . در اين صورت ظهور حال در خطاب مختل است و قاعده يا اصلى كه بتوان با آن حال خطاب را اثبات كرد در كار نيست بنابراين اجمال مستحكم خواهد شد .\r\n2 ) اجمال در مقصود به خطاب يعنى اجمال در تعيين مخاطب پس از احراز اصل ظهور حال درخطاب .\r\nاين اجمال در موارد فقدان قرينه بر عدم قصد خطاب به مخاطب معين معلوم با ظهور حال در خطاب منافات دارد ؛ زيرا ظاهر حال متكلّم در موارد توجيه خطاب گفتارى به مخاطبى معين قصد تفهيم اوست . بنابراين ، به مقتضاى قاعدهء عقلائى تطابق اثبات و ثبوت در موارد توجيه خطاب به مخاطبى معين به احتمال عدم قصد تفهيم او اعتنا نمىشود ، و بنابراين گذاشته مىشود كه گوينده ، قصد تفهيم كسى را كه مورد خطاب قرار گرفته داشته است .\r\n\r\n","description":"","footnote":"","page_name":" 414 ","page_number":414},
  {"content":"\r\n\r\nلكن ميان اين ظهور حال ، با ظهور حال در مدلول تصديقى اول تفاوتى وجود دارد ، و آن اين است كه ظهور حال در مدلول تصديقى اول ظهور حال ذاتى است ؛ لكن در مدلول تصديقى دوم ظهور حال عرضى است ؛ زيرا وصف اراده آزاد كه مضمون مدلول تصديقى اول است وصفى ذاتى براى عاقل است كه ملازم اوست . در حالى كه وصف قصد تفهيم مخاطب وصفى ذاتى نيست كه با ذات متكلّم ملازم باشد ؛ بلكه وصفى عرضى است كه منشأ آن حال خطاب است . بنا بر اين ، هر عاملى - از جمله محتمل القرينية متّصل - كه به نوعى ظهور حال خطاب را در قصد تفهيم مختل كند ، دلالت كلام را بر مدلول تصديقى دوم مختل خواهد كرد .\r\nبنا بر اين ، آنچه در اينجا شايستهء بحث است اختلال ظهور تصديقى دوم به محتمل القرينيهء موجود است ، و گرنه در آنجا كه متيقّن القرينية متّصلى در كار باشد انتفاى ظهور تصديقى دوم معلوم است و نيز در آنجا كه محتمل القرينيه‌اى منفصل باشد ثبوت ظهور تصديقى دوم مسلّم است ؛ بلكه همين ظهور تصديقى موجب نفى احتمال قرينيت منفصل و نيز احتمال وجود قرينهء منفصل مىشود .\r\nپرسشى كه در اينجا بايد پاسخ داده شود اين است كه دليل تفاوت بين ظهور كلام در مدلول تصديقى اول كه با محتمل القرينيهء متّصل موجود مختل نمىشود ، و ظهور كلام در مدلول تصديقى دوم كه با محتمل القرينيهء متّصل موجود مختل مىشود چيست ؟\r\nپاسخ اين است كه ظهور حال متكلّم در مدلول تصديقى اول همان گونه كه گفته شد از وصفى لازم ذات متكلّم نشأت گرفته است كه همان مريد بودن اوست ، بنابر اين قرينه بودن قرينهء مخالف و ظهورش در نفى ظهور آن وصف لازم در دلالت بر وجود اراده در نفس متكلّم بايد احراز شود ، و گرنه ظهور وصف لازم مريد بودن عاقل مختار در وجود اراده در نفس وى همچنان به قوّت خود باقى است ؛ بلكه همين ظهور ، نافى احتمال خلاف ناشى از محتمل القرينيهء متّصل موجود است .\r\nلكن ظهور حال متكلّم در مدلول تصديقى دوم ( قصد تفهيم مخاطب ) ظهورى است كه از وصف عارض « در مقام خطاب بودن » نشأت مىگيرد و محتمل القرينيهء متّصل از شكل‌يابى اين ظهور در همان لحظهء نخستين انعقاد آن جلوگيرى مىكند ، و به عبارتى ديگر : شكل‌گيرى ظهور حال متكلّم در قصد تفهيم مخاطب متوقف بر عدم وجود قرينه بر خلاف است كه با وجود محتمل القرينيهء متّصل اين شرط محرز نخواهد شد و لهذا\r\n\r\n","description":"","footnote":"","page_name":" 415 ","page_number":415},
  {"content":"\r\n\r\nاصل ظهور كلام در قصد تفهيم مختل مىشود . در حالى كه ظهور حال فاعل مختار مريد در ارادهء فعل مشروط به هيچ شرطى نيست .\r\nبنا بر آنچه گفتيم معلوم شد :\r\n* نفى ظهور كلام در دلالت بر مدلول تصديقى دوم گاه ناشى از انتفاى ظهور حال در خطاب يا وجود قرينه بر نفى قصد خطاب است ، و گاه به سبب اجمال ناشى از اقتران كلام به متّصل محتمل القرينيه بر نفى قصد خطاب است .\r\n* اجمال در مدلول تصديقى دوم بر دو گونه است : اجمال در قصد خطاب ، و اجمال در مقصود به خطاب . اجمال در قصد خطاب آنجاست كه ظهور كلام در اصل قصد خطاب مختل مىشود و در صورت تحقّق اين نوع از اجمال راهى براى رفع آن وجود ندارد . و اجمال در مقصود به خطاب آنجاست كه ظهور كلام در مقصود بودن مخاطب معين مختل شود . نظير آنجا كه خطاب متوجه كسى است لكن احتمال مىرود شخص ديگرى مقصود بوده و خطاب از نوع « إيّاكَ أعني ، واسمَعِي يا جارة » باشد ، كه اين نوع اجمال به سبب اقتران كلام با محتمل القرينيه بر عدم قصد خطاب به مخاطب معين به وجود مىآيد و در اينجا نيز قاعده يا اصل عقلائى عامى كه رفع اين اجمال كند وجود ندارد .\r\n* نوع سوم : اجمال در مدلول تصديقى سوم :\r\nاختلال در مدلول تصديقى سوم بر دو گونهء اصلى است كه به تبع آن اجمال در مدلول تصديقى سوم نيز به همان دو گونهء اصلى قابل تقسيم است :\r\n1 ) اختلال در مدلول تصديقى به معناى « انتفاى مدلول تصديقى سوّم » : نظير آنجا كه گوينده‌اى سخنى را از روى هزل محض و فقدان كامل ارادهء جدّى به مدلول تصوّرى و استعمالى كلام انشا كند . در موارد نسب اخبارى اين نوع اختلال - اختلال هزلى - در جايى تحقّق مىپذيرد كه انشا كننده نسبت اخبارى نظير « جاءَ زيدٌ » در واقع هيچ‌گونه قصد اخبار نداشته باشد و مثلًا مقصود او از انشاى اين نسبت اخبارى ، صرفاً دفع خطر يا جلب نفعى خاص - نظير موارد تقيه - يا مثلًا سنجش بازتاب شنونده در برابر شنيدن اين جملهء خبرى باشد . در موارد نسب انشايى نيز اين نوع اختلال در جايى است كه مثلًا انشا كنندهء امر نظير « اسقِنِى ماءاً » حقيقتاً آب را نخواسته باشد ( يعنى : قصد انشاى نسبت طلبيه به سقى ماء نداشته باشد ) ، و از انشاى اين نسبت طلبيه ، قصد ديگرى - نظير : تقيه ، يا امتحان انقياد مأمور ، و امثال آن - داشته باشد . بنا براين ، تقيه و نيز قضايا و اوامر امتحانيه از مصاديق اين نوع اختلال در مدلول تصديقى به شمار مىآيند ؛\r\n2 ) اختلال در مدلول تصديقى سوم به معناى « عدم انطباق مدلول تصديقى با مدلول تصوّرى كلام » كه در عرف عقلا : - چنانچه اشاره شد - همواره مطابق با مراد استعمالى يا مدلول\r\n\r\n","description":"","footnote":"","page_name":" 416 ","page_number":416},
  {"content":"\r\n\r\nتصديقى اول است . همان گونه كه در گذشته توضيح داده شد ارادهء استعمالى كه مدلول تصديقى اول است بنا بر اصل عقلائى رفتارى « ارادى بودن فعل فاعل عاقل مختار » از مدلول تصوّرى تخلّف‌پذير نيست ، بنا براين اختلال مورد نظر در اينجا اختلال مدلول تصديقى سوم به معناى عدم تطابق مراد جدّى - يعنى مدلول تصديقى سوم - با مراد استعمالى و نيز مدلول تصوّرى است . يا به تعبيرى ديگر : تخلّف مدلول تصديقى سوم از مدلول تصوّرى و مراد استعمالى است .\r\n* توريه ( تخلّف مدلول تصديقى سوم ) :\r\nدر موارد تخلّف مدلول تصديقى سوم از مدلول تصوّرى و مراد استعمالى آنجا كه مدلول تصديقى دوم با مدلول تصديقى اول و مدلول تصوّرى مطابق است از آن به « توريه » تعبير مىشود ؛ زيرا در توريه - نظير آنجا كه بانوى خانه به مراجعه كننده ميگويد : « آقا اينجا نيست » و مقصود پشت در خانه است در حالى كه مدلول تصوّرى كلام و مدلول تصديقى اول آن اين است كه « آقا در خانه نيست » - مدلول تصديقى دوم يعنى معنايى كه گوينده قصد تفهيم آن را به شنونده داشته همان مدلول تصديقى اول و مدلول تصوّرى كلام است ؛ لكن مدلول تصديقى سوم چيز ديگرى است كه همان پشت در خانه نبودن آقاست .\r\n* مجاز ( تخلّف مدلول تصديقى دوم ) :\r\nو آنجا كه مدلول تصديقى دوم با مدلول تصديقى سوم مطابق است لكن با مدلول تصوّرى كلام مطابق نيست « مجاز » است . در مجاز ، مدلول تصديقى سوم با مدلول تصوّرى اول تطابق ندارد لكن با مدلول تصوّرى دوم و مراد استعمالى از يك سو ، و با مدلول تصديقى دوم از سوى ديگر مطابق است .\r\n* كذب ( اختلال در فعل ) :\r\nدر موارد « كذب » مطلب به گونه‌اى ديگر است . در « كذب » اختلال در فعل است نه در دلالت ؛ زيرا در « كذب » مداليل تصوّرى و تصديقى اول و دوم و سوم همگى با يكديگر تطابق دارند و هيچ گونه اختلالى در مقام دلالت وجود ندارد . و نكته فرق بين كذب از يك سو و تقيه و توريه از سوى ديگر همين است .\r\n\r\n","description":"","footnote":"","page_name":" 417 ","page_number":417},
  {"content":"\r\n\r\nاختلالى كه در « كذب » وجود دارد اين است كه گوينده آنچه واقعيت ندارد را به عنوان امر واقع قلمداد نموده و غير حقيقت را به عنوان حقيقت به شنونده عرضه مىكند كه عملى نادرست و مجرمانه است ؛ خواه آن واقع :\r\n* واقع خارجى باشد ؛ نظير : قَالُوا اتَّخَذَ اللهُ وَلَدًا * مَّا لَهُم بِهِ مِنْ عِلْمٍ وَلَا لِآبَائِهِمْ كَبُرَتْ كَلِمَةً تَخْرُجُ مِنْ أَفْوَاهِهِمْ إِن يَقُولُونَ إِلَّا كَذِبًا « 1 » ؛\r\n* يا واقع نفسانى باشد ؛ نظير : إِذَا جَاءكَ الْمُنَافِقُونَ قَالُوا نَشْهَدُ إِنَّكَ لَرَسُولُ اللهِ وَاللهُ يَعْلَمُ إِنَّكَ لَرَسُولُهُ وَاللهُ يَشْهَدُ إِنَّ الْمُنَافِقِينَ لَكَاذِبُون « 2 » .\r\n\r\n* أصاله الجدّ و مبناى ظهور كلام :\r\nسؤالى كه در اينجا بايد پاسخ داده شود اين است كه : مبناى دلالت كلام بر مدلول تصديقى سوم كه از آن به أصالة الجدّ تعبير مىشود چيست ؟ يا به عبارتى ديگر : مبناى ظهور كلام در تطابق مدلول تصديقى سوم با مدلول تصديقى دوم و اول و با مدلول تصوّرى چيست ؟\r\nمبناى دلالت تصوّرى واضح است ، و مبناى دلالت تصديقى اول ظهور حال فاعل عاقل در مريد بودن است ، و مبناى دلالت تصديقى دوم ظهور حال خطاب در اراده تفهيم مدلول تصوّرى و مراد استعمالى به مخاطب است ، اكنون سؤال اين است كه مبناى دلالت تصديقى سوم يعنى دلالت كلام بر اينكه آنچه را متكلّم به شنونده تفهيم كرده است واقعاً و حقيقتاً مراد متكلّم بوده است ، چيست ؟\r\nپاسخ اين است كه مبناى اين دلالت همان اصل عقلائى تطابق ظاهر و باطن يا اثبات و ثبوت است ، زيرا در اينجا ظهورى شكل گرفته است كه از مقولهء دلالت‌هاى رفتارى است و آن دلالت تصديقى دوم يا ظهور حال خطاب در ارادهء تفهيم مدلول تصوّرى و مراد استعمالى به مخاطب است . به اقتضاى اصل عقلائى تطابق اثبات و ثبوت ، ظهور خطاب در قصد تفهيم بايد با آنچه در اندرون گوينده وجود دارد كه همان قصد معناست مطابقت داشته باشد ، اينكه در ظاهر معنايى را به شنونده تفهيم كند و در اندرون معناى ديگرى قصد كند با اصل عقلائى تطابق اثبات و ثبوت ناسازگار است .\r\n\r\n\r\n","description":"","footnote":"\r\n( 1 ) . سور كهف : 4 - 5 .\r\n( 2 ) . سور منافقون : 1 . .\r\n","page_name":" 418 ","page_number":418},
  {"content":"\r\n\r\nبنا بر آنچه گفتيم معلوم شد : در كلام صادر از متكلّم چند اصل عقلائى وجود دارد كه در دفع اجمال و ابهام و تعيين مفاد كلام - در مراحل مختلف آن - مورد توافق و اعتماد عقلاست ، و از مضامين آنچه در بالا گفتيم مبنا و اساس آن‌ها و نيز مجرا و مورد كاربرى آنها معلوم شد :\r\n1 ) أصالة الإرادة والاختيار - كه از اصول عقلايى جارى در رفتارهاى عقلايى است و همان اصل نخستين سابق‌الذّكر است - كه مورد آن شك در اختيارىبودن فعل است ، و كاربرى آن در كلام در موارد شك در ارادىبودن كلام صادر از متكلّم يا به تعبيرى دقيق‌تر : شك در مدلول تصديقى اول كلام متكلّم است . أصالة الاختيار كه اصلى رفتارى است اصل لفظى ( أصالة الظّهور ) را نتيجه مىدهد . مورد أصالة الظّهور شك در تطابق مراد استعمالى يا مدلول تصديقى اول با مدلول تصوّرى كلام است اعم از آن كه مدلول تصوّرى ، مدلول تصوّرى اول باشد كه معناى حقيقى لفظ است ، يا آنكه مدلول تصوّرى دوم باشد كه معناى مجازى است . بنابر اين ، أصالة الظّهور با أصالة الحقيقة متفاوت است و كاربرد آنها نيز يكى نيست ؛ همان‌گونه كه توضيح داده خواهد شد . بنا بر تعريفى كه به نظر ما تعريف اصح از أصالة الظّهور است ، أصالة الظّهور تنها مراد استعمالى را معين مىكند ؛ يعنى چنين مىگويد : « از آنجا كه اصل تلفظ و تكلم متكلّم ارادى و اختيارى است بنا بر اين ، اراده‌اى كه به لفظ و كلام تعلق گرفته است به معناى آن نيز تعلق گرفته است . » علىهذا معانى ظاهرى آن كلمات متعلق اختيار و ارادهء متكلّم‌اند و وى اراده كرده است تا اين الفاظ را در همان معانى ظاهرهء آنها استعمال كند . اين نوع اراده ، با ارادهء جدّى از كلام يكى نيست ؛ زيرا اين نوع اراده ، در آنجا كه مخاطبى نيز در كار نباشد ، وجود دارد و لهذا أصالة الظّهور در آنجا كه گوينده بدون وجود مخاطبى سخن مىگويد يا كلام بر زبان مىراند جارى است و اثبات مىكند كه آنچه ظاهر تكلم است متعلق اراده و اختيار اوست ؛ نه اينكه لزوماً مقصود واقعى او در مقام مخاطب با ديگران باشد . حاصل آنكه أصالة الجد تنها در موردى كه قصد خطاب و تفهيم محرز باشد جارى است ؛ در حالى كه أصالة الظّهور به معنايى كه گفته شد در مواردى كه قصد خطاب و تفهيم وجود ندارد نيز جارى است .\r\n2 ) اصل عقلايى رفتارى عدم سهو و خطا در رفتار عقلاء . اين اصل رفتارى اصل لفظى أصالة الحقيقة را نتيجه مىدهد . مورد جريان أصالة الحقيقة شك در اين است كه آيا مراد استعمالى مدلول تصوّرى اول ( معناى حقيقى ) است يا مدلول تصوّرى دوم ( معناى مجازى ) . بنا بر اين ، مبناى أصالة الحقيقة همان اصل عدم سهو و خطا در متكلّم و سامع است ؛ زيرا فرض ارادهء مجاز - در اين صورت - يا ناشى از سهو متكلّم در نصب قرينه بر مجاز يا ناشى از سهو سامع در التفات به قرينهء مقرون به كلام است كه هر دو احتمال از نظر عقلا مُلغى مىباشند .\r\n\r\n","description":"","footnote":"","page_name":" 419 ","page_number":419},
  {"content":"\r\n\r\nبنا بر اين ، فرق أصالة الظهور با أصالة الحقيقة در اين است كه أصالة الحقيقة در آنجا جارى مىشود كه مراد استعمالى مردّد بين معناى حقيقى و معناى مجازى باشد و با أصالة الحقيقة ثابت مىشود كه مراد استعمالى همان معناى حقيقى است ؛ در حالى كه أصالة الظّهور در جايى جريان پيدا مىكند كه نمىدانيم معناى كلام متعلق ارادهء متكلّم بوده يا آنكه متكلّم تنها الفاظ را اراده كرده و معانى را اراده نكرده است . بنا بر اين ، مجراى أصالة الظهور شك در وجود مراد استعمالى است ، و مجراى أصالة الحقيقة شك در تعيّن مراد استعمالى در مدلول تصوّرى اول يا دوم است . با أصالة الحقيقة احتمال وجود قرينهء متصله بر خلاف معناى حقيقى و إرادة المعنى المجازى بالإرادة الاستعمالية نفى مىشود . از آنچه گفتيم معلوم شد كه مبناى اصل أصالة الظهور اصل رفتارى أصالة الاختيار است و به وسيلهء آن احتمال وجود قرينه منفصله منتفى مىگردد ، و مبناى أصالة الحقيقة اصل عدم سهو و خطا در متكلّم و سامع است . و در نتيجهء أصالة الحقيقة احتمال وجود قرينهء متصله منتفى مىگردد .\r\n3 ) أصالة التّطابق بين الإثبات والثبّوت يا بين الظّاهر والباطن : اين اصل نيز - همچون أصالة الاختيار و اصل عدم سهو و خطا - اصلى رفتارى است كه بر مبناى آن تطابق مدلول تصديقى دوم با مدلول تصديقى اول ، و نيز - مدلول تصديقى سوم با مدلول تصديقى دوم - و به تبع آن با مدلول تصديقى اول و با مدلول تصوّرى ، ثابت مىشود . اين اصل رفتارى مبناى أصالة الجد است كه اصلى گفتارى است . أصالة الجدّ - همچون أصالة الظّهور و أصالة الحقيقة - اصلى است لفظى كه بر مبناى آن تطابق مدلول تصديقى اول و دوم و نيز مراد استعمالى با مقصود يا مراد جدّى متكلّم ثابت مىشود ؛ بدين معنا كه ثابت مىشود آنچه را متكلّم در مقام ارادهء استعمالى خواسته ، و قصد تفهيم آن به مخاطب نموده ، همان مقصود حقيقى او بوده است .\r\nبنا بر آنچه گفته شد ، در جريان دلالت لفظ بر معنا سه اصل رفتارى وجود دارد كه مبناى سه اصل گفتارى و لفظى است .\r\nسه اصل رفتارى : أصالة الاختيار و أصالة عدم الخطا و السهو و أصالة التطابق بين الظاهر و الباطن يا بين الإثبات و الثبوت است . و سه اصل گفتارى : أصالة الظهور ، و أصالة الحقيقة ، و أصالة الجدّ مىباشند . اصل رفتارى أصالة الاختيار مبناى أصالة الظّهور و اصل رفتارى عدم السّهو و الخطا مبناى أصالة الحقيقة و اصل رفتارى تطابق ظاهر و باطن مبناى أصالة الجدّ است .\r\nاكنون پس از اين مقدمه به اصل مطلب دربارهء قواعد اجمال و تبيين كلام مىپردازيم .\r\n\r\n","description":"","footnote":"","page_name":" 420 ","page_number":420},
  {"content":"\r\n\r\n\r\nقواعد اجمال و تبيين\r\nقواعد مربوط به اجمال و تبيين در كلام بر دو دسته‌اند ؛ زيرا كلام در رابطه با اجمال دو حالت دارد :\r\n1 ) حالت اجمال كه حالت نخستين كلام مجمل است ؛\r\n2 ) حالت تبيين كه حالت دوم كلام مجمل است ؛ يعنى حالتى كه با در نظر گرفتن وسايل و موجباتى است كه متكلّم براى بيان مقصود و رفع اجمال كلام خويش در نظر مىگيرد .\r\nبنا بر اين در اينجا دو مبحث اصلى وجود دارد :\r\n\r\nمبحث اول : قواعد مربوط به اجمال در كلام :\r\nقواعد اجمال در كلام را مىتوان در سه اصل خلاصه نمود :\r\n* اصل اول :\r\nدر اجمال كلام بايد غرضى عقلايى ( عاقلانه ) وجود داشته باشد كه با غرض اصلى از كلام كه بيان مقصود است منافات نداشته باشد .\r\nدر اينجا دو مطلب وجود دارد :\r\n1 ) در اجمال بايد غرضى و هدفى عاقلانه وجود داشته باشد : دليل اين مطلب روشن است ؛ زيرا - همان‌گونه كه در گذشته اشاره كرديم - كلام يا گفتار نوعى رفتار عاقلانه است كه محكوم قاعدهء كلى « امتناع عادى صدور رفتار لغو و بيهوده از عاقل هوشيار » است .\r\n2 ) غرض يا هدف از اجمال نبايد با غرض كلى عاقلانه از رفتار كه بيان مقصود است در تضاد باشد : دليل اين مطلب نيز قبح نقض غرض در فعل فاعل حكيم است يا به تعبيرى ديگر : نقض غرض با رفتار عاقلانه ( عقلائى ) سازگار نيست ، و از آنجا كه غرض عاقلانه رفتار گفتارى بيان مقصود است ، رفتار گفتارى نبايد به حالتى درآيد كه در آن بيان مقصود كلًا منتفى يا غير ممكن گردد .\r\n* اصل دوم :\r\nاجمال مطلق در كلام و سخن عاقلانه ( عقلايى ) راه ندارد . بنا بر اين ، اجمالى كه در كلام عقلايى پديد مىآيد همواره اجمال نسبى است . اين اصل نتيجهء اصل اول است .\r\n\r\n","description":"","footnote":"","page_name":" 421 ","page_number":421},
  {"content":"\r\n\r\nتوضيح اينكه : اجمال مطلق بدين معناست كه كلام گوينده براى هيچ شنونده‌اى در هيچ مكان و زمانى و در هيچ شرايطى مفهوم و رسانندهء مقصود گوينده نباشد .\r\nچنين اجمالى با غرض عقلايى از كلام ناسازگار است ، و موجب نقض غرض عاقلانه از رفتار گفتارى است . بنا بر اين ، اجمال كلام همواره نسبى است ؛ يعنى اجمال محدود به شرايطى خاص يا شنونده‌اى خاص است و هيچ‌گاه اجمال مطلق در كلام عاقل حكيم راه ندارد .\r\n* اصل سوم :\r\nهر كلام مجملى همراه با تبيين است اين اصل نتيجهء اصل دوم است .\r\nتوضيح اينكه : از آنجا كه اجمال مطلق با غرض عقلائى از كلام در تضاد است و اجمال معقول اجمال نسبى است ، نتيجه مىگيريم : سخن مجمل كه از عاقل صادر مىشود بايد همراه با تبيينى باشد كه حدّاقل براى برخى شنوندگان ، يا شنوندگان خاصى در شرايط خاصّى رساننده مقصود متكلّم از آن كلام مجمل باشد .\r\nاكنون نوبت به بيان قواعد مربوط به تبيين كلام مجمل مىرسد :\r\n\r\nمبحث دوم : قواعد مربوط به تبيين اجمال كلام :\r\nنخست بايد اين نكته را متذكر شويم كه نبايد ميان ابهام و اجمال خلط نمود ، ابهام همان‌گونه كه در گذشته گفتيم آنجاست كه لفظ هيچ معنايى را به ذهن اخطار نكند با آن كه در لغت مانند ساير الفاظ براى معناى معينى وضع شده كه بر آن دلالت دارد ، در حالى كه اجمال در جايى است كه از يك لفظ چند معنا محتمل باشد .\r\nابهام در معنا گاه از جهل به لغت يا به معناى لفظ در لغت نشأت مىگيرد .\r\nدر آنجا كه ابهام از جهل به معناى لفظ در لغت ناشى مىشود ؛ گاه معناى خود لفظ مجهول است ، و گاه معناى قرينه‌اى كه همراه لفظ است مجهول است ؛ كه موجب اختلال در تصّور معناى لفظ توسط شنونده مىشود .\r\nدر هر صورت رفع ابهام خارج از محلّ بحث ماست و قاعده‌اى خاص ندارد بلكه بايد با تحصيل علم به معناى لفظ يا قرينهء منضم به آن نسبت به رفع ابهام اقدام نمود .\r\n\r\n","description":"","footnote":"","page_name":" 422 ","page_number":422},
  {"content":"\r\n\r\nآنچه مورد بحث است اجمال معناى لفظ است كه به معناى تردّد معناى لفظ بين دو معنا يا بيشتر است . اين اجمال :\r\n* گاه ناشى از اجمال در دلالت لفظ است ؛ نظير آنجا كه لفظى به سبب اشتراك يا به سبب احتمال اراده معناى مجازى مردّد بين دو معنا يا بيشتر مىشود . اين نوع اجمال را « اجمال لفظي » مىناميم .\r\n* و گاه ناشى از اجمال معناى لفظ است ؛ نظير موارد اشتراك معنوى كه لفظ دلالت بر معناى جامعى مىكند و خصوصيت مراد مردّد بين دو يا چند معناست ؛ اين نوع اجمال را « اجمال معنوى » مىناميم .\r\nاجمال به هر يك از دو معناى فوق گاه ناشى از وجود دليل ديگر است كه به سبب دلالت بر معنايى مخالف با معناى دليل اول موجب اجمال مراد در دليل اول مىشود ، و گاه ناشى از دليل ديگر نيست ، بلكه دلالت خود دليل دچار اجمال است . بدون آن كه دليل ديگر نقشى در ايجاد اين اجمال داشته باشد .\r\nازاجمال نوع دوم به اجمال ذاتى تعبير مىشود ، و از اجمال نوع اول به اجمال عرضى يا اجمال بالعرض .\r\nدر گذشته گفتتيم اجمال در مدلول تصوّرى بىمعناست ، بنا بر اين اجمال ذاتى لفظ ( به معناى اجمال در مدلول تصوّرى ) مفهومى است كه مصداق ندارد ، و آنچه بايد مورد بحث قرار گيرد اجمال ناشى از مقام استعمال است كه مربوط به مدلول تصديقى لفظ است . هنگامى كه جملهء « الكُرُّ سِتُّ مِأة رَطْلٍ » دچار اجمال مىشود و نمىدانيم كه مراد از رطل ، رطل عراقى يا رطل مكى است ؟ يا آنجا كه در معناى « كعبين » مردّد مىشويم و مراد از « كعب » را بين دو احتمال مردّد مىدانيم ، اين نوع اجمال به معناى شك در مراد از معناى لفظ است كه مدلول تصديقى است ، اما مدلول تصوّرى مبين است ؛ زيرا اگر جامعى واقعى بين دو معناى محتمل يا معانى محتمله نتوان تصور نمود با تصور جامع انتزاعى نظير « أحدهما يا أحدها » مشكل اجمال در مدلول تصوّرى مرتفع است .\r\n\r\n","description":"","footnote":"","page_name":" 423 ","page_number":423},
  {"content":"\r\n\r\n\r\nتقسيم اجمال به اجمال بالقصد و اجمال بلا قصد :\r\nپس از مقدمه‌اى كه در بيان مقصود از اجمال بيان كرديم لازم است براى بيان قواعد مربوط به رفع اجمال ابتدا اقسام كلى اجمال را بيان كنيم ، از آنچه گفتيم معلوم شد مهم‌ترين تقسيم اجمال ، تقسيم آن است به :\r\n1 . اجمال بالذات ؛\r\n2 . اجمال بالعرض .\r\nدر اينجا به اين نكته اشاره مىكنيم كه اجمال بالذات نيز بر دو قسم است :\r\n1 ) اجمال بالقصد : مقصود از اجمال بالقصد آنجاست كه متكلّم در مقام استعمال ، لفظى را با قصد و عمد به نحو مجمل به كار برد . در گذشته گفتيم اجمال مطلق در كلام حكيم راه ندارد ، بنا بر اين در آنجا كه متكلّم حكيم لفظى را با قصد و عمد به نحو مجمل به كار مىبرد ، به طور حتم مبينى نيز براى آن در نظر گرفته و آن را در دسترس - حدّاقل - برخى از شنوندگان قرار مىدهد . اين نوع مجمل را مجمل بالقصد مىناميم .\r\n2 ) اجمال بلا قصد : اين نوع اجمال در آنجاست كه لفظى در مقام استعمال متكلّم اجمال نداشته و بعد از مقام استعمال دچار اجمال شده است . اجمال بعد الاستعمال مىتواند بدين‌گونه باشد كه لفظ مجملى را متكلّم همراه با قرينه مبين آن بيان كرده لكن قرينه مبين آن در جريان نقل ناقلين ساقط شده و به دست ما نرسيده است ، و نيز مىتواند بدين‌گونه باشد كه لفظ در زمان استعمال بيش از يك معنا نداشته لكن به تدريج در معنا يا معانى ديگر به كار رفته و در نتيجه كثرت استعمال در معنا يا معان ديگر دچار اجمال شده است . اين نوع مجمل را مجمل بلا قصد مىناميم .\r\nهر يك از اين دو نوع مجمل نيز به حسب نوع تبيينى كه همراه آن است به اقسام و انواعى تقسيم مىشود كه تفسير آن بيان خواهد شد :\r\nدر ما نحن فيه كه دربارهء قواعد تبيين اجمال بحث مىكنيم وجود دليل مبين مفروض گرفته مىشود و بحث در اينجاست كه در صورت دست‌يابى به دليل مبين قانون رفع اجمال از مجمل به وسيلهء مبين چيست ؟ و از چه قواعدى در اين رفع اجمال بايد بهره جست ؟ براى تبيين ضوابط و قواعد رفع اجمال به وسيلهء مبين لازم است . هر يك از انواع مجمل را به طور مستقل مورد بررسى قرار دهيم :\r\nاز آنچه گفتيم معلوم شد اقسام كلى مجمل سه دسته‌اند :\r\n\r\n","description":"","footnote":"","page_name":" 424 ","page_number":424},
  {"content":"\r\n\r\n1 . مجمل بالذّات مع القصد ؛\r\n2 . مجمل بالذّات بلا قصد ؛\r\n3 . مجمل بالعرض .\r\nاكنون به بحث دربارهء هر يك از اين اقسام كلى مىپردازيم :\r\n\r\n1 . مجمل بالذات مع‌القصد\r\nاجمال دليل « مجمل ذاتى مع‌القصد » را بر دو گونه مىتوان فرض كرد :\r\n* گونه نخست :\r\nدليل مجمل دلالت بر جامع كند ، و اجمالش از ناحيهء عدم وضوح مفهومى يا مصداقى خصوصيت مراد باشد ، و دليل مبين ، بر خصوصيت مراد دلالت كند .\r\nتبيين دليل مبين خصوصيت بر چند نوع است :\r\n1 ) تبيين مفهومى متعلّق حكم : نظير صحيحهء عبدالله ابن ابىيعفور از امام صادق ( ع ) در تبيين مفهوم عدالت - كه در متعلّق تعدادى از احكام اخذ شده است - :\r\n« قَالَ قُلْتُ لِأَبِي عَبْدِ اللهِ ( ع ) بِمَ تُعْرَفُ عَدَالَةُ الرَّجُلِ بَيْنَ الْمُسْلِمِينَ حَتَّى تُقْبَلَ شَهَادَتُهُ لَهُمْ وَعَلَيْهِمْ فَقَالَ أَنْ تَعْرِفُوهُ بِالسَّتْرِ وَالْعَفَافِ ( وَكَفِّ الْبَطْنِ ) وَالْفَرْجِ وَالْيَدِ وَاللِّسَانِ . . » « 1 » ؛\r\n2 ) تبيين اجزاى متعلّق حكم : نظير روايت : «\r\nإِنَّ اللهَ تَبَارَكَ وَتَعَالَى فَرَضَ الرُّكُوعَ وَالسُّجُودَ . . » « 2 »\r\nنسبت به دليل مجمل أَقِيمُواْ الصَّلَاةَ « 3 » ؛\r\n3 ) تبيين مصداقى متعلّق حكم : نظير موثقة عمار بن مروان :\r\n« فِي مَا يُخْرَجُ مِنَ الْمَعَادِنِ وَالْبَحْرِ وَالْغَنِيمَةِ وَالْحَلَالِ الْمُخْتَلِطِ بِالْحَرَامِ - إِذَا لَمْ يُعْرَفْ صَاحِبُهُ - وَالْكُنُوزِ : الْخُمُسُ » « 4 »\r\nنسبت به صحيحة عبدالله بن سنان :\r\n« لَيْسَ الْخُمُسُ إِلَّا فِي الْغَنَائِمِ خَاصَّةً » « 5 » ،\r\nو نيز نظير صحيحة محمد بن مسلم :\r\n« قَالَ سَأَلْتُ أَبَا جَعْفَرٍ ( ع ) عَنِ الْمَلَّاحَةِ ، فَقَالَ : وَمَا الْمَلَّاحَةُ ؟ فَقُلتُ : أَرْضٌ سَبِخَةٌ مَالِحَةٌ يَجْتَمِعُ فِيهَا الْمَاءُ فَيَصِيرُ مِلْحاً ، فَقَالَ : هَذَا الْمَعْدِنُ فِيهِ الْخُمُسُ ، فَقُلْتُ : وَالْكِبْرِيتُ وَالنِّفْطُ يَخْرُجُ مِنَ الْأَرْضِ ، قَالَ : فَقَالَ : هَذَا وَأَشْبَاهُهُ فِيهِ\r\n\r\n\r\n","description":"","footnote":"\r\n( 1 ) . وسائل الشيعة ، أبواب الشهادات ، باب 41 ، حديث 1 .\r\n( 2 ) . همان ، أبواب القراءة فى الصلاة ، باب 27 ، حديث 1 .\r\n( 3 ) . سور بقره : 43 .\r\n( 4 ) . وسائل الشيعة ، أبواب ما يجب فيه الخمس ، باب 3 ، حديث 6 .\r\n( 5 ) . همان ، باب 2 ، حديث 1 . .\r\n","page_name":" 425 ","page_number":425},
  {"content":"\r\n\r\nالْخُمُسُ » « 1 » ،\r\nكه مبين روايات دالّة بر وجوب خمس در معدن است ؛ نظير مرسلهء ابن‌ابىعمير :\r\n« الْخُمُسُ عَلَى خَمْسَةِ أَشْيَاءَ عَلَى الْكُنُوزِ وَالْمَعَادِنِ وَ . . » « 2 » ؛\r\n4 ) تبيين شرايط حكم : نظير : « مَنْ صَلَّى فِى غَيرِ وَقْتٍ فَلَا صَلَاهء لَهُ » « 3 » ؛\r\n5 ) تبيين موانع يا شرايط سلبى : نظير :\r\n« لَا تُصَلِّ فِي جِلْدِ مَا لَا يُشْرَبُ لَبَنُهُ وَلَا يُؤْكَلُ لَحْمُهُ » « 4 » ؛\r\n6 ) تبيين مصداقى موضوع حكم : نظير روايت معاوية بن عمار عن الصادق ( ع ) « فِى قَوْلِ اللهِ - عَزَّ وَجَلَّ - : وَلِلهِ عَلَى النَّاسِ حِجُّ الْبَيْتِ مَنِ اسْتَطاعَ إِلَيْهِ سَبِيلًا ،\r\nقَالَ : هَذَا لِمَنْ كَانَ عِنْدَهُ مَالٌ وَصِحَّةٌ ، فَإِنْ سَوَّفَهُ لِلتِّجَارَةِ فَلَا يَسَعُهُ ذَلِكَ . . » « 5 »\r\n؛ 7 ) تبيين مصداقى موضوع حكم : نظير تعيين مصاديق روايت\r\n« يكُونُ عَلَيكُم اثنَى عَشَرَ خَلِيفَة ؛ كُلُّهُم مِن قُرَيشٍ » « 6 »\r\nدر اميرالمؤمنين على ( ع ) و يازده فرزند معصومش تا مهدى آل‌محمّد سلام الله عليهم أجمعين در روايت فخرالاسلام جوينى شافعى به سندش از ابن‌عباس كه گفت :\r\n« سَمِعتُ رَسُولَ اللهِ ( ص ) يَقُولُ : إنَّ خّلَفَائِي وَأَوْصِيَائِي وَحُجَج اللهِ عَلَى الْخَلْق بَعْدِي اثْنَا عَشَر أَوّلُهُم أَخِي وَآخِرُهُم وَلَدَي ، قِيَل : يَا رَسُوْلَ اللهِ ، وَمَن أَخُوُكَ ؟ قَالَ : عَلِيّ بْن أَبِي طَالِبٍ ، قِيَل : فَمَن وَلَدُكَ ؟ قَالَ : الْمَهْدِيّ . . » « 7 » .\r\n* گونه دوم :\r\nدليل مجمل دلالت بر إحدى الخصوصيتين يا إحدى الخصوصيات على التعيين كند ؛ لكن خصوصيت مراد براى شنونده معلوم نباشد و مردّد بين دو خصوصيت يا خصوصيات متعدد باشد ؛ نظير آنچه نقل مىشود كه معاويه از يكى از ياران امير المؤمنين پرسيد : « مَن أحقُّ الناس بالخلافة بعد رسول الله ( ص ) ؟ » ، وى پاسخ داد : « مَن بِنتُهُ في بَيتِهِ » كه در اينجا حال گوينده قرينهء مبين اجمال كلام است ، و گوينده با تعمّد اجمال خود را از كيفر معاويه در امان داشته است ؛ زيرا معاويه شيعيان على ( ع ) را كه معتقد به احقيت على به خلافت بعد از رسول الله بودند ، كيفر مىكرد و بسيارى از آنان را به همين بهانه به شهادت رساند .\r\nهمان‌گونه كه از مثال‌هاى فوق معلوم است ، در موارد اجمال بالقصد گوينده مبين را به گونه‌اى در نظر مىگيرد كه براى شنوندهء مقصود به افهام ، رسانندهء مراد جدى گوينده و\r\n\r\n\r\n","description":"","footnote":"\r\n( 1 ) . وسائل الشيعة ، أبواب ما يجب فيه الخمس ، باب 3 ، حديث 4 .\r\n( 2 ) . همان ، أبواب ما يجب فيه الخمس ، باب 3 ، حديث 7 .\r\n( 3 ) . همان ، أبواب المواقيت ، باب 1 ، حديث 6 .\r\n( 4 ) . همان ، أبواب لباس المصلّى ، باب 2 ، حديث 6 .\r\n( 5 ) . همان ، أبواب وجوب الحجّ وشرائطه ، باب 6 ، حديث 11 .\r\n( 6 ) . صحيح مسلم ( كتاب الإمارة ، باب الناس تبع لقريش ) ، و صحيح البخارى ( كتاب الأحكام ) .\r\n( 7 ) . فرائد السمطين : 160 ( خطى ) . .\r\n","page_name":" 426 ","page_number":426},
  {"content":"\r\n\r\nتوضيح دهندهء آن باشد ؛ زيرا در غير اين صورت ، كلام به اجمال مطلق دچار خواهد شد و با اصل عقلايى سابق‌الذّكر مبنى بر عدم عقلائيت اجمال مطلق سازگار نخواهد بود .\r\nبنا بر اين فرض اجمال در مبين در موارد اجمال بالقصد مطرح نيست ، و در صورتى كه به رغم تلاش گوينده در رساندن مراد از مجمل به وسيله مبين ، و در نتيجه عوامل خاصى ، مبين دچار اجمال شد ، مورد از تحت عنوان اجمال بالقصد خارج خواهد شد و قواعد و احكام اجمال بلا قصد بر آن جارى خواهد شد .\r\n\r\n2 . مجمل بالذات بلا قصد\r\nمقصود از مجمل بلا قصد بيان شد ، مجمل بلا قصد همچون مجمل بالقصد دو قسم است :\r\n1 ) گاه متعرّض بيان جامع است و اجمال در تعيين خصوصيت است ؛\r\n2 ) گاه مجمل بلا قصد متعرض بيان خصوصيت است و در نتيجهء اجمال ، خصوصيت مراد بين دو خصوصيت يا بيشتر مردّد مىشود .\r\nو در هر دو قسم مبين متعرض بيان خصوصيت است .\r\nمبين نيز در مجمل بلا قصد بر دو گونه است :\r\n1 ) مبين تام : كه خالى از اجمال است ، و لذا از آن به مبين تام تعبير كرديم .\r\n2 ) مبين غير تام : كه آميخته با اجمال است .\r\nبنا بر اين در اينجا چهار قسم وجود دارد :\r\n* قسم اول :\r\nآنجاست كه مجمل بلا قصد متعرض بيان جامع ، و مبين تام متعرض بيان خصوصيت است . قاعده دراينجا روشن است ؛ زيرا با توجه به اينكه مبين تام متعرض بيان خصوصيت است ، اجمال دليل مجمل به وسيلهء دليل مبين مرتفع مىشود ، و دليل متعرض جامع حمل بر ارادهء خصوصيت مذكور در دليل مبين خواهد شد .\r\nجامعى كه دليل مجمل بر آن دلالت مىكند :\r\n* گاه حكمى است كه مدلول هيئت است ؛ نظير رجحان مطلق كه جامع بين وجوب و استحباب است ، و مبين در اينجا متعرض بيان خصوصيت حكمى وجوب يا استحباب خواهد بود ؛\r\n\r\n","description":"","footnote":"","page_name":" 427 ","page_number":427},
  {"content":"\r\n\r\n* و گاه جامع ، متعلق حكم است كه مدلول مادهء معروض هيئت است ؛ نظير صلاهء در « صلّ » كه در روز جمعه مردّد بين نماز ظهر و نماز جمعه است . و براى مسافر كثير السّفرى كه شغلش سفر نيست مردّد است در صلاة رباعية بين قصر و اتمام ، و مبين در اينجا عهده‌دار بيان خصوصييت مدلول ماده خواهد بود ؛\r\n* و گاه جامع ، موضوع حكم است كه مدلول لفظ دالّ بر آن است ؛ نظير : وَلِلهِ عَلَى النَّاسِ حِجُّ الْبَيْتِ مَنِ اسْتَطاعَ إِلَيْهِ سَبِيلًا كه موضوع در اينجا مستطيع است كه همهء حصص « مستطيع » را اعم از مستطيع به استطاعت بدنى و مالى يا مستطيع به خصوص إحدى الاستطاعتين را شامل مىشود ، و دليل مبين مراد را در خصوص واجد استطاعت بدنى و مالى هر دو معين مىكند .\r\n* قسم دوم :\r\nآنجاست كه مجمل بلا قصد متعرض بيان خصوصيت است ؛ ولى در نتيجهء اجمال ، خصوصيت مراد بين دو خصوصيت يا بيشتر مردّد شده است ، و مبين تام متعرض بيان خصوصيت مراد است .\r\nنظير آنچه دربارهء تعيين مقدار كر به وسيله « رطل » آمده است ، از سويى در صحيحهء محمد بن مسلم از امام صادق ( ع ) آمده - فى حديث - كه فرمود :\r\n« الكُرُّ سِتُّ مِأَةِ رَطْلٍ » « 1 »\r\nو « رطل » در اينجا مردّد است بين « رطل عراقى » و « رطل مكى » كه دو برابر رطل عراقى است و از سوى ديگر در مرسلهء ابن ابى عمير - كه نزد برخى كالصحيحه است - از امام صادق ( ع ) روايت شده كه فرمود :\r\n« الكُرُّ مِنَ المَاءٍ الّذِيْ لَا يُنَجِّسُهُ شَيءٌ ألفٌ وَمأتَا رَطْلٍ » « 2 »\r\nكه در اين روايت به قرائنى كه در دست است - از جمله تناسب با ساير تقديرات كر نظير تقدير بالاشبار يا بالقلتين - مراد از رطل بلا اشكال « رطل عراقى » است .\r\nقاعده در اينجا رفع اجمال نص اول به وسيلهء نص دوم است كه بالالتزام مبين مراد از رطل در نص اول است .\r\n* اشكال استاد شهيد :\r\nاستاد شهيد صدر ( قدس سره ) در اينجا اشكالى مطرح مىكنند كه حاصل آن چنين است : در آنجا كه در مجمل قصد بيان مراد جدى متيقن است و نيازى به تمسّك به أصالة الجد نيست اشكالى در جريان قاعده مذكور و رفع اجمال بوسيلهء مبين وجود ندارد ؛ لكن در\r\n\r\n\r\n","description":"","footnote":"\r\n( 1 ) . وسائل الشيعة ، أبواب الماء المطلق ، باب 11 ، حديث 3 .\r\n( 2 ) . همان ، حديث 1 . .\r\n","page_name":" 428 ","page_number":428},
  {"content":"\r\n\r\nآنجا كه احتمال تقيه در مجمل وجود داشته باشد ، و بخواهيم با أصالة الجد احتمال تقيه را رفع كنيم ، رفع اجمال مجمل به وسيلهء دليل مبين دچار اشكال خواهد شد ؛ زيرا موضوع أصالة الجد مراد استعمالى است ، كه با جريان أصالة الجد مراد جدى بودن آن براى متكلّم ثابت مىشود ، در حالى كه در ما نحن فيه در مجمل مفروض ، مراد استعمالى مشخصى وجود ندارد كه بتوان أصالة الجد را در آن جارى كرد ؛ زيرا مراد استعمالى مجمل مردّد است بين مقطوع‌البطلان - كه در مثال رطل عراقى است - و مشكوك‌الوجود - كه در مثال رطل مكى است - و با عدم جريان أصالة الجد در مجمل ، اجمال مجمل به حال خود باقى خواهد ماند ، و از مبين كارى در جهت رفع اجمال مجمل ساخته نخواهد بود .\r\nاستاد شهيد در دفع اين اشكال مىفرمايد : ما در گذشته اين اشكال را وارد مىدانستيم ؛ لكن بعدها عدم وجاهت اين اشكال بر ما معلوم گشت ؛ زيرا موضوع أصالة الجد مراد استعمالى نيست ؛ بلكه كلام متكلّم است ، و أصالة الجد به معناى ظهور حال متكلّم است در اينكه كلام او از روى قصد جدى است ؛ نه هزل و لغو . بنا بر اين ، همين كه به وسيلهء دليل مبين معلوم شود كه كرّيت براى « ست مأهء رطل عراقى » جعل شده - بالالتزام - معلوم مىشود مراد جدى از ست مأهء رطل ، رطل مكى است و نه عراقى .\r\n- لا يقال : در مبحث عام و خاص گفته شد كه مراد استعمالى را نمىتوان با أصالة الجد بعد از معلوميت مراد جدى اثبات كرد ؛ بلكه پس از احراز مراد استعمالى مىتوان به وسيلهء أصالة الجد مراد جدى را ثابت نمود ، و لذا نمىتوان با أصالة الجد - بعد از ثبوت تخصيص و اينكه مراد جدى از عام خصوص است ، نه عموم - استعمال عام را در خصوص اثبات كرد ، در حالى كه در تقريب فوق ، با أصالة الجد - بعد معلومية المراد الجدّى - مراد استعمالى از دليل مجمل اثبات مىشود كه خلاف قاعده است .\r\n- لأنه يقال : در اينجا نظر به اثبات مراد استعمالى دليل مجمل نيست ؛ بلكه نظر به اثبات مراد جدى از مجمل است كه با توجه به احراز مراد جدى از دليل مبين به سبب ظهور كلام در قصد جدى همان‌گونه كه گفتيم ، با دلالت التزامى مراد جدى از دليل مجمل را ثابت مىكنيم ؛ اگر چه لازم آن ثبوت مراد استعمالى است ؛ لكن اين لازم ، لازم عقلى است ؛ نه در اثر تعبّد به أصالة الجد عقلايى « 1 » .\r\n\r\n\r\n","description":"","footnote":"\r\n( 1 ) . بحوث فى علم الأصول 446 : 3 - 445 . .\r\n","page_name":" 429 ","page_number":429},
  {"content":"\r\n\r\n* تعليق ما بر كلام استاد شهيد :\r\nهمان‌گونه كه در گذشته گفتيم اجمال در مدلول تصوّرى كلام غير مبهم معنا ندارد ، و همواره اجمال در كلام غير مبهم مربوط به مدلول تصديقى است .\r\nبنابر اين ، هر جا كلامى وجود داشته باشد - اگر مبهم نباشد كه در اين صورت خارج از محل كلام خواهد بود - با مدلول تصوّرى خاصى همراه خواهد بود ، و كلام مجمل هيچ گاه فارغ از مدلول تصوّرى نيست ، و جريان أصالة الجد به لحاظ همين مدلول تصوّرى ممكن است .\r\nدر مثالى كه در اينجا مطرح است ، مدلول تصوّرى در مجمل « الكُرُّ سِتُّ مِأةِ رَطْلٍ » : أحد الرطلين : العراقى والمكّى است كه جامع بين الاحتمالين است ؛ لهذا أصالة الجد به لحاظ همين جامع جارى است و اينكه استاد شهيد مىفرمايد : « وإن أُريدَ اجراؤُهُ في الجامِعِ لإثباتِ جِدّيّتِهِ فالجامِعُ ليسَ مَدلولًا للكلام » تام نيست ؛ زيرا « أحد الرّطلين » اگر چه موضوع‌له « رطل » كه در كلام آمده نيست ؛ لكن مدلول كلام منحصر به موضوع‌له لفظ مستعمل در كلام نيست ؛ بلكه الفاظ به لحاظ قرائن و ملابسات كلام بر معانى فراوانى مىتوانند دلالت كنند ، اين معانى اگر چه موضوع‌له آن الفاظ نيستند ؛ لكن بدون شك مدلول آن كلام مىباشند ، در ما نحن فيه هر چند معناى جامع « أحد الرّطلين » موضوع‌له لفظ مستعمل در كلام نيست ؛ لكن مدلول كلام است . بنا بر اين ، جريان أصالة الجد در اينجا بلا مانع است ؛ زيرا دو ركن اصلى أصالة الجد فراهم است :\r\n* ركن اول : مدلول كلام كه همان جامع به معناى « أحد الرّطلين » است ؛\r\n* و ديگرى مقصود متكلّم كه أحدهما على التعيين است كه نزد متكلّم معلوم و متعين است ؛ هر چند نزد سامع نامعلوم است .\r\nآرى ، با توجه به اجمال و دَوَران امر خصوصيت مراد بين رطل عراقى و مكى ، با جريان أصالهء الجد در مجمل به تنهايى نمىتوان به خصوصيت مراد پى برد ؛ لكن با توجه به ورود دليل مبين « الكُرُّ ألفٌ وَمأتا رَطْلٍ » اجمال مراد در دليل مجمل بر طرف مىشود و مراد در رطل عراقى متعين مىگردد .\r\nاز آنچه گفتيم معلوم شد ، به وسيلهء أصالة الجد تنها مدلول تصديقى معين مىشود ؛ نه مدلول استعمالى ، هر چند با توجه به معلوميت عدم وجود مراد استعمالى ديگر مراد استعمالى لفظ مجمل نيز بالالتزام معلوم مىشود .\r\n\r\n","description":"","footnote":"","page_name":" 430 ","page_number":430},
  {"content":"\r\n\r\n* قسم سوم :\r\nآنجاست كه مجمل بالذّات بلا قصد متعرض بيان جامع است ، و مبين خصوصيت مبين غير تام است ؛ يعنى مبين نيز خود داراى اجمال است .\r\nدر اينجا چند فرض وجود دارد :\r\n1 ) اينكه مبين تنها اين مقدار را بيان كند كه مقصود و مراد جدى متكلّم جامع نيست ؛ بلكه مراد جدى متكلّم خصوصيت است ؛ لكن در نتيجهء اجمالى كه در مبين وجود دارد نتوان هيچ يك از خصوصيت‌هاى محتمل الإرادة را معين نمود . در چنين مورد مرجع - در صورت فقدان عام فوقانى يا هر دليل مبين ديگر كه بتواند بر مراد جدى دلالت كند ، كما هو المفروض - اصول عمليه خواهد بود و در آنجا كه اصل حاكمى در كار نباشد و نسبت بين محتملات نسبت اقل و اكثر باشد مرجع أصالة البراءة عن الزائد ، و در آنجا كه نسبت تباين باشد مرجع أصالة الاحتياط است .\r\n2 ) اينكه مبين دلالت كند بر اينكه مراد جدى از جامع خصوصيت است ؛ لكن مبين تنها اين مقدار از خصوصيت را بيان كند كه مراد جدى از جامع هيچ يك از خصوصيات و حصص به جز دو يا چند خصوصيت و حصهء معين نيست . در اين صورت ، ميزان بيانى كه در مبين آمده حصر خصوصيت مراد بين دو يا چند خصوصيت معين است و لذا به همين اندازه نيز از مجمل رفع اجمال مىكند . و در اين فرض نيز چنانچه مبين ديگرى كه بتواند خصوصيت مراد را معين كند در كار نباشد - كما هو المفروض - پس از رفع اجمال از دليل مجمل نسبت به نفى ارادهء جدى از ساير محتملات ، مراد جدى بين خصوصيات محتمله‌اى كه در مبين آمده است مردّد خواهد شد ، و بايد براى تشخيص وظيفهء عملى به اصول عمليه به همان ترتيبى كه در بالا گفته شد رجوع نمود .\r\n3 ) مبين خصوصيتى را بيان كند كه مردّد باشد بين حصهء جامعى كه در مجمل آمده است و جامعى ديگر كه در دليل ديگر آمده است و حكمى ديگر دارد . در اين صورت ، چنانچه حكمى كه در مبين آمده ، با حكمى كه در دليل مجمل آمده مطابق باشد ، دليل مجمل از يك سو قرينه بر مراد از دليل مبين مىشود ، و دليل مبين حمل بر ارادهء حصه‌اى مىشود كه در جامع مذكور در دليل مجمل آمده و از سوى ديگر ، دليل مبين قرينه مىشود بر مراد جدى از جامع در دليل مجمل و اينكه مراد جدى از جامع در دليل مجمل ، همان خصوصيتى است كه دليل مبين متضمن آن است . و چنانچه حكمى كه در دليل مبين آمده با حكمى كه در دليل ديگر آمده است تطابق داشته باشد ، دليل ديگر خود مبين دليل مبين غير تامّ البيان خواهد شد و از آن رفع اجمال كرده و مراد جدى از آن را در حصهء مورد انطباق جامع مذكور در آن دليل ديگر معين خواهد كرد .\r\n\r\n","description":"","footnote":"","page_name":" 431 ","page_number":431},
  {"content":"\r\n\r\n* قسم چهارم :\r\nآنجاست كه مجمل بالذات بلاقصد متعرض بيان خصوصيت است ؛ لكن خصوصيت مراد جدى در آن مردّد بين دو يا چند خصوصيت است ، و دليل مبين غير تام البيان نيز مردّد بين دو يا چند خصوصيت است .\r\nنظير همان مثالى كه در قسم دوم آورديم با فرض مجهوليت مراد از رطل در هر دو دليل و دَوَران امر بين رطل عراقى و مكى در دليل مجمل يعنى : « الكُرُّ سِتُّ مِأةِ رَطْلٍ » و نيز در دليل مبين يعنى : « الكُرُّ ألفٌ وَمأتا رَطْلٍ » ، در اينجا سه فرض وجود دارد :\r\n1 ) اينكه محتملات هيچ يك از دو دليل با يكديگر تطابق نداشته باشد ؛ بدين معنا كه در دليل مجمل خصوصيت معين يا خصوصيات معينى به عنوان تنها محتملات مراد جدى وجود داشته باشد كه با هيچ يك از محتملات مراد جدى دليل مبين غير تام تطابق نداشته باشد . در اين صورت ، راهى براى رفع اجمال از دليل مجمل به وسيلهء مبين غير تام وجود ندارد و مرجع در تعيين وظيفهء عملى اصول عمليه خواهند بود به همان ترتيبى كه در بالا اشاره شد ؛\r\n2 ) اينكه مقدارى از محتملات دليل مجمل با مقدارى از محتملات دليل مبين با يكديگر تطابق داشته باشند . در اين صورت ، از هر يك از دو دليل مجمل و نيز مبين غير تام به وسيلهء ديگرى به مقدار نفى محتملات خارج از مطابقت با محتملات مشترك بين الدليلين ، رفع اجمال خواهد شد ؛ لكن نسبت به محتملات مشترك بين الدليلين ، اجمال همچنان باقى خواهد ماند ، و براى تعيين وظيفهء عملى بين اين محتملات بايد به اصول عمليه به ترتيبى كه بيان شد رجوع نمود ؛\r\n3 ) اينكه محتملات هر يك از دليل مجمل با دليل مبين تنها در يك محتمل با يكديگر تطابق داشته باشند ؛ نظير اينكه در مثال فوق چنانچه « رطل » را در دليل مجمل بر « رطل مكى » و در دليل مبين غير تام بر « رطل عراقى » حمل كنيم دو دليل با يكديگر موافق و مطابق خواهند بود .\r\n* توجيه استاد شهيد :\r\nاستاد شهيد در اين فرض رفع اجمال هر يك از دو دليل مذكور را به وسيلهء ديگرى بر مبناى دو قاعده توجيه مىكنند :\r\n* قاعدة اول : قاعدهء أصالة الجد در هر يك از دو دليل كه جدى بودن مراد استعمالى را در هر دو دليل نتيجه مىدهد . بنابر اين با علم به وحدت مراد ، و جدى بودن مراد استعمالى راهى به جز حمل هر يك از دو دليل بر احتمال منطبق با دليل ديگر نيست ، و نتيجه در مثال مذكور حمل رطل در دليل « الكُرُّ سِتُّ مِأةِ رَطْلٍ » بر رطل مكى ، و در دليل « الكُرُّ ألفٌ وَمأتا رَطْلٍ » بر رطل عراقى است ؛\r\n\r\n","description":"","footnote":"","page_name":" 432 ","page_number":432},
  {"content":"\r\n\r\n* قاعدة دوم : قاعدهء عموم دليل حجيت هر يك از دو دليل در مورد اجمال علىرغم اجمالهماست . آنجا كه حجيت دليل مجمل به رغم اجمالش منشأ اثر باشد - نظير ما نحن فيه - مانعى از شمول دليل حجيت وجود ندارد . نتيجهء شمول دليل حجيت در ما نحن فيه نسبت به هر يك از دو دليل در ما نحن فيه چنين است كه مقدارى از دلالت بر هر يك از دو دليل كه در آن اجمالى وجود ندارد ثابت مىشود . بنابر اين ، با دليل « الكُرُّ سِتُّ مِأةِ رَطْلٍ » ثابت مىشود كه بيش از ششصد رطل مكى نيست ، زيرا بيش از دو احتمال در آن نمىرود يا آن كه مراد رطل عراقى است يا رطل مكى ، و در هر دو صورت بيش از ششصد رطل مكى در آن محتمل نيست ، و در دليل ديگر « الكُرُّ ألفٌ وَمأتا رَطْلٍ » نيز بيش از دو احتمال وجود ندارد و بنا بر هر دو احتمال ، كر كمتر از يك هزار و دويست رطل عراقى نيست .\r\nنتيجه چنين مىشود : كر ششصد رطل مكى و يك‌هزار و دويست رطل عراقى است ؛ زيرا احتمال كمتر از يك‌هزار و دويست رطل عراقى كه مساوى با مراد جدى بودن رطل عراقى از دليل « سِتُّ مِأةِ رَطْلٍ » است ، منتفى است ، و نيز احتمال بيشتر بودن از « سِتُّ مِأَةِ رَطْلٍ » مكى كه مساوى با مراد جدى بودن رطل مكى از « ألفٌ وَمأتا رَطْلٍ » است منتفى است .\r\n* تعليق ما بر كلام استاد شهيد :\r\nبيان استاد شهيد در تعيين نحوهء رفع اجمال بر مبناى قاعدهء عموم حجيت دليل نسبت به مورد اجمال اگر چه بيان صائبى است ؛ لكن در تمام موارد اجمالى كه از مصاديق قسم چهارم مورد بحث ماست جارى نيست ؛ زيرا اين نحو بيان به مواردى از قبيل مثال مذكور كه مدلول التزامى هر يك از دو دليل با مدلول التزامى دليل ديگر تفاوت دارد ؛ لكن مدلول التزامى هر يك از دو دليل با احتمال مشترك در دليل ديگر مطابقت دارد ، صادق و جارى است .\r\nبنا بر آنچه گفتيم : مدلول التزامى « الكُرُّ ألفٌ وَمأتا رَطْلٍ » عراقى بودن رطل را در دليل ديگر نفى كرد و بر مكى بودن آن منطبق بود و مدلول التزامى « الكُرُّ سِتُّ مِأةِ رَطْلٍ » مكى بودن رطل را در دليل ديگر نفى كرد و با عراقىبودن آن مطابق بود . كه اين هر دو مدلول التزامى با احتمال مشترك كه همان عراقىبودن رطل در دليل نخست و مكىبودن رطل در دليل دوم بود مطابق بود .\r\nلكن در آنجا كه هر يك از دو دليل مدلول التزامى منطبق بر احتمال مشترك نداشته باشند اين روش قابل تطبيق نخواهد بود ؛ لكن مىتوان بيانى ديگر براى رفع اجمال در اين گونه موارد پيشنهاد كرد كه متوقف بر وجود مدلول التزامى منطبق بر احتمال مشترك در\r\n\r\n","description":"","footnote":"","page_name":" 433 ","page_number":433},
  {"content":"\r\n\r\nدليل ديگر نباشد و آن اين است كه هر يك از دو دليل مجمل نافى احتمال سوم است زيرا احتمال سوم - حسب‌الفرض - خارج از مفادّ كلا الدليلين است . بنا بر اين ، در اينجا سه نوع احتمال داريم :\r\n1 ) احتمال مشترك بين كلا الدليلين ؛\r\n2 ) احتمال مختص بكل من الدليلين ؛\r\n3 ) هر احتمالى خارج از احتمال مختص و مشترك .\r\nهر يك از دو دليل داراى يك احتمال مختص و يك احتمال مشترك است و نافى احتمال ثالث ، اين احتمال ثالث كه به وسيلهء يك دليل نفى مىشود شامل احتمال مختص دليل ديگر است و نتيجه چنين مىشود كه دليل حجيت هر يك از دو دليل مجمل با دلالت التزامى احتمال مختص به دليل ديگر را نفى مىكند و بالاخره تنها احتمال مشترك بين الدليلين مشمول دليل حجيت مىماند .\r\nتطبيق اين مطلب بر دو روايت مربوط به تقدير كر به ارطال چنين است كه دليل حجيت خبر شامل دو دليل مجمل يعنى : « الكُرُّ سِتُّ مِأةِ رَطْلٍ » و « الكُرُّ ألفٌ وَمأتا رَطْلٍ » مىشود :\r\n1 . در دليل مجمل اول دو احتمال وجود دارد :\r\n* احتمال مشترك اين دليل : اين است كه مراد از رطل در اين دليل مكى باشد كه با مراد بودن رطل عراقى از دليل دوم سازگار است ؛\r\n* احتمال مختص اين دليل : اين است كه مراد از رطل در اين دليل رطل عراقى باشد ، كه با مراد بودن رطل عراقى از دليل دوم سازگار نيست .\r\n2 . در دليل مجمل دوم نيز دو احتمال وجود دارد :\r\n* احتمال مشترك : اين است كه مراد از رطل در آن رطل عراقى باشد كه با مراد بودن رطل مكى در دليل اول سازگار است ؛\r\n* احتمال مختص : اين است كه مراد از رطل در اين دليل رطل مكى باشد كه با مراد بودن رطل مكى از دليل اول سازگار نيست .\r\nبنا بر اين ، دليل اول احتمال مختص دليل دوم را كه مراد از رطل در آن رطل مكى باشد نفى مىكند ؛ زيرا بنا بر هر دو احتمال موجود در دليل اول ( مكىبودن رطل يا عراقىبودن آن ) احتمال مكىبودن رطل در دليل دوم منتفى است .\r\n\r\n","description":"","footnote":"","page_name":" 434 ","page_number":434},
  {"content":"\r\n\r\nدليل دوم نيز احتمال مختص دليل اول را كه مراد از رطل در آن رطل عراقى باشد نفى مىكند ؛ زيرا بنا بر هر دو احتمال موجود در دليل دوم ( مكىبودن رطل يا عراقىبودن آن ) احتمال عراقى بودن رطل در دليل اول منتفى است .\r\nبنا براين ، با شمول دليل حجيت نسبت به هر يك از دو دليل اجمال دليل ديگر به وسيلهء آن مرتفع مىشود يعنى احتمال مختص آن نفى مىشود و در نتيجه مراد جدى هر دو دليل منحصر در احتمال مشترك خواهد شد .\r\n\r\n3 . مجمل بالعرض\r\nمقصود از مجمل‌بالعرض همان‌گونه كه قبلًا گفته شد مجملى است كه اجمال آن به سبب اجمال دليل ديگرى است كه مانع عمل به ظاهر آن است ؛ بدين معنا كه مراد از دليل اول را در معنايى متفاوت با آنچه ظاهر دليل اول اقتضا دارد معين مىكند .\r\nدر گذشته گفتيم اجمال در مدلول تصوّرى معنا ندارد و بنا بر اين اجمال‌بالعرض دليل اجمال در مدلول تصديقى است .\r\nدر مدلول تصديقى اول و دوم نيز اجمال‌بالعرض متصور نيست ؛ زيرا دالّ در دلالت تصديقى اول فعل كلامى يا گفتارى است ، و دالّ در دلالت تصديقى دوم فعل كلامى به ضميمهء حال خطاب است كه وجود اين دو در دليل اول مفروض و مفروغ‌عنه است . بنا بر اين ، ايجاد اجمال به وسيلهء دليل منفصل در اين دو دلالت تصديقى ممكن نيست .\r\nاما در مدلول تصديقى سوم دالّ عبارت از مجموع كلام صادر از متكلّم است . بنا بر اين ، دليل منفصل مىتواند دلالت تصديقى دليل اول را بر مراد جدى متكلم دچار اشكال كند ؛ زيرا به عنوان بخشى از كلام متكلم در بيان مراد جدى از دليل اول در دلالت تصديقى دليل اول بر مراد جدى سهيم مىشود .\r\nدر اينجا اين سؤال مطرح مىشود كه با توجه به اينكه دليل منفصل ، مراد جدى متكلّم از دليل اول را در معنايى جز آنچه دليل اول نشان مىدهد معين مىكند راه دستيابى به مفاد جدى دليل اول چيست ؟\r\nبراى تعيين و تبيين مفاد جدى دليل اول در فرض اجمال‌بالعرض از چند قاعده مىتوان استفاده كرد :\r\n\r\n","description":"","footnote":"","page_name":" 435 ","page_number":435},
  {"content":"\r\n\r\n\r\n* قاعده اول :\r\nقاعدهء تعين مفاد دليل مجمل در موارد تفكيك عَرضى مفاد دليل به وسيله دليل مبين :\r\nاين قاعده در آنجا جارى است كه مفاد دليل مجمل متكثر به تكثر عرضى باشد ؛ نظير آنجا كه مفاد دليل مجمل مفاد انحلالى باشد كه در اين صورت ، آن بخش از مفاد دليل اول كه مشمول دليل دوم است از مفاد دليل اول خارج مىشود ، و باقى ماندهء مفاد دليل اول به عنوان مراد جدى دليل اول متعين مىشود .\r\nاين قاعده ، در موارد نهى تحريمى كه دلالت بر حرمت انحلالى دارد قابل تطبيق است ؛ مثلًا : دليل « لا تَكذِبْ » دلالت بر حرمت انحلالى جميع افراد كذب دارد ، و از سويى دليل ديگر نظير : « يَجُوزُ الكَذِبُ لِإصلاحِ ذَاتِ البَينِ » بر حلّيت برخى از افراد كذب دلالت دارد ، كه با عموم انحلالى « لا تَكذِبْ » منافات دارد ، در اينجا قاعدهء مذكور چنين نتيجه مىدهد : كه مراد جدى دليل « لا تَكذِبْ » در افرادى از كذب تعين دارد كه مشمول دليل دوم نيستند .\r\nدر موارد عموم لفظى نيز بنا بر انحلاليت مفاد آن همين قاعده جارى است ؛ مثلًا بنا بر اينكه انحلالى بودن مفاد جمع محلا به الف و لام را بپذيريم و در مثل : « أكْرِم العُلَمَاءَ » قائل به انحلاليت مفاد آن شويم ، دليل « لَا تُكرِم فُسَّاقَ العُلَمَاءِ » با عموم دليل اول به همهء افراد منافات دارد و بنابراين قاعده ، دليل دوم موجب تفكيك مفاد آن به دو بخش مىشود بخش اول افرادى كه مشمول دليل مخصّص‌اند ؛ كه خارج از مفاد عموم خواهند شد و بخش دوم افرادى كه تحت عموم عام باقى مىمانند ؛ كه در نتيجهء خروج افراد مخصّص از تحت عموم عام ، مفاد دليل عام در خصوص افراد غير فاسق از مصاديق علما تعين پيدا مىكند .\r\n\r\n* قاعده دوم :\r\nقاعدهء تعين مفاد دليل مجمل در موارد تفكيك طولى مفاد دليل مجمل به وسيله دليل مبين :\r\nاين قاعده ، در آنجا جارى مىشود كه مفاد دليل مجمل متكثر به تكثر طولى باشد ، بدين معنا كه مفاد دليل مجمل جامعى باشد كه داراى حصص مترتّبه در صدق است ؛ به نحوى كه با امكان ارادهء حصه‌اى خاص از جامع نوبت به صدق جامع بر حصه ديگر نرسد ، لهذا صدق جامع بر حصه ديگر تنها در صورت عدم ارادهء حصهء اولى ميسر خواهد بود .\r\n\r\n","description":"","footnote":"","page_name":" 436 ","page_number":436},
  {"content":"\r\n\r\nنمونهء اين تكثر طولى مفاد صيغهء امر است ، بنا بر اينكه مفاد آن را طلب بدانيم ، و طلب را جامعى بدانيم كه داراى دو حصهء طولى است ، يكى وجوب و ديگرى استحباب ، اين دو حصه در طول يكديگرند بدين معنا كه جامع - يعنى همان طلب - اولًا و بالذات بر وجوب صدق مىكند ، لكن در صورت وجود مانع صدق بر وجوب ، درمرحله دوم بر استحباب صدق مىكند و لهذا صيغه امر داراى دو ظهور طولى است ، كه ظهور در وجوب ظهور اولى آن و ظهور در استحباب ظهور ثانوى آن است .\r\nدر اين مثال ( صيغهء امر بنا بر تكثر طولى مفاد آن ) درنتيجهء دليل مبين كه بر عدم ارادهء وجوب از دليل مجمل دلالت مىكند ظهور جديدى دردليل اول ( مجمل ) به وجود مىآيد كه در نتيجهء آن مفاد دليل اول در ظهور دوم كه همان دلالت بر استحباب است متعين مىشود .\r\n\r\n* قاعده سوم :\r\nقاعدهء تعين مفاد دليل مجمل به ظهور مطابقى دليل مبين :\r\nاين قاعده در آنجا جارى است كه دليل مجمل محكوم دليل ديگرى شود كه با دلالت مطابقى خود مفسر دليل مجمل است .\r\nتفسير دليل مجمل به وسيلهء دليل مبين حاكم ، بر چند نوع است :\r\n1 ) توسعة موضوعى : كه منشأ توسعهء حكمى است ؛ نظير : « الطَوَافُ بِالبَيْتِ صَلَاةٌ » « 1 » ؛\r\n2 ) توسعة حكمى : نظير « جَعَلَ اللهُ الخُمسَ لِآلِ محُمَّدٍ عِوَضَاً عَن الزَكَاةِ » « 2 » بنا بر ظهور اين دليل در ترتيب احكام و آثار زكات بر خمس يا « يَحرُمُ مِنَ الرضَاعِ مَا يَحرُمُ مِنَ النَسَبِ » « 3 » كه دلالت بر توسعهء مترتّب بر علقهء نسبى بر علقهء رضاعى دارد ؛\r\n3 ) تضييق موضوعى : كه منشأ تضيق دائرهء حكم مىشود ؛ نظير « لَيسَ بَينَ الرَجُلِ وَوَلَدِهِ رِبَا » « 4 » كه منشأ تضيق دائره احكام مترتّب بر ربا و رفع آنها در مورد رباى بين والد و ولد است . يا « لا صَلاةَ\r\n\r\n\r\n","description":"","footnote":"\r\n( 1 ) . سنن الدارمى ( كتاب المناسك ، باب الكلام فى الطواف ) : عن ابن عباس قال : قال رسول الله ( ص ) : « الطواف بالبيت صلاة . . » إلى آخر الحديث .\r\n( 2 ) . وسائل الشيعة ، أبواب المستحقين للزكاة ، باب 32 ، حديث : 1 ، ( نقل به مضمون ) .\r\n( 3 ) . همان ، أبواب ما يحرم بالرضاع من كتاب النكاح ، باب 1 ، حديث 1 .\r\n( 4 ) . همان ، كتاب التجارة ، أبواب الربا ، باب 7 ، حديث : 1 . .\r\n","page_name":" 437 ","page_number":437},
  {"content":"\r\n\r\nإلّا بِفَاتِحَةِ الكِتابِ » « 1 » كه موجب تضيق دائرهء احكام مترتّب بر صلاة و رفع آنها در مورد صلاة بدون فاتحهء الكتاب مىشود ؛\r\n4 ) تضييق حكمى : نظير : « لا تَبِعْ مَا لَيسَ لَكَ » « 2 » كه موجب تضييق حكم دارد در آيهء أحَلَّ اللهُ البَيعَ « 3 » مىشود يا « لا طَاعَةَ لِمخلُوقٍ في مَعصِيَةِ الخَالِقِ » « 4 » كه موجب تضييق دايرهء حكم در « أَطِعْ وَالِدَيْكَ » « 5 » مىشود .\r\n\r\n* قاعده چهارم :\r\nقرينيت عرفى دليل مبين ، بر مراد از دليل مجمل :\r\nنظير وجه جمع بين مخصّص و عام ، بنا بر عدم تفكيك عرضى مدلول عام ، به نحوى كه موجب انحلال مدلول عام ، به حصهء باقى تحت العام ، و حصهء مندرج تحت مخصص بشود ؛ بلكه بنا بر اين باور كه عرف ورود مخصص را قرينهء بر مراد از لفظ عام مىداند ، و لفظ عام را به سبب قرينهء مخصص حمل بر ارادهء خلاف ظاهر آن ، كه ارادهء ايجاب حكم عام بر ما بقى بعد التّخصيص ، و سلب حكم عام از حصهء مندرج تحت المخصص است مىكند . اين قرينيت عرفى ، در موارد تخصيص يا تقييد متعلّق در احكام ايجابى نيز مورد دارد ؛ نظير : فَاعْتَزِلُواْ النِّسَاءَ فِي الْمَحِيضِ « 6 » نسبت به : نِسَاؤُكُمْ حَرْثٌ لَّكُمْ فَأْتُواْ حَرْثَكُمْ أَنَّى شِئْتُمْ « 7 » .\r\n\r\n* قاعده پنجم :\r\nتعيين مفاد دليل مجمل به وسيلهء دلالت التزامى دليل مبين :\r\nاين قاعده در آنجا جارى است كه قطع به جدّيت در دليل مجمل وجود داشته باشد و احتمال عدم الجد در آن منتفى باشد .\r\n\r\n\r\n","description":"","footnote":"\r\n( 1 ) . همان ، أبواب القراءة فى الصلاة ، باب 1 ، حديث 1 ، ( نقل به مضمون ) .\r\n( 2 ) . همان ، أبواب عقد البيع وشروطه ، باب 2 ، حديث 1 ، باللفظ : « لا يجوز بيع ما ليس عليك » .\r\n( 3 ) . سور بقره : 275 .\r\n( 4 ) . وسائل الشيعة ، أبواب الامر و النهى ، باب 11 ، حديث 7 و 10 .\r\n( 5 ) . همان ، أبواب أحكام الأولاد ، باب 92 ، حديث 4 ، و نيز همان ، أبواب الأمر والنهى ، باب 19 ، حديث 5 .\r\n( 6 ) . سور بقره : 222 .\r\n( 7 ) . سور بقره : 223 . .\r\n","page_name":" 438 ","page_number":438},
  {"content":"\r\n\r\nدر اين صورت ، اگر دليل مجمل دالّ بر وجوب فعل باشد - مثلًا : وجوب غسل جمعه - و دليل مبين دالّ بر عدم وجوب آن ، مدلول التزامى دليل مبين ارادهء استحباب غسل جمعه از دليل مجمل خواهد بود - به فرض آنكه عدم وجوب ، محتمل ديگرى جز استحباب نداشته باشد - زيرا با توجه به عدم امكان حمل دليل مجمل بر عدم جد ، مراد جدى دليل مجمل - با توجه به نفى وجوب به وسيلهء دليل مبين - در استحباب متعين مىشود .\r\n\r\n* قاعده ششم :\r\nتعيين مفاد دليل مجمل به وسيلهء دلالت التزامى مجموع دو امر :\r\nدليل مبين ، و أصالة الجد در دليل مجمل ، در آنجا كه در فرض مربوط به قاعدهء پنجم قطعيت جهت در كار نباشد و بخواهيم در دليل مجمل به أصالة الجد تمسّك كنيم .\r\nمثلًا دليل دالّ بر امر به اشهاد در نكاح ، به سبب دليل ديگر دال بر عدم وجوب اشهاد در نكاح دچار اجمال مىشود ؛ لكن دليل دالّ بر عدم وجوب اشهاد به ضميمهء أصالة الجد در دليل امر به اشهاد ، به دلالت التزامى بر عدم ارادهء وجوب در دليل امر به اشهاد دلالت مىكند و در نتيجهء مفاد دليل امر به اشهاد را در استحباب اشهاد معين مىكند .\r\n* اشكال : در اينجا ممكن است اشكالى پيش آيد كه حاصل آن چنين است : پس از ورود دليل مبين قطع به سقوط يكى از دو اصل در دليل مجمل حاصل مىشود ، يا أصالة الجد يا أصالة الحقيقة ؛ زيرا پس از ورود دليل مبين اين دو اصل با يكديگر قابل اجتماع نخواهند بود و با يكديگر تعارض مىكنند ، و لذا نمىتوان به أصالة الجد در دليل مجمل تمسّك نمود . مثلًا در دليل دالّ بر اشهاد در نكاح به سبب دليل مبين دالّ بر عدم وجوب دو احتمال وجود دارد : يا آنكه بايد گفت : مراد از امر به اشهاد استحباب است ، بنابر اين ، بايد دست از أصالة الحقيقة برداشت ، و به أصالة الجد در روايت تمسّك كرد . يا آنكه بايد روايت را حمل بر تقيه كرده و دست از أصالة الجد برداشت ، و أصالة الحقيقة را در روايت جارى دانست . بنابراين ، ميان أصالهء الجد و أصالة الحقيقة در روايت تعارض به وجود مىآيد ، و امكان تمسّك به أصالة الجد در دليل مجمل نيست .\r\n* پاسخ : استاد شهيد صدر ( قدس سره ) از اين اشكال پاسخ مىدهد كه : اين اشكال ، در موارد انفصال دليل مبين وارد نيست ؛ زيرا اگر چه هر دو ظهور - ظهور در جد و ظهور در ارادهء معناى حقيقى - در كلام متكلّم منعقد است ؛ لكن ظهور در ارادهء معناى حقيقى يا أصالة الحقيقة هيچ اثرى جز معارضه با ظهور در جد و اسقاط آن بر آن بار نمىشود ؛ زيرا عدم ارادهء جدى معناى حقيقى مسلم است و جريان أصالة الحقيقة نزد عقلا براى اثبات مراد جدى است ؛ نه اينكه فىنفسه مورد تعبد عقلايى باشد . علىهذا ، أصالة الحقيقة در اينجا جارى نمىشود و أصالة الجد بلا معارض\r\n\r\n","description":"","footnote":"","page_name":" 439 ","page_number":439},
  {"content":"\r\n\r\nجارى است . آرى ؛ در موارد اتصال دليل مبين - با فرض احتمال عدم الجد - از آنجا كه أصالة عدم الجد به سبب اتصال دليل معارض جارى نيست ؛ لهذا كلام دچار اجمال مىشود و نمىتوان به هيچ يك از أصالةالجد يا أصالة الحقيقة تمسّك نمود .\r\n\r\n","description":"","footnote":"","page_name":" 440 ","page_number":440},
  {"content":"\r\n\r\n\r\nقاعده سوم : قاعده عدم تعين ظهور با عدم اتمام كلام :\r\nاز جمله قواعد برخاسته از اصل رفتارى : « تناسب رفتار ارادى با انگيزه‌ها » ، قاعدهء : « عدم تعين ظهور كلام با عدم اتمام كلام » است .\r\nمعناى اين قاعده اين است كه : مادامى كه متكلّم كلام خود را به پايان نرسانده ، دلالت كلام او بر مراد تمام نيست ، و به اصطلاح : ظهور كلام او ، شكل نگرفته است . اين جمله مشهور است كه : « للمتكلّم أن يلحق بكلامه ما يشاء ما دام متكلّماً » . اين جمله ، بازگو كنندهء همين مطلب است كه از آن به قاعدهء « عدم تعين ظهور كلام با عدم اتمام كلام » تعبير كرديم . بنابر اين قاعده :\r\n1 ) قرائن متّصله به كلام در شكل‌دهى و تعيين ظهور كلام دخيلند ، و كلام با مجموع قرائن متصلهء به آن ، ظهور تامّ خود را پيدا مىكند ؛\r\n2 ) « احتمال قرينيت متصل » به ظهور كلام صدمه مىزند ، و مانع انعقاد ظهور كلام مىشود ؛ زيرا با چنين احتمالى ، اتمام كلام بدون قرينه محرز نيست ، و با دخالت محتمل‌القرينهء متصل ، در اتمام كلام متكلّم ، ظهور كلام از تعين و تقرّر باز مىماند ؛\r\n3 ) « اجمال قرينه متّصله » به ذو القرينه سرايت مىكند و موجب اجمال اصل كلام مىشود .\r\nبنابر اين ، سه نتيجه بر اين قاعده مترتّب است :\r\n1 ) دخالت همهء اجزاى كلام واحد در تعين ظهور آن ؛\r\n2 ) مانعيت احتمال قرينيت متّصل از انعقاد ظهور ؛\r\n3 ) سرايت اجمال قرينهء متّصله به اصل كلام .\r\n\r\n","description":"","footnote":"","page_name":" 441 ","page_number":441},
  {"content":"\r\n . \r\n","description":"","footnote":"","page_name":" 442 ","page_number":442},
  {"content":"\r\n\r\n\r\nقاعده چهارم : قاعده تعين ظهور كلام با تمام كلام و سكوت متكلم :\r\nيا به تعبيرى ديگر : قاعدهء « اتمام مرام به اتمام كلام » .\r\nاين قاعده نيز از همان قاعدهء رفتارى : « تناسب رفتار ارادى با انگيزه فاعل » نشأت مىگيرد . از اين قاعدهء رفتارى ، قاعدهء رفتارى ديگرى توليد مىشود كه حاصلش چنين است : « آن كس كه از كارى دست كشيده است ، كارش به پايان رسيده است » ؛ زيرا بنابر اصل « تناسب رفتار ارادى با انگيزه » ، مراد اگر حاصل نشده ، كار ادامه دارد . بنابر اين ، هرگاه كار متوقّف شد ، نشانهء آن است كه مراد حاصل شده و كار ، به پايان رسيده است .\r\nرها كردن كار در اثناى آن و پيش از اتمام مراد از آن ، خلاف رفتار عقلايى است ؛ مگر آنكه عاملى بيرونى مانع از ادامهء كار شود كه سخنى ديگر است .\r\nبنابر اين اصل رفتارى ، گوينده‌اى كه از سخن‌گفتن باز مىايستد و به سخن ادامه نمىدهد ، سخنش به پايان رسيده ؛ و گرنه سخن را ادامه مىداد . به پايان رسيدن سخن ، به معناى آن است كه مراد گوينده از كلام ، حاصل شده است و اين ، همان است كه از آن به قاعدهء « اتمام مرام با اتمام كلام » يا « تعين ظهور كلام با انتهاى كلام و اتمام آن » تعبير كرديم .\r\nبر اين قاعده نيز نتايجى مترتّب مىشود :\r\n1 ) الغاي احتمال وجود قرينه متّصله : زيرا معناى چنين احتمالى اين است كه به رغم آنكه متكلّم به سخن ادامه نداده ، سخنش تمام نشده و مرادش از كلام حاصل نشده است ؛ در حالى كه چنانچه متكلّمى چنين رفتارى كند مورد اعتراض و استغراب عقلايى قرار مىگيرد كه اگر مطلبش ادامه داشت ، چرا سكوت كرد ، و مطلبش را به پايان نرسانيد ؟ !\r\n2 ) عدم دخالت قرائن منفصله در تعيين ظهور كلام : زيرا بنا بر اين قاعده قرينهء منفصله ، كلام مستقلى به شمار مىآيد ؛ لذا دخالتى در تعيين ظهور كلام اصل - كه آن نيز كلام مستقلى است ندارد . بنابر اين ، احتمال وجود آن ، ظهور كلام اصل را مختل نمىسازد .\r\n\r\n","description":"","footnote":"","page_name":" 443 ","page_number":443},
  {"content":"\r\n\r\n3 ) عدم سرايت اجمال قرينة منفصله به اصل كلام : زيرا ظهور كلام اصل تعين يافته ، و قرينهء منفصله - كه كلام مستقلى است - نمىتواند ظهور انعقاد يافته و شكل‌گرفته را از آنچه هست ، باز گردانده و يك واقعيت تكوينى به وجود آمده را تغيير داده و دگرگون كند .\r\n\r\n","description":"","footnote":"","page_name":" 444 ","page_number":444},
  {"content":"\r\n\r\n\r\nقاعده پنجم : قاعده احترازيت قيود :\r\nيكى ديگر از قواعد استعمالى دلالت لفظى ، قاعدهء « احترازيت قيود » است .\r\nريشهء اين قاعده ، همان اصل رفتارى عقلايى است كه مىگويد : « هر رفتار ارادى ، ناشى از انگيزهء متناسب با آن رفتار است » كه در زبان اصوليان از آن به قاعدهء « تطابق اثبات و ثبوت » تعبير مىشود .\r\nبر مبناى اين اصل رفتارى ، به تناسب افزايش هر قيد در كلام متكلّم ، قيدى نيز بر معناى مراد كلام افزوده مىشود ، و افزايش بى دليل قيد در كلام افزودنى - كه صرفاً در لفظ باشد ؛ بدون آنكه مراد مقيد شود - خلاف اصل و قاعدهء عقلايى در رفتار و گفتار است ، و بر همين اساس ، قاعدهء احترازيت قيود شكل مىگيرد كه عبارت است از اينكه : « آنچه در گفتار هر گوينده درآيد ، از پندارش برآيد » ، يعنى : آن را اراده كرده و مىخواسته است .\r\nبنابر اين ، ميان دو جمله : « أكْرِمْ رجُلًا » با « أكْرِمْ رجُلًا عَالمِاً » همان‌گونه كه در لفظ تفاوت وجود دارد و قيد « عالم » در جملهء دوم افزوده شده است ، در معناى مراد نيز ميان اين دو جمله ، تفاوت وجود دارد ؛ تفاوتى كه در معناى مراد وجود دارد به تناسب تفاوت آنها در لفظ است . همان‌گونه كه لفظ « رَجُلًا » در جملهء دوم با قيد « عَالِماً » همراه است ، در معناى مراد نيز « وجوب اكرام » در جملهء دوم به « رجل عالم » اختصاص دارد و شامل « رجل غير عالم » نيست .\r\nنتيجه‌اى كه از اين قاعده در رابطه با دلالت جملهء مقرون به قيد - نظير « أكْرِمْ رَجُلًا عَالمِاً » - به دست مىآيد ، اين است كه : در مراد گوينده ، « وجوب اكرام » در اين جمله ، مخصوص به « رجل عالم » است و شامل « رجل غير عالم » نمىشود ؛ لكن اين به معناى افادهء مفهوم نيست ؛ زيرا مقصود از مفهوم ، اين است كه : در فرض انتفاى « قيد » ، « جنس حكم » منتفى شود ، يعنى نه نتها وجوبى كه در جملهء « أكْرِمْ رجُلًا عَالمِاً » جعل شده با انتفاى قيد منتفى مىشود ؛ بلكه با انتفاى « قيد » ، « جنس وجوب » از موضوع آن - كه رجل عالم است -\r\n\r\n","description":"","footnote":"","page_name":" 445 ","page_number":445},
  {"content":"\r\n\r\nمنتفى مىشود و مراد از « جنس وجوب » : همهء افراد وجوب است ؛ اگرچه در ضمن جعل‌هاى ديگر باشند .\r\nآنچه در مفهوم « قيد » يا « شرط » مورد بحث است ، اين است كه : آيا تقييد يا هيئت شرط يا ادات ، در جملهء شرطيه ، در مرحلهء دلالت تصوّرى ناشى از وضع ، دلالت بر نفى وجوب به عنوان كلّى ( سنخ وجوب ) با انتفاى وصف يا شرط دارد يا ندارد ، در صورت اثبات مفهوم ، هيئت تقييد يا هيئت شرط يا ادات آن بر اين معنا دلالت خواهند داشت كه با انتفاى قيد وصفى يا شرطى ، وجوب به طور كلّى - نه خصوص حكم به وجوبى كه در متن قضيه مقيده يا مشروطه آمده است - از موضوع قضيه منتفى است .\r\nبنابر اين ، ميان قاعدهء احترازيت قيود ، و قاعدهء « دلالت جملهء مقيده به وصف ، يا به شرط ، بر مفهوم » دو فرق اساسى وجود دارد :\r\n1 ) در قاعدهء احترازيت قيود ، مورد بحث ، دلالت تصديقى كلام است كه - همان‌گونه كه توضيح داده شد - از شؤون مقام استعمال است ؛ نه وضع ، در حالى كه در قاعدهء دلالت بر مفهوم ، مورد بحث ، وضع هيئت يا ادات است براى افادهء مفهوم - كه نتيجه‌اش دلالت تصورى ناشى از وضع است - .\r\n2 ) مورد بحث در قاعدهء احترازيت : انتفاى شخص حكم مجعول در قضيهء مقيده است با انتفاى قيد ؛ در حالى كه در قاعدهء مفهوم ، مورد بحث ، انتفاى سنخ حكم مجعول است با انتفاى قيد يا شرط .\r\n\r\n","description":"","footnote":"","page_name":" 446 ","page_number":446},
  {"content":"\r\n\r\n\r\nقاعده ششم : قاعده اطلاق حكمى :\r\nششمين قاعدهء استعمالى دلالت لفظى ، قاعدهء اطلاق حكمى است كه عبارت است از اينكه : « قيدى كه در كلام متكلم نيامده ، مراد او نيست » ، يا به عبارتى ديگر : « آنچه را گوينده بر گفتار نيافزوده ، نخواسته است » ، يا به عبارتى كوتاه‌تر : « آنچه گوينده نگفته ، نمىخواهد » .\r\nاين قاعده - قاعدهء اطلاق - نتيجهء همان اصل عقلايى رفتارى است كه در گذشته به آن اشاره شد كه مىگفت : « هر رفتار ارادى از انگيزهء متناسب با آن نشأت مىگيرد » . اين اصل عقلايى رفتارى در عرصهء گفتار چند نتيجه مىدهد :\r\n1 ) همان كه در قاعدهء احترازيت قيود به آن اشاره شد كه عبارت بود از اينكه : « آنچه گوينده بگويد مىخواهد » ، يا به عبارتى ديگر : « آنچه در گفتار درآيد از پندار برآيد » .\r\n2 ) به لحاظى عكس نتيجهء اول ؛ يعنى : « آنچه گوينده بخواهد مىگويد » ، يا به عبارتى ديگر : « نفى و الغاى احتمال اهمال و اجمال » .\r\nاين دو نتيجه ، هر دو معلول همان قاعده هستند كه مىتوان از آن به قاعدهء تطابق اثبات و ثبوت تعبير كرد . تلازم در قاعدهء تطابق طرفينى است ؛ يعنى از سويى آنچه در مقام ثبوت است در مقام اثبات ظهور مىكند و ابراز مىشود و از سويى ديگر آنچه در مقام اثبات به ظهور مىرسد ، حاكى از حقيقتى است مطابق آن در مقام ثبوت .\r\nبنابر اين ، به استناد اصل عقلايى « تناسب بين انگيزه و رفتار ارادى » يا : « تطابق بين ثبوت و اثبات » ، از سويى آنچه مراد متكلّم باشد بيان مىكند ، و از سويى ديگر آنچه بيان مىكند مراد اوست ، قاعدهء احترازيت قيود از نتيجهء نخست اين اصل عقلايى ( يعنى : « آنچه گوينده بگويد مىخواهد » ) ، نشأت مىگيرد و قاعدهء اطلاق از نتيجهء دوم اين اصل عقلايى يعنى : ( آنچه گوينده بخواهد مىگويد ) نشأت مىگيرد . به ضميمهء نتيجهء ديگر قاعدهء مذكور :\r\n3 ) همان كه در قاعدهء چهارم از قواعد دلالت استعمالى توضيح داده شد كه حاصل آن چنين است كه اصل در هر گوينده‌اى اين است كه در مقام بيان تمام مراد خويش است ؛ زيرا همان‌گونه كه در قاعدهء چهارم گفتيم : توقف متكلم از ادامهء كلام حاكى از اتمام مراد اوست .\r\n\r\n","description":"","footnote":"","page_name":" 447 ","page_number":447},
  {"content":"\r\n\r\nآنچه از تركيب دو نتيجهء دوم و سوم به دست مىآيد : دلالت كلام متكلم بر اطلاق مراد است ؛ زيرا نتيجهء دوم « الغاى احتمال اجمال و اهمال » بود ، و به عبارتى ديگر : « آنچه گوينده بخواهد ، مىگويد » ، و نتيجهء سوم : « اتمام مرام با اتمام كلام » بود ؛ يعنى : « آنچه نگفته است ، نخواسته است » كه حاصل اين دو نتيجه اين است كه : « چون متكلم قيدى بر كلام خويش نيافزوده ، پس در مراد او دخالت نداشته ، و مراد او مطلق و غير مقيد است » .\r\nبا بيان و تقريبى كه براى مقدّمات اطلاق بيان ، معلوم شد مقدّمات اطلاق عبارت‌اند از :\r\n1 ) در مقام بيان بودن متكلم كه با اصل عقلايى : « آنچه مىخواهد مىگويد » احراز مىشود ؛\r\n2 ) در مقام بيان تمام مراد بودن متكلم كه آن هم با اصل عقلايى : « اتمام مرام به اتمام كلام » احراز مىشود ؛\r\n3 ) عدم قيد زايد يا عدم نصب قرينه بر تقييد . كه احراز آن بالوجدان است .\r\nاز آنچه گفتيم تفاوت بيان ما در مقدمات حكمت با بيان مشهور كه مقدمات حكمت را تنها در مقام بيان بودن متكلم و عدم نصب قرينه بر تقييد مىدانند معلوم شد . و نيز نكتهء عقلايى احراز در مقام بيان تمام مراد بودن متكلم نيز معلوم گرديد . اكنون براى تبيين بيشتر قاعدهء اطلاق حكمى و پاسخ‌گويى به چند سؤال مهم دربارهء آن لازم است به مطالبى چند بپردازيم :\r\n\r\n","description":"","footnote":"","page_name":" 448 ","page_number":448},
  {"content":"\r\n\r\n\r\n* مطلب‌اوّل : چند بحث پيرامون مقدمات حكمت\r\nدر رابطه با مقدمات حكمت چند بحث ديگر جز آنكه در ابتداى مطلب بيان كرديم وجود دارد :\r\n\r\n* بحث اول : آيا هر دو در مقام بيان بودن من جميع الحبات است ؟\r\nدر اينكه مقدمهء اول كه عبارت از درمقام بيان بودن متكلّم است آيا به معناى در مقام بيان بودن از جميع جهات است ، بدين معنا كه مقتضاى اصل عقلايى در آنجا كه كلامى محتمل چند معناست ، در مقام بيان بودن است از تمام جهات معناهايى كه لفظ قابليت تحمل آنها را دارد ؟ يا آنكه در مقام بيان بودن آن تنها از همان جهتى است كه كلام براى بيان آن جهت سوق داده شده است .\r\nمثلًا در آيهء كريمهء فَكُلُواْ مِمَّا أَمْسَكْنَ « 1 » كه دلالت بر حليت اكل شكار سگان شكارچى دارد ، و از اين جهت در مقام بيان بودن متكلم محرز است ، در آنجا كه شك در تقييد حليت به نوع خاصى از سگان شكارچى يا نوع خاصى از شكارها يا قيد ديگرى در حليت اكل شكار سگان داشته باشيم مقدمات حكمت بدون ترديد جارى است ؛ لكن اگر بخواهيم به اطلاق اين كلام براى اثبات طهارت محل تماس شكار با سگان شكارچى تمسك كنيم ، آيا مىتوان جريان مقدمات حكمت و در مقام بيان بودن متكلم را از اين جهت نيز احراز كرد ؟\r\nاز آنچه در توضيح و تبيين مقدمات حكمت گفتيم پاسخ اين پرسش روشن است ؛ زيرا گفتيم مبناى احراز در مقام بودن متكلم ( مقدمهء اول از مقدمات حكمت ) اصل عقلايى\r\n\r\n\r\n","description":"","footnote":"\r\n( 1 ) . سور مائده : 4 . .\r\n","page_name":" 449 ","page_number":449},
  {"content":"\r\n\r\nهمنوايى رفتار ارادى با انگيزهء صاحب رفتار است ، بنابر اين در مقام بيان بودن تنها در رابطه با آنچه در انگيزهء متكلم از بيان كلام بوده است جارى است نه آنچه در انگيزهء متكلم از بيان كلام نبوده است . بنابر اين ، در آنجا كه قرينهء سياق يا هر قرينهء ديگر نشان دهد كه متكلم در مقام بيان جهتى خاص از جهات حكم است - و در مثال ما در آيهء فوق جهت حليت صيد نه طهارت آن - آنچه به وسيلهء اصل عقلايى حاكم بر رفتارهاى ارادى اثبات مىشود تنها در مقام بيان بودن از لحاظ همان جهت از جهات حكم است . بنابر اين ، از ساير جهات نمىتوان به اطلاق كلام تمسك كرد ؛ زيرا مقدمات حكمت نسبت به ساير جهات حكم فراهم نيست .\r\nآرى ، اگر قرينه‌اى در كار نباشد كه نشان‌دهندهء در مقام بيان بودن از ناحيهء جهت خاصى از جهات حكم باشد ، مقدمات حكمت تسبت به در مقام بيان بودن از هر حيث و جهت جارى خواهد شد ؛ مگر آنكه قرينهء خاصى دلالت بر ارادهء اجمال و اهمال كند و صرف احتمال اجمال و اهمال مانع جريان مقدمات حكمت نيست .\r\nاز آنچه گفتيم خلل در فرمايش محقق نائينى در اين زمينه معلوم شد . معظم له صرف عدم‌القرينه بر اختصاص بيان به جهت خاص را براى احراز در مقام بيان بودن از كل‌الجهات كافى نمىدانند ، و ادعا مىكنند كه بناى عقلا بر در مقام بيان بودن متكلم تنها در مقابل احتمال اجمال و اهمال من جميع‌الجهات است ، بنابر اين ، همين كه در مقام بيان بودن از يك جهت معلوم شد ؛ اگرچه در مقام بيان بودن از ساير جهات معلوم نباشد ، و احتمال اجمال و اهمال از ساير جهات باشد ، اصل عقلايى نافى اين احتمال وجود ندارد و علىهذا ، در مقام بيان بودن از ساير جهات قابل احراز نيست . نص فرمايش معظم‌له چنين است :\r\nإذَا كَانَ المَولى في مَقَامِ بَيَانِ حُكمٍ آخَرَ فَلَيسَ مِنَ العُقَلاءِ بِنَاءٌ عَلَى كَونِهِ في مَقَامِ البَيَانِ في غَيرِ مَا ثَبَتَ كَونُهُ في مَقَامِ بَيَانِهِ ؛ لِأنَّ كَونَهُ فِي مَقَامِ بَيَانِ حُكمٍ مَا يَكفِي فِي كَونِهِ فَائِدَةً لِكَلامِهِ ، وَمُخرِجَاً لَهَ عَن الإهمَالِ ؛ فَيَحتَاجُ إثبَاتُ أنّهُ فِي مَقَامِ بَيَانِ حُكمٍ آخَرَ غَيرِ هَذَا الحُكمِ المَعلُومِ كَونَهُ فِي مَقَامِ بَيَانِهِ إلى دَلِيلٍ مَفقُودٍ فِي المَقَامِ « 1 » .\r\n\r\n\r\n","description":"","footnote":"\r\n( 1 ) . أجود التقريرات 529 : 1 . .\r\n","page_name":" 450 ","page_number":450},
  {"content":"\r\n\r\n* پاسخ به بيان محقق نائينى :\r\nدر پاسخ به معظم‌له مىگوييم : آنجا كه قرينه‌اى بر اين دلالت كند كه متكلم در مقام بيان جهتى خاص از جهات معناى كلام است ، مسلّماً - همان‌گونه كه گفتيم - مقدمات حكمت نسبت به ساير جهات معنا جارى نيست ؛ لكن آنجا كه قرينه‌اى در كار نيست ، و كلامى بدون قرينهء دال بر تقييد بيان به جهتى خاص از جهات معنا آمده است ، اصل عقلايى رفتارى « آنچه نگفته ، نمىخواهد و آنچه گفته مىخواهد » و « اتمام المراد با اتمام الكلام » در مقام بيان بودن را از جميع جهاتى كه كلام بر آنها دلالت دارد ثابت مىكند ، و براى دلالت بر مقام بيان بودن از هر حيث و جهت از جهات معناى كلام نيازى به قرينه و دلالت خاصى نيست .\r\n\r\n* بحث دوم : درباره تحديد حدود مقدّمه سوم :\r\nدر مقدّمهء سوم از مقدمات حكمت كه عبارت است از ( عدم نصب قرينه بر تقييد ) ميان آخوند صاحب كفايه و اكثر محقّقان اصولى از يك سو ، و محقّق نائينى از سوى ديگر اختلاف نظر است . آخوند صاحب كفايه عدم نصب قرينهء متصله بر تقييد را براى انعقاد اطلاق كافى مىداند ، و در كفايه بدان تصريح مىكند :\r\nفَلَا يَكُونُ الظَفَرُ بِالمُقَيِّدِ - وَلَو كَانَ مُخالِفَاً - كَاشِفَاً عَن عَدَمِ كَونِ المُتَكَلِّمِ فِي مَقَامِ البَيَانِ ؛ وَلِذَا لَا يَنثَلِمُ بِهِ إطلَاقُهُ وَصِحَّةُ التَمَسُّكِ بِهِ أصلًا « 1 » .\r\nلكن محقق نائينى ( قدس سره ) عدم نصب قرينه اعم از متصله و منفصله را مقدمهء حكمت و شرط انعقاد اطلاق مىداند و مىفرمايد :\r\nالثَالِثَةُ [ أي : المقدّمة الثالثة من مقدّمات الحكمة 
  ] : أنْ لَا يَأتِي المُتَكَلِّمُ فِي كَلَامِهِ بِمَا يَدُلُّ عَلَى اعتِبَارِ خُصُوصِيَّةٍ وُجُودِيَّةٍ أو عَدَمِيَّةٍ فِي مُتَعَلَّقِ حُكمِهِ أو مَوضُوعِهِ لا مُتَّصِلًا بِكَلَامِهِ وَلا مُنفَصِلًا عَنهُ « 2 » .\r\nبراى آنكه حق در مسأله روشن گردد ، لازم است ابتدا دربارهء قسمت مورد توافق بين‌الطرفين يعنى اشتراط عدم نصب قرينهء متصله بر تقييد به بحث بپردازيم و به دقت\r\n\r\n\r\n","description":"","footnote":"\r\n( 1 ) . كفاية الأصول ( چاپ مشكينى ) 387 : 1 .\r\n( 2 ) . أجود التقريرات 529 : 1 . .\r\n","page_name":" 451 ","page_number":451},
  {"content":"\r\n\r\nمعلوم كنيم مقصود از اين قرينهء متصله چيست ؟ و پس از آن دربارهء قرينهء منفصله كه مورد اختلاف طرفين است بحث كنيم :\r\n* مراد از قرينة متصله :\r\nاستاد شهيد صدر ( قدس سره ) در مقصود از قرينهء متصله سه احتمال را مطرح كرده‌اند :\r\n1 ) اينكه مقصود از قرينهء متصله آنچنان قرينه‌اى باشد كه عموم وضعى را نيز از عموم بيندازد يا به تعبيرى ديگر : صلاحيت قرينيت بر عدم عموم در عام لفظى وضعى داشته باشد ؛ نظير آنجا كه قرينهء متصله قيد توصيفى عام باشد نظير : « أكْرِم العَالِمَ العَادلَ » يا قرينهء متصله در جملهء متصل به جملهء مشتمل بر عام باشد ؛ لكن به لحاظ اخصيت مطلق ؛ نظير : « أكْرِم العَالِمَ ولا تُكرِم العَالِمَ الفَاسِقَ » ، يا به لحاظ ناظر بودن بر عام ؛ نظير : « أكْرِم العَالِمَ ؛ أعنِي : العَادلَ » ، قرينيت بر عام داشته باشد و مانع ظهور عام در ارادهء عموم شود . بنابر اين ، احتمال قرينهء متصله‌اى از اين قبيل همان‌گونه كه مانع عموم عام مىشود ، مانع انعقاد اطلاق مطلق نيز مىشود . بر خلاف آنجا كه قرينهء متصله قضيه‌اى باشد كه نافى حكم از حصه‌اى از افراد عام باشد بدون آنكه مانع ظهور عام در عموم باشد ؛ نظير آنكه بگويد : « أكْرِم العُلَمَاءَ ولا تُكرِم الفُسّاقَ » كه در اين صورت قرينهء متصلهء مانع ظهور عام در عموم نيست و تنها ظهورى مزاحم ظهور عام در عموم فراهم كرده است . چنين قرينهء متصله‌اى مانع انعقاد اطلاق مطلق نيز نخواهد بود ؛ خواه اين قرينهء متصله خود از عموم اطلاقى برخوردار باشد يا آنكه عمومش عموم وضعى باشد ، و لذا اگر چنين بگويد : « أكْرِم عَالِماً ولا تُكرِمْ فَاسِقَاً » ، يا : « أكْرِم عَالِماً ولا تُكرِمْ كُلّ فَاسِقٍ » ، قرينهء متصلهء موجود مانع انعقاد اطلاق « أكْرِم عَالِماً » نخواهد بود ؛\r\n2 ) اينكه مقصود از قرينهء متصله افزون بر آنچه در احتمال اول بيان شد آن قرينهء متصله‌اى را نيز شامل شود كه با عموم وضعى نفى حكم از حصهء مطلق كند ؛ نظير : « أكْرِم عَالِماً ولا تُكرِمْ كُلّ فَاسِقٍ » كه قرينهء متصله‌اى اينچنين اگرچه آنجا كه متصل به عموم وضعى عام باشد ، عموم آن را مخدوش نمىكند ؛ لكن آنجا كه متصل به مطلق باشد ، مانع انعقاد اطلاق آن مىشود . بنابر اين احتمال ، اين قرينهء متصله اگر شمولش شمول اطلاقى باشد ، خدشه‌اى به اطلاق مطلق وارد نمىكند و مانع انعقاد اطلاق در آن نمىشود . بنابر اين ، افزون بر مواردى كه در احتمال اول مانع انعقاد اطلاق در مطلق شناخته شدند آنجا كه بگويد : « أكْرِم عَالِماً ولا تُكرِمْ كُلّ فَاسِقٍ » نيز قرينهء متصله كه عمومش وضعى است مانع انعقاد اطلاق در : « أكْرِم عَالِماً » مىشود در حالى كه قرينهء متصله در : « أكْرِم عَالِماً ولا تُكرِمْ فَاسِقَاً » - كه شمولش اطلاقى است - مانع انعقاد اطلاق در ( أكرم عالماً ) نيست ؛\r\n3 ) اينكه مقصود از قرينهء متصله هر آنچه باشد كه فىنفسه - بدون در نظر گرفتن ذو القرينه - بيان به شمار آيد ( خواه عمومش وضعى باشد يا اطلاقى ) . بنابر اين ، افزون بر آنچه در دو\r\n\r\n","description":"","footnote":"","page_name":" 452 ","page_number":452},
  {"content":"\r\n\r\nاحتمال اول و دوم گفته شد ، موردى را كه قرينهء متصله شمولش اطلاقى باشد نيز شامل شود . بنابر اين ، قرينهء متصله در « أكْرِم عَالِماً ولا تُكرِمْ فَاسِقَاً » با آنكه شمولش اطلاقى است ، مانع انعقاد اطلاق در « أكْرِم عَالِماً » مىشود .\r\nاين سه احتمالى است كه استاد شهيد در مراد از قرينهء متصله بيان كرده اند .\r\nاكنون بايد ديد آيا آن قرينه‌اى كه در نظر عرف عقلا بيان شمرده مىشود و در نتيجه عدم آن و عدم آنچه صلاحيت آن نوع قرينيت را دارد و شرط جريان مقدمهء حكمت يا همان قاعدهء ( آنچه نگويد نمىخواهد ) است بر همهء اين محتملات منطبق است ؟ يا بر خصوص برخى از آنها ؟ و آن برخى كدام است ؟\r\nشكى نيست كه قرينهء مذكور در احتمال اول مصداق تام بيان است ؛ خواه بنابر نظر استاد شهيد ( كه مانع اصل انعقاد ظهور عام در عموم يعنى عموم مراد استعمالى است ) ، يا بنابر نظر ما ( كه در محل خود بيان كرديم مانع عموم مراد استعمالى نباشد ؛ بلكه مانع دلالت عموم مراد استعمالى بر عموم مراد جدى باشد ) ، در هر صورت ، قاعدهء ( آنچه نگويد نمىخواهد ) با وجود چنين قرينه‌اى - يا محتمل‌القرينهء آن - جارى نيست ؛ زيرا با وجود چنين قرينه‌اى گفتن مراد و بيان مقصود ( كه همان تقييد است ) حاصل است و موضوع قاعدهء مذكور يا مقدمهء حكمت ( كه عدم آن است ) منتفى است .\r\nقرينهء مذكور در احتمال دوم نيز بدون شك مصداق بيان است ؛ زيرا قرينه‌اى است كه بالوضع دلالت بر تقييد دارد و بنابر اين ، مقدمهء حكمت يا اصل عقلايى ( آنچه نگويد نمىخواهد ) جارى نمىشود ؛ زيرا قيد را متكلم با قرينهء دال بر تقييد به دلالت وضعى بيان كرده است . بنابر اين ، قيد را گفته و خواسته ، و اطلاق را نخواسته است .\r\nلكن قرينهء مذكور در احتمال سوم نمىتواند مصداق بيان باشد .\r\n* بيان استاد شهيد :\r\nاستاد شهيد صدر ( قدس سره ) در توجيه اين مطلب بيانى دارند كه حاصلش چنين است : اطلاق ، هنگامى در كلام جارى مىشود كه ظاهر سياقى حال متكلم كه در مقام بيان تمام مراد بودن است ، كاشف از مطلق بودن مراد باشد ( دلالت اطلاقى كلام ) ، و اين كاشفيت بر مبناى تلازم ميان عدم نصب قرينه در حالى كه در مقام بيان تمام مراد است ، با ارادهء اطلاق است . اين تلازم ، در مورد احتمال اول و احتمال دوم ( يعنى : نصب قرينه يا محتمل\r\n\r\n","description":"","footnote":"","page_name":" 453 ","page_number":453},
  {"content":"\r\n\r\nالقرينيه از نوع اول يا دوم ) منتفى است . ولذا با وجود ما يحتمل القرينيه از نوع اول و دوم ، مقدمات حكمت تام نيستند و اطلاق جارى نيست ؛ زيرا هر يك از قرينهء نوع اول يا نوع دوم مىتواند بيان بر تقييد مراد باشد ، يا به عبارتى ديگر : براى بيان قيد كافى است .\r\nاما قرينهء از نوع سوم ، براى بيان قيد كافى نيست . و لذا مانع جريان مقدمات حكمت - و در نتيجه ، اطلاق مطلق - نمىشود ؛ بلكه اطلاق در ذو القرينه و در قرينه - هر دو - جارى مىشود ؛ لكن به سبب تزاحم اطلاقين در محل اجتماع ، كلام نسبت به محل اجتماع دچار اجمال مىشود .\r\nمثلًا : در قضيهء « أكْرِم عَالِماً ولا تُكرِمْ فَاسِقَاً » كه از يك سو نسبت قرينهء متصله يعنى : « لا تُكرِمْ فَاسِقَاً » با اصل مطلق عموم من وجه است ، و از سوى ديگر عموم قرينهء متصله ، عموم اطلاقى است ( نه عموم لفظى وضعى ) ، دو اطلاق مجاور يكديگر وجود دارد كه هيچ يك نمىتواند مانع جريان اطلاق در ديگرى باشد ، اما قرينهء متصل - يعنى : « لا تُكرِمْ فَاسِقَاً » - نمىتواند مانع جريان اطلاق در ذو القرينه - يعنى : « أكْرِم عَالِماً » - باشد ؛ زيرا اطلاق آن نسبت به محل اجتماع با ذو القرينه يعنى : ( عالم فاسق ) با اطلاق ذو القرينه - يعنى : « أكْرِم عَالِماً » - نسبت به همان مورد در تزاحم است و اما ذو القرينه يعنى : « أكْرِم عَالِماً » نمىتواند مانع جريان اطلاق قرينه يعنى : « لا تُكرِمْ فَاسِقَاً » نسبت به مورد اجتماع مذكور باشد ؛ زيرا اطلاق آن نسبت به مورد احتماع مذكور با اطلاق قرينه نسبت به آن مورد در تزاحم است . بنابر اين ، نه قرينه شرط بيانيت بر تقييد به غير مورد اجتماع نسبت به ذو القرينه دارد ، و نه ذو القرينه شرط بيانيت بر تقييد به غير مورد اجتماع را نسبت به ذو القرينه داراست .\r\nبنابر اين ، ملازمه بين ظهور حالى سياقى ( در مقام بيان تمام مراد بودن و عدم تقييد ) و بين ارادهء اطلاق در هر دو جملهء متصل ( ذو القرينه و قرينه ) برقرار است ؛ لذا اطلاق جارى است . بنابر اين ، قرينه‌اى متصل از اين دست مانع جريان اطلاق نمىشود .\r\nاستاد شهيد - طبق آنچه در تقرير بحث ايشان آمده - مىفرمايد :\r\nأمَّا الاحتِمَال الثَالِثُ : . . وَهُوَ عِبَارَةٌ عَن عَدَمِ بَيَانِ التَقيِيدِ ضِمنَ مُطلَقٍ آخَرَ نِسبَتُهُ إلى هَذَا المُطلَقِ نِسبَةُ العُمُومِ مِن وَجهٍ ؛ فَلا يَنبَغِي الشّكُّ فِي أنّهُ لَا يُسَاهِمُ فِي تَمامِيَّةِ الدّلَالَةِ الالتِزَامِيَّةِ المَذكُورَةِ ؛ لِأنَّ المُلازَمَةَ مَوجُودَةٌ حَتّى مَعَ نَصبِ إطلاقٍ مِن هَذَا القَبِيلِ فِي مُقَابِلِ هَذَا المُطلَقِ ، ضَرُورَةَ أنَّ كُلًّا مِن هَذَينِ المُطلَقَينِ - وَإنْ كَانَ لَو خُلّيَ وَطبَعُهُ لَشَمَلَ بِإطلاقِهِ مَورِدَ الاجتِمَاعِ - ؛ لكِنَّهُما يَتَزاحَمَانِ عِندَ الاقتِرَانِ ، وَيُصبِحَانِ مُجمَلَينِ بِلِحَاظِ مَورِدِ الاجتِمَاعِ ، وَحِينَئِذٍ لَا يَكُونُ المُطلَقُ الثَانِي\r\n\r\n","description":"","footnote":"","page_name":" 454 ","page_number":454},
  {"content":"\r\n\r\nبَيَانَاً لِنَفيِ الحُكمِ عَن الحِصَّةِ غَيرِ الوَاجِدَةِ لِلقَيدِ التِي هِيَ مَورِدُ الاجتِمَاعِ حَتّى تَجتَمِعَ إرَادَةُ المُقَيَّدِ مَعَ وَفَاءِ كَلَامِهِ بِتَمَامِ مَرَامِهِ ؛ فَلَا يَكُونُ كَلَامُهُ وَافِيَاً بِتَمامِ مَرَامِهِ إلّا إذَا كَانَ مَرَامُهُ المُطلَقَ ، وَهَذَا مَعنَى المُلازَمَةِ بَينَ مُقتَضَى الظُهُورِ الحَالِيّ المَذكُورِ وَبَينَ إرَادَةِ المُطلَقِ ، وَلَم تُنثلَمْ هَذِهِ المُلازَمَةُ بِوُجُودِ المُطلَقِ الثَانِي ، فَيَتِمُّ مُقتَضَى الإطلاقِ في كُلٍّ مِنهُمَا ؛ غَايَةُ الأمرِ أنَّهُما يَتَزَاحَمان « 1 » .\r\n* اشكالات بيان استاد شهيد :\r\nاين بيان ، دچار اشكالات و ابهامات متعدّدى است :\r\n1 ) تزاحم اطلاقين با ادعاى اجمال آنها در مورد اجتماع همخوانى ندارد ؛\r\n2 ) لازم وجود دلالت التزامى ظهور سياقى حال متكلم بر ارادهء اطلاق در هر يك از دو مطلق ، عدم آن است ؛ زيرا از يك سو دلالت التزامى كاشف از ارادهء اطلاق در قرينه موجب انثلام دلالت التزامى در ذوالقرينه مىشود ، و از سوى ديگر دلالت التزامى كاشف از ارادهء اطلاق در ذوالقرينه موجب انثلام دلالت التزامى در قرينه مىشود . چگونه مىتوان دلالت اطلاقى را در يك طرف محفوظ دانست و در عين حال ، مقدمات حكمت را نيز در طرف ديگر جارى كرد ؟ ! در حالى كه جريان اطلاق در هر يك از طرفين متوقّف بر عدم قرينيت طرف ديگر بر تقييد ، يعنى عدم اطلاق طرف ديگر نسبت به محل اجتماع است !\r\n3 ) تزاحم در اطلاق بين دو مطلق - يعنى : تزاحم در عالم دلالت و اثبات دو مطلق - چگونه قابل تصور است ؟\r\n* اگر مقصود از تزاحم ، تمانع و عدم اجتماع در مقام دلالت و اثبات با امكان اجتماع و عدم تمانع و تنافى در مقام ثبوت است ، در مقابل تعارض كه عدم اجتماع در عالم اثبات و ثبوت هر دو است ، اشكالش اين است كه اين دو اطلاق در مقام ثبوت نيز متمانع و غير قابل اجتماع اند ؛ زيرا با وجود مقتضى اطلاق در هر دو مطلق - كه هر يك كاشف از ارادهء اطلاقى است كه نافى ارادهء اطلاق در طرف ديگر است - دو اطلاق با يكديگر تنافى در عالم ثبوت دارند و تضاد آنها نه تنها تضاد اثباتى نيست ؛ بلكه تضاد اثباتى آنها ، فرع تضاد بين آنها در عالم ثبوت است ؛\r\n* و اگر مقصود از تزاحم ، تضاد دو اقتضا - يعنى : اقتضاى تأثير دو مقتضى - است ( نظير : تزاحم علّيتن بر معلول واحد ) كه در نتيجه هر يك از دو مقتضى مانع تأثير اقتضاى مقتضى ديگر مىشود ، معناى آن ، اين است كه عدم القرينهء بر تقييد ، شرط تأثير مقتضى - كه همان دلالت اسم جنس بر ذات ماهيت است - در كاشفيت از ارادهء اطلاق است ( يعنى : شرط تكوين دلالت التزامى مذكور در كلام استاد شهيد ) لازم آن ، اين است كه هر يك از ذوالقرينه و قرينه\r\n\r\n\r\n","description":"","footnote":"\r\n( 1 ) . بحوث فى علم الأصول 421 : 3 . .\r\n","page_name":" 455 ","page_number":455},
  {"content":"\r\n\r\nمانع از اطلاق يكديگر شوند ؛ زيرا نتيجهء تمانع اقتضاى دو مقتضى ، زوال تأثير هر يك از دو مقتضى در اقتضاى اثر است ، و يا به تعبير ديگر : تساقط اقتضائين است ؛ نظير دو قوهء دافعه‌اى كه هر يك شىء واحد را در جهتى مخالف با ديگرى روانه كند كه نتيجهء در صورت تساوى قوتين ، سكون و ايستايى شىء در محل اول است .\r\n* نظر مختار در اين باره :\r\nاز آنچه گفتيم حق در اين مورد روشن شد ، و معلوم گشت كه قرينهء از نوع سوم نيز مانع انعقاد اطلاق ذوالقرينه نسبت به مورد اجتماع است و اجمال هر يك از دو مطلق - لولا الثانى - در مورد اجتماع نتيجهء اين تمانع بين اقتضائى الإطلاقين ، و نتيجهء سقوط هر دو اطلاق است . بنابر اين ، در مثال : « أكْرِم عَالِماً ولا تُكرِمْ فَاسِقَاً » نمىتوان به اطلاق « عَالِماً » در مورد ( عالم فاسق ) تمسك جست ؛ زيرا اطلاق منتفى است ، و نيز به همين سبب نمىتوان به اطلاق « فَاسِقَاً » در آن مورد تمسك كرد ؛ بلكه هر يك از ذوالقرينه و قرينه نسبت به مورد اجتماع مجمل اند .\r\nآرى ، آنجا كه ذوالقرينه از عموم لفظى نظير : « أكْرِم العُلَمَاءَ » برخوردار باشد ، اطلاق - لولا العموم - قرينه نظير : « ولا تُكرِمْ فَاسِقَاً » نمىتواند مانع ظهور عام در عموم لفظى باشد ؛ زيرا قرينه فاقد اطلاقى است كه شامل مورد اجتماع با عام باشد تا مانع از عموم عام نسبت به مورد اجتماع باشد .\r\n* مراد از قرينه منفصله در مدّعاى محقّق نائينى :\r\nگفتيم كه محقق نائينى در مقدمهء سوم از مقدمات حكمت افزون بر عدم قرينهء متصله بر تقييد ، عدم قرينهء منفصله را نيز شرط دانسته اند و مقدمهء سوم را عدم قرينه اعم از متصله يا منفصله بر تقييد دانسته اند . براى تحقيق مطلب ، لازم است مقصود ايشان از توقف اطلاق بر عدم قرينهء منفصله به دقت معلوم شود :\r\nطبق تصريح محقق نائينى ، عدم قرينهء منفصله دخلى در تشكيل ظهور تصورى و نيز در ظهور كلام در مراد استعمالى ندارد ؛ بلكه در دلالت و كاشفيت مراد استعمالى از مراد جدى دخالت دارد و لذا در اجود التقريرات پس از تقسيم دلالت به سه نوع و بيان دلالت تصورى و دلالت استعمالى فرمود :\r\n\r\n","description":"","footnote":"","page_name":" 456 ","page_number":456},
  {"content":"\r\n\r\nالثَّالِثَة : الدلَالَةُ التَصدِيقِيَّةُ الكَاشِفَةُ عَن مُرَادِ المُتَكَلِّمِ وَاقِعَاً . وَهَذِهِ الدلَالَةُ تَتَوَقَّفُ عَلَى عَدَمِ وُجُودِ القَرِينَةِ مُطلَقَاً ؛ سَوَاءٌ كَانَت مُتَّصِلَةً أم كَانَت مُنفَصِلَةً ، وَعَلَى ذَلِكَ يَبتَنِي لُزُومُ الفَحصِ عَن المُقَيِّدَات وَالمُخَصِّصَات المُنفَصِلَةِ فِي مَا إذَا كَانَ دَأبُ المَولَى جَارِيَاً عَلَى إفَادَةِ مَرَامِهِ بِقَرَائِنَ مُنفَصِلَة « 1 » .\r\n* اشكال استاد شهيد صدر بر مبناى ميرزاى نائينى :\r\nاستاد شهيد صدر ( قدس سره ) بر مبناى محقق نائينى كه عدم قرينهء منفصله را شرط در جريان اطلاق و بخشى از مقدمهء سوم از مقدمات حكمت دانسته اند ، اشكال گرفته اند كه حاصل آن از اين قرار است :\r\nدر مقصود از شرطيت عدم قرينهء منفصله در انعقاد اطلاق ، دو فرضيه وجود دارد :\r\n* فرضية اول : اينكه مقصود ، شرطيت عدم قرينهء منفصله به نحو شرط متأخر باشد ؛ بدين معنا كه اطلاق كلام ( يا : كاشفيت مطلق از ارادهء اطلاق ) ، متوقف بر عدم قرينهء منفصله در زمان بعد از متكلم باشد ؛ به گونه‌اى كه در صورت لحوق قرينهء منفصله ، كاشف از آن باشد كه مراد متكلم از كلام در زمان تكلم ، اطلاق نبوده ؛ بلكه از همان آغاز ، مقيد مراد بوده است .\r\nاين فرضيه باطل است ، و دليل حلّى و نقضى بطلان آن را آشكار مىكند :\r\n* اما دليل حلّى : مخالفت اين فرضيه با وجدان عرفى عقلايى است ؛ زيرا عقلا به مجرد سماع كلام مطلق خالى از تقييد ، از آن ارادهء اطلاق مىفهمند ، و فهم اطلاق را معلق بر آينده و عدم لحوق قرينهء منفصله در زمان آينده نمىكنند ؛\r\n* اما دليل نقضى : لازم اين فرضيه ، عدم امكان تمسك به اطلاق در كلام متكلمى است كه در كلام او احتمال الحاق قرينهء منفصله در زمان آينده مىرود ؛ تا چه رسد متكلمى كه كلامى را در زمان گذشته گفته و احتمال الحاق قرينهء منفصله و عدم وصول آن به ما مىرود - نظير وضعيتى كه در كلام شارع مقدس وجود دارد - و اين ، به معناى عدم امكان تمسك به اطلاق موجود در كلام شارع است ؛ در حالى كه - بدون شك - در كلام شارع ، آنجا كه غير مقترن به قرينهء متصله است ، اطلاق جارى است ؛ به رغم آنكه احتمال وجود قرينهء منفصلهء غير واصله در كلام شارع همچنان مىرود .\r\n\r\n\r\n","description":"","footnote":"\r\n( 1 ) . أجود التقريرات 530 : 1 . .\r\n","page_name":" 457 ","page_number":457},
  {"content":"\r\n\r\nممكن است چنين توهّم شود كه جريان اطلاق در كلام شارع ، آنجا كه قرينهء متصله همراه ندارد به رغم احتمال وجود قرينهء منفصلهء غير واصله ، به دليل استصحاب عدم قرينه است كه در پاسخ ، بايد گفت : استصحاب عدم قرينهء منفصله در ما نحن فيه جارى نيست ؛ زيرا :\r\n* اگر مراد از اين استصحاب ، اصل عقلايى نفى احتمال وجود قرينه است كه اين اصل را عقلا به سبب ظهور كلام در اطلاق جارى مىكنند ، و لذا متفرع بر اطلاق و در طول آن است و نمىتوان جريان اطلاق را متوقف بر آن دانست ؛\r\n* و اگر مراد از استصحاب ، استصحاب شرعى است كه در ما نحن فيه جارى نيست ؛ زيرا بر اين استصحاب اثر شرعى بار نمىشود ؛ زيرا اثر شرعى در ما نحن فيه ، حجيت ظهور است كه بر مستصحب مترتب نمىشود ؛ بلكه اثر لازم مستصحب است ؛ زيرا مستصحب عدم القرينه است كه لازم آن ، ظهور كلام است در عدم ارادهء تقييد و حجيت اثر شرعى مترتب بر ظهور است . بنابر اين ، استصحاب در ما نحن فيه مثبت است كه شرعاً حجت نيست .\r\n* فرضية دوم : اينكه مقصود شرطيت عدم قرينهء منفصله به نحو شرط مقارن باشد ؛ بدين معنا كه جريان اطلاق در هر زمان متوقف بر عدم حدوث قرينهء منفصله در كلام متكلم از زمان تكلم تا آن زمان باشد . بنابر اين ، هرگاه قرينهء منفصله حادث شد ، از عدم ارادهء اطلاق در زمان تكلم ، كاشفيت ندارد ؛ بلكه كاشف از عدم ارادهء اطلاق در زمان حدوث قرينهء منفصله است .\r\nاستاد شهيد ( قدس سره ) اين فرضيه را به مدرسهء ميرزاى نائينى ( قدس سره ) نسبت مىدهند و آن را نادرست مىدانند و بر آن ، اشكال حلّى و نقضى مىگيرند :\r\n* امّا اشكال حلّى : حاصلش اين است كه : اگرچه اشكال تنافى با وجدان عقلايى كه بر فرضيهء اول وارد كرديم بر اين وارد نيست ؛ زيرا با جريان اطلاق در اول الامر منافات ندارد ؛ لكن اين فرضيه - فىنفسها - معقول نيست ؛ زيرا در ظاهر سياقى حال متكلّم - در حين تكلّم به مطلق - يكى از سه احتمال وجود دارد :\r\n1 ) اينكه ظاهر سياقى حال متكلم - در حين تكلّم به مطلق - در مقام بيان تمام مراد بودن به شخص آن كلام باشد كه در اين صورت ، كلام متكلم به مجرد عدم قرينهء متصله ، كاشف از ارادهء اطلاق خواهد بود و دلالت آن بر اطلاق ، متوقف بر عدم نصب قرينهء منفصله بر تقييد نخواهد بود كه خلاف مدعاى ميرزاى نائينى است ؛\r\n2 ) اينكه ظاهر سياقى حال متكلم - در حين تكلّم به مطلق - در مقام بيان تمام مراد بودن در هر لحظه به مجموع آنچه تا آن لحظه از او صادر شده است باشد ؛ لكن اين نوع ظاهر حال ، به دليل\r\n\r\n","description":"","footnote":"","page_name":" 458 ","page_number":458},
  {"content":"\r\n\r\nاستلزام تهافت و انقلاب ظهور حال ، غير معقول است ؛ زيرا بدين معناست كه ظهور حال متكلم تا هنگام صدور قرينهء منفصلهء كاشف از ارادهء اطلاق باشد و از هنگام صدور قرينهء منفصلهء كاشف از ارادهء تقييد باشد كه تهافت و انقلاب ظهور حال از دلالت بر ارادهء اطلاق به دلالت بر ارادهء تقييد را در پى دارد ؛\r\n* امّا اشكال نقضى چنين است كه : هرچند اين وجه مانع تمسك به اطلاق كلام حين الصدور من المتكلم و قبل از لحوق قرينهء منفصله نمىشود و اگرچه احتمال صدور قرينهء منفصله در آينده برود و بدين لحاظ ، از نقض وارد بر فرضيهء اول جان به سلامت مىبرد ؛ لكن نقض ديگرى بر آن وارد است كه در آنجا كه احتمال حدوث قرينهء منفصلهء غير واصلهء دال بر تقييد مىرود - كه در مطلقات شرعى مبتلا به است - نمىتوان تمسك به اطلاق جست ؛ زيرا دلالت اطلاقى كاشف از اطلاق مراد به سبب احتمال قرينهء منفصلهء دال بر تقييد ، منتفى است ، و نتيجهء آن ، عدم امكان تمسك به بسيارى از مطلقات شرعى است « 1 » .\r\nآنچه استاد شهيد در زمينهء نفى شرطيت عدم قرينهء منفصلهء دال بر تقييد در مقدمات حكمت و دلالت كلام بر اطلاق بيان فرمودند ، كلام متين و رسايى است . بنابر اين ، حق همان است كه مشهور بر آن است كه مقدمهء سوم از مقدمات حكمت ، همان عدم نصب قرينهء متصله بر تقييد است ، و اينكه احتمال وجود قرينهء منفصلهء دال بر تقييد مانع از اطلاق كلام نيست .\r\nاز آنچه گفتيم معلوم شد كه عدم قرينهء متصلهء دال بر تقييد جزو متمم اقتضاى مقتضى اطلاق است ؛ يعنى : لفظ دال بر ماهيت لا به شرط قسمى - به شرحى كه بيان آن خواهد آمد - و در نتيجه وجود قرينهء متصلهء دال بر تقييد رافع اقتضاى مقتضى اطلاق است ؛ نه آنكه مانع تأثير مقتضى تام در اطلاق باشد .\r\n\r\n* بحث سوم : شرط اضافى صاحب كفايه براى دلالت بر اطلاق :\r\nمرحوم آخوند ( صاحب كفايه ) ( رحمه الله ) مقدمهء ديگرى براى دلالت بر اطلاق شرط دانسته است كه عبارت است از : « عدم وجود قدر متيقّن در مقام تخاطب » . معظّم‌له مىفرمايد :\r\nثَالثَتُهَا : انتِفَاءُ القَدرِ المُتَيَقَّنِ في مَقَامِ التَخَاطُبِ ، وَلَو كَانَ المُتَيَقَّنُ بِمُلاحَظَةِ الخَارِجِ عَنْ ذَاكَ المَقَامِ في البَينِ فَإنّهُ غَيرُ مُؤثّرٍ في رَفْعِ الإخلَالِ بِالغَرَضِ لَو كَانَ بِصَدَدِ البَيَانِ - كَمَا هُوَ الفَرضُ - « 2 » .\r\n\r\n\r\n","description":"","footnote":"\r\n( 1 ) . بحوث فى علم الأصول 422 : 3 - 424 .\r\n( 2 ) . كفاية الأصول ( چاپ مشكينى ) 384 : 1 . .\r\n","page_name":" 459 ","page_number":459},
  {"content":"\r\n\r\nسپس در مقام استدلال بر اينكه شرط عدم قدر متيقّن در مقام تخاطب در دلالت بر اطلاق معتبر است و بدون آن ، نمىتوان به اطلاق مراد متكلّم دست يافت ، مىافزايد :\r\nمَعَ انتِفَاءِ الثَالِثَةِ [ أي : المقدّمة الثالثة ؛ وهي : عدم وجود القدر المتيقّن في مقام التخاطب 
  ] لا إخلَالَ بِالغَرَضِ لَو كَانَ المُتَيَقَّنُ تَمَامَ مُرَادِهِ ؛ فَإنّ الفَرَضَ أنهُ بِصَدَدِ بَيَانِهِ وَقَدْ بَيَّنَهُ لَا بِصَدَدِ أنّهُ بَيَانُ تَمَامِهِ كَيْ أخَلَّ بِبَيَانِهِ ؛ فَافْهَمْ « 1 » .\r\n* پاسخ استاد شهيد بر اين بيان :\r\nاستاد شهيد صدر ( رحمه الله ) اشتراط عدم قدر متيقّن در مقام تخاطب را در دلالت كلام بر اطلاق نپذيرفته‌اند - كه حق همين است - و بر استدلال مرحوم صاحب كفايه ، براى اثبات اعتبار عدم قدر متيقن در مقام تخاطب ، چهار ايراد گرفته‌اند كه حاصل ايرادها چنين است :\r\n* ايراد اوّل : اينكه قدر متيقّن به مرحلهء مجعول حكم يعنى مرحلهء تطبيق خارجى حكم بر موضوع مرتبط است ؛ زيرا مراد از قدر متيقّن ، قدر متيقّن در مقام انطباق حكم بر مورد است ، و در مرحلهء جعل قدر متيقّن معنا ندارد . اين ايراد بسيار متين و وارد است .\r\n* ايراد دوم : به فرض اينكه قدر متيقّن در مرحلهء مجعول و تطبيق حكم بر موضوع خارجى موجب عدم دلالت بر اطلاق باشد و وجود قدر متيقّن در مرحلهء مجعول براى بيان بر قيد كافى باشد ، فرقى ميان قدر متيقّن در مقام تخاطب و قدر متيقّن خارج از مقام تخاطب وجود ندارد . اگر قدر متيقّن براى بيان بودن كافى است ، ميان خارج و داخل آن در مقام تخاطب فرقى نيست .\r\nممكن است از اين ايراد چنين پاسخ داده شود كه : فرقى كه ميان قدر متيقّن در مقام تخاطب و قدر متيقّن خارج از مقام تخاطب است اين است كه : در قدر متيقّن خارج از مقام تخاطب ، احتمال غفلت سامع از قدر متيقّن وارد است ، و اصلى كه نافى آن باشد نيست ؛ علىهذا : اعتماد متكلم بر آن به عنوان بيان بر قيد غير عقلايى است و لذا وجودش از ناحيهء تأثير بر عدم اطلاق كالعدم است ؛ بر خلاف قدر متيقّن در مقام تخاطب كه غفلت سامع از آن غير عقلايى است ، و لهذا ممكن است متكلّم در بيان قيد زايد به وجود قدر متيقّن در مقام تخاطب اعتماد كرده باشد . بنابر اين ، از عدم بيان قيد نمىتوان ارادهء اطلاق را كشف كرد .\r\n* ايراد سوم : بر نكته‌اى است كه صاحب كفايه ( رحمه الله ) بر اصل مدّعاى خويش افزود كه : قدر متيقّن در مقام تخاطب ، اگرچه مىتواند بيان بر تمام مراد متكلّم باشد ؛ لكن بيان بر اين نيست كه متكلّم در مقام بيان تمام مراد خويش است . بنابر اين ، اگر در بيان قيد شرط باشد كه نه تنها بيان بر تمام مراد باشد ؛ بلكه افزون بر آن بيان بر اين باشد كه متكلّم درمقام بيان تمام مراد است ، در\r\n\r\n\r\n","description":"","footnote":"\r\n( 1 ) . همان . .\r\n","page_name":" 460 ","page_number":460},
  {"content":"\r\n\r\nاين صورت ، قدر متيقّن در مقام تخاطب مانع از انعقاد اطلاق نخواهد شد ؛ زيرا بيان بر اين نيست كه متكلم در مقام بيان تمام مراد است .\r\nاستاد شهيد صدر ( قدس سره ) بر اين مطلب ايراد مى گيرند ، و حاصل ايرادشان چنين است : فرقى ميان آنكه متكلّم در مقام بيان تمام مراد باشد يا آنكه افزون بر آن در مقام بيان اين باشد كه در مقام بيان تمام مراد است وجود ندارد ؛ زيرا اگر وجود قدر متيقّن در مقام تخاطب مانع انعقاد اطلاق باشد ، به اين دليل كه ممكن است متكلّم بر قدر متيقّن به عنوان بيان قيد اعتماد كرده باشد ، اين افزوده - يعنى : اينكه در مقام بيان اين باشد كه در مقام بيان تمام مراد است - موجب ايجاد اطلاق نمىشود ؛ زيرا از سويى لفظ مطلق بيان بر ارادهء تمام افراد و حص نيست ؛ زيرا فرض بر اين است كه وضع براى شمول تمام افراد نشده است ، و از سويى ديگر قدر متيقّن در مقام تخاطب بيان بر قيد است پس نتيجه تقييد و عدم اطلاق است و اين شرط افزوده هيچ تاثيرى در ايجاد اطلاق ندارد ، اراده تمام افراد و حصص نيست .\r\nبه نظر مىرسد اين ايراد نيز بر صاحب كفايه وارد نيست ؛ اين ايراد مبتنى بر اين است كه صاحب الكفايه به قدر متيقن را بيان بر تقييد بداند تا از سوئى بيان بر قيد وجود داشته باشد و از سوى ديگر مطلق ، بيانيّت نسبت به مازاد بر قدر متيقن ندارد ، پس نتيجه متيقد خواهد بود ، لكن صاحب كفايه قدر متيقن و آن‌ها مانع انعقاد اطلاق مىداند نه بيان بر يك بنابراين در صورت وجود متيقن اگر چه در صورت ارادهء تقييد وجود قدر متيقن در افادهء تمام مراد كافى است لكن برا افادهء اين كه مراد است كافى نيست . بنابراين از يك‌سو مطلق وجود دارد كه قابليت مشمول مازاد بر قدر متيقن را دارد و از سوئى دلالتى بر اين كه مازاد بر قدر متيقن مراد نيست وجود ندارد زيرا فرض بر اين است كه در مقام بيان اين كه در مقام بيان تمام مراد است و اين كه آن چه گفته تمام مراد است نيست ، نتيجه چنين خواهد شد كه اگر چه قدر متيقن مراد است لكن معلوم نيست تمام مراد باشد بنابراين مانعى در برابر افادهء شمول به وسيلهء مطلق كه قابليت شمول را دارد وجود ندارد .\r\n* ايراد چهارم : اينكه روشى كه مرحوم آخوند ( رحمه الله ) در تفسير اطلاق در پيش گرفته كه بر مبناى آن قدر متيقّن در مقام تخاطب را مانع از انعقاد اطلاق مىداند ، با اساس و بنياد نظريهء اطلاق ناسازگار است ؛ زيرا اساس نظريهء اطلاق اين است كه لفظ مطلق - نظير اسم جنس - براى افادهء تقييد كافى نيست ؛ لكن براى افادهء اطلاق كافى است ؛ زيرا مقيد مركّب است از طبيعت به اضافهء قيد ؛ در حالى كه مطلق به بيش از لفظ دال بر طبيعت نياز ندارد . علىهذا ، براى افادهء اطلاق ، همين كه در مقام بيان باشد و لفظ دال بر تقييد نياورد كافى است ؛ اين ايراد نيز متين و وارد است .\r\n\r\n","description":"","footnote":"","page_name":" 461 ","page_number":461},
  {"content":"\r\n\r\nبنابر اين ، نتيجه اين شد كه : عدم قدر متيقّن در مقام تخاطب ، شرط انعقاد اطلاق نيست ، و از مقدّمات حكمت به شمار نمىآيد .\r\n\r\n","description":"","footnote":"","page_name":" 462 ","page_number":462},
  {"content":"\r\n\r\n\r\n* مطلب دوم : مبحث اطلاق بدلى و شمولى :\r\nاطلاق بر دو گونه است :\r\n1 ) اطلاق بدلى ؛\r\n2 ) اطلاق شمولى .\r\nمقصود از « اطلاق بدلى » : « فراگيرى » و « سرايت حكم » است به افراد موضوع يا متعلّق به نحو « عليالبدل » ، يا به تعبيرى : سرايت به نحو « عطف به او » ، يعنى : « هَذا الفَرد ، أو : ذَاكَ ، أو : ذَاكَ . . » ؛ نظير : « أكْرِمْ عَالمِاً » كه بدين معنا است كه : « أكْرِمْ هَذا العَالمَ ، أو : ذَاكَ العَالمَ ، أو : الثالثَ ، أو : الرابع ، وهكذا . . » .\r\nو مقصود از « اطلاق شمولى » : « فراگيرى » و « سرايت حكم » است به افراد موضوع يا متعلّق به نحو « شمول » و « استيعاب » ؛ نظير : « أكْرِمْ العُلماءَ » كه به معناى « أكْرِمْ كُلَّ عَالمٍ » است ، يا به تعبيرى : شمول به نحو « عطف به واو » ، يعنى : « أكْرِمْ هَذا العَالمَ ، وَذاك ، وَذاك . . » تا آخر .\r\nدر اينجا اشكالى وجود دارد كه بايد در جستجوى حلّ آن بود ، و آن اشكال اين است كه با آنكه مقدّمات حكمت در كليهء موارد اطلاق ، يكى است ، علّت چيست كه نتيجهء آنها در برخى موارد نظير : « أكْرِمْ عَالماً » اطلاق بدلى است ، و در برخى موارد نظير : « أكْرِم العَالمَ » اطلاق شمولى است ؟ !\r\nاين اشكال - بالاخصّ - در موارد متعلّق امر و نهى مطرح مىشود ؛ زيرا با آنكه مقدّمات حكمت در متعلّقات اوامر ، عين مقدّمات حكمت در متعلّقات نواهىاند ؛ لكن ، نتيجهء اطلاق در متعلّقات اوامر ؛ نظير « صلِّ » ، اطلاق بدلى است و در متعلّقات نواهى ؛ نظير : « لا تَغْصِبْ » ، اطلاق شمولى است . سؤالى كه اينجا مطرح است اين است كه : علّت اين تفاوت در نتيجهء اطلاق بين متعلّقات اوامر و متعلّقات نواهى چيست ؟\r\nدر حلّ اين اشكال نظرياتى چند وجود دارد :\r\n\r\n","description":"","footnote":"","page_name":" 463 ","page_number":463},
  {"content":"\r\n\r\n* ( 1 ) : نظريه محقّق خوئى :\r\nحاصل آن چنين است كه : آنچه مقتضاى مقدّمات حكمت است ، عدم ارادهء حصّهء معينى از حصص طبيعت ، و تساوى حصص طبيعت نسبت به حكم است ؛ لكن قرائن و ادلّهء خاصّ عقلى يا عرفى ، موجب آن مىشود كه نتيجهء اطلاق در برخى موارد بدلى شود ، و در برخى موارد شمولى . بنابر اين ، شموليت و بدليت خارج از مفاد مقدّمات حكمت و اطلاق طبيعت است ؛ بلكه به سبب عامل خارج و دليل خاص است .\r\nبنابر اين ، اگر نتيجهء اطلاق در متعلّقات اوامر بدلى است و در نواهى شمولى است ، ربطى به مقدّمات حكمت ندارد ؛ بلكه به دليل اين است كه در اوامر ، قرينهء عقلى اقتضاى بدليت دارد ، و در متعلّقات نواهى ، قرينهء عقلى اقتضاى شموليت دارد :\r\n* امّا در متعلّقات اوامر : زيرا اطلاق شمولى در متعلّقات اوامر غير معقول است ؛ چون لازمه‌اش : ايجاد جميع افراد متعلق است كه خارج از قدرت مكلف است ، پس اطلاق بدلى متيقّن است .\r\n* و در متعلّقات نواهى : اطلاق بدلى غير معقول است ؛ زيرا معناى اطلاق بدلى در متعلّق نهى مطلوبيت « ترك ما » است ، يا به عبارتى ديگر : تحقق يك مصداق از مصاديق عدم متعلّق است كه تحصيل حاصل ؛ بلكه حاصل بالاضطرار است ؛ زيرا هيچ مكلفى نمىتواند از همهء تروك طبيعت واحد سرپيچى كند به نحوى كه ترك مصداق خارجى نداشته باشد .\r\nبنابر اين نظريه : اطلاق بدلى در متعلقات نواهى تحصيل حاصل است ؛ لذا اطلاق شمولى متعين است . در تقريرات درس ايشان چنين آمده است :\r\nوَبِكَلِمَةٍ وَاضِحَةٍ : إنَّ السَبَبَ المَوضُوعِيّ لاختِلافِ نَتِيجَةِ مُقَدِّمَاتِ الحِكمَةِ إنّمَا هُوَ اختِلافُ خُصُوصِيَّاتِ المَورِدِ ، فَفِي مَورِدٍ لخُصُوصِيَّةٍ فِيهِ تُنتِجُ مُقَدّمَاتُ الحِكمَةِ الإطلاقَ الشُمُولِيَّ ، وَفي مَورِدٍ آخَرَ لخُصُوصِيَّةٍ فِيه تُنتِجُ الإطلاقَ البَدَليّ « 1 » .\r\n* اشكال استاد شهيد بر اين نظريه :\r\nاستاد شهيد صدر ( قدس سره ) بر اين نظريه اشكال مىگيرند و حاصل اشكال ايشان چنين است كه : نمىتوان اطلاق شمولى و بدلى را به خصوصيت موارد و قرائن خاص عقلى يا عرفى نسبت داد ؛ زيرا در برخى موارد با آنكه هر دو نوع آن ممكن است ، و خصوصيت و سبب خاصى از ناحيهء مورد وجود ندارد كه خصوص اطلاق شمولى يا اطلاق بدلى را اقتضا\r\n\r\n\r\n","description":"","footnote":"\r\n( 1 ) . المحاضرات 107 : 4 . .\r\n","page_name":" 464 ","page_number":464},
  {"content":"\r\n\r\nكند ، نتيجهء مقدّمات حكمت اقتضاى اطلاق شمولى است ؛ نه اطلاق بدلى ؛ نظير : جملهء « أكْرِمْ العَالِمَ » يا : « أكْرِمْ عَالماً » كه در چنين مواردى اطلاق شمولى و اطلاق بدلى هر دو امكان عقلى و عرفى دارد ؛ لكن مع‌ذلك ، مفاد و نتيجهء مقدّمات حكمت در مورد اوّل اطلاق شمولى است و نه اطلاق بدلى ، و در مورد دوم اطلاق بدلى است ؛ نه شمولى « 1 » .\r\nبه نظر مىرسد اشكال شهيد صدر بر محقّق خوئى وارد نيست ؛ زيرا استاد شهيد صدر ( قدس سره ) در تفسير اختلاف نتيجهء مقدمات حكمت از نظر اقتضاى اطلاق شمولى با بدلى - چنان كه خواهد آمد - قايل به تفصيل بين متعلّق حكم و موضوع حكم مىشوند ، و معتقدند دليل اينكه مقدّمات حكمت در متعلّق اطلاق بدلى است و در موضوع اطلاق شمولى اين است كه موضوع در مقام جعل حكم ، مفروغ‌عنه در نظر گرفته مىشود ؛ لذا طبيعت حكم بر همهء افراد موضوع منطبق شده و نتيجهء آن اطلاق شمولى است ؛ در حالى كه متعلّق حكم مفروغ‌عنه تلقّى نمىشود ؛ بلكه ايجاد آن مطلوب است و چون وجود طبيعت با وجود يك فرد حاصل مىشود ، مقتضاى مقدّمات حكمت در متعلق اطلاق بدلى است .\r\nبنابر اين ، استاد شهيد صدر نيز مرجع و منشأ اختلاف نتيجهء مقدّمات حكمت را خصوصيت مورد مىدانند و لذا بر مبناى ايشان ، از اين ناحيه نمىتوان بر فرمايش محقّق خوئى ايراد گرفت .\r\nاضافه بر اين ، در پاسخ اشكال نقضى استاد شهيد بر مرحوم محقّق خوئى كه مثال « أكْرِم العَالِمَ » و « أكْرِمْ عَالماً » را مورد استشهاد قرار داده و بر محقّق خوئى ايراد مىگيرند كه در اين دو مورد به رغم امكان عقلى و عرفى هر دو نوع اطلاق ؛ لكن نتيجهء مقدمات حكمت در مورد اول اطلاق شمولى است و در مورد دوم بدلى ، و اين ، نشانهء اين است كه خصوصيت مورد تعيين‌كنندهء نتيجهء مقدّمات حكمت نيست ، مىتوان چنين گفت : بنابر نظريهء استاد شهيد ، مقتضاى اصل در موضوع حكم ، اطلاق شمولى است ؛ به دليل اينكه در مقام جعل مفروغ‌عنه در نظر گرفته مىشود ؛ لذا اطلاق « العَالِم » در « أكْرِمْ العَالِمَ » ، اطلاق شمولى است ؛ لكن در آنجا كه موضوع حكم نكره است ؛ نظير : « عَالماً » چون مقتضاى تنوين تنكير كه افادهء وحدت مىكند ، اطلاق بدلى است ، مفاد مقدّمات حكمت در « أكْرِمْ عَالِماً » - به قرينهء تنوين تنكير - اطلاق بدلى در موضوع حكم است .\r\n\r\n\r\n","description":"","footnote":"\r\n( 1 ) . بحوث فى علم الأصول 428 : 3 . .\r\n","page_name":" 465 ","page_number":465},
  {"content":"\r\n\r\nبنابر اين ، مىتوان در دفاع از محقّق خوئى گفت : اين نقض وارد نيست ؛ زيرا در موارد نقض مذكور نيز آنچه موجب تفاوت نتيجهء مقدّمات حكمت شده است خصوصيت مورد و قرينه‌اى است كه وجود دارد ؛ زيرا در « أكْرِمْ العَالِمَ » ، موضوع قرار گرفتن « العَالِم » كه لازمهء آن مفروغ‌عنه بودن آن در مقام جعل است ، قرينهء عقلى است بر شموليت اطلاق و در « أكْرِمْ عَالِماً » تنوين تنكير كه افادهء وحدت مىكند ، قرينه لفظى است بر بدليت اطلاق ، و در نتيجه ، تفاوت در بدليت يا شموليت اطلاق ، به همان نحو كه مدّعاى محقّق خوئى بود به خصوصيت مورد باز مىگردد و اشكال استاد شهيد صدر وارد نيست .\r\nنتيجه اينكه : نظريهء محقّق خوئى در تفسير تفاوت نتيجهء مقدمات حكمت - به طور اجمال و در سطح كلّى - نظريهء صائبى است . اگر سخنى هست ، از يك سو در اين است كه آن خصوصيات و قرائنى كه موجب تفاوت نتيجه مىشود چيستند ؟ و از سوى ديگر : در بيانات مقرّر درس استاد محقّق خوئى به مقام امتثال تكيه فراوان به عمل آمده با آنكه بحث در مقتضاى مقدّمات حكمت به حسب مقام جعل است ؛ نه مقام امتثال .\r\n* ( 2 ) : نظريه منسوب به محقّق عراقى :\r\nاين نظريه - طبق تقريرات استاد شهيد صدر - منسوب به محقّق عراقى است ؛ لكن در آنچه از آثار و تقريرات محقّق عراقى در دسترس اين‌جانب است ، اثرى از اين نظريه نيافتم ؛ بلكه آنچه در مقالات و برخى تقريرات ايشان يافتم ، نظريهء ايشان نزديك به همان نظريهء اول است - كه از محقّق خوئى نقل شد - .\r\nبه هر حال ، در اين نظريه كه به محقّق عراقى نسبت داده شده ، مقتضاى اصل در اطلاق بدليت دانسته شده ، و شموليت اطلاق نيازمند به مؤونهء زايده‌اى دانسته شده كه بايد به وسيلهء دليل به اثبات رسد ؛ زيرا مقتضاى حكمت - بنابر اين نظر - اين است كه موضوع حكم ، طبيعت جامع بين قليل و كثير و فرد و افراد است ، و طبيعت جامع به مجرّد وجود فرد نخستين تحقق پيدا مىكند ؛ پس نتيجهء مقدّمات حكمت بدليت است ، و شموليت نيازمند به عنايت و مؤونهء اضافى است كه عبارت است از ملاحظهء تمام افراد و سريان دادن حكم به آنها « 1 » .\r\n\r\n\r\n","description":"","footnote":"\r\n( 1 ) . بحوث فى علم الأصول 421 : 3 . .\r\n","page_name":" 466 ","page_number":466},
  {"content":"\r\n\r\n* اشكال استاد شهيد بر اين نظريه :\r\nاستاد شهيد دو اشكال بر اين تقريب متوجّه مىدانند :\r\n1 ) اشكال ثبوتى : محصّل آن اين است كه : شموليت مؤونهء زايده نمىطلبد و اين مطلب كه ملاحظهء جميع افراد نيازمند مؤونهء زايده است ، ناشى از خلط بين اطلاق شمولى و عموم است ؛ زيرا در عموم است كه افراد ، مورد ملاحظه قرار مىگيرند ؛ لكن در اطلاق - خواه بدلى ، خواه شمولى - نظرى به افراد نيست ؛\r\n2 ) اشكال اثباتى : حاصلش اين است كه در موارد اطلاق شمولى ، مؤونهء زايده‌اى در مقام اثبات به كار نمىرود ؛ مثلا : هنگامى كه گفته مىشود : « أكْرِمْ عالِمَ البَلَدِ » و از موضوع اطلاق شمولى استفاده مىشود ، هيچ‌گونه مؤونهء زايده‌اى در لفظ به كار نرفته است ، همان‌گونه كه در موارد اطلاق بدلى - نظير « أكْرِمْ عَالِماً » - نيز چنين است .\r\n* ( 3 ) : نظرية منسوب به محقّق اصفهانى :\r\nاين نظريه در تقريرات استاد شهيد صدر به محقّق اصفهانى نسبت داده شده كه همچون نظريهء سابق ، اثرى از آن در آنچه از محقّق اصفهانى در دست است نيافتيم .\r\nحاصل آنچه در اين نظريه - كه به محقّق اصفهانى نسبت داده شده - ادعا شده اين است كه مقتضاى اصل در اطلاق شموليت است ، و بدليت اطلاق نياز به مؤونهء زايده دارد ، عكس آنچه در نظريهء سابق به محقّق عراقى نسبت داده شد .\r\nدليل اين مدّعا اين است كه مقتضاى اطلاق ، تعلّق حكم به طبيعت است ، و پيداست كه طبيعت به لحاظ فناى در خارج ، متعلّق حكم قرار مىگيرد ؛ نه « بما هِى هِى » . بنابر اين ، ملاك تعلّق حكم به طبيعت ، وجود خارجى آن است و از آنجا كه وجود طبيعت در خارج متعدّد است به تعدّد افراد آن « 1 » ، بنابر اين ، مقتضاى اصل و قاعدهء اوّليه اين است كه هر جا اطلاقى باشد ، اطلاق شمولى باشد ؛ يعنى : مقتضاى اصل در متعلّق حكم بدون قيد ، اطلاق شمولى و تعدّد افراد حكم به تعدّد افراد طبيعت در خارج است ؛ مگر آنكه قرينه و مؤونهء زايده‌اى دلالت بر خلاف اين قاعده و اصل اوّلى كند و اطلاق بدلى را اثبات كند ، و آن در صورتى است كه دليلى خاص بر قيد وحدت و ارادهء خصوص وجود مصداق اول از مصاديق طبيعتى كه متعلق حكم است ، دلالت كند .\r\n\r\n\r\n","description":"","footnote":"\r\n( 1 ) . زيرا نسبت طبيعت به افراد ، نسبت اب واحد به ابناء نيست ؛ بلكه نسبت آباء است به ابناء ، يعنى : با هر مصداقى از مصاديق خارجى وجود مستقلى براى طبيعت متحقق مىشود . .\r\n","page_name":" 467 ","page_number":467},
  {"content":"\r\n\r\nهمان‌گونه كه در بالا اشاره شد در آثار محقّق اصفهانى اثرى از اين مدّعا به دست نيامد . آرى ، محقّق اصفهانى در تعليقه بر كفايه ، اين مطلب را كه وجود طبيعت به وجود فرد واحد تحقّق پيدا كند و عدم آن به انعدام جميع افراد طبيعت است منكر شده و مىفرمايد :\r\nوَلا يُعقَلُ أن يُلاحَظَ الوُجُودُ المُضَافُ إلى المَاهِيَّةِ عَلَى نَحوٍ يَتَحَقَّقُ بِفَردٍ مَّا ، فَيَكُونُ عَدَمُهُ البَديلُ لَهُ لا يَكُونُ إلّا بِعَدَمِ المَاهِيَّةِ « 1 » .\r\nاين مطلب - فىنفسه - مطلب قابل توجّهى است كه در جاى خود بحث خواهد شد ؛ لكن به مطلب مورد بحث ما كه اقتضاى مقدّمات حكمت اطلاق شمولى يا اطلاق بدلى است ، ربطى ندارد ؛ بلكه صريح عبارت محقّق اصفهانى در اين رابطه خلاف آنچه را كه در تقريرات درس استاد شهيد به ايشان نسبت داده شده است مىرساند ، محقّق اصفهانى در تعليقهء مذكور پس از تأكيد بر مطلب فوق و اينكه عدم هر وجود مضافى عدم خاص همان وجود مضاف خواهد بود و اينكه معقول نيست عدم وجود مضاف شمولى و گسترده باشد ؛ لكن خود وجود مضاف وجود خاص ( فرد واحد علىالبدل ) باشد . مىفرمايد :\r\nنَعَمْ ؛ لازِمُ الإطلَاقِ بِمُقَدّمَاتِ الحِكمَةِ : حُصُولُ امتِثَالِ الأمرِ بِفَردٍ ، وَعَدَمُ حُصُولِ امتِثَالِ النَهيِ إلّا بَعَدَمِ جَمِيعِ أفرَادِ الطَبِيعَةِ المَنهِيِّ عَنهَا ؛ لِأنَّ البَاعِثَ عَلَى الأمرِ وُجُودُ المَصلَحَةِ المُتَرَتِّبَةِ عَلَى الفِعلِ ، وَالوَاحِدُ كَأنّهُ لَا يَزِيدُ عَلَى وُجُودِ الطَبِيعَةِ عُرفَاً ، وَالبَاعِثُ عَلَى النَهيِ المَفسَدَةُ المُتَرَتِّبَةُ عَلَى الفِعلِ ، فَيَقتَضِي الزَجرَ عَن كُلِّ مَا فِيهِ المَفسَدَةُ « 2 » .\r\nاز اين عبارت ، به روشنى معلوم است كه محقّق اصفهانى مقتضاى قاعده را در متعلّق امر ، اطلاق بدلى مىدانسته و در متعلّق نهى ، اطلاق شمولى مىدانسته و دليل آن را نيز همان قرينهء خاص و خصوصيت مورد مىدانسته است - چنان كه در نظريهء اول گذشت - .\r\n* پاسخ استاد شهيد به اين نظريه :\r\nبه هر صورت ، استاد شهيد ( قدس سره ) در پاسخ نظريهء سوم - به‌همان نحو كه در پاسخ نظريهء دوم فرمودند - مىفرمايند كه اين نظريه نيز ثبوتاً و اثباتاً فاقد دليل است ؛ زيرا بدليت\r\n\r\n\r\n","description":"","footnote":"\r\n( 1 ) . نهاية الدراية 261 : 1 ( ط حجر ) .\r\n( 2 ) . همان . .\r\n","page_name":" 468 ","page_number":468},
  {"content":"\r\n\r\nاطلاق در مقام ثبوت ، مقتضى مؤونهء زايد نيست و در مقام اثبات ، دلالت مطلق بر بدليت در موارد اطلاق بدلى نيازمند قرينه و اعمال مؤونهء اضافى نيست .\r\n* ( 4 ) : نظرية استاد شهيد صدر :\r\nنظريهء استاد شهيد در تبيين نكتهء فرق بين نتيجهء مقدّمات حكمت در موارد اطلاق بدلى و موارد اطلاق شمولى از سه بخش تشكيل مىشود :\r\n* بخش اول : در تعيين مراد از شموليت و بدليت مورد بحث :\r\nشموليت و بدليت به دو گونه است :\r\n1 ) شموليت و بدليت به لحاظ مقام جعل و حكم ؛\r\n2 ) شموليت و بدليت به لحاظ مقام امتثال .\r\nو مورد بحث شموليت و بدليت به لحاظ مقام جعل حكم است نه مقام امتثال .\r\nتوضيح اينكه : شموليت به معناى « تعدّد به عدد افراد » است و بدليت به معناى « وحدت » و « عدم تعدد » است - لكن « وحدت علىالبدل » - هر يك از شموليت و بدليت گاه به لحاظ حكم است و گاه به لحاظ امتثال . بنابر اين ، شموليت و بدليت بر دو گونه‌اند :\r\n1 ) شموليت و بدليت در مقام حكم و جعل : مثلًا : در آنجا كه جاعل مىگويد : « أكْرِم العَالِمَ » حكم به وجوب اطلاق شمولى دارد و متعدّد است به تعدّد افراد « عالم » و در حقيقت به منزلهء آن است كه بگويد : « أكْرِمْ كُلَّ وَاحِدٍ مِنَ العُلَمَاءِ » ؛ به خلاف آنكه اگر بگويد : « أكْرِمْ عَالِماً » كه اطلاق آن بدلى است و به منزلهء آن است كه بگويد : « أكْرِمْ فَردَاً وَاحِدَاً مِنَ العُلَمَاءِ » در اينجا شموليت و بدليت - يا به تعبير ديگر : تعدّد و عدم تعدّد - ناشى از تعدّد و عدم تعدّد در مقام جعل حكم است . و در حقيقت جاعل در آنجا كه مفاد كلام اطلاق شمولى است با جعل واحد حكم متعدّد جعل مىكند . و اين معنا از شموليت كه در مقابل آن بدليت به معناى عدم تعدّد حكم است مورد بحث ماست ؛\r\n2 ) شموليت و بدليت به لحاظ مقام امتثال : گاه حكم واحد ، در مقام امتثال تعدّد امتثال پيدا مىكند ؛ مثلًا مىتوان گفت : حكم به حرمت كذب حكمى است واحد و به جعل واحد جعل شده است ؛ لكن در مقام امتثال بدون ترك همهء افراد كذب قابل امتثال نيست . تعدّد ترك متعلّق طلب به تعدّد افراد ناشى از مقام امتثال است ؛ زيرا امتثال نهى از كذب جز با ترك همهء افراد كذب ميسّر نيست . در اينجا تعدّد مطلوب ، به لحاظ مقام جعل و حكم نيست ؛ بلكه به لحاظ مقام امتثال و عصيان است ؛\r\n\r\n","description":"","footnote":"","page_name":" 469 ","page_number":469},
  {"content":"\r\n\r\nاستاد شهيد ، بدليت امتثالى در مقام طلب امرى و شموليت امتثالى در مفاد طلب نهيى را خارج از محل بحث در ما نحن فيه مىدانند ؛ زيرا بحث ما در سعهء دائرهء حكم ناشى از مقدّمات حكمت است ؛ در حالى كه مرحلهء امتثال و عصيان متأخّر از مقام جعل حكم است ، وتعدّد به لحاظ مقام امتثال و عصيان ربطى به مقدمات حكمت واطلاق ناشى از آن ندارد .\r\n* بخش دوم : شموليت و بدليت مر بوط به مقام جعل و حكم است كه از اقتضاءات اطلاق و مقدّمات حكمت است ؛ نظير آنكه در قضيهء « أكْرِم العَالِمَ » اطلاق شمولى است و در قضيهء « أكْرِمْ عَالِماً » اطلاق بدلى است . يا در « أكْرِم العَالِمَ » اطلاق به لحاظ متعلّق يعنى : « أكْرِمْ » اطلاق بدلى است ؛ لكن به لحاظ موضوع يعنى : « العَالِم » اطلاق شمولى است .\r\nاطلاق شمولى در اين‌گونه موارد ، ناشى از مقدّمات حكمت است و ناشى از اقتضاءات عالم امتثال نيست و اين همان معناى مورد بحث اطلاق شمولى و در مقابل آن اطلاق بدلى است . استاد شهيد ، تفاوت مقدّمات حكمت را در افادهء اطلاق شمولى در برخى موارد و اطلاق بدلى در موارد ديگر ، ناشى از تفاوت نحوهء عروض حكم بر موضوع يا متعلّق مىدانند . حكم صادر از جاعل ، موضوعى دارد و متعلّقى ؛ مثلًا : موضوع در « أكْرِمْ العَالِمَ » : « العَالِمَ » و متعلّق آن « أكْرِمْ » است . مقصود از موضوع ، آن شيئ است كه جاعل در هنگام جعل آن را مفروغ‌عنه لحاظ كرده است و حكم را براى آن جعل كرده است ، و مقصود از متعلّق آن چيزى است كه جاعل هنگام جعل آن را مفروغ‌عنه نشمرده ؛ بلكه تحقّق آن را خواسته است .\r\nبنابر اين ، در جعل حكم ، موضوع تحقّق يافته و مفروغ‌عنه تلقّى شده و متعلّق غير متحقّق و مطلوب‌التحقّق لحاظ شده است و همين تفاوت ، در نحوهء اخذ موضوع و متعلّق در جعل جاعل ، موجب تفاوت نتيجهء مقدّمات حكمت مىشود ؛ زيرا آنجا كه مجراى مقدمات حكمت موضوع است نظر به اينكه در مقام جعل حكم مفروغ‌عنه به شمار آمده ، نتيجهء مقدّمات حكمت سرايت حكم است به همه افراد و مصاديق مفروضةالوجود موضوع ، و نتيجهء اين سرايت و فراگيرى اطلاق شمولى است . لكن در آنجا كه مجراى مقدمات حكمت متعلّق است نظر به اينكه در مقام جعل مفروغ‌عنه به‌شمار نيامده ؛ بلكه تحقّق آن مورد طلب است ، به مجرّد وجود يك فرد از افراد متعلّق ( يعنى : « اكرام » مثلًا در « أكْرِمْ العَالِمَ » ) غرض - كه وجود طبيعت است - حاصل مىشود . و لهذا نتيجهء مقدّمات حكمت ، اطلاق بدلى است .\r\n\r\n","description":"","footnote":"","page_name":" 470 ","page_number":470},
  {"content":"\r\n\r\n* بخش سوم : قاعده و اصل در اطلاق شمولى و بدلى همان است كه در بخش دوم بيان شد ؛ لكن اين قاعده دو استثنا دارد :\r\n1 ) در موضوع - كه قاعده ، اطلاق شمولى است - : آنجا كه تنوين تنكير بر موضوع وارد شود ، مقدّمات حكمت اطلاق بدلى را در موضوع نتيجه مىدهند ؛ زيرا تنوين تنكير ، دلالت بر قيد « وحدت » دارد ، و با وجود چنين قرينه‌اى كه بر ارادهء فرد واحد طبيعت دلالت مىكند ، نتيجهء مقدّمات حكمت ، اطلاق بدلى است .\r\n2 ) در متعلّق - كه اصل و قاعده در آن ، اطلاق بدلى است - : متعلّق نواهى مستثناست ؛ زيرا قرينهء عرفيه‌اى در خصوص نواهى وجود دارد كه موجب دلالت تصديقيهء نهى بر تعدد حكم به تعدد افراد متعلق مىشود و منشأ آن مىشود كه مقدمات حكمت به سبب همين قرينهء عرفيه اطلاق شمولى را در متعلّق نواهى نتيجه دهند . قرينهء عرفيه‌اى كه در نواهى منشأ دلالت تصديقى نهى بر تعدد حكم به تعدد افراد متعلّق مىشود اين است كه در نواهى غالباً چنين است كه بر هر فردى از افراد حرام به‌طور مستقل مفسده‌اى مترتب مىشود - خواه فرد ديگرى از حرام تحقق پيدا بكند يا نكند - ؛ در حالى كه در مصالح مترتبه بر واجبات وضعيت چنين نيست ؛ زيرا در بسيارى از افعال واجبه مصلحت مترتب بر فعل با وجود فرد اول طبيعت تحقق پيدا مىكند و بر فرد دوم و سوم و . . مصلحت مستقل ديگرى بار نخواهد شد .\r\nمثلًا : در « لا تَكْذِبْ » كه نهى به كذب تعلّق گرفته چنين است كه بر هر فرد از افراد كذب مفسده‌اى مستقل بار مىشود ، و چنين نيست كه با فعل يا ترك فرد اول بر فرد دوم و سوم و . . مفسده‌هاى مستقل از مفسدهء فرد اول بار نشود . در نواهى وضعيت غالباً چنين است ، اين غلبهء انحلال مفسده ، به تعداد افراد متعلق در نواهى قرينه‌اى عرفى است بر اينكه مراد جاعل از « لا تَكْذِبْ » حرمت « كُلّ فَردٍ فَردٍ » از افراد طبيعت است كه به معناى اطلاق شمولى و انحلال حرمت است به تعداد افراد متعلق نهى « 1 » .\r\n* تأمّل در نظرية استاد شهيد :\r\nدر نظريهء استاد شهيد در تبيين راز تفاوت نتيجه و مقدمات حكمت از لحاظ افادهء اطلاق شمولى يا بدلى به توضيحى كه داده شد ، دو مورد قابل تأمّل وجود دارد :\r\n1 ) نظريهء استاد شهيد در تبيين تفاوت بين موارد اطلاق شمولى و اطلاق بدلى در كبراى قضيه كه عبارت است از اينكه مقدمات حكمت - فىانفسها - در موارد تعلّق حكم به طبيعت نه\r\n\r\n\r\n","description":"","footnote":"\r\n( 1 ) . بحوث فى علم الأصول 431 : 3 - 430 . .\r\n","page_name":" 471 ","page_number":471},
  {"content":"\r\n\r\nاقتضاى اطلاق بدلى دارند و نه اقتضاى اطلاق شمولى و اينكه افادهء شموليت و بدليت ناشى از خصوصيات مورد و قرائن است ، با نظريهء محقّق خوئى تفاوتى ندارد ، تنها مورد اختلاف در تبيين خصوصيات و قراينى است كه موجب اطلاق شمولى يا بدلى مىشود كه محقّق خوئى ضابطى عام براى خصوصيات يا قراينى كه موجب هر يك از شموليت يا بدليت مىشود بيان نكردند ، و نظريهء ايشان از اين حيث نقيصه داشت ؛ بر خلاف نظريهء استاد شهيد كه اين نقيصه را بر طرف نموده ، و ضابطهء خصوصيات موجب شموليت يا بدليت را تعيين كردند .\r\n2 ) در آنجا كه استاد شهيد خصوصيت موجب شموليت در متعلّق نواهى را بيان كردند ، آن را به قرينهء عرفيه غلبهء انحلاليت مفسده نسبت دادند ، در حالى كه به نظر مىرسد راز اصلى فرق بين متعلقات اوامر و نواهى در بدليت اطلاق در مورد اول و شموليت اطلاق در مورد دوم به تفاوتى در مفاد امر و نهى در مرحلهء مدلول تصورى بر مىگردد .\r\nتوضيح اينكه : مدلول تصورى صيغهء امر نسبت ارساليه و مدلول تصوّرى صيغهء نهى نسبت زجريه است . نتيجهء اين تفاوت در مدلول تصوّرى اين است كه مفاد تصوّرى صيغهء امر ارسال به سوى طبيعت ، و مفاد تصوّرى صيغهء نهى زجر از طبيعت است . بنابر اين ، پس از جريان مقدّمات حكمت در متعلّق امر و نهى كه نتيجه‌اش دلالت تصديقى بر عدم ارادهء حصّهء معينه است ، لازمهء عقلى اطلاق متعلّق - كه مفاد مقدّمات حكمت است - در نواهى ، اطلاق شمولى و در اوامر ، اطلاق بدلى است ؛ زيرا لازمهء عقلى ارسال به سوى طبيعت مطلقهء غير مخصّصه ، انطباق آن است بر اتيان فرد واحد از طبيعت . و لازمهء عقلى زجر از طبيعت مطلقه ، انزجار از فرد فرد از افراد طبيعتى است كه متعلّق نسبت زجريه است . بنابر اين ، خصوصيتى كه موجب مىشود مقدّمات حكمت در متعلّقات نواهى اطلاق شمولى را نتيجه دهند ، خصوصيتى است كه در مدلول تصورى نسبت زجريه وجود دارد ، و خصوصيتى كه موجب مىشود مقدّمات حكمت در متعلّقات اوامر اطلاق بدلى را نتيجه دهند خصوصيتى است كه در مدلول تصوّرى نسبت ارساليه وجود دارد - به توضيحى كه بيان شد - .\r\nاز آنچه گفتيم پيداست كه خصوصيت مزبور در جانب متعلّق اوامر و نواهى وجود دارد ، نه در جانب موضوع آنها ؛ زيرا - آن‌گونه كه در بيان استاد شهيد آمده است - موضوع در قضاياى تشريعيه - خواه اوامر باشند ، خواه نواهى - مفروغ‌عنه در نظر گرفته مىشود كه بالطبع موجب انطباق طبيعت بر همهء افراد شده و منشأ شمول و سرايت انحلال حكم - در نتيجهء مقدمات حكمت - به همهء افراد مىشود .\r\n\r\n","description":"","footnote":"","page_name":" 472 ","page_number":472},
  {"content":"\r\n\r\n* ( 5 ) : نظرية مختار :\r\nاز بيانى كه گذشت ، نظريهء مختار در تفسير فرق بين اطلاق شمولى و اطلاق بدلى در نتايج مقدّمات حكمت معلوم شد كه در چند مطلب زير خلاصه مىشود :\r\n* مطلب نخست : شموليت و بدليت اطلاق نه مفاد وضع است و نه مقدّمات حكمت ؛ بلكه مقتضاى خصوصياتى است كه در برخى موارد موجب مىشوند مقدّمات حكمت اطلاق بدلى را نتيجه دهد ، و در برخى موارد اطلاق شمولى را .\r\n* مطلب دوم : خصوصياتى كه موجب تفاوت نتيجهء مقدّمات حكمت از لحاظ اقتضاى اطلاق بدلى يا اطلاق شمولى مىشوند را مىتوان در سه ضابطه خلاصه كرد :\r\n1 ) تفاوت بين موضوع و متعلّق ؛ زيرا موضوع حكم در مقام جعل مفروض‌الوجود تلقّى مىشود كه موجب انطباق طبيعت بر همهء افراد و بالنتيجه : اطلاق شمولى مىشود ؛ در حالى كه متعلّق حكم در مقام جعل ، مفروض‌الوجود نيست ؛ بلكه مطلوب‌الوجود است و چون وجود طبيعت به وجود فرد است ، با وجود فرد مطلوب حاصل است ؛\r\n2 ) بين مدلول تصورى صيغهء امر كه نسبت ارساليه به سوى طبيعت متعلّق است ، و مدلول تصورى صيغهء نهى كه نسبت زجريه از طبيعت متعلّق است تفاوتى وجود دارد كه لازمهء آن اطلاق بدلى در مدلول تصديقى متعلّقات اوامر ، و اطلاق شمولى انحلالى در مدلول تصديقى متعلقات نواهى است ؛ زيرا لازمهء عقلى ارسال به طبيعت مطلقه مطلوبيت « فرد مَّا » و لازمهء عقلى انزجار از طبيعت ، مكروهيت و مبغوضيت « كلّ فرد فرد » است ؛\r\n3 ) در مواردى كه موضوع داراى تنوين تنكير باشد ، تنوين مذكور دلالت بر صرف‌الوجود طبيعت مىكند كه مانع سريان شمولى انطباق طبيعت بر كلّ افراد است . بنابر اين ، قرينه‌اى كه در بالا اشاره كرديم ( يعنى : مفروض‌الوجود بودن موضوع ) - كه موجب انطباق و سرايت طبيعت موضوع بر كلّ افراد مىشد و در نتيجه ، موجب فرق در نتيجهء مقدّمات حكمت بين موضوع و متعلّق شده و اطلاق شمولى را در موضوع نتيجه مىداد - از كار مىافتد ، و در نتيجه : « أكْرِمْ عَالِماً » مفيد اطلاق شمولى در موضوع نخواهد بود ؛ بلكه مفيد اطلاق بدلى خواهد بود ؛ زيرا « عَالِماً » به قرينهء تنوين تنكير ، بر صرف‌الوجود طبيعت دلالت مىكند و نتيجهء آن ، كاشفيت كلام از تعلّق غرض جاعل در « أكْرِمْ عَالِماً » به اكرام « فرد مَّا » از افراد طبيعت عالم است ؛ نه « كلّ فرد » ، كه به معناى اطلاق بدلى در مدلول تصديقى است .\r\n* مطلب سوم : اينكه گفتيم « در مواردى كه موضوع داراى تنوين تنكير باشد ، تنوين قرينهء دلالت لفظ بر صرف الوجود طبيعت است » ، همان‌گونه كه در موضوعات اوامر جارى\r\n\r\n","description":"","footnote":"","page_name":" 473 ","page_number":473},
  {"content":"\r\n\r\nاست ، در موضوعات نواهى نيز جارى است ؛ لكن در نواهى - بر خلاف اوامر - مدلول تصديقى آن ، زجر از همهء افراد طبيعت موضوع به نحو اطلاق شمولى است ؛ مثلًا در « لا تُكْرِمْ عَالِماً » ؛ اگرچه مدلول تصورى موضوع به قرينهء تنوين ، صرف‌الوجود طبيعت عالم است ؛ لكن مدلول تصديقى آن ، ارادهء زجر و تبعيد از اكرام « كُلَّ فَردٍ مِنَ أفرَادِ العَالِم » است .\r\nبا آنكه در نتيجهء قرينهء تنوين ، لفظ « عالم » بر صرف‌الوجود طبيعت دلالت مىكند ، سبب چيست كه نتيجهء مقدّمات حكمت در موضوع امر « أكْرِمْ عَالِماً » اطلاق بدلى و در موضوع نهى « لا تُكْرِمْ عَالِماً » اطلاق شمولى است ؟\r\nسبب اين فرق همان است كه در گذشته - در بيان فرق بين اوامر و نواهى در متعلّقات - گفتيم كه خلاصه آن چنين است كه : اگرچه مدلول تصوّرى موضوع متنوّن به تنوين تنكير - نظير : « عَالِماً » - در اوامر و نواهى طبيعت به نحو صرف‌الوجود است ؛ لكن نظر به اينكه مدلول تصوّرى صيغهء امر نسبت ارساليه و مدلول تصوّرى صيغهء نهى نسبت زجريه است ، لازمهء عقلى هر يك از اين دو متفاوت است كه منجر به اختلاف نتيجهء مقدّمات حكمت در مدلول تصديقى مىشود ؛ زيرا لازمهء عقلى ارسال به طبيعت صرف‌الوجود ، تحقّق صرف‌الوجود به وجود « فَردٍ مَّا » است ، و لازمهء عقلى زجر از طبيعت به نحو صرف‌الوجود زجر از همهء افراد طبيعت است ؛ زيرا انزجار از طبيعت به نحو صرف‌الوجود ، جز با انزجار از كلّ افراد طبيعت محقّق نمىشود . و در حقيقت ، از آنجا كه هر فرد از افراد طبيعت مصداق صرف‌الوجود طبيعت است ، زجر از طبيعت به نحو صرف‌الوجود كاشف از مبغوضيت مستقلّ هر فرد از افراد طبيعت است ؛ زيرا هر فرد از افراد محقّق صرف‌الوجود طبيعت است . پس زجر از طبيعت به نحو صرف‌الوجود ، مستلزم مبغوضيت كلّ فرد از افراد طبيعت است كه محقّق صرف‌الوجود است .\r\n\r\n","description":"","footnote":"","page_name":" 474 ","page_number":474},
  {"content":"\r\n\r\n\r\nتتمّه : در بيان ضابط فرق بين متعلّق و موضوع حكم\r\nبا توجه به آنچه دربارهء ملاك فرق در نتيجهء مقدمات حكمت بين موارد اطلاق بدلى و اطلاق شمولى بيان كرديم و نقشى كه براى تفاوت نحوهء عروض حكم بر موضوع با نحوهء عروض حكم بر متعلق در اين رابطه وجود داشت ، مناسب است توضيح مختصرى دربارهء ضابط فرق بين متعلق حكم و موضوع حكم بدهيم :\r\n* اصطلاح « موضوع » :\r\n« موضوع » گاه به معناى منطقى و گاه به معناى فلسفى و گاه به معناى اصولى به كار مىرود :\r\n1 ) موضوع به معناى منطقى : در مقابل محمول قضيه به كار مىرود ، و مراد از آن معروض حمل در تركيب قضيه حمليه است يا آنچه از آن به نهاد در مقابل گزاره در زبان فارسى تعبير مىشود .\r\n2 ) موضوع به معناى فلسفى : در مقابل عرض به كار مىرود ، و به معناى محل عروض يا به تعبيرى ديگر جوهر است . در اينجا از واژهء موضوع هيچ يك از دو معناى فوق مقصود نيست .\r\n3 ) موضوع به معناى اصولى : كه به معناى امر خارجى متعلق فعل مكلّف است .\r\nو مقصود از « موضوع » در اينجا ، معناى سوم ( معناى اصولى ) است .\r\nتوضيح اينكه : احكام تكليفى همگى به فعل مكلّف تعلق مىگيرد و از اين روى از فعل مكلّف و عناوينى كه بر آن دلالت مىكنند به « متعلق حكم » تعبير مىشود .\r\nعناوينى نظير « صلاة » در أَقِيمُواْ الصَّلَاةَ « 1 » ، و « زكات » در وَآتُواْ الزَّكَاةَ « 2 » ، و « حج » در وَلِلهِ عَلَى النَّاسِ حِجُّ الْبَيْتِ « 3 » ، و « جهاد » در وَجَاهِدُوا فِي اللهِ حَقَّ جِهَادِهِ « 4 » ، و امثال آنها همگى « متعلّق حكم » به شمار مىروند .\r\nفعل مكلّف - كه متعلق حكم است - تعلق و نسبتى با اشياى خارجى گوناگون دارد :\r\n1 ) نخستين تعلق فعل مكلّف به فاعل آن است كه شخص مكلّف است .\r\n2 ) دومين تعلق فعل مكلّف به مفعول‌به يا متعدّىإليه آن است .\r\n\r\n\r\n","description":"","footnote":"\r\n( 1 ) . سور بقره : 43 .\r\n( 2 ) . همان .\r\n( 3 ) . سور آل عمران : 97 .\r\n( 4 ) . سور حج : 78 . .\r\n","page_name":" 475 ","page_number":475},
  {"content":"\r\n\r\n3 ) سومين تعلّق فعل مكلّف به قيود زمانى و مكانى ، يا به تعبيرى ديگر : ظرف زمانى و مكانى است .\r\n4 ) چهارمين تعلق فعل مكلّف به آلت فعل است .\r\nاين متعلّقات چهارگانهء فعل ، همگى امور خارجىاند :\r\n* مثال نوع اول متعلق فعل كه فاعل آن است « ناس » در آيهء كريمهء : وَلِلهِ عَلَى النَّاسِ حِجُّ الْبَيْتِ « 1 » ؛\r\n* مثال نوع دوم متعلق فعل « وجوهكم وأيديكم » در آيهء كريمهء : فَاغْسِلُواْ وُجُوهَكُمْ وَأَيْدِيَكُمْ « 2 » و نيز « صعيداً » در : فَتَيَمَّمُواْ صَعِيدًا « 3 » است ؛\r\n* مثال نوع سوم متعلق فعل « ليل » در : ثُمَّ أَتِمُّواْ الصِّيَامَ إِلَى اللَّيْلِ « 4 » ، يا « دلوك الشمس » در أَقِمِ الصَّلاةَ لِدُلُوكِ الشَّمْسِ « 5 » ؛\r\n* مثال نوع چهارم متعلّق فعل « أنصاب و أزلام » در آيهء : إِنَّمَا الْخَمْرُ وَالْمَيْسِرُ وَالأَنصَابُ وَالأَزْلامُ رِجْسٌ مِّنْ عَمَلِ الشَّيْطَانِ « 6 » ، يا « أزلام » در آيهء : وَأَن تَسْتَقْسِمُواْ بِالأَزْلامِ « 7 » است .\r\nاين متعلقات چهارگانهء فعل - كه به تعبيرى « متعلق‌المتعلق » اند - همان است كه در اصطلاح اصولى از آن به « موضوع » تعبير مىشود ، و مراد موضوع خارجى متعلق فعل مكلّف به يكى از انحاى تعلقى است كه بيان شد .\r\nموضوع به اين معنا در مقام تكليف « مفروض‌الوجود » يا « مفروغ عن وجوده » لحاظ مىشود ؛ در حالى كه فعل متعلق به آنكه مطلوب تكليف مولوى است ، « مطلوب‌الوجود » لحاظ مىشود و « معروض‌بلاواسطه » و « بالمباشرة » حكم است .\r\n\r\n\r\n","description":"","footnote":"\r\n( 1 ) . سور آل عمران : 97 .\r\n( 2 ) . سور مائده : 6 .\r\n( 3 ) . سور نساء : 43 .\r\n( 4 ) . سور بقره : 187 .\r\n( 5 ) . سور اسراء : 78 .\r\n( 6 ) . سور مائده : 90 .\r\n( 7 ) . سور مائده : 3 . .\r\n","page_name":" 476 ","page_number":476},
  {"content":"\r\n\r\n\r\n* مطلب سوم : مبحث انصراف :\r\nسؤال ديگر ، مربوط به عدم جريان مقدّمات حكمت در موارد انصراف است كه تحت عنوان مبحث انصراف به پاسخ آن مىپردازيم :\r\nآنچه در مورد نتيجه مقدّمات حكمت در افادهء اطلاق حكم گفته شد در جايى است كه « انصراف » نباشد . انصراف لفظ دالّ بر طبيعت به حصّهء مخصوص از حصص طبيعت ، مانع جريان مقدّمات حكمت و در نتيجه : اطلاق مىشود . همان‌گونه كه گفته شد يكى از مقدّمات حكمت : « عدم بيان بر قيد » است ؛ لكن در صورتى كه لفظ دالّ بر طبيعت به حصه يا فرد خاصّى انصراف پيدا كند ، عدم ذكر قيد ، كاشفيتش را از عدم ارادهء قيد از دست خواهد داد ؛ زيرا با توجّه به اينكه لفظ به حصّهء خاص يا فرد خاص انصراف دارد ، براى دلالت بر تقييد حكم به آن فرد خاص يا حصّهء خاص نيازى به ذكر قيد نيست ؛ بلكه خود لفظ دالّ بر طبيعت به سبب انصراف به آن فرد يا حصّه براى دلالت بر تقييد كافى است .\r\nاينكه انصراف - اجمالا - مانع از جريان مقدّمات حكمت و در نتيجه : مانع از اطلاق است ، جاى بحث ندارد . آنچه بايد مورد بحث قرار گيرد ، انواع انصراف و اينكه آيا همهء آنها در مانعيت جريان مقدمات حكمت و انعقاد اطلاق در كلام متكلّم يكسان و مساوىاند ؟ يا آنكه مانعيت از انعقاد اطلاق جريان مقدمات حكمت به نوعى خاص از انواع انصراف اختصاص دارد ؟ !\r\n* ديدگاه استاد شهيد صدر :\r\nاستاد شهيد صدر ، انصراف را بر سه نوع مىدانند ؛ دو نوع - از اين سه نوع - را مانع انعقاد اطلاق مىدانند ، و نوع ديگر را خارج از انصراف مورد بحث مىدانند :\r\n1 ) نوع اول از انصراف : ناشى از غلبهء وجود حصّه يا فردى مخصوص از حصص يا افراد طبيعت است ؛ نظير آنكه جاعل بگويد : « أكْرِمْ فَقِيرَاً » ، و فقيرى جز « فقير بىسواد » يافت نشود . در اينجا كلمهء « فقير » ، به « فقير بىسواد » انصراف دارد ؛ لكن اين انصراف ، مانع از اطلاق « فقير » و شمول آن « فقير عالم » را نيست ؛ زيرا اكثريت خارجى « فقير بىسواد » و قلّت يا انعدام « فقير\r\n\r\n","description":"","footnote":"","page_name":" 477 ","page_number":477},
  {"content":"\r\n\r\nباسواد » تأثيرى در رابطهء لفظ « فقير » با معناى خود ندارد . چنين نيست كه رابطهء اين لفظ را با « فقير باسواد » قطع كند و رابطهء لفظ مذكور را مختصّ « فقير بىسواد » كند !\r\n2 ) نوع دوم انصراف : ناشى از كثرت استعمال است ، به نحوى كه موجب « انس ذهن » به فردى خاص يا حصّه‌اى خاص شود . در اين نوع انصراف ، رابطه بين لفظ و معنا ، تحت تأثير كثرت استعمال قرار مىگيرد و در نتيجهء انس ذهنى حاصل از كثرت استعمال ، ذهن به سوى حصّه ، يا فردى خاص از حصص يا افراد طبيعت كشيده مىشود به نحوى كه هرگاه لفظ شنيده شود آن حصّهء خاص يا فرد خاص به ذهن خطور مىكند و ساير افراد به ذهن نمىآيند ؛ نظير اينكه در نتيجهء كثرت استعمال لفظ « عالم » در خصوص « عالم دينى » خصوصيتى در اين لفظ به وجود آيد كه از لفظ « عالم » تنها « عالم دينى » به ذهن در آيد . اين‌گونه انصراف رابطهء دلالتى لفظ بر معنا را تحت تأثير قرار مىدهد و دائرهء آن را محدود به حدود مورد انصراف مىكند . چنين انصرافى مورد بحث است و مانع از انعقاد اطلاق در جريان مقدمات حكمت است ؛\r\n3 ) نوع سوم انصراف : انصرافى است كه ناشى از مناسبات حكم و موضوع است ؛ مثلًا : اگر شارع بگويد : « طَهِّرْ بِالمَاءِ » ، به رغم آنكه « ماء » در اينجا از نظر لفظى ، مقيد به خصوص « ماء طاهر » نيست ؛ لكن در نتيجهء مناسبات حكم و موضوع و اينكه آن « ماء » ى كه دستور داده مىشود تطهير با آن صورت گيرد با « ماء » ى تناسب عرفى و عقلايى دارد كه خود طاهر باشد . لهذا كلمهء « ماء » در اين جمله ، به خصوص « ماء طاهر » انصراف خواهد داشت . اين نوع را استاد شهيد ، موجب الغاى اطلاق و دلالت برتقييد مىدانند « 1 » .\r\nآنچه استاد شهيد در موضوع انصراف بيان كرده‌اند - به استثناى آنچه در نقد ذيل بيان خواهيم كرد - مورد قبول و تأييد است .\r\n* نقد ديدگاه استاد شهيد در مسأله انصراف :\r\nنقدى كه بر استاد شهيد صدر ( قدس سره ) در مسألهء انصراف داريم در دو مطلب خلاصه مىشود :\r\n1 ) اينكه فرمودند انصراف ناشى از كثرت استعمال اگر موجب انس ذهنى لفظ با حصه يا فرد خاص شد ، موجب عدم دلالت بر اطلاق مىشود ، سخن به‌جا و صائبى است ؛ لكن با مبنايى كه ما در تبيين حقيقت وضع اختيار كرديم - كه عبارت بود از اعتبار « حكايت لفظ از معنا » به تفصيلى كه در محل خود بيان شد - سازگار است و با مبناى ايشان در تفسير و تبيين حقيقت وضع - كه مبتنى بر نظريهء « قرن اكيد » است - سازگار نيست ؛ زيرا كثرت استعمال ، اگر موجب انس ذهنى شد ، قرن اكيد به وجود آمده و در نتيجه لفظ با معناى جديد ارتباط وضعى پيدا\r\n\r\n\r\n","description":"","footnote":"\r\n( 1 ) . بحوث فى علم الأصول 431 : 3 - 432 . .\r\n","page_name":" 478 ","page_number":478},
  {"content":"\r\n\r\nمىكند يا به نحو « نقل » يا به نحو « اشتراك » و از محل بحث خارج خواهد شد . و اگر كثرت استعمال موجب انس ذهنى لفظ و حصّهء خاص يا فرد خاص نشود ، انصراف ذهنى حاصل نشده و اين قسم از انصراف - كه مهم‌ترين قسم انصراف ؛ بلكه تنها نوع انصراف مورد بحث است - موضوع پيدا نخواهد كرد ؛\r\n2 ) مقصود از انصراف مورد بحث - كه مانع انعقاد اطلاق و جريان مقدّمات حكمت مىشود - اين است كه لفظ موضوع براى مفهوم كلّى « طبيعت » فىنفسه و بدون دخالت عنصر زايد نظير قرينهء دال بر تقييد ، و بدون تغيير رابطهء وضعى با معناى موضوع‌له خويش و بدون برقرارى ارتباط وضعى با حصّه يا فرد خويش ، رابطهء خاصى با حصّه پيدا كند كه مانع از انعقاد اطلاق و جريان مقدمات حكمت بشود ؛ در حالى كه در قسم سوم انصراف - به نحوى كه استاد شهيد بيان فرموده‌اند - انصراف مستند به قرينه است . در مواردى كه مناسبات عرفى بين حكم و موضوع اقتضا كنند دلالت لفظ موضوع را بر حصّهء خاصى از آن موضوع يا فرد خاص از آن ، آنچه موجب انصراف لفظ موضوع بر طبيعت كلّى به حصّه يا فرد خاص مىشود عنصرى است زايد بر ذات لفظ موضوع بر طبيعت - كه همان قرينه تناسب عرفى يا عقلايى حكم و موضوع است - . اين قرينه - مانند ساير قراين دالّ بر تقييد است - ، عنصرى است زايد بر اصل لفظ ، و محل بحث انصراف مستند به ذات لفظ است و انصراف ناشى از قرينه دال بر تقييد ، از موضوع بحث خارج است .\r\n\r\n","description":"","footnote":"","page_name":" 479 ","page_number":479},
  {"content":"\r\n . \r\n","description":"","footnote":"","page_name":" 480 ","page_number":480},
  {"content":"\r\n\r\n\r\n* مطلب چهارم : آيا مقدمات حكمت در محمول جارى مىشود ؟\r\nپرسش ديگرى كه در اينجا مطرح است دربارهء جريان مقدمات حكمت و در نتيجه اطلاق در محمولات است ، و اين كه آيا اطلاق در محمولات نيز جارى مىشود ؟\r\nبراى آن كه زمينهء پاسخ به اين پرسش فراهم شود لازم است دو نكته را روشن كنيم :\r\n1 ) مقصود از محمول چيست ؟\r\n2 ) وجه اشكال در اطلاق محمولى چيست ؟ و چرا در اينجا مورد پرسش ويژه واقع شده است ؟\r\n* نكته اول :\r\nهر جعل شرعى - خواه حكم تكليفى يا حكم وضعى - به قضيه‌اى حمليه باز مىگردد كه موضوعى دارد ، و محمولى ، كه محمول آن حكم شرعى مجعول است ، و موضوع آن چيزى است كه حكم بر آن بار شده است كه به اصطلاح اصولى متعلق حكم و متعلق المتعلق آن است به توضيح كه سابقاً گذشت ( و در آنجا گفتيم كه در اصطلاح اصولى به متعلق المتعلق موضوع گفته مىشود كه با موضوع در اينجا متفاوت است ) .\r\nآنجا كه موضوع در قضيه حمليه محقق الوجود باشد ؛ نظير : فَوَلِّ وَجْهَكَ شَطْرَ الْمَسْجِدِ الْحَرَامِ « 1 » ، يا به تعبيرى ديگر : « يجب استقبال الكعبة فى الصلاة » قضيه خارجيه است ، و آنجا كه موضوع مقدر الوجود باشد ؛ نظير : إِنَّمَا الْخَمْرُ وَالْمَيْسِرُ وَالأَنصَابُ وَالأَزْلامُ رِجْسٌ مِّنْ عَمَلِ الشَّيْطَانِ فَاجْتَنِبُوهُ « 2 » ، قضيه حقيقيه است و در حكم قضيه شرطيه است كه مقدم آن موضوع و تالى آن محمول يا حكم شرعى است .\r\nمقصود از محمول در اينجا همان حكم شرعى است و در مقابل مقصود از موضوع در اينجا - چنان كه گفته شد - چيزى است كه حكم بر آن بار شده است . بنابراين ، اصطلاح موضوع در ما نحن فيه با آنچه در گذشته به عنوان موضوع مصطلح اصولى مطرح كرديم\r\n\r\n\r\n","description":"","footnote":"\r\n( 1 ) . سور بقره : 144 .\r\n( 2 ) . سور مائده : 90 . .\r\n","page_name":" 481 ","page_number":481},
  {"content":"\r\n\r\nمتفاوت است ، و در حقيقت موضوع در اينجا موضوع به اصطلاح منطقى است كه در مقابل محمول است .\r\nبنابراين ، مقصود از موضوع در اينجا معروض حكم است كه اعم از متعلق يا متعلق المتعلق موضوع به اصطلاح اصولى - است .\r\n* نكته دوم :\r\nوجه اشكال در اطلاق محمولى چيست ؟\r\nهر قضيهء حمليه - كه مركب از موضوع و محمول است - در سه عالم تحقق دارد :\r\n1 ) عالم خارج ؛\r\n2 ) عالم نفس ؛\r\n3 ) عالم بيان .\r\nدر مباحث اطلاق ، سخن از اطلاق به لحاظ خارج يا نفس نيست ؛ بلكه سخن از اطلاق در عالم بيان است كه بر اساس قاعدهء تطابق اثبات و ثبوت از اطلاق در عالم نفس حكايت مىكند .\r\nدر تركيب قضيهء حمليه آن چه مقصود بالبيان است ، همواره موضوع قرار مىگيرد ، و محمول ، احكام و آثارى است كه در مقام بيان موضوع بر آن حمل مىگردند .\r\nدر دو قضيه ذيل :\r\n- زيد عالم است ؛\r\n- عالم زيد است .\r\nتفاوتى كه وجود دارد اين است كه مقصود بالبيان در قضيه نخست « زيد » است ، و در قضيهء دوم « عالم » است . و لذا در قضيهء نخست « زيد » موضوع قرار گرفته ، و در قضيهء دوم « عالم » موضوع قرار گرفته است .\r\nاشكالى كه در رابطه با اطلاق محمولى مطرح است از همين نكته نشأت مىگيرد كه موضوع مقصود بالبيان است و به عبارتى ديگر متكلم در مقام بيان شؤون و احوال موضوع است نه محمول . بنابراين ، با توجه به اينكه يكى از مقدمات حكمت در مقام بيان بودن است اين مقدمه همواره دربارهء موضوع جارى است ؛ نه دربارهء محمول ، پس در محمول نمىتوان اطلاق جارى كرد .\r\n\r\n","description":"","footnote":"","page_name":" 482 ","page_number":482},
  {"content":"\r\n\r\nبا توضيحى كه داده شد پاسخ پرسشى كه در ابتداى اين مطلب مطرح گرديد ، روشن شد . پاسخ اين است كه اطلاق در محمول جارى نمىشود ؛ زيرا در « قضيهء الجعل » يعنى قضيه‌اى كه به وسيلهء آن حكم شرعى جعل مىشود مقصود بالبيان موضوع است ، و بيان حكم ثابت بر موضوع ، بيان احوال و آثار موضوع است ؛ لهذا مقدمهء حكمت دربارهء موضوع قابل جريان است ، مگر آن كه حكم را شارع مجدداً موضوع حكم ديگر قرار دهد و در صدد بيان شؤون و احوال خود حكم قرار گيرد ، نظير آنچه در جملهء « حُكمي على الواحدِ حُكمي على الجماعة » آمده است كه در اين صورت ( حكم ) موضوع قرار گرفته و مقصود بالبيان ، و مجراى مقدمات حكمت است و لذا اطلاق در آن جارى است ؛ لكن از مصاديق اطلاق موضوعى است نه اطلاق محمولى .\r\nدر اينجا بايد متذكر اين نكته شد كه در برخى موارد لفظ دال بر محمول متضمن معنائى است كه مستلزم اطلاق است ؛ نه از آن جهت كه مقدمات حكمت جارى است ، نظير آنجا كه متكلم بگويد : « فلانٌ خليفتى » كه واژهء « خليفه » به معناى جانشينى است و جانشينى - فى نفسه - اقتضاى اطلاق دارد ؛ زيرا مقتضاى جانشينى چنين است ؛ لهذا در اين‌گونه موارد اگر چه لفظ دال بر اطلاق است ؛ لكن اين اطلاق ، اطلاق مورد بحث كه اطلاق ناشى از مقدمات حكمت است ، نيست .\r\n\r\n","description":"","footnote":"","page_name":" 483 ","page_number":483},
  {"content":"\r\n . \r\n","description":"","footnote":"","page_name":" 484 ","page_number":484},
  {"content":"\r\n\r\n\r\n* مطلب پنجم : آيا نتيجه مقدّمات حكمت ، جمع‌القيود يا رفض‌القيود است ؟\r\nسؤال ديگرى كه مطرح است اينكه : آيا نتيجهء مقدّمات حكمت اطلاق ، به معناى جمع‌القيود يا اطلاق به معناى رفض‌القيود است ؟\r\nاز آنچه در تبيين مقدّمات حكمت گفتيم معلوم شد ، مفاد اطلاق ناشى از مقدّمات حكمت « رفض‌القيود » يا « الغاى قيود » است نه « جمع القيود » و به عبارتى ديگر : نتيجهء مقدّمات حكمت اين است كه : هيچ قيدى در مراد متكلّم دخالت ندارد ؛ نه اينكه همهء قيود در مراد او دخيل‌اند . بنابر اين ، معناى اطلاق كلمهء « عالم » در : « أكْرِم العَالِمَ » ، اين است كه خصوصيات « عالم » ؛ نظير : « عالم فقه بودن » يا « عالم رياضيات بودن » و غير آن ، دخالتى در « وجوب اكرام » ندارد . بنابر اين ، وجوب اكرام به اقتضاى مقدّمات حكمت همهء افراد و حصص عالم را شامل است ؛ نه اينكه مفاد مقدمات حكمت چنين باشد كه خصوصيات حصص و افراد عالم همگى در وجوب اكرام دخالت دارند .\r\nاينكه مفاد اطلاق بنا بر آنچه گفتيم « رفض‌القيود » يا « الغاى قيود » است نه « جمع القيود » ، دليلش اين است كه مقدّمات حكمت - كه عبارت بود از در مقام بيان تمام مراد بودن متكلم و عدم قيد زايد - بيش ازاين اقتضا ندارند ؛ زيرا عدم قيد زايد با احراز در مقام بيان تمام مراد بودن بيش از اين نتيجه نمىدهد . اصل تناسب انگيزه‌هاى درونى با رفتار برونى كه - همان اصل تطابق اثبات و ثبوت است و اصلى است عقلايى كه مبناى قاعدهء اطلاق است - چنانچه گفتيم - بيش از اين نتيجه نمىدهد كه عدم قيد زايد در مقام اثبات كاشف از عدم قيد زايد در مقام ثبوت است و اين بدان معناست كه مفاد قاعدهء اطلاق چنين است كه هيچ قيدى در مراد متكلّم دخيل نيست و گرنه آن را در كلام خويش بيان مىكرد و اين همان است كه از آن به « رفض‌القيود » تعبير كرديم .\r\n\r\n","description":"","footnote":"","page_name":" 485 ","page_number":485},
  {"content":"\r\n . \r\n","description":"","footnote":"","page_name":" 486 ","page_number":486},
  {"content":"\r\n\r\n\r\n* مطلب ششم : شمول اطلاقى و شمول عام :\r\nسؤال ديگر اينكه : فرق بين « شمول اطلاقى » و « شمول عام » چيست ؟\r\nدر گذشته گفتيم : اطلاق ، مدلول تصديقى كلام متكلّم است ؛ لذا از شؤون مقام استعمال است ؛ نه وضع ؛ در حالى كه عموم ، از شؤون مقام وضع و مفاد تصوّرى كلام متكلّم است .\r\nفرق ديگرى كه بين اطلاق و عموم وجود دارد اين است كه از آنجا كه اطلاق حكمى نتيجهء عدم تقييد طبيعت است ، لذا مفادش بيش از ارسال طبيعت نيست و شمول افرادى از لوازم عقلى آن است ؛ مثلًا : در آنجا كه مىگويد : « أكْرِم العَالِمَ » ، مفاد اطلاق « العَالِم » بيش از اين نيست كه طبيعت مرسلهء « العَالِم » متعلّق وجوب اكرام است . امّا اينكه وجوب متعلّق به طبيعت به وجوب‌هاى متعدّد منحل مىشود به عدد افراد از لوازم عقلى تعلّق وجوب اكرام به طبيعت « العَالِم » است ؛ نه اينكه مفاد مستقيم اطلاق « العَالِم » باشد .\r\nدر حالى كه در عمومات ، شمول افرادى و انحلال حكم به عدد افراد موضوع مفاد لفظ عام است ؛ چه آنكه عموم مفاد اسمى باشد نظير ادات « كُلّ » يا « جَمِيع » يا آنكه مفاد حرفى باشد ؛ نظير : هيئت جمع محلاى به الف و لام . و لذا مفاد لفظ « أكْرِم العُلماءَ » اين است كه : « أكْرِمْ كُلَّ وَاحِدٍ وَاحِدٍ مِنَ أفرَادِ العُلَمَاءِ » ، و به منزلهء اين است كه بگويد : « أكْرِمْ هَذَا وَهَذَا وَهَذَا . . إلى آخِرِ أفرَادِ العَالِمِ » .\r\n\r\n","description":"","footnote":"","page_name":" 487 ","page_number":487},
  {"content":"\r\n . \r\n","description":"","footnote":"","page_name":" 488 ","page_number":488},
  {"content":"\r\n\r\n\r\n* مطلب هفتم : نسبت بين اطلاق و تقييد :\r\nسؤال ديگر اينكه : نسبت بين اطلاق و تقييد چيست ؟\r\nدر نسبت بين اطلاق و تقييد چند نظر وجود دارد :\r\n1 ) نظريهء شيخ انصارى ( قدس سره ) : كه نسبت بين اطلاق و تقييد را نسبت تناقض مىدانند مطلقاً ( يعنى : به لحاظ عالم ثبوت و اثبات ) . بنابر اين ، « اطلاق » يعنى : ماهيت مرسله ؛ به معناى عدم لحاظ قيد وجودى يا عدمى همراه آن « 1 » ، و « تقييد » يعنى : ماهيت مع لحاظ القيد . و به همين دليل ، ماهيت مطلقه با هر قيدى قابل اجتماع است و موجب مجاز در لفظ نمىشود . نتيجهء اين مبنا اين است كه : در موارد امتناع تقييد ، اطلاق ضرورى است ؛\r\n2 ) نظريهء محقّق نائينى و سلطان العلماء ( قدس سره ) : كه قائل‌اند به اينكه نسبت بين اطلاق و تقييد نسبت عدم و ملكه است مطلقاً ( اثباتاً و ثبوتاً ) « 2 » ؛ زيرا اطلاق عبارت است از عدم قيد در محل قابل تقييد . بنابر اين ، در موارد عدم امكان تقييد اطلاق نيز ممكن نخواهد بود ؛\r\n3 ) نظريهء محقق خوئى ( قدس سره ) : كه قائل است به اينكه نسبت بين اطلاق و تقييد اثباتاً عدم و ملكه است ، و ثبوتاً تضاد است ؛ زيرا در عالم ثبوت ، اطلاق عبارت است از لحاظ ماهيت همراه با لحاظ عدم قيد ، و تقييد عبارت است از لحاظ ماهيت همراه با لحاظ وجود قيد . بنابر اين ، خصوصيت اطلاقى و خصوصيت تقييدى هر دو متقوّم به لحاظاند ؛ لذا هر دو وجودىاند ، پس نسبت ميان آن دو نسبت تضاد است . امّا در عالم اثبات ، تقييد عبارت است از لفظ دال بر تقييد طبيعت ممكنةالتقييد ، يا به عبارتى : تقييد ، عبارت است از ذكر قيد در آنجا كه قابليت تقييد وجود دارد . بنا بر اين ، اطلاق ، عبارت است از عدم تقييد در محل قابل تقييد . و بين آنها - همان‌گونه كه روشن است - نسبت عدم و ملكه برقرار است « 3 » ؛\r\n4 ) نظريهء استاد محقّق شهيد صدر ( قدس سره ) : كه معتقد است نسبت بين اطلاق و تقييد در عالم ثبوت ، نسبت تناقض است امّا در عالم اثبات نسبت عدم و ملكه ؛ زيرا در عالم ثبوت ، تقييد عبارت است از ماهيت همراه با لحاظ قيد وجودى يا عدمى و اطلاق عبارت است از ماهيت بدون\r\n\r\n\r\n","description":"","footnote":"\r\n( 1 ) . مطارح الأنظار 250 : 2 .\r\n( 2 ) . فوائد الاصول 565 : 1 .\r\n( 3 ) . المحاضرات 173 : 1 . .\r\n","page_name":" 489 ","page_number":489},
  {"content":"\r\n\r\nلحاظ قيد وجودى يا عدمى . بنا بر اين ، اطلاق چيزى جز عدم لحاظ قيد نيست ، و تقييد نيز چيزى به جز لحاظ القيد - وجوداً وعدماً - نيست . بنابر اين ، نسبت بين آنها در عالم ثبوت ، نسبت تناقض است . امّا در عالم اثبات : نظر به اينكه قيودى وجود دارند كه نمىتوان در مقام اثبات وجود يا عدم آنها را در طبيعت لحاظ كرد . بنابر اين ، مجرّد عدم تقييد طبيعت در اين‌گونه موارد ، كاشف از عدم ارادهء تقييد نيست . بنابر اين ، عدم تقييد در مقام اثبات در آنجا كاشف از عدم ارادهء اطلاق است كه امكان تقييد در عالم اثبات وجود داشته باشد . پس اطلاق - اثباتاً - عبارت است از عدم لحاظ القيد فيما يمكن فيه التقييد ، و تقييد عبارت است از لحاظ القيد فى ما يمكن فيه التقييد . و در نتيجه : نسبت بين اطلاق و تقييد به لحاظ عالم اثبات ، نسبت عدم و ملكه است « 1 » .\r\nما با استاد شهيد موافقيم ، و حق هم همين است كه معظم‌له اختيار فرموده‌اند .\r\nبنابر اين ، نسبت بين اطلاق و تقييد ثبوتاً : نسبت سلب و ايجاب يا تناقض است ؛ لكن اثباتاً : نسبت عدم و ملكه است . تفصيل استدلال بر اين مبنا و اثبات بطلان نظريات ديگر را در آينده ضمن مبحث مربوط به مفاد اسم جنس مورد بحث و گفت‌وگو قرار خواهيم داد .\r\n\r\n\r\n","description":"","footnote":"\r\n( 1 ) . بحوث فى علم الأصول 410 : 3 . .\r\n","page_name":" 490 ","page_number":490},
  {"content":"\r\n\r\n\r\n* مطلب هشتم : تقييدپذيرى معانى نسب و هيئات :\r\nسؤال ششم : آيا معانى نسبت و هيئات قابل تقييدند ؟\r\nاين بحث را در مبحث مربوط به معانى نسبت و هيئات به تفصيل متعرّض خواهيم شد . در اينجا تنها به چند نكته اشاره مىكنيم :\r\n1 ) مقتضاى حكايت معانى نسبيه از خارج اين است كه چون معانى نسبى ؛ نظير : وجوب كه مدلول هيئت « افعل » است ، يا نسبت ظرفيت مكان معينى نسبت به شئ معينّى ؛ نظير ظرفيت « دار » نسبت به « زيد » كه مدلول « فى » است ، در خارج به تبع طرفين يا اطراف خود تعدد و تكثر پذير است . بنابر اين ، صورت ذهنى حاكى از آن معناى نسبى نيز به تبع محكى عنه ، بايد تعدّد و تكثّر پذير باشد و گرنه حكايت متحقّق نمىشود ؛ در حالى كه حكايت معانى نسبيه از نسبت‌هاى خارجى امرى است وجدانى و غير قابل انكار . علىهذا ، نظر به امكان كثرت و تعدّد صور حاكيه از معانى نسبى امكان اطلاق و تقييد در معانى نسبيه وجود دارد ؛\r\n2 ) معانى حرفيه همچون معانى اسميه به وجود صورى حاكى از وجود واقعى نسبى ، در ذهن حضور پيدا مىكنند و ربطى كه در ذهن بين تصوّر طرفين ايجاد مىشود ربطى است تبعى و به تبع ارتباطى است كه در خارج بين واقع طرفين وجود دارد . و به همين جهت است كه تعدد و تكثر معانى نسبى در عالم خارج ، تعدد و تكثر صورت معناى نسبى را در عالم ذهن به دنبال خواهد داشت ؛\r\n3 ) بنابر آنچه در گذشته گفتيم : وضع حروف از قبيل « وضع عام ، موضوع‌له خاص » نيست ؛ بلكه - اساساً - اختلاف وضع و موضوع‌له در عموم و خصوص متصوّر نيست ، همان‌گونه كه در گذشته توضيح داديم . بنابر اين ، از آنجا كه مصاديق خارجيهء هر معناى حرفى متكثرند ، لازمهء اين تكثر ، تكثر بالتبع معناى حرفى است ؛ زيرا صورت معناى حرفى حاكى بالذات است از واقع معناى حرفى ، و با تكثر واقع معناى حرفى صورت ذهنيه نيز چون حاكى از آن واقع است تكثر پذير خواهد بود .\r\nتفصيل اين مباحث در محل خود خواهد آمد .\r\n\r\n","description":"","footnote":"","page_name":" 491 ","page_number":491},
  {"content":"\r\n . \r\n","description":"","footnote":"","page_name":" 492 ","page_number":492},
  {"content":"\r\n\r\n\r\n* مطلب نهم : عدم جريان اطلاق در نسبت ناقصه :\r\nسؤال ديگر اينكه : آيا در نسبت ناقصه اطلاق جارى مىشود ؟\r\nدر نسبت ناقصه اطلاق جارى نمىشود ؛ زيرا اطلاق - همان‌گونه كه گفتيم - در مفاد مدلول تصديقى كلام جارى مىشود ، و در نسبت ناقصه مدلول تصديقى وجود ندارد .\r\nاينكه گفتيم : « اطلاق ، در مدلول تصديقى جارى مىشود » به دليل اين است كه مفاد مقدّمات حكمت اين است كه قيدى كه متكلّم به زبان نياورده است ، مراد او نيست . و در حكم دخالت ندارد . بنابر اين ، حكم - كه مفاد تصديقى است - مطلق است .\r\nتوضيح اينكه : در آنجا كه نسبتى تامّه وجود دارد ؛ نظير : « أكْرِم العَالِمَ » يا « العَالِمُ مُكرَمٌ » ، به استناد همان قاعدهء رفتارى كه بر رفتارهاى ارادى حاكم است ( يعنى : قاعدهء تناسب رفتارها با حالت‌هاى نفسانى پشت پردهء رفتارها ) - كه از آن به قاعدهء « تطابق اثبات و ثبوت » تعبير مىشود - چنين گفته مىشود كه : حكم و قضاوتى كه نسبت تامّه موجود در قضيهء « أكْرِمْ العَالِمَ » يا « العَالِمُ مُكرَمٌ » متضمّن آن است به استناد قاعدهء تطابق اثبات و ثبوت از وجود حكم و قضاوتى مطابق با آن در نفس متكلّم حكايت مىكند ( مدلول تصديقى ) و از آنجا حكم در دو قضيهء مذكوره بر ذات طبيعت « العَالِم » بار شده ، و قيدى در لفظ نيامده است كه طبيعت « العَالِم » را مقيد كند ، به استناد قاعدهء تطابق اثبات و ثبوت كشف مىكنيم كه در ارادهء جدى متكلم ( مدلول تصديقى جدّى ) حكم بر طبيعت رفته و قيد و شرطى در ترتّب حكم بر متعلّق يا موضوع دخالت ندارد . و بدين ترتيب اطلاق بدست مىآيد .\r\nلكن در نسبت ناقصه ، از آنجا كه حكمى وجود ندارد كه بر مبناى قاعدهء تطابق اثبات و ثبوت بتوان ارادهء جدّى متكلّم ( مدلول تصديقى كلام ) را در رابطه با آن اثبات كرد ، پس اطلاق مورد ندارد ؛ زيرا معناى اطلاق ، رفتن حكم است روى همهء افراد طبيعت در عالم مراد جدّى متكلّم ؛ در حالى كه در مدلول تصوّرى ، مراد جدى وجود ندارد .\r\nدر آينده - درآنجا كه به تبيين فرق ميان نسبت تامه و نسبت ناقصه مىپردازيم - به توضيح بيشترى در اين رابطه خواهيم پرداخت .\r\n\r\n","description":"","footnote":"","page_name":" 493 ","page_number":493},
  {"content":"\r\n . \r\n","description":"","footnote":"","page_name":" 494 ","page_number":494},
  {"content":"\r\n\r\n\r\nقاعده هفتم : قاعده جمع عرفى :\r\nقواعد جمع عرفى در موارد تعارض بدوى ، همگى مصداق قواعد دلالت‌هاى استعمالى تصديقى با منشأيت عرف عقلاست ؛ لكن از آنجا كه مبحث دامنه‌دارى است و به تعارض دليلين ارتباط دارد ، بحث دربارهء آن را به مبحث « تعارض » موكول مىكنيم .\r\n\r\n","description":"","footnote":"","page_name":" 495 ","page_number":495},
  {"content":"\r\n . \r\n","description":"","footnote":"","page_name":" 496 ","page_number":496},
  {"content":"\r\n\r\n\r\nنوع ششم : دلالت استعمالى تصديقى با منشأيت عرف لغوى عام « 1 » :\r\nاز جمله بارزترين موارد دلالت استعمالى تصديقى با منشأيت عرف لغوى عام آنجاست كه از ضرب‌المثل‌ها استفاده مىشود . مثلًا : در زبان فارسى ، هنگامى كه از ضرب‌المثل « هر كه بامش بيش ، برفش بيشتر » استفاده مىشود ، دلالت تصورى اين جمله ، همان است كه معناى تحت‌اللفظى آن مىرساند و آن اين است كه آن كس كه وسعت سطح برونى سقف خانه‌اش بيشتر است ، برف بيشترى بر آن مىنشيند ؛ لكن در كاربردهاى ضرب‌المثلى معناى مقصود چيزى ديگر است و آن اين است كه هر كس حوزهء قدرتش وسيع‌تر است ، بار مسؤوليتش سنگين‌تر است .\r\nبسيارى از ضرب‌المثل‌ها چنين‌اند كه از دال تصورى بر مصداق يك كلى ، خود آن معناى كلّى اراده مىشود . اين نوع دلالت ، نه از نوع دلالت‌هاى حقيقى و نه از نوع دلالت‌هاى مجازى است ؛ زيرا دلالت‌هاى مجازى و حقيقى همگى از نوع دلالت‌هاى تصورىاند ؛ در حالى كه دلالت ضرب‌المثل بر معناى مقصود از نوع دلالت تصديقى است اگر چه دلالتش بر معناى تحت‌اللفظى دلالت تصورى است ؛ لكن معلوم است كه مدلول تصوّرى مقصود نيست ؛ بلكه آنچه مقصود است آن كبراى كلى است كه معناى تحت‌اللفظى يكى از مصاديق آن محسوب مىشود .\r\nدر زبان عرب ، استفاده از ضرب‌المثل‌ها بسيار فراوان و شايع است . به عنوان مثال ، ضرب‌المثلى كه مىگويد : « إنّ الطيورَ عَلَى أمثالِها تَقَعُ » كه به ادبيات فارسى منتقل شده است :\r\n كبوتر با كبوتر باز با باز * كند همجنس با همجنس پرواز \r\nاين ضرب‌المثل - و ساير ضرب‌المثل‌ها - مدلول به دلالت استعمالى تصديقى آنها ، همان كبراى كلّى است و همان نيز مقصود است ، و به هيچ وجه مدلول تصورى آنها - كه معناى تحت‌الفظى آنهاست - مقصود و مراد نيست .\r\n\r\n\r\n","description":"","footnote":"\r\n( 1 ) . عرف اهل لغت . .\r\n","page_name":" 497 ","page_number":497},
  {"content":"\r\n\r\nاين نوع دلالت ، از آن نظر كه دلالتى است تصديقى و نه تصورى ، ناشى از مقام استعمال است و لذا دلالتى است استعمالى ، و از آن نظر كه مربوط به عرف اهل لغت است - و لذا ضرب‌المثل‌هاى هر لغتى مخصوص اهل آن لغت است - منشأ اين دلالت استعمالى عرف اهل لغت يا عرف لغوى عام است ، و انتقال ضرب‌المثلى از اهل يك لغت به اهل لغتى ديگر ؛ نظير انتقال يك لفظ است از زبانى به زبان ديگر ، كه منشأ آن اقتباس و انتقال است نه اينكه منشأ آن عرف اعم از اهل لغت يعنى عرف عقلا باشد .\r\n\r\n","description":"","footnote":"","page_name":" 498 ","page_number":498},
  {"content":"\r\n\r\n\r\nنوع هفتم : دلالت استعمالى تصديقى با منشأيت خاص ( اطلاق مقامى ) :\r\nاز جمله قواعد دلالت استعمالى ، قاعدهء « اطلاق مقامى » است كه از منشأ خاص نشأت مىگيرد . اطلاقى كه دربارهء آن بحث كرديم اطلاق ناشى از مقدمات حكمت بود .\r\nمقدمات مذكور بر اين اصل مبتنى بودند كه چون ظاهر حال متكلّم بيان مراد است و هر متكلّمى كه در مقام بيان مراد است ، تمام مراد خود را بيان مىكند . پس عدم بيان قيد در مقام اثبات ، بر عدم ارادهء آن در مقام ثبوت دلالت مىكند . مقدمات حكمت كه منشأ اطلاق حكمى است قرينه‌اى است كه مقتضاى حال هر متكلّم عاقلى است .\r\n« اطلاق مقامى » ، اطلاقى از نوع ديگر است كه مبتنى بر قرينهء عامه‌اى ؛ نظير مقدمات حكمت نيست ؛ بلكه مبتنى بر قرينهء خاصى است كه آن را توضيح خواهيم داد .\r\nاطلاق مقامى بر دو نوع كلى است :\r\n1 ) اطلاق مقامى تضييقى : اطلاقى است كه تضييق در مراد را نتيجه مىدهد ؛ نه توسعهء در مراد را . اين نوع اطلاق در آنجاست كه شرايط محيط به كلام به گونه‌اى باشد كه موجب اختصاص مفاد كلام به حصهء خاصى بشود ، به گونه‌اى كه اگر متكلم ، به سعهء مراد خود تصريح نكند ، عرف شنوندگان از كلام وى ، اختصاص آن را به حصه‌اى خاص بفهمند ؛ مثلًا : لفظ « مؤونه » در روايات « استثناى مؤونه از وجوب خمس » - فىنفسه - شمول دارد ؛ لكن در عرف شنوندگان ، خصوص « مؤونهء سال » را مىفهماند . در اينجا اطلاق مقامى ، اقتضاى اختصاص به « مؤونهء سال » را دارد ؛ اگرچه معناى لفظ - فىنفسه - مطلق است ؛\r\n2 ) اطلاق مقامى توسيعى : اطلاقى است كه - نظير اطلاق حكمى - بر توسعهء مراد دلالت مىكند ؛ لكن با اين تفاوت كه اطلاق حكمى ، بر نفى قيد زايد بر مراد دلالت داشت ؛ لكن اطلاق مقامى توسيعى بر نفى مراد زايد ، دلالت دارد . در « اطلاق حكمى » ، قرينهء عامه مقدمات حكمت وجود قيد زايد را در مراد متكلّم نفى مىكرد و در نتيجه ، اطلاق مراد متكلم اثبات مىشد ؛ لكن در « اطلاق مقامى توسيعى » وجود مراد زايد نفى مىشود ؛ نه وجود قيد زايد بر مراد متكلم . يعنى : در آنجا كه شك كنيم كه آيا اضافه بر مرادى كه متكلم با كلام خود آن را بيان كرده مرادى ديگر وجود دارد يا خير ؟ مىتوان با اطلاق مقامى احتمال وجود مراد زايد را منتفى كرد و اثبات كرد متكلم مرادى ديگر جز آنچه گفته ندارد ؛ مثلًا : در آنجا كه متكلّم بگويد : « أكْرِم العَالِمَ ، وَتَعَلَّمْ مِنهُ ،\r\n\r\n","description":"","footnote":"","page_name":" 499 ","page_number":499},
  {"content":"\r\n\r\nوَصَاحِبْهُ » اگر شك كنيم كه اضافه بر تعدادى كه از واجبات مربوط به عالم در اين كلام آمده : « اكرام » ، « تعلّم » ، و « مصاحبت » ، آيا « وجوب اطاعت » از عالم نيز مراد متكلّم بوده يا نبوده است ؟ در اين صورت ، آنچه مورد شك است : قيدى زايد در مراد متكلم نيست ؛ بلكه مرادى زايد بر آنچه در كلام آمده است مىباشد . در اين صورت ، مقتضاى هيچ يك از قواعد عقلايى گذشته كه مبناى شكل‌گيرى مقدمات حكمت بودند - نظير قاعدهء دوم : « گوينده آنچه مىخواهد مىگويد » ، يا قاعدهء چهارم « اتمام مراد به اتمام كلام » - نفى وجود مراد زايد نيست .\r\nبنابر اين ، براى اثبات عدم وجود مراد زايد ( در مثال مذكور : اثبات عدم وظيفه‌اى ديگر نسبت به عالم نظير اطاعت از او ) ناگزير بايد از قرينهء خاصه استفاده كرد كه اين قرينهء خاصه مىتواند به يكى از دو نوع باشد :\r\n1 ) قرينه لفظى : نظير آنجا كه متكلّم به صراحت بگويد : « آنچه مراد و مطلوب من است ، جز اين نيست » ، يا بگويد كه : « در مقام بيان تمام مرادهاى خود هستم » ؛\r\n2 ) قرينه حال يا شأن و مقام گوينده : نظير آنكه گوينده ، كسى همچون شارع مقدّس باشد و مقام نيز مقام عمل باشد و مكلف در انتظار بيان تكليف خود ، توسط شارع باشد . چنانچه در چنين مقامى ، شارع به بيان چند تكليف اكتفا كرد و اشاره‌اى به وجود تكليفى ديگر - جز آنچه بيان كرده است - ننمود ، در چنين حالتى قرينهء خاصه ( كه حال و شأن شارع باشد ) بر اين دلالت دارد كه مرادى ديگر و واجب و تكليفى ديگر در كار نبوده است ، و گرنه شارع كه شأنش هدايت و ارشاد است و دريغ‌داشتن بيان احكام الهى با شأن و مقام او سازگار نيست ، به طور حتم ، به آن واجب يا تكليف زايد اشاره مىكرد . پس عدم بيان تكليف زايد در اين حال و مقام ، دلالت بر عدم وجود تكليف زايد دارد .\r\nبه طور كلّى ، هر جا كه عرف خاص متكلّم ، يا عرف خاص حاكم بر كلام متكلّم ، در صورت ارادهء امرى زايد ، اقتضاى بيان خاص داشته باشد ، به نحوى كه در صورت عدم بيان خاص از سوى متكلّم ، سامع ، عدم ارادهء امر زايد را بفهمد ، عدم بيان امر زايد بر عدم ارادهء آن دلالت كرده و اطلاق مقامى خواهد بود .\r\nدلالت اطلاقى اينچنين ، از مصاديق دلالت استعمالى تصديقى با منشأيت عرف خاص است .\r\n\r\n\r\n","description":"","footnote":"","page_name":" 500 ","page_number":500}
  ]