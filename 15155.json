[
  {"content":"\r\n\r\nانه الحق\r\nنويسنده :\r\nاستاد علامه\r\nحسن حسن زاده آملى\r\n\r\n","description":"","footnote":"","page_name":" 1 ","page_number":1},
  {"content":"\r\n\r\nبسم الله الرحمن الرحيم\r\nشناسنامه كتاب :\r\nنام كتاب : انه الحق\r\nمؤلف : استاد علامه حسن حسن زاده آملى\r\nناشر : انتشارات قيام ، قم ، خيابان شهداء ، كوچه ممتاز ، 716587\r\nحروفچينى : ادب ، 22385\r\nتيراژ : 3000 نسخه\r\nگرافيك : واصف ، 46180\r\nچاپ : نهضت ، 35116\r\nقطع : رقعى\r\nتاريخ چاپ : سال 1373\r\nنوبت چاپ : اول\r\nامتياز : مخصوص انتشارات قيام است\r\n\r\n","description":"","footnote":"","page_name":" 2 ","page_number":2},
  {"content":"\r\n\r\n\r\nمقدمه\r\n\r\n","description":"","footnote":"","page_name":" 3 ","page_number":3},
  {"content":"\r\n . \r\n","description":"","footnote":"","page_name":" 4 ","page_number":4},
  {"content":"\r\n\r\nبسم الله الرحمن الرحيم\r\nحق حمد به جميع السنه حامد و محمود ، حق عين وجود است كه صمد حق منزه از مشاين حدود ، و محدود به حد كل محدود است .\r\nصلوات و سلام نامعدود بر نفس نفيس حامل لواى حمد و نائل مقام محمود ، سيد انبياء محمد و احمد كه ادل دليل شاهد و مشهود است .\r\nو بر آل او اهل بيت عصمت و وحى كه اولشان آدم اولياء الله ، سيد اوصياء ، نقطه بسمله كتاب موجود است .\r\nو خاتمشان واسطه فيض جود ، مركز دائره شهود ، بقيه الله و تتمه النبوه ، مهدى موعود است .\r\nو بر قاطبه انبياء و اوصياء و اولياء تا سخن از عارف و معروف و عابد و معبود است .\r\nو بعد اين وجيزه كلماتى چند در معارف علمى و عملى مسماه\r\n\r\n","description":"","footnote":"","page_name":" 5 ","page_number":5},
  {"content":"\r\n\r\nبه رساله انه الحق از خامه خام راقم آن حسن حسن زاده آملى است كه به تشبه و تقليد اولياى حق ترقيم نموده است ، و اعتراف دارد كه :\r\n از مقلد تا محقق فرقهاست \r\n كاين چون داودست و آنديگر صداست \r\nو آن را به عنوان ذكراى اولين اربعين رحلت فخر اسلام ، علم علم و عمل طود تحقيق ، آيت دين ، صاحب تفسير عظيم و قويم الميزان ، استاد علامه حاج سيد محمد حسين قاضى طباطبائى تبريزى ، اعلى ال‌له تعالى مقاماته و رفع درجاته ، به حضور شريف اهل حق و حقيقت ، به منظور ايفاء و اداى شكر حقى از حقوق بسيارى كه بر اين كمترين دارد ، اهداء مى نمايد ، ان الهدايا على مقدار مهديها .\r\nدر حدود شش يا هفت سال پيش از اين ، اين فكر برايم پيش آمد كه در بسيارى از كتب و رسائل اصول معارف و فروع احكام ، بلكه در قرآن مجيد و روايات صادره از اهل بيت عصمت و وحى ، و حتى از مشايخ و اساطين قبل از اسلام ، عنايتى خاص به كلمه مباركه حق و معانى آن در موضوعات مسائل گوناگون شده است .\r\nبه خصوص چند بار برايم اتفاق افتاد كه در هنگام دفن موتى ، كلمات تلقين را استماع مى كردم :\r\n( [ ان ما جاء به محمد صلى الله عليه و آله حق ، و ان الموت حق ، و سؤال منكر و نكير فى القبر حق ، والبعث حق ، و النشور حق ، و الصراط حق ، و الميزان حق ، و تطائر الكتب حق ، والجنه حق و النار حق 
  ] (\r\n\r\n","description":"","footnote":"","page_name":" 6 ","page_number":6},
  {"content":"\r\n\r\n. اطوار معانى و مظاهر حق در نظام احسن عالم در نظرم جلوه گريهاى خاص مى نمود ، تا بالاخره اين انگيزه سبب شد كه دوبار با بضاعت مزجاه خود مقاله اى در پيرامون حق نوشته ام ، ولى هر بار ناتمام مانده است .\r\nتا در اين بار به مناسبت ذكراى نام برده همان مرقومه ها را با بعضى از اضافات كه مجددا گرد آورده ايم و فكر كرده ايم به نام رساله ( [ أنه الحق 
  ] ( تنظيم و به محضر مبارك ارباب فضيلت تقديم داشته ايم . مع ذلك در پيرامون حق و موارد استعمال آن مباحث بسيار در پيش است لعل الله يحدث بعد ذلك امرا .\r\nدر ميان عيون مسائل صحف قيمه اهل تحقيق ، احق آنها معرفت حق تعالى و معرفت نفس است كه اين رساله نمودارى از آنها است ، و لذا به دو قسم منقسم است :\r\nاول در حق .\r\nدوم در نفس .\r\nمحور معارف علمى بيان مسأله توحيد اهل ولايت به منطق لا إله الا الله وحده وحده وحده است كه توحيد ذات و توحيد صفات و توحيد افعال است كه توحيد حق و حق توحيد است ، و مدار معارف عملى سير تكاملى انسان ، معرفت مسير صراط مستقيم قرآنى است كه احق معارف انسانى و مرقاه معرفت حق است .\r\nقول حق ( [ انه الحق 
  ] ( كه جزء كريمه سنريهم آياتناى فصلت است ، در تسميه رساله از آن جهت اختيار شده است كه اصول\r\n\r\n","description":"","footnote":"","page_name":" 7 ","page_number":7},
  {"content":"\r\n\r\nمباحث آن به مشرب رحيق اهل تحقيق ، مفاد حقيقت كلمات ساميه أن و هو والحق است .\r\nدر آخر سوره ياد شده فرمود :\r\n( [  سَنُرِيهِمْ آياتِنا فِي الْآفاقِ وَ فِي أَنْفُسِهِمْ حَتَّى يَتَبَيَّنَ لَهُمْ أَنَّهُ الْحَقُّ  
  ] ( ، و در آخر اسرى فرمود :\r\n( [  قُلِ ادْعُوا اللَّهَ أَوِ ادْعُوا الرَّحْمنَ أَيًّا ما تَدْعُوا فَلَهُ الْأَسْماءُ الْحُسْنى  
  ] ( .\r\nكلمه مباركه هو در انه وله به حكم سياق اباى از كنايه نحوى دارد ، بلكه آيتى باهر است كه يك هويت ظاهر در مظاهر است ، و همه اسماء قائم به يك حقيقت محيط قاهراند ، چنان كه در توحيد صدوق و تفسير اخلاص مجمع طبرسى رضوان الله عليهما ، مروى است عن اميرالمؤمنين عليه السلام قال ( [ : رأيت الخضر عليه السلام فى المنام قبل بدر بليله فقلت له : علمنى شيئا أنصر به على الاعداء ، فقال : قل يا هو يا من لا هو الاهو ، فلما اصبحت قصصتها على رسول الله صلى الله عليه و آله فقال لى يا على علمت الاسم الاعظم فكان على لسانى يوم بدر ، و ان اميرالمؤمنين عليه السلام قرأ قل هو الله احد فلما فرغ قال يا هو يا من لا هو الاهو اغفر لي و انصرنى على القوم الكافرين . وكان على عليه السلام يقول ذلك يوم صفين وهو يطارد ، فقال له عمار بن ياسر يا اميرالمؤمنين ما هذه الكنايات ؟ قال : اسم الله الاعظم وعماد التوحيد لله لا إله الا هو ثم قرأ شهد الله انه لا إله الاهو و آخر الحشر ثم نزل فصلى اربع ركعات\r\n\r\n","description":"","footnote":"","page_name":" 8 ","page_number":8},
  {"content":"\r\n\r\nقبل الزوال 
  ] ( .\r\nو آنكه در نحو گفته شد :\r\n ولا تقل عند النداء يا هو \r\n وليس فى النحاه من رواه \r\nمقصود اين است كه نداى مضمر جائز نيست ، و كلمه مباركه هو در حديث شريف مذكور و نظائر آن ، ضمير نيست و جمله يا هو يا من لا هو الا هو فرموده كسى است كه پدر جد نحو و صرف است چنان كه خود فرمود :\r\n( [ انا لامراء الكلام وفينا تنشبت عروقه وعلينا تهدلت غصونه 
  ] « 1 » و اين هو است كه  لَيْسَ كَمِثْلِهِ شَيْءٌ  .\r\n نهفته معنى نازك بسى است در خط يار \r\n تو فهم آن نكنى اى اديب من دانم \r\nاين رساله حاوى مطالبى در بعضى از امهات و عيون مسائل معارف علمى و عملى سائر بين اهل تحقيق و اهل نظر است كه عبارتند از :\r\nا فرق ميان موضوع علم اهل تحقيق ، و موضوع فن اهل نظر كه مطلب عمده است .\r\nب بحث حق از نظر ناظر به تبكيت سوفسطائى است .\r\nج معانى حق .\r\nد حق تعالى انيت محض است به بيان اهل تحقيق و اهل نظر .\r\n\r\n\r\n","description":"","footnote":"\r\n( 1 ) نهج البلاغه ، خطبه 231 .\r\n","page_name":" 9 ","page_number":9},
  {"content":"\r\n\r\nه تشكيك وجود از ديدگاه فريقين .\r\nو حق تعالى صمد حق است .\r\nز وحدانيت حق .\r\nح سبق بالحق .\r\nط مرتبه در لسان فريقين .\r\nى تميز محيط از محاط .\r\nيا انسان را شأنيت‌ى است كه تواند عاقل موجودات گردد .\r\nيب طرق اقتناى معارف .\r\nيج نفس ناطقه انسانى و شئون و اطوار وجوديه او .\r\nيد نفس ناطقه انسانى را مقام فوق تجرد است .\r\nيه معرفت نفس .\r\nدر ضمن بيان مطالب فوق به ذكر آيات و رواياتى تبرك جسته ايم ، و به كلمات اساطين فريقين تمسك نموده ايم ، و به طايفه اى از نكات ذوقيه و لطائف حكميه اشاراتى كرده ايم ، و در تأكيد و تأييد بعضى از مسائل مقالاتى به صورت خطابى و استحسانى نيز آورده ايم .\r\nو نظر ما در اين رساله از اهل نظر ، متأخرين از حكماى مشاء است كه بسيارى از اصول مسائل آنان با مبانى قويم اهل تحقيق وفق نمى دهد و اهم آنها مسأله توحيد است كه مطمح نظر ما در اين رساله است چنان كه ابو حامد اصفهانى معروف به تركه در قواعد التوحيد فرمود :\r\n\r\n","description":"","footnote":"","page_name":" 10 ","page_number":10},
  {"content":"\r\n\r\n( [ ان تقرير مسأله التوحيد على النحو الذى ذهب اليه العارفون واشار اليه المحققون من المسائل الغامضه التى لا يصل اليها افكار العلماء الناظرين من المجادلين ، و لا يدركها اذهان الفضلاء الباحثين من الناظرين 
  ] ( .\r\n\r\n","description":"","footnote":"","page_name":" 11 ","page_number":11},
  {"content":"\r\n . \r\n","description":"","footnote":"","page_name":" 12 ","page_number":12},
  {"content":"\r\n\r\n بِسْمِ اللَّهِ مَجْراها وَ مُرْساها \r\n\r\nقسم اول رساله در طايفه اى از معارف حقه توحيديه : موضوع مسائل اهل حق ، حق سبحانه است\r\nموضوع علم سالكان طريقه مثلى ، كه از حيث ثمره نهائى ، اعلى و اهم علوم انسانى است كه انسان ساز است ، مطلق وجود است . مطلقى به اطلاق صمدى عينى از حيث ارتباط او به خلق ، و انتشاء عالم از او ، و آن وجود حق تعالى است .\r\n هُوَ الْأَوَّلُ وَ الْآخِرُ وَ الظَّاهِرُ وَ الْباطِنُ \r\nكه واقع جز ذات و شئون ذاتيه معبر به اسماى حسنى و صفات علياى او نيست‌هو  فِي السَّماءِ إِلهٌ وَ فِي الْأَرْضِ إِلهٌ \r\nلذا اين فريق اهل تحقيق ، قائل به حقيقت واحده ذات مظاهرند كه همان وحدت واجب الوجود است و حق مساوق وجود است .\r\nو به تعبير اجلى موضوع علم اهل توحيد صمد حق است كه در اصطلاح فنى اين طايفه از صمد حق به وجود واحد شخصى يا\r\n\r\n","description":"","footnote":"","page_name":" 13 ","page_number":13},
  {"content":"\r\n\r\nوحدت شخصيه وجود ، تعبير مىشود كه هر كسى را اصطلاحى خاص است و لا مشاحه فى الاصطلاح .\r\nو به عباره اخرى وجود را واحد شخصى مى دانند كه وجود حق عز و جل است كه همان ذات احديه و نعوت ازليه و صفات سرمديه است .\r\nو به بيان ديگر : وجود واحد شخصى متصف به وحدت حقيقى اطلاقى است ، و اين اطلاق هم اطلاق ذاتى حقيقى است كه نسبت تقييد و عدم تقييد به آن على السويه است ، نه اطلاق مقابل تقييد كه در حقيقت تقييد است .\r\nعزيز نسفى در كشف الحقائق آورده است كه از شاه اولياء اميرالمؤمنين على عليه السلام سؤال كردند كه وجود چيست ؟ گفت : به غير وجود چيست ؟ !\r\nخواجه طوسى در آغاز آغاز و انجام گويد : سپاس آفريدگارى را كه آغاز همه از اوست و انجام همه به دو است بلكه خود همه اوست .\r\nحكماى اهل نظر ، مثلا در علم طبيعى بحث از طبيعيات مى كنند كه جسم از آن جهت كه موضوع حركت و سكون است موضوع علم طبيعى است ، و در علم الهى به معنى اخص بحث از واجب تعالى و مسائل خاصه آن مى كنند ، چه موضوع صنعت اهل نظر وجود مطلق است ، ولى اهل تحقيق فقط از علم الهى بحث مى كنند يعنى موضوع مسائل علم آنان مطلقا حق تعالى اس‌ت ( [ لان\r\n\r\n","description":"","footnote":"","page_name":" 14 ","page_number":14},
  {"content":"\r\n\r\nالوجود الصمدى الحق هو الحق سبحانه 
  ] ( ، لذا بعضى از ائمه تحقيق در بيان موضوع مذكور گويد ( [ : موضوعه الخصيص به وجود الحق سبحانه 
  ] ( ، و ديگرى گويد ( [ : موضوعه هو الحق تعالى 
  ] ( ، و ديگرى گويد ( [ : العلوم الالهيه ما يكون موضوعه الحق وصفاته كعلم الاسماء والصفات وعلم احكام‌ها ولوازمها وكيفيه ظهوراتها فى مظاهرها وعلم الاعيان الثابه والاعيان الخارجيه من حيث انها مظاهر الحق 
  ] ( .\r\nاولى بيان صدرالدين قونوى در مفتاح است ، و دومى قول محمد بن حمزه شهير به ابن فنارى در مصباح است ، و سومى كلام قيصرى در فص هودى فصوص الحكم است و همگى يك حكم محكم است .\r\nاز بيان مذكور ، معلوم است كه فرق ميان موضوع علم الهى به مشرب اهل تحقيق ، و ميان موضوع علم الهى مسمى به ما بعد طبيعت بر مبناى اهل نظر ، بدون هيچ فرق چون فرق ميان مطلق و مقيد است .\r\nتبصره : در موضوع بحث اهل نظر سخن از علت و معلول پيش مى آيد كه موجودى علت و موجودى معلول آنست و اولى بر دومى سبق بالعليه دارد ، قوى تر از اين نحو تقدم بالعليه ، تقدم و تأخر بالحقيقه والمجاز است كه در آن مطلق ثبوت و كون ملحوظ است خواه ثبوت بالحقيقه باشد و خواه بالعرض والمجاز ، هر چند باز در آن عليت و معلوليت ملحوظ است . و به مراتب اشد و اقوى از اين سبق ولحوق به حقيقت و مجاز ، سبق بالحق است كه تقدم و تأخر به سمت عليت و معلوليت در آن راه ندارد ، بلكه ملاك تقدم در اين قسم شأن\r\n\r\n","description":"","footnote":"","page_name":" 15 ","page_number":15},
  {"content":"\r\n\r\nالهى است . اين سبق بالحق سخن اهل تحقيق است و اين حق موضوع علم آنان از حيث ارتباطين ياد شده است .\r\n\r\nوحدت حقه حقيقيه موضوع مسائل اهل تحقيق به صورت بحث نظرى\r\nوحدت حقه حقيقيه همان وجود صمد حق است و وجوب وجود صمد حق با وحدت مطلقه آن يكى است و اين وحدت مطلقه منزه از اطلاق و تقييد است . مطلق است اما نه اطلاق در مقابل تقييد كه خود تقييد است . در توضيح آن گوييم :\r\nحقيقت وجود صمد حق من حيث هى هى چنان كه واجب الوجود بذاتها است ، يعنى محال است كه قابل عدم باشد ، زيرا كه در صورت اتصاف به عدم اگر باقى باشد لازم آيد اتصاف احدالنقيضين به آخر ، و اگر باقى نباشد لازم آيد انقلاب طبيعت وجود به طبيعت عدم و هر دو وجه بين الاستحاله است ، همچنين مطلق از قيد عام و اطلاق ، و قيد خاص مخصص است ، مطلقى به اطلاق حقيقى صمدى كه عام سعى وجودى است نه اطلاق مقابل تقييد كه خود در حقيقت تقييد است . يعنى محال است كه مأخوذ به قيد عموم و اطلاق ، يا مأخوذ به قيد مخصص گردد . زيرا كه در صورت\r\n\r\n","description":"","footnote":"","page_name":" 16 ","page_number":16},
  {"content":"\r\n\r\nاولى قيد عموم براى تجريد مقيد از ساير قيود است ، بنابراين طبيعت وجود يعنى حقيقت واجب مأخوذ به قيد عموم بايد مفهوم عام ذهنى باشد و در خارج متحقق نباشد .\r\nو در صورت ثانيه ، قيد مخصص يا از قيود عدمى اعتبارى است ، يا از قيود وجودى حقيقى است ، بنابر وجه اولا لازم آيد اتصاف وجود به عدم كه اتصاف احد نقيضين به ديگرى است .\r\nو بنابر وجه دوم ، قيد وجودى نسبت آن به حقيقت و طبيعت وجود واجب ، يا نسبت فصل به مركب است ، و يا نسبت عرض به ملحوق اوست كه اگر مبدأ عروض نفس ملحوق يعنى معروض باشد لاجرم عارض مساوى معروض خود است آنگاه قيد مفروض ، مخصص نخواهد بود زيرا كه قيد مخصص مخرج بعض افراد مخصص است دون بعضى ديگر ، و حال اينكه عارض مساوى چنين نيست .\r\nو اگر مبدأ عروض جزء معروض و ملحوق باشد لازم آيد كه ملحوق : يعنى حقيقت واجب مركب باشد .\r\nو اگر مبدأ عروض ، خارج حقيقت ملحوق است لازم آيد كه حقيقت واجب بذاتها در وجوب ذاتيش افتقار به غيرش كه مبائن اوست داشته باشد .\r\nمحققين از قدماى مشاء در اعتقاد به توحيد بر همين مبناى قويم بوده اند كه تقديم داشته ايم جز اينكه متأخرين آنان سخن از طرف سلسله ممكنات پيش كشيده اند و برهان وسط و طرف اقامه\r\n\r\n","description":"","footnote":"","page_name":" 17 ","page_number":17},
  {"content":"\r\n\r\nكرده اند و حقيقت واجبه را طبيعت خاصه فردى از افراد وجود مطلق كه موضوع بحث فلسفى آنان است ، در مقابل وجودات خاصه ممكنه دانستند با اين تفاوت كه حق انيت محض است و ممكنات را ماهيات كه معروضات وجوداتند چنان كه كتب رائج آنان در اين موضوع حكم عدل اند ، آنگاه در حل عيون مسائل حكميه مرتكب تكلفات ناگوار شدند و راههاى دشوار پيمودند و در طايفه اى از امهات و عيون مسائل بسر منزل مقصود نرسيدند .\r\nصائن الدين على بن تركه در تمهيد گويد ( [ : ذهب المتاخرون من المشائين الى ان الحقيقه الواجبه هى الطبيعه الخاصه التى هى فرد من افراد الوجود المطلق ، ومقابل للوجودات الخاصه الممكنه الا ان الوجودات الممكنات لها ماهيات معروضه لها دون الطبيعه الخاصه الواجبه فان الوجود نفس ماهيتها اذ ليس للواجب ماهيه غير طبيعه الوجود كما قضت به البرهنه القاطعه الناطقه 
  ] « 1 »\r\nمانند همين كلامش در چند جاى ديگر تمهيد ، تصريح كرده است كه متأخرين مشاء را در توحيد چنين ممشا است ، اما قدماى آنان بر همان توحيد اهل تحقيق بوده اند . رسائل و كلمات آنان مصدق ابن تركه اند . و كتب تذكره قدما ، بسيارى از آنها را ورثه انبياء عليهم السلام معرفى كرده اند كه تنى چند از آنان را قرآن كريم نام برده است از آن جمله اند حضرت ادريس و داود و سليمان عليهم السلام ، بلكه در بعضى از روايات ما عده اى از آنان را در عدد انبياء معرفى فرموده اند .\r\n\r\n\r\n","description":"","footnote":"\r\n( 1 ) تمهيد القواعد ط 36 1 .\r\n","page_name":" 18 ","page_number":18},
  {"content":"\r\n\r\n سَنُرِيهِمْ آياتِنا فِي الْآفاقِ وَ فِي أَنْفُسِهِمْ حَتَّى يَتَبَيَّنَ لَهُمْ أَنَّهُ الْحَقُّ  « 1 »\r\nدر صحف كريمه اهل الله در تبيان مسير تكاملى انسان به مدارج و معارج الهيه اهتمام اكيد و اعتناى شديد بر اقتفاى به كتاب وحى ختمى صلى الله عليه و آله و اقتداى به سيرت و سنت منطق و سائط فيض حق است كه  إِنَّ هذَا الْقُرْآنَ يَهْدِي لِلَّتِي هِيَ أَقْوَمُ  ، لذا در تأديه حقائق و رقائق به لسان صدق مرزوقين به فصل خطاب تمسك جسته اند .\r\nاهل تحقيق و اهل نظر هر دو حق گفته اند ولى نسبت ميان حقى كه در نزد اهل تحقيق محقق است ، و ميان حقى كه اهل نظر بدان ناطق اند چون نسبت بين موضوع علمين است كه بدان اشارتى رفت .\r\nكتاب حق بيش از هر كتابى از حق و مشتقات آن در موارد گوناگون سخن به ميان آورده است و در هيچ كتابى بدين پايه عنايت به حق نشده است و سر سلسله همه آن موارد كه احق حقائق و احق اقاويل است كريمه ( [  سَنُرِيهِمْ آياتِنا فِي الْآفاقِ وَ فِي أَنْفُسِهِمْ حَتَّى يَتَبَيَّنَ \r\n\r\n\r\n","description":"","footnote":"\r\n( 1 ) قرآن كريم ، سوره فصلت ، آيه 54 .\r\n","page_name":" 19 ","page_number":19},
  {"content":"\r\n\r\n أَنَّهُ الْحَقُّ  است .\r\nحق و ميزان چون يوسف و حسن ازل در نزد واقفان حروف ، دو جسم يك روح اند كه افتراقشان را نشايد هر نيكبختى كه به لب آن رسيد و مغزاى آن را چشيد و معنى آيت را به درستى فهميد كه چشم حق بينش به ديدار فروغ طلعت دل آراى حتى يتبين لهم انه الحق از آيات آفاق و انفس روشن شد ، مى يابد كه چون او حق است همه آثار صنع او حق است ، زمين و آسمان حق است ، ماه و خورشيد و ستارگان حق است ، از ذره تا كهكشانها حق است ، نظام هستى حق است ، دولت او دولت حق است ، و رسول او حق است ، و كتاب او حق است ، بعث و نشور حق است ، صراط و ميزان حق است ، و آنچه را كه حق فرمود حق است حق است كه سالك در اين مقام به اعتبارى ، سفرى من الحق الى الخلق بالحق مىكند ، چنان كه از آيات آفاق و انفس سفرى من الخلق الى الحق كرده است .\r\nدر كتب اساطين حكمت و ارباب معرفت از قديم الدهر بحث از حق و معانى آن دائر بود كه الحكمه معرفه الوجود الحق ، والوجود الحق هو واجب الوجود بذاته :\r\nارسطو در چندين جاى ما بعد الطبيعه از حق و معانى آن بحث كرد . فارابى در اغراض ما بعد الطبيعه « 1 » و در رساله تعليقات « 2 » از ارسطو سخن از حق نقل كرده است .\r\nيعقوب بن اسحاق كندى معروف به فيلسوف عرب نيز از\r\n\r\n\r\n","description":"","footnote":"\r\n( 1 ) ص 18 ط حيدر آباد .\r\n( 2 ) ص 6 و 9 حيدر آباد .\r\n","page_name":" 20 ","page_number":20},
  {"content":"\r\n\r\nوجود حق و فروع آن در چند رساله فلسفى خود بحث نموده است .\r\nو فارابى بحث حق را در مدينه فاضله و در فص دوازدهم فصوص به اجمال و سپس در فص هفتادم آن به تفصيل عنوان كرده است . و پس از وى ابن سينا در فصل هفتم مقاله اولى الهيات شفا « 1 » و در اول فصل ششم مقاله هشتم آن « 2 » به اقتفاى فارابى چنان كه در فلسفه دأب اوست بحث كرده است .\r\nو همچنين محيى الدين عربى و صدرالدين قونوى و ابن فنارى در چندين موضع فتوحات و مفتاح و مصباح ، و قيصرى در اول فصل اول مقدمات شرح فصوص الحكم گويد : الفصل الاول فى الوجود وانه هو الحق . و در اواخر شرح فص يوسفى گويد : الوجود من حيث هو هو هو الله والوجود الذهنى والخارجى والاسمائى الذى هو وجود الاعيان الثابته ظلاله .\r\nو همچنين ميرداماد در قبسات و مولى صدرا در فصل اول منهج ثالث مرحله اولى اسفار « 3 » و متأله سبزوارى در اوائل حكمت منظومه بحث كرده اند .\r\n\r\n\r\n","description":"","footnote":"\r\n( 1 ) ص 42 چاپ سنگى رحلى .\r\n( 2 ) ص 232 چاپ سنگى رحلى .\r\n( 3 ) ص 20 ، ج 1 ط 1 .\r\n","page_name":" 21 ","page_number":21},
  {"content":"\r\n\r\n\r\nبحث حق از نظرى ناظر به تبكيت سوفسطائى است\r\nبحث حق و به خصوص افتتاح بحث حق و حقيقت در صدر مؤلفات اصول معارف حقه حقيقيه از جهتى ناظر به رد پندار سوفسطائى است زيرا بحث حق منتهى است به اينكه احق ح‌قائق در اعيان وجود حق است ، و احق اقاويل حقه در مقدمات علمى اينكه ايجاب و سلب نه جمع آن دو را در موردى شايد و نه رفع آن دو را ، كه تقابل ايجاب و سلب ، اول الاوائل و ابده البديهيات است ، و در السنه اهل ميزان دائر است كه ان اول الاوائل هو ان الايجاب والسلب لا يجتمعان ولا يرتفعان ، و يا اينكه : الايجاب والسلب فى قضيه واحده بعينها لا يصدقان معا ولا يكذبان معا ، كه در حقيقت قضيه منفصله حقيقيه است . خلاصه بحث حق منتهى است به اينكه انه الحق .\r\nسوفسطايى منكر همه حقائق از حسيات و عقليات و بديهيات و نظريات است ، و قائل به رفع ايجاب و سلب و واسطه بين آن دو است ، و گويد هيچ اصل ثابت علمى وجود ندارد و همه حقايق باطل اند .\r\nحكماى الهى در رد سوفسطايى نافى حقائق ، بحث حق و حقيقت را پيش كشيده اند كه حقى ثابت و متحقق است و متن اعيان\r\n\r\n","description":"","footnote":"","page_name":" 22 ","page_number":22},
  {"content":"\r\n\r\nخارجى از حق متحقق است بلكه متن خارج و واقع ذات حق و شئون ذاتيه حق است . و بديهى است كه تا پندار سوفسطايى طرد نگردد ، دين و تكليف و كمال و استكمال و بحث از علم و معرفت حقائق از مبدأ تا معاد ناصواب مى نمايد زيرا كه اگر هيچ چيز حقيقت و واقعيت نداشته باشد انسان بى حقيقت و بى واقعيت چرا به دنبال بى حقيقتها و بى واقعيتهاى ديگر برود كه هر چه فرا بگيرد در آخر كار از نادان فرو مايه تر است چه نادان بى حقيقت رنج فرا گرفتن بى حقيقتها را بر خود هموار نكرده است و اين بى حقيقت كرده است .\r\nشيخ در شفاء سوفسطائى را متعنت خوانده است و در تبكيت وى به تف‌صيل بحث كرده است و به اين سخن خاتمه داده است كه : و اما المتعنت فينبغى ان يكلف شروع النار اذ النار واللانار واحد ، وان يولم ضربا اذ الوجع واللاوجع واحد ، وان ي منع الطعام والشراب اذ الاكل والشرب وتركهما واحد . « 1 »\r\nبيان : شروع النار به معنى دخول در آتش است ، در منتهى الارب فى لغه العرب گويد : شرعت الدواب فى الماء شروعا ، از باب منع ، به آب در آمدند ستوران .\r\n\r\nمعانى حق\r\nچنان كه گفته ايم بحث از حق و معانى آن از قديم الدهر در السنه\r\n\r\n\r\n","description":"","footnote":"\r\n( 1 ) ص 47 ، ج 2 ط 1 رحلى .\r\n","page_name":" 23 ","page_number":23},
  {"content":"\r\n\r\nحكماى الهى دائر بود ، فارابى در فص دوازده و هفتاد فصوص الحكم به اجمال و تفصيل سخن از آن عنوان كرده است ، در اول گويد :\r\n( [ هو الحق فكيف لا وقد وجب ، وهو الباطن فكيف لا وقد ظهر ، فهو ظاهر من حيث هو باطن و باطن من حيث هو ظاهر فخذ من بطونه الى ظهوره حتى يظهر لك ويبطن ع نك 
  ] ( .\r\nيعنى حق تنها اوست چگونه نباشد و حال آنكه واجب است ، و باطن تنها اوست چگونه نباشد و حال آنكه ظاهر است ، پس از آن جهت كه باطن است ظاهر است و از آن جهت كه ظاهر است باطن است ، پس بگير از بطونش به سوى ظهورش تا بر تو پيدا شود و از تو پنهان شود .\r\nتوضيح اجمالى آن اينكه حق در اينجا به معنى وجود ثابت محض و بحت و بسيطى است كه به بطلان آميخته نيست و زوال در او راه نمى يابد و هستى حق او است ، بقول لبيد : الاكل شى ء ما خلا الله باطل ، و بقول خواجه طوسى :\r\n موجود به حق واحد اول باشد \r\n باقى همه موجود مخيل باشد \r\n هر چيز جز او كه آيد اندر نظرت \r\n نقش دومين چشم أحول باشد \r\nو به بحث نظرى چون وجوب استغناى شى ء از غير است پس اگر ذات بارى حق محض و ثبوت صرف و وجود بحت غيرمتناهى نباشد لازم آيد كه وى را وجود و ماهيتى باشد و اين لزوم منافى با\r\n\r\n","description":"","footnote":"","page_name":" 24 ","page_number":24},
  {"content":"\r\n\r\nوجوب ذاتى اوست . و چون در نهايت ظهور است باطن است يعنى حجابى جز شدت و غلبه ظهورش و قصور مدركات ما از اكتناه نورش بر او آويخته نيست ، و غطائى ميان او و خلقش زده نيست ، از معصوم مأثور است يا خفيا من فرط الظهور . و از رسول الله صلى الله عليه و آله مروى است كه فرمود :\r\n( [ ان الله احتجب عن العقول كما احتجب عن الابصار ، وان الملا الاعلى يطلبونه كما تطلبونه انتم 
  ] ( ، پس از آن جهت كه باطن است ظاهر است و بالعكس ، هو الاول والاخر والظاهر والباطن .\r\nچون از بطون او گيرى يعنى سعى كنى از مغرس جسمانيت قلع عرق كنى و از كدورات آن متعرى شوى و ب‌ه صفات ربوبى متحلى گردى تا به سوى ظهور او سر درآورى ، بر تو آشكار گردد و از تو پنهان شود .\r\nدر حقيقتت حجابى جز گناهان ما نيست شيخ اجل صدوق در باب رد بر ثنويه و زنادقه از كتاب توحيد ، روايت كرده است كه ثامن الائمه عليه السلام فرمود :\r\n( [ ان الاحتجاب عن الخلق لكثره ذنوبهم 
  ] ( .\r\n سعدى حجاب نيست تو آئينه پاك دار \r\n زنگار خورده چون بنمايد جمال دوست \r\nو در دوم گويد : يقال حق للقول المطابق للمخبر عنه اذا طابق القول . ويقال حق للوجود الحاصل للمخبر عنه اذا طابق الواقع . ويقال حق للذى لا سبيل للبطلان اليه .\r\n\r\n","description":"","footnote":"","page_name":" 25 ","page_number":25},
  {"content":"\r\n\r\nوالاول تعالى حق من جهه المخبر عنه . حق من جهه الوجود . حق من جهه انه لا سبيل للبطلان اليه . لكنا اذا قلنا له انه حق فلانه الواجب الذى لا يخالطه بطلان و به يجب وجود كل باطل الاكل شى ء ما خلا الله باطن .\r\nهو باطن لانه شديد الظهور غلب ظهوره على الادراك فخفى وهو ظاهر من حيث ان الاثار تنسب الى صفاته وتجب عن ذاته فيصدق بها مثل القدره والعلم يعنى ان فى القدره والعلم مساغا وسعه فأما الذات فهى متمنعه فلا يطلع على حقيقه الذات فهو باطن باعتبارنا وذلك لامن جهته ، و ظاهر باعتباره وجهته .\r\nانك اذا اكتسبت ظلا من صفاته قطعك ذلك من الصفات البشريه و قلع عرقك من مغرس الجسمانيه فوصلت الى ادراك الذات من حيث لا تدرك فالتذذت بأن تدرك ان لا تدرك فلذلك عليك ان تأخذ من بطونه الى ظهوره فيظهر لك الاعلى وعالم الربوبيه عن الافق الاسفل وعالم البشريه .\r\nاين فص فصوص فارابى را در بسيارى از كتب فلسفى با اسناد به اينكه از رساله فصوص فارابى است نقل كرده اند . جمله ( [ والاول تعالى حق من جهه المخبر عنه 
  ] ( در منظومه حاجى تصحيف شده است كه المخبر عنه به هيأت اسم مفعولى ، به صورت الخبر عنه نوشته آمد .\r\nقول در عبارت فارابى به معنى خبر است كه از آن به عقد و قضيه نيز تعبير مىشود . هر قولى كه مطابق بودن مخبر عنه با آن لحاظ\r\n\r\n","description":"","footnote":"","page_name":" 26 ","page_number":26},
  {"content":"\r\n\r\nشود آن قول را حق گويند كه حق صفت قول است چنان كه مى گوييم كلمه لا إِلهَ إِلَّا اللَّهُ حق است كه مخبر عنه مطابق بكسر با است و قول مطابق بفتح باء . و اگر به عكس آن اعنى مطابق بودن قول با مخبر عنه لحاظ شود آن قول را صدق گويند كه باز صدق صفت قول است چنان كه مى گويى قول فلانى صدق است و او در قول خود صادق است يعنى قول او مطابق است با آنچه كه از او خبر داده است كه قول مطابق بكسر با است و مخبر عنه مطابق بفتح باء ، قسم اول اين دو قسم كه همان حق بودن قول است وجه اول از وجوه معانى حق در كلام فاربى است .\r\nو بيان وجه دوم از معانى حق كه گفته است ( [ : و يقال حق للوجود الحاصل للمخبر عنه اذا طابق الواقع 
  ] ( اين است كه ممكن است مخبر عنه در واقع موجود نباشد و هنوز رنگ وج‌ود نگرفته باشد مثل اينكه بگويى : درياى نقره مذاب سيال است كه اين قول تو صدق و حق است اگر چه وجود خارجى براى چنين دريائى نيست .\r\nو ممكن است كه مخبر عنه در واقع موجود باشد و از آن خبر دهيم مثل اينكه از موجودات متحقق بالفعل در خارج خبر دهيم . فارابى در اين قسم گويد : آن وجود واقعى كه براى مخبر عنه بالفعل حاصل است آن را نيز حق گويند كه ثابت و محقق است .\r\nصدق در مقابل كذب است و حق در مقابل باطل . اين قسم حق به اين معنى است كه آن وجود متحقق حق است و باطل ماهيت است كه اگر آن حصه وجود نباشد ماهيت نمودى ندارد و با قطع نظر\r\n\r\n","description":"","footnote":"","page_name":" 27 ","page_number":27},
  {"content":"\r\n\r\nاز اين وجود حق ، باطل است . و گفتار فارابى بعد از آن كه گفت والاول تعالى حق من جهه المخبر عنه ، حق من جهه الوجود نص در اين معنى است .\r\nو لكن سيد فاضل نحرير امير اسماعيل شنب غازانى وجه دوم را اينچنين نقل كرده است ويقال حق للوجود الحاصل بالفعل ، يعنى عبارت فارابى مطابق نسخه او چنين است : ( هو الحق فكيف لا ويقال حق للقول المطابق للمخبر عنه اذا طابق القول ، وي قال حق للوجود الحاصل بالفعل ، ويقال حق للموجود الذى لا سبيل للبطلان اليه ، الخ ) .\r\nآنگاه بالفعل را به اصطلاح منطقى كه مطلقه عامه است دانسته است كه آن را به وقتى از اوقات شرح كرده است به اين عبارت : اى فى وقت من الاوقات سواء تحقق حصوله كقولنا الجنه حق والنار حق ، او سيتحقق كقولنا القيامه حق والحساب حق . ولى در صورت صحت اين نسخه سزاوار است كه بالفعل در اين مقام تفسير شود بأنه فى مقابل ما يكون الوجود فيه بالقوه چنان كه بعضى از اساتيد فن در تعليقاتش بر حكمت منظومه افاده فرموده است و اين تعليقات نسخه اى خطى است در نزد ما محفوظ است ، خلاصه اينكه بالفعل مقابل آنى باشد كه وجود در او بالقوه است كه اين وجود الان حق است و تحقق يافته است و به ثبوت رسيده است و آنى كه هنوز تحقق نيافته است بالفعل باطل است و چون از قوه به فعليت رسيد حق مىشود .\r\nو ديگر اينكه فاضل مذكور معانى حق را در عبارت فارابى سه\r\n\r\n","description":"","footnote":"","page_name":" 28 ","page_number":28},
  {"content":"\r\n\r\nوجه دانسته است و استدراك فارابى را كه گفت لكنا اذا قلنا انه حق الخ ، چنين معنى كرده است كه ما چون حق را بر واجب تعالى اطلاق كرده ايم همان معنى ثالث مراد است .\r\nلكن ظاهر استدراك اين است كه معانى حق بر چهار قسم است ، و وجه استدراك اين است كه معنى سوم يعنى حق من جهه انه لا سبيل للبطلان اليه ، اعم از واجب بالذات و از واجب بالغير دائمى است كه بطلان در او راه ندارد . و به عباره اخرى عدم تطرق بطلان همان دوام است و دوام اعم از واجب و ممكن دائمى مانند مفارقات است ، بنابراين قول فارابى لكنا اذا قلنا الخ استدراك از اين دوام عام است كه ما وقتى گفتيم اول تعالى حق است يعنى واجبى است كه هيچگونه بطلان در او راه ندارد . خلاصه اينكه استدراك مفيد معنى چهارم براى حق است و فرق بين آن و معنى سوم اينكه سوم اعم است از واجب و ممكن دائمى چون مفارق نورى ، و چهارم اختصاص به واجب بالذات دارد كه مطلقا بطلان در او راه ندارد و به نظر فلسفى طرف سلسله ممكنات است ، اين مطلب را متاله سبزوارى در تعليقات منظومه اش افاده فرمود .\r\nنعم لو تفوه به نظر عرفانى اشمخ او برهانى ادق على ما يعرفه الراسخون الحكمه المتعاليه من ان جهه الوجوب هو فعليه الوجود و ما سوى الواجب هالك اذا الهلاك عباره عن لا استحقاقيه الوجود و  كُلُّ شَيْءٍ هالِكٌ إِلَّا وَجْهَهُ  ، كان لما ذكره الفاضل المذكور وجه .\r\nاطلاق حق به معنى اول بر او تعالى به تجوز عقلى است زيرا كه\r\n\r\n","description":"","footnote":"","page_name":" 29 ","page_number":29},
  {"content":"\r\n\r\nحق بدين وجه صفت قول است از آن حيث كه مخبر عنه مطابق اوست خلاصه اينكه اطلاق حق بنابر وجه اول بايد از جهت خبر باشد نه از جهت مخبر عنه پس اينكه فارابى گفت و الاول تعالى حق من جهه المخبر عنه به معنى حقيقى حق بر اين وجه نيست ، جز اينكه چون در صورت مطابق مخبر عنه با خبر يعنى قول آن خبر حق است ، بر مخبر عنه نيز حق اطلاق شده است .\r\nبيان : ( حق من جهه انه لا سبيل للبطلان اليه ) عدم تطرق بطلان بذات بارى تعالى از اين رو است كه صمد حق است يعنى واجب الوجود بالذات و صرف هستى است لذا ماهيت كه حكايت از فقر و ندارى و بطلان مىكند ، در حق على الاطلاق راه ندارد و به اين لطيفه سقراط در گفتارش اشارت دارد كه قفطى در تاريخ الحكماء آورده است : قال له رجل ما مائيه الرب ؟ فقال القول فيما لا يحاط به جهل ، و ما سوايش كه فقر نورى و امكان وجودى دارند روابط صرف و شئون و تطورات حق محض و واجب به او و قائم به اويند .\r\n( [ هو باطن ل‌انه شديد الظهور 
  ] ( كلامى رفيع است كه علت باطن بودن او شدت ظهور اوست كه الشى ء اذا جاوز حده انعكس الى ضده ، وفى دعاء الاحتجاب عن مولانا اميرالمؤمنين عليه السلام عن رسول الله صلى الله عليه و آله :\r\nاللهم انى اسئلك يا من احتجب بشعاع نوره عن نواظر خلقه . « 1 »\r\n\r\n\r\n","description":"","footnote":"\r\n( 1 ) بحار ، ج 19 ، ص 183 ط كمپانى .\r\n","page_name":" 30 ","page_number":30},
  {"content":"\r\n\r\n حجاب روى تو هم روى تست در همه حال \r\n نهانى از همه عالم ز بسكه پيدايى \r\nپس در حقيقت حجاب جمالش جز عزت جلالش نيست . طريحى در ماده ده رمجمع آورده است كه : وفى الخبر لا تسبوا الدهر لان الدهر هو الله . در آخر سنن ابى داود از پيغمبر اكرم صلى الله عليه وآله روايت شده است كه :\r\n( [ يؤذينى ابن آدم يسب الدهر وانا الدهر بيدى الامر اقلب الليل والنهار 
  ] ( .\r\nعين القضاه همدانى در تمهيدات گويد : از مصطفى عليه السلام بشنو كه گفت : لا تسبوا الريح فانها من نفس الرحمن « 1 » و نيز در آن كتاب « 2 » و در تحفه الملوك فى السير والسلوك منسوب به سيد بحر العلوم و بخصوص در قوت القلوب ابوطالب مكى « 3 » به عنوان دعاى مأثور و در اسفار صدرالمتألهين « 4 » بعنوان فى الادعيه النبويه آمده است :\r\n( [ اللهم انى ادعوك باسمك المكنون المخزون السلام الطهر الطاهر القدس المقدس يا دهر يا ديهور يا ديه‌ار الخ 
  ] ( .\r\nمرحوم حاجى گويد :\r\n چشم ما ديده خفاش بود ورنه ترا \r\n پرتو حسن به ديوار و درى نيست كه نيست \r\n\r\n\r\n","description":"","footnote":"\r\n( 1 ) ص 166 .\r\n( 2 ) ص 38 .\r\n( 3 ) ج 1 ، ص 23 .\r\n( 4 ) ج 1 ، ص 240 ط 1 .\r\n","page_name":" 31 ","page_number":31},
  {"content":"\r\n\r\n موسى اى نيست كه دعوى انا الحق شنود \r\n ورنه اين زمزمه اندر شجرى نيست كه نيست \r\nو چون حجاب شدت نور و غلبه ظهور آنست كه پس در حقيقت حجاب ، ضعف و قصور بندگان است خواه ابصار و خواه بصائر كه از احاطه و اكتناه به محيط على الاطلاق عاجزند از اين جهت گفته اند كه مرجع حجاب امر عدمى است .\r\n( [ وهو ظاهر من حيث ان الاثار الخ 
  ] ( ظهور حق را از جهت انتساب صفات چون قدرت و علم به حق مىداند كه اين صفات از او واجب شده اند پس از راه صفات مساغ و وسعتى براى نيل و ادراك به صفات حق است اما ذات چون متمنعه يعنى بسيار منيع است در كمال جلال و عزت است به حقيقت آن نمى توانيم آگاهى بيابيم و لا يحيطون به علما .\r\n عنقا شكار كس نشود دام باز چين \r\n كاينجا هميشه باد به دست است دام را \r\nدر علم و قدرت و ديگر صفات كه مساغ و وسعتى است در حقيقت انحاء و اطوار وجودات جزئيه اند كه شئونات حق اند دانسته مىشود نه ذات مطلق صمد حق غيب الغيوب .\r\n( [ فهو باطن باعتبارنا الخ 
  ] ( اين گفتار نتيجه بيان باطن و ظاهر بودن حق است كه چون باطن بودنش به علت شدت ظهور و غلبه آن بر ادراك ما است پس باطن بودنش به اعتبار ما است كه ضعف و قصور ادراك ما حجاب آمد و در حقيقت حجابى نيست و مرجع حجاب به\r\n\r\n","description":"","footnote":"","page_name":" 32 ","page_number":32},
  {"content":"\r\n\r\nامر عدمى است . و ظاهر بودنش به اعتبار او و از جهت او است كه ظاهر بذاته است و ظهور اشياء به اوست .\r\nمتاله سبزوارى در شرح اسماء « 1 » در وجوه باطن و ظاهر گويد : باطن بكنهه و ظاهر بوجهه ، او باطن من فرط الظهور و ظاهر من شده الاحاطه ، او باطن باسمائه التنزيهيه و ظاهر باسمائه التشبيهيه ، او باطن بانه مقوم الارواح ، و ظاهر بانه قيوم الاشباح .\r\n( [ انك اذا اكتسبت ظلا الخ 
  ] ( سخن در اكتساب كمالات انسانى است كه انسان آن كسى است كه به صفات كماليه حق متحقق شده است ، اين صفات مكتسب ظل صفات حق است از اين جهت كه همه ذوات و كمالات وجوديه منتهى مى شوند به ذاتى كه واجب بذاته و عين كمالات است و در جميع صفات كماليه تمام بلكه فوق تمام است پس همه ممكنات آيات و ظلال آن اصل اند الم تر الى ربك كيف مد الظل .\r\nاز مصادرى كه در صدر بحث حق ياد شد ، حق در اين معانى به كار رفته است كه بعضى ه ا قريب به يكديگرند :\r\nالف قول مطابق ( به فتح با ) با مخبر عنه .\r\nب اعتقاد مطابق ( به فتح با ) با واقع .\r\nج وجود حاصل بالفعل در مقابل بالقوه يعنى آنى كه در او قوه وجود است ، خواه اين وجود حاصل بالفعل وجود ثابت باشد يا نباشد . مثلا صورت به اين معنى حق است كه وجود حاصل با فعل\r\n\r\n\r\n","description":"","footnote":"\r\n( 1 ) بند 85 ، ص 271 ط 1 چاپ سنگى .\r\n","page_name":" 33 ","page_number":33},
  {"content":"\r\n\r\nاست ، ولى هيولى اولى كه او را قوه وجود است حق به اين معنى نيست .\r\nد وجود حاصل بالفعل ثابت در مقابل وجودى كه ثابت نيست ، خواه اين وجود بالفعل ثابت دائمى باشد و خواه نباشد .\r\nه موجود بالفعل ثابت دائمى در مقابل آنى كه وجود او دائمى نيست ، خواه اين وجود ثابت دائمى دوام او از قبل خود او باشد و يا از غير او .\r\nو وجود بالفعل ثابت دائمى كه دوام وجودش از قبل خود اوست و وجود هر موجود و ثبات و دوام او به اوست .\r\nقول لا إله الا الله حق است كه مطابق با مخبر عنه است ، و اعتقاد به آن حق است كه مطابق با واقع است . و اول تعالى حق است كه موجود بالفعل ثابت دائمى است و دوام وجودش به خود اوست و وجود هر موجود و ثبات و دوام آن به اوست .\r\nز موجودى كه بطلان در او راه ندارد كه واجب بالذات و واجب بالغير دائمى را شامل است چنان كه بيان كرده ايم بنابراين با بعضى از معانى گذشته متحد است .\r\nح موجودى كه عين وجود و صرف وجود است و چيزى جز وجود از امور عدم و عدمى مثل حد و ماهيت در او راه ندارد و از او اعتبار و انتزاع نمى شود ، به اين معنى حق اول تعالى حق مطلق است و ماسواى او از جهت وجود او حق اند و حق مطلق نيستند زيرا در آنها جز وجود كه نفاد و حد و ماهيت است با اختلاف مراتبشان اعتبار\r\n\r\n","description":"","footnote":"","page_name":" 34 ","page_number":34},
  {"content":"\r\n\r\nمىشود ، و از اين معنى تعبير مى كنند به اينكه حق تعالى بسيط الحقيقه است و بسيط الحقيقة كل الاشياء است ، مرحوم حاجى فرمايد :\r\n فذاته عقل بسيط جامع \r\n لكل معقول و الأمر تابع \r\nط و  ذلِكَ بِأَنَّ اللَّهَ هُوَ الْحَقُّ وَ أَنَّ ما يَدْعُونَ مِنْ دُونِهِ الْباطِلُ  . اهل تحتقيق و اهل نظر اتفاق دارند كه ما سوى الله باطل اند والله تعالى حق محض و مطلق است و فريقين به اين كريمه تبرك جسته اند و به قول لبيد تمسك ، ولى تفاوت رأيين به قدر فرق موضوعين و نظر در ما سوى الله است . فارابى در مدينه فاضله حق را مساوق وجود گفته است اين سخن به منظر افق اعلاى اهل تحقيق تمام است كه حق و وجود مساوق هم اند جز اينكه معنى و مراد از حق بايد محقق شود كه فارابى از حق طرف سلسله ممكنات كه ما سوى اند چه اراده كرده است .\r\n\r\nبيان اهل نظر و اهل تحقيق در اينكه حق تعالى انيت محض است\r\nدر جوامع روائى ما از لسان صدق و سائط فيض الهى نفى ماهيت از حق تعالى شده است گاهى به لفظ ماهيت و گاهى به لفظ مائيت و هر دو به يك معنى مشتق از ما هو هستند و در كتب قدماء\r\n\r\n","description":"","footnote":"","page_name":" 35 ","page_number":35},
  {"content":"\r\n\r\nبسيار تعبير به مائيت شده است .\r\nدر دعاى يمانى امام الموحدين على اميرالمؤمنين عليه السلام چنان كه سيد بن طاوس به اسنادش در مهج الدعوات روايت كرده است « 1 » امام فرمود :\r\n( [ بسم الله الرحمن الرحيم اللهم انت الملك الحق الذى لا إله الا انت الى قوله : و لم تعلم لك مائية فتكون للاشياء المختلفة مجانسا 
  ] ( .\r\nدر باب نفى جسم و صورت و تشبيه دوم بحار از روضة الواعظين نقل كرده است كه :\r\nروى عن اميرالمؤمنين عليه السلام ( [ انه قال له رجل اين المعبود 
  ] ( ؟\r\nفقال عليه السلام : لا يقال له اين لانه اين الاينية ، و لا يقال له كيف لانه كيف الكيفية ، و لا يقال له ما هو لانه خلق الماهية\r\n
  ] ( . و در باب تفسير قل هو الله احد ت‌وحيد صدوق به اسنادش روايت شده از وهب بن وهب قرشى بدين صورت :\r\nقال سمعت الصادق عليه السلام يقول :\r\nقدم وفد من اهل فلسطين على الباقر عليه السلام :\r\n( [ فسألوه عن مسائل فأجابهم ، ثم سألوه عن الصمد فقال تفسيره فيه الصمد خمسة احرف فالالف دليل على انيته و هو قوله عزوجل شهد الله انه لا إله الا هو و ذلك تنبيه و اشاره الى الغائب عن درك الحواس 
  ] ( .\r\nو اللام دليل على الهيته بانه هو الله .\r\n\r\n\r\n","description":"","footnote":"\r\n( 1 ) ص 105 ط 1 چاپ سنگى .\r\n","page_name":" 36 ","page_number":36},
  {"content":"\r\n\r\nالى ان قال عليه السلام : لان تفسير الاله هو الذى إله الخلق عن درك مائيته و كيفيته بحس او وهم .\r\nالى ان قال عليه السلام : فمتى تفكر العبد فى مائية البارى و كيفيته إله فيه و تحير .\r\nاز حسن صنيعت امام عليه السلام استشهاد به كريمه ( [  شَهِدَ اللَّهُ أَنَّهُ لا إِلهَ إِلَّا هُوَ 
  ] (  است چه انيت مشتق از ( [ ان 
  ] ( است و تعبير از تحقق و وجود شى ء به انيت و از حدود و ماهيت آن به مائيت در السنه اهل الله بسيار است ، و چه بسا كه ماهيت به معنى ما به الشى ء هو هو است كه اعم از معنى ماهيت خاصه است كه حكايت از حد و نهايت مىكند و وصف خاص ممكن است و به تعبير فلاسفه الهى كل ممكن زوج تركيبى ، و فرد حقيقى حق تعالى است كه مبراى از ماهيت به اين معنى است لذا فقط حق تعالى متصف به اسما و اوصاف جمالى و جلالى بطور اطلاق صمدى است و ديگر كلمات وجودى هر چند به لحاظ باطن تجليات و شئون ذاتيه حق مطلق اند ، ولى به لحاظ ظاهر خلقى كه هر يك را قدرى معلوم است حائز اتصاف مقيداند كه نفاد و ظلمت و بطلان از حدود خلقى اند .\r\nفى التوحيد عن جابر الجعفى عن ابى جعفر عليه السلام قال سمعته يقول ان الله نور لا ظلمة فيه و علم لا جهل فيه و حيوه لا موت فيه .\r\nو فيه باسناده عن هشام بن سالم قال دخلت على ابى عبدالله عليه السلام فقال لى : اتنعت الله ؟\r\n\r\n","description":"","footnote":"","page_name":" 37 ","page_number":37},
  {"content":"\r\n\r\nقلت : نعم .\r\nقال هات فقلت هو السميع البصير .\r\nقال عليه السلام : هذه صفة يشترك فيه المخلوقون .\r\nقلت و كيف ننعته ؟\r\nفقال عليه السلام : هو نور لا ظلمة فيه ، و حيوه لا موت فيه ، و علم لا جهل فيه ، و حيوه لا باطل فيه ، فخرجت من عنده و انا اعلم الناس بالتوحيد .\r\nو چون حق تعالى نورى الذات است همه آثار وجودى و ظهورات اسمائى و تجليات ذاتى او نور است . در مجلد اول بحار از علل شرايع نقل كرده است كه مردى شامى از اميرالمؤمنين عليه السلام سؤالاتى كرده است از جمله اينكه :\r\nسأله عن اول ما خلق الله تبارك و تعالى ؟\r\nفقال عليه السلام : النور .\r\nوفى حرز امامنا الجواد عليه السلام . « 1 »\r\nواسألك يا نور النهار و يا نور الليل و يا نور السماء و الارض ، و نور النور ، و نور ايضيى ء به كل نور الى قوله عليه السلام : و ملأ كل شى ء نورك\r\n. اهل نظر ماهيت را زائد بر وجود مى دانند و يكى از طرق اثبات واجب به ذات خود ، عروض وجود به ماهيت را دانسته اند ، چنان كه فارابى در اول فصوص و ديگران نيز در كتب فلسفيه همين طريق را پيموده اند و ما در شرح فصوص فارابى به تفصيل در اين مسائل بحث\r\n\r\n\r\n","description":"","footnote":"\r\n( 1 ) مهج الدعوات سيد بن طاووس قدس سره ، ص 36 ط 1 چاپ سنگى .\r\n","page_name":" 38 ","page_number":38},
  {"content":"\r\n\r\nكرده ايم .\r\nو همانطور كه گفته ايم اهل نظر ، فرد و واحد حقيقى حق تعالى را دانسته اند و ممكن را زوج تركيبى . يعنى هيچ ممكنى بسيط الحقيقه نيست بلكه يا زوج از امكان و وجوب بالغير است كما فى جميع ما سواه تعالى اعم از مفارقات نوريه و طبيعيات ، و يا علاوه بر زوج مذكور زوج از قوه و فعل نيز هست كما فى عالم الطبيعة . و هر دو قسم به اعتبار ذاتشان ممكن الوجودند كه حتى در حال حصول هويت وجوديشان نيز اين امكان و افتقار از آنها سلب نمى گردد ، جز اينكه قسم اول چون عارى از ماده طبيعى است وجود او مسبوق به عدم زمانى نيست يعنى وجود او كه واجب بالغير است وجودى دائمى است ، و قسم دوم چون ممنوبه ماده است مسبوق به تقدم زمانى ماده است و وجود دائمى ندارد بلكه در وقتى نيست و در وقتى هست . شيخ در آخر فصل هفتم مقاله اولى شفاء « 1 » گويد :\r\nو اما الممكن الوجود فقد تبين من ذلك خاصيته و هو انه يحتاج ضروره الى شى ء آخر يجعله بالفعل موجودا ، و كل ما هو ممكن الوجود فهو دائما باعتبار ذاته ممكن الوجود لكنه ربما عرض ان يجب وجوده بغيره و ذلك اما ان يعرض له دائما و اما ان يكون وجوب وجوده عن غيره ليس دائما بل فى وقت دون وقت فهذا يجب ان تكون له ماده تتقدم وجوده بالزمان .\r\nو الذى يجب وجوده لغيره دائما فهو ايضا غير بسيط الحقيقة\r\n\r\n\r\n","description":"","footnote":"\r\n( 1 ) ج 2 ، ص 41 ط 1 رحلى .\r\n","page_name":" 39 ","page_number":39},
  {"content":"\r\n\r\nلان الذى باعتبار ذاته غير الذى له من غيره و هو حاصل الهوية منهما جميعا فى الوجود فلذلك لا شى ء غير واجب الوجود تعرى عن ملابسة ما بالقوه و الامكان باعتبار نفسه ، و هو الفرد و غيره زوج تركيبى .\r\nاين دو وجه در بيان كل ممكن زوج تركيبى كه گفته ايم زوج در مقابل فرد است يعنى بسيط و مركب ، و به وجه ديگر زوج در مقابل واحد است كه حق تعالى واحد است و ممكن زوج است يعنى جفت است ، جفت از وجود و ماهيت است و زوج به اين معنى نيز تعميم دارد كه شامل همه ممكناتست .\r\nو شيخ در فصل سوم مقاله هشتم الهيات شفاء « 1 » به اين وجه نيز ايماء و اشارتى دارد كه : كل شى ء الا الواحد الذى هو لذاته واحد و الموجود الذى هو لذاته موجود فانه مستفيد الوجود عن غيره ، و هو ايس به ، ليس فى ذاته .\r\nو لكن اين فريق اعنى حكماى اهل نظر قائل به مراتب و تشكيك در مراتب وجودند كه مراتب به قوت و ضعف و اوليت و ثانويت و تقدم و تأخر اختلاف دارند و ما به الاختلاف عين ما به الاتفاق است زيرا حقيقت ديگرى جز اين حقيقت نيست تا تمايز و اختلاف بواسطه آن حقيقت مفروض و موهوم ديگر باشد ، و بر اساس تشكيك وجود ، مرتبه ساميه آن را كه على الاطلاق اعلى المراتب است بنابر يك مبنى ، و يا طرف سلسله ممكنات است بنابر مبناى ديگر حقيقت\r\n\r\n\r\n","description":"","footnote":"\r\n( 1 ) ج 2 ، ص 223 ط 1 رحلى .\r\n","page_name":" 40 ","page_number":40},
  {"content":"\r\n\r\nبحت و انيت محض يعنى وجود مجرد صرف و غير متناهى و منزه از ماهيت مى دانند به ادله اى كه در كتب فن آورده اند و از آن مرتبه تعبير به احديت ذات مى كنند ، اما بر مشرب رحيق اهل تحقيق وجود عين موجود است و تمايز موجودات به اضافات و نسب اسمائى است ، و بر همه وجودات حقائق صادق است كه اعيان حقايق عين هويت و وجود آنها است ، چنان كه بر مبناى اهل نظر بر ماهيات نيز صادق است چون صدق عارض بر معروضاتش .\r\nثمره بحث اينكه انيت محض بودن حق تعالى در كتب اهل نظر بابى خاص دارد ، و در صحف اهل تحقيق بدين عنوان معنون نيست هر چند در اثناى مسائل و مطاوى مباحث بدان ت‌فوه شده است ولى تفاوت در ميان بسيار است زيرا نظر اهل نظر در تنزيه قاصر به مرتبه اى از وجود است و تنزيه او عين تشبيه است مثلا گويند : واجب الوجود عقل محض لانه ذات مفارقة للماده ، و كذلك هو معقول محض لأن المانع للشى ء ان يكون معقولا هو ان يكون فى الماده و علائقها فالبرى عن الماده والعلائق هو معقول لذاته فذاته عقل و عاقل و معقول . « 1 » ولى بنابر حقيقت توحيد بر عرف تحقيق ، جمع بين تفرقه و جمع ، و تنزيه از تنزيه و تشبيه است كما هو المروى عن مولانا و امامنا صادق آل محمد صلوات الله عليهم :\r\nان الجمع بلا تفرقة زندقة ، و التفرقة بدون الجمع تعطيل ، و الجمع بينهما توحيد .\r\n\r\n\r\n","description":"","footnote":"\r\n( 1 ) الهيات شفاء ، ط 1 ، ص 233 و مدينه فاضله فارابى ، ص 10 ط مصر .\r\n","page_name":" 41 ","page_number":41},
  {"content":"\r\n\r\nاين توحيد خاص الخاص است كه مشرب محققين اهل عرفان است . اين توحيد علاوه بر يكى گفتن و يكى دانستن ، يكى ديدن است كه لم اعبد ربا لم اره ، و در بحث عملى اين مقاله فناى در توحيد گفته آيد .\r\nدر اول فص نوحى فصوص الحكم بر مشرب اهل تحقيق گويد : اعلم ان التنزيه عند اهل الحقائق فى الجناب الالهى عين التحديد و التقييد ، و المنزه اما جاهل و اما صاحب سوء ادب .\r\nو در فص اسماعيلى به حديث شريف مذكور نظر دارد كه گفته است :\r\n فلا تنظر الى الحق \r\n فتعريه عن الخلق \r\n ولا تنظر الى الخلق \r\n وتكسوه سوى الحق \r\n ونزهه و شبهه \r\n وقم فى مقعد صدق \r\n وكن فى الجمع ان شئت \r\n وان شئت ففى الفرق \r\n تحز بالكل ان كل \r\n تبدى قصب السبق \r\n فلا تفنى و لا تبقى \r\n ولا تفنى و لا تبقى \r\n ولا يلقى عليك الوحى \r\n فى غير و لا تلقى \r\nهمانطور كه در اين ابيات ناظر به فرموده امام عليه السلام است ، همچنين اكابر اهل تحقيق و اعاظم توحيد از مائده مأدبه امامت و ولايت حائز حظ وافر و اوفرند چه محال است كه بدون استضائه از مشكوه ولايت نورى بگيرند و فروغى بيابند .\r\nفى الكافى باسناده عن ابى البخترى عن ابى عبدالله عليه السلام قال\r\n\r\n","description":"","footnote":"","page_name":" 42 ","page_number":42},
  {"content":"\r\n\r\nان العلماء ورثة الانبياء و ذاك ان الانبياء لم يورثوا درهما و لا دينارا و انما اورثوا احاديث من احاديثهم فمن اخذ بشى ء منها فقد اخذ حظا وافرا\r\n، الحديث . « 1 »\r\n از رهگذر خاك سر كوى شما بود \r\n هر نافه كه در دست نسيم سحر افتاد \r\nدر اين مقام به چند فقره از احاديث اهل بيت عصمت و وحى عليهم السلام تبرك مى جوييم :\r\nآدم اولياء الله و امام العارفين و برهان الحكماء و نور الموحدين اميرالمؤمنين على عليه افضل الصلوات فرمود : مع كل شى ء لا بمقارنة و غير كل شى ء لا بمزايلة « 2 »\r\nو فرمود : ليس فى الأشياء بوالج و لا عنها بخارج . « 3 »\r\nو فرمود : باطن لا بمزايلة مبائن لا بمسافة . « 4 »\r\nو فرمود : هو فى الاشياء كلها غير متمازج بها و لا بائن عنها . « 5 »\r\nو فرمود : انه لبكل مكان و فى كل حين و اوان و مع كل انسان و جان . « 6 »\r\nو فرمود : و البائن لا بتراخى مسافة ، ب‌ان من الاشياء بالقهر لها و القدره عليها ، و بانت الاشياء منه بالخضوع له و الرجوع اليه . « 7 »\r\n\r\n\r\n","description":"","footnote":"\r\n( 1 ) ج 1 ، ص 24 ط معرب .\r\n( 2 ) نهج البلاغة ، خطبه اولى .\r\n( 3 ) خطبه 184 نهج البلاغة .\r\n( 4 ) بحار ، ج 2 ، باب جوامع التوحيد ، ص 196 .\r\n( 5 ) بحار ، ج 2 ، ص 201 ، و توحيد كافى ، ج 1 معرب ، ص 107 .\r\n( 6 ) نهج البلاغة ، خطبة 193 .\r\n( 7 ) نهج البلاغة ، خطبة 150 .\r\n","page_name":" 43 ","page_number":43},
  {"content":"\r\n\r\nو مانند اين فقره است دعاى اول ماه رجب كه سيد در اقبال « 1 » نقل فرمود : يا من بان من الاشياء و بانت الاشياء منه بقهره لها و خضوعها له .\r\nو فرمود : فارق الاشياء لا على اختلاف الاماكن و تمكن منها لا عن الممازجة « 2 »\r\nو فرمود : قريب من الاشياء غير ملامس ، بعيد منها غير مبائن . « 3 »\r\nو فرمود : سبق فى العلو فلا شى ء اعلى منه ، و قرب فى الدنو فلا شى ء اقرب منه . فلا استعلائه باعده عن شى ء من خلقه ، و لا قربه ساواهم فى المكان به . « 4 »\r\nو فرمود : توحيده تمييزه عن خلقه و حكم التمييز بينونة صفة لا بينونة ع‌زلة . « 5 »\r\nو فرمود : داخل فى الاشياء لا كشى ء داخل فى شى ء و خارج من الاشياء لا كشى ء خارج من شى ء . « 6 »\r\nو فرمود : و هو حيوه كل شى ء و نور كل شى ء . « 7 »\r\nو فرمود : لا حجاب بينه و بين خلقه غير خلقه . « 8 »\r\n\r\n\r\n","description":"","footnote":"\r\n( 1 ) ص 641 .\r\n( 2 ) بحار ، ج 2 ، ص 167 .\r\n( 3 ) نهج البلاغة ، خطبه 177 .\r\n( 4 ) نهج البلاغة ، خطبه 49 .\r\n( 5 ) نهج البلاغة ، خطبه 177 .\r\n( 6 ) كتاب توحيد كافى ، ج 1 ، باب انه لا يعرف الا به ، ص 67 معرب .\r\n( 7 ) كافى ، ج 1 ، ص 100 معرب .\r\n( 8 ) بحار ، ج 2 ، ص 201 ط 1 .\r\n","page_name":" 44 ","page_number":44},
  {"content":"\r\n\r\nو فرمود : لم يحلل فيها فيقال هو فيها كائن و لم ينأ عنها فيقال هو منها بائن . « 1 »\r\nو فرمود : هو فى الاشياء كلها غير متمازج بها و لا بائن منها . « 2 »\r\nپس بينونت حقيقة الحقائق از خلق بينونت وصفى مثل بينونت شيى ء و فيى ء است نه بينونت عزلى مثل بينون‌ت شيى ء و شيى ء يعنى به صفت قهر و قدرت از آنها جدا است ، چه بر همه احاطه شمولى دارد و قائم بر همه است و مغاير و مباين چيزى نيست و چيزى مباين او نيست .\r\n دائما او پادشاه مطلق است \r\n در مقام عز خود مستغرق است \r\nعنت الوجوه للحى القيوم . شيخ صدوق در باب توحيد و نفى تشبيه توحيد به اسنادش از ابراهيم بن عبدالحميد روايت كرده است كه قال : سمعت اباالحسن عليه السلام ( ثامن الحجج على بن موسى الرضا عليه السلام ) يقول فى سجوده يا من على فلا شى ء فوقه يا من دنى فلا شى ء دونه اغفر لي و لاصحابى .\r\nو نيز فرمود : البائن لا ببراح مسافة ، الباطن لا باجتنان . « 3 »\r\nو در كافى « 4 » به اسنادش از حسين بن سعيد روايت كرده است كه قال سئل ابوجعفر الثانى عليه السلام ( امام جواد عليه السلام ) :\r\nيجوز أن يقال لله انه شى ء ؟\r\n\r\n\r\n","description":"","footnote":"\r\n( 1 ) نهج البلاغة ، خطبه 63 ، و كافى ، ج 1 ، ص 104 ، معرب ، و بحار ، ج 2 ، ص 200 باب جوامع التوحيد ط 1 .\r\n( 2 ) كافى ، ج 1 ، ص 107 ، معرب ، بحار ، ج 2 ، ص 201 ط 1 .\r\n( 3 ) توحيد صدوق ، باب دوم .\r\n( 4 ) ج 1 ، ص 64 معرب .\r\n","page_name":" 45 ","page_number":45},
  {"content":"\r\n\r\nقال : نعم يخرجه من الحدين حد التعطيل و حد التشبيه .\r\nنتيجه بحث اينكه كسانى قائل به واحد شخصى بودن وجود نيستند يعنى آن را صمد حق و حقيقت واحده ذات مظاهر نمى دانند و مى گويند واجب الوجود انيت محضه است ، از آنان سؤال مىشود كه اولا موضوع مسأله واجب الوجود انيت محضه است محرر شود كه از اين موضوع اعنى واجب الوجود چه اراده مى كنند كه آن را انيت محضه مى دانند ؟ هر چند به موازين قويم معارف معارج عرفانيه و مدارج حكمت متعاليه ، حق تعالى انيت محضه است چه اينكه حد حكايت از نفاد و تناهى مىكند و غير متناهى كه صمد حق است به حيث كه لا يخلو منه شى ء و لا يشذ منه مثقال عشر عشر اعشار ذره ، تطرق ماهيت در او محال است ، و لكن انيت محضه اى را كه ديگران مثلا شيخ در فصل چهارم مقاله هشتم الهيات شفاء « 1 » اثبات كرده است تنزيهى است كه عين تشبيه است نه تنزيه از تنزيه و تشبيه كه حق توحيد و توحيد حق است ، هر چند در اثبات مدعى انصافا بسيار زحمت كشيده اند وحسن صنعت به كار برده اند شكر الله مساعيهم الجميلة ، مع الوصف .\r\n حديث عشق ز حافظ شنو نه از واعظ \r\n اگر چه صنعت بسيار در عبارت كرد \r\n\r\n\r\n","description":"","footnote":"\r\n( 1 ) ج 2 ، ص 226 ط 1 رحلى .\r\n","page_name":" 46 ","page_number":46},
  {"content":"\r\n\r\n\r\nتشكيك وجود در اصطلاح اهل نظر و اهل تحقيق\r\nتشكيك در مسفورات فريقين به اشتراك لفظى مستعمل است ، در كتب اهل نظر به معنى تفاوت مراتب وجودات در شدت و ضعف و كمال و نقص و اوليت و ثانويت و اولويت و عدم آن و تقدم و تأخر است . و در صحف اهل تحقيق كه بر بنيان مرصوص وحدت شخصيه حقيقت ذات مظاهر است به معنى سعه و ضيق مجالى و مظاهر است يعنى در حقيقت تشكيك راجع است در ظهورات نه در حقيقت وجود .\r\nاين عصاره مطلب در تشكيك است كه تقديم داشتيم . توضيحا گوييم : وجود اصيل در نزد متأخرين از طائفه مشاء چنان كه از ظاهر تعبيرات كتب اهل فن مستفاد است حقائق متبائنه مشككه است . حقائق متبائنه و در عين حالت تشكيك به بيانى است كه خواجه طوسى در شرح فصل هفدهم نمط چهارم اشارات افاده فرموده است و اجمال آن به فرموده متاله سبزوارى اينكه : الوجود عند المشائين حقائق متبائنة به تمام ذواتها البسيطة لا بالفصول ليلزم التركيب و يكون الوجود المطلق جنسا ، و لا بالمصنفات و المشخصات ليكون نوعا بل المطلق عرضى لها بمعنى انه خارج محمول لا انه عرضى بمعنى\r\n\r\n","description":"","footnote":"","page_name":" 47 ","page_number":47},
  {"content":"\r\n\r\nالمحمول بالضميمة .\r\nپارسى گو گرچه تازى خوشتر است ، به ممشاى متأخرين از مشاء ، حقيقت هر چيز آن وجود خاص او است كه حقيقت به اين معنى مساوى وجود است ، و وجودى كه قسط اول تعالى است اكمل وجود است و موجودات حقائق متباينه اند و وجود اصل در تحقق است و ماهيت اعتبارى است ، و اين حقايق متخالفه ملزوم و معروض وجود عام مطلق اند كه وجود مطلق عام مقول بر همه آنها بطور اشتراك و تشكيك است ، و مقول به تشكيك بر اشياء محال است ك‌ه مقوم اشياء يعنى نفس حقيقت اشياء يا جزء حقيقت آنها باشد كه بنابر اول نوع و بنابر دوم جنس باشد بلكه خارج لازم آنها است . و صحيح است كه حقايق مختلفه در لازم واحد مشترك باشند . و از اينكه لازم واحد حقايق متخالفه مشكك است لازم نمى آيد كه ملزومات هم مشكك باشند و يا ملزومها در احكام وجوديه يكسان باشند ، لذا صحيح است كه مثلا يكى از ملزومها محض وجود و انيت صرف باشد كه ذات واجب است يعنى الحق انيته ماهيته ، و ملزومى ديگر كه ممكناتند وجودش زائد بر ماهيت باشد ، و نيز از اينكه لازم كه وجود عام است بديهى است ، لازم نمى آيد كه ملزوم آن هم بديهى باشد لذا مفهوم عام وجود اولى التصور و از اعرف اشياء است ولى ملزومى مثلا كه حقيقت واجب است در غايت خفا است . اين بيان خلاصه تحقيق بهمنيار در تحصيل و خواجه طوسى در شرح اشارات كه نام برده ايم و مسئله سى و ششم شرح تجريد علامه\r\n\r\n","description":"","footnote":"","page_name":" 48 ","page_number":48},
  {"content":"\r\n\r\nاست .\r\nو به مبناى مولى صدر المتألهين و طائفه اشراقيين اين وجود اصيل حقيقت واحده ذات مراتب مشككه است . هر چند براى شيخ سهروردى و پيروان وى در اصالت آن ، دغدغه اى روى آورد و پيش از وى كسى به اعتباريت آن تفوه نكرده است ، ولى خود مستبصر شد تا به حدى كه ناطق به النفس و ما فوقها انيات محضه و وجودات صرفه شد ، علاوه اينكه ابوحامد محمد تركه در قواعد توحيد ، و صائن الدين ابن تركه در تمهيد قواعد در ازالت وسوسه وى داد سخن داده اند . وانگهى دغدغه اى بدان حد سخت سست است كه صاحب شوارق در دو جاى آن يكى در شرح مسئله بيست و هفتم تجريد ضمن عنوان تتميم تحصيلى « 1 » و ديگر در حاشيه شرح مسئله سى و پنجم « 2 » گويد :\r\nالمراد بكون المجعول هو الماهية هو نفى توهم ان تكون الماهيات ثابتات فى العدم بلا جعل و وجود ثم يصدر عن الجاعل الوجود او اتصاف الماهية بالوجود فاذا ارتفع التوهم فلا مضايقة فى الذهاب الى جعل الوجود او الاتصاف بعد ان تيقن ان لا ماهية قبل الجعل و الى هذا يؤل مذهب استادنا الحكيم المحقق الالهى قدس سره فى القول بجعل الوجود فانه يصرح بكون الوجود مجعولا بالذات و الماهية مجعولة بالعرض على عكس ما يقوله القوم و يطابقه كلام\r\n\r\n\r\n","description":"","footnote":"\r\n( 1 ) ج 1 ، ص 108 چاپ سنگى رحلى .\r\n( 2 ) ج 1 ص 128 .\r\n","page_name":" 49 ","page_number":49},
  {"content":"\r\n\r\nالمصنف ( يعنى المحقق الطوسى ) فى شرح الاشارات ، الخ .\r\nاما تشكيك به مبناى اهل تحقيق كه وجود را واحد شخصى يعنى صمد حق مىداند ، به لحاظ عظيم و صغر مجالى و مظاهر بلكه به لحاظ تطورات حقيقت واحده در شئون كثرت اعتبارى است و ما به الامتياز نيز عين ما به الاشتراك است كه تشكيك خاصى است ، لكن تفاوت رأيين به كمال و نقص در مراتب ، و عظم و صغر در مجالى است .\r\nتمثيلى كه به عنوان تقريب در تشكيك اهل تحقيق توان گفت آب دريا و شكنهاى اوست كه شكنها مظاهر آبند و جز آب نيستند و تفاوت در عظم و صغر امواج است نه در اصل ماء هر چند :\r\n اى برون از وهم و قال و قيل من \r\n خاك بر فرق من و تمثيل من \r\nاهل تحقيق نافى تشكيك اهل نظر به خصوص تشكيك به مبناى حقائق متبائنه اند كه در يك حقيقت بدون دخالت هيچ عامل مؤثر و مشخص ديگر چگونه دو مرتبه و مراتب متفاوت ، صورت پذير است ؟ !\r\nقيصرى در فصل اول مقدمات شرحش بر فصوص الحكم در نفى تشكيك اهل نظر به بيان اهل تحقيق گويد : اينكه گفته مىشود وجود بر افرادش به تساوى واقع نمى شود زيرا كه بر وجود علت و معلول به تقدم و تأخر است ، و بر وجود جوهر و عرض به اولويت و عدم آنست ، و بر وجود قار و غير قار به شدت و ضعف است ، پس وجود بر اينها مقول به تشكيك است ، و هر چه كه مقول به تشكيك\r\n\r\n","description":"","footnote":"","page_name":" 50 ","page_number":50},
  {"content":"\r\n\r\nاست نه عين ماهيت شى ء و نه جزء آن ، چنان كه در حكمت نظريه مبرهن است كه در كليات ذاتيه تشكيك نيست ، اگر مراد اين است كه تقدم و تأخر و اولويت و عدم آن و شدت و ضعف به اعتبار وجود من حيث هوهو است ، ممنوع است ، زيرا كه اين مذكورات يعنى تقدم و تأخر و اولويت و عدم آن و شدت و ضعف ، از امور اضافيه اند كه جز به نسبت بعضى با بعضى متصور نيست .\r\nو ديگر اينكه مقول بر سبيل تشكيك به اعتبار كليت و عموم است و حال اينكه وجود من حيث هو نه عام مصطلح است و نه خاص مصطلح ، هر چند سارى در اشيا است .\r\nو اگر مراد اين است كه تشكيك به قياس با ماهيت ، لاحق و عارض وجود مىشود ، مسلم است ، ولى ازين قول لازم نمى آيد كه وجود من حيث هو بر آن مذكورات به تشكيك مقول شود بلكه مقول به تواطؤ است زيرا اعتبار معروضات كه ماهيات اند غير اعتبار وجود است بنابراين از تفاوت ماهيات ، تفاوت وجود لازم نمى آيد چه اينكه جائز است ماهيات به سبب نسبت بعضى از آنها به بعضى ديگر متفاوت باشند و در وجود متساوى باشند ، و اين بعينه كلام اهل الله است چه اينكه آنان بر اين مبنى اند كه وجود به اعتبار تنزلش در مراتب اكوان ، و ظهورش در حظائر امكان ، و به اعتبار كثرت وسائط ، خفاى آن اشتداد مى يابد لذا ظهور كمالاتش ضعيف مىشود ، و به اعتبار قلت وسائط نوريتش اشتداد مى يابد و ظهورش قوى مى گردد و كمالات و صفاتش ظاهر مى گردد ، لذا اطلاق وجود بر قوى اولى از\r\n\r\n","description":"","footnote":"","page_name":" 51 ","page_number":51},
  {"content":"\r\n\r\nاطلاقش بر ضعيف است ، زيرا هر چه حجابها كمتر باشد آثار وجود از حيث كمال و صفا و ادراك و غيرها بيشتر است .\r\nو تحقيق اين مطلب به اين است كه بدانى وجود را در عقل مظاهرى است چنان كه او را در خارج مظاهرى است ، از جمله اين مظاهر امور عامه و كلياتى است كه جز در عقل آنها را وجودى نيست ، و وجود كه بر افراد مضاف به ماهيات ، مقول به تشكيك است هر آينه وجود به اعتبار اين ظهور عقلى است . و آنكه گفته شده است وجود اعتبارى است وجود به اين معنى است . پس وجود من حيث هو هو بر آن افراد مضاف به ماهيات مقول به تشكيك نيست بل از اين حيث كه كلى محمول عقلى است ، مقول به تشكيك بر آنها است . و اين معنى منافى نيست كه وجود به اعتبار طبيعت كليت خود عين ماهيت افرادش باشد ، چنان كه حيوان طبيعتش يعنى طبيعت به شرط لا جزء افرادش است و محمول بر آنها نيست ، و به اعتبار اطلاقش يعنى لا به شرط شى ء جنس است و محمول بر افراد ، و به اعتبار عروضش بر فصول انواعى كه تحت طبيعت اوست عرض عام آن فص‌ول است ، و آنچه بر افرادش به تشكيك واقع مى گردد بر همين امر است ، و تفاوت در افراد وجود نفس وجود نيست بلكه در ظهور خواص او از عليت به معلوليت در علت و معلول است ، و به اينكه قائم به نفس خود است در جوهر ، و غير قائم به نفس خود است در عرض ، و به شدت ظهور در قارالذات و ضعف آن در غير قارالذات است . چنان كه تفاوت بين افراد انسان در نفس انسانيت نيست بلكه به حسب ظهور خواص\r\n\r\n","description":"","footnote":"","page_name":" 52 ","page_number":52},
  {"content":"\r\n\r\nانسانيت در افراد انسان است . پس اگر تفاوت يعنى تفاوت ظهورى ، مخرج وجود از عين حقيقت افرادش باشد ، بايد تفاوت بين افراد انسان ، مخرج انسانيت از عين حقيقت افرادش باشد و حال اينكه تفاوتى كه بين افراد انسانيت است مانند آن در افراد موجودات ديگر ممكن نيست . لذا بعضى از آنها به حسب مرتبه اعلى و به حسب مقام اشرف از ملائكه است ، و بعضى از آنها به رتبت اسفل و به حال اخس از حيوانند كما قال الله تعالى  أُولئِكَ كَالْأَنْعامِ بَلْ هُمْ أَضَلُّ  ، و قال   لَقَدْ خَلَقْنَا الْإِنْسانَ فِي أَحْسَنِ تَقْوِيمٍ ثُمَّ رَدَدْناهُ أَسْفَلَ سافِلِينَ   ، و به همين جهت است كه :  يَقُولُ الْكافِرُ يا لَيْتَنِي كُنْتُ تُراباً  .\r\nاينقدر در رد قول به تشكيك در حقيقت وجود براى اهل استبصار كافى است ، و كسى كه خداوند چشم بصيرت او را منور گردانيد ، و آنچه را كه گفته شد فهميد و در آن امعان نظر كرد از رفع شبهاى وهميه و معارضات باطله عاجز نيست والله المستعان و عليه التكلان .\r\nاين بود بيان قيصرى در رد قول به تشكيك در حقيقت وجود با فى الجمله زياداتى كه در اثناى ترجمه براى مزيد توضيح آورده ايم .\r\nنتيجه بحث اينكه تشكيك در حقيقت خارجى وجود مقابل مفهوم است كه به مشرب اهل تحقيق به معنى سعه و ضيق مجالى و مظاهر اين حقيقت واحده است . و به نظر صاحب اسفار به معنى اختلاف مراتب به شدت و ضعف و كمال و نقص و تقدم و تأخر و\r\n\r\n","description":"","footnote":"","page_name":" 53 ","page_number":53},
  {"content":"\r\n\r\nاوليت و ثانويت و اولويت و عدم آن در اين حقيقت واحده است ، و به حكمت رائج مشاء ، تشكيك و اولويت در حقائق متباينه موجودات است و وجود در نزد هر سه فرقه اصيل است ، و دو رأى اخير تشكيك ، در مشرب اهل تحقيق فائل است به بيانى كه تقديم داشته ايم .\r\nبعضى از مشايخ ما رضوان الله تعالى عليه در اين مقام فرموده است : حقيقت وجود به دو معنى اطلاق مىشود اولا حقيقت مقابل ظل كه حقيقت واحده است به وحدت حقيقيه اطلاقيه ذاتيه و تعدد و تكثر در آن نيست بلكه در ظهورات آنست و تشكيك در حقيقت وجود به اين معنى راجع است به سريان آن حقيقت در هر موجودى و معيت قيوميه آنست با اشياء كما قال الله تعالى و هو معكم اينما كنتم پس در حقيقت اين تشكيك راجع است به تشكيك در ظهورات نه در حقيقت وجود به معنى مذكور .\r\nثانيا حقيقت مقابل مفهوم و حقيقت به اين معنى است كه صدرالمتألهين در كتب خود به آن تصريح مىكند كه حقيقتى است مشكك و صاحب مراتب مراتبه اى واجب و مرتبه اى ممكن ، و مرتبه واجب مباين است با مرتبه ممكن به بينونت صفتى نه بينونت عزلى ، و غرض قيصرى از نفى تشكيك در حقيقت وجود نفى تشكيك است در حقيقت به معنى اول كه تشكيك در حقيقت به معنى اول راجع است به تشكيك در ظهورات نه در حقيقت پس منافاتى با آنچه از صدرالمتألهين نقل كرديم ندارد .\r\n\r\n","description":"","footnote":"","page_name":" 54 ","page_number":54},
  {"content":"\r\n\r\nاين بود كلام آن جناب ( قدس سره العزيز ) در جميع بين رأيين نامبرده در تشكيك حقيقت وجود كه با اندك اختصارى نقل كرده ايم ، و لكن با حق تدبر در آنچه تقديم داشته ايم حكم حق محقق مى گردد .\r\nاگر كسى نامه هايى را كه در ميان عارف شامخ مرحوم آقا سيد احمد كربلائى ، و حكيم راسخ مرحوم آقا محمد حسين كمپانى ( قدس سرهما الشريف ) كه هر دو از افاخم و اعاظم علماى عصر اخير بودند در بيان گفتار شيخ فريد الدين عطار :\r\n دائما او پادشاه مطلق است \r\n در مقام عز خود مستغرق است \r\n او به سر نايد ز خود آنجا كه اوست \r\n كى رسد دست خرد آنجا كه اوست \r\nرد و بدل شد ، بنگرد مى بيند كه محور بيان مرحوم آقا سيد احمد وحدت شخصيه وجود است و مدار فكر مرحوم كمپانى به تشكيك وجود به مبناى حقيقت واحده ذات مراتب كه صدرالمتألهين بر آنست نه چنان كه به ظاهر حكيم مشايى گويد كه تشكيك در وجود به مبناى حقائق متباينه است . بر اين دو سلسله مكاتبات تذييلاتى به عنوان محاكمات از قلم شريف طود علم و تحقيق مفسر كبير استاد علامه آية الله العظمى طباطبائى ( قدس سره العزيز ) ، فائض شده است كه اميد است ان شاء الله اصل مكاتبات و خود مح‌اكمات به حليه طبع متحلى گردد و در اختيار طالبان معارف حقه قرار گيرد .\r\n\r\n","description":"","footnote":"","page_name":" 55 ","page_number":55},
  {"content":"\r\n\r\n\r\nمرتبه در لسان اهل تحقيق و اهل نظر\r\nاهل تحقيق چون اهل نظر قائل به مراتب كليه و جزئيه وجودند ، مراتب كليه وجود به مشرب اهل تحقيق از قبيل مرتبه احديت است كه مقام جمع جمع يعنى جمع وجودى است كه جميع اسماء و صفات در آن مستهلك است ، و مرتبه و احديت كه مقام جمع است ، و مرتبه لوح قضا و مرتبه لوح قدر و مرتبه لوح محو و اثبات تا مرتبه انسان كامل مضاهى مرتبه الهيه كه در صحف كريمه مشايخ اهل عرفان به احسن وجه مبين است ، همه اين مراتب به لحاظ عظم و صغر مجالى حقيقت واحده ذات مظاهر به تشكيك عارف است چه آنان وجود را صمد حق يعنى واحد شخصى مى دانند كه وجود حق عز و جل است چنان كه دانسته شد ، و به لحاظ شدت و ضعف وجودى و نحو آن به تشكيك فيلسوف الهى است . تشكيك در اصطلاح اهل نظر و اهل تحقيق چون دانسته شود ، فهم مراد از مرتبه در اصطلاح فريقين بر آن مبتنى است .\r\nمراتب اقسام اقلام و الواح را در باب سيصد و شانزدهم فتوحات مكيه ، و بيان مراتب را در فصل اول مقدمات شرح قيصرى بر فصوص الحكم ، و مشروح و مفصل در شرح مصباح الانس ابن\r\n\r\n","description":"","footnote":"","page_name":" 56 ","page_number":56},
  {"content":"\r\n\r\nفنارى ، بر مفتاح الغيب صدرالدين قونوى ، و در آخر موقف ثالث الهيات اسفار طلب بايد كرد كه همه مبرهن به براهين عقلى و مؤيد به كلمات اهل وحى و عصمت است و در حقيقت بيان اسرار آيات و شرح رموز روايات صادره از نبى ختم و اوصياى او صلوات الله عليهم است كه :\r\n هر بوى كه از مشك و قرنفل شنوى \r\n از دولت آن زلف چو سنبل شنوى \r\n گر نغمه بلبل از پى گل شنوى \r\n گل گفته بود گر چه ز بلبل شنوى \r\n\r\nوجود حق غير متناهى است لا يشمل به حد ولا يحسب بعد « 1 »\r\nاين جمله مباركه از يگانه خطبه توحيديه نهج البلاغه است كه يكپارچه حكم و معارف الهيه است ، جناب سيد رضى رضوان الله عليه در عنوان آن فرمود : و من خطبه له عليه السلام ، و تجمع هذه الخطبه من اصول العلم ما لا تجمعه خطبه . . .\r\nحق سبحانه صمد حق است و صمد حق حقيقت واحده\r\n\r\n\r\n","description":"","footnote":"\r\n( 1 ) نهج البلاغه ، خطبه 184 .\r\n","page_name":" 57 ","page_number":57},
  {"content":"\r\n\r\nغيرمتناهى است ، در تفسير صمد از ائمه ما عليهم السلام كه خزان وحى الهى اند به ما رسيده است كه الذى لا جوف له يعنى صمد مصمت و پر است و خالى نيست و آن كه اجوف است صمد نيست . جوف حكايت از ندارى مىكند و مستلزم فقدان و عدم شمول است . امين الاسلام طبرسى ( قدس شريف ) در تفسير شريف مجمع البيان و جناب صدوق در باب تفسير   قُلْ هُوَ اللَّهُ أَحَدٌ   توحيد ، روايت فرموده اند كه : قال الباقر عليه السلام حدثنى ابى زين العابدين عليه السلام عن ابيه الحسين بن على عليهما السلام انه قال الصمد لا جوف له .\r\nو روايات ديگرى نيز قريب به همين مضمون و تعبير در توحيد صدوق و توحيد بحار روايت شده است و اعتراض جناب ثقه الاسلام كلينى در باب تأويل صمد كافى ، خالى از دغدغه نيست كه فرمود : لا ما ذهب اليه المشبهه أن تأويل الصمد المصمت الذى لا جوف له لان ذلك لا يكون الا من صفه ال‌جسم الخ مگر اينكه به كلمه مصمت نظر داشته باشد كه ظاهرا در جوامع روايى ما نيامده است ، فتأمل .\r\nو قريب به همين مضمون لا جوف له در بحار از امام سجاد عليه السلام روايت شده است كه : وصمد لا مدخل فيه « 1 »\r\nمرحوم ميرداماد در بيان تفسير صمد به الذى لا جوف له فرمايد « 2 » المخلوق اجوف لما قدبرهن و استبان فى حكمه\r\n\r\n\r\n","description":"","footnote":"\r\n( 1 ) ج 2 ، ص 200 ط 1 كمپانى .\r\n( 2 ) بحار ، ج 2 ، ص 124 .\r\n","page_name":" 58 ","page_number":58},
  {"content":"\r\n\r\nما فوق الطبيعه ان كل ممكن زوج تركيبى وكل مركب مزدوج الحقيقه فانه اجوف الذات لا محاله فما لا جوف لذاته على الحقيقه هو الاحد الحق سبحانه لا غير فاذن الصمد الحق ليس هو الا الذات الاحديه الحقه من كل جهه فقد تصحح من هذا الحديث الشريف تأويل الصمد بما لا جوف له ولا مدخل لمفهوم من المفهومات و شى ء من الاشياء فى ذاته اصلا .\r\nو نيز امير عليه السلام در همان خطبه توحيديه فرمود : ولا صمده من اشار اليه و اين كلام شريف نيز به همان مفاد لا مدخل فيه ، ولا جوف له است ، زيرا هر چه كه قابل اشاره است واحد عددى است وواحد عددى مزدوج الحقيقه است و چون حق سبحانه وجود غير متناهى است و شامل و جامع جميع خيرات و فعليات است كه هيچ چيزى از حيطه وجودى او خارج نيست اشاره بدان نتوان كرد و من اشار اليه فقد حده وم‌ن حده فقد عده .\r\nبيان : آنكه مرحوم مير فرمود : فاذن الصمد الحق ليس هو الا الذات الخ ، وصف صمد به حق از اين جهت است كه قواى عاليه اعنى مفارقات نورى ، به براهين قطعى عقلى ممضاى به امضاى اصفياى حق ، عارى از ماده و احكام آنند لذا خالى از قوه و استعدادند ، چنان كه جناب عبدالواحد آمدى ( رضوان الله عليه ) در غرر و درر از كلمات اميرالمؤمنين عليه السلام آورده است كه :\r\nسئل عليه السلام عن العالم العلوى ؟ فقال عليه السلام : صور عاليه ( عاريه خ ل ) عن المواد عاليه عن القوه والاستعداد تجلى لها فأشرقت\r\n\r\n","description":"","footnote":"","page_name":" 59 ","page_number":59},
  {"content":"\r\n\r\nو طالعها فتلالات والقى فى هويتها مثاله فاظهر عنها افعاله .\r\nبنابراين ملائكه همه صمدند ، چنان كه سيد اجل صدرالدين مدنى در شرح صحيفه كامله انجيل اهل بيت و زبور آل محمد صلى الله عليه و آله ، موسوم به رياض السالكين فى شرح صحيفه سيد الساجدين در روضه سوم آنجا كه امام عليه السلام فرمود :\r\n( [ وقبائل الملائكه الذين اختصصتهم لنفسك واغنيتهم عن الطعام والشراب بتقديسك 
  ] ( آورده است كه :\r\nفى الخبران الله تعالى خلق الملائكه صمدا ليس لهم اجواف 
  ] ( . « 1 »\r\nاما چون ممكن اند و غنى مطلق نيستند صمد حق نيستند چنان كه در حكمت متعاليه مفارقات نوريه كه قواى عاليه و ملائكه ال‌له و جنود الله اند تعبير به تمام ، و حق جل و على تعبير به فوق تمام شده است . صمد يعنى تمام و صمد حق يعنى فوق تمام و در قرآن كريم يك صمد بيش نيست كه يك صمد بيش نيست و آن صمد حق است جلت عظمته .\r\nو چون ملائكه الله را درجات و مراتب بسيار است صمد هم بايد به همان نسبت باشد و چنان كه حق سبحانه در ذاتش صمد است در جميع صفات جمال و جلالش ، و به عبارت ديگر در جميع صفات لطف و قهرش نيز صمد است چه اينكه صفاتش عين ذات اوست يعنى علم او صمد است و قدرت او صمد است و هكذا ديگر\r\n\r\n\r\n","description":"","footnote":"\r\n( 1 ) ص 82 چاپ سنگى .\r\n","page_name":" 60 ","page_number":60},
  {"content":"\r\n\r\nصفاتش . حضرت امام سجاد عليه السلام در دعاى بيست و هشتم زبور آل محمد صلى الله عليه و آله صحيفه كامله فرمود :\r\n( [ الهى لك وحدانيه العدد وملكه القدره الصمد 
  ] ( كه مطابق چندين نسخه مصحح صحيفه كامله ، الصمد صفت القدره است بدون فاصله و او . لذا گفته اند كه : ان سريان الهويه الالهيه فى الموجودات كلها اوجب سريان جميع الصفات الالهيه فيها من الحيوه والعلم والقدره والسمع والبصر و غيرها كليها وجزئيها .\r\n\r\nبيان استاد علامه شعرانى در شرح لا يشمل به حد ولا يحسب بعد\r\nمرحوم استاد ذوالفون علم علم و دين آيه الله العظمى علامه حاج ميرزا ابالحسن شعرانى ( روحى فداه ) بيست و سه جمله خطبه توحيديه نامبرده اميرالمؤمنين عليه السلام را كه قريب به نصف آنست به فارسى شرح فرموده است و نسخه آن به خط مبارك آن جناب در نزد راقم سطور محفوظ است كه شايسته است به گفته حكيم انورى تمسك جويد :\r\n هست در ديده من خوبتر از روى سفيد \r\n روى حرفى كه به نوك قلمت گشته سياه \r\n\r\n","description":"","footnote":"","page_name":" 61 ","page_number":61},
  {"content":"\r\n\r\n عزم من بنده چنانست كه تا آخر عمر \r\n دارم از بهر شرف خط شريف تو نگاه \r\nاين بنده در نظر دارد كه به توفيق خداوند متعال باقى خطبه را نيز به همان سبك شرح كند و در اختيار طالبان حقائق و معارف قرار دهد . غرض اينكه آن جناب در بيان جمله معنون در صدر اين بحث ( لا يشمل به حد ولا يحسب بعد ) بيانى دارد كه بمناسبت غرض مقاله به نقل آن تبرك مى جوئيم :\r\nحد به معنى منع كردن است ، مى گويند حدود خانه يعنى محلى كه بايد از آنجا تجاوز نكرد و اگر يك همسايه تجاوز كند بايد منع كرد . حدود مملكت از طرف شمال و مشرق به فلان حد است يعنى اگر دشمن بخواهد از اينجا تجاوز كند و وارد خاك شود بايد منع نمود .\r\nحدود شرعيه از قبيل حد زنا كه صد تازيانه است يا حد دزدى بريدن دست است و حد شارب هشتاد و حد قاذف نيز هشتاد تازيانه است يعنى به اين طريق زنا و دزدى و قذف را بايد منع نمود كه اگر دزد ديد دستش را مى برند ديگر حاضر براى دزدى كردن نيست اما به مجازاتهاى ديگر جلوى دزد را نمى توان گرفت چون تحمل حبس و شلاق و شكنجه براى عيار و طرار اثرى ندارد اما وقتى ديد دست ندارد ديگر نمى تواند قفلى بشكند يا كمندى بياندازد و نقبى بزند و سرى ببرد و اينها چيزهائى است كه دزد ناچار بايد اين كارها را بكند تا دزدى تواند كرد ، لذا دزدان طاقت حبس و تازيانه دارند اما طاقت\r\n\r\n","description":"","footnote":"","page_name":" 62 ","page_number":62},
  {"content":"\r\n\r\nدست بريدن ندارند ، اما زنا منحصر به اشخاص زرنگ و عيار نيست كه طاقت كارهاى دشوار داشته باشند غالبا جوانهاى متجمل و آبرومند و چيزدار مرتكب آن مى شوند كه برهنه كردن و تازيانه زدن و رسوا شدن در آن تأثير مىكند ، از اينها بگذريم غرض اين است كه :\r\nحد به معنى منع كردن است و حد دزد قطع يد است يعنى منع نمودن او به اين است و در حديث است كه ان للقرآن ظهرا وبطنا وحدا ومطلعا يعنى قرآن ظاهرى دارد و باطنى ، و حدى دارد و مطلعى و غرض از حد آن اندازه از معنى است كه ديگران نمى توانند از آن تجاوز كنند يعنى عجز مردم آنها را منع مىكند از تجاوز ، چنان كه در حديث وارد است كه چون خداوند مى دانست در آخر الزمان اقوامى مدقق خواهند آمد ، قل هو الله احد و اوائل سوره حديد نازل فرمود ( فى باب النسبه من اصول الكافى ص 72 ج 1 معرب باسناده عن عاصم بن حميد قال : سئل على بن الحسين عليهما السلام عن التوحيد ؟ فقال : ان الله عز و جل علم انه يكون فى آخر الزمان اقوام متعمقون فانزل الله تعالى قل هو الله احد ، و الايات من سوره الحديد ، الى قوله  وَ هُوَ عَلِيمٌ بِذاتِ الصُّدُورِ  ، فمن رام وراء ذلك فقد هلك براى اينكه عجز عرب بيابانى مانع بود از اينكه آيه  هُوَ الْأَوَّلُ وَ الْآخِرُ وَ الظَّاهِرُ وَ الْباطِنُ  را بفهمد ، اما مثل آخوند ملاصدرا معنى اين آيه را درك مىكند چنان كه خود گويد كه من پيوسته در اين آيات تفكر مى كردم تا وقتى اين حديث را ديدم گريه كردم از شوق .\r\nاما مطلع محل بلندى را مى گويند كه شخصى از آنجا مشرف شده\r\n\r\n","description":"","footnote":"","page_name":" 63 ","page_number":63},
  {"content":"\r\n\r\nآنطرف كوه و ميان قلعه را ببيند اشخاصى كه علمشان بيشتر يا مؤيد به قوه قدسيه هستند تجاوز كرده از مطلع معانى باطنه قرآن را به اندازه استعداد خود مى فهمند .\r\nحدى در اصطلاح حكما و اهل علم منطق است آن هم به معنى منع كردن است ، مثل معروف بين اهل منطق مى گويند انسان حيوان ناطق است كه وقتى مى خواهند بدانند انسان چيست يا تعريف كنند حد آن حيوان ناطق است ، اين حد حقيقت انسان را معين مىكند چيزهاى خارج از حقيقت را خارج مىكند و چيزهاى داخل را باقى مى گذارد لذا علما مى گويند حد بايد جامع و مانع باشد .\r\nو به زبان ساده تر بايد گفت هر چيزى حدى دارد يعنى صفات و آثار و خواص مخصوص به خود دارد كه در ديگرى نيست ، عناب رنگى دارد ، مزه مخصوصى دارد ، اندازه معينى دارد خاصيتى دارد كه خون را مثلا صاف مىكند كه اين صفات در سپستان نيست . بطور تقريب ذاتيات و عرضيات را با هم مخلوط كنيم مى گوئيم : اين صفات و خاصيات حد عناب است و چيزهاى ديگر از اين حد خارج است .\r\nانسان ، حيوان ، انواع درختها و معدنيات بلكه ملائكه صفاتى دارند مخصوص به خود كه اين صفات را ديگران ندارند و هر كدام از صفات ديگرى را دارا نيست .\r\nحضرت اميرالمؤمنين عليه السلام مى فرمايد : خداوند عالم حد ندارد يعنى اينطور نيست كه در ممكنات ذكر كرديم يك صفات\r\n\r\n","description":"","footnote":"","page_name":" 64 ","page_number":64},
  {"content":"\r\n\r\nمحدوده اى ندارد كه خاصيت خود را دارا باشد و خاصيت ديگران را نداشته باشد ، و او هم در عرض ساير ممكنات كه مى گوييم اجناس موجود مختلف است : انسان ، درخت ، ياقوت ، زمرد ، الماس ، ملائكه ، يكى هم خدا ، كه هر يك خواصى دارند جداى از هم ، خداى تعالى هم خواص و حدودى داشته باشد غير از آنها .\r\nدليل و تقريب اين مطلب به ذهن اگر چه قدرى دقيق است ، اولا رجوع به خود كنيم مى بينيم ما مركب هستيم از اعضاى مختلفه چشم و گوش و دست و پا و زبان و بينى و غيره و هر يك از اعضا حد و خاصيت معين دارد مثلا چشم فقط مى بيند اگر بخواهى با چشم بفهمى غذاها چه مزه مىدهد ممكن نيست . گوش فقط مى شنود اگر بخواهى شكل صاحب صدا را بدانى با گوش ممكن نيست چون كار گوش چيز ديگر است . و همچنين از زبان كار چشم نمى آيد وقتى غذا را به زور در دهن شما كردند فقط مزه را مى فهمى .\r\nو هكذا قلب به منزله امام است در عالم و روح را كه ملاحظه كنيد مى بينيد اولا يك عضو محدود عليحده نيست هيچ نمى توان گفت جان در كجاى انسان است و با اينكه يك عضو عليحده نيست در محل چشم چشم است يعنى در چشم هست و در گوش هست و در دست و پا و غيره تمام حاضر است بطورى كه اگر يك عضو عليحده ممكن نبود اينطور مسلط بر تمام اعضا و جوارح باشد چون خاصيت او منحصر به يك خاصيت معين نيست و حد محدودى ندارد لذا در همه جاى بدن هست و تمام خاصيات و كارهاى اعضاى\r\n\r\n","description":"","footnote":"","page_name":" 65 ","page_number":65},
  {"content":"\r\n\r\nديگر به توسط او اداره مىشود .\r\nخداوند تبارك و تعالى هم در عالم همينطور ، اگر بينونت عزلى داشت و يك موجودى ممتاز و محدود جداى از ساير موجودات اينطور قيوميت نداشت كه در همه جا حاضر و ناظر باشد و اختيار همه در يد قدرت او باشد .\r\nعلاوه بر اين ما مى خواهيم همه خاصيات همه چيزها را نسبت به حضرت حق بدهيم مثلا بگوييم آفتاب كه عالم را روشن مىكند خدا روشن مىكند و آفتاب واسطه است ، و آتش كه اطاق را گرم مىكند خدا گرم مىكند ، و آب و كوت و زمين كه نبات را مى روياند حقيقه خدا مى روياند ، و دواهايى كه انسان مريض را شفا مىدهد در حقيقت خدا شفا مىدهد همانطورى كه در روح و اعضا گفتيم كه چشم مى بيند در حقيقت ديدن كار روح است و چشم واسطه و هكذا گوش و دست و پا .\r\nپس درباره حضرت حق نمى توانيم حد محدودى قائل شويم چون در اين صورت كه او عليحده خواصى را دارا بود چطور تمام خواص خورشيد و زمين و خاك را به او نسبت دهيم همينطور كه كار خاك را نمى توانيم به آتش نسبت دهيم و كار آتش را به خاك ، همينطور نمى توانيم كار خلق را نسبت به حق دهيم و كار حق را نسبت به خلق .\r\nاز عجائب امور اينكه بسيارى از اهل قشر اين همه آيات و احاديث و مخصوصا كلام اميرالمؤمنين عليه السلام را مى بينند كه صريح\r\n\r\n","description":"","footnote":"","page_name":" 66 ","page_number":66},
  {"content":"\r\n\r\nدر وحدت وجود است و خودشان مى گويند وجود حق نامحدود است ، آنگاه قائل به وحدت وجود نمى شوند ، و اگر وحدت وجود صحيح نباشد بايد حق تعالى محدود باشد تعالى عن ذلك علوا كبيرا .\r\nبه تقرير ديگر همين مطلب را بيان نمائيم ان شاء الله :\r\nدر يك مملكتى يا شهرى كه مركب است از عقائد و مذاهب مختلفه كه بر حسب شرع جائز است با يكديگر زندگانى كنند مثلا در كردستان و بعضى قراء خراسان كه هم شيعه يافت مىشود هم سنى ، يا در خوزستان و فارس كه هم عرب هست هم عجم ، و در بعضى بلاد آذربايجان كه هم ارمنى هست هم مسلمان ، وقتى بخواهند حاكمى بفرستند حاكم متعصبى را كه اختيار يك مذهب از مذاهب طرفين را نموده باشد نمى فر ستند زيرا كه اگر يك سنى متعصب در شهرى كه يك قسمت عمده آن سنى و ما بقى شيعه هستند بيايد ، مخصوصا در قديم كه ولات صاحب اختيار مطلق بودند ، البته براى شيعه هاى آن ولايت اسباب زحمت بود و رأى او با رأى سنى ها موافق بوده شيعه ها را از شهر بيرون مى كردند و كم كم آنجا را منحصر به سنى ها مى نمودند و بالعكس .\r\nپس اگر بخواهيم به هيچيك از اين دو مذهب اجحافى نشود و هر دو به آزادى در شهر زندگى كنند يك حاكمى بايد انتخاب شود كه بى طرف باشد و عصبيت نداشته باشد .\r\nو بايد دانست كه مذهب شيعه بر بى طرفى است نسبت به سنى ها ، چون ما آنها را مسلمان و محترم و مال آنها را محترم و خون\r\n\r\n","description":"","footnote":"","page_name":" 67 ","page_number":67},
  {"content":"\r\n\r\nآنها را حرام مى دانيم و برادر مى خوانيم هر چند آنها با ما اين گونه عقيده نداشته باشند .\r\nو همچنين در خوزستان حاكمى بايد فرستاد كه اخلاقش طورى معتدل بوده كه با عرب و عجم هر دو بسازد ، اگر تعصب عربى داشته باشد قهرا بر عجم آنجا بد مى گذرد ، و اگر تعصب عجمى داش‌ته باشد بر عرب بد مى گذرد .\r\nهمينطور واجب الوجود اگر حدود و خواصى داشته باشد بر ضد بعضى از ممكنات يا بر ضد تمام ممكنات البته آنهايى كه صفات و خواص ضدى دارند به زودى معدوم و بر طرف شده از بين مى روند بلكه بايد گفت هر يك از ممكنات حدى است از خواص نامح دود او ، و مرتبه ايست از تجليات او ، و به اين جهت است كه عرفا مى گويند هر يك از ممكنات مظهر يك اسم از اسماى حقند ، هر چند گفتن و شنيدن اين سخن دشوار است ولى حقيقت است كه شيطان هم مظهر اسم يا مضل است و به هر حال در هر مخلوقى يك نشانه و صفتى كه نمونه ضعيف بسيار ضعيفى از اسامى و صفات حق است موجود است ، علم عالم نشانه از علم حق است بسيار ضعيف ، فلان شخص كريم مظهر اسم يا كريم است اگر چه نسبت اينها به او نسبت كرم شب تاب و آفتاب است و بلكه از اين هم ضعيف تر .\r\nو حكما گفته اند : بسيط الحقيقه كل الاشياء ، معنايش همين است اگر يك موجودى باشد كه داراى يك اسم يا صفت حق نباشد آن موجود هرگز ثبات و دوام ندارد بلكه از وجود او عدم او لازم آيد . و\r\n\r\n","description":"","footnote":"","page_name":" 68 ","page_number":68},
  {"content":"\r\n\r\nبه هر حال ثابت شد كه براى واجب نمى توان حد محدودى قائل شد كه فلان صفت را دارد و فلان را ندارد بلكه تمام صفات كه در ممكنات هست بطور اعلى و اتم در او هست ، و نواقص ممكنات در او نيست مثل نور خورشيد و سايه .\r\nلا يحسب بعد : اگر چه به اندازه لزوم به وضوح پيوست كه حضرت حق به عدد شمرده نمى شود و واحد عددى نيست زيرا كه در اين صورت باز جدا از ممكنات خواهد بود و قيوميت نخواهد داشت و مع ذلك مناسب است معنى واحد عددى و حديث كتاب توحيد در چهار معنى واحد ذكر نموده شود : شيخ صدوق در كتاب توحيد روايت مىكند كه :\r\nاعرابى در جنگ جمل برخاسته گفت : يا اميرالمؤمنين مى گويى خدا يكى است ؟ ! و مردم حمله بر او كرده گفتند : اما ترى ما فيه اميرالمؤمنين من تقسم القلب ؟\r\nحضرت فرمود : دعوه فان الذى يريده الاعرابى هو الذى نريده من القوم ، ثم قال اى اعرابى قول الله واحد بر چهار قسم است دو قسم آن بر خدا جائز نيست و دو قسم بر خدا جائز است اما آن دو كه جائز نيست فقول القائل واحد يقصد به باب الاعداد فهذا ما لا يجوز لان ما لا ثانى له لا يدخل فى باب الاعداد اما ترى انه تعالى كفر من قال ثالث ثلاثه ، وقول القائل هو واحد من الناس يريد به النوع من الجنس فهذا ما لا يجوز عليه لانه تشبيه وجل ربنا عن ذلك و تعالى .\r\nاما آن دو وجهى كه در خداى تعالى ثابت است فقول القائل انه\r\n\r\n","description":"","footnote":"","page_name":" 69 ","page_number":69},
  {"content":"\r\n\r\nعز و جل واحد يعنى ليس له فى الاشياء شبه ، كذلك ربنا ، وقول القائل انه عز و جل واحد بمعنى انه احدى المعنى يعنى به انه لا ينقسم فى وجود ولا عقل ولا وهم كذلك ربنا عز و جل .\r\nحديث همين بود كه تبركا ذكر گرديد ، پس معنى اين كه خدا واحد است يعنى شبيه ندارد چنان كه مى گوئيم فلان يگانه دهر است يعنى در فضل نظير ندارد ، و يا اينكه دانش قابل تقسيم نيست ، اما اينكه بگوئيم موجودات مثلا صد هزار عدد هستند ده هزار انسان و پنج هزار فلان و هكذا يكى هم خدا صحيح نيست زيرا كه خدا بر همه مستولى است نه يكى در مقابل همه .\r\nاين بود بيان استاد علامه شعرانى افاض الله علينا من بركات انفاسه النفيسه در شرح عبارت مذكور اميرالمؤمنين عليه السلام كه چون آن را حاوى نكات علمى و اساسى در توحيد ديده ايم با اندك تصرف در اختصار نقل كرده ايم . و به اين بيان صحيح و سالم است قول مشايخ علم توحيد كه گفته اند : و بالاخبار الصحيح مثل كنت سمعه و بصره\r\nانه عين الاشياء والاشياء محدوده وان اختلفت حدودها فهو محدود به حد كل محدود فما يحد شى ء الا وهو حد للحق فهو السارى فى مسمى المخلوقات والمبدعات ولو لم يكن الامر كذلك ما صح الوجود فهو عين الوجود فهو على كل شى ء حفيظ بذاته ولا يئوده حفظ شى ء . از زبان هود عليه السلام بشنو كه ما من دابه الا هو آخذ بناصيتها .\r\n\r\n","description":"","footnote":"","page_name":" 70 ","page_number":70},
  {"content":"\r\n\r\nلك يا الهى وحدانيه العدد\r\n« 1 »\r\nحقيقت واحده غير متناهى صمد حق است كه محال است محدود به حد و معدود به عد شود ، چه حد حكايت از نهايت و نفاد مىكند ، و عد روايت از كثرت منفصل از يكديگر . لازمه حد عد است كه تا شى ء محدود نشود معدود نمى شود ، و من حده فقد عده از كلمات سيد اوصياء است . و صمد حق بودن در حقيقت سر اين كلمه ساميه است كه بسيط الحقيقه كل الاشياء ، و اين كلمه عليا كه حق انيت محض است . و انيت صرف هويت است و اين مقاله انه الحق برخى از كريمه فصلت است كه سخن در سه كلمه ان ، هو ، الحق ، است .\r\nاساطين حكمت در عين حال كه نفى وحدت عددى در واحد كرده اند اطلاق عدد بر او نموده اند چنان كه شيخ در فصل سوم مقاله هشتم الهيات شفاء « 2 » گويد : فقدبان من هذا ومما سلف لنا شرحه ان واجب الوجود واحد بالعدد ، و لكن مراد از اين واحد بالعدد به معنى واحد بالشخص و بالتشخص وبالتعين است نه واحد بالعدد مستعمل در كم منفصل ، و خلاصه سخن در وحدت و توحيد واجب الوجود\r\n\r\n\r\n","description":"","footnote":"\r\n( 1 ) صحيفه كامله سجاديه ، دعاى 28 .\r\n( 2 ) ص 223 ط 1 رحلى .\r\n","page_name":" 71 ","page_number":71},
  {"content":"\r\n\r\nاست .\r\nبلكه حضرت آدم اهل بيت و تداوتاد و زين عباد در صحيفه كامله فرمود : لك يا الهى وحدانيه العدد وملكه القدره الصمد .\r\nهيچ مرزوق به عقل و فهم وحدانيت عددى را براى ذات واجب الوجود كه صمد حق است روا نمى دارد ، و هيچ حكيم موحد بدان تفوه نمى كند تا چه رسد به وسائط فيض الهى كه عقل كل اند ، اميرالمؤمنين عليه السلام فرمود : الاحد بلا تأويل عدد ، واحد لا بعدد « 1 » و ثامن الائمه ابى الحسن الرضا عليه السلام فرمود : احد لا بتأويل عدد . « 2 »\r\nدر جمله مبارك لك يا الهى وحدانيه العدد ، اسم شريف له منادى انسان كامل خليفه الله است و جمله مفيد حصر كه إله من وحدانيت عدد فقط مرتورا است يعنى تو إله يكتايى و اين ه‌مان وحدت حقه حقيقيه دائر در السنه اهل الله است كه يكى است و هيچ نيست جز او وحده لا إله الا هو .\r\nدر ما فوق الطبيعه از حكمت متعاليه چنان كه توحيد در وجوب وجود مبرهن است ، همچنين توحيد در الهيت مستدل است لذا الله در فاتحه مكرر نيست . فصل ششم موقف الهيات اسفار متكفل برهان توحيد در وجوب وجود است ( فصل فى توحيده تعالى اى انه لا شريك له فى وجوب الوجود ) و فصل هشتم آن متضمن استدلال\r\n\r\n\r\n","description":"","footnote":"\r\n( 1 ) نهج البلاغه ، خطبه 150 و 183 .\r\n( 2 ) توحيد صدوق ، باب دوم .\r\n","page_name":" 72 ","page_number":72},
  {"content":"\r\n\r\nتوحيد در الهيت ( فصل فى ان واجب الوجود لا شريك له فى الالهيه وان إله العالم واحد ) .\r\nاز فيثاغورس حكيم كه در زمان حضرت سليمان بن داود على نبينا و عليهما السلام بود و اخذ حكمت از معدن نبوت فرموده بود نقل است كه گفت : ان البارى تعالى واحد كالاحاد ولا يدخل فى العدد . در رساله لقاء الله به تفصيل در كلام امام عليه السلام بحث كرده ايم .\r\n\r\nسبق بالحق\r\nدر كتب فن از سبق و لحوق ، تعبير به تقدم و تأخر و قبل و بعد نيز مىشود . مثلا ارسطو در ما بعد الطبيعه « 1 » و فارابى در فص شصت و هشتم فصوص تعبير به قبل و بعد كرده اند ، و اين تعبير در مؤلفات پيشينيان بيشتر رائج است . شيخ رئيس در اول مقاله چهارم الهيات شفاء « 2 » و مولى صدرا در اسفار « 3 » به تقدم و تأخر عنوان كرده اند . و حاجى در منظومه « 4 » سبق و لحوق گفته است ، و شيخ در دانشنامه علائى « 5 » به فارسى تعبير به ، پيشى و سپسى ، كرده است .\r\nانواع تقدم در كتب اوائل به پنج قسم گفته آمد : تقدم بالزمان ،\r\n\r\n\r\n","description":"","footnote":"\r\n( 1 ) ص 567 ، ج 2 تفسير ابن رشد بر آن .\r\n( 2 ) ص 110 رحلى .\r\n( 3 ) ص 264 ، ج 1 رحلى .\r\n( 4 ) ص 80 .\r\n( 5 ) ص 5 ، ج 3 ط 1 .\r\n","page_name":" 73 ","page_number":73},
  {"content":"\r\n\r\nتقدم بالذات كه از آن تقدم بالسبب و تقدم بالعليه نيز تعبير مىشود ، تقدم بالطبع ، تقدم بالوضع كه از آن تعبير به تقدم بالرتبه و بالمرتبه و بالترتيب نيز مىشود ، و تقدم بالشرف كه از آن تقدم بالفضل نيز تعبير مى كنند چنان كه سهيلى در الروض الانف تعبير كرده است . « 1 »\r\nعبارت سهيلى اين است : ان القبليه تكون بالفضل نحو قوله تعالى :  مِنَ النَّبِيِّينَ وَ الصِّدِّيقِينَ  ، وتكون بالرتبه نحو قوله تعالى حين ذكر اليهود و النصارى فقدم اليهود لمجاورتهم المدينه فهم فى الرتبه قبل النصارى ، وقبليه بالزمان نحو ذكر التوراه والانجيل بعده ، ونوحا وابراهيم ، و قبليه بالسبب وهو ان يذكر عله الشى ء وسبب وجوده ثم يذكر المسبب بعده وهو كثير فى الكلام مثل ان يذكر معصيه وعقابا اوطاعه وثوابا فالاجود فى حكم الفصاحه تقديم السبب .\r\nبيان : ظاهر عبارت سهيلى چهار قسم قبل است : قبل بفضل ، قبل برتبه ، قبل به زمان ، قبل بسبب ، ولى در واقع پنج قسم است زيرا كه مراد از سبب علت است پس اگر سبب تام باشد قبل بالذات است كه قبل بعليت گويند ، و اگر سبب ناقص بود قبل بالطبع است . چنان كه در كتب حكميه تقدم بالذات مى گويند و شامل تقدم بالعليه و بالطبع است ، پس چه بگويى تقدم بفضل و برتبه و به زمان و بذات ، و چه بگويى قبل بفضل ، و قبل برتبه و قبل به زمان و قبل بسبب ، هر دو تعبير به ظاهر چهار قسم اند و در واقع پنج قسم . بلكه گاهى در كتب متأخرين سبق بالذات گفته مىشود و از آن معنى عام شامل سبق\r\n\r\n\r\n","description":"","footnote":"\r\n( 1 ) ص 309 ، ج 2 ط 1 مصر .\r\n","page_name":" 74 ","page_number":74},
  {"content":"\r\n\r\nبالطبع و بالعليه و بالماهيه اراده مىشود .\r\nالروض الانف شرح سيره نبويه ابن هشام است كه كتابى ممتع و مغتنم و از ماخذ مهمه و مفيده در موضوعش است و حقا چون اسمش روض انف است . انف بضم اول و دوم چون عنق چيز نو و دست نخورده را گويند ، در منتهى الارب گويد : كأس انف : جام ناخورده ، و امرانف : كار نو كه كسى نكرده باشد ، و روضه انف : مرغزار ستور ناديده .\r\nدر تاج العروس گويد : سهيل كزبير حصن بالاندلس اليه نسب الامام ابوالقاسم عبدالرحمن بن عبدالله بن ابى الحسن الخثعمى السهيلى مؤلف الروض الانف و غيره مات بمراكش سنه 581 ، و قال غيره : المولود بمدينه مالقه سنه 508 .\r\nبعضى از عبارتهاى كتب حكمى به ظاهر مشعر بر انحصار اقسام سبق به پنج قسم است ولى در حقيقت اين تعبير به صورت حصر استقرائى است نه برهانى دائر بين نفى و اثبات هر چند قدماء در مقام احصاء بيش از پنج قسم نگفته اند :\r\nسبق به زمان چون سبق پير بر كودك آن به زمان پيش از اين است و اين به زمان پس از آن .\r\nسبق بشرف چون سبق دانا بر نادان ، در اين نوع سبق ممكن است كه متأخر به زمان بر متقدم به زمان تقدم داشته باشد چون جوان دانا بر پير نادان .\r\nسبق به ترتيب چون سبق صف اول بر ثانى هر گاه مثلا از جهت\r\n\r\n","description":"","footnote":"","page_name":" 75 ","page_number":75},
  {"content":"\r\n\r\nقبله آغاز شود .\r\nسبق به طبع چنانست كه لا حق بدون سابق يافت نشود و سابق بدون لا حق يافت بشود چون سبق واحد بر اثنان كه سبق سبب ناقص است .\r\nو سبق بذات چون سبق علت تامه بر معلولش كه مقدم علت وجود متأخر است پس چنان كه به وجود بر او مقدم است به وجوب نيز بر او مقدم است .\r\nچون اقسام سبق و لحوق معلوم گردد ، اقسام معيت نيز معلوم خواهد شد .\r\nمرحوم علامه در شرح تجريد « 1 » پس از بيان اقسام پنجگانه تقدم فرمود : ثم المتكلمون زادوا قسما آخر للتقدم و سموه التقدم الذاتى و تمثلوا فيه بتقدم الامس على اليوم فانه ليس تقدما بالعليه ولا بالطبع ولا بالزمان و الا لاحتاج الزمان الى زمان آخر و تسلسل ، و ظاهر انه ليس بالرتبه ول‌ا بالشرف فهو خارج عن هذه الاقسام .\r\nمرحوم حاجى در منظومه اقسام سبق را هشت قسم آورده است : پنج قسم مذكور و سبق بالماهيه كه آن را سبق بالتجوهر نيز گويند ، و سبق بالحقيقه و سبق بالدهر والسرمد . و گفته است سبق بالحقيقه را صدرالمتألهين بر اقسام سبق افزوده است و سبق دهرى و سرمدى را ميرداماد .\r\nسبق بالتجوهر يا بالجوهر كه به سبق بالماهيه نيز تعبير مى گردد\r\n\r\n\r\n","description":"","footnote":"\r\n( 1 ) مسأله سى و سه ص 58 به تصحيح و تعليق راقم .\r\n","page_name":" 76 ","page_number":76},
  {"content":"\r\n\r\n: تقدم علل قوام يعنى اجزاى ماهيت نوعيه كه جنس و فصل است بر خود ماهيت نوعيه است ، و مقابل آن لحوق و تأخر ماهيت از اجزايش است ، و از اين قسم سبق است سبق ماهيت بر لوازمش .\r\nسبق دهرى و سرمدى تقدم علت بر معلولش است ولى نه به لحاظ ايجاب علت وجود معلول را بلكه به لحاظ سبق مرتبه تحقق علت بر مرتبه تحقق معلول و تأخر و انفكاك اين از مرتبه آنست مثل سبق نشأه مجرد عقلى بر نشأه مادى .\r\nاما سبق بالحقيقه ، در مقابل حقيقت ، مجاز و عرض است كه تعبير به تقدم و تأخر بالحقيقه والمجاز ، وبالحقيقه والعرض مى كنند كه مقدم و مؤخر هر دو در اتصاف به وصفى مشتركند جز اين كه يكى بالذات وبالحقيقه است و ديگر بالمجاز و بالعرض چون تقدم وجود بر ماهيت بنابر مذهب منصور كه وجود اصل در تحقق است و ماهيت به سبب وجود موجود و متحقق است در اين قسم سبق و لحوق مطلق ثبوت و كون ملحوظ است خواه ثبوت بالحقيقه باشد و خواه بالعرض والمجاز .\r\nاين هشت قسم سبق است كه در كتب حكميه محرر است . و بدانكه در اصطلاح اهل تحقيق كه قائل به وحدت شخصيه وجودند و وجود را واحد شخصى مى دانند سبق ديگر است كه آن را تقدم بالحق گويند ، چنان كه تقدم بالحقيقه در مقابل مجاز بود ، اين سبق بالحق در مقابل باطل است ذلك بأن الله هو الحق وان ما يدعون من دونه الباطل . در سبق بالحقيقه مطلق ثبوت وكون براى متأخر مثلا ماهيت\r\n\r\n","description":"","footnote":"","page_name":" 77 ","page_number":77},
  {"content":"\r\n\r\nفرض مى شد ولى در سبق بالحق مقابل آن الاكل شى ء ما خلاالله باطل است . اين سبق ناظر به كريمه وسنريهم آياتنا فى الافاق وفى انفسهم حتى يتبين لهم انه الحق است كه هر چند مظاهر ، حق مخلوق به هستند ولى چون حق بدين حقيقت و واقعيت در ديده حق بين موحد در مجالى و مظاهر آفاق و انفس متبين شده است جز او را مانند نقش دومين چشم احول باطل مى يابد . بقول شاعر مفلق مخضرم ابو عقيل لبيد بن ربيعه عامرى : الاكل شى ء ما خلاالله باطل . در صحيح . بخارى و مسلم و سنن ابن ماجه به چند وجه از رسول الله صلى الله عليه و آله روايت شده است كه اصدق كلمه قالها شاعر كلمه لبيد الاكل شى ء الخ . طوسى در شرح ديوان لبيد گويد : هذا البيت تردده كتب الحديث لاتصاله بقول الرسول : اصدق كلمه الخ بعد از آن گفت : وتذهب الروايات الى ان عثمان بن مظعون او ابابكر او النبى قال له عند ما انشد القصيده :\r\nمرحوم آخوند در اسفار « 1 » فرمود : وبهذه النغمه الروحانيه قيل اهتزت نفس النبى صلى الله عليه و آله اهتزازا علويا لاس‌فليا حيث سمع قول لبيد الاكل شى ء و البيت وطربت طربا قدسيا لا حسيا وقال اللهم الا ان العيش عيش الاخره .\r\nبطلان ما خلاالله ، نفى كثرت و القاى و سائط و ابطال اسباب و آلات نيست زيرا كه رب مطلق از مجالى كثرت اسمائى كه ارباب جزئيه و جنود وى يعنى شئون ذاتيه اويند بايد افاضه فيض بفرمايد و\r\n\r\n\r\n","description":"","footnote":"\r\n( 1 ) ج 1 ، ص 20 ط 1 رحلى .\r\n","page_name":" 78 ","page_number":78},
  {"content":"\r\n\r\nاين فريضه حتم اقتضاى نظام احسن علم عنايى حق تعالى است . قرآن كريم فرقان و فصل خطاب است در اسناد به وسائط فرمود :  حَتَّى إِذا جاءَ أَحَدَكُمُ الْمَوْتُ تَوَفَّتْهُ رُسُلُنا وَ هُمْ لا يُفَرِّطُونَ  « 1 » و در عين حال فرمود :  اللَّهُ يَتَوَفَّى الْأَنْفُسَ حِينَ مَوْتِها  « 2 » و قس ما لم يقل . جز اينكه شر ذمه اى از كثرت حسن صنع ، به تماشاى نقش از نقاش ، ذاهل اند .\r\nمتاله سبزوارى در منظومه متعرض اين قسم سبق يعنى سبق بالحق ، نشده است ولى صدرالمتألهين در اسفار عنوان كرده است « 3 » و فرموده است :\r\nالتقدم بالحق والتأخر به ، وهذا ضرب غامض من اقسام التقدم والتأخر لا يعرفه الا العارفون الراسخون فان للحق تعالى عندهم مقامات فى الالهيه كما ان له شئونا ذاتيه ايضا لا ينثلم احديته الخاصه . وبالجمله وجود كل عله موجبه يتقدم على وجود معلولها الذاتى هذا النحو من التقدم اذ الحكماء عرفوا العله الفاعله بما يوثر فى شى ء مغائر للفاعل فتقدم ذات الفاعل على ذات المعلول تقدم بالعليه ، و اما تقدم الوجود على الوجود فهو تقدم آخر غير ما بالعليه اذ ليس بينهما تأثير و تأثر ولا فاعليه ولا مفعوليه بل حكمهما حكم شى ء واحد له شئون واطوار وله تطور من طور الى طور . وملاك التقدم فى هذا القسم هو الشأن الالهى .\r\n\r\n\r\n","description":"","footnote":"\r\n( 1 ) سوره انعام ، آيه 62 .\r\n( 2 ) سوره زمر ، آيه 43 .\r\n( 3 ) ج 1 ، ص 265 ، رحلى .\r\n","page_name":" 79 ","page_number":79},
  {"content":"\r\n\r\nاگر كما ينبغى نيل به معنى سبق بالحق حاصل آيد ، فرق بين موضوع معارف اهل تحقيق ، و بين موضوع مباحث اهل نظر به شايستگى معلوم خواهد شد .\r\nتذييل : اهل نظر پس از اثبات واجب و توحيد و تنزيه آن ، در علم بارى به جزئيات متصرم ، و در ربط حادث به قديم و كثرت به وحدت و نظائر اين گونه اصول مسائل در ورطه مشكلاتى سهمگين افتاده اند كه راه و روى رهائى را جز تقبيل آستانه وحدت شخصى وجود يعنى وجود صمد حق ، و تقبل آن نيافتند .\r\nعارف متاله سيد حيدر آملى ( رضوان الله عليه ) در مبحث فرق دو نحوه علم كسبى نظرى ، و علم ارثى حقيقى الهى ، از كتاب خود جامع الاسرار از صفحه 472 تا صفحه 526 جمعى از اكابر را نام مى برد كه سرانجام سر به آستانه بيت معمور و سقف مرفوع عرفان بالله نهاده اند تا از اضطراب به اطمينان رسيده اند و آرميده اند . از آن جمله اند شيخ رئيس ابن سينا و فخر رازى و غزالى و كمال الدين ميثم بحرانى و استادش على بن سليمان بحرانى و خواجه نصيرالدين طوسى و نصيرالدين كاشى و افضل الدين كاشى و افضل الدين خ‌ونجى و صدر الحق تركه اصفهانى و صائن الدين على بن تركه و عبدالرزاق كاشى ، و كلمات هر يك را از كتب و رسائل آنان در اثبات مقصودش شاهد آورده است .\r\n\r\n","description":"","footnote":"","page_name":" 80 ","page_number":80},
  {"content":"\r\n\r\n\r\nمطلبى به صورت خطابى و استحسانى در تأكيد موضوع مسائل عرفانى\r\nاين مطلبى به صورت خطابى و استحسانى در تأكيد موضوع مسائل اهل تحقيق است : شيخ عربى در باب هفتاد و سوم فتوحات مكيه گويد علم الحروف والاسماء هو علم الاولياء فيتعلمون ما اودع الله فى الحروف والاسماء من الخواص العجيبه التى تنفعل عنها الاشياء لهم فى عالم الحقيقه والخيال الخ .\r\nغرض اينكه مولى عبدالصمد همدانى در بحر المعارف « 1 » آورده است كه قال على عليه السلام : ظهرت الموجودات عن بسم الله الرحمن الرحيم . و همين حديث با زيادتى در دو چوب و يك سنگ است به اين عبارت : ظهرت الموجودات عن باء بسم الله وانا النقطه التى تحت الباء . « 2 »\r\nالموجودات جمع محلى به الف و لام است كه مفادش اين است هيچ موجودى در جميع عوالم ، از ذره تا بيضاء ، از قطره تا دريا از كران تا كران دار هستى نيست مگر اين كه همه و همه از  بِسْمِ اللَّهِ الرَّحْمنِ الرَّحِيمِ  ظاهر شده اند كه همه مظاهر اين كلمه مبارك اند بدون\r\n\r\n\r\n","description":"","footnote":"\r\n( 1 ) ص 374 ط 1 چاپ سنگى .\r\n( 2 ) ص 18 .\r\n","page_name":" 81 ","page_number":81},
  {"content":"\r\n\r\nاينكه يك نقطه تكوينى يا تدوينى از آن خارج باشد .\r\nاين ظهور ، انفطار موجودات از  بِسْمِ اللَّهِ الرَّحْمنِ الرَّحِيمِ  است  أَ فِي اللَّهِ شَكٌّ فاطِرِ السَّماواتِ وَ الْأَرْضِ   أَنْتَ وَلِيِّي فِي الدُّنْيا وَ الْآخِرَةِ ،   فِطْرَتَ اللَّهِ الَّتِي فَطَرَ النَّاسَ عَلَيْها   وَجَّهْتُ وَجْهِيَ لِلَّذِي فَطَرَ السَّماواتِ وَ الْأَرْضَ .  و به عبارت اخرى اين ظهور قيام موجودات به  بِسْمِ اللَّهِ الرَّحْمنِ الرَّحِيمِ  است و به مثل مانند اشتقاق كلمات از مصدرشان است ، حديث اشتقاق : ( يا آدم هذه اشباح افضل خلائقى وبرياتى هذا محمد وانا الحميد المحمود فى فعالى شققت له اسما من اسمى ، وهذا على وانا العلى العظيم شققت له اسما من اسمى الحديث ) مؤيد است . در اين معنى گفته شد .\r\n مصدر به مثل هستى مطلق باشد \r\n عالم همه اسم و فعل مشتق باشد \r\n چون هيچ مثال خالى از مصدر نيست \r\n پس هر چه در او نظر كنى حق باشد \r\nپس هيچ ذره‌اى و هيچ دمى و حرفى و قولى و نقطه اى از ( ظهرت الموجودات ) بدر نيست .\r\nانفطار ، انشقاق و ظهور شى ء از شى ء است يقال تفطر الشجر بالورق والنور ، برگ و گل از درخت منفطرند و قائم به درختند بلكه جزء درخت و شأنى از شئون اويند .\r\nآيه مباركه  بِسْمِ اللَّهِ الرَّحْمنِ الرَّحِيمِ  نوزده حرف است و در هر حرف آن بسيار حرف است يكى از مشايخم ( قدس سره العزيز ) حكايت\r\n\r\n","description":"","footnote":"","page_name":" 82 ","page_number":82},
  {"content":"\r\n\r\nمى فرمود كه عبدالكريم جيلى صاحب انسان كامل متوفى 899 هق بعدد حروف اين آيه مباركه درباره اين حروف كتاب نوشت يعنى نوزده جلد كه در هر حرف يك كتاب نوشته است ، يك كتاب درب و يك كتاب درس و هكذا .\r\nراقم اين دوره كتاب جيلى را نديده است و در جائى سراغ نگرفته است جز اينكه رساله اى موجز از جيلى در اين باب دارد به نام الكهف والرقيم فى شرح  بِسْمِ اللَّهِ الرَّحْمنِ الرَّحِيمِ . \r\nدر فاتحه تفسير مجمع آمده است كه : و ( روى ) عن ابن مسعود قال : من اراد ان ينجيه الله من الزبانيه التسعه عشر فليقرأ بسم الله الرحمن الرحيم فانها تسعه عشر حرفا ليجعل الله كل حرف منها جنه من واحد منهم .\r\nو سيوطى در منثور « 1 » آورده است كه :\r\nواخرج وكيع والثعلبى عن ابن مسعود قال من اراد ان ينجيه الله من الزبانيه التسعه عشر فليقرأ  بِسْمِ اللَّهِ الرَّحْمنِ الرَّحِيمِ  ليجعل الله بكل حرف منها جنه من كل واحد .\r\nدر حديث مبارك فوق زبانيه را موصوف به نوزده كرده است ، در قرآن مجيد زبانيه در آخر علق است   فَلْيَدْعُ نادِيَهُ سَنَدْعُ الزَّبانِيَةَ   و در قرآن همين يك زبانيه است ، و تسعه عشر در سوره مدثر است       سَأُصْلِيهِ سَقَرَ وَ ما أَدْراكَ ما سَقَرُ لا تُبْقِي وَ لا تَذَرُ لَوَّاحَةٌ لِلْبَشَرِ عَلَيْها تِسْعَةَ عَشَرَ وَ ما جَعَلْنا أَصْحابَ النَّارِ إِلَّا مَلائِكَةً وَ ما جَعَلْنا عِدَّتَهُمْ إِلَّا فِتْنَةً      \r\n\r\n\r\n","description":"","footnote":"\r\n( 1 ) ج 1 ، ص 9 ط 1 مصر .\r\n","page_name":" 83 ","page_number":83},
  {"content":"\r\n\r\n لِلَّذِينَ كَفَرُوا لِيَسْتَيْقِنَ الَّذِينَ أُوتُوا الْكِتابَ وَ يَزْدادَ الَّذِينَ آمَنُوا إِيماناً  ، و در قرآن همين يك تسعه عشر است .\r\nذيل حديث مروى مجمع اين بود كه ليجعل الله كل حرف منها جنه من واحد منهم و به ظاهر عبارت بايد بفرمايد منها چه هم در ذوى العقول است و حديث در مجمع از مخطوط مصحح ، و مطبوع معتمد چنانست كه نقل كرده ايم و همان هم صحيح است زيرا در علق زبانيه مدعو است .\r\nاين نوزده زبانيه به بيان آيه بعد آن ملائكه اند و در تحريم هم تصريح به ملائكه شده است  يا أَيُّهَا الَّذِينَ آمَنُوا قُوا أَنْفُسَكُمْ وَ أَهْلِيكُمْ ناراً وَقُودُهَا النَّاسُ وَ الْحِجارَةُ عَلَيْها مَلائِكَةٌ غِلاظٌ شِدادٌ لا يَعْصُونَ اللَّهَ ما أَمَرَهُمْ وَ يَفْعَلُونَ ما يُؤْمَرُونَ \r\nو در ملك تعبير به خزنه شده است :  كُلَّما أُلْقِيَ فِيها فَوْجٌ سَأَلَهُمْ خَزَنَتُها أَ لَمْ يَأْتِكُمْ نَذِيرٌ  پس زبانيه م‌لائكه موكل بر نارند كه به اصحاب نار و خزنه تعبير شده اند حضرت وصى عليه السلام فرمود : ان الكتاب يصدق بعضه بعضا ، و نيز فرمود : كتاب الله ينطق بعضه ببعض ويشهد بعضه على بعض . « 1 » و چون زبانيه ملائكه اصحاب نارند ، در فهم آيات وعيد بر خلود مثل  أُولئِكَ أَصْحابُ النَّارِ هُمْ فِيها خالِدُونَ *  بين صحبت نار و عذاب بايد فرق گذاشت كه مجرد مصاحبت عذاب نيست . اما چرا آن عده فتنه اند اين زمان بگذار تا وقت دگر .\r\nمرحوم نراقى در خزائن آورده است كه : البسمله تسعه عشر\r\n\r\n\r\n","description":"","footnote":"\r\n( 1 ) نهج البلاغه ، خطبه 18 و 131 .\r\n","page_name":" 84 ","page_number":84},
  {"content":"\r\n\r\nحرفا و قلما كلمه فى القرآن تخلو من واحده منها وربما تحصل النجاه من شرور القوى التسعه عشر التى فى البدن اعنى الحواس العشره الظاهره والباطنه والقوى الشهويه والغضبيه والسبع الطبيعيه التى هى منبع الشرور ولهذا جعل الله سبحانه خزنه النار تسعه عشر بازاء تلك القوى فقال عليها تسعه عشر . ( صفحه 375 به تصحيح اينجانب ) اين كلام منقول از خزائن نكته اى بسيار شريف است و سر اين كه خزنه نار به ازاى اين قوى هستند در حكمت متعاليه بخصوص در صحف اهل تحقيق محقق است ، و ما شايد در قسمت دوم اين مقاله بدان اشارتى بنماييم .\r\nمرحوم ميرداماد در جذوات فرمود : العقل والنفس والافلاك التسعه والاركان الاربعه والمواليد الثلاثه وعالم المثال ، فهذه تسعه ع‌شر بعدد حروف البسمله .\r\nو دانستى كه وجود و واحد مانند حق و ميزان دو جسم يك روح اند و هر يك چون عوالم و قوى به زنه حروف بسمله اند و ظهرت الموجودات عن  بِسْمِ اللَّهِ الرَّحْمنِ الرَّحِيمِ  و تلفيق اين نكات با يكديگر ناطق است كه  هُوَ الْأَوَّلُ وَ الْآخِرُ وَ الظَّاهِرُ وَ الْباطِنُ  كه به اصطلاح خواص وجود واحد شخصى يعنى صمد حق است و هر كسى را اصطلاحى داده اند . چقدر از مبانى حقه توحيديه دور است آنكه قائل به حلول است و حال اينكه بقول شبسترى :\r\n حلول و اتحاد اينجا محال است \r\n كه در وحدت دوئى عين ضلال است \r\n\r\n","description":"","footnote":"","page_name":" 85 ","page_number":85},
  {"content":"\r\n\r\n\r\nتميز محيط از محاط به امتياز و تعين احاطى است نه تقابلى حكم التمييز بينونه صفه لا بينونه عزله « 1 »\r\nهر چند با تدبر از اصول سالفه تميز محيط از محاط بر اهل تميز معلوم مى گردد ، مع ذلك در بيان كلام مذكور امام عليه السلام در حكم تميز گوييم :\r\nتوهم نشود كه حال غيرتش غير در جهان نگذاشت پس غير كدام است و تميز او از غير به چه نحوه است ؟\r\nجواب اينكه تعين بر دو وجه متصور است : يا بر سبيل تقابل ، و يا بر سبيل احاطه ، و امر امتياز از اين دو وجه بدر نيست . زيرا كه شى ء از مغاير خود ممتاز است به اينكه صفتى خاص در اين شى ء است ، و صفتى مقابل آن صفت در شى ء مغاير آن ، چون تمايز مقابلات از يكديگر كه در اين تمايز متمايزان تعدد واقعى خارجى از يكديگر دارند ، چون تمايز زيد از عمرو وبقر از غنم و حجر از شجر و نحو آنها ، اين وجه تمايز و تعين بر سبيل تقابل است .\r\nوجه دوم كه بر سبيل احاطه است چنانست كه صفتى براى اين متميز ثابت است و براى متميز ديگر ثابت نيست چون تميز كل از آن حيث كه كل است نسبت به اجزايش ، و تميز عام از آن حيث كه عام ،\r\n\r\n\r\n","description":"","footnote":"\r\n( 1 ) ( امام اميرالمؤمنين حضرت وصى عليه السلام ، خطبه 177 نهج البلاغه ) .\r\n","page_name":" 86 ","page_number":86},
  {"content":"\r\n\r\nاست نسبت به جزئياتش .\r\nو امارات تميز در قسم اول كه تميز تقابل بود ناچار خارج از متعين است زيرا كه بديهى است آن امارات نسبتهايى است كه از امور متقابله پديد آمده است ، اما در قسم دوم ممكن نيست كه امارات تميز امر زائد بر متعين باشد ، چه اينكه بديهى است به عدم آن امر كه فرض زائد بودنش شد حقيقت متعين منتفى مى گردد و به وجود او حقيقت متعين ، متتحقق ، مى گردد زيرا كه حقيقت كل همانا كه كليت او به اعتبار احاطه او به اجزايش تحقق مى يابد و به اين احاطه از اجزايش امتياز پيدا مىكند ، و همچنين عام عموم او به اعتبار احاطه او به خصوصيات و جزئيات و جامع بودنش مر آن خصوصيات را است و به اين احاطه از خواص خود امتياز مى يابد و شك نيست كه هيأت مجموعيه و صورا حاطيه اى كه اشيا را است براى آنها حقيقتى وراى اين خصوصيات و احديت جمع آنها نيست .\r\nحال گوييم كه تعين واجب تعالى از قبيل قسم دوم است زيرا كه در مقابل او چيزى نيست و او در مقابل چيزى نيست تا تميز تقابلى داشته باشد .\r\nو اگر زيادت تحقيق در اين معنى خواهى و اقامه بينه بر اين دعوى طلبى در قول خداوند متعال :   لَمْ يَلِدْ وَ لَمْ يُولَدْ وَ لَمْ يَكُنْ لَهُ كُفُواً أَحَدٌ   تامل كن كه چگونه نفى را در گفتارش بطورى سريان داد كه نفى متوجه به دو نوع وجودى از انواع و اصناف متقابلات است ، كه دو وجود نيست يعنى دو وجود ندارد ، خواه دو صنف وجود و\r\n\r\n","description":"","footnote":"","page_name":" 87 ","page_number":87},
  {"content":"\r\n\r\nخواه دو نوع وجود ، كه از هر يك از لم يلد و لم يولد ، والد و مولود ، دو صنف وجود استفاده گردد كه دو صنف وجود نيست ، و از و لم يكن له كفوا احد ، كفوا با كفو ، دو نوع وجود ، و سريان نفى يعنى بودن لم در هر سه جمله كه نفى وجود دوم مىكند مطلقا ، و چون دومى نيست يعنى دومى وجود ندارد پس تمايز تقابلى دربارى تعالى راه ندارد .\r\nخلاصه مطلب اينكه تمايز و تعين دو چيز و جداى از يكديگر به بودن صفاتى و خصوصياتى در اين يكى است كه مقابل آن صفات در آن ديگر هم ثابت است كه هر يك از اين دو واجد صفاتى خاص است و به آن صفات از يكديگر متمايزند در اين صورت آن دو تمايز تقابلى دارند . و ظاهر است كه امارات تميز در اين قسم خارج از متعين است زيرا كه آنها نسبتهايى اند كه از امور متقابله پديد مى آيند به مثل چون امارات تشخص زيد از عمرو كه هر يك به صفاتى كه داراست متميز از ديگرى است .\r\nاما تعين و تميز متميز محيط و شامل به مادونش چون تميز كل از آن حيث كه كل است به صفتى است كه براى كل است و از اسماء مستأثره اوست و خارج و زائد از او نيست بلكه به وجود او متحقق و به عدم او منتفى است و چون هيچ جزء مفروض كل ، بدان حيث كه كل است ، منحاز از كل نيست زيرا كه كل نسبت به مادونش احديت جمع دارد لاجرم تمايز بين دو شى ء نيست بلكه يك حقيقت متعين به تعين شمولى است و نسبت حقيقه الحقائق با ماسواى مفروض چنين است و اين معنى از سوره نسبت به خوبى مستفاد است كه\r\n\r\n","description":"","footnote":"","page_name":" 88 ","page_number":88},
  {"content":"\r\n\r\nچنان نفى را سريان داد كه نام و نشانى براى ماسوى نگذاشت تا سخن از دو وجود به ميان آيد ، و اعتناء و اعتبارى به تمايز تقابلى داده شود خواه دو وجود صنفى كه از هر يك از لم يلد و لم يولد مستفاد است و خواه دو وجود نوعى كه از و لم يكن له كفوا احد .\r\nشايسته است در اين مقام به ذكر حديثى از كعبه عشاق امام سوم جناب سيد الشهداء عليه السلام در تفسير كلمه مباركه الصمد ، تبرك جوييم :\r\nمرحوم صدوق در باب تفسير قل هو الله توحيد روايت فرموده است : قال وهب بن وهب القرشى و حدثنى الصادق جعفر بن محمد عن ابيه الباقر عن ابيه عليهم السلام ان اهل البصره كتبوا الى الحسين بن على عليهما السلام يسألونه عن الصمد ؟ فكتب اليهم :  بِسْمِ اللَّهِ الرَّحْمنِ الرَّحِيمِ  اما بعد فلا تخوضوا فى القرآن و لا تجادلوا فيه به غير علم فقد سمعت جدى رسول الله صلى الله عليه و آله يقول : من قال فى القرآن به غير علم فليتبوأ مقعده من النار .\r\nو ان الله سبحانه قد فسر الصمد فقال آل له احد الله الصمد ثم فسره فقال   لَمْ يَلِدْ وَ لَمْ يُولَدْ وَ لَمْ يَكُنْ لَهُ كُفُواً أَحَدٌ  \r\nلم يلد : لم يخرج منه شى ء كثيف كالولد وسائر الاشياء الكثيفه التى تخرج من المخلوقين ، ولا شى ء لطيف كالنفس ، ولا يتشعب منه البدوات كالسنه والنوم والخطره والهم والحزن والبهجه والضحك والبكاء والخوف والرجاء والرغبه والسامه والجوع والشبع ، تعالى ان يخرج منه شى ء وان يتولد منه شى ء كثيف او لطيف .\r\n\r\n","description":"","footnote":"","page_name":" 89 ","page_number":89},
  {"content":"\r\n\r\n وَ لَمْ يُولَدْ  : و لم يتولد من شى ء ، و لم يخرج من شى ء كما يخرج الاشياء الكثيفه من عناصرها كالشى ء من الشى ء ، والدابه من الدابه ، والنبات من الارض ، والماء من الينابيع ، والثمار من الاشجار ، ولا كما يخرج الاشياء اللطيفه من مراكزها كالبصر من العين ، والسمع من الاذن ، والشم من الانف ، والذوق من الفم ، والكلام من اللسان ، والمعرفه والتميز من القلب ، وكالنار من الحجر ، لا بل هو  اللَّهُ الصَّمَدُ  الذى لا من شى ء ولا فى شى ء ولا على شى ء ، مبدع الاشياء وخالقها ، ومنشى ء الاشياء بقدرته ، يتلاشى ما خلق للفناء بمشيته ، ويبقى ما خلق للبقاء بعلمه : فذلكم  اللَّهُ الصَّمَدُ  الذى  لَمْ يَلِدْ وَ لَمْ يُولَدْ  عالم الغيب والشهاده الكبير المتعال  وَ لَمْ يَكُنْ لَهُ كُفُواً أَحَدٌ \r\nخاتمه : مرحوم علامه شيخ بهائى در اواسط مجلد چهارم كشكول « 1 » فرمود :\r\nقال السيد الشريف فى حاشيه شرح التجريد : ان قلت ما تقول فى من يرى ان الوجود مع كونه عين الواجب و غير قابل للتجزى والانقسام قد انبسط على هياكل الموجودات و ظهر فيها فلا يخلو منه شى ء من الاشياء بل هو حقيقتها وعينها وانما امتازت وتعينت بتقيدات وتعينات وتشخصات اعتباريه ويمثل ذلك بالبحر وظهوره فى صوره الامواج المتكثره مع انه ليس هناك الا حقيقه البحر فقط ؟\r\nقلت هذا طور وراء طور العقل لا يتوصل اليه الا بالمجاهده الكشفيه دون المناظرات العقليه وكل ميسر لما خلق له .\r\n\r\n\r\n","description":"","footnote":"\r\n( 1 ) ص 385 ، چاپ نجم .\r\n","page_name":" 90 ","page_number":90},
  {"content":"\r\n\r\n\r\n[ قسم دوم رساله در طايفه اى از معارف علمى و عملى گوهر نفس است : وسقيهمم ربهم شرابا طهورا 
  ]\r\n« 1 »\r\nاى يطهرهم عن كل شى ء سوى الله اذ لا طاهر من تدنس بشى ء من الاكوان الا الله . رووه عن جعفر بن محمد عليه السلام « 2 » .\r\nمن در امت خاتم صلى الله عليه و آله از عرب و عجم ، كلامى بدين پايه كه از صادق آل محمد صلى الله عليه و آله در غايت قصواى طهارت انسانى روايت شده است ، از هيچ عارفى نه ديده ام و نه شنيده ام .\r\nباب اول ارشاد القلوب ديلمى ( قدس سره ) :\r\nقال صلى الله عليه و آله لكل شى ء معدن ومعدن التقوى قلوب العارفين . « 3 »\r\nبحر الم‌عارف مولى عبدالصمد همدانى قدس سره : « 4 » فى كتاب فردوس العارفين\r\nقال اميرالمؤمنين عليه السلام : العارف اذا خرج من\r\n\r\n\r\n","description":"","footnote":"\r\n( 1 ) قرآن كريم ، سوره انسان ، آيه 22 .\r\n( 2 ) تفسير مجمع البيان امين الاسلام طبرسى رضوان الله عليه .\r\n( 3 ) ص 10 به تصحيح استاد علامه شعرانى ( قدس سره ) .\r\n( 4 ) ص 4 ط 1 چاپ سنگى .\r\n","page_name":" 91 ","page_number":91},
  {"content":"\r\n\r\nالدنيا لم يجده السائق والشهيد فى القيامه ، ولا رضوان الجنه فى الجنه ، ولا مالك النار فى النار ، قيل : و اين يقعد العارف ؟ قال عليه السلام : فى مقعد صدق عند مليك مقتدر .\r\nتاسع بحار به نقل از خرائج قطب راوندى « 1 » قال الباقر عليه السلام خرج على عليه السلام يسير بالناس حتى اذا كان بكربلاء على ميلين او ميل تقدم بين ايديهم حتى طاف به مكان يقال له المقدفان ، فقال عليه السلام : قتل فيها مائتانبى ومائتاسبط كلهم شهداء ومناخ ركاب ومصارع عشاق شهداء لا يسبقهم من كان قبلهم ولا يلحقهم من بعدهم .\r\nباب العباده من اصول كافى « 2 » باسناده عن عمرو بن جميع عن ابى عبدالله عليه السلام قال قال رسول الله صلى الله عليه و آله : افضل الناس من عشق العباده فعانقها واحبها بقلبه وباشرها بجسده وتفرغ لها فهو لا يبالى على ما اصبح من الدنيا على عسرام على يسر .\r\nماده ع ش ق سفينه البحار . ان الجنه لا عشق لسلمان من سلمان للجنه .\r\nصحيفه ثانيه سيد الساجدين عليه السلام كه محدث جليل شيخ حر عاملى صاحب وسائل الشيعه ( قدس سره ) جمع آورى كرده است ، در مناجاه العارفين فرمايد : الهى فاجعلنا من الذين توشجت اشجار الشوق اليك فى حدائق صدورهم واخذت لوعه محبتك بمجامع قلوبهم فهم الى او كار الافكار يأوون وفى رياض القرب والمكاشفه يرتعون و من حياض المحبه بكأس الملاطفه يكرعون .\r\n\r\n\r\n","description":"","footnote":"\r\n( 1 ) ص 580 ط كمپانى .\r\n( 2 ) ج 2 ، ص 68 معرب .\r\n","page_name":" 92 ","page_number":92},
  {"content":"\r\n\r\nايمان و كفر كافى « 1 » باسناده عن عيسى التهريرى عن ابى عبدالله عليه السلام قال رسول الله صلى الله عليه و آله : من عرف الله و عظمه منع فاه من الكلام وبطنه من الطعام وعفى نفسه بالصيام والقيام ، قالوا بابائنا وامهاتنا يا رسول الله هؤلاء اولياء الله ؟ قال : ان اولياء الله سكتوا فكان سكوتهم ذكرا ، و نظروا فكان نظرهم عبره ، ونطقوا فكان نطقهم حكمه ، ومشوا فكان مشيهم بين الناس بركه ، لو لا الاجال التى قد كتبت عليهم لم تقر ارواحهم فى اجسادهم خوفا من العذاب و شوقا الى الثواب .\r\n\r\nانسان ح‌ى بن يقظان است فرزند پدرى به نام عقل كل ، و مادرى به نام نفس كل است\r\nانسان وليد عناصر و طبايع نيست كه چون ديگر مركبات ، دير يا زود فسادپذير و تباه شود بلكه حى بن يقظان است يعنى مولودى آنسوئى است كه فرزند پدرى به نام عقل كل و مادرى به نام نفس كل است ، هر چند اين مولود كريم الابوين بد و حدوثش از نشأه طبيعت است و مركب او كه مرتبه نازله اوست مركب از طبايع عنصريه است .\r\nانسان به فعليت رسيده مظهر عقل كل و نفس كل است ، لذا از\r\n\r\n\r\n","description":"","footnote":"\r\n( 1 ) ج 2 ، ص 186 معرب .\r\n","page_name":" 93 ","page_number":93},
  {"content":"\r\n\r\nمشايخ علم مأثور است كه اميرالمؤمنين عليه السلام مظهر عقل كل است ، و سيده نساء عالمين فاطمه سلام الله عليها مظهر نفس كل . عقل در عالم كبير و صغير قائم بر نفس و نفس قائم به اوست ، و مرد مطلقا نمودارى از عقل ، و زن مطلقا نمودارى از نفس است  الرِّجالُ قَوَّامُونَ عَلَى النِّساءِ  .\r\nانسان هر چند از رحم طبيعت روييده است و در دامن آن پروريده شده است كه\r\n  وَ لَقَدْ خَلَقْنَا الْإِنْسانَ مِنْ سُلالَةٍ مِنْ طِينٍ ثُمَّ جَعَلْناهُ نُطْفَةً فِي قَرارٍ مَكِينٍ   و لكن اين نطفه نقطه ايست كه جفر جامع حروف اسرار هستى و بزرگترين كتاب آفاقى و انفسى و بهترين آيت  كُلَّ شَيْءٍ أَحْصَيْناهُ فِي إِمامٍ مُبِينٍ  مى گردد .\r\nاين نطفه حبه ايست كه در آغاز از مزرعه  نِساؤُكُمْ حَرْثٌ لَكُمْ  روييده شده است و لكن آن را از قدرت كامله إله ، قوه و منه ايست كه در تحت تربيت مربيان آنسوئى شجره طيبه طوبى مى گردد و از آن كل ثمرات مى رويد .\r\nانسان من حيث هو انسان غذاى او علم و عمل است كه علم و عمل انسان سازند ، و در تحت تدبير و تسخير معلمان روحانى و مفارقات نورى به تدريج از قوه به فعل مى رسد و از مرتبه عقل هيولانى به عقل بالفعل و عقل مستفاد ارتقاء مى يابد .\r\nنطفه انسانى آخرين صورت سلسله نزولى وجودى ممكنات است كه از همه آنها خلاصه گيرى و عصارى شده است و محتوى جميع قواى رقائق عالم كيانى بلكه حائز همه اصول و حقائق عالم\r\n\r\n","description":"","footnote":"","page_name":" 94 ","page_number":94},
  {"content":"\r\n\r\nربانى است كه صورتى در زير دارد آنچه در بالاستى  وَ لَقَدْ عَلِمْتُمُ النَّشْأَةَ الْأُولى فَلَوْ لا تَذَكَّرُونَ \r\nهمانطور كه ثمر خلاصه شجر ، و كلمه موجز و مختصر شجره مفصل بالقوه است نطفه انسانى نيز نسبت به شجره كون اينچنين است اين آخرين مرحله سير نزولى صورت جميع موجودات است كه در عين حال اولين مرتبه و مرحله صعودى و عروجى كمالات انسانى است كه كم كم به اعداد معدات و فيض فياض على الاطلاق مظهر تام علم آدم الاسماء كلها و سلطان عالم ارضى و خليفه الله مى گردد .\r\nبه مثل نطفه انسانى كه زبده عالم و صفوت و لباب و خلاصه آنست آن چنان كه از ماست در مش‌ك ، به زدن مشك زبده آن گرفته مىشود ، عالم همچو مشكى است كه از جنب و جوش و حركات حيرت آور آن زبده اى به نام نطفه انسانى حاصل مىشود كه آخر همه آنها و عصاره همه آنها است و در وى قواى عالم جمع است . همين نطفه آدمى كه در آخرين مرحله تنزل وجودى قرار گرفته است ، در اولين مرحله قوس صعودى است كه مشترك بين دو قوس نزول و صعود است ، يدبر الامر من السماء الى الارض ثم يعرج اليه .\r\nگاه گاهى كه در طى تحول اطوار و تقلب حالات و تنوع او قائم ، نسائم نفحات رياض قدس از نشئات جان فزاى عالم انس ، مشام جان را معطر مى سازد ، لطائفى در كسوت الفاظ مكتسى مى گردد كه زمره اى از آنها به حليت تسميت الهى نامه متحلى گرديده است ، و طايفه اى از آنها به سمت نكات متسم . در الهى نامه آمده است :\r\n\r\n","description":"","footnote":"","page_name":" 95 ","page_number":95},
  {"content":"\r\n\r\nالهى چه شگفتى از اين بيشتر كه ماء مهين خوانا و نويسا شد ، و سلاله طين گويا و شنوا .\r\nالهى همه اين و آن را تماشا كنند و حسن خود را كه عجب تر از خود نيافت .\r\nالهى من خودم را نشناختم تا تو را بشناسم .\r\nالهى عارفان گويند عرفنى نفسك ، اين جاهل گويد عرفنى نفسى .\r\nالهى در شگفتم از آنكه كوه را مى شكافد تا به معادن جواهر دست بيابد و خويش را نمى كاود تا به مخازن حقائق برسد .\r\nالهى در ذات خودم متحيرم تا چه رسد در ذات تو .\r\nو در نكات گفته است :\r\nنكته : ملكت با علم ملك است و خيالت با عالم مثال و عقلت با عالم عقول ، قابل حشر با همه اى و داراى سرمايه كسب همه ، از صادق آل محمد صلى الله عليه و آله مروى است كه :\r\nان الله عز و جل خلق ملكه على مثال ملكوته واسس ملكوته على مثاله جبروته ليستدل بملكه على ملكوته و بملكوته على جبروته\r\nنكته : آنچه در احوال و اطوار سالك در خواب و بيدارى عائدش مىشود ثمره هايى است كه از كمون شجره وجودش بروز مىكند .\r\nنكته : معرفه النفس مرقاه معرفه الرب است ، اقرأ وراق .\r\n\r\n","description":"","footnote":"","page_name":" 96 ","page_number":96},
  {"content":"\r\n\r\nنكته : انسان كليد خزائن اسرار است .\r\nنكته : سفرنامه معراج رسول صلى الله عليه و آله شرح اطوار آدمى است .\r\n\r\nانسان را شأنيتى است كه تواند عاقل موجودات گردد ، لاجرم موجودات را شأنيتى است كه معقول وى مى گردند\r\nبه منطق اهل نظر و اهل حكمت متعاليه انسان داراى شأنيتى است كه تواند از قوت به فعليتى رسد كه صاحب مقام عقل مستفاد گردد ، و اين طريق استكمال نفس ناطقه است ، و صاحب ولايت كليه الهيه اعنى انسان كامل همه اين مقامات و مراحل را مع الاضافه واجد است .\r\nانسان در م‌قام و مرتبت عقل هيولانى فقط قابليت استكمال دارد و پس از آنكه به اوليات و بديهيات آشنا شده است ، اين حالت را عقل بالملكه گويند ، زيرا كه اين سلسله علوم اوليه آلت اكتساب نظرياتند كه نفس بدانها قدرت اكتساب و ملكه انتقال به نشأه عقل بالفعل تواند كرد ولى هنوز نفس صاحب مرتبه عقل بالفعل نيست ، زيرا به ادراك اوليات و مفهومات عاميه قدرت تحصيل وجود نورى عقلى كه علم است هنوز حاصل نشده است .\r\nو چون ملكه و قدرت بر استحضار علوم نظرى پيدا كرده است\r\n\r\n","description":"","footnote":"","page_name":" 97 ","page_number":97},
  {"content":"\r\n\r\nكه به منت و ملكت حاصل در خويش هر وقت بخواهد تواند نظريات را بدست آورد در اين حال نفس ناطقه را تعبير به عقل بالفعل مى كنند كه از قوت به فعل رسيده است .\r\nو چون خود كمالات علمى و معارف نورى عقلى در نزد حقيقت نفس حاضر باشند آن كمالات نورى را عقل مستفاد گويند از اين جهت كه آن حقائق از عقل فعال كه به اذن الله مخرج نفوس ناطقه از نقص به كمال و از قوت به فعل است ، استفاده شده اند .\r\nهر يك از مراتب عقل هيولانى و عقل بالملكه و عقل بالفعل قوه اى از قواى نفس است كه قواى نظرى وى اند ولى عقل مستفاد قوه نفس نيست بلكه حضور معقولات در نزد نفس بالفعل است . لفظ عقل بر عقل هيولانى و عقل بالملكه و عقل بالفعل و عقل مستفاد و عقل هيولانى و عقل بالملكه و عقل بالفعل و عقل مستفاد و عقل فعال ، به اشتراك لفظى اطلاق مىشود ، و رساله اطلاقات عقل فارابى در اين باب ، جدا مطلوبست .\r\nهيچ بخردى در اين شأنيت نفس دو دلى ندارد بلكه تسليم است و بدان تصديق دارد و مى بيند كه خود هر چه از قوت به فعل مى رسد قدرت و سلطان وى بيشتر مىشود و نور بينش وى فزونى مى گيرد و از تاريكى نادانى رهايى مى يابد و هر چه داناتر مىشود استعداد و آمادگى وى براى معارف بالاتر قوى تر مى گردد ، و گنجايش وى براى گرد آوردن حقايق ديگر بيشتر مىشود ، و از اين معنى پى مى برد كه گوهر نفس ناطقه از نشأه ديگر و از ماوراى عالم طبيعت و ماده است و به سر و رمز كلام عالى اميرالمؤمنين على عليه السلام\r\n\r\n","description":"","footnote":"","page_name":" 98 ","page_number":98},
  {"content":"\r\n\r\nمى رسد كه فرمود : كل وعاء يضيق بما جعل فيه الاوعاء العلم فانه يتسع به . « 1 »\r\nو چون روح انسانى هر اندازه بيشتر نايل به حقايق نورى وجودى عقلى شد استعداد و ظرفيت وى براى تحصيل و اكتساب معارف بالاتر بيشتر مىشود ، سر اين جمله جميل دعاى افتتاح معلوم مى گردد كه حضرت بقيه الله فرمود : الذى لا تنقص خزائنه ولا تزيده كثره العطاء الاجودا وكرما انه هو العزيز الوهاب .\r\nصورت مقرون به ماده پس از تفريد و تجريد نفس ناطقه آن را از ماده ، و يا به انشاء نفس ناطقه مانند آن را در خود به اعداد آلات قوى جسمانيه ، و يا از ناحيه ارتباط نفس به حقائق اشياء از راه اتصال به علت آنها ، صورت فعلى مجرد بدون ماده مى يابد ، و وجود آن به نفس قائم است و نفس با آنها معيت قيوميه و اضافه اشراقيه دارد .\r\nو سخن فقط در دانستن مفاهيم و معانى كليه آنها ن‌يست زيرا كه مفاهيم معقولات و مفهوم عاقل همه از يكديگر متغايرند ، بلكه دست بافتن به انحاء وجودات عينى آنها ، و ارتقا و اشتداد وجود نفس ، و بودن وجود آن در عوالم عديده به حكم هر عالم است . و به حكم اصل اصيل اتحاد عاقل به معقول بلكه مدرك به مدرك عين نفس مى شوند . و شيئيت شى ء نيز در حقيقت به صورتش است پس نفس ناطقه علم به هر چيزى كه پيدا كرده است در حقيقت همان موجود است زيرا كه علم نور است و صورت فعلى هر چيز كه معلوم نفس شد\r\n\r\n\r\n","description":"","footnote":"\r\n( 1 ) نهج البلاغه .\r\n","page_name":" 99 ","page_number":99},
  {"content":"\r\n\r\nوجودى نورى است كه عارى از حجاب ماده است و صورت فعلى ادراكى نفس عين نفس است زيرا كه قواى مدركه نفس شئون وى اند ، و صور مدركه فعليات نورى اند كه در مرتبت قواى مدركه اند كه وجود واقعى آن صور علميه همان وجود آنها براى قواى نفس بلكه براى نفس بلكه وجود واقعى آنها همان وجود نفس است لذا حساس با محسوس و متخيل با متخيل و متوهم با متوهم و عاقل با معقول متحد است كه اتحاد ادراك و مدرك و مدرك است مطلقا به حسب وجود نه به حسب مفاهيم ، بلكه تعبير به اتحاد هم از ضيق لفظ است و واقع آن فوق اتحاد است .\r\nپس در حقيقت صور مدركه اشياء كه علم نفس اند شأنى از شئون نفس اند و اين نه انقلاب حقيقت است بلكه ارتقا و جهش نفس از نقص به كمال است .\r\nاگر صورت فعلى در وجودش مقرون به ماده نباشد ، چنين صورتى نياز به تفريد و تجريد ندارد و خود بذاته عقل و عاقل و معقول يعنى علم و عالم و معلوم است و نفس ناطقه را شأنيت علم بدانها نيز هست اگر چه استعداده‌ا متفاوت است  أَنْزَلَ مِنَ السَّماءِ . ماءً فَسالَتْ أَوْدِيَةٌ بِقَدَرِها  .\r\nو چنان كه شأنيت نفس است كه عاقل و مدرك موجودات گردد و علم بدانها تحصيل كند ، شأن همه موجودات نيز اين است كه معقول وى گردند جز اينكه  عَنَتِ الْوُجُوهُ لِلْحَيِّ الْقَيُّومِ   وَ لا يُحِيطُونَ بِهِ عِلْماً  .\r\nمرحوم آخوند صدرالمتألهين در اسفار فرمايد : ما من شى ء\r\n\r\n","description":"","footnote":"","page_name":" 100 ","page_number":100},
  {"content":"\r\n\r\nالا و من شأنه ان يصير معقولا اما بذاته و اما بعد عمل تجريد . وان جميع الموجودات الطبيعيه من شأنها ان تصير معقوله اذ ما من شى ء الا ويمكن ان يتصور فى العقل اما بنزعه وتجريده عن الماده و اما بنفسه صالح لان تصير معقوله لا به عمل من تجريد وغيره يعمل فيه حتى تصير معقوله بالفعل « 1 » .\r\nو معلم ثانى فارابى قدس سره در رساله اطلاقات العقل فرمايد : شأن الموجودات كلها ان تعقل وتحصل صورالتلك الذات يعنى بهاذات النفس الناطقه الانسانيه .\r\nو نيز در همان رساله گويد : فاذا حصلت معقولات بالفعل صارت حينئذ احد موجودات العالم اذ عدت من حيث هى معقولات فى جمله الموجودات .\r\nچون شأن همه موجودات اين است كه معلوم نفس انسانى گردند ، و شأن نفس نيز اين است كه تواند از مرتبه عقل هيولانى به مرتبت عقل مستفاد و عقل بسيط رسد بلكه بر آنها نيز محيط شود ، لذا از ظلمت جهل به جهان نور علم انتقال مى يابد و به دانستن هر حقيقت علمى كلى بابى از عالم غيب برويش گشوده مىشود چه اينكه علم وجودى نورى و محيط و مبسوط و بسيط است . و همچنين درجه درجه كه بر نردبان معرفت ارتقاء مى يابد سعه وجودى او و گسترش نور ذات او و اقتدار و استيلاى وى بيشتر مىشود و آمادگى براى انتقالات بيشتر و قويتر و شديدتر ، و سير علمى بهتر پيدا مىكند .\r\n\r\n\r\n","description":"","footnote":"\r\n( 1 ) ج 1 ، ص 307 و 311 ط 1 رحلى .\r\n","page_name":" 101 ","page_number":101},
  {"content":"\r\n\r\nتا كم كم مفاتيح حقايق را به دست مى آورد . و چون استعدادش تام باشد و واجب تعالى هم كه فياض على الاطلاق است به مرحله عقل مستفاد مى رسد و به عبارت ديگر عقل بسيط مىشود كه عقل بسيط علم بسيط است اعنى وجودى است كه از سعه نوريت و جامعيتش حايز همه انوار معارف حقه است و جميع اسماى الهى را به استثناى اسماى مستأثره ، واجد است پس چنين كسى خزانه علوم و مظهر تام و كامل علم آدم الاسماء كلها مى گردد و به مقام شامخ ولايت تكوينيه و خليفه اللهى مى رسد و در قوت عقل نظرى و عقل عملى به غايت قصوى نايل مىشود و به تعبير شريف شيخ رئيس قدس سره در آخر الهيات شفاء كاد ان يصير ربا انسانيا وكاد ان تحل عبادته بعدالله تعالى وهو سلطان العالم الارضى وخليفه الله فيه .\r\nاين سخنان براى كسانى كه از حضيض طبع و حس بدر نرفتند ، و از مرتبه و هم و مقام خيال قدم فراتر ننهادند ، افسانه مى نمايد ذلك مبلغهم من العلم ، و شيخ در اشارات چه نيكو گفته است : ان ما يشتمل عليه هذا الفن ضحكه للمغفل ، عبره للمحصل فمن سمعه فاشمأز عنه فليتهم نفسه لعلها لا تناسبه .\r\n\r\nطرق اقتناى معارف\r\nتحصيل معرفت صحيح در مرقومات و زبر فريقين به دو طريق\r\n\r\n","description":"","footnote":"","page_name":" 102 ","page_number":102},
  {"content":"\r\n\r\nبيان شده است يكى طريق برهان نظرى ، و ديگرى طريق عيان كشفى .\r\nاهل تحقيق در بسيارى از موارد تصريح به عدم كفايت نظرى كرده اند كه سبيل علوم معرفت ، طورى وراى طور عقل نظرى است و به نظم و نثر بر آن حرفها دارند كه ترك تعرض بدانها را اولى ديده ايم .\r\nمحيى الدين عربى در فص آدمى فصوص الحكم گويد : و هذا لا يعرفه عقل بطريق نظر فكرى بل هذا الفن من الادراك لا يكون الا عن كشف الهى .\r\nقيصرى در شرح گويد : فان ادراكه يحتاج الى نور ربانى يرفع الحجب عن عين القلب ويحد بصره فيراه القلب بذلك النور بل يكشف جميع الحقائق الكونيه والالهيه ، و اما العقل بطريق النظر الفكرى و ترتيب المقدمات والاشكال القياسيه فلا يمكن ان يعرف من هذه الحقائق شيئا لانها لا تفيد الا اثبات الامور الخارجه عنها اللازمه اياها لزوما غير بين . والاقوال الشارحه لابد وان تكون اجزاؤها معلومه قبلها ان كان المحدود مركبا والكلام فيها كالكلام فى الاول ، وان كان بسيطا لا جزء له فى العقل ولا فى الخارج فلا يمكن تعريفه الا باللوازم البينه ، فالحقائق على حالها مجهوله فمتى توجه العقل النظرى الى معرفتها من غير تطهير المحل من الريون الحاجبه اياها عن ادراكها كما هى ، يقع فى تيه الحيره وبيداء الظلمه ويخبط خبطه عشواء واكثر من اخذت الفطانه بيده وادراك المعقولات من وراء الحجاب لغايه الذكاء وقوه الفطنه من الحكماء زعم انه ادركها على ماهى عليه ولما تنبه فى آخر امره اعترف بالعجز والقصور .\r\n\r\n","description":"","footnote":"","page_name":" 103 ","page_number":103},
  {"content":"\r\n\r\nاين كلام قيصرى اجمال گفتار صدرالدين قونوى در اين موضوع است كه ابن فنارى به تفصيل در فصل سوم مصباح الانس شرح مفتاح الغيب قونوى آورده است كه به نه وجه استدلال كرده است كه معرفت اشياء آن چنان كه در واقع هستند با ادله نظريه متعذر است و نتيجه اينكه چون تحصيل معرفت صحيح يا به طريق برهان نظرى است و يا به طريق عيان كشفى ، و طريق نظرى از خلل صافى نيست پس طريق دوم متعين است كه با توجه به حق تعالى و مراقبت كامل و تعريه و التجاى تام و تفريغ قلب به كلى از جميع تعلقات ، آن هم در تحت تدبير و ارشاد كاملان مكمل كه واقف منازل اند چون انبيا و وارثان به حق آنان ، صورت پذير است .\r\nاينان جان آكنده از اصطلاحات علوم غير ايقانى را حجاب بزرگ يعنى حجاب الله مى دانند كه قلب مجلو و فارغ از آنها بايد ادراك حقائق كما هى بنمايد . در فص عزيرى فصوص الحكم گويد :\r\nولما كانت الانبياء صلوات الله عليهم لا تأخذ علومها الا من الوحى الخاص الالهى فقلوبهم ساذجه من النظر العقلى لعلمهم بقصور العقل من حيث نظره الفكرى عن ادراك الامور على ما هى عليه . سنايى گويد :\r\n اگر بودى كمال اندر نويسايى و خوانايى \r\n چرا آن قبله كل نانويسا بود و ناخوا \r\nآن وجوه نه گانه به اين بيان است :\r\n1 احكام نظرى تابع مدارك است ، و مدارك تابع توجهات\r\n\r\n","description":"","footnote":"","page_name":" 104 ","page_number":104},
  {"content":"\r\n\r\nمدركين است كه بحسب تفاوت مدركين تفاوت مى يابد ، و اين توجهات تابع مقاصد است ، و مقاصد تابع عقائد و عوائد است ، و اين عقائد و عوائد تجليات اسمائيه ان د كه به حسب استعدادات قوابل تعين مى يابند ، زيرا كه اصل تجليات از يك چشمه يكتا است كه هيچ تعدد در آن نيست و به حسب ذاتش اختلاف ندارد ، بلكه به اختلاف قوابل در قابليتشان به حكم مراتب و مواطن واوقات و احوال و امزجه و صفاتشان ، و همچنين به حسب احكام احوال وسائط وجودشان ، اختلاف مى يابند . چنان كه يك شى ء مبصر به اختلاف قواى مبصره به حسب قرب و بعد و لطافت و كثافت و تلون و شفيف ، متعدد مى نمايد .\r\nب اختلاف آراى متناقضه ، و عدم قدرت رأيى بر ابطال دليل رأى ديگر ، خود دليل است كه تعويل و اعتماد بر رأى آن را نيز نشايد ، با اينكه يكى از دو رأى قطعا باطل است پس اين احتمال بطلان در هر دليل نظرى جارى است .\r\nج چه بسا كه ناظر ، مدتى دراز بر نظر خود تعويل و اعتماد دارد ، سپس خود او يا ديگرى بعد از او بر خلل نظرش اطلاع مى يابد كه از آن نظر بر مى گردد ، پس اين احتمال در هر نظر اهل نظر خواه نظرى كه سبب تعويل است و خواه نظرى كه سبب رجوع است ، مى رود ، پس مطلقا اتكال و اعتماد بر هيچيك از دو نظر تعويل و رجوع را نشايد .\r\nد هر صاحب رأى نظرى ، به قوه فكريه جزئيه خ‌ودش در آن\r\n\r\n","description":"","footnote":"","page_name":" 105 ","page_number":105},
  {"content":"\r\n\r\nنظر مى افكند و در جاى خود مقرر است كه شى ء يعنى مدرك ، ادراك نمى كند مگر آنى را كه با او مناسب است ، پس فكر جزئى ادراك نمى كند مگر جزئى مثل خود را ، و حال اينكه حقايق در حضرت علميه كلياتى است كه فكر جزئى به نحوه تعين آن حقايق در حضرت علميه نمى رسد و آنها را آنچنان كه هستند ادراك نمى كند .\r\nه مى بينيم كه كسى اعتقاد به چيزى دارد كه براى او امكان ندارد اقامه برهان بر اعتقادش بنمايد ، و هر چند مشككين در اعتقادش تشكيك كنند كه قادر بر دفع آنها نباشد ، هرگز از اعتقادش دست بر نمى دارد ، پس حالش در اين اعتقاد ، مثل حال اهل اذواق است كه آنچه برايشان به طريق تلقى حاصل شده است قابل شك و ترديد نيست . و چون چنين كسى تابع دليل مشكك نيست و پيروى از شك شكاكان نمى كن د و به خلاف شك و رأى آنان معتقد است ، اين احتمال در همه معارفى كه براى اهل اذواق به طريق تلقى حاصل مى گردد ، جارى است .\r\nو حقائق اشياء در حضرت علميه بسيط اند يعنى وجودى احدى دارند ، و ما آنها را آنچنان كه تعين وجودى آنها است نمى توانيم ادراك كنيم مگر از حيث احديت خودمان يعنى از حيث احديت ادراكى خودمان ، و حال اينكه اين ادراك از حيث احديت ما يعنى ادراك احدى براى ما متعذر است زيرا كه ادراك ما از احكام كثرت خالى نيست ، به علت اينكه ما چيزى را نمى دانيم مگر از حيث اتصاف اعيان ما به وجود ، و از حيث قيام حيات و علم به ما ، و از\r\n\r\n","description":"","footnote":"","page_name":" 106 ","page_number":106},
  {"content":"\r\n\r\nحيث ارتفاع موانع حائل بين ما و بين آنچه كه ادراك آن مرام و مقصود ما است ، و اين امور كه بر شمرديم اقل امورى است كه ادراك حقائق بسيط احدى بدانها توقف دارد و حال اينكه همين اقل امور خود جمعيت كثير است و خيلى است ، لذا حصول و صف احديت و بساطت براى ما و براى ادراك ما متعذر است و آن حقائق متعين احدى را بايد موجودى احدى ادراك كند ، يعنى بسيط را ادراك نمى كند مگر بسيط . پس ما از حقائق جز صفات آنها را از آن حيث كه صفاتند نمى دانيم ، نه اينكه حقائق آنها را بدانيم چنان كه شيخ رئيس بدين سخن اعتراف دارد ، و حال اينكه صفات حقائق به حسب قرب و بعد متعدد و متفاوت اند . و نيز از همين جهت علوم انسانها متفاوت است . پس نتيجه اينكه علم به حقائق متعذر است ، مگر از وجهى خاص كه بواسطه ارتفاع حكم نسب و قيود كونيه از عارف در حال تحقق او به مقام كنت سمعه و بصره صورت پذيرد .\r\nز اين دليل مؤيد وجه ششم است ، و آن اينكه اهل ميزان همگى اعتراف دارند كه بسائط را حد نيست و رسم معرفت كنه حقيقت نيست ، و معرفت مركب فرع معرفت بسائط است زيرا هر مركبى در وجود ذهنى و خارجى به حسب تركيبش ، منحل به بسائط مىشود ، و چون معرفت مركب موقوف بر معرفت بسيط است و معرفت به موقوف عليه يعنى بسيط حاصل نشود معرفت موقوف يعنى مركب هم حاصل نمى شود ، پس نتيجه اينكه علم به حقايق اصلا حاصل نمى شود .\r\n\r\n","description":"","footnote":"","page_name":" 107 ","page_number":107},
  {"content":"\r\n\r\nح اقرب حقايق به انسان خود انسان است و حال اينكه به كنه خود نمى رسد تا چه رسد به ديگرى .\r\nط اعرف حقايق جوهريه در نزد اهل نظر كه آن را به حقيقت براى تمثيل حقيقت جوهريه تعيين كرده اند ، حقيقت انسان است ، و در تعريف او گفته اند : انسان حيوان ناطق است ، و حيوان را تعريف كرده اند كه جسم نامى متحرك به اراده است ، و جسم را تعريف كرده اند كه جوهر قابل ابعاد ثلاثه متقاطع بر قوائم است ، و حال اينكه در اين تعريفات از چند وجه شك روى مى آورد :\r\nاول در جنس بودن جوهر براى جسم .\r\nدوم اينكه قبول ابعاد مذكور ، بالفعل در كره تحقق نمى يابد ، و بالقوه بر هيولاى فقط هم صادق است .\r\nسوم اينكه نمو در سن شيخوخت وجود ندارد زيرا كه ذبول منافى آنست .\r\nچهارم اينكه احساس و متحرك به اراده ، دو فصل انسان نيستند زيرا كه فصل قريب تعدد بردار نيست و اهل نظر بدين اعتراف دارند پس فصل آن معلوم نيست .\r\nپنجم اينكه ناطق به معنى مدرك كليات يعنى معقولات است پس ناطق صفت روح مباين حيوانست پس چگونه بر حيوان حمل مىشود ؟\r\nششم اينكه چگونه ماهيت انسان از دو حقيقت متباين يكى روح و ديگرى جسم تركيب شده است ؟ و تشبث به حديث\r\n\r\n","description":"","footnote":"","page_name":" 108 ","page_number":108},
  {"content":"\r\n\r\nعشق و تدبير بين روح و جسم ، از تعشق به حديث و سوء تدبير است . يعنى آنكه سخن از عشق جسم و روح به ميان مى آورد تا بدين سخن تركيب بين آن دو را اثبات كند عشق به حديث دارد و دوست دارد كه حرفى بزند و گرنه حديث عشق بين روح و جسم مثبت مدعى نيست و اين سخن از سوء تدبير و بد انديشى است ، زيرا انسان را صورت احديت حقيقيه است يعنى صورت وحدانى و هويت واحده دارد ، و اين گونه معانى اضافى چون ابوت و ملك اند كه اضافه بين متضايفين مثلا جسم و روح مفيد چنين صورت وحدانى نيست .\r\nهفتم اينكه اگر حيوان جنس ، و ناطق فصل ، در خارج تحقق بيابند حمل آن دو را بر يكديگر نشايد ، و اگر نه حيوان در خارج تحقق داشته باشد و نه ناطق ، پس چگونه انسان در خارج تحقق مى يابد ؟ و بايد حيوان ناطق ، بنابر فرض عدم وجود خارجيشان ، از معقولات ثانيه باشند ، و حال اينكه هيچيك از اهل نظر قائل بدان نيست ، چگونه بايد آن دو را از معقولات ثانيه دانست و حال اينكه عبارت از جسم و روح مخصوص خارجى اند .\r\nهشتم از شكوك اينكه در تمثيل به حقيقت انسانيه ، اهل نظر گفتند حقيقت شى ء آنست كه شى ء بدان تحقق مى يابد ، اگر مراد از اين حقيقت آنى است كه ما آن را تصور مى كنيم ؟ بايد تصور شى ء بنابراين فرض سبب تحقق و وجود شى ء باشد . و اگر مراد از اين حقيقت آنى است كه ما آن را تصديق مى كنيم ؟ تصديق بعد از تحقق شى ء است ، و سبب تصديق قبل از تصديق است . و اگر مراد از اين\r\n\r\n","description":"","footnote":"","page_name":" 109 ","page_number":109},
  {"content":"\r\n\r\nحقيقت آنى است كه ما محقق آنيم ؟ بنابراين وجه حقيقت واحده اى به حسب خارج در هر فردى متحقق است نه بطور تعدد و توزع ، و حال اينكه شركت خارجيه بدون تعدد و توزع ممتنع است و احدى هم قائل به تعدد و توزع حقيقت واحده در خارج به حسب افراد نيست ، پس امر حقيقت شى ء چگونه است ؟\r\nاين بود ادله نه گانه اى كه در عدم اعتماد بر مبانى اهل نظر گفته شده است و ما نقل به ترجمه كرده ايم و فعلا از ورود در رد و ايراد و نقض و ابرام آنها اعراض مى كنيم ، ولى سخن در اين است كه اقامه دليل بر رد مبانى علوم نظريه ، با سلاح دليل به جنگ دليل رفتن است و دليل خود فلسفه است . و حق اين است كه هيچگاه جامعه بشرى نمى تواند از منطق و برهان مستغنى باشد . ائمه دين ما عليهم السلام به طريق فكر و نظر با مردم احتجاج مى فرمودند و كتاب احتجاج شيخ جليل احمد بن على بن ابى طالب طبرسى رضوان الله عليه و ديگر جوامع روايى مأثور از اهل بيت عصمت و وحى بر اين مدعى شاهد عدل اند . بلكه قرآن مجيد حجت بالغه است ، در چند جا احتجاج انبياء عليهم السلام را حكايت فرموده است . قاضى نورالل ه شهيد قدس سره را در اول مجلس ششم مجالس المؤمنين بيانى اوسط است كه :\r\nتحصيل يقين به مطالب حقيقيه كه حكمت عبارت از آنست يا به نظر و استدلال حاصل مىشود چنان كه طريقه اهل نظر است و ايشان را علما و حكما مى خوانند ، يا به طريق تصفيه و استكمال چنان كه شيوه اهل فقر است و ايشان را عرفاء و اولياء نامند .\r\n\r\n","description":"","footnote":"","page_name":" 110 ","page_number":110},
  {"content":"\r\n\r\nو اگر چه هر دو طايفه به حقيقت حكمااند ليكن اين طايفه ثانيه چون به محض موهبت ربانى فائز به درجه كمال شده اند و از مكتبخانه و علمناه من لدنا علما سبق گرفته اند و در طريق ايشان اشواك شكوك و غوائل اوهام كمتر است ، اشرف و اعلى باشند و به وراثت انبياء كه صفوت خلائق اند اقرب و اولى خواهند بود و هر دو طريق در نهايت وصول سر به هم باز مى آورد و اليه يرجع الامر كله .\r\nو ميان محققان هر دو طريق هيچ خلاف نيست چنانچه منقول است كه شيخ عارف محقق شيخ ابو سعيد ابوالخير را با قدوه الحكماء المتأخرين شيخ ابو على سينا قدس الله روحهما اتفاق صحبتى شد بعد از انقضاى آن يكى گفت آنچه او مىداند كه ما مى بينيم ، و ديگرى گفت آنچه او مى بيند ما مى دانيم .\r\nو هيچ يك از حكما انكار اين طريق ننموده بلكه اثبات آن كرده چنان كه ارسطاطاليس مى گويد : هذه الاقوال المتداوله كالسلم نحو المرتبه المطلوبه فمن اراد ان يحصلها فليحصل ل‌نفسه فطره اخرى .\r\nو افلاطون الهى فرمود : قد تحقق لى الوف من المسائل ليس لى عليها برهان .\r\nو شيخ ابو على در مقامات العارفين گويد : فمن احب ان يتعرفها فليتدرج الى ان يصير من اهل المشاهده دون المشافهه و من الواصلين الى العين دون السامعين للاثر .\r\nاين بود كلام مرحوم قاضى كه جمع بين رأيين و احقاق حقين\r\n\r\n","description":"","footnote":"","page_name":" 111 ","page_number":111},
  {"content":"\r\n\r\nنموده است . و حق هم اين است كه مرحوم قاضى احقاق كرده است ، و چنان كه گفته ايم جامعه بشرى با برهان و استدلال به سوى كمال ارتقاء مى يابد ، و اين برهان و استدلال فلسفه الهى است كه عين صواب است و سيرت حسنه سفراى الهى كه معلمان و مربيان واقعى بشرند بوده و هست ، و قرآن كريم به بينه و برهان دعوت مى فرمايد :\r\n أَ إِلهٌ مَعَ اللَّهِ قُلْ هاتُوا بُرْهانَكُمْ إِنْ كُنْتُمْ صادِقِينَ  « 1 »\r\n لِيَهْلِكَ مَنْ هَلَكَ عَنْ بَيِّنَةٍ وَ يَحْيى مَنْ حَيَّ عَنْ بَيِّنَةٍ  « 2 »\r\n ادْعُ إِلى سَبِيلِ رَبِّكَ بِالْحِكْمَةِ وَ الْمَوْعِظَةِ الْحَسَنَةِ وَ جادِلْهُمْ بِالَّتِي هِيَ أَحْسَنُ  « 3 »\r\nامير عليه السلام فرمود : فبعث فيهم رسله وواتر اليهم انبيائه ليستأدوهم ميثاق فطرته ويذكروهم منسى نعمته ويحتجوا عليهم بالتبليغ ويثيروا لهم دفائن العقول . « 4 »\r\nامام صادق عليه السلام در آخر توحيد مفضل « 5 » ارسطو را به بزرگى ياد مىكند كه وى مردم را از وحدت صنع و تقدير و تدبير نظام احسن عالم به وحدت صانع مقدر مدبر آن ، رهبرى كرده است :\r\nوقد كان من القدماء طائفه انكروا العمد والتدبير فى الاشياء وزعموا ان كونها بالعرض والاتفاق وكان مما احتجوا به هذه الاناث التى تلد غير مجرى العرف والعاده كالانسان يولد ناقصا او زائدا اصبعا ويكون المولود مشوها مبدل الخلق ، فجعلوا هذا دليلا على ان كون\r\n\r\n\r\n","description":"","footnote":"\r\n( 1 ) سوره نمل ، آيه 64 .\r\n( 2 ) سوره انفال ، آيه 42 .\r\n( 3 ) سوره نحل ، آيه 126 .\r\n( 4 ) نهج البلاغه ، خطبه يكم .\r\n( 5 ) بحار ، ج 2 ، ص 47 ، طبع كمپانى .\r\n","page_name":" 112 ","page_number":112},
  {"content":"\r\n\r\nالاشياء ليس بعمد و تقدير بل بالعرض كيف ما اتفق ان يكون .\r\nوقد كان ارسطاطاليس رد عليهم فقال : ان الذى يكون بالعرض والاتفاق انما هو شى ء يأتى فى الفرط مره لاعراض تعرض للطبيعه فتزيلها عن سبيلها وليس بمنزله الامور الطبيعيه الجاريه على شكل واحد جريا دائما متنابعا الخ .\r\nو شيخ رئيس ابو على در فصل چهاردهم مقاله اولى طبيعيات شفاء « 1 » در رد ونقض حجج قائلين به بخت و اتفاق همين سبك و شيوه ارسطو را پيش گرفته است كه بالعرض و بالاتفاق يك بار است نه دائمى .\r\nمحيى الدين عربى را در فص محمدى صلى الله عليه و آله و صالحى عليه السلام فصوص الحكم كلامى در غايت جودت است كه اساس انتاج در تعليم و تكوين ، تثليث است و تثليث در معنويات كه مراد تعليم است ، اصغر و اوسط و اكبر دليل است . يعنى يك حكم در تكوين و تعليم سريان دارد كه عوالم را با يكديگر تطابق و محاكمات است .\r\nصدر المتألهين در علت و معلول اسفار « 2 » فرمايد : اياك وان تظن بفطانتك البتراء ان مقاصد هؤلاء القوم من اكابر العرفاء واصطلاحاتهم وكلماتهم المرموزه خاليه عن البرهان الخ .\r\nامت وسط ، حق هر ذى حق را ايفاء فرموده اند كه هم حواس را شبكه اصطياد مى دانند ، و هم هر يك از قواى باطنه را كه هر يك را در كارش مى گمارند ، و عقل نظرى را نيز مستنبط مى شناسند ، و بر عقل\r\n\r\n\r\n","description":"","footnote":"\r\n( 1 ) ج 1 ، ص 29 چاپ سنگى .\r\n( 2 ) ج 1 ، ص 189 ط رحلى .\r\n","page_name":" 113 ","page_number":113},
  {"content":"\r\n\r\nعملى هم تعطيل روا نمى دارند ، و فوق طور عقل را هم فوق همه مراحل مى بينند ، و انسان را از مرتبه نازله اش كه بدن اوست تا مقام فوق تجردش يك هويت وحدانى احدى ممتد مدرك به ادراكات گوناگون مرموز مى يابند ، و برهان قائم بر مبناى قويم ، و منتظم از مقدمات صحيح را در انتاجش عاصم و معصوم مى دانند . و چنان كه علوم كسبى را ذو مراتب يافته اند ، معارف كشفى را نيز ذو درجات شناخته اند كه آخرين مراتب نهائى آن به وحى الهى منتهى مى گردد كه ميزان قسط جميع علوم و افكار و آراء و مكاشفات است ، و تمامت درس و بحث و تعليم و فكر و حد و رسم و سير و سلوك و برهان و عرفان و غيرها همه را معدات مى دانند و مفيض على الاطلاق و واهب صور حق سبحانه را كه والله من ورائهم محيط .\r\nنفس ناطقه انسانى وشئون واطوار وجوديه او ما لكم لا ترجون لله وقارا وقد خلقكم اطوارا\r\n« 1 »\r\nمبحث نفس ناطقه انسانى ، قلب جميع معارف ذوقيه و قطب جميع مباحث حكميه ، و محور تمام مسائل علوم عقليه و نقليه و اساس همه خيرات و سعادات و معرفت آن اشرف معارف است . در\r\n\r\n\r\n","description":"","footnote":"\r\n( 1 ) قرآن كريم ، سوره نوح ، آيه 13 و 14 .\r\n","page_name":" 114 ","page_number":114},
  {"content":"\r\n\r\nمعرفت نفس چند امر از اصول و عيون و امهات است :\r\n1 يكى مغايرت نفس با مزاج است كه نفس مزاج نيست تا به فساد مزاج فوت گردد و تباه شود بلكه نفس است كه حافظ مزاج است و بر اين امر ادله اى چند اقامه شده است .\r\nب و ديگر مغايرت نفس با بدن است و بر اين امر نيز ادله اى چند اقامه شده است . اين ادله نظر به تجرد نفس ناطقه ندارند بلكه همين اندازه مغايرت نفس با بدن را اثبات مى كنند كه علاوه بر اينكه نفس مزاج نيست گوهرى قائم به وجود و مغاير با بدن محسوس است .\r\nج و ديگر تجرد نفس ناطقه به تجرد برزخى اس‌ت كه در مقام خيال نفس و مثال متصل است و بر اين تجرد چندين دليل اقامه شده است .\r\nد و ديگر تجرد نفس ناطقه است در مقام تجرد عقلانى و بر اين امر نيز ادله بسيار اقامه شده است . و هر يك از ادله تجرد ، منتج اين نتيجه اند يعنى همه در اين نتيجه شريك اند كه چون نفس عارى از ماده و احكام ماده است گوهرى بسيط غير محسوس از عالم وراى طبيعت است ، و از فساد و اضمحلال كه لازمه مركبات طبيعى است ، مبرى است . و چون فساد نمى پذيرد هيچگاه زوال و فنا نمى يابد بلكه براى هميشه باقى است .\r\nه و ديگر فوق تجرد بودن نفس است كه علاوه بر مجرد و عارى بودن از ماده و احكام آن ، مجرد از ماهيت نيز هست كه او را حد\r\n\r\n","description":"","footnote":"","page_name":" 115 ","page_number":115},
  {"content":"\r\n\r\nيقف نيست . بر اين امر نيز ادله عقلى و نقلى اقامه شده است .\r\nو و ديگر بودن نفس عين مدركات خود است كه اتحاد مدرك و مدرك و ادراك است و ادله اتحاد عاقل و معقول متكفل اثبات اين امر است .\r\nز و ديگر اتحاد نفس به عقل فعال يعنى مفيض صور علميه و فناى وى در آنست . و نيل به اين مسأله و توفيق ادراك اين مطلب مهم اعنى اتحاد نفس به عقل فعال و استفاضه از آن بقدرى غامض است و نياز به تصفيت ذهن و تهذيب خاطر و رياضتهاى علمى و عملى دارد كه مثل صدرالمتألهين در اين باره گويد :\r\nوقد كنا ابتهلنا اليه بعقولنا ورفعنا اليه ايدينا الباطنه لا ايدينا الداثره فقط ، وبسطنا بين يديه وتضر عنا اليه طلبا لكشف ه‌ذه المسأله وامثالها . « 1 »\r\nو نيز فرمود : ان مسأله كون النفس عاقله لصور الاشياء المعقوله من اغمض المسائل الحكميه الخ . « 2 »\r\nح و ديگر جوهر بودن علم و عمل و انسان سازى آنهاست به اين معنى كه علم و عمل عرض نيستند بلكه جوهر و انسان سازند ، علم سازنده روح و عمل سازنده بدن است و همواره در همه عوالم بدن آن عالم مرتبه نازله نفس است كه بدنهاى دنيوى و اخروى در طول يكديگرند و تفاوت به نقص و كمال است و ادله عقلى و نقلى\r\n\r\n\r\n","description":"","footnote":"\r\n( 1 ) اسفار ، ج 1 ، ص 284 ط رحلى .\r\n( 2 ) اسفار ، ج 1 ، ص 278 ط رحلى .\r\n","page_name":" 116 ","page_number":116},
  {"content":"\r\n\r\nبر اين امر نيز قائم است ، و اين امر با امر ششم مؤيد و متمم يكديگرند .\r\nط و ديگر جز انفس علم و عمل بودن است چه جزا در طول علم و عمل است و ادله عقلى و نقلى بر آن قائم است و اين امر نيز با امر هشتم و ششم مكمل يكديگرند .\r\nى و ديگر اين كه ملكات نفس مواد صور برزخى اند ، يعنى هر عمل صورتى دارد كه در عالم برزخ ، آن عمل بر آن صورت ، بر عاملش ظاهر مىشود كه صورت انسان در آخرت نتيجه عمل و غايت فعل او در دنياست و همنشينهاى او از زشت و زيبا همگى غايات افعال و صور اعمال و آثار ملكات اوست كه در صقع ذات او پديد مى آيند و بر او ظاهر مى شوند كه در نتيجه انسان در اين نشأه ، نوع و در تحت آن افراد است ، و در نشأه آخرت جنس و در تحت آن انواع است . و از اين امر تعبير به تجسم اعمال مى كنند .\r\nيا و ديگر تكامل برزخى انسانست .\r\nيب و ديگر احوال او در قيامت كبرى است .\r\nعالم جليل محمد دهدار قدس سره در رساله قضا و قدر در بيان سه امرح ، ط ، ى بيانى رسا دارد كه ( [ : از جمله ضروريات دانستن اين است كه هر فعلى و عملى صورتى دارد در عالم برزخ كه آن فعل بر آن صورت بر فاعلش ظاهر مىشود بعد از انتقال او به عالم برزخ و جزاء همين است كه انما هى اعمالكم ترد عليكم ، وجزاء بما كانوا يعملون ، والناس مجزيون بأعمالهم .\r\nو نيز بايد دانست كه علم انسان مشخص روح است و عملش\r\n\r\n","description":"","footnote":"","page_name":" 117 ","page_number":117},
  {"content":"\r\n\r\nمشخص بدن او در نشأه اخروى پس هر كه به صورت علم و عمل در نشأه اخروى برانگيخته مىشود چنانچه در اخبار و آثار وارد است به سبب خصوصيت خود كه او آنست هر جا كه باشد . و سر آن آنست كه به موجب كريمه ولقد خلقكم اطوارا هر چيزى در وجود خود اطوار هست و هر طورى حكمى و صورتى دارد ، مثلا انگور را چون در خم كنى در اول حال جوش مى زند و تلخ مىشود و مسكر ، و در اينحال حكمش حرمت است و نجس است و در آخر حال ترش مىشود و اسكارش و تلخى زايل مى گردد و در اينجا حكمش حليت است و طهارت 
  ] ( .\r\nاين بود كلام عالى مقدار دهدار كه به نقل آن تبرك جسته ايم ، و به بيان واضحتر گ وييم : علم و عمل عرض نيستند بلكه دو گوهر انسان سازند ، چنان كه در علم ادب هر دو از يك باب و از يك ماده اند ، نفس انسانى بپذيرفتن علم و عمل توسع و اشتداد وجودى مى يابد و گوهرى نورانى مى گردد ، هر نيكبختى كه بهره او از آنها بيشتر است به حسب وجود انسان تر است و وزن انسانى او فزون تر است .\r\nعلم سازنده و مشخص روح انسانى ، و عمل سازنده و مشخص بدن انسانى در نشئات اخروى است و انسان از آن حيث كه انسان است خوراك او علم نافع و عمل صالح است . و هر كس به صورت علم و عمل خود در نشأت اخروى بر انگيخته مىشود چه اينكه روح غير از بدن عنصرى محسوس است و او را بدنهاى در طول هم به وفق نشأت اخروى است و تفاوت ابدان و نشئات به نقص و\r\n\r\n","description":"","footnote":"","page_name":" 118 ","page_number":118},
  {"content":"\r\n\r\nكمال است .\r\nو جز انفس علم و عمل و در طول آنها است . و هر كس در تحصيل علم و عمل ، زرع و زارع و مزرعه و بذر خود است . و صورت هر انسان در آخرت نتيجه عمل و غايت فعل او در دنيا است كه الدنيا مزرعه الاخره .\r\nو لذات و آلام او همه انحاى ادراكات اوست . و همنشينهاى او از زشت و زيبا همگى غايات افعال و صور اعمال و آثار ملكات اوست كه ملكات نفس مواد صور برزخى اند لذا انسان كه در اينجا نوع است و در تحت او اشخاص است ، در آن نشأه جنس است و در تحت او انواع است و آن انواع صور جوهريه اند كه از ملكات نفس تحقق مى يابند و از صقع ذات نفس بدر نيستند . و به عبارت ديگر عود ارواح به سوى آن چيزهايى است كه از آنها خلق شده اند . و صورت برزخى او را جسد مثالى و بدن مكتسب گويند ، پس بدن اخروى تجسم صور غيبى است .\r\nو قيامت هر كس قيام كرده و حساب او رسيده است . و باطن انسان در دنيا عين ظاهر او در آخرت مى گردد كه يوم تبلى السرائر است ، و اينها همه تمثل و تجسم علوم و اعمال است .\r\nو موت عدم انسان نيست بلكه در حقيقت جدائى انسان از غير خودش است كه اضافات و انتسابات اعتبارى با اين و آن داشت و همه در واقع غير از او بودند ، از آنها منقطع گرديد .\r\nچگونه نفوس معدوم مى گردند و حال آنكه در سر و سرشت\r\n\r\n","description":"","footnote":"","page_name":" 119 ","page_number":119},
  {"content":"\r\n\r\nآنها محبت وجود و بقاء و كراهت عدم و فناء سرشته شده است ؟ ! و هر كس از مرگ مى ترسد در واقع از خودش مى ترسد .\r\n مرگ هر يك اى پسر همرنگ اوست \r\n آينه صافى يقين همرنگ روست \r\n اى كه مى ترسى ز مرگ اندر فرار \r\n آن ز خود ترسانى اى جان هوش دار \r\n زشت روى تست نى رخسار مرگ \r\n جان تو همچون درخت و مرگ برگ \r\n از تو رسته است ار نكويست ار بدست \r\n ناخوش و خوش هم ضميرت از خودست \r\n گر به خارى خسته اى خود كشته اى \r\n ور حرير و قز درى خود رشته اى \r\nو چون موت فناء و عدم نيست بلكه جدايى انسان از غير خودش و انتقال او از نشأه ديگر است ، در آيات قرآنى تعبير به وفات شده است نه فوت ، و وفات اخذ شى ء بتمامه است و توفاه الله اى قبض روحه ، و اگر احيانا در روايتى تعبير به فوت شده است تعبير راوى است نه نبى و وصى ، و جناب شهيد ثانى قدس سره در درايه « 1 » فقط حديث شريف من كذب على متعمدا فليتبوأ مقعده من النار را متواتر لفظى دانسته است آن هم به اين عبارت كه يمكن ادعاء تواتره .\r\nو وزان قبر در اين نشأه و نشأه آخرت وزان انسان در نشأتين\r\n\r\n\r\n","description":"","footnote":"\r\n( 1 ) ص 61 چاپ اول سنگى .\r\n","page_name":" 120 ","page_number":120},
  {"content":"\r\n\r\nاست يعنى چنان كه انسان در اين نشأه افراد متشابه و متماثل اند و در آن نشأه به حسب علوم و افعالشان به صور مختلفه اند ، قبرهاى اين نشأه نيز افراد متشابه اند ، كه در واقع همان انسانهايند اما قبرهاى آخرت قبرى روضه اى از رياض جنت است و قبرى حفره اى از حفره هاى نار است .\r\nدر ساير مسفورات ما در هر يك از امور مذكوره با براهين و حجج عقلى و نقلى به تفصيل بحث شده است لذا در اينجا به ذكر بعضى از آيات و روايات تبرك مى جوييم :\r\n وَ لا تُجْزَوْنَ إِلَّا ما كُنْتُمْ تَعْمَلُونَ  « 1 »\r\n هَلْ يُجْزَوْنَ إِلَّا ما كانُوا يَعْمَلُونَ  
  ] « 2 »\r\n هَلْ ثُوِّبَ الْكُفَّارُ ما كانُوا يَفْعَلُونَ  
  ] « 3 » مشابه اين آيات كريمه چند آيات ديگر نيز هست ، كه مثلا نفرمود : بما كنتم تعملون ، يا مما كنتم تعملون ، براى اينكه افاده فرمايد جزاء نفس عمل است .\r\nب  قالَ يا نُوحُ إِنَّهُ لَيْسَ مِنْ أَهْلِكَ إِنَّهُ عَمَلٌ غَيْرُ صالِحٍ  « 4 » آيه كريمه انسان را نفس عمل معرفى كرده است كه آن فرزند ناصالح عمل غير صالح است ، و تقدير كلمه ذو كه انه ذو عمل غير صالح ، غير مرضى است . و قرائت عمل به صورت فعل ماضى و نصب غير ، مرجوح است زيرا قرائت مشهور كه از هر حيث بهترين قراءات است قرائت حفص و ابوبكر از عاصم است .\r\n\r\n\r\n","description":"","footnote":"\r\n( 1 ) سوره يس ، آيه 55 .\r\n( 2 ) سوره اعراف ، آيه 148 .\r\n( 3 ) آخر مطففين .\r\n( 4 ) سوره هود ، آيه 46 .\r\n","page_name":" 121 ","page_number":121},
  {"content":"\r\n\r\nمرحوم طبرسى در مجمع البيان در ضمن تفسير آيه چهارم تحريم : واظهره الله عليه عرف ، الايه فرموده است كه قرائت حفص از عاصم ، قرائت اميرالمؤمنين على عليه السلام است مگر در ده كلمه . و هم آن جناب و مرحوم علامه حلى در تذكره الفقهاء فرمودند : آن ده كلمه را ابوبكر در قرآن آورده است كه روايت ابوبكر از عاصم كاملا همان قرائت اميرالمؤمنين عليه السلام است . در منتهى فرمود : اضبط هذه القراءات السبع عند ارباب البصيره هو قرائه عاصم بروايه ابى بكر بن عياش ، و در تذكره فرمود : ان هذا المصحف الموجود الان هو مصحف على عليه السلام . و بقرائت هر دو انه عمل غير صالح به فتح ميم و تنوين لام و رفع غير است . پس بدانكه جنت و نار در ارواح اند نه ارواح در جنت و نار ، بلكه در اطلاق كلمه دركه مشعر به ظرفيت است خيلى دقت بايد . پس بدانكه جنت و نار را در همه عوالم مظاهر است .\r\nج ( [  جَزاءً وِفاقاً  
  ] ( « 1 » مى فرمايد جزاء موافق اعمال و عقايد است . وفاق مصدر دوم باب مفاعله از وفق است و مفالعه بين دو چيز است يعنى عمل را باجزاء و جزاء را با عمل موافقت است  كُلَّما رُزِقُوا مِنْها مِنْ ثَمَرَةٍ رِزْقاً قالُوا هذَا الَّذِي رُزِقْنا مِنْ قَبْلُ وَ أُتُوا بِهِ مُتَشابِهاً  . « 2 »\r\n چون ركوعى يا سجودى مرد كشت \r\n شد در آن عالم سجود او بهشت \r\n\r\n\r\n","description":"","footnote":"\r\n( 1 ) سوره نبأ ، آيه 26 .\r\n( 2 ) سوره بقره ، آيه 25 .\r\n","page_name":" 122 ","page_number":122},
  {"content":"\r\n\r\n چون كه پريد از دهانش حمد حق \r\n مرغ جنت ساختش رب الفلق \r\n چون ز دستت رست ايثار زكوه \r\n كشت اين دست آنطرف نخل و نبات \r\n آب صبرت آب جوى خلد شد \r\n جوى شير خلد مهر تست وود \r\n ذوق طاعت گشت جوى انگبين \r\n مستى و شوق تو جوى خمر بين \r\n چون ز دستت زخم بر مظلوم رست \r\n آن درختى گشت از آن ز قوم رست \r\n چون ز خشم آتش تو در دلها زدى \r\n مايه نار جهنم آمدى \r\n خشم تو تخم سعير دوزخست \r\n هين بكش اين دوزخت را كاين فخست \r\n اين سخنهاى چو مار و كژدمت \r\n مار و كژدم گردد و گيرد دمت \r\n اى دريده پوستين يوسفان \r\n گرگ برخيزى از آن خواب گران \r\n گشت گرگان آن همه خوهاى تو \r\n مى درانند از غضب اعضاى تو \r\n\r\n","description":"","footnote":"","page_name":" 123 ","page_number":123},
  {"content":"\r\n\r\n وعده فردا و پس فرداى تو \r\n انتظار حشرت آمد واى تو \r\nد  وَ لا تَقُولُوا لِمَنْ يُقْتَلُ فِي سَبِيلِ اللَّهِ أَمْواتٌ بَلْ أَحْياءٌ   وَ لكِنْ لا تَشْعُرُونَ  « 1 »\r\nقاضى ناصر بن عبدالله بيضاوى متوفى 685 هق در تفسير گرانقدرش به نام انوار التنزيل و اسرار التأويل در تفسير همين آيه كريمه افاده فرمود :\r\nفيها دلاله على ان الارواح جواهر قائمه بانفسها مغائره لما يحس به من البدن تبقى بعد الموت دراكه وعليه جمهور الصحابه والتابعين و به نطقت الايات والسنن .\r\nاين كلام بيضاوى را خيلى قدر و مرتبت است و اگر وى را در تفسيرش جز اين مطلب مهم كلامى نبود در ارزش كتابش كافى بود . گويد آيه دال است بر اينكه ارواح جواهر قائم بذات خود ، و مغاير با اين ابدان محسوس ، و بعد از مرگ باقى و دراكند ، و جمهور صحابه و تابعين بر اين عقيدت بودند ، و آيات و سنن بدان ناطقند .\r\nه صدوق ( رضوان الله عليه ) در حديث چهارم مجلس اول امالى به اسنادش روايت كرده است كه قيس بن عاصم گفت با جماعتى از بنى تميم به حضور رسول الله صلى الله عليه و آله رسيديم ، پس گفتم اى پيغمبر خدا به ما اندرزى بفرما تا از آن بهره بريم كه ما گروهى هستيم در بيابان بسر مى بريم ، رسول الله صلى الله عليه و آله فرمود :\r\n\r\n\r\n","description":"","footnote":"\r\n( 1 ) سوره بقره ، آيه 151 .\r\n","page_name":" 124 ","page_number":124},
  {"content":"\r\n\r\nيا قيس ان مع العزذلا ، ومع الحيوه موتا ، وان مع الدنيا آخره ، وان لكل شى ء رقيبا ، وعلى كل شى ء حسيبا ، وان لكل اجل كتابا ، وانه لابد لك من قرين يدفن معك وهو حى ، وتدفن معه وانت ميت ، فان كان كريما اكرمك ، وان كان لئيما اسلمك ، ثم لا يحشر الا معك ، ولا تحشر الامعه ، ولا تسئل الاعنه ، فلا تجعله الا صالحا ، فانه ان صلح آنست به ، وان فسد لا تستوحش الا منه ، وهو فعلك .\r\nاين حديث شريف اگر چه همه آن نور است ، و هر جمله آن بابى از حقيقت را به روى انسان مى گشايد ، و براى اهل سر به سرى اشارت مىكند ، مع ذلك بايد در اين چند جمله دقت و تأمل بسزا كرد كه فرمود : با دنيا آخرت است ، نفرمود بعد دنيا آخرت است تا آخرت در طول زمانى دنيا قرار گيرد . و فرمود قرينى كه با تو دفن مىشود حى است و محشور نمى شوى مگر با او ، و وحشت نمى كنى مگر از وى به خصوص كه در آخر فرمود : آن قرين فعل تو است .\r\nو  لَيْسَ لِلْإِنْسانِ إِلَّا ما سَعى  « 1 » براى انسان نيست مگر آنچه را كه سعى كرده است يعنى سعى او خود اوست او هر چه آموخت همانست و هر چه سعى كرد و كسب كرد و عمل كرد همان ، پس انسان همان علم و عمل خود است كه علم و عمل جوهرند نه عرض . سبحان الله ، سعى حركت است و حركت اضعف مقولات تسع عرضيه و از چنين عرض بغايت ضعيف ناپايدار ، گوهرى دائمى باذن الله تعالى ببار آيد كه گوهرهاى شب چراغ را با منزلت او نسبت\r\n\r\n\r\n","description":"","footnote":"\r\n( 1 ) سوره نجم ، آيه 40 .\r\n","page_name":" 125 ","page_number":125},
  {"content":"\r\n\r\nسهابه شمس است بلكه چه جاى نسبت كه آن صعوه ممنوبه حدود است ، و اين عنقاى مطلق از قيود .\r\n اين عرضها نقل شد لون دگر \r\n حشر هر فانى بود كون دگر \r\n وقت محشر هر عرض را صورتى است \r\n صورت هر يك عرض را رؤيتى است \r\nر ثقه الاسلام كلينى در باب ادخال سرور كتاب ايمان و كفر كافى « 1 » به اسنادش از امام صادق عليه السلام روايت فرموده است كه :\r\nان المؤمن اذا خرج من قبره خرج معه مثال من قبره يقول له ابشر بالكرامه من الله والسرور فيقول له بشرك الله بخير ، قال ثم يمضى معه يبشره به مثل ما قال ، واذا مر بهول قال ليس هذا لك فلا يزال معه يؤمنه مما يخاف ويبشره بما يحب حتى يقف معه بين يدى الله عز و جل فاذا امر به الى الجنه قال له المثال : ابشر فان الله عز و جل قد امر بك الى الجنه ، قال : فيقول : من انت رحمك الله تبشرنى من حين خرجت من قبرى و آنستنى فى طريقى و خبرتنى عن ربى ؟ قال : فيقول : انا السرور الذى كنت تدخله على اخوانك فى الدنيا خلقت منه لا بشرك و اونس وحشتك .\r\nو نيز در همان باب از امام صادق عليه السلام روايت كرده است كه : من ادخل على مؤمن سرورا خلق الله عز و جل من ذلك السرور خلقا فيلقاه عند موته فيقول له ابشر يا ولى الله بكرامه من الله\r\n\r\n\r\n","description":"","footnote":"\r\n( 1 ) ج 2 ، ص 153 معرب .\r\n","page_name":" 126 ","page_number":126},
  {"content":"\r\n\r\nورضوان ، الحديث .\r\nاز اين گونه روايات كه بطون و اسرار آيات قرآنى اند و از اهل بيت عصمت و وحى كه مرزوق به علم لدنى اند بسيار است كه دلالت دارند بر اينكه ملكات نفس مواد صور برزخى اند . چنان كه مثال در جواب گفت : خلقت منه ، يعنى من از سرور آفريده شدم و ماده خلقت من سرور است ، اين سرور در صقع نفس فاعل آنست كه در حديث قبل ، رسول الله صلى الله عليه و آله به قيس فرمود : هو فعلك . و اين مثال را خداوند از آن ملكه خلق فرموده است . و شخص فاعل ماده اين مثال را از دنيا با خود برده است كه الدنيا مزرعه الاخره پس هر كسى زرع و زارع و مزرعه خود است و هر كس آن درود عاقبت كار كه كشت . آن ملكات مانند روح اند و اين صور مانند اجساد و روح الارواح نفس آدمى است .\r\nدر آيه كريمه ( [ .  فَتَمَثَّلَ لَها بَشَراً سَوِيًّا  
  ] ( « 1 » هم در تمثل و هم در لها تدبر لازم بايد كه مفتاح حل مشكلات اين گونه مسائل است . زبان لها اين است كه تمثل حقايق براى ذات نفس مستعد است و تمثلات هر كس اختصاص به او دارد ، تو صد حديث مفصل بخوان از اين مجمل .\r\nپوشيده نيست كه اين گونه معجزات قولى را بعد از قرآن و پيغمبر خاتم صلى الله عليه و آله از هيچ صحابه و تابعين و علماى بعد از آنان ، به جز از ائمه اثنى عشر اماميه عليهم السلام ، روايت نشده است و\r\n\r\n\r\n","description":"","footnote":"\r\n( 1 ) سوره مريم ، آيه 19 .\r\n","page_name":" 127 ","page_number":127},
  {"content":"\r\n\r\nتنها همين معجزات قولى در حقانيت امامت الهيه آنان كافى است .\r\n\r\nنفس ناطقه انسانى را مقام فوق تجرد است\r\nنفس ناطقه انسانى را مقام فوق تجرد است يعنى علاوه بر اينكه او را تجرد برزخى در مقام مثال مقيد ، و تجرد عقلانى در مقام ادراك معانى مطلقه و حقايق مرسله است ، مقام فوق تجرد نيز هست كه براى او حد يقف نيست . مرحوم آخوند در فصل سوم باب هفتم نفس اسفار فرموده است :\r\nان النفس الانسانيه ليس لها مقام معلوم فى الهويه ، ولا لها درجه معينه فى الوجود كسائر الموجودات الطبيعيه والنفسيه والعقليه التى كل له مقام معلوم بل النفس الانسانيه ذات مقامات و درجات متفاوته ولها نشئات سابقه ولا حقه ولها فى كل مقام وعالم صوره اخرى .\r\nو لازمه فوق تجرد بودن ، اين است كه نفس مجرد از ماهيت است ، چنان كه مجرد از ماده و احكام ماده در مقام تعقل است .\r\nمشاء فقط تجرد نفس ناطقه را از ماده ثابت كرده اند و تجرد از ماهيت را فقط در واجب تعالى گفته اند ، اما در حكمت متعاليه فوق تجرد نفس يعنى تجرد از ماهيت نيز ثابت شده است كه او را حد يقف نيست و ماهيت حكايت از ضيق حد و حصر وجودى چيزى مىكند ،\r\n\r\n","description":"","footnote":"","page_name":" 128 ","page_number":128},
  {"content":"\r\n\r\nو چون موجودى بسيط عارى از ماهيت باشد او را مقامى معلوم نيست كه در آن مقام توقف كند ، و به همين بيان نفس فوق مقوله است زيرا كه موجود مجرد از ماهيت وجود است و وجود نه جوهر است و نه عرض .\r\nمرحوم حاجى در منظومه گويد :\r\n وانها بحت وجود ظل حق \r\n عندى وذا فوق التجرد انطلق \r\nتوضيحا گوييم : نفس گوهرى بسيط و وجود بحت و ظل وجود حق تعالى است كه موجودى مجرد از ماهيت است يعنى احكام وجود بر او غلبه دارد و آثار ماهيت در آن مندك است ، چه ماهيت حكايت از حد و قصور شى ء و ضعف و نقص آن دارد و حال اينكه نفس را حد يقف نيست لذا حد منطقى براى او نيست هر چند او را نسبت به مافوقش حد به معنى نفاد است ، بنابراين تركيب از جنس و فصل و مشابه آن بر او صادق نيست زيرا مركب از جنس و فصل همان ماهيت است ، تا چه رسد تركيب از ماده و صورت كه جسم را است . و چون مجرد از ماهيت است فوق مقولت است زيرا موجود مجرد از ماهيت وجود است و وجود نه جوهر است و نه عرض يعنى فوق مقولت است .\r\nادله تجرد نفس ، همين قدر عارى بودن گوهر نفس ناطقه را از ماده و احكام آن با حفظ مراتب تجرد ، اثبات مى كنند و نتيجه مى دهند كه پس از انقطاع نفس از بدن عنصرى ، بوار و هلاك در او راه ندارد . در اين معنى و حكم تجرد با ديگر مجردات شريك است ، اما\r\n\r\n","description":"","footnote":"","page_name":" 129 ","page_number":129},
  {"content":"\r\n\r\nمجردى است كه او را حد يقف نيست سخنى فوق تجرد است و حكم اختصاصى اوست .\r\nدر اين مطلب سامى اعنى مقام فوق تجرد بودن نفس ، به اهداى بعضى از مواريث علمى وسائط فيض الهى تشرف مى يابيم :\r\nا برهان المتألهين اميرالمؤمنين على عليه السلام فرمود : كل وعاء يضيق بما جعل فيه الا وعاء العلم فانه يتسع به .\r\nيعنى هر ظرف به آنچه كه در او نهاده شد گنجايش او تنگ مىشود ، مگر ظرف علم كه گنجايش او بيشتر مى گردد .\r\nهر يك از ظرفهاى جسمانى را حد معينى است كه گنجايش آنها را تحديد مىكند ، مثلا پيمانه ها و بركه ها و درياچه ها و درياها هر يك را اندازه ايست كه بيش از آن اندازه آب را نمى پذيرند ، به خلاف نفس ناطقه انسانى كه هر چه مظروف او كه آب حيات علوم و معارف است در او ريخته شود سعه وجودى و ظرفيت ذات‌ى و گنجايش او بيشتر و براى فرا گرفتن حقائق بيشتر آماده تر مىشود .\r\nپس اين برهان نازل از بطنان عرش تحقيق ناطق است كه نفس ناطقه علاوه بر اينكه موجودى عالى از جسم و جسمانيات ، و عارى از احكام نشأه طبيعت است ، بيان مقام فوق تجرد نفس نيز هست كه مجرد از ماهيت هم هست و او را حد يقف نيست و گوهرى فوق مقوله است زيرا مجرد بودن موجودى از ماده غير از مجرد از ماهيت بودن او و عدم وقوف او در حدى و مقام است .\r\nاين است معنى صحيح كلام امام عليه السلام كه به اختصار تقرير\r\n\r\n","description":"","footnote":"","page_name":" 130 ","page_number":130},
  {"content":"\r\n\r\nكرده ايم نه آنكه ابن ابى الحديد در شرح آن يكى از ادله تجرد نفس ناطقه را كه از حكماى پيشين نقل كرده است و آن را بدون مناسبت و يا به ادنى مناسبت بيان منطق امام عليه السلام قرار داده است .\r\nب صدوق ( قدس سره ) در من لا يحضره الفقيه از اميرالمؤمنين عليه السلام روايت كرده است كه در وصيت به فرزندش محمد بن حنفيه فرمود :\r\nاعلم ان درجات الجنه على عدد آيات القرآن فاذا كان يوم القيامه يقال لقارى ء القرآن اقرأ وارق .\r\nج ثقه الاسلام كلينى قدس سره در كتاب فضل القرآن كافى به اسنادش از حفص از امام هفتم موسى بن جعفر عليهما السلام روايت كرده است كه امام به حفص فرمود :\r\nيا حفص من مات من اوليائنا وشيعتنا و لم يحسن القرآن علم فى قبره ليرفع الله به من درجته فان درجات الجنه على قدر آيات القرآن يقال له اقرأ وارق فيقرأ ثم يرقى .\r\nاين دو حديث شريف من حيث المجموع مفيد چند مطلب مهم اند :\r\nا يكى اينكه درجات بهشت غير متناهى است زيرا آيات قرآن غير متناهى است به بيان خود قرآن  وَ لَوْ أَنَّ ما فِي الْأَرْضِ مِنْ شَجَرَةٍ أَقْلامٌ وَ الْبَحْرُ يَمُدُّهُ مِنْ بَعْدِهِ سَبْعَةُ أَبْحُرٍ ما نَفِدَتْ كَلِماتُ اللَّهِ إِنَّ اللَّهَ عَزِيزٌ حَكِيمٌ  « 1 » و در ماده جمع مجمع طريحى رحمه الله عليه آمده است\r\n\r\n\r\n","description":"","footnote":"\r\n( 1 ) سوره لقمان ، آيه 27 .\r\n","page_name":" 131 ","page_number":131},
  {"content":"\r\n\r\nكه : روى عنه صلى الله عليه و آله انه قال : ما من حرف من حروف القرآن الا وله سبعون الف معنى . آيات قرآن كه درجات آنست كلمات الله اند و كلمات الله را نفاد نيست .\r\nب و ديگر اينكه قرائت در هر عالم به صورتى خاص به همان عالم است كه قرائت لفظى اين نشأه عنصرى ظل ادناى قرائتهاى اخروى است ، چنان كه جميع آثار و احوال اين نشأه أمثله و اظلال عوالم اخروى ماوراى آنند .\r\nج و ديگر اينكه انسان را مقام فوق تجرد است كه اقرأ وارق ، و فقط نفس ناطقه را قابليت چنين ارتقاء است .\r\nد و ديگر اينكه به انسان مستعد در قبر خودش ، تعليم قرآن داده مىشود پس مراد از قبر ، اين قبر عالم طبيعت كه حفره اى از ارض است نيست ، اين قبر طبيعى قشرى و ظل و نمودى از قبرهاى انسان است .\r\nدر كافى ثقه الاسلام كلينى به اسنادش از عمر بن يزيد روايت كرده است كه قال : قلت لابى عبدالله عليه السلام : انى سمعتك وانت تقول كل شيعتنا فى الجنه على ما كان منهم ؟ قال عليه السلام : صدقتك ، كلهم والله فى الجنه . قال : قلت جعلت فداك ان الذنوب كثيره كبار ، فقال عليه السلام : اما فى القيامه فكلكم فى الجنه بشفاعه النبى المطاع او وصى النبى ، ولكنى اتخوف عليكم فى البرزخ ،\r\nقلت و ما البرزخ ؟ قال : القبر منذحين موته الى يوم القيامه\r\n. « 1 »\r\n\r\n\r\n","description":"","footnote":"\r\n( 1 ) وافى ، ص 94 ، م 13 .\r\n","page_name":" 132 ","page_number":132},
  {"content":"\r\n\r\nه و ديگر اينكه انسان غير كامل را پس از اين نشأه تكامل برزخى است ، چنان كه همين حديث عمر بن يزيد نيز بر آن دلالت دارد . تكامل برزخى به حكم محكم روايات صادره از بيت وحى مسلم و بى دغدغه است ، و از حيث اقامه برهان عقلى بر آن ، از اهم مسائل حكمت متعاليه است . شيخ رئيس در جمع بين جهتين بحث در اين مطلب اهم در يك جاى تعليقات گويد : لا برهان على ان النفوس الغير المستكمله اذا فارقت يكون لها مكملات ، كما يعتقد بعضهم ان نفوس الكواكب مكمله لها وان ت لك النفوس المقارنه مكمله لها . وكذلك لا برهان على ان النفوس الغير المستكمله اذا فارقت لا يكون لها بعد المفارقه مكملات . « 1 »\r\nو در جاى ديگر تعليقات گويد : الجسم شرط فى وجود النفس لا محاله ، فاما فى بقائها فلا حاجه لها اليه ، ولعلها اذا فارقته و لم تكن كامله كانت لها تكميلات من دونه اذ لم يكن شرطا فى تكميلها كما هو شرط فى وجودها . « 2 »\r\nچنان كه از زبان قرآنهاى ناطق ، آيات قرآن تعبير به درجات شده است ، تعبير به خزائن نيز شده است ، كه هر آيه به تنهايى خزينه اى از خزائن الهى است ، چنان كه كلينى رضوان الله تعالى عليه در كتاب فضل القرآن كافى به اسنادش از زهرى روايت كرده است كه قال : سمعت على بن الحسين عليهما السلام يقول : آيات القرآن خزائن فكلما فتحت خزانه ينبغى لك ان تنظر ما فيها .\r\n\r\n\r\n","description":"","footnote":"\r\n( 1 ) ص 87 ط 1 مصر .\r\n( 2 ) ص 81 ط 1 مصر .\r\n","page_name":" 133 ","page_number":133},
  {"content":"\r\n\r\nو درجات قرآن همه حكمت بلكه حكيم است    يس وَ الْقُرْآنِ الْحَكِيمِ    و حكمت بهشت است كما فى المجلس الواحد والستين من امالى الصدوق رحمه الله عليه قال رسول الله صلى الله عليه و آله لعلى بن ابى طالب : يا على انا مدينه الحكمه وهى الجنه وانت يا على بها .\r\nپس به آن اندازه كه از اين درجات ارتقاء يافته اى به همان اندازه قرآنى و به همان اندازه خزائن الهى هستى و به همان اندازه بهشتى ،  يُؤْتِي الْحِكْمَةَ مَنْ يَشاءُ وَ مَنْ يُؤْتَ الْحِكْمَةَ فَقَدْ أُوتِيَ خَيْراً كَثِيراً وَ ما يَذَّكَّرُ إِلَّا أُولُوا الْأَلْبابِ  « 1 » .\r\nامام عل‌يه السلام فرمود : درجات بهشت بر عدد آيات قرآن ، و بر قدر آيات قرآن است ، و فرمود : هر مقامى از مقامات قرآن را قرائت كرده اى توقف مكن و بالا برو كه آن را مقامات ديگر است و خبرهائى است .\r\nنفس در مقام قلب در تقلب و تطور است كه هر دم تجليات الهيه بدون تكرار در تجلى ، بر او فائض مىشود اين قلب عارف بالله است كه كشيك نفس مى كشد و پاسبان حرم دل است و در مقام قلب است . شيخ اكبر محيى الدين عربى در ترجمان الاشواق گويد :\r\n لقد صار قلبى قابلا كل صوره \r\n فمرعى لغزلان ، و دير لرهبان \r\n وبيت لاوثان وكعبه طائف \r\n والواح توراه ومصحف قرآن \r\nاين قلب عارف است زيرا قلب غير عارف به اصطلاح خواص قلب نيست ، هر چند در نزد عوام قلب است سلطان بحث قلب\r\n\r\n\r\n","description":"","footnote":"\r\n( 1 ) سوره بقره ، آيه 274 .\r\n","page_name":" 134 ","page_number":134},
  {"content":"\r\n\r\nرافص شعيبى فصوص الحكم حائز است چنان كه هر فص از فصوص بيست و هفتگانه آن در بيان يك مقام اعلاى مقامات انسانى است هر چند مطلب عاليه بسيار ديگرى در اثناى هر فص مستفاد است در فص اسحاقى از عارف بسطامى در بيان قلب نقل كرده است كه :\r\nلوان العرش و ما حواه مأه الف الف مره فى زاويه من زوايا قلب العارف ما احسن به .\r\nعارف مذكور از مقام قلب خود اخبار كرده است ، لذا شيخ بعد از آن فرمود : هذا وسع ابى يزيد فى عالم الاجسام ، بل اقول لو ان ما لا يتناهى وجوده يقدر انتهاء وجوده مع العين الموجده له فى زاويه من زوايا قلب العارف ما احس بذلك فى علمه فانه قد ثبت ان القلب وسع الحق ومع ذلك ما اتصف بالرى فلوا متلى ارتوى .\r\nفصل شانزدهم طرف اول مسلك پنجم اسفار « 1 » به اين عنوان است كه : فى امكان التعقلات الكثيره فى النفس دفعه واحده . اين فصل رفيع ذوالقدر به اعتلاى فهم خطاب محمدى صلى الله عليه و آله ( [ :   إِنَّا أَنْزَلْناهُ فِي لَيْلَةِ الْقَدْرِ   
  ] ( ، ارشاد مى نمايد . آرى انسان كامل مؤيد به روح القدس كه لا يشغله شأن عن شأن بر اثر استشراف و استشراق به انوار قاهره به خصوص به نوار الانوار طى زمان مى نمايد چنان كه در آنى سريع تر از انتقال حدسى راه چندين هزار ساله را مى پيمايد .\r\nسبحان الله ، سعه و شرح صدر يك انسان امى تا چه اندازه است كه كتاب عظيم الهى قرآن فرقان را بطور انزال كه نزول دفعى\r\n\r\n\r\n","description":"","footnote":"\r\n( 1 ) ج 1 ، ص 294 ط 1 رحلى .\r\n","page_name":" 135 ","page_number":135},
  {"content":"\r\n\r\nاست ، يكبارگى از حقيقه الحقائق خداوند عالم اخذ كند ؟ !\r\n  أَ لَمْ نَشْرَحْ لَكَ صَدْرَكَ ،     إِنَّا أَنْزَلْناهُ فِي لَيْلَةِ الْقَدْرِ  \r\nخواجه ابوالهيثم احمد بن حسن جرجانى كه از دانشمندان قرن چهارم هجرى است در قصيده رائيه اش كه در سؤالات علوم عقليه است گويد :\r\n چرا چو تن ز غذا پر شود نگنجد نيز \r\n الم رسدش چو افزون كنى بر اين مقدار \r\n وگوهرى دگر آنجا كه پر نگردد هيچ \r\n نه از نبى و نه از پيشه و نه از اشعار \r\nالحمد لله كه در مبارك سحر ليله چهارشنبه هفدهم ربيع المود 1402 هق ، مطابق بيست و سوم ديماه 1360 هش ، شب فرخنده ميلاد خاتم انبياء صلى الله عليه و آله ، و وصى او صادق آل محمد عليه الصلوه والسلام كه به ترقيم اين رساله ( [ انه الحق 
  ] ( بعنوان يادنامه مفسر كبير آيت علم و دين فخر اسلام استاد علامه طباطبائى رضوان الله تعالى عليه كه شب شصتم از رحلت آن جناب بود اشتغال داشتم ، مثال مباركش با سيماى نورانى كه از سيماهم فى وجوههم من اثر السجود حكايت مى فرمود ، برايم متمثل شد ، و تفقدى فرمود كه با لهجه اى شيرين و دل نشين از طيب طويت و حسن سيرت و سريرتم بشارتم داد ، و فرمود ( [ : تو نيكو صورت و نيكو سيرت و نيكو سريرتى 
  ] ( ، تا چند لحظه اى در حضور انورش مشرف بودم ، و چون به خود آمدم تعبير رفت كه اين تحفه و هديه ( [ انه الحق 
  ] ( م‌رضى خاطر آن متأله به حق است ، و بر اين\r\n\r\n","description":"","footnote":"","page_name":" 136 ","page_number":136},
  {"content":"\r\n\r\nصحيفه عمل چند روزه ام به رسم عيدى عيد سعيد ميلاد نبى و وصى مهر قبول خورده است افاض الله علينا من بركات انفاسه النفيسه ، و اين ابيات ناقابل از طبع خامل و فائل قائل آن به ياد مرحوم استاد علامه طباطبائى ، برخاسته است ، تا چه ق‌بول افتد و چه در نظر آيد :\r\n صبا به كوى عزيزان روضه رضوان \r\n سلام ما به حضور عزيز ما برسان \r\n حضور قدسى قديس عيسوى مشرب \r\n كه مرده زنده نمودى به حكمت و عرفان \r\n حضور فخر اماثل جناب علامه \r\n حضور صدر افاضل مفسر قرآن \r\n حضور نور دل و ديدگان اهل ولا \r\n حضور صاحب تفسير فرد الميزان \r\n حضور مالك درج نهايه الحكمه \r\n حضور سالك مجذوب اولياى زمان \r\n پيام ما برسانش كه اى فرشته خصال \r\n كه اى خجسته فعال و كه اى ستوده بيان \r\n به بين تفاوت ره از كجاست تا به كجا \r\n تو راست شادى وصل و مرا غم هجران \r\n لقاى روى ت‌وام آنزمان كه شد حاصل \r\n نموده ام به حقيقت زيارت انسان \r\n\r\n","description":"","footnote":"","page_name":" 137 ","page_number":137},
  {"content":"\r\n\r\n زامهات و اصول مجالس فيضت \r\n رسيده ايم به معنى واقع احسان \r\n سكوت تو همه فكر و كلام تو همه ذكر \r\n بيان تو همه بكر و نوشته ات برهان \r\n به حكمت نظرى بو على و تو صنوان \r\n به حكمت عملى بو سعيد و توسيان \r\n دراست توبه معيار خواجه و صدرا \r\n قداست تو نمودار بوذر و سلمان \r\n اشارت تو نجات و عبارت تو شفا \r\n روايت تو نصوص روايت و قرآن \r\n عنايت تو فتوحات فيض عين حيات \r\n حكايت تو فيوضات جلوه سبحان \r\n زعقل كل پدرى و ز نفس كل مادر \r\n سزا است مثل تو فرزند حى بن يقظان \r\n فغان و آه كه نشناختيم قدر تو را \r\n گرفت از كف ما نعمتى چنين ، كفران \r\n كنون به سوگ تو بنشسته ايم در حسرت \r\n كنون ز دورى تو اوفتاده در حرمان \r\n نه من ز هجر تو اندر خروش و افغانم \r\n كه در خروش و فغانست خطه ايران \r\n\r\n","description":"","footnote":"","page_name":" 138 ","page_number":138},
  {"content":"\r\n\r\n قيامتى شده بر پا به قم كه واهمه گفت \r\n مگر كه زلزلت الارض را رسيده زمان \r\n مگر كه يونسى اندر دهان ماهى شد \r\n مگر كه نوح به كشتى نشست در طوفان \r\n مگر كه مه به محاقش رسيد نا هنگام \r\n مگر كه نيز اعظم به ظل شده است نهان \r\n مگر كه عرش برين بر زمين فرود آمد \r\n و يا جنازه علامه شد به عرض روان \r\n صداى ضجه مرد و زن و صغير و كبير \r\n زارتحال چنان عالم عظيم الشان \r\n قلم شكسته و دل خسته و زبان بسته \r\n چگونه وصف تو را مثل من كند عنوان \r\n زدرس و بحث و ز تعليم و تربيت تا هست \r\n سخن ، فيوض الهى تو را رسد هر آن \r\n تو جان جان حسن زاده كى روى از ياد \r\n اگر چه پيكرت از ديدگان شده پنهان \r\nآيه الله علام‌ه طباطبائى در آخر ذى الحجه 1321 هق در تبريز ديده به جهان گشود ، و در صبح يكشنبه 18 محرم الحرام 1402 هق مطابق 24 آبان 1360 هش ، در ارض اقدس قم كه هنالك الولايه لله الحق ، نداى حق را لبيك گفت و به خطاب     يا أَيَّتُهَا النَّفْسُ الْمُطْمَئِنَّةُ ارْجِعِي إِلى رَبِّكِ راضِيَةً مَرْضِيَّةً فَادْخُلِي فِي عِبادِي وَ ادْخُلِي جَنَّتِي    \r\n\r\n","description":"","footnote":"","page_name":" 139 ","page_number":139},
  {"content":"\r\n\r\nمخاطب شد . و به محض اخبار رحلت آن جناب از اطراف و اكناف ، از دور و نزديك به قم روى آوردند كه لاجرم تشييع جنازه به فرداى آن روز موكول شد و با امامت حضرت آيه الله حاج سيد محمدرضاى گلپايگانى دامت بركاته الوافره بر آن مرحوم نماز گذاردند ، و پيكر شريفش مقارن ظهر روز دوشنبه 19 محرم در مسجد بالاسر حرم مطهر حضرت ستى فاطمه معصومه بنت باب الحوائج الى الله موسى بن جعفر عليهم السلام به خاك سپرده شد . رضوان الله عليه .\r\n\r\nمعرفت نفس\r\nا  سَنُرِيهِمْ آياتِنا فِي الْآفاقِ وَ فِي أَنْفُسِهِمْ حَتَّى يَتَبَيَّنَ لَهُمْ أَنَّهُ الْحَقُّ  « 1 »\r\nب  يا أَيُّهَا الَّذِينَ آمَنُوا اتَّقُوا اللَّهَ وَ لْتَنْظُرْ نَفْسٌ ما قَدَّمَتْ لِغَدٍ وَ اتَّقُوا اللَّهَ إِنَّ اللَّهَ خَبِيرٌ بِما تَعْمَلُونَ   وَ لا تَكُونُوا كَالَّذِينَ نَسُوا اللَّهَ فَأَنْساهُمْ أَنْفُسَهُمْ أُولئِكَ هُمُ الْفاسِقُونَ   لا يَسْتَوِي أَصْحابُ النَّارِ وَ أَصْحابُ الْجَنَّةِ   هُمُ الْفائِزُونَ 
  ]  « 2 » پاداش كسانى كه خدا را فراموش كرده اند اين است كه خداوند آنان را از خودشان فراموشى مىدهد .\r\n\r\n\r\n","description":"","footnote":"\r\n( 1 ) سوره فصلت ، آيه 54 .\r\n( 2 ) آخر سوره حشر .\r\n","page_name":" 140 ","page_number":140},
  {"content":"\r\n\r\nج  اسْتَحْوَذَ عَلَيْهِمُ الشَّيْطانُ فَأَنْساهُمْ ذِكْرَ اللَّهِ أُولئِكَ حِزْبُ الشَّيْطانِ أَلا إِنَّ حِزْبَ الشَّيْطانِ هُمُ الْخاسِرُونَ  « 1 » شيطان كه بر كسى دس‌ت يافت او را از ياد خدا فراموشى مىدهد .\r\nد ( [  نَسُوا اللَّهَ فَنَسِيَهُمْ  
  ] ( . « 2 » مرحوم آخوند در اسرار الايات « 3 » فرمود : وهذا بمنزله عكس النقيض لقوله عليه السلام : من عرف نفسه فقد عرف ربه .\r\nه  يَوْمَ تَجِدُ كُلُّ نَفْسٍ ما عَمِلَتْ مِنْ خَيْرٍ مُحْضَراً وَ ما عَمِلَتْ مِنْ سُوءٍ تَوَدُّ لَوْ أَنَّ بَيْنَها وَ بَيْنَهُ أَمَداً بَعِيداً  « 4 »\r\nو  وَ اتَّقُوا يَوْماً تُرْجَعُونَ فِيهِ إِلَى اللَّهِ ثُمَّ تُوَفَّى كُلُّ نَفْسٍ ما كَسَبَتْ وَ هُمْ لا يُظْلَمُونَ  . « 5 » اين آيه آخرين سفارش خداوند عالم به بندگانش است .\r\nدر تفسير مجمع البيان طبرسى ، و كشاف زمخشرى ، و اتقان سيوطى و در ديگر تفاسير اجلاء علماء آمده است كه : عن ابن عباس والسدى ان قوله تعالى  وَ اتَّقُوا يَوْماً  الايه ، آخر آيه نزلت من الفرقان على رسول الله صلى الله عليه و آله و ان جبرئيل عليه السلام قال له : ضعها فى رأس الثمانين والمأتين من البقره : وهذا القول كانما اجماعى وانما الاختلاف فى مده حياه رسول الله ص‌لى الله عليه و آله بعد نزولها فعن ابن عباس انه صلى الله عليه و آله عاش بعدها احدا وعشرين يوما ، وقال ابن جريح : تسع ليال ، وقال سعيد بن جبير ومقاتل : سبع ليال ، وفى الكشاف قيل : ثلاث\r\n\r\n\r\n","description":"","footnote":"\r\n( 1 ) آخر سوره مجادله .\r\n( 2 ) سوره توبه ، آيه 67 .\r\n( 3 ) ص 4 چاپ سنگى .\r\n( 4 ) سوره آل عمران ، آيه 30 .\r\n( 5 ) سوره بقره ، آيه 280 .\r\n","page_name":" 141 ","page_number":141},
  {"content":"\r\n\r\nليال .\r\nآنكه فرمودند : جبرئيل عليه السلام به رسول الله صلى الله عليه و آله عرض كرد اين آيه را در رأس دويست و هشتاد سوره بقره قرار بده ، اين تنصيص اختصاص به همين يك كريمه ندارد ، بلكه در تمام آيات قرآن اين حكم محكم حاكم است . يعنى ترتيب سور و وضع آيات در مواضعشان به همين صورت قرآن ما بين الدفتين كه اول آن فاتحه و آخر آن ناس است ، همه به فرمان وحى الهى است زيرا كه تنزيل قرآن كه نزول تدريجى آنست به وفق انزال قرآن كه نزول دفعى آنست به طبق قرآن لوح محفوظ است ،   بَلْ هُوَ قُرْآنٌ مَجِيدٌ فِي لَوْحٍ مَحْفُوظٍ   . « 1 »\r\n  إِنَّا أَنْزَلْناهُ فِي لَيْلَةِ الْقَدْرِ    إِنَّا نَحْنُ نَزَّلْنا عَلَيْكَ الْقُرْآنَ تَنْزِيلًا  « 2 »\r\nرساله اى به نام ( [ التبيان فى عدم تحريف القرآن 
  ] ( در اين موضوع نوشته ايم كه در جلد دوم تكمله منهاج البراعه فى شرح نهج البلاغه به طبع رسيده است شايد حائز مطالبى در موضوع مذكور باشد .\r\nز علم الهدى سيد مرتضى ( متوفى 436 هق ) در غرر و درر « 3 » از رسول الله صلى الله عليه و آله روايت كرده است كه آن جناب فرمود ( [ : اعلمكم بنفسه اعلمكم بربه 
  ] ( .\r\nح و نيز در مجلس نوزدهم آن « 4 » فرمود كه : ان بعض ازواج النبى صلى الله عليه و آله سألته متى يعرف الانسان ربه ؟ فقال : اذا عرف\r\n\r\n\r\n","description":"","footnote":"\r\n( 1 ) سوره بروج ، سوره 23 .\r\n( 2 ) سوره انسان ، آيه 24 .\r\n( 3 ) ج 2 ، ص 329 ، ط مصر .\r\n( 4 ) ج 1 ، ص 274 .\r\n","page_name":" 142 ","page_number":142},
  {"content":"\r\n\r\nنفسه .\r\nط شيخ رئيس ابو على سينا در آغاز رساله موسوم به حجج عشر گويد : و رويت عن امام الائمه اميرالمؤمنين على بن ابى طالب ، عليه السلام انه قال : من عرف نفسه فقد عرف ربه .\r\nوسمعت رأس الحكماء ارسطاطاليس يقول على وفاق قول امير المؤمنين عليه السلام : ان من عجز عن معرفه نفسه فاخلق به ان يعجز عن معرفه ربه ، وكيف يرى المرأ موثقا به فى معرفه شى ء من الاشياء بعد ما جهل نفسه ؟ الخ\r\n. من عين عبارت شيخ را نقل كرده ام . و حديث فوق هم از رسول الله صلى الله عليه و آله مروى است و هم از اميرالمؤمنين على عليه ال‌سلام .\r\nى الخبر المروى عن رسول الله صلى الله عليه و آله : اطلبوا العلم ولو بالصين ، فسره الامام الصادق عليه السلام بقوله : هو علم معرفه النفس وفيها معرفه الرب . « 1 »\r\nحدود يك قرن بعد از شريف رضى جامع نهج البلاغه رضوان الله عليه ، عالم او حدى قاضى ناصح الدين ابوالفتح عبدالواحد بن محمد تميمى آمدى متوفى 510 هق ، يازده هزار و پنجاه كلمه از كلمات قصار اميرالمؤمنين على عليه السلام را به روشى خاص به ترتيب حروف تهجى به نام ( [ غرر الحكم و درر الكلم 
  ] ( گرد آورده است و محقق بارع آقا جمال خوانسارى متوفى 1125 هق آن را به فارسى ترجمه و شرح نموده است . تا آنجا كه نگارنده آگاه است كتابى به اين تفصيل در جمع آورى كلمات قصار امير عليه السلام تدوين نشده است . در غرر و\r\n\r\n\r\n","description":"","footnote":"\r\n( 1 ) مصباح الشريعه ، قوائم الانوار ص 51 ، مبين كرمانى ص 252 ، ج 2 .\r\n","page_name":" 143 ","page_number":143},
  {"content":"\r\n\r\nدرر آمدى بسيارى از كلمات اميرالمؤمنين عليه السلام در معرفت نفس آمده است كه از آن جمله اين چند كلمه را اهداء مى نماييم :\r\nيا ( [ اعظم الجهل جهل الانسان امر نفسه 
  ] ( .\r\nيب ( [ اعظم الحكمه معرفه الانسان نفسه وقوفه عند قدره 
  ] ( .\r\nيج ( [ افضل العقل معرفه المرأ بنفسه ( معرفه الانسان نفسه ، نسخه ) فمن عرف نفسه عقل و من جه‌لها ضل 
  ] ( .\r\nيد ( [ افضل المعرفه معرفه الانسان نفسه 
  ] ( .\r\nيه ( [ اكثر الناس معرفه لنفسه اخوفهم لربه 
  ] ( .\r\nيو ( [ العارف من عرف نفسه فأعتقها ونزهها عن كل ما يبعدها 
  ] ( .\r\nيز ( [ الكيس من عرف نفسه واخلص اعماله 
  ] ( .\r\nيح ( [ المعرفه بالنفس انفع المعرفتين 
  ] ( .\r\nيط ( [ ان النفس لجوهره ثمينه من صانها رفعها و من ابتذلها وضعها 
  ] ( .\r\nك ( [ سئل عليه السلام عن العالم العلوى ؟ فقال : صور عاريه عن المواد ، عاليه ( وفى نسخه : خاليه ) عن القوه والاستعداد ، تجلى لها ربها فاشرقت ، وطالعها فتلالات ، والقى فى هويتها مثاله فاظهر عنها افعاله ، و خلق الانسان ذانفس ناطقه اذا زكيها بالعلم والعمل فقد شابهت جواهر اوائل عللها ، واذا اعتدل مزاجها وفارقت الاضداد فقد شارك بها السبع الشداد 
  ] ( .\r\nكا ( [ عجبت لمن يجهل نفسه كيف يعرف ربه 
  ] ( .\r\n\r\n","description":"","footnote":"","page_name":" 144 ","page_number":144},
  {"content":"\r\n\r\nكب ( [ عجبت لمن ينشد ضالته وقد اضل نفسه فلا يطلبها 
  ] ( .\r\nكج ( [ غايه المعرفه ت ان يعرف المرأ نفسه 
  ] ( .\r\nكد ( [ كفى بالمرء جهلا ان يجهل نفسه 
  ] ( .\r\nكه ( [ كفى بالمرء معرفه ان يعرف نفسه 
  ] ( .\r\nكو ( [ كيف يعرف غيره من يجهل نفسه 
  ] ( .\r\nكز ( [ لا تجهل نفسك فان الجاهل معرفه نفسه جاهل بكل شى ء 
  ] ( .\r\nكح ( [ معرفه النفس انفع المعارف 
  ] ( .\r\nكط ( [ من جهل نفسه اهملها 
  ] ( .\r\nل ( [ من جهل نفسه كان بغيره ( به غير نفسه ، نسخه ) اجهل 
  ] ( .\r\nلا ( [ من عرف نفسه تجرد 
  ] ( .\r\nلب ( [ من عرف نفسه جاهدها 
  ] ( .\r\nلج ( [ من عرف نفسه جل امره 
  ] ( .\r\nلد ( [ من عرف نفسه عرف ربه 
  ] ( .\r\nله ( [ من عرف نفسه فقد انتهى الى غايه كل معرفه وعلم 
  ] ( .\r\nلو ( [ من عرف نفسه فهو لغيره اعرف 
  ] ( .\r\nلز ( [ من لم يعرف نفسه بعد عن سبيل النجاه وخبط فى الضلال والجهالات 
  ] ( .\r\nلح ( [ نال الفوز الاكبر من ظفر بمعرفه النفس 
  ] ( .\r\nاستادم مرحوم علامه شعرانى در تاريخ فلسفه در بيوگرافى سقراط فرمود : براى تحصيل بايد چه علومى را اختيار كرد و از همه\r\n\r\n","description":"","footnote":"","page_name":" 145 ","page_number":145},
  {"content":"\r\n\r\nمهمتر شمرد و طريقه اى كه در تحصيل انسان را بهتر به مقصود برساند چه طريقه اى است ؟\r\nسقراط خودشناسى و اخلاق را از همه مهمتر مى شمرد .\r\nگويند وقتى از كنار معبد دلف ، عبور مى كرد ، ديد بالاى آن نوشته :\r\n\r\nخود را بشناس\r\nهمين كلام را اساس فلسفه خود قرار داد .\r\nفلاسفه قبل از سقراط تماما فكر خود را متوجه اين نموده بودند كه عالم به چه كيفيت و از چه ماده تكون يافته . سقراط گفت اين سخنها بيهوده است و براى ما هيچ فايده در دانستن آن نيست و آنچه براى ما مفيد است آنست كه بدانيم خود ما چه هستيم و براى چه آفريده شده ايم و سعادت ما در چيست و كارى بكنيم كه براى خود و ديگران فايده داشته باشيم ، لذا گفته اند سقراط فلسفه را از آسمان به زمين آورد ، يعنى از مباحثى كه انسان راهى به آن ندارد منصرف نموده وارد مباحثى شد كه انسان مىتواند اعمال نظر كند ، و ليكن حقيقت اين است كه سقراط فلسفه را از زمين به آسمان برد زيرا كه از علم جسمانى وارد عالم روحانى شد .\r\n\r\n","description":"","footnote":"","page_name":" 146 ","page_number":146},
  {"content":"\r\n\r\nدر طرز بيان نيز سقراط طريقه خاصى داشته چون معتقد نبود كه استاد بايد مطالب را تحقيق كرده و كامل نموده به شاگرد تلقين كند بلكه بايد از شاگرد سؤال كرده و با او مكالمه و مباحثه نمايد تا خود شاگرد به فكر خود به كنه مطلب علمى برسد و خودش فكور و محقق شود .\r\nسقراط در مباحثه ابتدا چند سؤال ساده كه ماهرانه ترتيب داده بود از طرف خود مى پرسيد و طرف جوابهاى او را مى داد آنگاه سقراط او را ملزم مى كرد كه اين جوابهائى كه تو داده اى نتيجه بر خلاف مقصود تو مىدهد لذا مى گويند طريقه سقراط قابله گى بود چون از عقول مردم نتيجه را مانند فرزند بيرون مى آورد .\r\nمثلا از طرف مى پرسيد آيا يخ سرد است ؟ او جواب مى داد : بلى . مى گفت : آيا سردى ضد دارد ؟ بلى آن ضد كدام است ؟ حرارت آيا ممكن است يخ گرم باشد ؟ نه چون گرمى ضد سردى است و چيزى صفتى بر ضد طبيعت خود را نخواهد داشت .\r\nباز مى پرسيد : آيا عدد سه فرد است ؟ بلى آيا فرد ضدى دارد ؟ بلى زوجيت آيا ممكن است عدد سه زوج باشد ؟ نه زيرا كه زوجيت ضد فرديت است .\r\nبعد از اينها گفت : آيا زندگى ضد دارد ؟ بلى مرگ اصل زندگى به چيست ؟ به جان كه ذاتا زنده است و بدن به واسطه جان زنده است . همينطور كه تصديق نمودى عدد سه كه ذاتا فرد است زوج نمى شود ، و يخ هرگز گرم نخواهد بود ، همينطور جان كه ذاتا\r\n\r\n","description":"","footnote":"","page_name":" 147 ","page_number":147},
  {"content":"\r\n\r\nزنده است ضد خود را نخواهد پذيرفت .\r\nو در كتاب اثبات نبوت فرمود : حكماى يونان پيش از سقراط عالم طبيعى اند و همه آنها در مقابل سقراط و شاگردانش گمنام شدند براى آنكه سقراط گفت :\r\n( [ بيهوده در شناختن موجودات خشك و بى روح رنج مبر بلكه خود را بشناس كه شناختن نفس انسان بالاتر از شناختن اسرار طبيعت است 
  ] ( .\r\nچون گفتار او شبيه به گفتار انبيا بود بزرگ شد و آوازه اش جهان را بگرفت چه قيمت انسان را بالا برده بود .\r\nآيات و روايات در حث و ترغيب به معرفت نفس بسيار آمده است ، و همچنين در نكوهش از اعراض و ترك معرفت نفس كردن ويله و رها نمودنش و به آن آشنايى پيدا نكردن وارد شده است . و همچنين در هر دو قسم مذكور از اعاظم حكما و اكابر عارفان و سالكان از قديم و حديث كلماتى قصار و عالى المضامين به عربى و فارسى و به زبانهاى ديگر به نظم و نثر منقول است . بلكه رساله هايى جداگانه در معرفت نفس و درجات و مقامات آن نوشته اند و معرفت نفس را مرقاه معرفت رب دانسته اند .\r\nحديث شريف من عرف نفسه فقد عرف ربه تعليق بر محال نيست يعنى چنان كه معرفت نفس محال است معرفت رب نيز محال است . و بعضى حديث را معنى كرده اند كه چنانچه راه يافتن به شناخت نفس ناطقه ممكن نيست ، پى بردن به معرفت كنه پروردگار\r\n\r\n","description":"","footnote":"","page_name":" 148 ","page_number":148},
  {"content":"\r\n\r\nنيز ممكن نيست .\r\nآن همه آيات و روايات كه نقل كرده ايم تحريص به معرفت نفس بود ، حديث رسول الله صلى الله عليه و آله كه از غرر و درر نقل كرده ايم كه اعلمكم بنفسه اعلمكم بربه ، آيا سياق اين حديث و آن همه احاديث تعليق بر محال است ؟ ! وانگهى كلمه كنه را از كجا آورده ايد ؟ و ضمير ربه راجع به من است كه در آن نكته ايست بايد بيان شود تا معلوم شود كه كسى خود را شناخت رب خود را شناخت يعنى چه ؟\r\nگذشته از اين ، معرفت بر طرق و انحاى گوناگون است : معرفت از طريق فكر و نظر يك نحو است و معرفت از طريق شهود نحو ديگر ، و اگر معرفت به نفس را به طريق اول منع كنيم طريق دوم بر صحت و قوت خود باقى است و سخت استوار و پايدار است .\r\nو پس از اينها كه گفته ايم لازمه قول قائلين به عجز معرفت نفس اين است كه كسى معرفت به رب خود پيدا نكرده باشد .\r\nآن هم چنان كه آيات مفسر يكديگرند كه ان الكتاب يصدق بعضه بعضا ، و كتاب الله ينطق بعضه ببعض ويشهد بعضه على بعض . « 1 »\r\nهمچنين روايات نيز مصدق و ناطق يكديگرند ، و چنان كه گفته ايم روايات در حث و ترغيب معرفت نفس بسيار آمده است .\r\nو فوق اين همه كه گفته ايم ، خداوند متعال در قرآن كريم ارائه آيات خود را كه طرق شناسايى به او است در دو چيز قرار داده است يكى آفاق و يكى انفس ،  سَنُرِيهِمْ آياتِنا فِي الْآفاقِ وَ فِي أَنْفُسِهِمْ حَتَّى \r\n\r\n\r\n","description":"","footnote":"\r\n( 1 ) نهج البلاغه ، خطبه 18 و 131 .\r\n","page_name":" 149 ","page_number":149},
  {"content":"\r\n\r\n يَتَبَيَّنَ لَهُمْ أَنَّهُ الْحَقُّ  « 1 » و آن هم كلمه آيات را در آيات قرآنى شأنى به خصوص است كه آيه ، علامت و نشانه و نمايانگر است ، و اين آيات نمايانگر حق تعالى در آفاق و انفس چيست و چگونه نمايان گرند ؟ و اگر صحيفه مكرمه نفس قرائت نشود و آيات نهفته در كلمات اين صحيفه الهيه آشكار نگردد ارائه را چه معنى است ؟\r\nفخر رازى در تفسير كبير مفاتيح الغيب در بيان آيه كريمه :   إِنَّا جَعَلْنا فِي أَعْناقِهِمْ أَغْلالًا فَهِيَ إِلَى الْأَذْقانِ فَهُمْ مُقْمَحُونَ وَ جَعَلْنا مِنْ بَيْنِ أَيْدِيهِمْ سَدًّا وَ مِنْ خَلْفِهِمْ سَدًّا فَأَغْشَيْناهُمْ فَهُمْ لا يُبْصِرُونَ   . « 2 » نيكو گفته است كه : المانع اما ان يكون فى النفس ، و اما ان يكون خارجا عنها ولهم المانعان جميعا من الايمان ، اما فى النفس فالغل ، و اما من الخارج فالسد ، ولا يقع نظرهم على انفسهم فيرون الايات التى فى انفسهم كما قال تعالى سنريهم آياتنا فى الافاق وفى انفسهم وذلك لان المقمح لا يرى نفس ولا يقع بصره على يديه ولا يقع نظرهم على الافاق لأن من بين السدين لا يبصرون الافاق فلا تبين لهم الايات التى فى الافاق وعلى هذا فقوله انا جعلنا فى اعناقهم وجعلنا من بين ايديهم اشاره الى عدم هدايتهم لايات الله فى الانفس والافاق .\r\nو باز هم از هر چيز نزديكتر و وابسته تر به رب مطلق كه حقيقت حق تعالى است خودمانيم وهو معكم اينما كنتم ، وانا بدك اللازم يا موسى ، و سير در آفاق از انفس آغاز مى گردد ، پس چگونه معرفت نفس را محال بدانيم و حال اين كه اين معرفت باب الابواب است ، و\r\n\r\n\r\n","description":"","footnote":"\r\n( 1 ) آخر حم فصلت .\r\n( 2 ) سوره يس ، آيه 10 .\r\n","page_name":" 150 ","page_number":150},
  {"content":"\r\n\r\nاگر بسته گردد تمام درهاى معارف به روى انسان بسته مى گردد .\r\nاز اين قائل به محال مى پرسيم كه پس چگونه به معرفت رب خود راه پيدا كرده اى ؟ تو كه از خود بيخبرى از ديگرى چه خبر دارى و از كجا با خبرى ، كدام معرفت تو را به اين پندار به محال كشانده است ؟ اين اعجوبه كون معجونى شگفت است كه همه اسباب كار در وى جمع است .\r\n با سرشتت چه ها كه همراه است \r\n خنك آن را كه از خود آگاه است \r\n گوهرى در ميان اين سنگ است \r\n يوسفى در ميان اين چاه است \r\n پس اين كوه قرص خورشيد است \r\n زير اين ابر زهره و ماه است \r\nهيچ معرفتى چون معرفت نفس به كار انسان نمى آيد و سرمايه همه سعادتها اين معرفت است و آنكه خود را نشناخت عاطل و باطل زيست و گوهر ذاتش را تباه كرد و براى هميشه بى بهره ماند .\r\nيعقوب بن اسحاق كندى معروف به فيلسوف عرب در رساله حدود و رسوم اشياء شش تعريف از قدماء در حد فلسفه نقل كرده است قول پنجم اين است : الفلسفه معرفه الانسان نفسه .\r\nدر معرفت نفس همه معارف منطوى است و اين معرفتى است كه به خلافت الهيه منتهى مى گردد و از آن تعبير به انسان كامل مى گردد ، فارابى در تحصيل سعادت از آن تعبير به فيلسوف كامل\r\n\r\n","description":"","footnote":"","page_name":" 151 ","page_number":151},
  {"content":"\r\n\r\nعلى الاطلاق كرده است و فيلسوف كامل را امام دانسته است و بقول شيخ رئيس در آخر الهيات شفاء : كاد ان يصير ربا انسانيا وكاد ان تحل عبادته بعد الله تعالى وهو سلطان العالم الارضى وخليفه الله فيه .\r\nو صدر الدين قونوى در فكوك گويد : ان الانسان الكامل الحقيقى هو البرزخ بين الوجوب والامكان ، والمرآه الجامعه بين صفات القدم واحكامه ، و بين صفات الحدثان . وهو الواسطه بين الحق والخلق و به و من مرتبته يصل فيض الحق والمدد الذى هو سبب بقاء ما سوى الحق فى العالم كله علوا وسفلا ، ولو لاه من حيث برزخيته التى لا تغاير الطرفين لم يقبل شى ء من العالم المدد الالهى الواحدانى لعدم المناسبه والارتباط و لم يصل المدد اليه .\r\nعلى بن ربن طبرى كه از قدماى اطباء است در اول مقاله دوم نوع دوم فردوس الحكمه در طب گويد : قال ارسطاطاليس الفيلسوف : ان العلم بالنفس الناطقه اكبر من سائر العلوم لان من عرفها فقد عرف ذاته و من عرف ذاته قوى على معرفه الله . و خود پس از نقل كلام ارسطو گويد : وقد صدق الفيلسوف فان من جهل نفسه وحواسه كان لغير ذلك اجهل .\r\nو صدر المتألهين در اسفار « 1 » فرمود : قالت الحكماء فى حد الفلسفه : انها التشبه بالاله به قدر الطاقه البشريه . ومفاده ان من يكون علومه حقيقيه وصنايعه محكمه واعماله صالحه واخلاقه جميله وآراؤه صحيحه وفيضه على غيره متصلا يكون قربه الى الله وتشبهه به\r\n\r\n\r\n","description":"","footnote":"\r\n( 1 ) ج 3 ، ص 125 چاپ سنگى .\r\n","page_name":" 152 ","page_number":152},
  {"content":"\r\n\r\nاكثر لان الله سبحانه كذلك .\r\nلازم به تذكر است كه محيى الدين عربى با اينكه خريت در دقائق عرفان است و فصوص و فتوحات مكيه وى از مهمترين صحف در معرفت نفس اند در اول فص محمدى صلى الله عليه و آله فصوص الحكم گويد : معرفه الانسان بنفسه مقدمه على معرفته بربه ، فان معرفته بربه نتيجه عن معرفته بنفسه لذلك قال عليه السلام من عرف نفسه فقد عرف ربه ، فان شئت قلت بمنع المعرفه فى هذا الخبر والعجز عن الوصول فانه سائغ فيه ، وان شئت قلت بثبوت المعرفه ، فالاول ان تعرف ان نفسك لا تعرفها فلا تعرف ربك ، والثانى ان تعرفها فتعرف ربك .\r\nبدانكه فصوص و فتوحات بلكه اكثر مؤلفات ايشان فقط شرح صحيفه الهيه نفس اند ، و بيست و هفت كلمه علياى فصوص الحكم در بيان مقامات كليه الهيه انسان اند نه صرف قصص انبياء عليهم السلام ، چنان كه روايات معراجيه خاتم صلى الله عليه و آله كتاب سرگذشت و احوال و اطوار آدمى اند نه صرف سفرنامه آن حضرت . و پانصد و شصت باب فتوحات مكيه همه در سير مدارج و معارج نفس اند ، و مثل شيخ را زيبد كه در ديباچه فصوص بگويد : لست بنبى ولا رسول ولكنى وارث ولاخرتى حارث . و يا در فص يوسفى آن بگويد : فانظر ما اشرف علم ورثه محمد صلى الله عليه و آله ، و يا در آخر باب دوازدهم فتوحات بفرمايد : نحن زدنا مع الايمان بالاخبار الكشف .\r\nچند عبارت او را در معرفت نفس نقل مى كنيم تا حق مطلب دانسته شود :\r\n\r\n","description":"","footnote":"","page_name":" 153 ","page_number":153},
  {"content":"\r\n\r\nا در فص نوحى كه در اشتمال نفس به جميع مراتب كونيه والهيه بحث به ميان آورده است گويد : ولذلك ربط النبى صلى الله عليه و آله معرفه الحق بمعرفه النفس فقال من عرف نفسه فقد عرف ربه ، وقال تعالى :  سَنُرِيهِمْ آياتِنا فِي الْآفاقِ  و هو ما خرج عنك ، وفى انفسهم وهو عينك حتى يتبين لهم اى للناظرين انه الحق من حيث انك صورته وهو روحك .\r\nقيصرى در شرح آن گويد : اى ولكون النفس الانسانيه مشتمله على جميع المراتب الكونيه والالهيه ، والحق ايضا مشتمل عليها بحسب ظهوراته فيها و ما يعرف العارف نفسه غالبا الا مجملا ، كما لا يعلم مراتب ربه الا مجملا ، ربط النبى صلى الله عليه و آله معرفه الرب بمعرفه النفس .\r\nاين يكى از معانى حديث شريف من عرف است كه ارائه آيات در آفاق يعنى اكوان ، ظهور و تجليات حق در حقايق اكوان است ، و هر يك از اكوان بر يك مرتبه معين و بر يك حقيقت خاص الهى دلالت مى كنند ، چنان كه ارائه آيات در انفس ، ظهور تجليات حق به حسب مراتب النفس است ، پس غالبا عارف نفس خود را نمى شن اسد مگر به اجمال ، چنان كه مراتب رب خود را نمى شناسد مگر به اجمال ، چنان كه خود شيخ پيش از عبارت فوق گويد : لانه يستحيل ذلك على التفصيل لعدم الاحاطه بما فى العالم من الصور فقد عرفه مجملا لا على التفصيل كما عرف نفسه مجملا لا على التفصيل .\r\nقيد غالب از اين جهت است كه نفوس كامله اى كه واجد مقام\r\n\r\n","description":"","footnote":"","page_name":" 154 ","page_number":154},
  {"content":"\r\n\r\nسامى روح قدسى اند مظهر يا من لا يشغله شأن عن شأن مى باشند و آنان را كارى از كارى باز نمى دارد قيصرى در شرح همين مقام فصوص گويد : ان المرتبه الانسانيه محيطه بجميع مراتب العالم و الانسان لا يقدر ان يعرف تلك المراتب على التفصيل بل اذا علم ان مرتبته مشتمله بمراتب العالم كلها علما اجماليا فهو عارف بنفسه معرفه اجماليه الا من له مقام القطبيه فانه من حيث سريانه فى الحقايق بالحق يطلع على المراتب كلها تفصيلا و ان كان هو ايضا من حيث تعينه وبشريته لا يقدر عليها دائما .\r\nمعنى مذكور براى نفوس اكثرى كه غالب ناس اند معرفت اجمالى نفس را جائز شمرده است بنابراين عجز معرفت به كنه بر قوت خود باقى است چنان كه ابن فنارى در مصباح الانس آورده است كه : اقرب الحقائق الى الانسان نفسه ولا يدرك كنهها فكيف بغيرها ؟\r\nسنائى كه خود يكى از مشايخ عارفان است و عارف مقامات ارتقاء و اعتلاى شخص را در معرفت نفس مىداند ، در حديقه الحقائق گويد :\r\n اى شده از شناخت خود عاجز \r\n كى شناسى خداى را هرگز \r\n چون تو در علم خود زبون باشى \r\n عارف كردگار چون باشى \r\n چون ندانى تو سر ساختنش \r\n چون تو هم كنى شناختنش \r\n\r\n","description":"","footnote":"","page_name":" 155 ","page_number":155},
  {"content":"\r\n\r\n آنكه او نبض خويش نشناسد \r\n نبض ديگر كسى چه پر ماسد \r\nممكن است كه سنايى در مقام حث و ترغيب به معرفت نفس گفته است كه نفس شناسى راه خداشناسى است و هرگاه تو به خود آگاه نگردى چگونه توانى خداى خود را شناسى ؟ ! و يا اينكه به لحاظ بعضى از مراتب معرفت اعنى معرفت به كنه گفته باشد و گرنه هيچ عاقلى به عدم امكان معرفت آن مطلقا ، تفوه نمى كند .\r\nب در فص ابراهيمى در اينكه صفات و نسب اسمائيه بايد به ثبوت اعيان باشد گويد : ثم ان الذات لو تعرفت عن هذه النسب لم تكن الها ، وهذه النسب احدثتها اعياننا ، فنحن جعلناه بمألو هيتنا الها فلا يعرف حتى نعرف قال عليه السلام : من عرف نفسه فقد عرف ربه وهو اعلم الخلق بالله .\r\nاين كلام حق يك عارف است كه مفادش اين است : رب و م‌ربوب متضايف اند ، واحد المتضايفين شناخته نمى شود مگر به متضايف ديگر لذا رسول الله صلى الله عليه و آله معرفت رب را به معرفت نفس تعليق فرمود .\r\nج روشن تر از دو مورد مذكور اين سخن او در آخر فص شعيبى كه فص حكمت قلبيه است افاده فرمود و به اين بيانش ، مقصودش از عبارت فص محمدى به خوبى معلوم مى گردد :\r\nصاحب التحقيق يرى الكثره فى الواحد كما يعلم ان مدلول الاسماء الالهيه وان اختلفت حقايقها وكثرت انها عين واحده فهذه\r\n\r\n","description":"","footnote":"","page_name":" 156 ","page_number":156},
  {"content":"\r\n\r\nكثره معقوله فى واحد العين فيكون فى التجلى كثره مشهوده فى عين واحده ، كما ان الهيولى تؤخذ فى حد كل صوره وهى مع كثره الصور واختلافها ترجع فى الحقيقه الى جوهر واحد وهو هيولاها ، فمن عرف نفسه بهذه المعرفه فقد عرف ربه ، فانه على صورته خلقه بل هو عين حقيقته وهويته ، ولهذا ما عثرا حد من الحكماء والعلماء على معرفه النفس وحقيقتها الا الالهيون من الرسل والاكابر من العارفين بالله و اما ا صحاب النظر وارباب الفكر من القدماء والمتكلمين فى كلامهم فى النفس وماهيتها فم ا منهم من عثر على حقيقتها ولا يعطيها النظر الفكرى ابدا فمن طلب العلم بها من طريق النظر الفكرى فقد استسمن ذاورم ونفخ فى غير ضرم الخ .\r\nحق سخن در معرفت نفس همين است كه در اين فص شعيبى فرمود و با مستفاد از آيات و روايات مطابق است . چگونه انسان عاقل منكر معرفت نفس مى گردد و حال اينكه خود خزينه سعى اعمال خود است و جميع مسائل شعوب معارف انسانى از آغاز تا انجام مربوط به معرفت نفس است . ملاى رومى هم در دفتر سوم مثنوى به همين وجه ناظر است كه فرمود :\r\n هيچ ماهيات اوصاف كمال \r\n كس نداند جز به آثار و مثال \r\n پس اگر گوئى بدانم دور نيست \r\n ور بگوئى كه ندانم زور نيست \r\n عجز از ادراك ماهيت عمو \r\n حالت عامه بود مطلق مگو \r\n زانكه ماهيات و سر سر آن \r\n پيش چشم كاملان باشد عيان \r\nد وجه ديگر در تعليق محال كه در فص محمدى گفت ،\r\n\r\n","description":"","footnote":"","page_name":" 157 ","page_number":157},
  {"content":"\r\n\r\nصحيح است كه به مضمون اين گفتارش باشد :\r\n ولست ادرك من شى ء حقيقته \r\n وكيف ادركه وانتمو فيه \r\nزيرا كه نفس از اين حكم كلى خارج نيست ، و هر موجودى به لحاظ يلى ربه مشمول اين حكم است به علت اين كه همه شئون و اطوار وجوديه اويند و به اين وجه آنان را حد نبود همچون امواج و دريا كه از يك سو حد موجى است و از جانب ديگر دريا است .\r\n خاك چون عنقا و آدم اوج اوست \r\n فعل حق دريا و عالم موج اوست \r\n در حضيض موج او بس اوجهاست \r\n موجها دريا و دريا موجهاست \r\nصدرالدين قونوى در نصوص گويد : اعلم انه ليس فى الوجود موجود يوصف بالاطلاق الاوله وجه الى التقييد ، وكذلك ليس فى الوجود موجود محكوم عليه بالتقييد الاوله وجه الى الاطلاق ، و من لم يشهد هذا المشهد ذوقا لم يتحقق بمعرفه الحق والخلق . انتهى ملخصا .\r\nاين مطلب همانست كه در صدر رساله گفته ايم موضوع بحث و مسائل اهل تحقيق حق تعالى است از حيث ارتباطين مذكورين .\r\nه در باب 319 فتوحات مكيه در معرفت تنزل سراح نفس مطالبى دارد از آن جمله گويد : و قال صلى الله عليه و آله : من عرف نفسه عرف ربه و لم يقل عرف ذات ربه فان ذات الرب له الغناء على الاطلاق وانى للمقيد بمعرفه المطلق .\r\n\r\n","description":"","footnote":"","page_name":" 158 ","page_number":158},
  {"content":"\r\n\r\n\r\nمن عرف نفسه عرف ربه\r\nدر بيان حديث شريف من عرف از وجوهى در صحف علميه بحث شده است و مطالبى مفيد آورده اند ما چند وجه را براى مزيد بصيرت ذكر مى كنيم :\r\nا ابن فنارى در مصباح الانس از جندى اولين شارح فصوص الحكم محيى الدين عربى به اين عنوان آورده است و هيهنا تنبيه شريف ذكره الجندى وهو ان حال ال‌نفس الناطقه مع قواها المبثوثه فى جسمانيتها وروحانيتها ادل دليل على ان النفس الكليه مع قواها المبثوثه فى طبقات السموات واركان الامهات والمولدات الموكله للحفظ والتربيه وهى الملائكه الذين قال الله تعالى لا يعصون الله ما امرهم ويفعلون ما يؤمرون ، كذلك ويترقى منه الى ان الحق تعالى مطلع على كل كلى و جزئى من اسرار المخلوقات لا يعزب عن علمه مثقال ذره فى الارض ولا فى السموات بالطريق الاولى لان المخلوق مع انه ملازم العجز والفقر اذا كان مطلعا على جميع ما فى مملكته ، فالخالق اولى بان لا يفوته علم شى ء كما قال تعالى الا يعلم من خلق وهو اللطيف الخبير ويكون الكل فى عبادته وطاعته وتحت امره ونهيه كما قال تعالى كل له قانتون وان من شى ء الا يسبح بحمده والى\r\n\r\n","description":"","footnote":"","page_name":" 159 ","page_number":159},
  {"content":"\r\n\r\nهذا التنبيه اشار قوله صلى الله عليه و آله من عرف نفسه فقد عرف ربه . « 1 »\r\nب قال عزالدين المقدسى فى تفسير كلامه عليه السلام من عرف نفسه فقد عرف ربه : الروح لطيفه لاهوتيه فى جثه ناسوتيه داله على وحدانيته تعالى من عشره اوجه :\r\nالاول لما حركت الهيكل ودبرته علمنا انه لابد للعالم من محرك مدبر .\r\nالثانى دلت وحدته على وحدته تعالى .\r\nالثالث دل تحريكها للجسد على قدرته عز و جل .\r\nالرابع دل اطلاعه على ما فى الجسد على علمه تعالى .\r\nالخامس دل استوائه على استوائه على خلقه .\r\nالسادس دل تقدمها عليه وبقائها بعد خراب البدن على ازليته وابديته .\r\nالسابع دل عدم العلم بمحلها من الجسد على عدم اينيته .\r\nالثامن دل عدم العلم بكيفيتها على عدم الاحاطه به .\r\nالتاسع دل عدم مسها وحسها على عدم مسه وحسه .\r\nالعاشر دل عدم ابصارها على عدم امتناع رؤيته .\r\nوجوه دهگانه كلام مقدسى بيان انحصار معانى حديث شريف نيست زيرا حديث را به وجوه عديده اضعاف آن معانى ودلالتها است كه در بيان بسيارى از مسائل حكمت متعاليه و معارف الهيه از آن استفاده كرده اند و عنوان نموده اند .\r\n\r\n\r\n","description":"","footnote":"\r\n( 1 ) ص 45 چاپ سنگى .\r\n","page_name":" 160 ","page_number":160},
  {"content":"\r\n\r\nج چند وجه از معانى حديث من عرف را متأله سبزوارى در تعليقه اش بر فصل دوم باب ششم نفس اسفار ذكر كرده است كه به اختصار اينكه :\r\nمن عرف نفسه بانه برزخ جامع بين صفتى الوجوب والامكان بل بأنه جامع بين صفتى التشبيه والتنزيه ، وانه معلم بالاسماء جميعا ومرآه لها تحاكى كلها ، فقد عرف ربه .\r\nاو من عرف نفسه بانه خلقها تعالى مثالا له ذاتا وصفه وفعلا ، فقد عرف ربه ذاتا وصفه وفعلا .\r\nاين وجه را به تفصيل مرحوم آخوند در اول وجود ذهنى اسفار عنوان كرده است و بحث نموده است .\r\nاو من عرف نفسه اى نفس الكل كما قال تعالى النبى اولى بالمؤمنين من انفسهم ، فقد عرف ربه .\r\nاو من عرف نفسه بالفقر ، عرف ربه بالغناء و من عرف نفسه بالحدوث والتجدد الذاتى والحركه الجوهريه والسيلان الوجودى عرف ربه بالبقاء ، وعلى هذا القياس .\r\n\r\nمراقبت\r\nيكى از امور اهم در وصول به معرفت نفس ، استقامت در\r\n\r\n","description":"","footnote":"","page_name":" 161 ","page_number":161},
  {"content":"\r\n\r\nمراقبت كامل است كه همواره انسان مشغول بذكر الله يعنى به ياد او و در حضور او باشد و ظاهر و باطن انسان در جميع شئون زندگى او مطابق دستورالعمل مسير تكاملى او باشد و آن دستورالعمل هم جز قرآن كريم نيست ان هذا القرآن يهدى للتى هى اقوم و اين دستور العمل بايد در متن شئون حياتى او پياده گردد مثل دستورالعمل نهال پروريدن و آن را به بار رساندن كه باغبان بايد آن را در مسير رشد و تكامل و شئون نهال پياده كند چون دين مسير تكاملى انسان و صراط مستقيم و عين صراط الله و صراط الى الله است ، هر كه از آن تجاوز كرده است بر خويشتن ستم كرد و از سير تكاملى انسانى و حركت استكمالى الى الله تعالى باز ماند .\r\n  وَ مَنْ يَتَعَدَّ حُدُودَ اللَّهِ فَقَدْ ظَلَمَ نَفْسَهُ   « 1 »  وَ مَنْ يَتَعَدَّ حُدُودَ اللَّهِ فَأُولئِكَ هُمُ الظَّالِمُونَ  « 2 »\r\nكليد همه مشكلات مراقبت است ، و تخم هرگونه سعادت مراقبت است و مراقبت وظيفه هر فرد مسلمان است ، و هر چه مراقبت كاملتر باشد عوائد نفس كه نزل و موائد الهيه اند زلال تر و صافى تراند ، و از اغبرار و استتار دورترند تا اينكه حقيقت و واقع اشياء كما هى بر مراقبت آشكار گردد كه صدق محض و حق طلق است و عين مكيال و معيار است و ديگران را ميزان قسط .\r\nولى الله اعظم اميرالمؤمنين على عليه السلام در مناجات خود خواسته است كه : اللهم نور ظاهرى بطاعتك ، وباطنى بمحبتك ،\r\n\r\n\r\n","description":"","footnote":"\r\n( 1 ) سوره طلاق ، آيه 2 .\r\n( 2 ) سوره بقره ، آيه 229 .\r\n","page_name":" 162 ","page_number":162},
  {"content":"\r\n\r\nوقلبى بمعرفتك ، وروحى بمشاهدتك ، وسرى باستقلال اتصال حضرتك يا ذا الجلال والاكرام 
  ] ( .\r\nو اهم اين فقره هاى مناجات ، فقره ( [ و سرى باستقلال اتصال حضرتك 
  ] ( است كه سر انسان در اتصال به حضرت حق استقرار داشته باشد و ادب مع الله را مراعات و مراقبت كند كه وظيفه انسان است و اين حضور است كه نور است و عارف بالله بدان مرزوق است شيخ رئيس در فصل دوم مقامات العارفين اشارات ناظر به اين فقره نوريه علويه است كه گفت : المنصرف بفكره الى قدس الجبروت مستديما لشروق نور الحق فى سره يخص باسم العارف .\r\nمراقبت كشيك نفس كشيدن و پاسبان حرم دل بودن است .\r\n پاسبان حرم دل شده ام شب همه شب \r\n تا در اين پرده جز انديشه تو نگذارم \r\nمراقبت در كتب اهل تحقيق نوعا معنون است ، و در آخر قواعد التوحيد و شرح آن تمهيد خيلى محققانه بيان شده است و در شرح بدين عبارت آغاز شده است : ان دوام المراقبه التى هى عباره عن ملاحظه الحقيقه المطلقه فى تنوعات تعيناتها بحيث لا يغيب عن الواحد الظاهر بكثره المظاهر ، مما يستجلب تلك الكمالات ويستح صل به سائر العلوم والمعارف .\r\nدر آخر ماده غفل سفينه البحار آمده است كه : وعن لب اللباب وفى الخبران اهل الجنه لا يتحسرون على شى ء فاتهم من الدنيا كتحسرهم على ساعه مرت من غير ذكر الله .\r\n\r\n","description":"","footnote":"","page_name":" 163 ","page_number":163},
  {"content":"\r\n\r\n\r\nمقاله آيه الله علامه حاج ميرزا ابوالحسن رفيعى قزوينى قدس سره العزيز در مقامات اربعه تجليه و تخليه و تحليه و فناء فى الله تعالى\r\nدر خاتمه مقالتى گرانقدر در مقامات اربعه تجليه و تخليه و تحليه و فناء فى الله كه عين بقاء بالله است به قلم اعلاى مرحوم استادم حكيم متأله جامع المعقول والمنقول آيه الله العظمى حاج ميرزا سيد ابوالحسن رفيعى قزوينى رفع الله تعالى درجاته ، در نزد اينجانب محفوظ است ، به نقل آن تبرك مى جوييم :\r\nبسم الله الرحمن الرحيم\r\nبدانكه قوه عم‌ليه در نفس انسانيه كارفرماى بدن جسمانى است در رسيدن به اوج سعادت و كمال ناچار است كه مراتب چهار گانه را كه خواهيم شرح داد به سير و حركت معنويه عبور نموده تا از حضيض نقص حيوانيت به ذروه علياى انسانيت نائل و برخوردار شود :\r\nمرتبه اولى كه او را تجليه خوانند آنست كه نفس قوى و اعضاى بدن را به مراقبت كامله در تحت انقياد و اطاعت احكام شرع و نواميس الهيه وارد نموده كه اطاعت اوامر ، و اجتناب از منهيات شرعيه را به نحو اكمل نمايد تا پاكى صورى و طهارت ظاهريه در بدن\r\n\r\n","description":"","footnote":"","page_name":" 164 ","page_number":164},
  {"content":"\r\n\r\nنمايان شود و در نفس هم رفته رفته خوى انقياد و ملكه تسليم براى اراده حق متحقق گردد و براى حصول اين مرتبه علم فقه بر طبق طريقه حقه جعفريه كافى و به نحو اكمل عهده دار اين امر است .\r\nمرتبه ثانيه كه آن را تخليه نامند آنست كه نفس به مضار و مفاسد اجتماعى و انفرادى اخلاق رذيله و خويهاى پليد آگاهى يابد و به تدبر در عواقب وخيم آنها در دنيى و عقبى بر طبق دساتير مقرره در فن علم اخلاق آن صفات ناپسند را از خود دور و محو نمايد همچون كبر و حسد و حرص و شهوت و بدبينى به خلق و خودخواهى و باقى صفات رذيله كه در كتب اخلاق ثبت است و اين كار در معالجات روحانى و طب الهى همچون خوردن مسهلات و داروها است براى رفع اخلاط فاسده در معالجه جسمانى و طب طبيعى .\r\nمرتبه ثالثه كه آن را تحليله نامند آن بود كه پس از حصول تخليه و رفع موانع خود را به زيور اخلاق نيك و خويهاى پسنديده كه در نظام اجتماعى و فرد تأثير به س‌زا و عميق دارند آراسته كند و اين خود پاكيزگى باطن و طهارت معنويه است كه تا اين معنى حاصل و متحقق نشود آدمى در باطن آلوده و نجس خواهد بود هر چند كه ظاهر بدن محكوم به پاكى ظاهرى است و اين كار در طب روحى و معالجه نفس مانند خوردن غذا و استعمال دواى مقوى است كه براى توليد نيرو و قوت در بدن در طب جسمانى به كار مى برند .\r\nو پس از حصول و تحقق مراتب سه گانه فوق از بركت صفا و پاكى روح در نهاد آدمى جاذبه محبت به حضرت حق پيدا گردد كه\r\n\r\n","description":"","footnote":"","page_name":" 165 ","page_number":165},
  {"content":"\r\n\r\nتوليد آن از مجذوب شدن قهرى است به عالم حقيقت و سرد شدن از عالم مجازى كه عرصه ناپايدار ممكناتست و رفته رفته محبت شدت نمايد و اشتغال و افروختگى در روح عيان گردد و از خود بى خود و بى خبر شود و اين مقام را كه مرتبه چهارم از كمال قوه عمليه است فناء گويند و مقام فناء فى الله سه درجه دارد :\r\nدرجه اولى فناء در افعال است كه در نظر عارف سالك جمله مؤثرات و همه مبادى اثر و اسباب و علل از مجرد و مادى و قواى طبيعيه و اراديه بيهوده و بى اثر شود و مؤثرى غير از حق و نفوذ اراده و قدرت حق در كائنات نبيند و عوامل اين عالم را محو و ناچيز در حيطه قدرت نامتناهى الهى شهود نمايد و در اين حال يأس تمام از همه خلق و رجاء تام به حق پيدا شود و حقيقت آيه كريمه و مارميت اذ رميت و لكن الله رمى به عين شهود بدون شائبه پندار و خيال عيان بيند و لسان حال او مترنم به مقال ذكر كريم لا حول ولا قوه الا بالله گردد و در اين مقام بزرگترين قدرتها و نيروهاى مقتدرترين سلاطين عالم امكان با قدرت و نيروى پشه ضعيف در نظر حقيقت بين او يكى شود ، و اين درجه را محو گويند .\r\nدرجه ثانيه فناء در صفات حق است ، بيان اين مقام آنكه انواع مختلفه كائنات كه هر يك در حد خود تعينى و نامى دارند مانند ملك و فلك و انسان و حيوان و اشجار و معادن كه در نظر اهل حجاب به صورت كثرت و تعدد و غيريت متصور و مشهود هستند در نظر عارف الهى يكى شوند يعنى همه را از عرش اعلاى تجرد تا مركز خاك به\r\n\r\n","description":"","footnote":"","page_name":" 166 ","page_number":166},
  {"content":"\r\n\r\nصورت نگارستانى مشاهده نمايد كه در تمامت سقف و ديوار آن عكس علم و قدرت و حيات و رحمت و نقش و لطف و مهر و محبت الهى و عنايات يزدانى به قلم تجلى نگاشته و پرتو جمال و جلال حق بر آن افتاده است . در اين نظر بر و بحر و درياها و خشكيها ، افلاك و خاك ، عالى و دانى به هم متصل و پيوسته و يكى خواهند بود و همه با يك نغمه و به يك صداى موزون خبر از عظمت عالم ربوبى دهند و در اين مقام به حقيقت توحيد و كلمه طيبه لا إله الا الله متحقق شود يعنى همه صفات كمال را منحصر به حق داند و در غير حق ظل و عكس صفات كمال را پندارد و اين مقام را طمس خوانند .\r\nدرجه ثالثه مقام فناء در ذات است كه فناء در احديت گويند و در اين مقام همگى اسماء و صفات از صفات لطف همچون رحمن و رحيم و رازق و منعم ، و صفات قهر مانند قهار و منتقم را مستهلك در غيب ذات احديت نمايد و به جز مشاهده ذات احديت هيچگونه تعينى در روح او باقى و منظور نماند حتى اختلاف مظاهر همچون جبرئيل و عزازيل و موسى و فرعون از چشم حقيقت بين صاحب اين مقام مرتفع شود مهر و خشم حق ، بسط و قبض ، عطا و منع وى ، بهشت و دوزخ براى او يكى گردد صحت و مرض ، فقر و غ‌نى ، عزت و ذلت برابر شود ، در اين مرحله است كه شاعر عارف الهى نيك سروده كه گفت :\r\n گر وعده دوزخ است و يا خلد غم مدار \r\n بيرون نمى برند تو را از ديار دوست \r\n\r\n","description":"","footnote":"","page_name":" 167 ","page_number":167},
  {"content":"\r\n\r\nو شايد يكى از مراتب استقامت كه در صحيفه الهيه امر بدان فرموده و ممدوح در علم اخلاق و محمود در فن عرفان است همين مقام شامخ فناء در ذات است و اين مقام را محق خوانند كه به كلى اغيار از هر جهت محو و نابود گشته توحيد صافى و خالص ظهور و تحقق يافته است . در اين مرتبه كه آخرين منازل و سفر الى الله جلت عظمته بود به لسان حقيقت گويد يا هو يا من ليس الا هو و چون طالب حق به اين مقام رسيد از هويت او و هويت همه ممكنات چيزى نمانده بلكه در تجلى حقيقت حق متلاشى و مضمحل شده اند ( [ لمن الملك اليوم لله الواحد القهار 
  ] ( .\r\nاين بود مقالت آن جناب در تقرير مراتب قوى عمليه نفس كه به نقل آن تبرك جسته ايم رضوان الله تعالى عليه .\r\nتنميق اين رساله در شب يك شنبه بيست و هشتم ربيع المولود هزار و چهار صد و دو هجرى ، برابر با چهارم بهمن ماه هزار و سيصد و شصت هجرى در بلده طيبه قم به پايان رسيد .\r\nدعويهم فيها سبحانك اللهم و تحيتهم فيها سلام و آخر دعويهم أن الحمد لله رب العالمين .\r\nقم حسن حسن زاده آملى\r\n\r\n\r\n","description":"","footnote":"","page_name":" 168 ","page_number":168}
  ]