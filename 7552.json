[
  {"content":"\r\n\r\nبسم الله الرحمن الرحيم\r\n\r\n","description":"","footnote":"","page_name":" مقدمه 1 ","page_number":1},
  {"content":"\r\n\r\n.\r\n\r\n","description":"","footnote":"","page_name":" مقدمه 2 ","page_number":2},
  {"content":"\r\n\r\nمجموعهء آثار\r\n1\r\n( جلد اول از بخش اصول عقايد )\r\nعدل الهى\r\nانسان وسرنوشت\r\nعلل گرايش به مادّيگري\r\n\r\n","description":"","footnote":"","page_name":" مقدمه 3 ","page_number":3},
  {"content":"\r\n\r\n.\r\n\r\n","description":"","footnote":"","page_name":" مقدمه 4 ","page_number":4},
  {"content":"\r\n\r\n1\r\nمجموعهء آثار\r\nاستاد شهيد مطهرى\r\nانتشارات صدرا\r\n\r\n","description":"","footnote":"","page_name":" مقدمه 5 ","page_number":5},
  {"content":"\r\n\r\nمجموعه آثار استاد شهيد مطهري ( 1 )\r\nچاپ هشتم : اسفند 1377 مطابق ذيقعده 1419\r\nتعداد : 3000 نسخه\r\nليتوگرافي ، چاپ صحافى : مؤسسه چاپ فجر . تلفن : 3119796\r\nهمكار فنّى : سازمان طرح واجراى كتاب\r\nناشر : انتشارات صدرا ( با كسب اجازه از شوراى نظارت بر نشر آثار استاد شهيد )\r\nكليهء حقوق چاپ و نشر مخصوص ناشر است .\r\n* تهران : خيابان ناصر خسرو ، مقابل دار الفنون ، كوچهء دكتر مسعود ، تلفن : 3915130 - دورنگار : 3119796\r\n* قم : خيابان ارام ، تلفن : 731522\r\nشابك : 964 - 5600 - 06 - 5\r\nISBN 964 - 5600 - 06 - 5\r\n\r\n","description":"","footnote":"","page_name":" مقدمه 6 ","page_number":6},
  {"content":"\r\n\r\n.\r\n\r\n","description":"","footnote":"","page_name":" مقدمه 7 ","page_number":7},
  {"content":"\r\n\r\n.\r\n\r\n","description":"","footnote":"","page_name":" مقدمه 8 ","page_number":8},
  {"content":"\r\n\r\n\r\nشرح مختصر زندگانى مؤلّف شهيد\r\nاستاد شهيد آية اللّه مطهرى در 13 بهمن 1298 هجرى شمسى مطابق با 12 جمادى الاولاى 1338 هجرى قمرى در قريه فريمان - كه اكنون تبديل به بخش شده است - واقع در 75 كيلومترى شهر مقدّس مشهد در يك خانوادهء اصيل روحانى چشم به جهان مىگشايد . پس از طىّ دوران طفوليّت به مكتبخانه رفته و به فراگيرى دروس ابتدايى مىپردازد . در سن دوازده سالگى به حوزه علميّه مشهد عزيمت نموده و به تحصيل مقدّمات علوم اسلامى اشتغال مىورزد . در سال 1316 عليرغم مبارزهء شديد رضاخان با روحانيّت و عليرغم مخالفت دوستان و نزديكان ، براى تكميل تحصيلات خود عازم حوزهء علميّهء قم مىشود در حالى كه به تازگى مؤسس گرانقدر آن آية اللّه العظمى حاج شيخ عبد الكريم حائرى يزدى ديده از جهان فرو بسته و رياست حوزه را سه تن از مدرّسان بزرگ آن ، آيات عظام سيد محمّد حجّت ، سيد صدر الدين صدر و سيد محمّد تقى خوانسارى به عهده گرفته‌اند .\r\nدر دورهء اقامت پانزده سالهء خود در قم از محضر مرحوم آية اللّه العظمى بروجردى ( در فقه و اصول ) و حضرت امام خمينى ( به مدت دوازده سال در فلسفهء ملّا صدرا و عرفان و اخلاق و اصول ) و مرحوم علّامه سيّد محمد حسين طباطبائى ( در فلسفه : الهيّات شفاى بوعلى و دروس ديگر ) بهره مىگيرد . قبل از هجرت آية الله العظمى بروجردى به قم نيز استاد شهيد گاهى به بروجرد مىرفته و از محضر ايشان استفاده مىكرده است . مؤلّف شهيد مدتى نيز از محضر مرحوم آية اللّه حاج ميرزا على آقا شيرازى در اخلاق و عرفان بهره‌هاى معنوى فراوان برده است . از اساتيد ديگر استاد مطهرى مىتوان از مرحوم آية اللّه\r\n\r\n","description":"","footnote":"","page_name":" مقدمه 9 ","page_number":9},
  {"content":"\r\n\r\nسيّد محمّد حجّت ( در اصول ) و مرحوم آية اللّه سيد محمّد محقّق داماد ( در فقه ) نام برد . وى در مدت اقامت خود در قم علاوه بر تحصيل علم ، در امور اجتماعى و سياسى نيز مشاركت داشته و از جمله با فدائيان اسلام در ارتباط بوده است .\r\nدر سال 1331 در حالى كه از مدرّسين معروف و از اميدهاى آيندهء حوزه به شمار مىرود به تهران مهاجرت مىكند . در تهران به تدريس در مدرسهء مروى و تأليف و سخنرانيهاى تحقيقى مىپردازد . در سال 1334 اولين جلسهء تفسير انجمن اسلامى دانشجويان توسط استاد مطهرى تشكيل مىگردد . در همان سال ، تدريس خود در دانشكدهء الهيّات و معارف اسلامى دانشگاه تهران را آغاز مىكند . در سالهاى 1337 و 1338 كه انجمن اسلامى پزشكان تشكيل مىشود استاد مطهرى از سخنرانان اصلى اين انجمن است و در طول سالهاى 1340 تا 1350 سخنران منحصر به فرد اين انجمن مىباشد كه بحثهاى مهمّى از ايشان به يادگار مانده است .\r\nاز سال 1341 كه نهضت امام خمينى آغاز مىشود استاد مطهّرى به طور فعّال در كنار امام بوده است به طورى كه مىتوان سازماندهى قيام پانزده خرداد در تهران و هماهنگى آن با رهبرى امام را مرهون تلاشهاى او و يارانش دانست . در ساعت 1 بعد از نيمه شب روز چهارشنبه پانزده خرداد 1342 به دنبال يك سخنرانى مهيج عليه شخص شاه به وسيله پليس دستگير شده و به زندان موقت شهربانى منتقل مىشود و به همراه تعدادى از روحانيون تهران زندانى مىگردد . پس از 43 روز به دنبال مهاجرت علماى شهرستانها به تهران و فشار مردم ، به همراه ساير روحانيون از زندان آزاد مىشود .\r\nپس از تشكيل هيئتهاى مؤتلفهء اسلامى ، استاد مطهرى از سوى امام خمينى همراه چند تن ديگر از شخصيتهاى روحانى عهده‌دار رهبرى اين هيئتها مىگردد . پس از ترور حسنعلى منصور نخست وزير وقت توسط شهيد محمد بخارايى كادر رهبرى هيئتهاى مؤتلفه شناسايى و دستگير مىشود ولى از آنجا كه قاضىيى كه پروندهء اين گروه تحت نظر او بود مدتى در قم نزد استاد تحصيل كرده بود به ايشان پيغام مىفرستد كه حق استادى را بجا آورديم و بدين ترتيب استاد شهيد از مهلكه جان سالم بدر مىبرد .\r\nپس از تبعيد امام خمينى به خارج از كشور مسؤوليت استاد مطهرى و يارانش سنگينتر مىشود . در اين زمان وى به تأليف كتاب در موضوعات مورد نياز جامعه و ايراد سخنرانى در دانشگاهها ، انجمن اسلامى پزشكان ، مسجد هدايت ، مسجد جامع نارمك و غيره ادامه مىدهد . به طور كلى استاد شهيد كه به يك نهضت اسلامى معتقد بود نه به هر نهضتى ، براى اسلامى كردن محتواى نهضت تلاشهاى ايدئولوژيك بسيارى نمود و با كجرويها و انحرافات مبارزهء سرسختانه كرد . در سال 1346 به كمك چند تن از دوستان اقدام به تأسيس حسينيهء ارشاد نمود به طورى كه مىتوان او را بنيانگذار آن مؤسسه دانست . ولى پس از مدتى به علت تكروى و كارهاى خودسرانه و بدون مشورت يكى از اعضاى هيئت مديره و ممانعت او از اجراى طرحهاى استاد و از جمله ايجاد يك شوراى روحانى كه كارهاى علمى و تبليغى حسينيّه زير نظر آن شورا باشد سرانجام در سال 1349\r\n\r\n","description":"","footnote":"","page_name":" مقدمه 10 ","page_number":10},
  {"content":"\r\n\r\nعليرغم زحمات زيادى كه براى آن مؤسسه كشيده بود و عليرغم اميد زيادى كه به آيندهء آن بسته بود ، در حالى كه در آن چند سال خون دل زيادى خورده بود از عضويّت هيئت مديرهء آن مؤسسه استعفا داد و آن را ترك گفت .\r\nدر سال 1348 به خاطر صدور اعلاميّه‌اى با امضاى ايشان و حضرت علامه طباطبائى و آية اللّه حاج سيد ابو الفضل مجتهد زنجانى مبنى بر جمع اعانه براى كمك به آوارگان فلسطينى و اعلام آن طىّ يك سخنرانى در حسينيّه ارشاد ، دستگير شد و مدت كوتاهى در زندانى تك سلّولى بسر برد . از سال 1349 تا 1351 برنامه‌هاى تبليغى مسجد الجواد را زير نظر داشت و غالبا خود سخنران اصلى بود تا اينكه آن مسجد و به دنبال آن حسينيّه ارشاد تعطيل گرديد و بار ديگر استاد مطهرى دستگير و مدتى در بازداشت قرار گرفت . پس از آن استاد شهيد سخنرانيهاى خود را در مسجد جاويد و مسجد ارك و غيره ايراد مىكرد . بعد از مدتى مسجد جاويد نيز تعطيل گرديد . در حدود سال 1353 ممنوع المنبر گرديد و اين ممنوعيّت تا پيروزى انقلاب اسلامى ادامه داشت .\r\nاز مهمترين خدمات استاد مطهرى در طول حيات پربركتش ارائه ايدئولوژى اصيل اسلامى از طريق درس و سخنرانى و تأليف كتاب است . اين امر خصوصا در سالهاى 1351 تا 1357 به خاطر افزايش تبليغات گروههاى چپ و پديد آمدن گروههاى مسلمان چپ زده و ظهور پديدهء التقاط به اوج خود مىرسد . گذشته از حضرت امام ، استاد مطهرى اولين شخصيتى است كه به خطر سران سازمان موسوم به « مجاهدين خلق ايران » پى مىبرد و ديگران را از همكارى با اين سازمان باز مىدارد و حتى تغيير ايدئولوژى آنها را پيش‌بينى مىنمايد . در اين سالها استاد شهيد به توصيهء حضرت امام مبنى بر تدريس در حوزهء علميّهء قم هفته‌اى دو روز به قم عزيمت نموده و درسهاى مهمّى در آن حوزه القا مىنمايد ، و همزمان در تهران نيز درسهايى در منزل و غيره تدريس مىكند . در سال 1355 به دنبال يك درگيرى با يك استاد كمونيست دانشكدهء الهيات ! زودتر از موعد مقرّر بازنشسته مىشود . همچنين در اين سالها استاد شهيد با همكارى تنى چند از شخصيتهاى روحانى ، « جامعه روحانيّت مبارز تهران » را بنيان مىگذارد بدان اميد كه روحانيّت شهرستانها نيز به تدريج چنين سازمانى پيدا كند .\r\nگرچه ارتباط استاد مطهرى با امام خمينى پس از تبعيد ايشان از ايران به وسيلهء نامه و غيره استمرار داشته است ولى در سال 1355 موفق گرديد مسافرتى به نجف اشرف نموده و ضمن ديدار با امام خمينى دربارهء مسائل مهم نهضت و حوزه‌هاى علميّه با ايشان مشورت نمايد . پس از شهادت آية اللّه سيّد مصطفى خمينى و آغاز دورهء جديد نهضت اسلامى ، استاد مطهرى به طور تمام وقت در خدمت نهضت قرارمىگيرد و در تمام مراحل آن نقشى اساسى ايفا مىنمايد .\r\nدر دوران اقامت حضرت امام در پاريس ، سفرى به آن ديار نموده و در مورد مسائل مهم انقلاب با ايشان گفتگو مىكند و در همين سفر امام خمينى ايشان را مسؤول تشكيل شوراى انقلاب اسلامى مىنمايد . هنگام بازگشت امام خمينى به ايران مسؤوليّت كميتهء\r\n\r\n","description":"","footnote":"","page_name":" مقدمه 11 ","page_number":11},
  {"content":"\r\n\r\nاستقبال از امام را شخصا به عهده مىگيرد و تا پيروزى انقلاب اسلامى و پس از آن همواره در كنار رهبر عظيم الشأن انقلاب اسلامى و مشاورى دلسوز و مورد اعتماد براى ايشان بود ، تا اينكه در ساعت بيست و دو و بيست دقيقهء سه شنبه يازدهم ارديبهشت ماه سال 1358 در تاريكى شب در حالى كه از يكى از جلسات فكرى سياسى بيرون آمده بود با گلولهء گروه نادان و جنايتكار فرقان كه به مغزش اصابت نمود به شهادت مىرسد و امام و امّت اسلام در حالى كه اميدها به آن بزرگمرد بسته بودند در ماتمى عظيم فرو مىروند . سلام و درود خدا بر روح پاك و مطهّرش .\r\n\r\n","description":"","footnote":"","page_name":" مقدمه 12 ","page_number":12},
  {"content":"\r\n\r\n\r\n[ جلد اول 
  ]\r\n\r\nپيام امام خمينى به مناسبت شهادت استاد مطهّرى\r\nبسم اللّه الرّحمن الرّحيم انّا للّه و انّا اليه راجعون\r\nاين جانب به اسلام و اولياى عظيم الشّأن و به ملّت اسلام و خصوص ملّت مبارز ايران ، ضايعهء اسف‌انگيز شهيد بزرگوار و متفكّر و فيلسوف و فقيه عاليمقام مرحوم آقاى حاج شيخ مرتضى مطهّرى قدّس سرّه را تسليت و تبريك عرض مىكنم ؛ تسليت در شهادت شخصيّتى كه عمر شريف و ارزندهء خود را در راه اهداف مقدّس اسلام صرف كرد و با كج‌رويها و انحرافات مبارزهء سرسختانه كرد ؛ تسليت در شهادت مردى كه در اسلام‌شناسى و فنون مختلفهء اسلام و قرآن كريم كم نظير بود . من فرزند بسيار عزيزى را از دست داده‌ام و در سوگ او نشستم كه از شخصيّتهاى بود كه حاصل عمرم محسوب مىشد . در اسلام عزيز به شهادت اين فرزند برومند و عالم جاودان ثلمه‌اى وارد شد كه هيچ چيز جايگزين آن نيست . و تبريك از داشتن اين شخصيّتهايى فداكار كه در زندگى و پس از آن با جلوهء خود نور افشانى كرده و مىكنند . من در تربيت چنين فرزندانى كه با شعاع فروزان خود مردگان را حيات مىبخشند و به ظلمتها نور مىافشانند ، به اسلام بزرگ ، مربّى انسانها و به امّت اسلامى تبريك مىگويم . من اگر چه فرزند عزيزى كه پارهء تنم بود از دست دادم لكن مفتخرم كه چنين فرزندان فداكارى در اسلام وجود داشت و دارد .\r\n« مطهّرى » كه در طهارت روح و قوّت ايمان و قدرت بيان كم‌نظير بود ، رفت و به ملأ اعلى پيوست ، لكن بدخواهان بدانند كه با رفتن او\r\n\r\n","description":"","footnote":"","page_name":" 1 ","page_number":13},
  {"content":"\r\n\r\nشخصيت اسلامى و علمى و فلسفىاش نمىرود .\r\nترورها نمىتوانند شخصيّت اسلامى مردان اسلام را ترور كنند .\r\nآنان بدانند كه به خواست خداى توانا ملّت ما با رفتن اشخاص بزرگ در مبارزه عليه فساد و استبداد و استعمار مصمّم‌تر مىشوند . ملّت ما راه خود را يافته و در قطع ريشه‌هاى گنديدهء رژيم سابق و طرفداران منحوس آن از پاى نمىنشينند . اسلام عزيز با فداكارى و فدايى دادن عزيزان رشد نمود . برنامهء اسلام از عصر وحى تاكنون بر شهادت توأم با شهامت بوده است . قتال در راه خدا و راه مستضعفين در رأس برنامه‌هاى اسلام است .\r\n( و ما لكم لا تقاتلون فى سبيل اللّه و المستضعفين من الرّجال و النّساء و الولدان ) .\r\nاينان كه شكست و مرگ خود را لمس نموده و با اين رفتار غير انسانى مىخواهند انتقام بگيرند يا به خيال خام خود مجاهدين در راه اسلام را بترسانند ، بدگمان كرده‌اند . از هر موى شهيدى از ما و از هر قطرهء خونى كه به زمين مىريزد انسانهاى مصمّم و مبارزى به وجود مىآيد .\r\nشما مگر تمام افراد ملّت شجاع را ترور كنيد ، و الّا ترور فرد هر چه بزرگ باشد براى اعادهء چپاولگرى سودى ندارد . ملّتى كه با اعتقاد به خداى بزرگ و براى احياى اسلام بپاخاسته با اين تلاشهاى مذبوحانه عقبگرد نمىكند . ما براى فداكارى حاضر و براى شهادت در راه خدا مهيّا هستيم .\r\nاين جانب روز پنجشنبه 13 ارديبهشت 58 را براى بزرگداشت شخصيّتى فداكار و مجاهد در راه اسلام و ملّت عزاى عمومى اعلام مىكنم و خودم در مدرسهء فيضيّه روز پنجشنبه و جمعه به سوگ مىنشينم . از خداوند متعال براى آن فرزند عزيز اسلام رحمت و غفران و\r\n\r\n","description":"","footnote":"","page_name":" 2 ","page_number":14},
  {"content":"\r\n\r\nبراى اسلام عزيز ، عظمت و عزّت مسئلت مىنمايم . سلام بر شهداى راه حقّ و آزادى .\r\nروح اللّه الموسوىّ الخمينى 12 / 2 / 58\r\n\r\n","description":"","footnote":"","page_name":" 3 ","page_number":15},
  {"content":"\r\n\r\n\r\nسخنرانى حضرت امام در مدرسهء فيضيّه به مناسبت شهادت استاد\r\nاعوذ باللّه من الشّيطان الرّجيم بسم اللّه الرّحمن الرّحيم\r\nيكى از فرقهاى مكتب اسلام ، مكتب توحيد با مكتبهاى انحرافى ، مكتبهاى الحادى اين است كه رجال اين مكتب شهادت را براى خودشان فوز عظيم مىدانند ( يا ليتنى كنت معكم فافوز فوزا عظيما ) ، از شهادت استقبال مىكنند ، چون قائل هستند به اينكه ما بعد اين عالم طبيعت عالمهاى بالاتر ، نورانىتر از اين عالم است . مؤمن در اين عالم در زندان است و بعد از شهادت از زندان بيرون مىرود . اين يكى از فرقهايى است كه بين مكتب توحيد با ساير مكتبهاست . جوانهاى ما شهادت را طالب‌اند ؛ علماى متعهّد ما براى شهادت پيش قدم مىشوند . آنهايى كه به خدا و به روز جزا اعتقاد ندارند ، آنها بايد از موت بترسند ؛ آنها از شهادت بايد بترسند . ما و شاگردان مكتب توحيد از شهادت نمىهراسيم ، نمىترسيم . بيايند امتحان كنند چنان كه امتحان كردند . و يكى از نكته‌هايى كه ما فوق حديث تحقّق پيدا كرده ، اين است كه « يؤيّد هذا الدّين برجل فاجر » . با مردهاى فاجر ، به ارادهء خدا اين دين ما تأييد مىشود . به واسطهء محمّد رضا ، اين مرد فاجر ، خواهى نخواهى اين دين تأييد شد . براى اينكه هرچه ظلم بيشتر باشد و هر چه ستمكارى بيشتر باشد ، دين عدل بيشتر تأييد مىشود . ظالم با احكام ، با اعمال ظالمانهء خودش دين عدل را تأييد مىكند و لا يزال اين طور بوده است .\r\nفرعون با فرعونيّت و طغيانش دين موسى را تأييد مىكند و ابو سفيان با طغيان ، دين رسول اكرم را تأييد مىكند و محمّد رضا با طغيان\r\n\r\n","description":"","footnote":"","page_name":" 4 ","page_number":16},
  {"content":"\r\n\r\nو عصيان و جور و ستم ، دين اسلام را تأييد مىكند ، همان طورى كه از قشر متفكّرين روحانى ، دين ما تأييد مىشود . خداى تبارك و تعالى مىفرمايد كه از قشرهاى فاسد هم ، از رجل فاجر هم ، دين اسلام و دين خدا تأييد مىشود ، و آن به همين معناست كه گفتم . نه تأييد مىكند ، تأييد مىشود ( لا يزال يؤيّد هذا الدّين برجل فاجر ) .\r\nاين رجل فاجرى كه خون عزيز ما را به زمين ريخت ، دين خدا را تأييد كرد ، يعنى خدا دين خودش را به او تأييد كرد . با ريختن خون عزيز ما انقلاب ما تأييد شد . اين انقلاب بايد زنده بماند ؛ اين نهضت بايد زنده بماند ، و زنده ماندنش به اين خونريزيهاست . بريزيد خونها را ، زندگى ما دوام پيدا مىكند ؛ بكشيد ما را ، ملّت ما بيدارتر مىشود . ما از مرگ نمىترسيم و شما هم از مرگ ما صرفه نداريد .\r\nدليل عجز شماست كه در سياهى شب متفكّران ما را مىكشيد ؛ براى اينكه « منطق » نداريد . اگر منطق داشتيد كه صحبت مىكرديد ؛ لكن منطق نداريد . منطق شما ترور است ؛ منطق اسلام ترور را باطل مىداند ؛ او منطق دارد . لكن با ترور شخصيّتهاى بزرگ ما ، شخصهاى بزرگ ما ، اسلام ما تأييد مىشود . نهضت ما زنده شد ؛ در تمام اقشار ايران باز زندگى از سر گرفت ؛ اگر سستى و ضعفى پيدا كرده بود زنده شد . اگر نبود شهادت اين مرد بزرگ و اگر اين مرد بزرگ در بستر خودش مرده بود ، اين تأييد نمىشد ، اين موج برنمىخاست . الان موجى در همهء دنيا ، همهء دنيايى كه به اسلام علاقه دارند ، بلند شد ؛ ساير كشورها هم . برادران من ! از موت نترسيد :\r\n آنكه مردن پيش چشمش تهلكه است * نهى لا تلقوا بگيرد او به دست \r\nمردن تهلكه نيست ، مردن حيات است . آن عالم « حيات » است ، اين\r\n\r\n","description":"","footnote":"","page_name":" 5 ","page_number":17},
  {"content":"\r\n\r\nعالم مرده است . از مردن نترسيد و نمىترسيد . آنها بايد بترسند كه مردن را از بين رفتن مىدانند ، هلاك و فنا مىدانند . چرا مسلمين از موت بترسند ؟ ! چرا علما از موت بترسند ؟ ! اين مكتب باقى است ، مكتب اسلام باقى است ، اين نهضت باقى است ، تا اين ريشه‌هاى گنديده هم زير خاك برود ، تا اين ريشه‌هاى گنديده هم قطع بشود ، تا اين توطئه‌هاى ضعيف هم خنثى بشود .\r\nخداوند شما را تأييد كند . خداوند برادرهاى ما را ، خواهرهاى ما را تأييد كند كه همه براى اسلام مفيد هستيد و همه نهضت را به پيش برديد .\r\nالان هم همه با هم به پيش .\r\nو السّلام عليكم و رحمة اللّه و بركاته\r\n\r\n","description":"","footnote":"","page_name":" 6 ","page_number":18},
  {"content":"\r\n\r\n\r\nپيام امام خمينى به مناسبت اولين سالگرد شهادت استاد\r\nبسم اللّه الرّحمن الرّحيم\r\nگرچه انقلاب اسلامى ايران به رغم بدخواهان و ماجراجويان به خواست و توفيق خداوند متعال به پيروزى رسيد و نهادهاى اسلامى انقلابى يكى پس از ديگرى در ظرف تقريبا يك سال با آرامش و موفقيّت انجام گرفت ، لكن بر ملّت ما و به حوزه‌هاى اسلامى و علمى خسارتهاى جبران‌ناپذير به دست منافقين ضدّ انقلاب واقع شد ، همچون ترور خائنانهء مرحوم دانشمند و اسلام‌شناس عظيم الشّأن حجة الاسلام آقاى حاج شيخ مرتضى شهيد مطهّرى رحمة اللّه عليه .\r\nاين جانب نمىتوانم در اين حال ، ( 1 ) احساسات و عواطف خود را نسبت به اين شخصيّت عزيز ابراز كنم . آنچه بايد عرض كنم دربارهء او ، آن است كه وى خدمتهاى ارزشمندى به اسلام و علم نمود و موجب تأسف بسيار است كه دست خيانتكار ، اين درخت ثمربخش را از حوزه‌هاى علمى و اسلامى گرفت و همگان را از ثمرات ارجمند آن محروم نمود .\r\nمطهّرى فرزندى عزيز براى من و پشتوانه‌اى محكم براى حوزه‌هاى دينى و علمى و خدمتگزارى سودمند براى ملّت و كشور بود . خدايش رحمت كند و در جوار خدمتگزاران بزرگ اسلام جايگزين فرمايد .\r\n\r\n\r\n\r\n\r\n","description":"","footnote":"\r\n( 1 ) . [ اشاره به ايّام ناراحتى قلبى امام است 
  ] .\r\n","page_name":" 7 ","page_number":19},
  {"content":"\r\n\r\nاكنون شنيده مىشود كه مخالفين اسلام و گروههاى ضدّ انقلاب در صدد هستند كه با تبليغات اسلام‌شكن خود دست جوانان عزيز دانشگاهى ما را از استفاده از كتب اين استاد فقيد كوتاه كنند . من به دانشجويان و طبقهء روشنفكران متعهّد توصيه مىكنم كه كتابهاى اين استاد عزيز را نگذارند با دسيسه‌هاى غير اسلامى فراموش شود . از خداوند متعال توفيق همگان را خواهانم .\r\nو السّلام على عباد اللّه الصّالحين روح اللّه الموسوىّ الخمينى 30 / 1 / 1359\r\n\r\n","description":"","footnote":"","page_name":" 8 ","page_number":20},
  {"content":"\r\n\r\n\r\nپيام امام خمينى به مناسبت دوّمين سالگرد شهادت استاد\r\nبسم اللّه الرّحمن الرّحيم\r\nسالروز شهادت شهيدى مطهّر است كه در عمر كوتاه خود اثرات جاويدى به يادگار گذاشت كه پرتوى از وجدان بيدار و روح سرشار از عشق به مكتب بود . او با قلمى روان و فكرى توانا در تحليل مسائل اسلامى و توضيح حقايق فلسفى با زبان مردم و بىقلق و اضطراب به تعليم و تربيت جامعه پرداخت . آثار قلم و زبان او بىاستثناء آموزنده و روانبخش است و مواعظ و نصايح او كه از قلبى سرشار از ايمان و عقيدت نشأت مىگرفت ، براى عارف و عامى سودمند و فرحزاست .\r\nاميد آن بود كه از اين درخت پرثمر ، ميوه‌هاى علم و ايمان بيش از آنچه بجا مانده ، چيده شود و دانشمندانى پربها تسليم جامعه گردد .\r\nمع الاسف دست جنايتكاران مهلت نداد و جوانان عزيز ما را از ثمرهء طيّبهء اين درخت برومند محروم نمود ، و خداى را شكر كه آنچه از اين استاد شهيد باقى است با محتواى غنى خود مربّى و معلّم است .\r\nمرحوم شهيد استاد مطهّرى به ابديّت پيوست ؛ خدايش با رحمت خود با مواليانش محشور فرمايد .\r\nروح اللّه الموسوىّ الخمينى 9 / 2 / 1360\r\n\r\n","description":"","footnote":"","page_name":" 9 ","page_number":21},
  {"content":"\r\n\r\n\r\nبيانات امام خمينى به مناسبت سوّمين سالگرد شهادت استاد\r\n. . . و چون روز منطبق است با سالروز وفات مرحوم مطهّرى رحمه اللّه ، من بايد يك كلمه هم از آن به شما عرض كنم . مرحوم آقاى مطهّرى يك فرد بود ، جنبه‌هاى مختلف در او جمع شده بود ، و خدمتى كه به نسل جوان و ديگران مرحوم مطهّرى كرده است ، كم كسى كرده است .\r\nآثارى كه از او هست ، بىاستثناء همهء آثارش خوب است و من كس ديگرى را سراغ ندارم كه بتوانم بگويم بىاستثناء آثارش خوب است .\r\nايشان بىاستثناء آثارش خوب است ، انسانساز است ، براى كشور خدمت كرده ، در آن حال خفقان خدمتهاى بزرگ كرده است اين مرد عاليقدر .\r\nخداوند به حقّ رسول اكرم او را با رسول اكرم محشور بفرمايد . . .\r\n\r\n","description":"","footnote":"","page_name":" 10 ","page_number":22},
  {"content":"\r\n\r\n\r\nپيام علامه طباطبايى\r\nباسمه تعالى\r\nبه ياد يك شخصيّت علمى و فلسفى كه با درگذشت خود دنيايى را غرق اسف و جهان فضل و دانش را با از ميان رفتن خود عزادار نمود .\r\nمرحوم مغفور مطهّرى كه دانشمندى بود متفكّر و محقّق ، داراى هوشى سرشار و فكرى روشن و ذهنى واقع‌بين ، تأليفاتى كه از خود به يادگار گذاشته و تحقيقاتى كه در اطراف مقاصد علمى و برهانى نگاشته و در لابلاى كتابهايش به چشم مىخورد ، اعجاب‌آور است .\r\nمرحوم مطهّرى با تاريخ زندگى پرارزش و سعادتمند خود كه پر از تلاش علمى و تفكّر فلسفى بود به شيفتگان علم و فلسفه پيغامى رسا و پرارزش مىفرستد كه از كوشش و تلاش كمالى هرگز آرام ننشسته و مجاهدهء علمى و كمالى را هرگز فراموش نكنند و حيات خود را كه بهترين متاع انسانى است در بازار حقايق به حيات معنوى - كه حيات عالى انسانى است و تا دنيا دنياست بقاى ابدى دارد - تبديل كنند و در اين چند روز زندگى شيفته و فريفتهء شخصيّتهاى ساختگى و خيالى نباشند .\r\nآرى ، يك راه باريكى كه يك مرد دانشمند به حقايق باز كند ، براى وى حيات ابدى مىبخشد و از دنيا و ما فيها ارزنده‌تر است .\r\nمحمّد حسين طباطبايى\r\n\r\n","description":"","footnote":"","page_name":" 11 ","page_number":23},
  {"content":"\r\n . \r\n","description":"","footnote":"","page_name":" 12 ","page_number":24},
  {"content":"\r\n\r\n\r\nفهرست مطالب\r\nعدل الهى\r\nمقدمه 27\r\nعصر ما از نظر دينى و مذهبى 37\r\nنگاهى به مطالب كتاب 40\r\nجبر و اختيار 41\r\nطرح مسألهء عدل در بين متكلّمين 42\r\nحسن و قبح ذاتى 43\r\nمستقلّات عقليّه 44\r\nمسئلهء غرض و هدف در افعال خدا 45\r\nمشخّص شدن صفوف اهل كلام 47\r\nعدل يا توحيد ؟ 48\r\nدرگيرى اشاعره و معتزله 49\r\nتأثير كلام اسلامى در فلسفهء اسلامى 52\r\nمكتب عقلى شيعى 52\r\nطرح اصل عدل در حوزهء فقه 54\r\nجدال اهل حديث و اهل قياس 56\r\nروش فقهى شيعى 57\r\nاصل عدل در حوزه‌هاى اجتماعى و سياسى 58\r\nسرمنشأ اصلى طرح مسائل گوناگون عدل ، قرآن است 59\r\nنظريّهء كسانى كه گرايشهاى مختلف دربارهء عدل را در جهان اسلام از نظر اقتصادى بررسى مىكنند 62\r\n\r\n","description":"","footnote":"","page_name":" 13 ","page_number":25},
  {"content":"\r\n\r\nبخش اول : عدل بشرى و عدل الهى 69\r\nاصل عدل در رابطه با مالكيت على الاطلاق خداوند 70\r\nداستان ابو فراس و سيف الدولهء حمدانى 71\r\nعدل ، هدف نبوّت و مبناى معاد 72\r\nروشها و مشربها در مسألهء عدل 73\r\n1 . مشرب اهل حديث 73\r\n2 . مشرب متكلّمين اشعرى 74\r\n3 . مشرب متكلّمين شيعى و معتزلى 75\r\n4 . مشرب حكماى اسلامى 76\r\n5 . مشرب حسى مذهبان 77\r\nعدل چيست ؟ - چهار تعريف براى عدل : 78\r\n1 . موزون بودن 78\r\n2 . تساوى 80\r\n3 . رعايت حقوق افراد 80\r\n4 . رعايت استحقاقها 81\r\nكلامى از صدر المتألّهين دربارهء عدل به مفهوم فلسفى 82\r\nايرادها و اشكالها : 84\r\n1 . چرا تبعيض وجود دارد ؟ ! 84\r\n2 . فناها و نيستىها براى چيست ؟ ! 84\r\n3 . نقصها و كاستيها 85\r\n4 . آفات و بلاها 85\r\n5 . ايراد بر اصل عنايت الهى و هدفدارى در خلقت 85\r\n6 . مسألهء خير و شر يا دوگانگى در هستى 85\r\nعدل از اصول دين 86\r\nعلت همگانى شدن مسألهء عدل 86\r\nعدل و حكمت 87\r\nثنويّت 88\r\nتقسيم پديده‌هاى جهان به نيك و بد 88\r\nبحثى دربارهء زرتشت و اوستا 89\r\nتأثير قاطع اسلام در ريشه كن كردن ثنويّت از انديشهء ايرانى 90\r\nبحثى دربارهء يكى از اشعار حافظ و انديشهء او 91\r\nمسألهء شيطان در اسلام 94\r\nآيا شيطان اسلام مرادف است با ديو يا اهريمن زرتشتى 94\r\nبدبينى فلسفى 98\r\nتأثير ايمان در آرامش روان 99\r\nگفتار ويليام جيمز دربارهء فلاسفهء بدبين 100\r\nسخنى از نيچه 100\r\nابو العلاء و خيّام 101\r\nپوچىگرائى تقليدى در ميان برخى ايرانيان معاصر 101\r\n\r\n","description":"","footnote":"","page_name":" 14 ","page_number":26},
  {"content":"\r\n\r\nحكماى خوش بين 101\r\nاشعارى از مولوى 102\r\nداستان مرگ فرزند ابو طلحه 102\r\nسخن ويليام جيمز در فرق مذهب و اخلاق محض 103\r\nنازيا اعتراض ؟ 104\r\nچند بيت از خيّام 104\r\nچند بيت از ناصر خسرو 106\r\nبخش دوم : حلّ مشكل 109\r\nنگاهى به فلسفهء اسلامى 111\r\nراهها و مسلكها 112\r\nراههاى اهل تعبّد ، اشاعره ، معتزله و حكماى الهى 112\r\nبخش سوم : تبعيضها 115\r\nپاسخ اجمالى به اشكال تبعيضها 117\r\nاشكالى كه بر اين پاسخ اجمالى مىتوان وارد كرد 118\r\nآيا در مورد خداوند ، مصلحت و حكمت معنى ندارد ؟ ! 119\r\nپاسخ تفصيلى به اشكال تبعيضها 119\r\nآيا نظام هستى ، نظام ذاتى است يا قراردادى ؟ 121\r\nخاطره‌اى خوش و جاويد از دوران تحصيل در حوزهء علميّهء قم 123\r\nتفاوت ، نه تبعيض 125\r\nفرق تفاوت با تبعيض 125\r\nراز تفاوتها 126\r\nنظام طولى در جهان هستى 128\r\nزبان مخصوص قرآن دربارهء نظام هستى 128\r\nدليل عقلى بر نظام طولى 130\r\nنظام عرضى 131\r\nاصل پيوستگى حوادث و يا انداموارگى جهان 132\r\nنظريهء وجوب بالقياس و امكان بالقياس در فلسفهء الهى 133\r\nسنّت الهى 135\r\nقرآن و سنّت الهى 135\r\nقانون چيست ؟ 138\r\nآيا قوانين آفرينش استثناء پذيرند ؟ 138\r\nآيا معجزه ، نوعى استثناء در قانون خلقت است ؟ 139\r\nدعا و صدقه چطور ؟ 139\r\nآيا از قضاى الهى مىتوان فرار كرد ؟ 140\r\nقضا و قدر و مسئلهء جبر 141\r\nرباعى منسوب به خيام 141\r\nخلاصهء بحث در اين بخش 143\r\n\r\n","description":"","footnote":"","page_name":" 15 ","page_number":27},
  {"content":"\r\n\r\nبخش چهارم : شرور 145\r\nبحثى در سه جهت 147\r\nسبك و روش ما 148\r\nمسألهء دوگانگى هستى 148\r\nشر ، عدمى است 149\r\nخوبيها و بديها آميخته به يكديگرند 150\r\nشر ، نسبى است 153\r\nوجود فى نفسه اشياء وجود حقيقى است و وجود لغيره آنها وجود اعتبارى است 156\r\nشر ، مخلوق بالعرض است 157\r\nشرور ، از نظر اصل عدل 158\r\nبخش پنجم : فوايد شرور 161\r\nلزوم بحث در دو جهت 164\r\nمسألهء تفكيك خيرات و شرور از يكديگر 164\r\nجهان يك واحد تجزيه‌ناپذير است 165\r\nنظام كل 166\r\nضرورت اختلاف اجزاء در يك دستگاه 166\r\nزشتى ، نمايانگر زيبايى است 167\r\nخيالهاى خام 168\r\nاجتماع يا فرد ؟ 169\r\nتفاوت ظرفيتها 170\r\nجمله معروف بوعلى دربارهء اينكه « وجود » مجعول است نه « ماهيّت » 171\r\nتعبير و تمثيل لطيف قرآن در اين زمينه 172\r\nمصائب ، مادر خوشبختىها 173\r\nسخنى از هگل دربارهء نقش مثبت شرور در تكامل 174\r\nاز نظر قرآن ، با هر سختىيى ، سستىيى است 175\r\nنگاهى اجمالى به مضامين سورهء انشراح 175\r\nسخنى از على عليه السلام دربارهء آثار سختيها و شدائد 177\r\nبلا براى اولياء 178\r\nاثر تربيتى بلايا و شدائد 180\r\nاشعارى از سعدى و مولوى و علىّ بن الجهم 180\r\nرضا به قضاى الهى 182\r\nبلا ، يا نعمت بودن ، نسبى است 183\r\nداستان مردى در عهد شعيب پيغمبر كه فكر مىكرد از عقوبت معاف است 184\r\nنظريّهء روسو دربارهء تربيت كودك كه بايد توأم با چشيدن رنج و سختى باشد 185\r\nچرا امثال صادق هدايت به هستى و زندگى بدبين‌اند ؟ 185\r\nجهان طبيعت ، مجموعهء اضداد 187\r\nنظريهء فلاسفهء اسلامى دربارهء تضادها 188\r\nسقراط و مسألهء تضاد 189\r\n\r\n","description":"","footnote":"","page_name":" 16 ","page_number":28},
  {"content":"\r\n\r\nمولوى و مسألهء تضاد 189\r\nنظريه ابن خلدون دربارهء تضاد 190\r\nنقش تضاد در ديالكتيك هگل 191\r\nنهج البلاغه و مسألهء تضادّ اشياء 191\r\nمبناى فلسفى اصل تضاد 192\r\nخلاصه و نتيجهء كلى اين بخش 193\r\nتفاوتهاى ميان معناى حكيم بودن خداوند با حكيم بودن انسان 193\r\nبخش ششم : مرگ‌وميرها 197\r\nپديدهء مرگ 199\r\nخيّام و مسألهء مرگ 199\r\nنگرانى از مرگ 200\r\nآنچه در انسان به عنوان نگرانى از مرگ وجود دارد با ترس حيوان از مرگ ، از دو مقوله است 200\r\nنگرانى انسان از مرگ زاييدهء ميل فطرى انسان به خلود و جاودانگى است 200\r\nمعنى غربت انسان در اين جهان از نظر اهل عرفان 201\r\nمرگ ، نسبى است نه مطلق 202\r\nدنيا به منزلهء رحم جان است 202\r\nدنيا مدرسهء انسان است 204\r\nسخنى از على عليه السلام و شعر عطّار در توضيح آن 204\r\nشعرى عالى از ناصر خسرو در اين زمينه 205\r\nمعنى آزمايش خدا بندگان را 206\r\nريشهء اعتراض به مرگ 206\r\nپاسخ بابا افضل به خيّام 207\r\nداستان موسى و سؤال از خدا كه چرا نقش مىآفرينى و خود خراب مىكنى ؟ 208\r\nمرگ ، گسترش حيات است 209\r\nنظر سهروردى و مير داماد دربارهء مرگ 211\r\nداستان كتابفروش ساده‌لوح مدرسهء فيضيّه 212\r\nبخش هفتم : مجازاتهاى اخروى 213\r\nجزاى عمل 215\r\nمسألهء تناسب جرم و جريمه 216\r\nتفاوتهاى جهان دنيا و جهان آخرت 217\r\n1 . ثبات و تغيير 218\r\n2 . زندگى خالص و ناخالص 218\r\n3 . كشت و درو 219\r\n4 . سرنوشت اختصاصى و مشترك 221\r\nارتباط دو جهان 223\r\nسه نوع كيفر 225\r\n1 . تنبيه و عبرت ( رابطهء قراردادى جرم و جريمه ) 225\r\n\r\n","description":"","footnote":"","page_name":" 17 ","page_number":29},
  {"content":"\r\n\r\n2 . مكافات دنيوى ( رابطهء علّىّ و معلولى جرم و جريمه ) 227\r\n3 . عذاب اخروى ( رابطهء اتّحادى جرم و جريمه ) 230\r\nروايت قيس بن عاصم 234\r\nيادى از استاد 235\r\nكوتاه سخن 237\r\nاشعارى از مولوى و سعدى 238\r\nبخش هشتم : شفاعت 241\r\nهفت اشكال بر شفاعت 243\r\nآنجا كه قانون ضعيف است 245\r\nقرآن ، عوامل سه‌گانهء پول ، پارتى و زور را در دستگاه الهى نفى مىكند 245\r\nداستان على عليه السلام و ابن عبّاس 246\r\nداستان عمرو پسر عمرو عاص 246\r\nاقسام شفاعت 247\r\nنقض قانون 248\r\nامام حسين براى تقويت قوانين اسلام شهيد شد نه براى تضعيف آن 249\r\nحفظ قانون 250\r\nدو نوع شفاعت 250\r\n1 . شفاعت رهبرى 250\r\n2 . شفاعت مغفرت 254\r\nجاذبهء رحمت يا تقدّم رحمت بر غضب 255\r\nاصل تطهير در جريان خلقت 255\r\nاصل سلامت و تعادل و تقدّم آن بر بيمارى و بىاعتدالى 256\r\nرحمت عامّ الهى 257\r\nرابطهء مغفرت و شفاعت 258\r\nمغفرت الهى مانند هر فعل ديگر از افعال الهى نظام خاص دارد 259\r\nانسان و ولايت كلّيهء الهى 259\r\nشرط شفاعت ( توحيد ) 261\r\nشفاعت از آن خداست 261\r\nفرق اساسى شفاعت حق با شفاعت باطل 261\r\nاشاره به سخنى از صدر المتألهين در باب شفاعت 262\r\nتوحيد و توسلات 263\r\nخلاصه‌اى از پاسخها به ايرادها 264\r\nبخش نهم : عمل خير از غير مسلمان 267\r\nطرح بحث 269\r\nداستان يكى از دوستان كه از مشاهدهء دختران تارك دنيا در بيمارستان جذاميان مشهد به هيجان آمده بود 271\r\nجنبهء كلّى بحث 272\r\nما كارى به حساب اشخاص نداريم 272\r\n\r\n","description":"","footnote":"","page_name":" 18 ","page_number":30},
  {"content":"\r\n\r\nداستان امّ علاء در مرگ عثمان بن مظعون 273\r\nدينى جز اسلام پذيرفته نيست 274\r\nتفكّر خاصّ امثال « جبران خليل جبران » و « جرج جرداق » دربارهء آزادى و تساوى اديان 275\r\nعمل صالح منهاى ايمان 278\r\nدو طرز تفكّر افراطى و تفريطى 278\r\nمنطق سوم 279\r\nنظريهء روشنفكرمآبان 280\r\nدليل عقلى روشنفكرمآبان 280\r\nدليل نقلى روشنفكرمآبان 282\r\nنظريهء مقدّسان سختگير 285\r\nدليل عقلى مقدس‌مآبان 286\r\nدليل نقلى مقدس‌مآبان 286\r\nبحثى دربارهء ارزش ايمان 289\r\nآيا كفر مؤاخذه دارد ؟ 289\r\nبحثى دربارهء مراتب تسليم 290\r\n1 . تسليم تن 290\r\n2 . تسليم فكر 290\r\n3 . تسليم روح 291\r\nشيطان فاقد كدام تسليم بود ؟ 291\r\nاسلام واقعى و اسلام منطقه‌اى 293\r\nآيا كسانى مانند دكارت را مىتوان كافر شمرد ؟ 294\r\nاخلاص شرط قبول اعمال است 295\r\nهر عملى دو بعد دارد ، بعد تاريخى و اجتماعى ، و ديگر بعد الهى و ملكوتى 295\r\nارزش نيّت از نظر اسلام 295\r\nنقد نظريّهء كسانى كه براى فكر و نيّت صرفا ارزش مقدّمى قائلند 295\r\nحسن « فعلى » و حسن « فاعلى » 295\r\nسخنان رسول اكرم دربارهء نقش نيّت 299\r\nكيفيّت يا كميّت ؟ 301\r\nآيا حاتم بخشى على عليه السلام ارزش كيفى داشت يا كمّى ؟ 301\r\nايثار على عليه السلام و خاندانش فقير و يتيم و اسير را بر خويشتن و نزول سورهء « هل اتى » 301\r\nسهم زبيده زن هارون از جارى ساختن نهر طائف به مكه 303\r\nداستان بهلول و مسجد 303\r\nنقش ايمان به خدا و ايمان به آخرت در بعد الهى و ملكوتى اعمال 303\r\nجهان طبيعت ، سرزمين مساعدى است براى كشت و كار ، و هر كس هر بذرى بيفشاند جهان همان را رويانيده و به او تحويل مىدهد 306\r\nآيا انگيزهء ترحّم براى بعد ملكوتى دادن به اعمال كافى است ؟ 307\r\nرواياتى كه دلالت مىكند كه نيكوكاريهاى مشركان نيز در سرنوشتشان مؤثّر است 307\r\nآيا افرادى كه در كارهاى خويشتن صرفا انگيزهء خيرخواهى و نيكوكارى دارند ، داراى نوعى توحيد فطرى هستند ؟ 309\r\n\r\n","description":"","footnote":"","page_name":" 19 ","page_number":31},
  {"content":"\r\n\r\nنقش ايمان به نبوّت و امامت در بعد ملكوتى اعمال 309\r\nآفت‌زدگى 312\r\nآفت‌زدگى اختصاص به اعمال كفّار ندارد 313\r\nآفت منّت‌گذارى 313\r\nآفت حسد 313\r\nآفت جحود و ستيزه‌گرى 313\r\nداستان مرحوم سيّد حسين كوه كمرى و شيخ مرتضى انصارى 316\r\nآفت بىتفاوتى در دفاع از حق 318\r\nآفت عجب و رياى بعد از عمل 318\r\nزير صفر 319\r\nقاصران و مستضعفان 320\r\nامام صادق مردم را شش گروه مىكند 322\r\nداستان هاشم بن البريد و محمد بن مسلم و ابو الخطاب با امام صادق 325\r\nزاويهء ديد حكماى اسلام 327\r\nنظريهء بوعلى 327\r\nنظريّهء صدر المتألّهين 328\r\nاشعارى از مرحوم آقا محمد رضا حكيم قمشه‌اى 329\r\nگناهان مسلمانان 329\r\nآيا گناهان شيعيان بخشيده شده است ؟ ! 330\r\nحديث « حبّ علىّ حسنة لا تضرّ معها سيّئة » 330\r\nمخالفت شديد ائمّهء اطهار با انديشهء بىبندوبارى در شيعه 331\r\nرسول اكرم و ائمهء اطهار همواره به عمل دعوت مىكرده‌اند 331\r\nروايات وارده در اين باب 333\r\nشرايط تكوينى و شرايط قراردادى 336\r\nعذاب اهل ايمان به موجب گناهان 338\r\nتخفيف عذاب از نيكوكاران بىايمان 338\r\nخلاصه و نتيجهء اين بخش 338\r\nانسان و سرنوشت\r\nمقدمه : عظمت و انحطاط مسلمين 345\r\nرديف اصلى مسألهء سرنوشت 345\r\nمسألهء سرنوشت در اين كتاب جزء بحثهايى از علل انحطاط مسلمين قرار گرفته است 345\r\nنويسنده از چه زمانى متوجه اين سلسله بحثها شد ؟ 346\r\nتمدّن عظيم اسلامى 348\r\nمايه گرفتن تمدّن جديد اروپايى از تمدّن اسلامى 348\r\nسخنان گوستاولوبون و سخنان ويل دورانت 348\r\n\r\n","description":"","footnote":"","page_name":" 20 ","page_number":32},
  {"content":"\r\n\r\nچرا مسلمانان به قهقرا برگشتند ؟ 350\r\nآنچه لازم است مقدّمهء اين سلسله مباحث قرار گيرد 350\r\nطبيعت زمان از نظر فلسفهء تاريخ 351\r\nعلل انحطاط مسلمين در سه بخش 352\r\nپاره‌اى از عقايد و افكار اسلامى كه متهم و مسئول شناخته شده‌اند 353\r\nعناصرى از اخلاق اسلامى كه انحطاطآور خوانده شده‌اند 354\r\nبرخى مقرّرات اسلامى از اين نظر 354\r\nآيا خصائص و مميّزات روحى ملل اسلامى عامل انحطاط مسلمين بوده است ؟ 355\r\nدو طبقهء متنفّذ و مسئوليّتهاى آنها از اين نظر 355\r\nعوامل بيگانه 355\r\nمجموع موضوعات و مباحثى كه لازم است بررسى شود 356\r\nدرخواست نويسنده از فضلا و نويسندگان سخنان واشنگتن ارونگ امريكايى دربارهء تأثير اعتقاد به قضا و قدر در انحطاط مسلمين 358\r\nانتقاد سخنان واشنگتن ارونگ 359\r\nچرا در اين رساله از تعرّض بعضى شاخه‌ها و فروع خوددارى شده است ؟ 362\r\nرعب و هراسى كه از شنيدن نام قضا و قدر و سرنوشت پيدا مىشود 365\r\nسه فرض در باب سرنوشت 366\r\nمسألهء سرنوشت از زمان پيغمبر در ميان مسلمانان مطرح شده است 366\r\nجنبهء عملى و عمومى اين مسأله 366\r\nآيات قرآن در زمينهء سرنوشت 369\r\nآيات قرآن در زمينهء اختيار و اراده 370\r\nآيا ميان اين دو دسته از آيات تعارض است ؟ 372\r\nمعتزله طرفدار اختيار و اشاعره طرفدار جبر مىشوند 372\r\nاصطلاح « قدرى » 372\r\nدو نوع تعارض 373\r\nدر قرآن تعارض وجود ندارد 374\r\nآثار سوء عقيدهء جبر 375\r\nاستفادهء سياسى از عقيدهء جبر در زمان بنى اميّه 375\r\nمعبد جهنى و غيلان دمشقى با عقيدهء جبر مبارزه مىكنند 376\r\nسخنان شبلى نعمان 376\r\nمأمون و معتصم به حمايت معتزله ، و متوكّل به حمايت اشاعره برمىخيزند 376\r\nمسيحيان اروپايى به استناد عقايد اشاعره ، اسلام را مذهب جبرى و عامل انحطاط مسلمين مىخوانند 377\r\nدفاع سيد جمال الدين اسدآبادى از عقيدهء قضا و قدر اسلام و تفكيك آن از عقيدهء جبر 377\r\nمسألهء سرنوشت همواره به صورت يك عقيدهء فكرى مورد توجه بشر بوده است 378\r\nفلسفهء مادى و سرنوشت 378\r\nجبر و توحيد ، اختيار و تنزيه 379\r\nمباحثهء غيلان دمشقى و ربيعة الرأى 379\r\nمباحثهء ابو اسحاق اسفراينى و قاضى عبد الجبار معتزلى 380\r\nلغت قضا و قدر 381\r\n\r\n","description":"","footnote":"","page_name":" 21 ","page_number":33},
  {"content":"\r\n\r\nسه نظر درباره ارتباط حوادث با گذشته 381\r\nاعتقاد به قضا و قدر مستلزم جبر نيست 384\r\nتوجيه آزادى و اختيار در عين حكومت قضا و قدر 385\r\nقضا و قدرهاى حتمى و غير حتمى 386\r\nقانون عليّت عمومى 387\r\nفرضيّهء غلط دربارهء تغيير سرنوشت 389\r\nفرضيهء صحيح دربارهء تغيير سرنوشت 389\r\nآيا ممكن است اراده و عمل انسان موجب تغييراتى در الواح ملكوتى بشود ؟ 390\r\nموجوداتى كه امكان بيش از يك نوع از وجود دارند و موجوداتى كه امكان بيش از يك نوع از وجود ندارند 391\r\nسرنوشتهاى گوناگون و امكان جانشين شدن آنها بجاى يكديگر 392\r\nامتياز بشر و برخوردارى او از نوعى آزادى كه خاصّ خود اوست 394\r\nسؤال از رسول اكرم دربارهء دوا و حرز از نظر قضا و قدر 395\r\nعلى ( ع ) از سايهء ديوار كج حركت مىكند و به كسى كه از نظر قضا و قدر اعتراض مىكند پاسخ مىگويد 396\r\nطرز تفكّر مسلمانان صدر اول اسلام 396\r\nاعتراض ابو عبيده جرّاح به عمر دربارهء فرار از طاعون و پاسخ عمر 397\r\nسرچشمهء اين تعليمات خود قرآن است 398\r\nتغييرناپذيرى در طبيعت 399\r\nنظامات لا يتغيّر از نظر قرآن 399\r\nتفسيرهاى ديگر دربارهء قضا و قدر حتمى و غير حتمى 401\r\nتأثير عوامل معنوى 405\r\nچون قضا آيد نماند فهم و رأى 407\r\nتفسير احاديثى كه مىگويد : چون قضاى الهى بيايد همهء اسباب و علل از كار مىافتد 409\r\nريشهء قرآنى اين احاديث 410\r\nتفاوت حسّاس ميان عقيدهء قضا و قدر الهى و جبر مادى 412\r\nاعتقاد به قضا و قدر الهى آنطور كه اسلام تعليم مىدهد اراده و همّت را مضاعف مىكند 412\r\nمنطقى كه در تمام جهان از مختصّات قرآن است 414\r\nپاسخ عجيب و عميق امير المؤمنين در جواب كسى كه از استطاعت سؤال كرد 418\r\nسطح عالى منطق اسلام در معارف الهى 420\r\nاسلام با منطق عالى خود ، اكابر متكلّمين را پشت سر مىگذارد 420\r\nناتوانى احمد امين مصرى از درك منطق اسلام 421\r\nنظر گوستاولوبون و انتقاد آن 421\r\nنظر ويل دورانت و دومينيك سوردل و انتقاد آنها 422\r\nمستشرقين ، معتزله را تمجيد مىكنند 423\r\nچه چيز سبب شد كه مسلمين دربارهء قضا و قدر و جبر و اختيار بحث كنند ؟ 424\r\nمستشرقين سرچشمهء عقيدهء جبر را اسلام ، و سرچشمهء عقيدهء آزادى و اختيار را جهان مسيحى مىدانند 424\r\nانتقاد از نظر مستشرقين 425\r\nاشتباه عجيب « دوزى » مستشرق معروف هلندى 426\r\nبحثى حديثى 428\r\nحديثى از اهل سنّت و حديثى از شيعه در تفسير دستور پيغمبر دربارهء فرار از طاعون و و با 428\r\n\r\n","description":"","footnote":"","page_name":" 22 ","page_number":34},
  {"content":"\r\n\r\nتفسير حديثى از كافى كه مىگويد امير المؤمنين به تذكّر كسى كه گفت از پاى ديوار خراب برخيز اعتنا نكرد 430\r\nشبههء جبريّون دربارهء اينكه لازمهء علم ازلى الهى اين است كه همهء حوادث جبرا صورت گيرد و شعر منسوب به خيّام كه « گر مى نخورم علم خدا جهل بود » 432\r\nعلل گرايش به ماديگرى\r\nمقدّمه 439\r\nتحوّلات روحى مؤلّف 440\r\nماترياليسم در جهان اسلام 444\r\nشيوه‌هاى جديد تبليغ ماترياليسم در ايران\r\nالف . تحريف شخصيتها : 445\r\n1 . حافظ 445\r\n2 . حلّاج 453\r\nب . تحريف آيات قرآن : 458\r\nطرح ماركس براى مبارزه با مذهب 458\r\nماترياليسم اغفال شده 460\r\nتنها شرط لازم و كافى براى مفسّر بودن ! 461\r\nمنظور از تفسير امام 462\r\nتفسير قرآن بدون آشنايى با شأن نزول آيات و تاريخ صدر اسلام 463\r\nتفسير « الّذين يؤمنون بالغيب » [ از نظر اين گروه 
  ] 465\r\nتفسير « و بالآخرة هم يوقنون » [ از نظر اين گروه 
  ] 465\r\nتفسير « و يقيمون الصلاة » [ از نظر اين گروه 
  ] 466\r\nتفسير « خلود و جاودانگى » در قرآن [ از نظر اين گروه 
  ] 467\r\nتفسير معنى « اللّه » [ از نظر اين گروه 
  ] 468\r\nمعانى مادّيگرى ( ماترياليسم ) 471\r\nآيا انسان بالفطره الهى است يا مادّى ؟ 472\r\nسابقهء تاريخى مادّيگرى 473\r\nمادّيگرايى در دورهء اسلامى 474\r\nماترياليسم در قرون جديد 475\r\nنقش كليسا در گرايشهاى مادى 479\r\nالف . نارسايى مفاهيم دينى كليسا : 479\r\n1 . تصوير انسانى از خدا 479\r\n2 . خدا از ديد اگوست كنت 482\r\n3 . مقام الوهيت 483\r\n4 . دوره‌هاى سه‌گانهء اگوست كنت 485\r\n\r\n","description":"","footnote":"","page_name":" 23 ","page_number":35},
  {"content":"\r\n\r\nب . خشونتهاى كليسا : 487\r\n1 . سلب آزادى عقيده و دادگاه تفتيش عقايد 487\r\n2 . جنايت به عنوان مبارزه با جادوگرى 489\r\nنارسايى مفاهيم فلسفى غرب 493\r\nمشكل علت نخستين 493\r\nسخن هگل در علّت نخستين به تقرير فلسفهء اسلامى 494\r\nريشهء ضعف فلسفهء غرب در اين مسأله 497\r\nبنا به اصالت وجود ، ذات اشياء همان وجود آنهاست 498\r\nبنا به اصالت وجود ، حقيقت هستى مساوى است با وجوب ذاتى 499\r\nفرق « دليل » و « علّت » در فلسفهء هگل 500\r\nوحدت « ذهن » و « عين » در فلسفهء هگل 501\r\nبىپايگى اصول هگل 502\r\nريشهء نيازمندى اشياء به علّت : 503\r\nنظر متكلّمين : حدوث ، مناط نيازمندى به علت است 505\r\nنظر فلاسفهء قبل از ملّا صدرا : امكان ذاتى ملاك نيازمندى به علّت است 506\r\nنظر صدر المتألّهين : تشكيك در مراتب وجود 507\r\nجمع‌بندى اين بحث 509\r\nنظر راسل در اين مسأله 510\r\nتوحيد و تكامل 513\r\nمتضاد پنداشتن نظريّهء تكامل با وجود خدا 513\r\nپاسخ به فرض فوق 514\r\nنتيجهء مورد نظر قرآن از ذكر داستان آدم 514\r\nبه فرض ضدّيت نظريّهء تكامل با ما وراء الطبيعه اين نظريه ضدّ دين است نه ضدّ خدا 515\r\nتقرير ضدّيت نظريهء تكامل با وجود خدا 516\r\nاصل تكامل ، بر عكس بيش از پيش وجود رابطهء غائى بين موجودات را بيان مىكند 517\r\nآيا علم ازلى الهى و مشيّت و ارادهء مطلق و ازلى مخالف نظريّهء تكامل است ؟ 518\r\nازليّت مادّه 524\r\nخدا يا آزادى ؟ 525\r\nتصادف ، خدا ، عليّت 527\r\nاصل علّيت مخالف با وجود خدا ! 527\r\nمفهوم آفرينش : 531\r\nآفرينش يا تحصيل حاصل است و يا تناقض ؟ 531\r\nفرق ميان جعل بسيط و مركّب 532\r\nقانون دوم ترموديناميك و مشكل راسل 533\r\nقانون عليّت قانون تجربى نيست 535\r\nبرهان نظم : 537\r\nانتقادات ديويد هيوم بر برهان نظم 537\r\nخلاصهء نظريّات هيوم در تقرير و انتقاد از برهان نظم 541\r\nبررسى ايرادهاى هيوم 543\r\n\r\n","description":"","footnote":"","page_name":" 24 ","page_number":36},
  {"content":"\r\n\r\nآيا برهان نظم يك برهان تجربى است ؟ 544\r\nاشتباه هيوم در اينكه برهان نظم از قبيل يافتن شباهت ميان جهان و مصنوعات انسان است 547\r\nفرق صنع بشرى با صنع خداوند 548\r\nاشتباه هيوم در اينكه برهان نظم را برهان اثبات همهء صفات كمال الهى پنداشته است 549\r\nاشتباه ديگر هيوم در كاربرد برهان نظم 550\r\nنارسايى مفاهيم اجتماعى و سياسى 553\r\nخدا پشتوانهء استبداد سياسى 553\r\nآزادى سياسى و اجتماعى در اسلام 554\r\nخداپرستى يا زندگى 561\r\nبدبختى در دنيا يا آخرت ؟ ! 563\r\nمحيط اخلاقى و اجتماعى نامساعد 567\r\nرابطهء مادّيت اخلاقى با مادّيگرى اعتقادى و به عكس 568\r\nسنگر قهرمانى و پرخاشگرى 573\r\nرسالت و نقش اجتماعى پيامبران و مؤمنين در قرآن 574\r\nروحيّهء عافيت طلبى در پيشوايان دينى ! 577\r\nمفهوم تقيّه 578\r\nكسب اعتبار ماترياليسم از سوسياليسم 579\r\nنتيجهء اين بررسى 581\r\nروشنفكرى در الهيّات 582\r\nپيوند مسائل الهى با مسائل اجتماعى و سياسى 584\r\nفهرست اعلام 585\r\n\r\n","description":"","footnote":"","page_name":" 25 ","page_number":37},
  {"content":"\r\n . \r\n","description":"","footnote":"","page_name":" 26 ","page_number":38},
  {"content":"\r\n\r\n\r\nمقدّمه\r\nبسم اللّه الرّحمن الرّحيم\r\nخدا را سپاس مىگزاريم كه توفيقمان داد تا اوّلين مجلّد از « مجموعه آثار متفكّر شهيد استاد مرتضى مطهّرى » را در دهمين سالگرد شهادت مظلومانهء او منتشر نماييم . طرح « مجموعه آثار » ، و به تعبير عربى آن « موسوعه » ، طرحى است كه در مورد آثار نويسندگان پراثر - و معمولا آثار ارزشمند - به اجرا درمىآيد و هدف از آن ، حفظ آن آثار و سهولت يافتن مطلب مورد نظر در آن است . علاوه بر علّت مذكور ، آثار استاد شهيد مطهّرى ، دو ويژگى دارد كه لزوم اجراى اين طرح در مورد آن را افزون مىكند : يكى اينكه اين آثار با انقلاب اسلامى پيوندى ناگسستنى دارد و معرّف تفكّر و خطّمشى اين انقلاب الهى است ، و ديگر آنكه اين آثار بارها از سوى رهبر عظيم الشّأن انقلاب اسلامى حضرت آية اللّه العظمى امام خمينى مورد تأييد قرار گرفته و مطالعه و تلاش براى فراموش نشدن آنها توصيه و تأكيد شده است .\r\nانقلاب اسلامى ايران - چنان كه از نام آن برمىآيد - انقلابى است كه ماهيّت اسلامى دارد و بر اساس اصول و موازين اسلامى ، هدايت و رهبرى مىشود و طبعا پيام اين انقلاب ، پيام اسلام و معرّفى اين آخرين پيام الهى به جهان پرمخاطره و راه گم كردهء امروز است ؛ هر چند خود وقوع اين انقلاب به شكل خاصّ آن ، پيامهاى زيادى دربرداشت و تئوريهاى زيادى را باطل نمود و ثابت كرد انسان نه يك حيوان اقتصادى است كه تنها انگيزهء فعاليّت او امور\r\n\r\n","description":"","footnote":"","page_name":" 27 ","page_number":39},
  {"content":"\r\n\r\nمعيشتى باشد ، نه حيوانى است كه زير بناى زندگانى او غريزهء جنسى باشد ، و نه موجودى است منفعت جو كه اگر هم در مواردى اصول اخلاقى و انسانى را مراعات مىكند از آن جهت است كه منفعت او در منفعت جمع است و منفعت جمع جز با رعايت اين اصول حاصل نمىشود ؛ بلكه انسان موجودى است كه ارزشهاى اخلاقى و انسانى در او اصالت دارد و هر چند امور مادّى در فعاليّتهايش بىتأثير نيست ، ولى وجدان اخلاقى مىتواند امور مادّى را تحت الشّعاع خود قرار دهد ، كه اين وجدان بايد با ايمان مذهبى و تربيت صحيح بيدار و تقويت گردد ؛ تنها در انسانهاى مسخ شده است كه امور مادّى مىتواند اصالت پيدا كند ، امّا سخن در انسان سالم از نظر روحى و روانى است نه انسان معيوب و مسخ شده كه در واقع انسان نيست .\r\nبارى ، مؤثّرترين راه صدور انقلاب اسلامى ، معرّفى مكتبى است كه اين انقلاب بر اساس آن استوار است و به پيش مىرود . بدون شك مناسب‌ترين آثار از نظر صحّت و غناى محتوا و شيوايى بيان و پرداختن به شبهات القايى زمان ، براى معرّفى مكتب اسلام ، آثار استاد شهيد مطهّرى است ، خصوصا كه مهر تأييد امام عزيز نيز آن را مزيّن كرده است .\r\nبه جهات فوق ، بر آن شديم كه اوّلين مجلّد از « مجموعه آثار » آن بزرگوار را در دهمين سالگرد شهادت مظلومانه‌اش تقديم طالبان حقيقت و شيفتگان انقلاب اسلامى و اسلام ناب محمّدى نماييم . امّا اينكه چرا تاكنون به اين مهم نپرداخته بوديم ، علّت اساسى آن اين بوده است كه مىبايست در نشر آثار جديد آن عالم ربّانى - كه اكنون نيز بخش وسيعى از آن باقى مانده است - به نقطه‌اى مىرسيديم كه امكان تقسيم‌بندى آثار براى تدوين « مجموعه آثار » وجود داشته باشد ، و امروز احساس مىكنيم كه به چنين نقطه‌اى رسيده‌ايم .\r\nدر اينجا لازم است شمّه‌اى از فعاليّت « شوراى نظارت » را از به دو تأسيس آن تاكنون به اطّلاع خوانندهء محترم برسانيم . فعاليّت اين شورا در سه بخش خلاصه مىشده است : اوّل تدوين و تنظيم آثار منتشر نشدهء استاد تا مرحلهء چاپ و نشر ؛ دوّم تدوين و تنظيم مجدّد آثارى كه پس از پيروزى انقلاب اسلامى از سوى برخى ناشران غير مسؤول و احيانا سودجو به صورت نامطلوب و با اشتباهات چاپى و غير چاپى عرضه شدند ، و ارائهء نسخه‌هاى مصحّح و منقّح آنها ؛ و سوّم تجديد چاپ كتابهايى از استاد كه در زمان حيات ايشان و بعد از آن با كيفيّت نامرغوبى از نظر حروفچينى و غيره منتشر شده‌اند ، به صورت مطلوب و با كيفيّت عالى .\r\n\r\n","description":"","footnote":"","page_name":" 28 ","page_number":40},
  {"content":"\r\n\r\n« شوراى نظارت » در اين مدّت به فضل خدا در هر سه بخش توفيقات چشمگيرى داشته و اصالت و كيفيّت مطلوب عرضهء اين آثار گرانبها - حتّى از نظر قيمت‌گذارى - را كه با حيثيّت و آبروى انقلاب اسلامى و رهبرى انقلاب پيوند خورده حفظ نموده و در آينده نيز مصمّم است اين راه مقدّس را ادامه دهد چنان كه اكنون اجراى طرح « مجموعه آثار » را مناسب ديده است . البتّه اجراى اين طرح بدان معنى نيست كه از اين پس آثار استاد فقط به صورت « مجموعه آثار » منتشر خواهد شد بلكه اين آثار به صورت تك جلدى يعنى به صورت سابق هم منتشر خواهد شد ، زيرا اين شكل نيز ضرورى و لازم است .\r\n« مجموعه آثار » بيشتر به كار اهل تحقيق و كسانى مىآيد كه مىخواهند بارها و بارها به اين آثار مراجعه كنند .\r\nبراى تدوين « مجموعه آثار » ، « شوراى نظارت » همهء آثار استاد را به حسب موضوع در چند بخش تقسيم‌بندى كرده كه يكى از آنها بخش « اصول عقايد » است و اوّلين مجلّد از اين بخش ، كتاب حاضر مىباشد كه مشتمل است بر كتابهاى « عدل الهى » ، « انسان و سرنوشت » و « علل گرايش به مادّيگرى » ؛ و با عنايت خداوند بقيّهء مجلّدات به طور مسلسل و حتّى المقدور با فاصلهء زمانى كم منتشر خواهد شد . ضمنا استاد شهيد يادداشتهايى در دو بخش الفبايى و موضوعى دارند كه براى اهل تحقيق مفيد است . اين يادداشتها چند مجلّد آخر « مجموعه آثار » را تشكيل خواهد داد .\r\nاميد است با اين اقدام كوچك اندكى از دين بسيار خود به آن شهيد فرزانه را ادا و روح بزرگ او را تا حدّى راضى نموده باشيم ؛ همو كه عمر شريف و ارزندهء خود را در راه رضاى خدا صرف كرد . زندگانى استاد را مىتوان در معرّفى اسلام بدون هرگونه آرايش يا پيرايش ، و عمل در راه اهداف مقدّس آن خلاصه كرد . لهذا استاد شهيد - به تعبير امام - با كج‌رويها و انحرافات مبارزهء سرسختانه كرده است . او از يك سو با روشنفكريهاى بى جا و برداشتهاى احساساتى از اسلام و تز استعمارى « اسلام منهاى روحانيّت » به شدّت درآويخته تا آنجا كه به دست طرفداران اين تز به شهادت مىرسد ، و از سوى ديگر ، به مبارزهء شديد با جمود و تحجّر و بىتفاوتى نسبت به شرايط زمان و به خرافه‌شويى و شكستن سنّتهاى غلط پرداخته است ، و به همين جهت در ميان هر دو گروه مذكور ، دشمنان سرسختى داشته و دارد ، چنان كه در ميان هدايت‌شدگان اين دو گروه ، و به طور كلّى در ميان طالبان حقيقت ،\r\n\r\n","description":"","footnote":"","page_name":" 29 ","page_number":41},
  {"content":"\r\n\r\nدوستان و شيفتگان و عاشقانى داشته و دارد ؛ و به تعبير خودش از يك جاذبهء نيرومند و يك دافعهء نيرومند برخوردار است : جاذبه نسبت به حقيقت طلبان و كسانى كه به دنبال روح و معناى اسلام‌اند ، و دافعه نسبت به منافقان كه اسلام را وسيلهء رسيدن به اهداف دنيايى خود قرار داده‌اند و بويى از حقيقت طلبى به مشام جانشان نرسيده است ؛ چنان كه مولايش على ( ع ) - در حدّ اعلا - جاذبه و دافعه‌اى نيرومند داشت و سرانجام به خاطر انعطاف‌ناپذيرى در اجراى حقّ و عدالت به شهادت رسيد .\r\nنظر به اينكه در زمان رژيم منحط پهلوى ، در برخى موارد ذكر هدف از نگارش كتاب و شرايط اجتماعى و سياسى آن زمان ، ممكن و يا صلاح نبوده است ، اكنون كه اين كتابها در فضاى عطرآگين جمهورى اسلامى به صورت « مجموعه آثار » منتشر مىگردد بجاست كه در اين موارد ، ضمن اشاره‌اى به اوضاع اجتماعى آن زمان هدف استاد از نگارش كتاب مورد نظر نيز ذكر گردد .\r\nكتاب « انسان و سرنوشت » محصول يكى از بحثهاى عقيدتى استاد شهيد در هيئتهاى مؤتلفهء اسلامى است كه اين هيئتها پس از فاجعهء پانزده خرداد سال 42 تشكيل شد و استاد شهيد مطهرى از سوى حضرت امام به عنوان يكى از اعضاى شوراى رهبرى آن معرفى گرديدند . هدف از آن بحثهاى عقيدتى ، رفع شبهات مطرح شده در اطراف اسلام و هدايت مبارزه بر اساس مكتب خالص اسلام بوده است .\r\nهمچنين كتاب « علل گرايش به ماديگرى » در شرايطى نگارش يافته است كه سران سازمان موسوم به « مجاهدين خلق ايران » در حال گرايش به ماركسيسم بودند و سرانجام تغيير ايدئولوژى دادند ، و به طور كلى گرايشى به مكاتب مادى در ميان جوانان مشاهده مىشد . استاد شهيد براى جلوگيرى از اين حركت انحرافى كه نتيجهء تبليغات وسيع جناح چپ بود - و گاهى رژيم شاهنشاهى نيز براى تضعيف جناح اسلامى دست به آن تبليغات مىزد - اقدام به نگارش اين كتاب ارزنده نمودند . مقدمه چاپ هشتم اين كتاب مقاله‌اى است تحت عنوان « ماترياليسم در ايران » كه براى برملا ساختن نقشه‌هاى جديد ماترياليستها در ايران به رشته تحرير درآمده و طىّ آن ، توطئهء\r\n\r\n","description":"","footnote":"","page_name":" 30 ","page_number":42},
  {"content":"\r\n\r\nماترياليست خواندن برخى عرفاى تاريخ اسلام و از آن مهمتر تفسير مادى كردن قرآن توسط برخى گروهكها و افراد چپ و يا چپ زده خصوصا گروه جنايتكار فرقان - هر چند نام اين گروه ذكر نشده - آشكار و خنثى گرديده است . اين مقاله را مىتوان از عوامل مهم ترور و شهادت استاد به شمار آورد .\r\nدر پايان لازم است از همكارى صميمانهء « مؤسّسهء اطّلاعات » در امر حروفچينى ، و « سازمان طرح و اجراى كتاب » به خاطر تعيين حروف و صفحه‌بندى خوب و ساير امورى كه مربوط به زيبايى كتاب مىشود و نيز تصحيح چاپى ، و همچنين از جناب آقاى مختارپور به خاطر استخراج فهرست اعلام صميمانه تشكّر نماييم . از خداى متعال توفيق بيشتر مسألت مىنماييم .\r\nيازدهم ارديبهشت هزار و سيصد و شصت و هشت شوراى نظارت بر نشر آثار استاد شهيد مطهّرى\r\n\r\n","description":"","footnote":"","page_name":" 31 ","page_number":43},
  {"content":"\r\n . \r\n","description":"","footnote":"","page_name":" 32 ","page_number":44},
  {"content":"\r\n\r\n\r\nعدل الهى\r\n\r\n","description":"","footnote":"","page_name":" 33 ","page_number":45},
  {"content":"\r\n . \r\n","description":"","footnote":"","page_name":" 34 ","page_number":46},
  {"content":"\r\n\r\n شَهِدَ اللَّهُ أَنَّهُ لا إِلهَ إِلَّا هُوَ وَ الْمَلائِكَةُ وَ أُولُوا الْعِلْمِ قائِماً بِالْقِسْطِ . \r\nآل عمران / 18  وَ السَّماءَ رَفَعَها وَ وَضَعَ الْمِيزانَ . \r\nالرحمن / 7  وَ ما خَلَقْنَا السَّماواتِ وَ الْأَرْضَ وَ ما بَيْنَهُما إِلَّا بِالْحَقِّ . \r\nالحجر / 85  مَنْ ذَا الَّذِي يَشْفَعُ عِنْدَهُ إِلَّا بِإِذْنِهِ . \r\nالبقرة / 255  وَ وَجَدُوا ما عَمِلُوا حاضِراً . \r\nالكهف / 49  إِنَّ الَّذِينَ آمَنُوا وَ عَمِلُوا الصَّالِحاتِ إِنَّا لا نُضِيعُ أَجْرَ مَنْ أَحْسَنَ عَمَلًا . \r\nالكهف / 30\r\n\r\n","description":"","footnote":"","page_name":" 35 ","page_number":47},
  {"content":"\r\n . \r\n","description":"","footnote":"","page_name":" 36 ","page_number":48},
  {"content":"\r\n\r\nباسمه تعالى\r\n\r\nمقدّمه\r\nعصر ما از نظر دينى و مذهبى - خصوصا براى طبقهء جوان - عصر اضطراب و دودلى و بحران است . مقتضيات عصر و زمان ، يك سلسله ترديدها و سؤالها بوجود آورده و سؤالات كهنه و فراموش شده را نيز از نو مطرح ساخته است .\r\nآيا بايد از اين شك و ترديدها و پرس‌وجوها - كه گاهى به حد افراط مىرسد - متأسف و ناراحت بود ؟\r\nبه عقيدهء من هيچ‌گونه ناراحتى ندارد ؛ شك ، مقدمهء يقين ؛ پرسش ، مقدمهء وصول ؛ و اضطراب ، مقدمهء آرامش است . شك ، معبر خوب و لازمى است هر چند منزل و توقفگاه نامناسبى است . اسلام كه اينهمه دعوت به تفكر و ايقان مىكند ، بطور ضمنى مىفهماند كه حالت اوليهء بشر ، جهل و شك و ترديد است و با تفكر و انديشهء صحيح بايد به سرمنزل ايقان و اطمينان برسد .\r\nيكى از حكما مىگويد :\r\n« فائدهء گفتار ما را همين بس كه تو را به شك و ترديد مىاندازد تا در جستجوى تحقيق و ايقان برآئى » .\r\nشك ، ناآرامى است ، اما هر آرامشى بر اين ناآرامى ترجيح ندارد . حيوان شك نمىكند ، ولى آيا به مرحلهء ايمان و ايقان رسيده است ؟ ! آن نوع آرامش ، آرامش پائين\r\n\r\n","description":"","footnote":"","page_name":" 37 ","page_number":49},
  {"content":"\r\n\r\nشك است ، بر خلاف آرامش اهل ايقان كه بالاى شك است .\r\nبگذريم از افراد معدود مؤيّد من عند اللّه ، ديگر اهل ايقان ، از منزل شك و ترديد گذشته‌اند تا به مقصد ايمان و ايقان رسيده‌اند . پس صرف اينكه عصر ما عصر شك است نبايد دليل بر انحطاط و انحراف زمان ما تلقى شود . مسلّما اين نوع از شك ، از آرامشهاى ساده‌لوحانه‌اى كه بسيار ديده مىشود پائين‌تر نيست .\r\nآنچه مىتواند مايهء تأسف باشد اين است كه شك يك فرد ، او را به سوى تحقيق نراند ؛ و يا شكوك اجتماعى ، افرادى را برنيانگيزد كه پاسخگوى نيازهاى اجتماع در اين زمينه بوده باشند .\r\nاين بنده از حدود بيست سال پيش كه قلم به دست گرفته ، مقاله يا كتاب نوشته‌ام ، تنها چيزى كه در همهء نوشته‌هايم آن را هدف قرار داده‌ام حلّ مشكلات و پاسخگوئى به سؤالاتى است كه در زمينهء مسائل اسلامى در عصر ما مطرح است .\r\nنوشته‌هاى اين بنده ، برخى فلسفى ، برخى اجتماعى ، برخى اخلاقى ، برخى فقهى و برخى تاريخى است . با اينكه موضوعات اين نوشته‌ها كاملا با يكديگر مغاير است ، هدف كلى از همه اينها يك چيز بوده و بس .\r\nدين مقدّس اسلام يك دين ناشناخته است . حقايق اين دين تدريجا در نظر مردم ، واژگونه شده است ، و علت اساسى گريز گروهى از مردم ، تعليمات غلطى است كه به اين نام داده مىشود . اين دين مقدّس در حال حاضر بيش از هر چيز ديگر از ناحيهء برخى از كسانى كه مدعى حمايت از آن هستند ضربه و صدمه مىبيند . هجوم استعمار غربى با عوامل مرئى و نامرئيش از يك طرف ، و قصور يا تقصير بسيارى از مدعيان حمايت از اسلام در اين عصر از طرف ديگر ، سبب شده كه انديشه‌هاى اسلامى در زمينه‌هاى مختلف ، از اصول گرفته تا فروع ، مورد هجوم و حمله قرار گيرد . بدين سبب اين بنده وظيفهء خود ديده است كه در حدود توانايى در اين ميدان انجام وظيفه نمايد .\r\nهمچنانكه در برخى از نوشته‌هاى خود يادآور شده‌ام ، انتشارات مذهبى ما از نظر نظم ، وضع نامطلوبى دارد . بگذريم از آثار و نوشته‌هائى كه اساسا مضر و مايهء بىآبروئى است ، آثار و نوشته‌هاى مفيد و سودمند ما نيز با برآورد قبلى نيست ، يعنى بر اساس محاسبهء احتياجات و درجه‌بندى ضرورتها صورت نگرفته است ؛ هر كسى به سليقهء خود آنچه را مفيد مىداند مىنويسد و منتشر مىكند ، بسى مسائل ضرورى و لازم كه يك كتاب هم دربارهء آنها نوشته نشده است و بسى موضوعات كه بيش از حد\r\n\r\n","description":"","footnote":"","page_name":" 38 ","page_number":50},
  {"content":"\r\n\r\nلازم كتابهائى دربارهء آنها نوشته شده است و هى پشت سر هم نوشته مىشود .\r\nاز اين نظر ، مانند كشورى هستيم كه اقتصادش پايهء اجتماعى ندارد ، هر كسى به سليقهء خود هر چه مىخواهد توليد مىكند و يا از خارج وارد مىنمايد ، بدون آنكه يك نيروى حسابگر ، آنها را رهبرى كند و ميزان توليد كالا يا وارد كردن كالا را بر طبق احتياجات ضرورى كشور ، تحت كنترل درآورد . به عبارت ديگر همه چيز به دست « تصادف » سپرده شده است . بديهى است كه در چنين وضعى برخى كالاها بيش از حد لزوم و تقاضا عرضه مىشود و بىمصرف مىماند و برخى كالاها به هيچ وجه در بازار يافت نمىشود .\r\nاينكه راه علاج چيست ؟ ساده است . هستهء اولى اين كار اصلاحى را همكارى و همفكرى گروهى از اهل تأليف و تصنيف و مطالعه مىتواند بوجود آورد .\r\nولى متأسفانه غالبا ما آنچنان شيفته و عاشق سليقهء خود هستيم كه هر كدام فكر مىكنيم تنها راه صحيح همان است كه خود ما يافته‌ايم . من گاهى به برخى از اهل تأليف ، اين پيشنهاد را عرضه كرده‌ام ، اما آنها بجاى استقبال ، رنجيده و اين را نوعى تخطئهء سليقهء خود تلقى كرده‌اند .\r\nاين بنده هرگز مدعى نيست كه موضوعاتى كه خودش انتخاب كرده و دربارهء آنها قلمفرسائى كرده است لازم‌ترين موضوعات بوده است ، تنها چيزى كه ادعا دارد اين است كه به حسب تشخيص خودش از اين اصل ، تجاوز نكرده كه تا حدى كه برايش مقدور است در مسائل اسلامى « عقده‌گشائى » كند و حتى الامكان حقايق اسلامى را آنچنان كه هست ارائه دهد ، فرضا نمىتواند جلوى انحرافات عملى را بگيرد ، بارى حتى الامكان با انحرافات فكرى مبارزه نمايد و مخصوصا مسائلى را كه دستاويز مخالفان اسلام است روشن كند ؛ و در اين جهت « الاهمّ فالاهمّ » را - لااقل به تشخيص خود - رعايت كرده است .\r\nدر سه چهار سال اخير ، قسمت زيادى از وقت خود را صرف مسائل اسلامى مربوط به زن و حقوق زن كردم ، بسيارى از آنها به صورت سلسله مقالات در برخى جرائد و مجلات و يا به صورت كتاب منتشر شد .\r\nاز اينرو وقت خودم را صرف اين كار كردم كه احساس كردم جريان ، تنها اين نيست كه عملا انحرافاتى در اين زمينه پديد آمده است ، جريان اين است كه گروهى در سخنرانيها ، در سر كلاس مدارس ، و در كتابها و مقالات خود ، نظر اسلام را دربارهء حقوق و حدود و وظايف زن به صورت غلطى طرح مىكنند و به مصداق « خود مىكشى و خود تعزيه مىخوانى » همانها را وسيلهء تبليغ عليه اسلام قرار مىدهند و متأسفانه تودهء\r\n\r\n","description":"","footnote":"","page_name":" 39 ","page_number":51},
  {"content":"\r\n\r\nاجتماع مسلمان ما با منطق اسلام در اين موضوعات - مانند بسيارى از موضوعات ديگر - به هيچ‌وجه آشنا نيست . لهذا با كمال تأسف افراد زيادى را اعمّ از زن و مرد نسبت به اسلام ، بدبين ساخته‌اند . اين بود كه لازم دانستم منطق اسلام را در اين زمينه روشن كنم تا بدانند نه تنها نتوان ايرادى بر منطق اسلام گرفت ، بلكه منطق مستدل و پولادين اسلام دربارهء زن و حقوق زن و حدود و وظائف زن بهترين دليل بر اصالت و حقانيت و جنبهء فوق بشرى آن است .\r\nهمچنانكه در مقدمه چاپ اول يادآور شدم ، مطالب اين كتاب تدوين يافته و تفصيل داده‌شدهء چند سخنرانى است كه در مؤسسهء اسلامى حسينيه ارشاد ايراد شده است . البته آنچه به صورت سخنرانى ايراد مىشود - لااقل سخنرانيهاى من اينچنين است - قابل چاپ شدن نيست مگر اينكه از نو دستكارى شود . به علاوه وقتى كه بنا است چاپ شود نمىتوان به مطالبى كه به صورت سخنرانى ادا شده قناعت كرد . اين بود كه هم در چاپ اول و هم در چاپ دوم ، مجددا بحث را مورد مطالعه قرار دادم و مطالب زيادى بر اصل افزودم .\r\nدر چاپ دوم در حدود يك پنجم بر مطالب چاپ اول افزوده شد ، به علاوه اصلاحاتى لفظى و تغييراتى از لحاظ نظم و ترتيب مطالب به عمل آمد . از اينرو اين كتاب در اين چاپ با چهرهء نسبتا تغيير يافته‌اى منتشر مىشود .\r\nآنچه دربارهء مباحث اين كتاب مىتوانم بگويم اين است كه همه ، مباحثى « انتخاب شده » است ، هيچ‌يك بطور تصادف و به موجب علل اتفاقى طرح نشده است . اينها مسائلى است كه فراوان از طرف گروههاى مختلف ، بالخصوص طبقهء جوان ، با من در ميان گذاشته مىشود . آنچه در اين كتاب آورده‌ام در حقيقت يك پاسخ عمومى است به همه كسانى كه مكرر در اين زمينه از من پرسشهائى كرده و مىكنند . فراوانى پرسشها در حدى است كه لازم آمد پاسخ عمومى تهيه شود .\r\nمباحث طرح شده ، هم جنبهء نقلى دارد و هم جنبهء عقلى . بديهى است كه از جنبهء نقلى به آيات كريمهء قرآن و روايات مأثوره از رسول اكرم و ائمهء اطهار ( صلوات اللّه عليه و عليهم ) استناد شده است . اما از جنبهء عقلى به دوگونه ممكن بود بحث شود : كلامى و فلسفى . ولى نظر به اينكه مشرب استدلالى متكلمين را در اين گونه مسائل صحيح نمىدانم و برعكس ، مشرب حكماى اسلامى را صحيح و متقن مىدانم از سبك متكلمين بطور كلى پرهيز كردم و از سبك حكما استفاده كردم . البته هر جا كه مقتضى\r\n\r\n","description":"","footnote":"","page_name":" 40 ","page_number":52},
  {"content":"\r\n\r\nبوده به مشرب اهل كلام و احيانا به برخى مشربهاى ديگر از قبيل مشرب اهل حديث و مشرب اصحاب حس نيز اشاره كرده‌ام .\r\nاهل فن مىدانند كه حكماى اسلامى - بر خلاف متكلمين - در الهيات بابى تحت عنوان « عدل » باز نكرده‌اند . عقايد حكما را درباره اين مسأله از لابلاى ساير مباحث بايد بدست آورد . از اينرو اين بحث براى من خالى از دشوارى نبود .\r\nمن تاكنون در ميان آثار حكما به رساله يا مقاله يا فصلى برخورد نكرده‌ام كه مستقيما مسألهء « عدل الهى » را طرح كرده باشند و به سبك حكيمانه در اين موضوع بحث كرده باشند . ابن النديم در « الفهرست » مىنويسد : « يعقوب بن اسحاق كندى رساله‌اى در عدل الهى نوشته است . »\r\nمن نمىدانم اين رساله اكنون موجود است يا نه ؟ و هم نمىدانم كه آن را به سبك حكيمانه نوشته است يا به شيوهء متكلّمانه . برخى از حكما مانند خواجه نصير الدين طوسى در نوشته‌هاى خود به سبك متكلمان وارد و خارج شده‌اند ، اما اگر آراء حكمى آنها را ملاك قرار دهيم بايد بگوئيم غرضشان بيان اقناعى و خطابى بوده نه برهانى .\r\nيعقوب بن اسحاق كندى كه ابن النديم از كتابى از او ياد مىكند ، اقدم حكماى اسلامى است و چون از نژاد عرب است به « فيلسوف العرب » معروف است . بعيد است كه الكندى به شيوهء متكلمان بحث كرده باشد ، على القاعده به شيوهء حكما وارد و خارج شده است .\r\nاخيرا از يكى از فضلاى عاليقدر شنيدم كه شيخ فلاسفهء اسلام ، ابو على بن سينا رسالهء كوچكى در اين موضوع نوشته است و اين رساله در پاسخ سؤالى بوده است كه از آن حكيم در اين مسأله شده است ، ولى متأسفانه اين بنده هنوز به آن رساله يا مقاله دست نيافته است .\r\nعلى رغم كوتاهى حكما در طرح اين مسأله ، متكلمان به علل خاص مذهبى و تاريخى ، بحث در عدل الهى را سرلوحهء مباحث خود قرار داده‌اند . بحث عدل در كلام آنچنان اصالت يافت كه گروهها با اين اصل مشخص شدند .\r\n\r\nجبر و اختيار\r\nبحثهاى كلامى آنچنان كه از تواريخ استفاده مىشود ، از نيمهء قرن اول هجرى آغاز شد . در ميان بحثهاى كلامى ظاهرا از همه قديم‌تر ، بحث جبر و اختيار است .\r\nمسألهء جبر و اختيار در درجهء اول ، يك مسألهء انسانى است و در درجهء دوم يك مسألهء\r\n\r\n","description":"","footnote":"","page_name":" 41 ","page_number":53},
  {"content":"\r\n\r\nالهى و يا طبيعى . از آن جهت كه به هر حال موضوع بحث ، انسان است كه آيا مختار است يا مجبور ؟ مسأله‌اى انسانى است ؛ و از آن جهت كه طرف ديگر مسأله خدا يا طبيعت است كه آيا اراده و مشيّت و قضا و قدر الهى و يا عوامل جبرى و نظام علت و معلولى طبيعت ، انسان را آزاد گذاشته و يا مجبور كرده است ؟ مسأله‌اى الهى و يا طبيعى است ؛ و چون به هر حال مسأله‌اى انسانى است و با سرنوشت انسان سر و كار دارد ، شايد انسانى يافت نشود كه اندك مايهء تفكر علمى و فلسفى در او باشد و اين مسأله برايش طرح نشده باشد ، همچنانكه جامعه‌اى يافت نمىشود كه وارد مرحله‌اى از مراحل تفكر شده باشد و اين مسأله را براى خود طرح نكرده باشد .\r\nجامعه اسلامى كه به علل بسيارى ، زود و سريع وارد مرحله تفكر علمى شد خواه ناخواه در رديف اولين مسائلى كه طرح كرد مسأله جبر و اختيار بود . ضرورتى نيست كه ما براى كشف علت طرح سريع اين مسأله در قرن اول هجرى ، دنبال عوامل ديگر برويم . طرح اين مسأله در جهان اسلام ، بسيار طبيعى بود ؛ اگر طرح نشده بود جاى اين سؤال بود كه چگونه در چنين جامعه‌اى توجهى به اين مسأله نشده است .\r\nجامعه اسلامى يك جامعه مذهبى بود و در قرآن كه كتاب دينى مسلمانان است به مسائل مربوط به جبر و اختيار ، و قضا و قدر الهى ، و پاداشها و كيفرها زياد برمىخوريم . توجه عميق مسلمين به تدبّر و تفكر در آيات قرآنى ، كه خود قرآن صلاى آن را داده است ، خواه ناخواه منجر به بحث در جبر و اختيار گرديد .\r\n\r\nمسئلهء عدل\r\nبحث جبر و اختيار ، خود به خود بحث « عدل » را به ميان آورد . زيرا رابطه مستقيمى است ميان اختيار و عدل از يك طرف ، و جبر و نفى عدل از طرف ديگر ؛ يعنى تنها در صورت اختيار است كه تكليف و پاداش و كيفر عادلانه ، مفهوم و معنى پيدا مىكند . اگر انسان ، آزادى و اختيار نداشته باشد و در مقابل ارادهء الهى و يا عوامل طبيعى ، دست بسته و مجبور باشد ، ديگر تكليف و پاداش و كيفر ، مفهوم خود را از دست مىدهد .\r\nمتكلمين اسلامى دو دسته شدند : دسته‌اى كه از همان ابتدا « معتزله » ناميده شدند طرفدار عدل و اختيار ، و دسته ديگر يعنى گروه اهل حديث كه بعدها « اشاعره » ناميده شدند طرفدار جبر و اضطرار گرديدند . البته منكران عدل ، صريحا نگفتند كه منكر عدل الهى هستيم زيرا قرآن كريم كه هر دو دسته ، خود را حامى آن مىدانستند ،\r\n\r\n","description":"","footnote":"","page_name":" 42 ","page_number":54},
  {"content":"\r\n\r\nبا شدّت ، ظلم را از خداوند نفى ، و عدل را اثبات مىكند . آنها عدل الهى را به گونه‌اى خاص تفسير كردند ، گفتند : عدل ، خود حقيقتى نيست كه قبلا بتوان آن را توصيف كرد و مقياس و معيارى براى فعل پروردگار قرار داد . اساسا معيار و مقياس براى فعل الهى قرار دادن نوعى تعيين تكليف و وظيفه ، و تحديد و تقييد مشيّت و اراده براى ذات حق محسوب مىشود . مگر ممكن است براى فعل حق ، قانونى فرض كرد و آن قانون را حاكم بر او و فعل او قرار داد ؟ همهء قوانين ، مخلوق او و محكوم اوست و او حاكم مطلق است . هر نوع محكوميّت و تبعيّت ، بر ضدّ علوّ و قاهريّت مطلق ذات اقدس الهى است . معنى عادل بودن ذات حق ، اين نيست كه او از قوانين قبلى به نام قوانين عدل پيروى مىكند ، بلكه اين است كه او سرمنشأ عدل است ، آنچه او مىكند عدل است نه اينكه آنچه عدل است او مىكند . عدل و ظلم ، متأخر و منتزع از فعل پروردگار است .\r\nعدل ، مقياس فعل پروردگار نيست ؛ فعل پروردگار ، مقياس عدل است . « آنچه آن خسرو كند شيرين بود » .\r\nمعتزله كه طرفدار عدل بودند گفتند : عدل ، خود حقيقتى است و پروردگار به حكم اينكه حكيم و عادل است كارهاى خود را با معيار و مقياس عدل انجام مىدهد .\r\nما آنگاه كه به ذات افعال نظر مىافكنيم ، قطع نظر از اينكه آن فعل ، مورد تعلق ارادهء تكوينى يا تشريعى ذات حق قرار دارد يا ندارد ، مىبينيم كه برخى افعال در ذات خود با برخى ديگر متفاوت است ؛ برخى افعال در ذات خود عدل است ، مانند پاداش به نيكوكاران ؛ و برخى در ذات خود ، ظلم است مانند كيفر دادن به نيكوكاران ؛ و چون افعال در ذات خود با يكديگر متفاوتند و ذات مقدّس بارى تعالى خير مطلق و كامل مطلق و حكيم مطلق و عادل مطلق است كارهاى خود را با معيار و مقياس عدل انتخاب مىكند .\r\n\r\nحسن و قبح ذاتى\r\nاينجا قهرا مسأله ديگرى پيش آمد كه نوعى توسعه و گسترش نسبت به مسأله عدل محسوب مىشود و آن مسألهء « حسن و قبح ذاتى » افعال است . آيا به طور كلى كارها داراى صفت ذاتى حسن و يا صفت ذاتى قبح مىباشند ؟ آيا مثلا راستى و امانت و احسان و امثال اينها در ذات خود ، نيكو و بايستنى است ؟ و دروغ و خيانت و امساك و امثال اينها در ذات خود ، زشت و نبايستنى است ؟ آيا صفاتى از قبيل خوبى ، شايستگى ، يك سلسله صفات واقعى و ذاتى هستند و هر فعلى قطع نظر از هر فاعل و از\r\n\r\n","description":"","footnote":"","page_name":" 43 ","page_number":55},
  {"content":"\r\n\r\nهر شرط خارجى ، به خودى خود برخى از اين صفات را واجد است و فاقد اضداد آنها است ، يا اين صفات همه قراردادى و اعتبارى است ؟\r\n\r\nمستقلّات عقليّه\r\nو چون سخن از صفات ذاتى افعال به ميان آمد قهرا پاى عقل و استقلال عقل در اكتشاف اين صفات به ميان آمد . اين بحث به اين صورت طرح شد كه آيا عقل در ادراك حسن و قبح اشياء « استقلال » دارد و به تنهائى قادر به درك و تشخيص آنها است يا نيازمند به كمك و راهنمائى شرع است ؟ از اينرو حسن و قبح ذاتى به نام حسن و قبح عقلى خوانده شد .\r\nمعتزله بشدت طرفدار حسن و قبح ذاتى عقلى شدند و مسألهء « مستقلّات عقليّه » را طرح كردند ، گفتند : بالبداهه ما درك مىكنيم كه افعال ذاتا متفاوتند ، و بالبداهه درك مىكنيم كه عقول ما بدون اينكه نيازى به ارشاد شرع داشته باشد اين حقايق مسلّم را درك مىكند .\r\nاشاعره ، همچنانكه عدل را به عنوان يك صفت قبلى و ذاتى منكر شدند ، حسن و قبح ذاتى قبلى عقلى را نيز مورد انكار قرار دادند . اشاعره اولا حسن و قبح‌ها را امورى نسبى و تابع شرائط خاص محيطها و زمانها و تحت تأثير يك سلسله تقليدها و تلقينها دانستند ؛ و ثانيا عقل را در ادراك حسن و قبح‌ها تابع راهنمائى شرع دانستند .\r\nاشاعره ، چون به « عقل مستقل » و به عبارت ديگر به « مستقلّات عقليّه » اعتراف نداشتند و عقيدهء معتزله را مبنى بر اينكه عقل بشر ، بدون نياز به ارشاد شرع ، حسن و قبح ، و بايستنى و نبايستنى را درك مىكند ، تخطئه مىكردند و مدعى بودند كه به طور كلى اينكه : عدل چيست ؟ ظلم چيست ؟ نيكو چيست ؟ ناپسند چيست ؟ همه بايد از لسان شرع اخذ شود و بايد در اين مسائل تابع و تسليم « سنّت اسلامى » بود و بس ؛ خود را « اهل سنّت » يا « اهل حديث » خواندند . اشاعره ضمنا از اين نام و عنوان يك « پايگاه اجتماعى » محكم براى خود در ميان تودهء مردم ساختند . يعنى اختلاف معتزله و اشاعره كه بر اساس قبول و عدم قبول « مستقلّات عقليّه » بود ، از نظر تودهء مردم به صورت قبول و عدم قبول « سنّت » و « حديث » و يا به صورت تعارض عقل و سنّت تلقّى شد و همين جهت ، پايگاه اجتماعى اشاعره را در ميان تودهء مردم تقويت ، و پايگاه معتزله را تضعيف كرد .\r\nمعتزله هرگز به سنّت بىاعتنا نبودند ، ولى اشاعره با انتخاب اين نام براى خود ،\r\n\r\n","description":"","footnote":"","page_name":" 44 ","page_number":56},
  {"content":"\r\n\r\nو قرار دادن معتزله در مقابل خود ، كلاه معتزله را در تاريكى برداشتند . مسلّما اين جهت ، در شكست معتزله در اوايل قرن سوم در ميان تودهء عوام ، تأثير بسزائى داشت .\r\nكار اين اشتباه عاميانه بدانجا رسيده كه پاره‌اى از مستشرقين ، دانسته و يا ندانسته ، معتزله را به عنوان « روشنفكران ضد سنّت » معرفى كنند . ولى افراد وارد مىدانند كه اختلاف ديد و نگرش معتزله و اشاعره هيچ‌گونه ربطى به ميزان پايبندى آنها به دين اسلام ندارد . معتزله عملا از اشاعره نسبت به اسلام دلسوزتر و پايبندتر و فداكارتر بودند .\r\nمعمولا نهضتهاى روشنفكرى ، هر چند از يك خلوص كامل برخوردار باشد ، در مقابل متظاهران به تعبّد و تسليم ، و لو اينكه از هر نوع صفا و خلوص نيّت بىبهره باشند ، مورد چنين اتهاماتى در ميان عوام واقع مىشود .\r\nاگر چه اختلاف معتزله و اشاعره در مورد حق عقل و استقلال و عدم استقلال عقل در مورد مسائل مربوط به « عدل » يعنى حسن و قبح ذاتى افعال آغاز شد ولى دامنهء اين بحث بعدها به مسائل « توحيد » نيز كشيده شد . در آن مسائل نيز معتزله براى عقل ، حق دخالت قائل بودند ولى اشاعره تعبّد به ظواهر حديث را لازم مىشمردند .\r\nبعدا در اين مورد توضيح بيشترى خواهيم داد .\r\n\r\nغرض و هدف در افعال خدا\r\nكم‌كم نوبت به مسألهء چهارمى رسيد كه آن نيز از امّهات مسائل كلامى است و زائيدهء مسائل قبلى است ، و آن اينكه آيا افعال ذات بارى ، معلّل به اغراض و غايات هست يا نه ؟\r\nچنان كه مىدانيم و بديهى است ، انسانها در كارهائى كه انجام مىدهند هدف و غرضى را در نظر مىگيرند . انسان در هر كار خود يك « براى » دارد : چرا درس مىخوانى ؟ « براى » اينكه دانا و توانا بشوم . چرا كار مىكنى ؟ « براى » اينكه تحصيل درآمد و معيشت كنم . و همينطور در مقابل هر « چرا ؟ » يك « براى » وجود دارد ؛ و همين « براى » ها است كه كار انسان را « معنىدار » مىكند . هر كار كه هدف معقول داشته باشد ، يعنى براى خير و مصلحتى صورت بگيرد ، كارى با معنى شمرده مىشود . كار بىهدف مانند لفظ بىمعنى است ، و مانند پوست بىهسته است كه پوك و پوچ است ، و البته هر « براى » و هر « معنى » به نوبهء خود ممكن است كه يك « براى » و يك « معنى » ديگر داشته باشد ، ولى در نهايت امر ، بايد منتهى شود به چيزى كه غايت بودن و معنى بودن ،\r\n\r\n","description":"","footnote":"","page_name":" 45 ","page_number":57},
  {"content":"\r\n\r\nذاتى اوست و به اصطلاح حكما « خير مطلق » است .\r\nبه هر حال ، انسان در كارهاى عقلانى و منطقى خود ، هدف و غرضى دارد و در برابر هر « چرا ؟ » يك « براى » دارد و اگر انسان ، كارى كه انجام دهد ، در مقابل « چرا ؟ » « براى » نداشته باشد ، آن كار لغو و عبث و بيهوده و پوچ تلقى مىشود .\r\nحكما اثبات كرده‌اند عبث واقعى - كه كار انسان ، عارى از هرگونه غرض و غايتى باشد - هيچ‌گاه از انسان صادر نمىشود و محال است كه صادر بشود . همهء عبثها نسبى است . مثلا فعلى كه از يك شوق خيالى و يك ادراك خيالى منبعث مىشود و داراى غايتى متناسب با همان شوق و همان ادراك است ، نظر به اينكه فاقد غايت عقلانى است آن را « عبث » مىخوانيم . يعنى نسبت به مبدئى كه از آن مبدأ پديد آمده عبث نيست ، نسبت به مبدئى كه از آن پديد نيامده و شايسته بود از آن پديد آيد عبث است .\r\nنقطهء مقابل عبث ، « حكمت » است . فعل حكيمانه فعلى است كه حتى به طور نسبى نيز فاقد غايت و غرض نباشد ، و به عبارت ديگر ، غرض معقول داشته باشد ، و علاوه بر غرض معقول داشتن ، توأم با انتخاب اصلح و ارجح بوده باشد .\r\nپس حكيمانه بودن فعل انسان ، بستگى دارد به غايت داشتن و غرض داشتن آن ، آن هم غايت و غرض عقل‌پسند كه با تشخيص اصلح و ارجح توأم باشد . علىهذا انسان حكيم انسانى است كه اوّلا در كار خود ، غايت و غرضى دارد ، ثانيا در ميان هدفها و غرضها اصلح و ارجح را انتخاب مىكند ، ثالثا براى وصول به غرض اصلح و ارجح بهترين وسيله و نزديك‌ترين راه را انتخاب مىكند . به عبارت ديگر : حكمت يا حكيم بودن انسان عبارت است از اينكه انسان از روى كمال دانائى ، براى بهترين هدفها ، بهترين شرائط ممكن را انتخاب كند ؛ و به تعبير ديگر : حكمت يا حكيم بودن مستلزم اين است كه انسان در برابر همهء « چرا » ها يك « براى » داشته باشد ، خواه آن « چرا » ها به انتخاب هدف مربوط باشد يا به انتخاب وسيله .\r\n- چرا چنين كردى ؟\r\n- براى فلان هدف .\r\n- چرا آن هدف را ترجيح دادى ؟\r\n- به دليل فلان مزيّت .\r\n- چرا از فلان وسيله استفاده كردى ؟\r\n- براى فلان رجحان .\r\nدر زندگى انسانى هر كارى كه نتواند به « چرا » ها پاسخ معقول دهد ، به هر اندازه\r\n\r\n","description":"","footnote":"","page_name":" 46 ","page_number":58},
  {"content":"\r\n\r\nكه از اين جهت ناقص باشد ، نقص در حكمت و خردمندى انسان تلقى مىشود .\r\nخداوند چطور ؟ آيا افعال بارى نيز مانند افعال انسانها معلّل به اغراض است ؟\r\nآيا كارهاى خدا نيز مانند كارهاى انسان « چرا » و « براى » و انتخاب اصلح و ارجح دارد ؟ يا اينها همه از مختصات انسان است و تعميم اينها در مورد ذات بارى نوعى « تشبيه » يعنى قياس گرفتن خالق به مخلوق است ؟\r\nمعتزله طبعا طرفدار غايت داشتن و غرض داشتن صنع الهى شدند و حكيم بودن خداوند را كه در قرآن كريم ، مكرّر به آن تصريح شده است به همين گونه تفسير كردند كه او در كارهاى خويش ، غرض و هدف دارد و از روى كمال دانائى كارها را براى اغراض و اهداف مشخص و معين با انتخاب اصلح و ارجح انجام مىدهد .\r\nاما اشاعره منكر غايت و غرض داشتن خداوند در فعل خويش شدند و مفهوم حكمت را كه در قرآن كريم ، مكرّر آمده است همانگونه توجيه كردند كه عدل را توجيه كردند ، يعنى گفتند آنچه خداوند مىكند حكمت است نه اينكه آنچه حكمت است خدا مىكند .\r\nاز نظر معتزله ، افعال ذات بارى براى يك سلسله مصلحتها است ولى از نظر اشاعره غلط است كه بگوئيم افعال ذات بارى به خاطر يك سلسله مصلحتهاست .\r\nخداوند متعال همانطورى كه خالق و آفرينندهء مخلوقات است ، خالق و آفرينندهء آن چيزهايى كه مصلحت ناميده مىشود نيز هست ، بدون آنكه مخلوقى را به خاطر مصلحتى آفريده باشد و بدون آنكه رابطه‌اى تكوينى و ذاتى و علّى و معلولى ميان اشياء و مصلحتهايى كه براى آنها فرض مىشود وجود داشته باشد .\r\n\r\nمشخص شدن صفوف\r\nبا طرح مسألهء حسن و قبح عقلى و مسألهء معلّل بودن افعال بارى به اغراض در كنار دو مسألهء پيشين ، يعنى مسألهء عدل و مسألهء جبر و اختيار ، صفوف گروههاى كلامى كاملا مشخص شد . معتزله با شدت طرفدار عدل و عقل و استطاعت ( اختيار ) و حكمت ( معلّل بودن افعال بارى تعالى به اغراض ) شدند ؛ و اشاعره كه تا آن زمان هنوز « اهل السّنّة » يا « اهل الحديث » ناميده مىشدند به شدت در مقابل معتزله و طرز تفكر آنها ايستادند .\r\nمعتزله به نام « عدليّه » خوانده شدند . اين كلمه تنها نمايندهء مفهوم عدل نبود ، از اين كلمه علاوه بر مفهوم عدل به شكل معتزلى ، مفاهيم اختيار ، و حسن و قبح عقلى ، و\r\n\r\n","description":"","footnote":"","page_name":" 47 ","page_number":59},
  {"content":"\r\n\r\nمعلّل بودن فعل بارى به اغراض نيز فهميده مىشد .\r\n\r\nعدل يا توحيد ؟ ! !\r\nخرده‌اى كه اهل حديث بر معتزله مىگرفتند و معتزله جواب درستى نداشتند اين بود كه اصل عدل ( به مفهوم شامل اختيار و حسن و قبح عقلى و معلّل بودن افعال بارى به اغراض ) با توحيد افعالى و بلكه با توحيد ذاتى سازگار نيست ؛ زيرا اختيار معتزله نوعى « تفويض » است ، يعنى اختيارى كه معتزله قائل است نوعى واگذارى و سلب اختيار از ذات حق است و بر ضد توحيد فعلى است كه هم برهانى است و هم در سراسر قرآن به چشم مىخورد . چگونه ممكن است به بهانهء تنزيه خداوند از انتساب كارهايى كه از نظر ما زشت است ، براى ذات او شريكى در فاعليت قائل شويم ؟ ! ما همين قدر كه به فاعلهايى مستقل و به خود واگذاشته شده و بىنياز از ذات حق در فاعليت قائل شديم ، براى خداوند شريك قائل شده‌ايم و حال آنكه نصّ قرآن كريم است كه :\r\n « . . . لَمْ يَتَّخِذْ وَلَداً وَ لَمْ يَكُنْ لَهُ شَرِيكٌ فِي الْمُلْكِ وَ لَمْ يَكُنْ لَهُ وَلِيٌّ مِنَ الذُّلِّ وَ كَبِّرْهُ تَكْبِيراً »  ( 1 ) همچنانكه حكمت و مصلحتى كه معتزله در كارهاى خداوند فرض مىكنند ، با توحيد ذاتى و غناى ذاتى و منزّه بودن ذات حق از اينكه مانند داشته باشد و از اينكه معلول علتى باشد منافى است ، زيرا اگر انسان كارهاى خود را به خاطر غايتها و هدفها انجام مىدهد ، در حقيقت تحت تأثير و انگيزهء آن غايتها و هدفها قرار گرفته است . مگر نه اين است كه علت غائى ، علّت علّت فاعلى است . يعنى علت غائى موجب فاعليت فاعل است ، اگر نباشد ، فاعل ، فاعل نيست . انسان كه در كارهاى خود غايت و هدف و غرض دارد ، در حقيقت يك جبر از ناحيهء هدف و غرض بر او حكومت مىكند . خداوند متعال از هرگونه جبرى آزاد و منزّه است هر چند جبر غرض و هدف بوده باشد .\r\nاشاعره مدعى شدند كه مسألهء حسن و قبح ذاتى عقلى و حكم به اينكه افعال\r\n\r\n\r\n\r\n\r\n","description":"","footnote":"\r\n( 1 ) . اسراء / 111\r\n","page_name":" 48 ","page_number":60},
  {"content":"\r\n\r\nبارى تعالى الزاما بايد بر معيار اين حسن و قبح‌ها انجام گيرد نوعى تعيين تكليف براى خداوند است ؛ مثل اين است كه بگوئيم خداوند مجبور است كارهاى خود را در « كادر » ى كه عقل ما انسانها مشخص كرده است انجام دهد . اطلاق اراده و مشيّت حق ابا دارد از اين محدوديتها .\r\nخلاصهء سخن ، اشاعره مدعى شدند كه آنچه معتزله به نام عدل يا عقل يا اختيار و استطاعت ، و يا حكمت و مصلحت طرح كرده‌اند اولا از نوع قياس گرفتن خالق به مخلوق است ، ثانيا با توحيد ذاتى و افعالى ذات حق ، منافى است .\r\nمعتزله متقابلا عقائد اشاعره را بر ضدّ اصل « تنزيه » كه در قرآن كريم مكرّر به آن تصريح شده ، دانستند . معتزله گفتند : لازمهء عقائد اشاعره اين است كه ما به خدا چيزهايى نسبت دهيم كه ذات حق از آنها منزّه است و قرآن كريم نيز تصريح كرده است به منزّه بودن ذات حق از آنها ؛ از قبيل ظلم ، عبث ، فحشاء . گفتند : اگر عدل و اختيارى در كار نباشد ، بايد خداوند را « ظالم » بدانيم كه بندگانى مضطرّ آفريده و آنگاه آنها را مكلّف مىكند و اين موجودات مضطرّ را كه هيچ اختيارى از خود ندارند و گناه مىكنند عذاب مىكند ؛ و چون هر كارى كه بنده مىكند در واقع بنده نمىكند بلكه خدا مىكند پس اين خدا است كه مرتكب فحشا و زشتى مىشود نه بنده ؛ و چون طبق عقيدهء اشاعره ، فعل خداوند خالى از هر غايت و غرضى است پس خداوند ، عبث كار و بيهوده كار است . پس لازمهء عقائد اشاعره اين است كه امورى را كه برهان و قرآن توأما خداوند را از آنها تنزيه مىكنند به خداوند نسبت دهيم ، يعنى : ظلم ، عبث ، فحشاء .\r\nهر كدام از دو مكتب اشعرى و معتزلى يك نقطهء قوّت داشت و يك نقطهء ضعف .\r\nنقطهء قوّت هر كدام ، در ايرادهايى بود كه از مكتب مخالف مىگرفت ، و نقطهء ضعف هر كدام آنجا بود كه مىخواست از مكتب خود به صورت يك مكتب جامع دفاع كند .\r\nپيروان هر يك از دو مكتب مىخواستند صحّت و درستى مكتب خود را با اثبات بىاعتبارى مكتب مخالف ، ثابت كنند بدون آنكه بتوانند به خوبى از مكتب خود دفاع نمايند و از عهدهء اشكالاتى كه بر خود آنها وارد است برآيند . پيروان هر دو مكتب به نقاط ضعف مكتب ديگر خوب وارد بودند و سخت به يكديگر حمله مىكردند .\r\nمعروف است : غيلان دمشقى كه طرفدار عقيده اختيار بود روزى به ربيعة الرأى كه منكر اختيار بود رسيد و بالاى سرش ايستاد و گفت : « انت الّذى يزعم انّ اللّه يحبّ ان يعصى تو همان كسى كه گمان مىبرد خدا دوست دارد مردم او را معصيت كنند » يعنى لازمهء عقيده جبرى تو اين است كه معصيت بندگان به ارادهء خود او باشد و او خودش\r\n\r\n","description":"","footnote":"","page_name":" 49 ","page_number":61},
  {"content":"\r\n\r\nبخواهد و دوست داشته باشد كه مردم او را معصيت كنند .\r\nربيعة الرأى بدون اينكه از اين عقيدهء خود دفاع كند به نقطهء ضعفى در عقيدهء غيلان دمشقى چسبيد و گفت : « انت الّذى يزعم انّ اللّه يعصى قهرا تو همان كسى كه مىپندارد خداوند چيزى اراده مىكند و انسانها چيز ديگر ، و خداوند مقهور خواست بندگان مىگردد » .\r\nقاضى عبد الجبار معتزلى روزى در محضر صاحب بن عبّاد نشسته بود ، ابو اسحاق اسفراينى وارد شد . ابو اسحاق ، اشعرى و جبرى بود ، بر خلاف قاضى عبد الجبار كه معتزلى و طرفدار اختيار بود . به محض آنكه چشم قاضى به ابو اسحاق افتاد ، فرياد بركشيد : « سبحان من تنزّه عن الفحشاء منزّه است ذات حق از اينكه كارهاى زشت به او نسبت داده شود » كنايه از اينكه تو همه چيز را و از آن جمله كارهاى زشت را از خدا مىدانى .\r\nابو اسحاق نيز بدون آنكه از عقيدهء خود دفاع كند ، فورا گفت : « سبحان من لا يجرى فى ملكه الّا ما يشاء منزّه است آنكه در سراسر ملكش ( ملك وجود ) جريانى رخ نمىدهد مگر به مشيّت خود او » كنايه از اينكه تو با عقيدهء تفويض ، براى خدا در ملك خدا شريك قائل شده‌اى و انسانها را در افعالشان ، مستقل و به خود واگذاشته شده و بىنياز از خداوند مىدانى .\r\nمعتزله خود را « اهل العدل و التوحيد » مىخوانند . نظر معتزله اينجا به توحيد صفاتى است . اشاعره ، طرفدار صفات زائد و مغاير با ذات بودند ، مثلا علم يا قدرت يا حيات خداوند را حقيقتى مغاير با ذات خدا مىدانستند و مانند ذات خداوند « قديم » مىدانستند ، بر خلاف معتزله كه به صفات مغاير با ذات قائل نبودند .\r\nمعتزله عقيدهء اشاعره را در باب صفات بارى تعالى نوعى شرك تلقى مىكردند ؛ مىگفتند : لازمهء سخن اشاعره اين است كه ما در كنار ذات خدا يك سلسله قديمهاى ديگر نيز قائل شويم ، و چون قديم بودن مساوى با نفى معلوليّت و مخلوقيّت است و ملازم با غناى ذاتى است پس به عقيدهء اشاعره به عدد صفات بارى تعالى « قديم » و « غنىّ بالذات » وجود دارد ، پس به عدد صفات خدا ، خدا وجود دارد . ولى خود معتزله چون به صفات مغاير با ذات قائل نبودند ، طبعا به بيش از يك قديم قائل نبودند . اين بود كه معتزله خود را اهل العدل و التوحيد مىناميدند و مقصودشان توحيد صفاتى بود .\r\nاما در توحيد افعالى ، كميت معتزله لنگ بود و اشاعره در توحيد افعالى ، خود را « اهل التوحيد » مىناميدند .\r\nحقيقت اين است كه معتزله در عين اينكه در توحيد صفاتى ، ايرادات بجايى به\r\n\r\n","description":"","footnote":"","page_name":" 50 ","page_number":62},
  {"content":"\r\n\r\nاشاعره داشتند كميت خودشان هم در توحيد صفاتى لنگ بود ؛ زيرا اگر چه معتزله به صفات مغاير با ذات قائل نبودند ، اما از عهدهء اثبات عينيّت صفات با ذات نيز برنيامدند . آنها مسألهء « نيابت » ذات از صفات را طرح كردند كه نقطهء ضعف بزرگى در مكتب معتزله است .\r\nاشاعره نقاط ضعف ديگرى داشتند . گذشته از اينكه مكتب اشعرى نتوانست مسائل : عدل ، عقل ، اختيار ، حكمت را توجيه كند ، در مسألهء توحيد كه حساسيت زيادى نسبت به آن نشان مىداد نيز سخت درماندگى پيدا كرد . اشاعره مجبور شدند كه به بهانهء توحيد افعالى ، نظام ذاتى سببى و مسبّبى را انكار كنند و هر چيز را مستقيما و بلاواسطه و بدون دخالت هيچ شرط و واسطه‌اى منبعث از ارادهء خداوند بدانند . اهل فن مىدانند كه چنين عقيده‌اى بر ضد بساطت و علوّ و شموخ ذات مقدّس الهى است .\r\nهر دو مكتب ، خود را ميان عدل و توحيد افعالى مردّد ديدند . معتزله توحيد افعالى را به خيال خود فداى عدل كردند ، و اشاعره به گمان خود عدل را فداى توحيد افعالى نمودند . اما در حقيقت نه معتزله توانستند عدل را به شكل صحيحى توجيه كنند و نه اشاعره به عمق توحيد افعالى رسيدند .\r\nاگر چه مسائل مورد اختلاف اشاعره و معتزله زياد است ، ولى عمده ، دو مسأله است : توحيد ، عدل . بحثهاى كلامى چنان كه در پيش ديديم ، از مسائل مربوط به عدل آغاز شد و سپس دامنه‌اش به مسائل مربوط به توحيد كشيده شد . توحيد مراتبى دارد :\r\nتوحيد ذات ، توحيد صفات ، توحيد افعال ، توحيد در عبادت . در توحيد ذات ، يعنى يگانگى ذات مقدّس در مرتبه ذات و اينكه مثل و مانند ندارد :  لَيْسَ كَمِثْلِهِ شَيْءٌ  ( 1 ) هيچ چيز در مرتبهء ذات او نيست ، همه چيز مخلوق و محتاج اوست و او خالق كل و غنّى بالذات است ، ميان مسلمين اختلافى نيست . در توحيد صفات ، اختلاف شد ، اشاعره منكر توحيد و طرفدار تكثير شدند ؛ و در توحيد افعالى كار برعكس شد ، اشاعره به توحيد گرائيدند و معتزله به تكثير . دربارهء توحيد در عبادت نيز ميان مسلمين كوچك‌ترين اختلافى نشد ، يعنى احدى قائل به تكثير نگرديد . بعضى از علماء اسلامى و در رأس همهء آنها « ابن تيميّه » شامى حنبلى معتقد شد كه بسيارى از عقائد و اعمال جارى مسلمين با توحيد در عبادت منافى است ، مانند اعتقاد به شفاعت و يا حاجت خواستن و توسّل به اولياء . اين افكار بعدها منجر به پيدايش مذهبى به نام « مذهب وهابيّه » گرديد .\r\n\r\n\r\n\r\n\r\n","description":"","footnote":"\r\n( 1 ) . شورى / 11\r\n","page_name":" 51 ","page_number":63},
  {"content":"\r\n\r\n\r\nتأثير كلام اسلامى در فلسفهء اسلامى\r\nبحثهاى كلامى اسلامى هر چند به نتيجهء نهائى نرسيد ولى اين مباحث كمك و مدد فراوانى كرد به حكما و فلاسفهء اسلامى در مسائل الهيّات . يكى از جهاتى كه فلسفهء اسلامى در مسائل « الهيّات بالمعنى الاخص » سرزمينهاى جديدى فتح كرد و فاصله‌اش با فلسفهء يونانى و اسكندرانى زياد شد مايه‌هايى است كه از كلام اسلامى گرفت . متكلّمين ، اين حق را به گردن فلاسفه دارند كه افقهاى نوى گشودند و مسائل ويژه‌اى طرح كردند اگر چه خود از عهدهء حلّ آنها برنيامدند .\r\nمتكلّمين علاوه بر اينكه با طرح يك سلسله مسائل ، راه را براى فلاسفه باز كردند ، از راه ديگر نيز خدمت بسزائى كردند ، و آن اينكه چون در مقابل انديشهء يونانى تسليم نبودند ، به مقام معارضه برمىآمدند و به چهرهء فلسفه و فلاسفه ناخن مىزدند ، در ردّ فلسفه و فلاسفه كتاب مىنوشتند و آراء آنها را نقض و رد مىكردند . باب تشكيك و ترديد در انديشه‌هاى فلسفى را آنها باز كردند . تصادم و اصطكاك آراء و عقايد متكلّمان با آراء فلاسفه ، و تلاشهاى سخت فلاسفه براى خروج از بن‌بستها ، تحرّك خاصّى در الهيّات فلسفهء اسلامى بوجود آورد . در تلاشهاى سخت است كه برقهايى مىجهد و سرزمينهاى تازه‌اى كشف مىشود .\r\n\r\nمكتب عقلى شيعى\r\nدر اين ميان مكتب كلامى و فلسفى شيعى جالب توجه است . مكتب معتزله و اشاعره كه از آنها سخن گفتيم هر دو مربوط است به جهان تسنن . شيعه همچنانكه در فروع احكام ، استقلال داشت ، در اصول و مسائل كلامى فلسفى و به اصطلاح در « معارف اسلامى » نيز كاملا مستقل بود .\r\nدر مكتب كلامى و فلسفى شيعى ، مسائل عدل و توحيد ، مطرح و عميق‌ترين نظريات ابراز گرديد . در چهار مسألهء معروف ، يعنى عدل و عقل و استطاعت و حكمت ، جانب معتزله حمايت شد و به همين جهت شيعه جزء « عدليّه » به شمار آمد . ولى در مكتب شيعه ، مفهوم هر يك از اين چهار تا با آنچه معتزله به آن معتقد بودند تفاوتهايى داشت . مثلا در مكتب شيعى هرگز « اختيار » به صورت « تفويض » و واگذارى كه نوعى سلب اختيار از ذات حق و نوعى استقلال در فاعليّت و نوعى خداگونگى براى انسان\r\n\r\n","description":"","footnote":"","page_name":" 52 ","page_number":64},
  {"content":"\r\n\r\nاست كه طبعا ملازم با شرك است ، تفسير نشد . در اين مكتب ، براى اولين بار ائمهء اطهار ( عليهم السلام ) كه الهام‌بخش اين مكتب بودند اصل « امر بين الامرين » را طرح كردند و اين جمله ، معروف و مشهور شد كه :\r\nلا جبر و لا تفويض بل امر بين الامرين .\r\nدر اين مكتب ، اصل عدل به مفهوم جامع خود تأييد شد بدون آنكه كوچك‌ترين ضربه‌اى به توحيد افعالى يا توحيد ذاتى وارد آيد ؛ عدل در كنار توحيد قرار گرفت و به حق گفته شد كه :\r\nالعدل و التّوحيد علويّان ، و الجبر و التّشبيه امويّان .\r\nدر اين مكتب ، اصالت عدل ، و حرمت عقل ، و شخصيت آزاد و مختار انسان و نظام حكيمانهء جهان ، اثبات شد بدون آنكه خدشه‌اى بر توحيد ذاتى يا افعالى وارد شود ؛ اختيار انسان تأييد شد بدون آنكه انسان به صورت شريكى در « ملك الهى » چهره بنمايد و ارادهء الهى ، مقهور و مغلوب ارادهء انسانى تلقى شود ؛ قضا و قدر الهى در سراسر هستى اثبات شد بدون آنكه نتيجه‌اش مجبور بودن انسان در برابر قضا و قدر الهى باشد .\r\nدر مكتب كلامى شيعى ، در مسائل مربوط به توحيد ، گرايشها همه توحيدى بود ؛ يعنى در توحيد و تكثير صفات ، شيعه طرفدار توحيد صفاتى شد و عقيدهء اشاعره را نفى كرد و با معتزله موافقت كرد ، با اين تفاوت كه كار معتزله به نفى صفات و نيابت ذات از صفات كشيد ، ولى شيعه معتقد به اتحاد صفات با ذات و عينيّت ذات با صفات شد كه يكى از عميق‌ترين معارف الهى است ؛ و در توحيد افعالى ، جانب اشاعره را گرفت ولى با اين تفاوت كه نظام علل و معلولات و اسباب و مسبّبات را نفى نكرد . در مكتب كلامى شيعه ، توحيد ذاتى و صفاتى و افعالى در اوجى بيان شد كه در جهان سابقه نداشت ( 1 ) .\r\nدر مقدمه جلد پنجم « اصول فلسفه و روش رئاليسم » الهامگيرى حكماى الهى\r\n\r\n\r\n\r\n\r\n","description":"","footnote":"\r\n( 1 ) . ما در كتاب « سيرى در نهج البلاغه » بخش توحيد ، و هم در جلد پنجم « اصول فلسفه و روش رئاليسم » اين مطلب را توضيح داده‌ايم . در كتاب « انسان و سرنوشت » دربارهء رابطهء قضا و قدر با اختيار و آزادى انسان بحث كرده‌ايم .\r\n","page_name":" 53 ","page_number":65},
  {"content":"\r\n\r\nاسلامى را از معارف قرآنى و از ساير متون اسلامى اعمّ از حديث و خطبه و دعا توضيح داده‌ايم و در اينجا لزومى به توضيح بيشتر نمىبينيم .\r\nحكماى اسلامى ، با آشنائى با اصول صحيح برهانى از يك طرف ، و الهامگيرى از معارف اسلامى از طرف ديگر ، در اثر مجاهدت هزارساله ، موفق شدند « الهيّات بالمعنى الاخص » را بر پايهء بس استوارى بنا كنند .\r\nاز نظر حكماى الهى اسلامى ، عدل به عنوان حقيقتى واقعى تفسير مىشود بدون آنكه مستلزم اين باشد كه ذات اقدس الهى محكوم يك جبر و يك قانون بوده باشد و بر قاهريّت على الاطلاق ذات بارى ، خدشه‌اى وارد آيد . حسن و قبح عقلى نيز به گونه‌اى ديگر تفسير شد ، از حوزهء معقولات نظرى كه ارزش كشف و ارائهء حقيقت دارد خارج گرديد و جزء انديشه‌هاى ضرورى عملى اعتبارى قرار گرفت و به همين دليل به هيچ‌وجه به عنوان معيار و مقياس براى افعال بارى تعالى پذيرفته نشد . حكماء بر خلاف متكلّمين هرگز از اين مفاهيم در سطح معارف ربوبى استفاده نكردند .\r\nمسألهء غايت و غرض نيز پس از تقسيم غايت به غايت فعل و غايت فاعل و اينكه مفهوم حكمت دربارهء بارى تعالى مساوى است با مفهوم عنايت و ايصال اشياء به غايات آنها ، تكليف روشنى پيدا كرد . از نظر حكماء هر فعلى غايتى دارد و ذات اقدس الهى غايت كل يعنى غاية الغايات است ؛ اشياء همه از او و به سوى او است :\r\n وَ أَنَّ إِلى رَبِّكَ الْمُنْتَهى  ( 1 ) .\r\nالبته هر يك از مباحث نامبرده ، دامنهء درازى دارد و در اين مقدمه بيش از اين نتوان از اين مقولات سخن گفت .\r\n\r\nطرح اصل عدل در حوزهء فقه\r\nريشهء طرح مسأله « عدل » را در جهان اسلام ، تنها در علم كلام و در ميان متكلّمان نبايد جستجو كرد ، ريشه‌اى هم در جاى ديگر دارد و آن فقه اسلامى است .\r\nجامعهء اسلامى از به دو تشكيل ، بر محور كتاب و سنّت تأسيس شد . اين جامعه مقررات و قوانين خود را اعمّ از عبادى يا تجارى يا مدنى يا جزائى يا سياسى از منبع\r\n\r\n\r\n\r\n\r\n","description":"","footnote":"\r\n( 1 ) . نجم / 42\r\n","page_name":" 54 ","page_number":66},
  {"content":"\r\n\r\nوحى الهى مىخواست . آنجا كه تكليف يك حادثه در قرآن بطور صريح بيان شده است و يا سنّت قطعى در ميان است و يا دسترسى به شخص رسول خدا و يا ائمهء معصومين ( از نظر شيعه ) ممكن بود تكليف روشن بود . اما آنجا كه آيهء صريح يا سنت قطعى وجود نداشت و دسترسى به معصوم هم نبود طبعا پاى اجتهاد و استنباط به ميان مىآمد .\r\nاينكه اجتهاد از كى آغاز شد و چه تحولاتى در ميان اهل سنت و چه تطوّراتى در شيعه پيدا كرد بحث دامنه‌دارى است كه اينجا محل طرح آن نيست . ترديدى نيست كه از زمان رسول خدا و حدّ اقل از وقايع مقارن ايام وفات آن حضرت ، اين كار آغاز شد .\r\nاما اينكه آيا از اول بطور صحيح انجام گرفت يا بطور ناصحيح ، مطلب ديگرى است و ما در جاى ديگر به اين مطالب اشاره كرده‌ايم ( 1 ) .\r\nفقه اسلامى نيز مانند علوم ديگر بسرعت متطوّر و متكامل شد و طبعا سيستمهاى مختلفى در آن بوجود آمد . در ميان اهل تسنن دو سيستم فقهى به وجود آمد : سيستم اهل حديث كه بيشتر ميان فقهاى مدينه معمول بود و سيستم رأى و قياس كه بيشتر ميان فقهاى عراق معمول بود .\r\nروش اهل حديث اين بود كه در مسائل ، در درجهء اول به قرآن رجوع مىكردند ، اگر حكم مسأله را در قرآن نمىيافتند به حديث پيغمبر مراجعه مىكردند ، اگر احاديث ، مختلف بود ، به ترجيح احاديث از نظر راويان سند مىپرداختند ، اگر در حديث نمىيافتند و يا ترجيحى در ميان احاديث مختلف به دست نمىآوردند به اقوال و فتاواى صحابه رجوع مىكردند و اگر از اين راه هم طرفى نمىبستند كوشش مىكردند به نحوى از اشاراتى كه در نصوص هست چيزى استفاده كنند و بندرت اتفاق مىافتاد كه به رأى و قياس متوسل شوند .\r\nروش اهل قياس غير اين بود . آنها اگر حكمى را در قرآن يا سنّت ، قطعى نمىيافتند به احاديث منقوله چندان اعتماد نمىكردند زيرا آنها را غالبا مجعول يا تحريف شده مىدانستند . معتقد بودند كه يك نفر فقيه در اثر ممارست در مقررات قطعى اسلامى ، به روح قوانين اسلامى آشنا مىشود و از روى مشابهات مىتواند حكم مسألهء مورد نظر را اكتشاف كند .\r\n\r\n\r\n\r\n\r\n","description":"","footnote":"\r\n( 1 ) . اين بنده در نشريهء سالانهء « مكتب تشيّع » منتشر در قم در سال 1340 ، مقاله‌اى تحت عنوان « اصل اجتهاد در اسلام » نگاشت و اين تاريخچه را به طور فشرده ذكر كرد . طالبان مىتوانند به آن مقاله مراجعه كنند . [ اين مقاله در كتاب « ده گفتار » اثر استاد شهيد به چاپ رسيده است 
  ] .\r\n","page_name":" 55 ","page_number":67},
  {"content":"\r\n\r\nاهل رأى و قياس معتقد بودند كه « عدالت » و « مصلحت » مىتواند راهنماى خوبى براى فقيه باشد . اينجا بود كه فقيه ، خود را موظف مىديد كه دربارهء آنچه « مقتضاى عدالت » است و آنچه مصلحت اقتضا مىكند بينديشد . اصطلاحاتى از قبيل « استحسان » يا « استصلاح » از همين جا پيدا شد .\r\n\r\nجدال اهل حديث و اهل قياس\r\nاهل حديث ، روش اهل قياس را نوعى افراط در رجوع به عقل و نوعى كوتاهى در اخذ به حديث و به عبارت ديگر نوعى سطحىنگرى در كشف مصالح واقعى تلقى مىكردند ؛ مىگفتند : بناى كار شرع بر جمع متفرّقات و تفريق مجتمعات است و از سطح عقول عادى بدور است ؛ عقل را نرسد كه ساده پندارى كند و خيال كند كه به ريشه و روح احكام مىتواند برسد . متقابلا اهل قياس ، اهل حديث را به جمود و تحجّر متهم مىكردند .\r\nدر فنّ « اصول فقه » قاعده‌اى است كه به « قاعده ملازمه » يعنى ملازمهء حكم عقل و شرع معروف است . اين قاعده با اين عبارت بيان مىشود :\r\nكلّ ما حكم به العقل حكم به الشّرع ، و كلّ ما حكم به الشّرع حكم به العقل .\r\nمقصود اين است كه هر جا كه عقل ، يك « مصلحت » و يا يك « مفسده » قطعى را كشف كند ، به دليل « لمّى » و از راه استدلال از علت به معلول حكم مىكنيم كه شرع اسلام در اينجا حكمى دائر بر استيفاى آن مصلحت و يا دفع آن مفسده دارد هر چند آن حكم از طريق نقل به ما نرسيده باشد ، و هر جا كه يك حكم وجوبى يا استحبابى يا تحريمى و يا كراهتى دارد ، ما به دليل « انّى » و از راه استدلال از معلول به علت كشف مىكنيم كه مصلحت و مفسده‌اى در كار است هر چند بالفعل عقل ما از وجود آن مصلحت يا مفسده آگاه نباشد .\r\nاز نظر فقهاى اسلامى ، خصوصا آنان كه بيشتر به رأى و قياس گرايش داشتند هماهنگى كاملى ميان شرع و عقل برقرار است ، دستورهاى اسلامى يك سلسله دستورهاى مرموز و مجهول و غير قابل درك نيست كه صددرصد تعبّد در آنها حكمفرما باشد ، تعقّل هم نقشى دارد در فهم و استنباط احكام .\r\nاين دانشمندان ، مسألهء حسن و قبح عقلى را كه قبلا يك بحث كلامى بود وارد « اصول فقه » كردند و آن حسن و قبح‌ها را به عنوان « مناطات » و « ملاكات » احكام\r\n\r\n","description":"","footnote":"","page_name":" 56 ","page_number":68},
  {"content":"\r\n\r\nشناختند و گفتند : در ميان « مناطات » و « ملاكات » آنچه عقل از همه بديهىتر و روشنتر درك مىكند ، حسن عدالت و احسان ، و قبح ظلم و عدوان است . و به اين ترتيب عدل و ظلم به صورت معيارى در فقه اسلامى درآمدند .\r\nاهل حديث ، منابع فقه را در اسلام سه چيز مىدانستند : كتاب ( قرآن ) و سنّت و اجماع . اما اهل رأى و قياس ، منابع فقه را چهار چيز مىدانستند : سه منبع مذكور به علاوهء رأى و قياس .\r\nاهل حديث بر اهل رأى و قياس انتقاداتى داشتند ، با ذكر يك سلسله مثالها روشن مىكردند كه اعتماد به رأى و قياس ، انسان را در كشف احكام شرعى دچار انحراف و اشتباه مىكند ، و اهل رأى و قياس نيز متقابلا آنها را به اعتماد به يك سلسله احاديث منقوله كه اعتبار و درستى آنها روشن نيست متهم مىكردند .\r\n\r\nروش فقهى شيعى\r\nفقه و اجتهاد شيعه ، مانند كلام و فلسفه ، راه مستقلّى طى كرد . در فقه شيعه ، اصل تبعيّت احكام از مصالح و مفاسد نفس الامرى و قاعدهء ملازمهء حكم عقل و شرع ، مورد تأييد قرار گرفت و حق عقل در اجتهاد ، محفوظ ماند . اما رأى و قياس بيش از آنچه در ميان گروه اهل حديث از اهل تسنن مورد تخطئه واقع شده بود در ميان شيعه مورد تخطئه قرار گرفت .\r\nتخطئهء قياس در شيعه نه بدان جهت بود كه اصحاب حديث از اهل تسنن مىگفتند - كه عبارت بود از عدم حجّيّت عقل به عنوان يكى از ادلّهء شرعيّه در احكام - بلكه به دو جهت ديگر بود : يكى اينكه رأى و قياس ، عمل به ظنّ است نه عمل به علم ، تبعيّت از خيال است نه تبعيّت از عقل ؛ ديگر اينكه مبناى لزوم رجوع به رأى و قياس اين است كه اصول و كليّات اسلامى وافى نيست ، و اين ، ظلم و يا جهل به اسلام است . درست است كه بيان احكام همهء مسائل بطور جزئى و فردى نشده است ، و امكان هم ندارد ، زيرا جزئيّات غير متناهى است ؛ ولى كليات اسلامى به نحوى تنظيم شده كه جوابگوى جزئيات بىپايان و اوضاع مختلف مكانى و شرائط متغيّر زمانى است .\r\nعلىهذا وظيفهء يك فقيه اين نيست كه به لفظ ، جمود كند و حكم هر واقعهء جزئى را از قرآن يا حديث بخواهد ؛ و اين هم نيست كه به بهانهء نبودن حكم يك مسأله ، به خيال‌بافى و قيّاسى بپردازد ؛ وظيفهء فقيه « تفريع » و ردّ فروع بر اصول است . اصول اسلامى در كتاب و سنّت موجود است . فقط يك « هنر » لازم است و آن هنر « اجتهاد » يعنى تطبيق\r\n\r\n","description":"","footnote":"","page_name":" 57 ","page_number":69},
  {"content":"\r\n\r\nهوشيارانه و زيركانهء كليات اسلامى بر جريانات متغيّر و زودگذر است .\r\nدر كتاب « اصول كافى » بابى دارد تحت همين عنوان كه : « هيچ مسأله‌اى نيست مگر اينكه اصول آن در كتاب و سنّت هست » .\r\nعلىهذا اصل « عدل » و اصل تبعيّت احكام از مصالح و مفاسد نفس الامرى ، و بالطبع اصل حسن و قبح عقلى و اصل حجّيّت عقل ، به عنوان زيربناى فقه اسلامى شيعى معتبر شناخته شد ؛ و بالاخره اصل « عدل » جاى خويش را در فقه اسلامى بازيافت .\r\nدر فقه شيعه ميان عقل و خيال ، و به عبارت ديگر ميان برهان عقلى و قياس ظنّى كه همان تمثيل منطقى است تفكيك شد ؛ گفته شد منابع فقه چهار است : كتاب ، سنّت ، اجماع ، عقل . در اين مكتب فقهى با اينكه رأى و قياس مردود گشت ، عقل و برهان معتبر شناخته شد .\r\n\r\nاصل عدل در حوزه‌هاى اجتماعى و سياسى\r\nآنچه تاكنون گفته شد مربوط به طرح علمى مسألهء عدل در جوّ فكرى و علمى جهان اسلام بود ؛ همه مربوط به اين بود كه چگونه شد كه مسألهء « عدل الهى » در نظام تكوين و يا نظام تشريع ، از قرون اوليهء اسلامى وارد علوم اسلامى شد و تا آنجا اهميت يافت كه بعضى فرق ، خود را « عدليّه » خواندند و « عدل » را يكى از اصول اعتقادى و مايهء امتياز اعتقادى خود از ساير فرق بشمار آوردند ؛ چنان كه ما شيعيان ، اصول اعتقادى اسلامى خود را كه مىشماريم « عدل » را به عنوان يكى از اصول دين نام مىبريم .\r\nعلاوه بر طرح علمى ، به نوعى ديگر نيز اين مسأله از صدر اسلام در جامعهء اسلامى و در سطح عامّهء مردم مطرح بوده است ، و آن مرحلهء اجرائى عدل است . يك نفر مسلمان ، از بديهيّات اوّليّهء انديشه‌هاى اسلامى اجتماعىاش ، اين بوده كه امام و پيشوا و زعيم بايد عادل باشد ، قاضى بايد عادل باشد ، شاهد محكمه بايد عادل باشد ، شاهد طلاق يا رجوع بايد عادل باشد ؛ و از نظر يك مسلمان شيعى ، امام جمعه و جماعت نيز بايد عادل باشد . هر مسلمان همواره در برابر پستهايى كه يك مقام عادل بايد اشغال كند احساس مسئوليّت مىكرده است . اين جملهء رسول اكرم زبانزد خاص و عام بود : افضل الجهاد كلمة عدل عند امام جائر ( 1 ) ؛ و چه شهامتها و حماسه‌ها كه\r\n\r\n\r\n\r\n\r\n","description":"","footnote":"\r\n( 1 ) . كافى ، ج 5 ، ص 60 .\r\n","page_name":" 58 ","page_number":70},
  {"content":"\r\n\r\nاين جملهء كوتاه آفريده است .\r\nطرح مسألهء عدل از نظر عملى و عينى در سطح اجتماع ، تاريخچهء بس درازى دارد و چون از موضوع بحث كتاب خارج است ما وارد آن نمىشويم .\r\n\r\nسرمنشأ اصلى\r\nخواننده پس از وقوف به جريانات علمى و عملى كه بدانها اشاره شد يك سؤال اصلى برايش باقى مىماند و آن اينكه : چرا كلام اسلامى بيش از هر چيز به مسألهء عدل پرداخت ؟ و چرا فقه اسلامى قبل از هر چيزى مسألهء عدل برايش مطرح شد ؟ و چرا در جهان سياست اسلامى بيش از هر كلمه‌اى كلمهء عدل به گوش مىخورد ؟ اينكه در همهء حوزه‌ها سخن از عدل بود بايد يك ريشه و سرمنشأ خاص داشته باشد .\r\nآيا جريان اصلى ديگرى در كار بوده كه همهء اين جريانها را او برمىانگيخته و تغذيه مىكرده است ؟\r\nاز نظر ما ريشهء اصلى و ريشهء ريشه‌هاى طرحهاى علمى و عملى مسألهء عدل را در جامعهء اسلامى ، در درجهء اول ، در خود قرآن كريم بايد جستجو كرد . قرآن است كه بذر انديشهء عدل را در دلها كاشت و آبيارى كرد و دغدغهء آن را چه از نظر فكرى و فلسفى و چه از نظر علمى و اجتماعى در روحها ايجاد كرد . اين قرآن است كه مسألهء عدل و ظلم را در چهره‌هاى گوناگونش : عدل تكوينى ، عدل تشريعى ، عدل اخلاقى ، عدل اجتماعى طرح كرد .\r\nقرآن تصريح مىكند كه نظام هستى و آفرينش ، بر عدل و توازن و بر اساس استحقاقها و قابليّتها است . گذشته از آيات زيادى كه صريحا ظلم را از ساحت كبريائى بشدت نفى مىكند ، و گذشته از آياتى كه ابلاغ و بيان و اتمام حجت را از آن جهت از شئون پروردگار مىشمارد كه بود اينها نوعى عدل ، و هلاك بشر با نبود آنها نوعى ظلم و ستم است ، و گذشته از آياتى كه اساس خلقت را بر حق - كه ملازم با عدل است - معرفى مىنمايد ؛ گذشته از همهء اينها در برخى از آيات ، از مقام فاعليّت و تدبير الهى بعنوان مقام قيام به عدل ياد مىكند :\r\n شَهِدَ اللَّهُ أَنَّهُ لا إِلهَ إِلَّا هُوَ وَ الْمَلائِكَةُ وَ أُولُوا الْعِلْمِ قائِماً بِالْقِسْطِ  ( 1 ) .\r\nو يا عدل را ترازوى خدا در امر آفرينش مىداند :\r\n\r\n\r\n\r\n\r\n","description":"","footnote":"\r\n( 1 ) . آل عمران / 18\r\n","page_name":" 59 ","page_number":71},
  {"content":"\r\n\r\n وَ السَّماءَ رَفَعَها وَ وَضَعَ الْمِيزانَ  ( 1 ) .\r\nدر ذيل همين آيه است كه رسول خدا فرمود :\r\nبالعدل قامت السّماوات و الارض ( 2 ) .\r\n« آسمانها و زمين به عدل برپا است » .\r\nعدل تشريعى - يعنى اينكه در نظام جعل و وضع و تشريع قوانين ، همواره اصل عدل ، رعايت شده و مىشود - نيز صريحا مورد توجه قرآن قرار گرفته است . در قرآن كريم تصريح شده كه حكمت بعثت و ارسال رسل اين است كه عدل و قسط بر نظام زندگانى بشر حاكم باشد :\r\n لَقَدْ أَرْسَلْنا رُسُلَنا بِالْبَيِّناتِ وَ أَنْزَلْنا مَعَهُمُ الْكِتابَ وَ الْمِيزانَ لِيَقُومَ النَّاسُ بِالْقِسْطِ  ( 3 ) .\r\n« همانا فرستادگان خويش را با دلائل روشن فرستاديم و همراه آنها كتاب و مقياس ( قانون ) فرستاديم تا مردم بدين وسيله عدل را بپادارند » .\r\nبديهى است كه برقرارى اصل عدل در نظامات اجتماعى ، موقوف به اين است كه اولا نظام تشريعى و قانونى ، نظامى عادلانه باشد ، و ثانيا عملا به مرحلهء اجرا درآيد .\r\nعلاوه بر اين اصل كلى كه قرآن در مورد همهء پيامبران بيان كرده است ، در مورد نظام تشريعى اسلامى مىگويد :  قُلْ أَمَرَ رَبِّي بِالْقِسْطِ  ( 4 ) . يا در مورد برخى دستورها مىگويد :  ذلِكُمْ أَقْسَطُ عِنْدَ اللَّهِ  ( 5 ) .\r\nقرآن كريم ، امامت و رهبرى را « پيمان الهى » و مقامى « ضدّ ظلم » و « توأم با عدل » مىداند . قرآن آنجا كه دربارهء شايستگى ابراهيم براى امامت و رهبرى سخن مىگويد ، برداشتش چنين است : « آنگاه كه ابراهيم از همهء كوره‌ها خالص درآمد به او ابلاغ شد كه تو را به امامت و رهبرى برگزيديم . ابراهيم در خواست كرد - و يا استفهام نمود - كه اين موهبت الهى در نسل او ادامه يابد . به او پاسخ داده شد كه : امامت و\r\n\r\n\r\n\r\n\r\n","description":"","footnote":"\r\n( 1 ) . الرحمن / 7\r\n( 2 ) . تفسير صافى ، ذيل همين آيه ( چاپ اسلاميّه ، ج 2 ، ص 638 )\r\n( 3 ) . حديد / 25\r\n( 4 ) . اعراف / 29\r\n( 5 ) . بقره / 282\r\n","page_name":" 60 ","page_number":72},
  {"content":"\r\n\r\nرهبرى ، پيمانى است الهى و ستمكاران را در آن نصيبى نيست :  لا يَنالُ عَهْدِي الظَّالِمِينَ » ( 1 ) . \r\nقرآن ، انسان اخلاقى را به عنوان « صاحب عدل » نام مىبرد . در چند جاى قرآن كه سخن از داورى و يا گواهى انسانهايى است كه از نظر تربيتى و اخلاقى و روحى قابل اعتماد باشند ، آنها را به همين عنوان كه گفتيم نام مىبرد ؛ مثل اينكه مىفرمايد :\r\n يَحْكُمُ بِهِ ذَوا عَدْلٍ مِنْكُمْ  ( 2 ) ؛ يا مىفرمايد :  وَ أَشْهِدُوا ذَوَيْ عَدْلٍ مِنْكُمْ  ( 3 ) .\r\nپس از ترجمهء آثار يونانى در جهان اسلام ، اين جملهء افلاطون معروف شد كه « عدالت ، مادر همهء فضائل اخلاقى است » ولى در حدود دو قرن پيش از آنكه سخن افلاطون در ميان مسلمين شناخته بشود ، مسلمين از زبان قرآن اين سخن را شنيده بودند .\r\nبيشترين آيات مربوط به عدل ، دربارهء عدل جمعى و گروهى است اعمّ از خانوادگى ، سياسى ، قضائى ، اجتماعى . تا آنجا كه اين بنده به تقريب بدست آورد در حدود 16 آيه در اين زمينه است .\r\nدر قرآن ، از توحيد گرفته تا معاد ، و از نبوّت گرفته تا امامت و زعامت ، و از آرمانهاى فردى گرفته تا هدفهاى اجتماعى ، همه بر محور عدل استوار شده است .\r\nعدل قرآن ، همدوش توحيد ، ركن معاد ، هدف تشريع نبوّت ، فلسفهء زعامت و امامت ، معيار كمال فرد ، و مقياس سلامت اجتماع است .\r\nعدل قرآن ، آنجا كه به توحيد يا معاد مربوط مىشود ، به نگرش انسان به هستى و آفرينش ، شكل خاص مىدهد ، و به عبارت ديگر ، نوعى « جهان‌بينى » است ؛ آنجا كه به نبوّت و تشريع و قانون مربوط مىشود ، يك « مقياس » و « معيار » قانون‌شناسى است ، و به عبارت ديگر جاى پايى است براى عقل كه در رديف كتاب و سنّت قرار گيرد و جزء منابع فقه و استنباط بشمار آيد ؛ آنجا كه به امامت و رهبرى مربوط مىشود يك « شايستگى » است ؛ آنجا كه پاى اخلاق به ميان مىآيد ، آرمانى انسانى است ؛ و آنجا كه به اجتماع كشيده مىشود يك « مسئوليّت » است .\r\nچگونه ممكن بود مسأله‌اى كه در قرآن تا اين پايه بدان اهميت داده شده كه هم جهان‌بينى است ، و هم معيار شناخت قانون ، و هم ملاك شايستگى زعامت و رهبرى ، و هم آرمانى انسانى ، و هم مسئوليتى اجتماعى ، مسلمين با آن عنايت شديد و حساسيت\r\n\r\n\r\n\r\n\r\n","description":"","footnote":"\r\n( 1 ) . بقرة / 124\r\n( 2 ) . مائده / 95\r\n( 3 ) . طلاق / 2\r\n","page_name":" 61 ","page_number":73},
  {"content":"\r\n\r\nفراوانى كه در مورد قرآن داشتند نسبت به آن بىتفاوت بمانند .\r\nاين است كه ما معتقديم دليلى ندارد كه در پى علتى ديگر برويم و فكر خود را خسته نماييم كه چرا از آغاز نهضتهاى فكرى و عملى مسلمين ، همه جا كلمهء « عدل » به چشم مىخورد ؟\r\nعلت اصلى حساسيت مسلمين نسبت به اين مسأله ، و علت راه يافتن اين اصل در كلام و در فقه و در حوزه‌هاى اجتماعى اسلامى ، بلا شك قرآن بود . اما علت جبهه‌گيريهاى مختلف در اين مسأله كه برخى آن را عريان و بدون لفّافه پذيرفتند و برخى با يك سلسله توجيهات و تأويلات آن را از اثر انداختند و چيزهاى ديگر است كه برخى روانى است ، و برخى اجتماعى و برخى سياسى . اين است نظر ما دربارهء سرمنشأ اصلى طرح اين مسأله در جامعهء اسلامى .\r\nافرادى ديگر ، ممكن است كه به گونه‌اى ديگر و از زاويهء ديگر اين مسأله را تعليل و تحليل كنند .\r\nچنان كه مىدانيم پيروان برخى مكتبها بطور كلّى جريانات اجتماعى را به گونه‌اى ديگر تعليل و تحليل مىكنند . پيروان اين مكتبها يك سلسله قالبهاى ساخته و از پيش پرداخته‌اى دارند و به هر ضرب و زور هست مىخواهند همهء حوادث را در آن قالبها بشناسانند .\r\nدر اين گونه مكتبها مسألهء تضادهاى طبقاتى و موضعگيريهاى اجتماعى بر اساس برخورداريها و محروميّتها ، نقش اصلى و اساسى را در همهء حركتها و جنبشها ايفا مىكنند . از نظر پيروان آن مكتبها همهء تجليّات روحى و فكرى و ذوقى و عاطفى بشر ، انعكاسى از نيازهاى مادّى و روابط اقتصادى است ؛ همهء شئون ، رو بنا است و چيزى كه زيربنا است اقتصاد و شئون اقتصادى است ؛ خصوصيات فكرى و ذوقى و عاطفى و هنرى هر كس را در موضعگيرى خاص طبقاتى او بايد جستجو كرد . اگر سعدى گفته است : « مايهء عيش آدمى شكم است » از نظر اين گروه ، نه تنها مايهء عيش ، بلكه مايهء فكر و احساس و عاطفه و ذوق و بالاخره آنچه مقدّس ناميده مىشود نيز شكم است ، همهء راهها به شكم منتهى مىشود .\r\nاز نظر پيروان اين مكتبها اگر مىبينيم كه در جامعه‌اى بيش از همه چيز سخن عدل به ميان مىآيد ، ريشهء آن را در نابرابريهاى اقتصادى و اجتماعى بايد جستجو كنيم نه در جاى ديگر ، و اگر دو گروه مشخّص مىبينيم كه در لباس فقه يا كلام در برابر يكديگر جبهه‌گيرى مىكنند : گروهى طرفدار جدّى اصالت عدل به عنوان يك جهان‌بينى و يا يك معيار براى قانون مىگردد و گروهى ديگر برعكس ، منكر همهء اين\r\n\r\n","description":"","footnote":"","page_name":" 62 ","page_number":74},
  {"content":"\r\n\r\nاصالتها مىشود ، بايد بدانيم كه اين جبهه‌گيريهاى عقلى و فكرى و كلامى و فقهى ، نمايانگر يك جبهه‌گيرى زير پرده است كه گروه وابسته به طبقات محروم و محكوم ، در مقابل طبقات مرفّه و برخوردار كرده است . انديشه تابع شكم است . محال است كه يك برخوردار مرفّه ، از اصل عدل دفاع كند ، همچنانكه محال است كه يك محروم زجر كشيده منكر اصالت عدل بشود .\r\nاز نظر ما ، اين گونه توجيه تاريخ ، يكسونگرى است . شك ندارد كه نياز مادى ، يك عامل بسيار مهم و اساسى در گرايشهاى انسان است و احيانا جاى پايى از علل اقتصادى نيز در جبهه‌گيريهاى فكرى و اجتماعى و سياسى اسلامى مىتوان يافت .\r\nاما نمىتوان همهء جاذبه‌هايى كه انسان را احاطه كرده و تحت نفوذ قرار مىدهد و همهء عوامل اصلى و اساسىاى را كه در بافت تاريخ انسان مؤثر است در نيازهاى اقتصادى خلاصه كرد ؛ و شايد هنوز زود است كه دربارهء مجموع عوامل اساسى حاكم بر زندگى فردى و اجتماعى انسان اظهار نظر قاطع بشود . قدر مسلّم اين است كه نيازهاى مادى را به عنوان نياز اصلى منحصر نتوان مورد قبول قرار داد .\r\nمن نمىدانم چگونه با اين قالبها و معيارها مىتوان توجيه كرد كه مثلا چرا مأمون و معتصم و واثق بشدت طرفدار مكتب اعتزال مىشوند و اصل عدل را مىپذيرند و در مقابل ، متوكل كه وابسته به همان طبقه و همان گروه و همان خون بود ، گرايشى در جهت مخالف پيدا مىكند و با طرفداران عدل همان را مىكند كه اسلافش با مخالفان عدل كردند .\r\nيا مثلا چگونه مىتوان فكر صاحب بن عبّاد را كه يكى از برخوردارترين و متنعّم‌ترين مردم جهان بود در حمايت شديد از اصل عدل توجيه كرد ، در صورتى كه اكثريت قريب به اتفاق علماى محروم زمان او منكر اين اصل بودند و عقيدهء اشعرى داشتند .\r\nصاحب بن عبّاد وزير برخوردارى است و از اين نظر كمتر نظير دارد . او اولا بر خلاف اكثر وزرا كه سرى سالم به گور نمىبرند و عاقبت مغضوب بالاتر از خود مىگردند ، تا آخر عمر وزير باقى ماند و تشييع جنازهء تاريخى كم‌نظيرى چه از نظر كميت و چه از نظر كيفيت از او شد .\r\nابن خلّكان مىگويد :\r\n« هيچ‌كس مانند صاحب بن عبّاد خوشبختى و خوش‌شانسى زمان حيات و بعد از ممات را توأم با يكديگر جمع نكرد » .\r\n\r\n","description":"","footnote":"","page_name":" 63 ","page_number":75},
  {"content":"\r\n\r\nصاحب بن عبّاد كه هم وزير بود و هم عالم ، زندگى را مانند هم طبقه‌هاى خودش از وزرا در كمال كامرانى گذرانيد و برعكس آنها كه منفور از دنيا مىروند و با رفتنشان نامشان هم مىرود ، خوشنام و محبوب باقى ماند ؛ و مردنش مانند هم طبقه‌هاى ديگرش يعنى علما صورت گرفت كه غالبا عمرى را به گمنامى و محروميّت بسر مىبرند و شهرت و محبوبيّت و احترامشان از وقت مردن آغاز مىشود .\r\nصاحب بن عبّاد ، علاوه بر اينكه تا آخر عمر در پست وزارت باقى ماند ، و علاوه بر اينكه خوشنامى علما را نيز براى خود تحصيل كرد ، از يك مزيّت فوق العادهء ديگر نيز برخوردار بود ، و آن اينكه مىگويند تنها وزير تاريخ است كه پدر و جدّش نيز وزير بوده‌اند و سه نسل متوالى ، وزارت را از يكديگر به ارث بردند . نام خودش اسماعيل ، و نام پدرش عبّاد ، و نام نيايش عبّاس است . شعرا درباره‌اش گفتند :\r\n ورث الوزارة كابر عن كابر * موصولة الاسناد بالاسناد\r\nيروى عن العباس عبّاد وزا * رته و اسماعيل عن عبّاد \r\nصاحب بن عبّاد با همهء اين برخورداريها و تنعّمها از طرفداران جدّى اصل عدل است و به آن افتخار مىكند . مىگويد :\r\n لو شقّ عن قلبى يرى وسطه * سطران قد خطّا بلا كاتب\r\nالعدل و التّوحيد فى جانب * و حبّ اهل البيت فى جانب \r\nيعنى اگر قلب من شكافته شود ، در ميان آن ، دو سطر ديده مىشود كه بدون نويسنده نگارش يافته است : عدل و توحيد در يك طرف ، و محبّت اهل البيت در طرف ديگر .\r\nدر عدل فقهى نيز عينا نظير اينها را مىبينيم . فى المثل ابو يوسف قاضى القضاة هارونى طرفدار جدّى اصل عدل مىشود و احمد بن حنبل حبس كشيدهء تازيانه خورده بشدت روش عدل را محكوم مىكند .\r\nبه نظر ما توجيه جهت‌گيريهاى فكرى و اعتقادى بشر با اين معيارها و مقياسها به صورت معيارهاى انحصارى ، ساده‌لوحانه است .\r\nغرض اصلى ما از طرح اين بحث در اين مقدمه ، يكى اين است كه نقش قرآن را در برانگيختن افكار و انديشه‌ها نشان دهيم ، ديگر اينكه اهميت و اصالت آن را از نظر قرآن كريم روشن سازيم .\r\n\r\n","description":"","footnote":"","page_name":" 64 ","page_number":76},
  {"content":"\r\n\r\nالبته اين كتاب ، مدّعى نيست كه بحث عدل را همه جانبه و قرآن‌پسند طرح كرده است ، آنچه احتمالا مىتواند ادعا كند اين است كه اين بحث را از نظر عدل تكوينى و الهى كه يكى از مسائل مطروحه در قرآن در زمينهء عدل است تا حدّى به صورت تازه و با ديد تازه‌اى طرح كرده است .\r\n29 خرداد 1352 شمسى 17 جمادى الاولى 1393 قمرى مرتضى مطهرى\r\n\r\n","description":"","footnote":"","page_name":" 65 ","page_number":77},
  {"content":"\r\n . \r\n","description":"","footnote":"","page_name":" 66 ","page_number":78},
  {"content":"\r\n\r\n\r\n1 طرح بحث\r\n\r\n","description":"","footnote":"","page_name":" 67 ","page_number":79},
  {"content":"\r\n . \r\n","description":"","footnote":"","page_name":" 68 ","page_number":80},
  {"content":"\r\n\r\n\r\nعدل بشرى و عدل الهى\r\nما افراد بشر ، فردى از نوع خود را كه نسبت به ديگران قصد سوئى ندارد ؛ به حقوق آنها تجاوز نمىكند ؛ هيچ‌گونه تبعيضى ميان افراد قائل نمىگردد ؛ در آنچه مربوط به حوزهء حكومت و ارادهء اوست به نهايت بيطرفى به همه به يك چشم نگاه مىكند ؛ در مناقشات و اختلافات افراد ديگر ، طرفدار مظلوم و دشمن ظالم است ؛ چنين كسى را داراى نوعى از كمال مىدانيم و روش او را قابل « تحسين » مىشماريم و خود او را « عادل » مىدانيم .\r\nدر مقابل ، فردى را كه نسبت به حقوق ديگران تجاوز مىكند ؛ در حوزهء قدرت و ارادهء خود ميان افراد تبعيض قائل مىشود ؛ طرفدار ستمگران و خصم ضعيفان و ناتوانان است ؛ و يا لااقل در مناقشات و كشمكشهاى ستمگران و ستمكشان « بىتفاوت » است ؛ چنين كسى را داراى نوعى نقص به نام « ظلم » و ستمگرى مىدانيم و خود او را « ظالم » مىخوانيم و روش او را لايق « تقبيح » مىشماريم .\r\nخداى متعال چطور ؟ آيا اولا به همان معنى كه دربارهء بشر ، عدالت ، كمال است ، و ظلم ، نقص است ، دربارهء ذات الهى نيز عدالت ، كمال است و ظلم ، نقص است ؟ يا عدالت و ظلم به مفهوم رايج خود ، مفاهيمى اخلاقى و مخصوص اجتماع بشرى است و به اصطلاح ، از مفاهيم قراردادى است و از شئون « حكمت عملى » شمرده مىشود نه « حكمت نظرى » ، پس ، از حدود حيات بشرى و حوزهء اعمال اختيارى وى پا فراتر\r\n\r\n","description":"","footnote":"","page_name":" 69 ","page_number":81},
  {"content":"\r\n\r\nنمىگذارد ؟\r\nثانيا فرضا كه عدالت و ظلم به همان مفهوم اخلاقى انسانى در مورد خداوند متعال نيز قابل جريان باشد ، يعنى فرضا عدالت اخلاقى ، صفت كمال ، و ظلم اخلاقى ، صفت نقص درباره خداوند شمرده شود آيا ظلم در مورد خداوند عملا ممكن است مصداق پيدا كند ؟ نه از آن جهت كه محال است از خداوند ظلم صادر شود ، و نه از آن جهت كه حسن و قبح و عدل و ظلم همه مفاهيمى شرعى هستند نه عقلى آنچنان كه اشاعره مىگويند ، كه اين دو جهت ، مطلب ديگرى است و بعدها دربارهء آنها بحث خواهيم كرد ؛ بلكه با قطع نظر از اينكه محال است يا محال نيست كه از خداوند ظلم صادر شود و با فرض قبول اين جهت كه حسن و قبح افعال ، ذاتى است و عدل و ظلم معانيى واقعى هستند ؛ از اين جهت كه عدل رعايت حق غير است و ظلم تجاوز به حق غير ؛ يعنى در موردى كه پاى حقّى در ميان است و موجودى نسبت به آن حق ، اولويّت دارد ، هر نوع تجاوز از ناحيهء ديگرى به آن حق ، نوعى ظلم نسبت به صاحب حق كه اولويّت دارد شمرده مىشود .\r\nبديهى است كه در رابطهء ميان مخلوقات نسبت به يكديگر ، اولويّت و عدم اولويّت ، و مالكيّت و عدم مالكيّت ، نسبت به برخى امور معنى دارد ، مثلا زيد نسبت به حيات و آزادى خودش و نسبت به ثروتى كه خود توليد كرده است ، اولويّت و مالكيت دارد ، و عمرو نسبت به حيات و آزادى و دست آورد خودش اولويّت دارد ، تجاوز زيد به حوزهء اولويّت عمرو ، ظلم است و تجاوز عمرو به حوزهء اولويّت زيد ظلم است .\r\nدر رابطهء خالق و مخلوق چطور ؟ مخلوق هر چه دارد از خالق است . اولويّت و مالكيّت مخلوق در طول اولويّت و مالكيّت خالق است ، يعنى در عرض مالكيت خالق ، مالكيتى ، و در عرض اولويت او اولويتى نيست . در مقام تمثيل و تفهيم ، مالكيت خداوند و مالكيت بشر را از قبيل مالكيت پدر و مالكيت فرزند كودك بايد در نظر گرفت . پدر براى هر يك از كودكان خود اسباب‌بازى تهيه مىكند . كودكان هر كدام براى خود نسبت به اسباب بازيى كه دريافت كرده‌اند حق مالكيت و اولويتى قائلند .\r\nهر كودك ، تصرّف كودك ديگر را ، تصرّف عدوانى و تجاوز به مرز حقوقى خود مىشمارد ، ولى آيا مالكيت و اولويت كودك ، مىتواند مالكيت و اولويت پدر را نفى كند ؟ يا آن مالكيت در طول اين مالكيت است و هيچ‌گونه تنافى در كار نيست ، و اگر پدر در آنها تصرف كند ، در مال خود و ملك خود تصرف كرده است ؟\r\nخداوند متعال ، مالك الملك على الاطلاق است ، شريكى در ملك ندارد ، به\r\n\r\n","description":"","footnote":"","page_name":" 70 ","page_number":82},
  {"content":"\r\n\r\nحقيقت و بدون شائبهء مجاز درباره‌اش بايد گفت :   لَهُ الْمُلْكُ وَ لَهُ الْحَمْدُ   ( 1 ) *  وَ إِلَيْهِ يُرْجَعُ الْأَمْرُ كُلُّهُ  ( 2 ) . علىهذا هرگونه تصرف خداوند در جهان ، تصرف در چيزى است كه از آن خود او است ، هيچ‌كس در برابر او حقى و مالكيتى و اولويتى ندارد ، پس ظلم دربارهء خداوند منتفى است ، نه از آن جهت كه چون قبيح است خداوند نمىكند ، و نه از آن جهت كه حسن و قبح در مورد خداوند معنى ندارد ، بلكه از آن جهت كه فرضا قبح ظلم ، ذاتى ظلم باشد و حسن و قبح‌هاى ذاتى همچنانكه بر اعمال بشر حاكم است بر فعل خداوند هم حاكم باشد ، عملا در مورد خداوند مصداق پيدا نمىكند زيرا هيچ‌كس نسبت به هيچ چيز خود ، در مقابل خداوند مالكيتى ندارد تا عملا ظلم محقّق شود .\r\nگويند سيف الدولهء حمدانى ، از ملوك آل حمدان ، كه از ادب بهره‌اى داشت و محفلش مجمع ادبا بود ، روزى در محفل ادبا ، كه ابو فراس ، شاعر موشكاف شيعى عرب نيز حضور داشت گفت : بيتى سروده‌ام كه گمان ندارم احدى بتواند دوم آن را بياورد جز ابو فراس :\r\n لك جسمى تعلّه * فدمى لا تطلّه \r\n« جسم از آن تو است و تو پىدرپى زجرش مىدهى اما خونم را يكباره نمىريزى » .\r\nابو فراس بالبديهه گفت :\r\n قال ان كنت مالكا * فلى الامر كلّه \r\n« محبوب گفت : اگر من مالك تو هستم ، تمام اختيار به من تعلّق دارد ، چون و چرا در برابر مالك مطلق ، بىمعنى است » .\r\nبدون شك اگر عدل و ظلم را به مفهوم رايج بگيريم كه مفهومى اخلاقى است و مبتنى بر حسن و قبح عقلى ، و افعال خداوند را نيز بر محور همين حسن و قبح‌ها توجيه كنيم و بخواهيم افعال حق را از نظر « رعايت حقوق غير » بسنجيم ، بايد بگوئيم كه خداوند به اين مفهوم رايج ، نه عادل است و نه ظالم ، زيرا غيرى كه از او به چيزى اولويّت داشته باشد فرض نمىشود تا رعايت اولويّتهاى او ، عدل ، و عدم رعايت آن اولويّتها ظلم محسوب گردد .\r\nثالثا اگر از مفهوم رايج عدل و ظلم صرف نظر كنيم و آن را مفهومى اعتبارى و\r\n\r\n\r\n\r\n\r\n","description":"","footnote":"\r\n( 1 ) . تغابن / 1\r\n( 2 ) . هود / 123\r\n","page_name":" 71 ","page_number":83},
  {"content":"\r\n\r\nمخصوص حوزهء عمليات اجتماعى بشرى بدانيم ، آيا مفهومى برتر از مفهوم رايج وجود دارد كه عدل و ظلم را در رديف مفاهيم حكمت نظرى قرار دهد و از حوزهء حكمت عملى كه حوزهء مفاهيم اعتبارى و قراردادى است خارج سازد و بالنتيجه « عدل » صفتى ثبوتى و كمالى نظير علم و قدرت و لااقل نظير خالقيّت و رازقيّت شمرده شود و ظلم ، صفتى منفى و سلبى نظير تركّب ، جسميّت ، محدوديّت و غيره ؟ و روى اين مبنا آيا پديده‌هاى جهان از نظر عدل و ظلم قابل توجيه است ، يا اين اصل را « تعبّدا » بايد پذيرفت ؟\r\nرابعا از همه اينها گذشته ، قرآن كريم روى مفهوم عدل و ظلم تكيهء فراوان كرده است . برداشت قرآن از اين دو مفهوم چه برداشتى است ؟\r\nاينها يك سلسله پرسشها است كه بايد پاسخ دقيق و صحيح خويش را بيابند .\r\nآنچه مسلّم و غير قابل ترديد است اين است كه شناخت خداوند به عنوان « امر كنندهء به عدل » و « بپادارندهء عدل » اساسىترين معرفتى است كه در اديان آسمانى ، رابطهء بشر با خدا بر آن استوار شده است . فرضا خداى فلاسفه ، مثلا « محرّك اول » ارسطو ، كه تنها با نيروى عقل و انديشهء بشر سر و كار دارد و با دل و احساسات و عواطف او كارى ندارد ، از نظر عدل و ظلم موضوع بحث نباشد ، خداى پيامبران كه علاوه بر جنبهء منطقى و استدلالى و عقلانى ، پيوند محكم و استوارى با ضمير و دل و احساسات دارد و انسان با او در حال دادوستد و محبت‌ورزى است و ارتباط انسان با او از نوع ارتباط يك نيازمند با يك بىنياز عالم قادر عطوف مهربان است ، قطعا يكى از صفاتش ، عدالت است . اكنون بايد ديد از آن عدالت چگونه بايد تعبير كرد ؟\r\nعدل به مفهوم اجتماعى ، هدف « نبوّت » و به مفهوم فلسفى مبناى « معاد » است .\r\nقرآن كريم در بيان هدف « نبوّت » و « رسالت » پيامبران مىفرمايد :\r\n لَقَدْ أَرْسَلْنا رُسُلَنا بِالْبَيِّناتِ وَ أَنْزَلْنا مَعَهُمُ الْكِتابَ وَ الْمِيزانَ لِيَقُومَ النَّاسُ بِالْقِسْطِ  ( 1 ) .\r\n« همانا فرستادگانمان را با دلائل روشن فرستاديم و همراه ايشان كتاب و ترازو فرود آورديم تا مردم به عدالت قيام كنند » .\r\nدر موضوع معاد و محاسبهء رستاخيز و پاداش و كيفر اعمال مىفرمايد :\r\n وَ نَضَعُ الْمَوازِينَ الْقِسْطَ لِيَوْمِ الْقِيامَةِ فَلا تُظْلَمُ نَفْسٌ شَيْئاً وَ إِنْ كانَ مِثْقالَ حَبَّةٍ \r\n\r\n\r\n\r\n\r\n","description":"","footnote":"\r\n( 1 ) . حديد / 25\r\n","page_name":" 72 ","page_number":84},
  {"content":"\r\n\r\n مِنْ خَرْدَلٍ أَتَيْنا بِها وَ كَفى بِنا حاسِبِينَ  ( 1 ) .\r\n« ترازوهاى عدالت را در روز رستاخيز مىنهيم . به احدى هيچ ستمى نخواهد شد و اگر هموزن دانهء خردل باشد آن را مىآوريم . اين بس كه ما حسابگر هستيم » .\r\nدر آيات بسيارى از قرآن ، خداوند از ظلم و ستم تنزيه شده است . مثلا گفته شده است :\r\n فَما كانَ اللَّهُ لِيَظْلِمَهُمْ وَ لكِنْ كانُوا أَنْفُسَهُمْ يَظْلِمُونَ ( 2 ) . \r\n« چنان نيست كه خداوند به آنان ستم كند ، بلكه آنها چنين‌اند كه بر خود ستم مىكنند » .\r\nدر بعضى آيات ، عادل بودن و قيام به عدل ، به عنوان يك صفت مثبت براى خداوند ذكر شده است ، يعنى در قرآن تنها به تنزيه از ظلم قناعت نشده است ، بطور مثبت و مستقيم نيز صفت عدالت براى خداوند اثبات شده است ، چنان كه مىفرمايد :\r\n شَهِدَ اللَّهُ أَنَّهُ لا إِلهَ إِلَّا هُوَ وَ الْمَلائِكَةُ وَ أُولُوا الْعِلْمِ قائِماً بِالْقِسْطِ ( 3 ) . \r\n« خدا و فرشتگان و دارندگان دانش ، گواهى مىدهند كه معبودى جز خداى يكتا ، كه بپادارندهء عدل است ، نيست » .\r\nعلىهذا از نظر اسلام شكى نيست كه عدل الهى ، خود حقيقتى است ، و عدالت از صفاتى است كه قطعا بايد خداوند را به آنها موصوف بدانيم .\r\n\r\nروشها و مشربها\r\nبطور كلى در مسائل مربوط به مبدء و معاد ، روشها و مشربها متفاوت است . هر يك از اهل حديث ، متكلّمين ، حكما ، عرفا و پيروان روش حسى و علوم طبيعى راه و روش خاص دارند .\r\nاهل حديث در مسائل مربوط به اصول دين ، مانند مسائل فروع دين ، طرفدار\r\n\r\n\r\n\r\n\r\n","description":"","footnote":"\r\n( 1 ) . انبياء / 47\r\n( 2 ) . توبه / 70\r\n( 3 ) . آل عمران / 18\r\n","page_name":" 73 ","page_number":85},
  {"content":"\r\n\r\nتسليم و تعبّد و مخالف هر نوع تفكر و تعمّق و استدلال و منطق‌اند . از نظر اين دسته در هيچ مسأله از مسائل كه در قلمروى دين است ، اعمّ از اصول يا فروع ، نبايد بحث و استدلال و چون و چرا كرد ، بايد ساكت محض بود . در كتاب و سنّت آمده است كه خداوند ، حىّ است ، عليم است ، قدير است ، مريد است ؛ و هم آمده است كه خداوند عادل است . ما بايد به حكم اعتمادى كه به صحّت گفتار انبياء داريم همهء اينها را بدون چون و چرا بپذيريم . لزومى ندارد كه دربارهء اينكه مثلا عدل چيست و به چه دليل منطقى خداوند عادل است بينديشيم ، بلكه انديشيدن در اين امور بدعت است و حرام .\r\nبراى اين گروه طبعا مسأله‌اى به نام عدل وجود ندارد ، يعنى اين گروه هرگز خود را ملتزم نمىدانند كه به برخى از اشكالات كه دربارهء عدل الهى پيش مىآيد پاسخ بگويند .\r\nنظر اين گروه ، بىاساس است ، ما در مقدمهء جلد پنجم « اصول فلسفه و روش رئاليسم » دربارهء بىاساسى اين نظر ، بحث كرده‌ايم ، بحث مجدّد را در اينجا لازم نمىدانيم .\r\nاز اين گروه كه بگذريم ساير گروهها تفكّر و تعمّق را جايز مىشمارند و با روشهاى گوناگون به بحث و تحقيق پرداخته‌اند .\r\nمتكلّمين دربارهء عدل دو دسته شده‌اند : گروهى ( اشاعره ) در تفكّرات خود به اين نتيجه رسيده‌اند كه صفت عدل ، منتزع است از فعل خداوند از آن جهت كه فعل خداوند است . از نظر اين گروه هر فعلى در ذات خود نه عدل است و نه ظلم و هر فعلى از آن جهت عدل است كه فعل خدا است ؛ و بعلاوه ، هيچ فاعلى غير از خدا ، به هيچ نحو ، نه بالاستقلال و نه به غير استقلال ، وجود ندارد ، پس به حكم اين دو مقدمه ، ظلم مفهوم ندارد . اينها براى عدل ، تعريفى جز اين سراغ ندارند كه فعل خدا است ، پس هر فعلى چون فعل خدا است عدل است نه اينكه چون عدل است فعل خدا است .\r\nاز نظر اين گروه هيچ ضابطى طبعا در كار نيست ، مثلا نمىتوانيم با اتكاء به اصل عدل ، جزماً ادعا كنيم كه خداوند نيكوكار را پاداش مىدهد و بدكار را كيفر ، و هم نمىتوانيم جزماً ادعا كنيم كه خداوند كه چنين وعده‌اى در قرآن داده است قطعا وفا خواهد كرد ، بلكه اگر خداوند نيكوكاران را پاداش دهد و بدكاران را كيفر ، عدل خواهد بود ، و اگر هم به عكس رفتار كند باز عدل خواهد بود ؛ اگر خداوند به وعدهء خود وفا كند عدل است و اگر هم نكند باز عدل است ؛ اگر خداوند به چيزى كه امكان وجود يافته است افاضهء وجود نمايد عدل است ، و اگر نكند هم عدل است ؛ زيرا عدل آن چيزى است كه او بكند . « هر چه آن خسرو كند شيرين بود » .\r\n\r\n","description":"","footnote":"","page_name":" 74 ","page_number":86},
  {"content":"\r\n\r\nاين گروه هر چند خودشان مدّعى انكار عدل نيستند ولى با توجيهى كه از عدل كرده‌اند عملا منكر عدل‌اند و لهذا مخالفان اشاعره - يعنى شيعه و معتزله - به « عدليّه » معروف شدند ، اشاره به اينكه آنچه اشاعره مىگويند توجيه عدل نيست ، انكار عدل است .\r\nاز نظر اين گروه نيز قهرا مسأله‌اى دربارهء عدل الهى نمىتواند مطرح باشد ، بلكه اين گروه از گروه اول ، از نظر تعهد به پاسخگوئى به اشكالات مربوط به عدل ، آزادترند .\r\nاين گروه به خيال خود خواسته‌اند راه « تنزيه » بپويند و خداوند را از شرك در خالقيّت ، و هم از ظلم و ستم ، منزّه و مبرّا بدانند ، از اينرو از طرفى از غير خدا نفى فاعليت كرده‌اند و از طرف ديگر صفت عدل را در مرتبهء متأخّر از فعل خدا قرار داده‌اند بطورى كه حسن و قبح عقلى افعال را از ريشه انكار كرده و گفته‌اند مفهوم عادلانه بودن يك فعل ، جز اين نيست كه مستند به خداوند باشد ، و با اين مقدّمات نتيجه‌گيرى كرده‌اند كه خداوند نه در فاعليت شريك دارد و نه ظلم مىكند .\r\nاما در حقيقت ، اين گروه بجاى خداوند ، ظالمان بشرى را « تنزيه » نموده و تبرئه كرده‌اند . زيرا ابتدائىترين و روشن‌ترين نتيجه‌اى كه از اين طرز تفكر گرفته مىشود اين است كه آنچه فلان ستمگر مىكند او نمىكند ، بلكه خدا مىكند ! و چون خدا مىكند ظلم نيست ، عين عدل است ، زيرا عدل بنابراين مسلك ، مفهومى جز اين ندارد كه كار ، كار خدا باشد . از طرف ديگر چون كارى كه غير خدا فاعل آن باشد به هيچ‌وجه و به هيچ اعتبار و به هيچ معنى وجود ندارد ، پس در قاموس هستى ، « ظلم » به هيچ‌وجه وجود ندارد . شايد علت حمايت ستمگرانى مانند « متوكّل عباسى » از اشاعره همين نتيجه‌گيرى مطلوب بوده است .\r\nبا چنين منطق و چنين نتيجه‌گيرى ، نقش مظلوم در دفاع از حقوق خويش و وظيفه‌اى كه از نظر دين بايد انجام دهد چيست ؟ ! خيلى روشن است .\r\nاما اينكه اين متكلّمين دربارهء آن همه نسبتهاى ظلمى كه قرآن به ستمگران بشر مىدهد و وظيفه‌اى كه قرآن بر عهدهء افراد در زمينه مبارزه با ظلم و ظالم نهاده است چه مىگويند ؟ سؤالى است كه پاسخ آن را از خود اشاعره بايد پرسيد .\r\nساير متكلّمين - و در حقيقت شخصيتهاى برجستهء متكلّمين - منطق اشاعره را سخت طرد و تحقير كرده‌اند . آنان نه نفى فاعليت از غير خدا كرده‌اند و نه با دستاويز توحيد فعلى ، ظلم بشرى را نفى نموده‌اند . متكلّمان غير اشعرى - يعنى متكلّمان شيعى و معتزلى - عدل را به عنوان حقيقتى واقعى در جريانات عالم ، قطع نظر از انتساب و\r\n\r\n","description":"","footnote":"","page_name":" 75 ","page_number":87},
  {"content":"\r\n\r\nعدم انتساب جريانات به خداوند ، مورد قبول قرار داده و قائل به حسن و قبح عقلى و ذاتى شده‌اند .\r\nاين متكلّمان معتقدند كه اصل حسن و قبح اشياء ، همانطور كه معيار و مقياس كارهاى بشرى است ، مىتواند معيار و مقياس افعال ربوبى قرار گيرد ، و لهذا در مسائل الهيات ، همواره اين اصل ، مورد استناد اين گروه قرار مىگيرد . اين گروه با توجه به اين اصل و توجه به بديهى بودن حسن عدل و قبح ظلم ، اين مسأله را به شكل يك اصل اخلاقى ، ولى در سطح ربوبى ، مطرح مىنمايند ؛ مىگويند : عدل ذاتا نيك است و ظلم ذاتا زشت است . خداوند كه عقل غير متناهى است بلكه فيض‌بخش همهء عقلهاست ، هرگز كارى را كه عقل ، نيك مىشناسد ترك نمىكند و كارى را كه عقل زشت مىشمارد انجام نمىدهد .\r\nاما حكماى الهى كه از راه ديگر رفته‌اند و بعد به آن اشاره خواهيم كرد ، در عين اينكه از لحاظ توحيد افعالى نفى شرك در خالقيّت مىكنند ، فاعليّت را منحصر به ذات حق نمىدانند ، و در عين اينكه حسن و قبح را متأخّر از مرتبهء فعل حق و منتزع از نظام وجود مىدانند ، خداوند را از ظلم ، تنزيه مىكنند . حكماى الهى منكر حسن و قبح عقلى نيستند و نظر اشاعره را مردود مىشمارند ، اما محدودهء اين مفاهيم را حوزهء زندگى بشرى مىدانند و بس . از نظر حكماء الهى مفاهيم حسن و قبح ، در ساحت كبريائى بعنوان مقياس و معيار راه ندارند ، افعال ذات بارى را با اين معيارها و مقياسها كه صددرصد بشرى است نمىتوان تفسير كرد .\r\nاز نظر حكما خداوند عادل است ولى نه بدان جهت كه عدالت نيك است و ارادهء الهى همواره بر اين است كه كارهاى نيك را انجام دهد نه كارهاى بد را ؛ خداوند ظالم نيست و ستم نمىكند ولى نه بدان جهت كه ظلم ، زشت است و خداوند نمىخواهد كار زشتى انجام دهد . ملاك عدل الهى و بلكه مفهوم عدل الهى چيز ديگرى است كه بعدا ذكر خواهد شد .\r\nاز نظر حكما انديشهء حسن و قبح ، و نيكى و بدى كارها در انسان ، كه وجدان اخلاقى بشر از آن تشكيل شده است ، انديشه‌اى اعتبارى است نه حقيقى . ارزش انديشهء اعتبارى ، ارزش عملى است نه علمى و كشفى . همهء ارزشش اين است كه واسطه و ابزار است . فاعل بالقوّه براى اين كه به هدف كمالى خود در افعال ارادى برسد ناچار است به عنوان « آلت فعل » اين گونه انديشه‌ها را بسازد و استخدام نمايد .\r\nذات مقدّس احديّت كه وجود صرف و كمال محض و فعليّت خالص است از اين گونه فاعليتها و اين گونه انديشه‌ها و از استخدام « آلت » به هر شكل و هر كيفيت منزّه است .\r\n\r\n","description":"","footnote":"","page_name":" 76 ","page_number":88},
  {"content":"\r\n\r\nاين كه تفاوت انديشهء حقيقى و انديشهء اعتبارى چيست و ذهن چگونه انديشه‌هايى از قبيل حسن و قبح را مىسازد ، بحثى عالى و لطيف است كه در فلسفهء اسلامى مطرح است و ما در اينجا نمىتوانيم وارد اين بحث شويم ( 1 ) .\r\nحكما فاعليت غير خدا را ، آنطور كه منظور اشاعره است ، نفى نمىكنند و طبعا به وجود ظلم بشرى و وظيفه‌اى كه بشر در مبارزه با نفى ظلم از اجتماع دارد اعتراف دارند ، و از طرف ديگر چون اصل حسن و قبح را به عنوان ملاك و مقياس و معيارى براى فعل خداوند صحيح نمىدانند ، در سراسر حكمت الهى اسلامى ، هرگز به اين اصل كه در حقيقت ، نوعى تعيين تكليف و وظيفه براى خداوند است استناد نشده است .\r\nاز نظر حكما و همچنين از نظر متكلّمين غير اشعرى ، اشكالات مربوط به عدل الهى كه بعدا طرح خواهد شد به صورت يك سلسله مسائل كه بايد راه حلّ آنها را ارائه داد مطرح است .\r\nدر اين بين ، دستهء ديگرى هستند كه مدّعىاند راههاى كلامى و فلسفى ، همه عقلانى و ذهنى است و متكى به هيچ مشاهدهء عينى و تجربى نيست و به همين جهت بىاعتبار است . در مسائل اصول دين ، يعنى مسائل مربوط به مبدأ و معاد ، از همان راه بايد رفت كه علماى طبيعى رفته‌اند . مسألهء عدل الهى و جواب اشكالات مربوط به آن را نيز بايد از مطالعه دربارهء پديده‌هاى خلقت ، و نظامات جارى و حكمتهاى مكتوم در آنها حلّ و فصل كرد .\r\nما دربارهء صحّت و سقم اين نظريّه نيز در مقدمهء جلد پنجم « اصول فلسفه و روش رئاليسم » بحث كرده‌ايم و تكرار آن را در اينجا لازم نمىدانيم . طالبان مىتوانند بدانجا مراجعه نمايند .\r\nاشكالات عدل الهى - كه بعداً طرح خواهد شد - براى اين گروه نيز به صورت مسائلى كه بايد راه حلّ آنها را جستجو كرد و ارائه داد مطرح است ؛ بلكه براى اينها به صورت جدّىتر مطرح است ، زيرا متكلّمين و حكما فقط يكى از راههايى كه براى اثبات خدا و برخى صفات خدا از آن راه مىروند نظامات متقن و حكيمانهء جهان است ، راهشان منحصر به اين راه نيست ، لهذا فرضاً نتوانند مشكلات عدل و ظلم را منطقاً حل كنند ، بر اصل اعتقاد و ايمانشان به وجود خداوند خللى وارد نمىشود ، زيرا وجود خداوند از راههاى ديگر غير از راه نظامات خلقت براى آنها قطعى و مسلّم شده\r\n\r\n\r\n\r\n\r\n","description":"","footnote":"\r\n( 1 ) . رجوع شود به « اصول فلسفه و روش رئاليسم » مقاله ششم ( جلد دوم ) .\r\n","page_name":" 77 ","page_number":89},
  {"content":"\r\n\r\nاست ، و چون وجود خداوند و عدل خداوند از آن راهها بر آنها مسلّم شده است ، اجمالًا به عدل الهى در جريان خلقت ، ايمان و اعتقاد پيدا مىكنند ، هر چند نتوانند تفصيلًا از عهدهء تحليل مسائل برآيند . ولى اين راه براى اين دسته راه منحصر است ، و چون راه منحصر است اگر در متن خلقت با مسائلى مواجه گردند كه توجيه آن از نظر عدل و ظلم و نظام احسن ، مشكل باشد ، اساس ايمان و انديشه‌شان دربارهء خداوند ، متزلزل مىگردد . آنها خداوند را تنها در آئينهء مخلوقات مشاهده مىكنند . بديهى است كه اگر اين آئينه در ارائهء عدل الهى اندكى تيره باشد و يا ضدّ آن را ارائه دهد كار از اساس متزلزل است .\r\nاز نظر اين دسته تا معمّاى عدل و ظلم حل نگردد ، نمىتوان دربارهء وجود خداوند نظر قاطع داد ، زيرا اشكالات مربوط به عدل الهى ، دليل وجود خداوند را ، يعنى كمال و تماميّت نظام خلقت را مخدوش مىسازد .\r\nعلّامهء حلّى در شرح « تجريد » آنجا كه دربارهء علم بارى بحث مىكند ، تصريح مىكند كه اگر اشكالات شرور و نواقص خلقت حل نشود نقضى بر علم و حكمت بارى تلقّى مىگردد .\r\n\r\nعدل چيست ؟\r\nاولين مسأله‌اى كه بايد روشن شود اين است كه عدل چيست ؟ ظلم چيست ؟ تا مفهوم اصلى و دقيق عدل روشن نشود هر كوششى بيهوده است و از اشتباهات مصون نخواهيم ماند . مجموعا چهار معنى و يا چهار مورد استعمال براى اين كلمه هست :\r\nالف . موزون بودن : اگر مجموعه‌اى را در نظر بگيريم كه در آن ، اجزاء و ابعاض مختلفى به كار رفته است و هدف خاصى از آن منظور است ، بايد شرائط معينى در آن از حيث مقدار لازم هر جزء و از لحاظ كيفيت ارتباط اجزاء با يكديگر رعايت شود ، و تنها در اين صورت است كه آن مجموعه مىتواند باقى بماند و اثر مطلوب خود را بدهد و نقش منظور را ايفا نمايد . مثلا يك اجتماع اگر بخواهد باقى و برقرار بماند بايد متعادل باشد ، يعنى هر چيزى در آن به قدر لازم ( نه به قدر مساوى ) وجود داشته باشد . يك اجتماع متعادل ، به كارهاى فراوان اقتصادى ، سياسى ، فرهنگى ، قضائى ، تربيتى احتياج دارد و اين كارها بايد ميان افراد تقسيم شود و براى هر كدام از آن كارها به آن اندازه كه لازم و ضرورى است افراد گماشته شوند . از جهت تعادل اجتماعى ، آنچه ضرورى است اين است كه ميزان احتياجات در نظر گرفته شود و متناسب با آن\r\n\r\n","description":"","footnote":"","page_name":" 78 ","page_number":90},
  {"content":"\r\n\r\nاحتياجات ، بودجه و نيرو مصرف گردد . اينجاست كه پاى « مصلحت » به ميان مىآيد ، يعنى مصلحت كل ، مصلحتى كه در آن ، بقاء و دوام « كل » و هدفهايى كه از كل منظور است در نظر گرفته مىشود . از اين نظر ، « جزء » فقط وسيله است ، حسابى مستقل و براى خود ندارد .\r\nهمچنين است تعادل فيزيكى ؛ يعنى مثلا يك ماشين كه براى منظورى ساخته مىشود و انواع نيازمنديها براى ساختمان اين ماشين هست ، اگر بخواهد يك مصنوع متعادل باشد بايد از هر ماده‌اى به قدرى كه لازم و ضرورى است و احتياج ايجاب مىكند در آن به كار برده شود .\r\nتعادل شيميائى نيز چنين است ؛ هر مركّب شيميائى فرمول خاصى دارد و نسبت خاصى ميان عناصر تركيب كنندهء آن هست ؛ تنها با رعايت آن فرمول و آن نسبتها كه متفاوت است تعادل برقرار مىشود و آن مركّب بوجود مىآيد .\r\nجهان ، موزون و متعادل است ؛ اگر موزون و متعادل نبود برپا نبود ، نظم و حساب و جريان معيّن و مشخّصى نبود . در قرآن كريم آمده است :\r\n وَ السَّماءَ رَفَعَها وَ وَضَعَ الْمِيزانَ  ( 1 ) .\r\nهمانطور كه مفسّران گفته‌اند مقصود اين است كه در ساختمان جهان ، رعايت تعادل شده است ؛ در هر چيز ، از هر ماده‌اى به قدر لازم استفاده شده است ، فاصله‌ها اندازه‌گيرى شده است . در حديث نبوى آمده است :\r\nبالعدل قامت السّماوات و الارض ( 2 ) .\r\n« همانا آسمان و زمين به موجب عدل برپاست » .\r\nنقطهء مقابل عدل به اين معنى ، بىتناسبى است نه ظلم . لهذا عدل به اين معنى از موضوع بحث ما خارج است .\r\nبسيارى از كسانى كه خواسته‌اند به اشكالات مربوط به عدل الهى از نظر تبعيضها ، تفاوتها و بديها جواب بدهند ، به جاى آنكه مسأله را از نظر عدل و ظلم طرح كنند از نظر تناسب و عدم تناسب طرح كرده‌اند و به اين جهت قناعت كرده‌اند كه همهء\r\n\r\n\r\n\r\n\r\n","description":"","footnote":"\r\n( 1 ) . الرحمن / 7\r\n( 2 ) . تفسير صافى ، ذيل آيهء فوق ( چاپ اسلاميه ، ج 2 ص 638 )\r\n","page_name":" 79 ","page_number":91},
  {"content":"\r\n\r\nاين تبعيضها و تفاوتها و بديها از نظر نظام كلّى عالم لازم و ضرورى است .\r\nشك نيست كه از نظر نظام عالم ، و از نظر تناسب ضرورى در مجموعهء ساختمان جهان ، وجود آنچه هست ضرورى است ، ولى اين مطلب جواب شبههء ظلم را نمىدهد .\r\nبحث عدل به معنى تناسب ، در مقابل بىتناسبى ، از نظر كل و مجموع نظام عالم است ؛ ولى بحث عدل در مقابل ظلم ، از نظر هر فرد و هر جزء مجزّا از اجزاء ديگر است . در عدل به مفهوم اول ، « مصلحت » كل مطرح است و در عدل به مفهوم دوم ، مسألهء حق فرد مطرح است . لهذا اشكال‌كننده برمىگردد و مىگويد : من منكر اصل تناسب در كل جهان نيستم ، ولى مىگويم رعايت اين تناسب ، خواه ناخواه مستلزم برخى تبعيضها مىگردد ؛ آن تبعيضها از نظر كل ، روا است و از نظر جزء ، ناروا است .\r\nعدل به معنى تناسب و توازن ، از شئون حكيم بودن و عليم بودن خداوند است .\r\nخداوند عليم و حكيم به مقتضاى علم شامل و حكمت عامّ خود مىداند كه براى ساختمان هر چيزى ، از هر چيزى چه اندازه لازم و ضرورى است و همان اندازه در آن قرار مىدهد .\r\nب . معنى دوم عدل ، تساوى و نفى هرگونه تبعيض است . گاهى كه مىگويند : فلانى عادل است ، منظور اين است كه هيچ‌گونه تفاوتى ميان افراد قائل نمىشود . بنابراين ، عدل يعنى مساوات .\r\nاين تعريف نيازمند به توضيح است . اگر مقصود اين باشد كه عدالت ايجاب مىكند كه هيچ‌گونه استحقاقى رعايت نگردد و با همه چيز و همه كس به يك چشم نظر شود ، اين عدالت عين ظلم است . اگر اعطاء بالسّويّه ، عدل باشد ، منع بالسويه هم عدل خواهد بود . جملهء عاميانهء معروف : « ظلم بالسويه عدل است » از چنين نظرى پيدا شده است .\r\nو اما اگر مقصود اين باشد كه عدالت يعنى رعايت تساوى در زمينهء استحقاقهاى متساوى ، البته معنى درستى است ؛ عدل ، ايجاب مىكند اينچنين مساواتى را ، و اينچنين مساوات از لوازم عدل است ؛ ولى در اين صورت بازگشت اين معنى به معنى سومى است كه ذكر خواهد شد .\r\nج . رعايت حقوق افراد و عطا كردن به هر ذى حق ، حق او را ؛ و ظلم عبارت است از پامال كردن حقوق و تجاوز و تصرف در حقوق ديگران . معنى حقيقى عدالت اجتماعى بشرى ، يعنى عدالتى كه در قانون بشرى بايد رعايت شود و افراد بشر بايد آن را محترم بشمارند همين معنى است . اين عدالت متّكى بر دو چيز است :\r\nيكى حقوق و اولويّتها ، يعنى افراد بشر نسبت به يكديگر و در مقايسه با يكديگر ،\r\n\r\n","description":"","footnote":"","page_name":" 80 ","page_number":92},
  {"content":"\r\n\r\nنوعى حقوق و اولويّت پيدا مىكنند . مثلا كسى كه با كار خود ، محصولى توليد مىكند ، طبعاً نوعى اولويت نسبت به آن محصول پيدا مىكند و منشأ اين اولويت ، كار و فعاليت اوست . همچنين كودكى كه از مادر متولد مىشود ، نسبت به شير مادر حق و اولويت پيدا مىكند و منشأ اين اولويت ، دستگاه هدفدار خلقت است كه آن شير را براى كودك بوجود آورده است .\r\nيكى ديگر خصوصيت ذاتى بشر است كه طورى آفريده شده است كه در كارهاى خود الزاماً نوعى انديشه‌ها كه آنها را انديشهء اعتبارى مىناميم استخدام مىكند و با استفاده از آن انديشه‌هاى اعتبارى به عنوان « آلت فعل » به مقاصد طبيعى خود نائل مىآيد . آن انديشه‌ها يك سلسله انديشه‌هاى « انشائى » است كه با « بايد » ها مشخص مىشود . از آن جمله اين است كه براى اينكه افراد جامعه بهتر به سعادت خود برسند « بايد » حقوق و اولويتها رعايت شود . و اين است مفهوم عدالت بشرى كه وجدان هر فرد آن را تأييد مىكند و نقطهء مقابلش را كه ظلم ناميده مىشود محكوم مىسازد .\r\nمولوى در اشعار معروف خود مىگويد :\r\n عدل چبود ؟ وضع اندر موضعش * ظلم چبود ؟ وضع در ناموضعش\r\nعدل چبود ؟ آب ده اشجار را * ظلم چبود ؟ آب دادن خار را\r\nموضع رخ ، شه نهى ، ويرانى است * موضع شه ؟ پيل هم نادانى است \r\nاين معنى از عدل و ظلم ، به حكم اينكه از يك طرف ، بر اساس اصل اولويتها است و از طرف ديگر از يك خصوصيت ذاتى بشر ناشى مىشود كه ناچار است يك سلسله انديشه‌هاى اعتبارى استخدام نمايد و « بايد » ها و « نبايد » ها بسازد و « حسن و قبح » انتزاع كند ، از مختصات بشرى است و در ساحت كبريائى راه ندارد ؛ زيرا همچنانكه قبلا اشاره شد او مالك على الاطلاق است و هيچ موجودى نسبت به هيچ چيزى در مقايسه با او اولويّت ندارد . او همچنانكه مالك على الاطلاق است « اولى » ى على الاطلاق است . او در هر چه هرگونه تصرف كند ، در چيزى تصرف كرده كه به تمام هستى به او تعلّق دارد و ملك طلق او است . از اينرو ظلم به اين معنى ، يعنى به معنى تجاوز به اولويّت ديگرى و تصرّف در حقّ ديگرى و پا گذاشتن در حريم ديگرى ، دربارهء او محال است ؛ و از آن جهت محال است كه مورد و مصداق نمىتواند پيدا كند .\r\nد . رعايت استحقاقها در افاضهء وجود و امتناع نكردن از افاضه و رحمت به آنچه امكان\r\n\r\n","description":"","footnote":"","page_name":" 81 ","page_number":93},
  {"content":"\r\n\r\nوجود يا كمال وجود دارد . بعداً خواهيم گفت كه موجودات در نظام هستى از نظر قابليّتها و امكان فيض‌گيرى از مبدأ هستى با يكديگر متفاوتند ؛ هر موجودى در هر مرتبه‌اى هست از نظر قابليّت استفاضه ، استحقاقى خاص به خود دارد . ذات مقدّس حق كه كمال مطلق و خير مطلق و فيّاض على الاطلاق است ، به هر موجودى آنچه را كه براى او ممكن است از وجود و كمال وجود ، اعطا مىكند و امساك نمىنمايد . عدل الهى در نظام تكوين ، طبق اين نظريه ، يعنى هر موجودى ، هر درجه از وجود و كمال وجود كه استحقاق و امكان آن را دارد دريافت مىكند . ظلم يعنى منع فيض و امساك جود از وجودى كه استحقاق دارد .\r\nاز نظر حكماى الهى ، صفت عدل آنچنان كه لايق ذات پروردگار است و بعنوان يك صفت كمال براى ذات احديّت اثبات مىشود به اين معنى است ، و صفت ظلم كه نقص است و از او سلب مىگردد نيز به همين معنى است كه اشاره شد .\r\nحكما معتقدند كه هيچ موجودى « بر خدا » حقى پيدا نمىكند كه دادن آن حق « انجام وظيفه » و « اداء دين » شمرده شود و خداوند از آن جهت عادل شمرده شود كه بدقت تمام ، وظائف خود را در برابر ديگران انجام مىدهد . عدل خداوند عين فضل و عين جود او است ؛ يعنى عدل خداوند عبارت است از اينكه خداوند فضلش را از هيچ موجودى در هر حدى كه امكان تفضّل براى آن موجود باشد ، دريغ نمىدارد . و اين است معنى سخن على عليه السلام در خطبه 214 نهج البلاغه كه مىفرمايد :\r\n« حق يك طرفى نيست . هر كسى كه بر عهدهء ديگرى حقى پيدا مىكند ، ديگرى هم بر عهدهء او حقى پيدا مىكند . تنها ذات احديّت است كه بر موجودات حق پيدا مىكند و موجودات در برابر او وظيفه و مسئوليّت پيدا مىكنند اما هيچ موجودى « بر او » حق پيدا نمىكند . »\r\nاگر با اين مقياس كه تنها مقياس صحيح است بخواهيم بررسى كنيم ، بايد ببينيم در ميان همهء آن چيزهايى كه « شر » ، « تبعيض » ، « ظلم » و غيره پنداشته شده است ، آيا واقعا موجودى از موجودات ، امكان وجود در نظام كلّ هستى داشته و وجود نيافته است ؟ و يا امكان يك كمال وجودى در نظام كلى داشته و از او دريغ شده است ؟ آيا به يك موجودى ، چيزى داده شده كه « نبايست » داده شود ؟ يعنى آيا از ناحيهء ذات حق بجاى آنكه خير و رحمت افاضه شود چيزى داده شده كه نه خير و رحمت بلكه شرّ و نقمت است ، و نه كمال بلكه عين نقص است ؟\r\nصدر المتألّهين در جلد دوم « اسفار » ضمن بحث از « صور نوعيّه » فصلى دارد\r\n\r\n","description":"","footnote":"","page_name":" 82 ","page_number":94},
  {"content":"\r\n\r\nتحت عنوان « نحوهء وجود كائنات ( موجودات حادثه به حدوث زمانى ) چه نحو وجود است ؟ » . وى در آن فصل به مفهوم و معنى عدل الهى مطابق مذاق حكما اشاره مىكند .\r\nمىگويد :\r\n« در گذشته دانستى كه ماده و صورت ، دو سبب نزديك امور طبيعى هستند ؛ و از بحث در تلازم آنها نتيجه‌گيرى شد كه يك سبب فاعلى ما فوق مادّى نيز در كار است .\r\nبعدا در بحث حركات كليّه ، اثبات خواهيم كرد كه حركات ، غايات نهائى ما فوق مادى دارند . فاعل ما فوق مادى و غايت ما فوق مادى ، دو سبب دور موجودات مادى مىباشند . اگر آن دو علت دور در پيدايش امور مادى كافى مىبود موجودات مادى براى هميشه باقى بودند و فنا و نيستى را در آنها راه نبود و از اول ، همهء كمالات شايستهء خود را دارا بودند و اولشان عين آخرشان بود . اما آن دو علت دور كافى نيست ، دو علت نزديك ( ماده و صورت ) نيز مؤثرند . و از طرفى ميان صور ، تضاد برقرار است و كيفيات اوليه ، فساد مىپذيرند و هر ماده‌اى قابليت صور متضاد را دارد . از اينرو هر موجودى دو نوع شايستگى متضاد پيدا مىكند و دو نوع اقتضاى متضاد در آن پيدا مىشود ، يكى از ناحيهء صورت و يكى از ناحيهء ماده . صورت ، اقتضاء دارد كه باقى بماند و وضع موجود را حفظ كند ، و ماده ، اقتضاء مىكند كه تغيير حالت دهد و صورتى ديگر ضدّ صورت اوليه به خود بگيرد ؛ و چون امكان‌پذير نيست كه اين دو استحقاق و دو اقتضاى متضاد ، در آن واحد برآورده شود ، زيرا ممكن نيست كه ماده در آن واحد صورتهاى متضاد داشته باشد . . . و بخشش الهى ايجاب مىكند تكميل مادهء اين عالم را - كه سافل‌ترين عوالم است - به وسيلهء صورتها . از اينرو حكمت الهى حركت دورى و زمان لا انقطاع و مادهء متغيّر را مقدّر فرمود كه دائماً صورتها در امتداد زمان تغيير كنند و جا عوض نمايند و به حكم ضرورت ، هر حال و صورتى به مدت معيّن اختصاص يابد و هر صورت و حالتى بهرهء خويش را از هستى ببرد . و نيز چون ماده ، مشترك است هر صورتى نزد صورت ديگر حقى دارد كه سزاوار است به صاحبش رد شود . « عدل » ايجاب مىكند كه مادهء اين صورت به آن يكى داده شود و مادهء آن يكى به اين ، و به اين ترتيب ماده در ميان صورتها دست بدست شود . به خاطر همين « عدل » و رعايت استحقاقهاست كه نظام عالم بر بقاء انواع است نه افراد . »\r\nسخن كه به اينجا برسد پرسش ديگرى پيش مىآيد و آن اينكه همهء اشياء با يك نسبت متساوى در برابر خداوند قرار گرفته‌اند ، استحقاقى در كار نيست تا عدل به معنى رعايت استحقاقها مصداق پيدا كند ؛ اگر عدلى دربارهء خداوند صادق باشد ، عدل به معنى رعايت تساوى است ، زيرا از نظر استحقاقها چنان كه گفته شد تفاوتى در كار نيست . پس عدل به معنى رعايت استحقاقها و عدل به معنى رعايت تساوى ، دربارهء\r\n\r\n","description":"","footnote":"","page_name":" 83 ","page_number":95},
  {"content":"\r\n\r\nخداوند يك نتيجه مىدهد . علىهذا عدل الهى ايجاب مىكند كه هيچ‌گونه تبعيض و تفاوتى در ميان مخلوقات در كار نباشد ، و حال آنكه انواع تفاوتها هست ، هر چه هست تفاوت و تنوّع و اختلاف سطح است .\r\nپاسخ اين است كه مفهوم حق و استحقاق درباره اشياء نسبت به خداوند عبارت است از نياز و امكان وجود يا كمال وجود . هر موجودى كه امكان وجود يا امكان نوعى از كمال وجود داشته باشد ، خداوند متعال به حكم آنكه تامّ الفاعليّة و واجب الفيّاضيّة است ، افاضهء وجود يا كمال وجود مىنمايد . عدل خداوند - همچنانكه از صدر المتألّهين نقل كرديم - عبارت است از فيض عام و بخشش گسترده در مورد همهء موجوداتى كه امكان هستى يا كمال در هستى دارند بدون هيچ‌گونه امساك يا تبعيض .\r\nاما اينكه ريشهء اصلى تفاوت امكانات و استحقاقها در كجاست ؟ چگونه است كه با اينكه فيض بارى تعالى عام و لا يتناهى است ، اشياء در ذات خود از نظر قابليّت و امكان و استحقاق متفاوت مىشوند ، مطلبى است كه به حول و قوّهء الهى ضمن پاسخ به ايرادها و اشكالها تشريح خواهد شد .\r\n\r\nايرادها و اشكالها\r\nاكنون ببينيم پرسشهايى كه در اين زمينه مطرح مىشود مجموعا چه پرسشهايى است ؟\r\nاولين پرسشى كه در اين زمينه هست اين است كه چرا در جهان ، تبعيض و تفاوت وجود دارد ؟ چرا يكى سفيد است و ديگرى سياه ، يكى زشت است و ديگرى زيبا ، يكى سالم است و ديگرى عليل ؟ بلكه چرا يكى انسان است و ديگرى گوسفند يا كرم خاكى ؟ يكى جماد است و ديگرى نبات ؟ يكى شيطان است و ديگرى فرشته ؟ چرا همه مانند هم نيستند ؟ چرا همه سفيد و يا همه سياه نيستند ؟ چرا همه زيبا و يا همه زشت نيستند ؟ و اگر بنا است تفاوتى در كار باشد چرا آنكه سفيد است سياه نشد و آنكه سياه است سفيد نشد ؟ چرا آنكه زشت است زيبا نشد و آنكه زيبا است زشت نشد ؟\r\nپرسش ديگر در مورد فناها و نيستيها است : چرا اشياء ، موجود مىشوند و سپس معدوم مىگردند ؟ چرا مرگ ، مقرّر شده است ؟ چرا انسان به دنيا مىآيد و پس از آنكه لذت حيات را چشيد و آرزوى جاويد ماندن در او زنده شد به ديار نيستى فرستاده مىشود ؟\r\nرابطهء اين پرسش با مسألهء عدل و ظلم از اين راه است كه گفته مىشود : عدم\r\n\r\n","description":"","footnote":"","page_name":" 84 ","page_number":96},
  {"content":"\r\n\r\nمحض به از وجود ناقص است . هر چيزى و هر كسى تا موجود نشده حقى ندارد ، اما همين‌كه موجود شد حق بقا پيدا مىكند . اگر اشياء اصلًا بوجود نمىآمدند در آسايش و سعادت بيشترى بودند از اينكه آورده و سپس با ناكامى برده شوند ؛ پس چنين آوردنى ظلم است .\r\nپرسش ديگر اين است كه : گذشته از مدت محدود هستيها و پيدايش فناها و نيستيها ، وجود نقصها از قبيل جهل ، عجز ، ضعف ، فقر براى چيست ؟\r\nارتباط اين مسأله با مسألهء عدل و ظلم نيز از اين راه است كه تصور مىشود منع فيض علم و قدرت و قوت و ثروت به موجودى كه نيازمند به آنهاست ظلم است . در اين اشكال ، فرض شده كه آنكه نيامده است حقى ندارد ، اما همين‌كه آورده شد طبعا حقى از نظر لوازم حيات پيدا مىكند . پس جهل و عجز و ضعف و فقر و گرسنگى و غيره نوعى ممنوعيّت از حق است .\r\nپرسش ديگر اين است : گذشته از تبعيضها و تفاوتها ، و گذشته از اينكه هر چيزى جبراً محكوم به فنا است ، و گذشته از اينكه برخى موجودات كه به دنيا مىآيند برخى از لوازم حيات از آنها دريغ مىشود ، وجود آفات و بلايا و مصائب كه در نيمه راه ، يك موجود را به ديار نيستى مىبرد و يا در مدت هستى ، هستى او را مقرون به رنج و ناراحتى مىكند براى چيست ؟ ميكروبها ، بيماريها ، ظلم و اختناق‌ها ، سرقتها ، سيلها ، طوفانها ، زلزله‌ها ، جداييها ، مصيبتها ، جنگها ، تضادها ، شيطان ، نفس امّاره و غيره ، براى چيست ؟\r\nاينها انواع پرسشهايى است كه در زمينهء عدل و ظلم مطرح مىشود . البته عين همين پرسشها را با اندكى اختلاف تحت عناوين ديگرى كه آنها نيز مانند عدل و ظلم از مسائل الهيات است مىتوان طرح كرد ؛ از قبيل مسألهء غايات در علت و معلول ، مسألهء عنايت الهى در بحث صفات واجب . گفته مىشود اگر غايت و هدفى در خلقت بود و حكمت بالغه‌اى در كار بود بايد همه چيز مفيد فائده‌اى باشد ؛ و علىهذا مىبايست كه نه پديدهء بىفايده‌اى آفريده شود و نه پديده‌اى زيان‌آور ، و هم اين كه هيچ پديدهء مفيدى متروك و معدوم نماند . وجود تبعيضها و تفاوتها و نيستيها و جهلها و عجزها نشانهء اين است كه پديده‌هاى لازمى كه مىبايست آفريده شوند ، يعنى تساوى ، ادامهء هستى ، علم و قدرت و غيره آفريده نشده‌اند ، و از طرفى پديده‌هايى كه يا مفيد فائده‌اى نيستند و يا زيان آورند از قبيل بيماريها و زلزله‌ها و غيره آفريده شده‌اند ، و اين جريان با حكمت بالغهء الهيّه و با عدل به مفهوم توازن و تعادل نيز جور نمىآيد .\r\nعين همين مسائل با اندكى اختلاف تحت عنوان خير و شر ، در مسألهء توحيد\r\n\r\n","description":"","footnote":"","page_name":" 85 ","page_number":97},
  {"content":"\r\n\r\nقابل طرح است . صورت اشكال اين است كه در هستى ، دوگانگى حكمفرماست ، پس بايد دو ريشه‌اى باشد . حكما مسألهء خير و شر را گاهى در باب توحيد براى ردّ نظريهء ثنويّه ، و گاهى در مسألهء عنايت الهيّه طرح مىكنند كه مربوط به حكمت بالغه است . در اينجا است كه گفته مىشود عنايت الهى ايجاب مىكند كه هر چه موجود مىشود خير و كمال باشد ، و نظام موجود نظام احسن باشد ، پس شرور و نقصانات كه ضربه به نظام احسن مىزنند نمىبايست موجود شوند و حال آنكه موجود شده‌اند .\r\nما اين مسأله را تنها از ناحيهء عدل و ظلم مطرح مىكنيم ولى خواه ناخواه جنبه‌هاى ديگر مسأله نيز ضمنا طرح و حل خواهد شد ؛ و چنان كه گفتيم ، مفهوم عدل ، آنگاه كه در مقابل « ظلم » قرار مىگيرد به معنى رعايت استحقاق است نه به معنى توازن يا تساوى ؟ و البته همانطور كه اشاره شد ، رعايت استحقاقها در مورد ذات حق ، آنچنان است كه حكما درك كرده و رسيده‌اند نه آنچنان كه ديگران پنداشته‌اند .\r\n\r\n« عدل » از اصول دين\r\nدر ساير مسائل الهيّات اگر شبهات و اشكالاتى هست ، براى طبقهء متكلّمين و فلاسفه و اهل فن مطرح است . آن مطالب هر چند دشوار باشد ولى چون از قلمروى افكار عامّهء مردم خارج است ، اشكال و جواب آنها هر دو در سطحى بالاتر از سطح درك توده طرح مىشود . اما ايرادها و اشكالهاى مسألهء « عدل الهى » در سطح پائين و وسيع عامّه نيز جريان دارد . در اين مسأله ، هم دهاتى بيسواد مىانديشد و هم فيلسوف متفكّر .\r\nاز اين جهت ، مسألهء « عدالت » داراى اهميتى خاص و موقعيتى بىنظير است و همين جهت را مىتوان توجيهى فرض كرد براى اينكه علماى اسلامى ( شيعه و معتزله ، نه اشاعره ) عدل را در رديف « ريشه‌هاى دين » قرار دهند و دومين اصل از اصول پنج‌گانهء دين بشناسند ، و گرنه « عدل » يكى از صفات خدا است و اگر بنا باشد صفات خدا را جزء اصول دين بشمار آوريم لازم است علم و قدرت و اراده و . . . را نيز در اين شمار بياوريم . ولى علت اصلى اينكه عدل در شيعه از اصول دين شمرده شد امر ديگر است ، و آن اينكه : شيعه با اهل سنّت در ساير صفات خداوند اختلافى نداشتند و اگر هم داشتند مطرح نبود ؛ ولى در مسألهء عدل ، اختلاف شديد داشتند و شديدا هم مطرح بود بطورى كه اعتقاد و عدم اعتقاد به عدل ، علامت « مذاهب » شمرده مىشد كه مثلا شخص ، شيعه است يا سنّى ، و اگر سنّى است معتزلى است يا اشعرى .\r\n\r\n","description":"","footnote":"","page_name":" 86 ","page_number":98},
  {"content":"\r\n\r\nعدل به تنهايى علامت اشعرى نبودن شمرده مىشد . عدل و امامت توأماً علامت تشيّع بود . اين است كه گفته مىشد اصول دين اسلام سه چيز است و اصول مذهب شيعه همان سه چيز است به علاوهء اصل عدل و اصل امامت .\r\n\r\nعدل و حكمت\r\nقبلا گفتيم كه در ميان صفات پروردگار ، دو صفت است كه از نظر شبهات و ايرادهاى واردهء بر آنها ، متقارب و نزديك به يكديگرند : عدالت ، حكمت .\r\nمنظور از عادل بودن خدا اين است كه استحقاق و شايستگى هيچ موجودى را مهمل نمىگذارد و به هر كس هر چه را استحقاق دارد مىدهد ، و منظور از حكيم بودن او اين است كه نظام آفرينش ، نظام احسن و اصلح ، يعنى نيكوترين نظام ممكن است .\r\nخواجه نصير الدين طوسى مىگويد :\r\n جز حكم حقى كه حكم را شايد ، نيست * حكمى كه ز حكم حق فزون آيد نيست\r\nهر چيز كه هست ، آن چنان مىبايد * آن چيز كه آن چنان نمىبايد نيست \r\nلازمهء حكمت و عنايت حق اين است كه جهان هستى ، غايت و معنى داشته باشد . آنچه موجود مىشود يا خود خير است و يا براى وصول به خير است .\r\n« حكمت » از شئون عليم بودن و مريد بودن است و مبيّن اصل « علّت غائى » براى جهان مىباشد ، ولى « عدالت » ارتباطى به صفتهاى علم و اراده ندارد ، عدالت به مفهومى كه گفته شد از شئون فاعليّت خداوند ، يعنى از صفات فعل است نه از صفات ذات .\r\nاشكال مشترك در مورد « عدل » و « حكمت » پروردگار ، وجود بدبختيها و تيره‌روزىها و به عبارت جامع‌تر « مسألهء شرور » است . « مسألهء شرور » را مىتوان تحت عنوان « ظلم » ايراد بر عدل الهى بشمار آورد و مىتوان تحت عنوان « پديده‌هاى بىهدف » نقضى بر حكمت بالغهء پروردگار تلقّى كرد ، و از اينرو است كه يكى از موجبات گرايش به مادّيگرى نيز محسوب مىگردد . مثلا وقتى تجهيزات « دفاعى » و « حفاظتى » موجودات زنده را در برابر خطرها ، شاهدى بر نظم و حكمت الهى مىگيريم فوراً اين سؤال مطرح مىشود كه اساساً چرا بايد خطر وجود داشته باشد تا نيازى به سيستمهاى دفاعى و حفاظتى باشد ؟ چرا ميكروبهاى آسيب‌رسان وجود دارند تا لازم شود به وسيلهء گلبولهاى سفيد با آنها مبارزه شود ؟ چرا درندهء تيزدندان\r\n\r\n","description":"","footnote":"","page_name":" 87 ","page_number":99},
  {"content":"\r\n\r\nآفريده مىشود تا احتياجى به پاى دونده و يا به شاخ و ديگر وسائل دفاع باشد ؟ در جهان حيوانات از طرفى ترس و حسّ گريز از خطر در حيوانات ضعيف و شكار شدنى وجود دارد ، و از طرف ديگر سبعيّت و درنده‌خوئى در حيوانات نيرومند و شكاركننده قرار داده شده است . براى بشر اين پرسش مطرح مىشود كه : چرا عامل هجوم و تجاوز وجود دارد تا لازم شود تجهيزات دفاعى از روى شعور و حساب بوجود آيد ؟\r\nاين پرسشها و اشكالات كه حلّ آنها نيازمند به تجزيه و تحليل‌هاى دقيق و عميقى است ، مانند يك گرداب مهيب ، گروه‌هائى را در خود فرو برده است . براستى در اينجا بايد گفت :\r\n در اين ورطه كشتى فرو شد هزار * كه نامد از او تخته‌اى در كنار \r\nفلسفه‌هاى ثنوى مادى ، و فلسفه‌هاى بدبينانه ، غالباً در اين گرداب مهيب شكل گرفته‌اند .\r\n\r\nثنويّت\r\nبشر و مخصوصا نژاد آريا ، از ديرباز پديده‌هاى جهان را به دو قطب ( « خوب » ها - « بد » ها ) تقسيم مىكرده است . نور ، باران ، خورشيد ، زمين و بسيارى از چيزهاى ديگر را در قطب خيرها و خوبها بشمار مىآورده است ؛ و تاريكى ، خشكسالى ، سيل ، زلزله ، بيمارى ، درندگى و گزندگى را در صف بدها و شرور جاى مىداده است . البته در اين دسته‌بندى ، بشر ، خودش را مقياس و محور تشخيص قرار مىداده است ، يعنى هر چه را كه براى خويش سودمند مىيافته « خوب » مىدانسته و هر چه را كه براى خويش زيانمند مىديده « بد » مىناميده است .\r\nبراى انسانهاى پيشين اين انديشه پيدا شده است كه آيا بدها و شرها را همان كسى مىآفريد كه خوبها و خيرها را پديد آورده است ؟ يا آنكه خوبها را يك مبدأ ايجاد مىكند و شرها را مبدئى ديگر ؟ آيا خالق نيك و بد يكى است ، يا جهان دو مبدأ و دو آفريننده دارد ؟\r\nگروهى چنين حساب كردند كه آفريننده ، خودش يا خوب است و نيكخواه ، و يا بد است و بدخواه . اگر خوب باشد بدها را نمىآفريند ، و اگر بد باشد خوبها و خيرها را ايجاد نمىكند . از اين استدلال ، چنين نتيجه گرفتند كه جهان دو مبدأ و دو آفريدگار دارد ( ثنويّت ) .\r\n\r\n","description":"","footnote":"","page_name":" 88 ","page_number":100},
  {"content":"\r\n\r\nاعتقاد ايرانيان قديم به مبدئى براى نيكى و مبدئى ديگر براى بدى كه بعدها با تعبير « يزدان » و « اهريمن » بيان شده از همينجا پيدا شده است .\r\nبر حسب آنچه تاريخ نشان مىدهد ، نژاد آريا پس از استقرار در سرزمين ايران ، به پرستش مظاهر طبيعت - البته مظاهر خوب طبيعت از قبيل آتش ، خورشيد ، باران ، خاك و باد - پرداختند . بر حسب اظهار مورّخين ، ايرانيان بدها را نمىپرستيدند ، ولى مردمانى از غير نژاد آريا وجود داشته‌اند كه بدها و شرور را نيز به دستاويز راضى ساختن « ارواح خبيثه » پرستش مىكرده‌اند . آنچه در ايران قديم وجود داشته ، اعتقاد به دو مبدأ و دو آفريدگار بوده است نه دوگانه‌پرستى ؛ يعنى ايرانيان ، قائل به شرك در خالقيّت بوده‌اند نه شرك در عبادت .\r\nبعدها زردشت ظهور كرد . از نظر تاريخ ، بروشنى معلوم نيست كه آيا آيين زردشت ، در اصل ، آيينى توحيدى بوده است يا آيينى ثنوى ؟ « اوستا » ى موجود ، اين ابهام را رفع نمىكند ، زيرا قسمتهاى مختلف اين كتاب ، تفاوت فاحشى با يكديگر دارد . بخش « ونديداد » اوستا صراحت در ثنويّت دارد ، ولى از بخش « گاتاها » چندان دوگانگى فهميده نمىشود ، بلكه بر حسب ادعاى برخى از محقّقين ، از اين بخش ، يكتائى استنباط مىگردد . به علّت همين تفاوت و اختلاف بزرگ است كه اهل تحقيق معتقدند اوستايى كه در دست است اثر يك نفر نيست ، بلكه هر بخش آن از يك شخص است .\r\nتحقيقات تاريخى در اينجا نارسا است ، ولى ما بر حسب اعتقاد اسلامىاى كه دربارهء مجوس داريم مىتوانيم دين زردشت را در اصل ، يك شريعت توحيدى بدانيم ، زيرا بر حسب عقيدهء اكثر علماى اسلام ، زردشتيان از اهل كتاب محسوب مىگردند .\r\nمحقّقين از مورّخين نيز همين عقيده را تأييد مىكنند و مىگويند نفوذ ثنويّت در آئين زردشت ، از ناحيهء سوابق عقيدهء دو خدايى در نژاد آريا قبل از زردشت بوده است .\r\nالبته تنها از طريق تعبّد ، يعنى از راه آثار اسلامى مىتوانيم شريعت زردشت را يك شريعت توحيدى بدانيم ، اما از نظر تاريخى ، يعنى از نظر آثارى كه به زردشت منسوب است ، هر چند بخواهيم فقط « گاتاها » را ملاك قرار دهيم نمىتوانيم آئين زردشتى را آئين توحيدى بدانيم ؛ زيرا حدّ اكثر آنچه محققان در باب توحيد زردشت به استناد « گاتاها » گفته‌اند اين است كه زردشت طرفدار « توحيد ذاتى » بوده است ، يعنى تنها يك موجود را قائم به ذات و غير مخلوق مىدانسته است و آن « آهورامزدا » است و همهء موجودات ديگر را ، حتى اهريمن ( انگره مئنيو ) را آفريدهء آهورامزدا مىدانسته است ؛ و به عبارت ديگر زردشت براى درخت هستى بيش از يك ريشه قائل نبوده\r\n\r\n","description":"","footnote":"","page_name":" 89 ","page_number":101},
  {"content":"\r\n\r\nاست ؛ و هم مىتوانيم با اتكاء به گفتهء برخى محقّقين ، زردشت را طرفدار « توحيد در عبادت » يعنى يگانه‌پرست بدانيم . ولى براى اينكه يك آئين ، آئين توحيدى باشد ، علاوه بر توحيد ذاتى و توحيد در عبادت ، توحيد در خالقيّت لازم است و آئين زردشت به حسب مدارك تاريخى ، از نظر خالقيّت ، كاملا ثنوى بوده است ، زيرا از اين تعليمات اينچنين استفاده مىشود كه قطب مخالف « انگره مئنيو » ( خرد خبيث ) « سپنت مئنيو » ( خرد مقدّس ) است . سپنت مئنيو منشأ اشياء نيك است ، يعنى همان اشيائى كه خوب است و مىبايست آفريده بشود ، اما انگره مئنيو يا اهريمن منشأ اشياء بد است ، يعنى منشأ اشيائى است كه نمىبايست آفريده شود و آهورامزدا يا سپنت مئنيو مسئول آفريدن آنها نيست ، بلكه انگره مئنيو مسئول آفريدن آنها است . مطابق اين فكر ، هر چند هستى دو ريشه‌اى نيست ولى دو شاخه‌اى است ، يعنى هستى كه از آهورامزدا آغاز مىگردد به دو شاخه منشعب مىشود : « شاخهء نيك » كه عبارت است از سپنت مئنيو و آثار نيكش ، و « شاخهء بد » كه عبارت است از انگره مئنيو و همهء آفريده‌ها و آثار بدش . اگر گاتاها را كه اصيل‌ترين و معتبرترين و توحيدىترين اثرى است كه از زردشت باقى مانده است ملاك قرار دهيم زردشت را در شش و پنج خير و شر ، و اينكه نظام موجود نظام احسن نيست و با حكمت بالغه جور نمىآيد گرفتار مىبينيم .\r\nاين جهت ، او را از پيامبران آسمانى كاملًا جدا مىكند .\r\nآئين زردشت به موجب همين نقص و يا به جهات ديگر نتوانست با ثنويّت مبارزه كند ، بطورى كه بعد از زردشت بار ديگر ثنويّت به مفهوم دو ريشه‌اى بودن هستى در ميان ايرانيان پديد آمد . زردشتيان دورهء ساسانى ، و مانويان و مزدكيان ، كه نوعى انشعاب از زردشتىگرى در ايران محسوب مىشوند ، در حدّ اعلى ثنوى بوده‌اند .\r\nدر حقيقت بايد گفت دين زردشت نتوانسته است ريشهء شرك و ثنويّت را حتى در حدود تعليمات گاتاها را از دل ايرانيان بركند ، خودش نيز مغلوب اين عقيدهء خرافى گشته و تحريف شده است .\r\nتنها اسلام بود كه توانست اين خرافهء چند هزارساله را از مغز ايرانى خارج سازد . اين يكى از مظاهر قدرت شگرف اسلام و تأثير عميق آن در روح ايرانيان است كه توانست مردمى را كه ثنويّت با گوشت و پوستشان آميخته شده بود تا آنجا كه برخى از خاورشناسان ( دومزيل ) ( 1 ) معتقدند كه : « ثنويّت ، اساس تفكّر ايرانى است » و آنچنان\r\n\r\n\r\n\r\n\r\n","description":"","footnote":"\r\n( 1 ) .  Dumtzil  [ متخصص در اساطير قوم آريا 
  ] .\r\n","page_name":" 90 ","page_number":102},
  {"content":"\r\n\r\nاسير اين خرافه بودند كه دين خود را نيز تحت تأثير آن تحريف مىكردند ، از اين پندار گرفتاركننده نجات دهد . آرى اسلام بود كه از ايرانيان دوگانه‌پرست ، انسانهاى موحّد ساخت كه با فرا گرفتن اين حقيقت كه :   الْحَمْدُ لِلَّهِ الَّذِي خَلَقَ السَّماواتِ وَ الْأَرْضَ وَ جَعَلَ الظُّلُماتِ وَ النُّورَ   ( 1 ) و با اعتقاد به اين معنى كه :  الَّذِي أَحْسَنَ كُلَّ شَيْءٍ خَلَقَهُ  ( 2 ) و با ايمان و درك اين واقعيت كه :  رَبُّنَا الَّذِي أَعْطى كُلَّ شَيْءٍ خَلْقَهُ ثُمَّ هَدى  ( 3 ) آنچنان عشق به خدا و آفرينش و هستى و جهان ، سراپاى وجودشان را فرا گرفت كه در ستايش نظام هستى چنين سرودند :\r\n به جهان خرّم از آنم كه جهان خرّم از اوست * عاشقم بر همه عالم كه همه عالم از اوست\r\nبه حلاوت بخورم زهر كه شاهد ساقى است * به ارادت ببرم درد كه درمان هم از اوست ( 4 ) \r\nايرانى پس از اسلام نه تنها براى شرور مبدئى رقيب خدا قائل نيست ، بلكه در يك ديد عالى عرفانى ، بديها در نظام كلّى آفرينش از نظرش محو مىشود ، مىگويد :\r\nاساساً بدى وجود ندارد يا « بد آن است كه نباشد » . غزالى مىگويد :\r\nليس فى الامكان ابدع ممّا كان\r\n« نظامى زيباتر از نظام موجود ، امكان ندارد » .\r\nاين ، انسان دست‌پروردهء اسلام است كه فكرى اينچنين لطيف و عالى پيدا كرده ، درك مىكند كه بلاها و رنجها و مصيبتها كه در يك ديد ، زشت و نامطلوب است ، در نظرى بالاتر و ديدى عميق‌تر ، همه لطف و زيبايى است .\r\nحافظ ، كه به حق « لسان الغيب » نام گرفته و انديشه‌هاى عميق فلسفى و عرفانى را در پوششهايى كنايى و استعارى در نهايت فصاحت و بلاغت بيان مىكند ، تفاوت دو نظر را ، نظر سطحى و محدود عاميانه ، و نظر عميق و گسترده و از بالا ( نظر پير يعنى\r\n\r\n\r\n\r\n\r\n","description":"","footnote":"\r\n( 1 ) . سپاس خدايى را كه آسمانها و زمين را آفريد و تاريكيها و روشنى را پديدار كرد . ( انعام / 1 )\r\n( 2 ) . آن كس كه هر چه آفريد نيك آفريد . ( سجده / 7 )\r\n( 3 ) . پروردگار ما آن كس است كه به هر موجودى آن بهره از خلقت داد كه شايستگى آن را داشت و سپس آن را در راهى كه بايد برود راهنمائى كرد . ( طه / 50 )\r\n( 4 ) . سعدى .\r\n","page_name":" 91 ","page_number":103},
  {"content":"\r\n\r\nعارف كامل ) را با لحنى دو پهلو و نغز و توأم با « توريه » و « ايهام » اينچنين بيان كرده است :\r\n پير ما گفت خطا بر قلم صنع نرفت * آفرين بر نظر پاك خطاپوشش باد \r\nيعنى در نظر بىآلايش و پاك از محدوديّت و پايين‌نگرى پير ، كه جهان را به صورت يك واحد تجلّى حق مىبيند ، همهء خطاها و نبايستنيها كه در ديدهاى محدود آشكار مىشود محو مىگردد . جهان ، ظلّ حق و سايهء حق است ، ذات حق ، جميل على الاطلاق و كامل على الاطلاق است . ظلّ جميل ، جميل است ، محال است كه جميل نباشد . در هر اندام زيبا اگر عضوى را تك و تنها ، بدون توجه به اينكه موقعيت عضوى دارد و با يك سلسله اعضاى ديگر مجموعاً يك اندام را تشكيل مىدهند ، مورد توجه قرار دهيم ، حقانيت و درستى و كمال او را درك نخواهيم كرد و احيانا فكر مىكنيم كه اگر به گونه‌اى ديگر بود بهتر بود ؛ اما همين كه با ديدى گسترده ، آن را به عنوان يك عضو در مجموعهء يك اندام زيبا ببينيم ، نظر ما دگرگون مىگردد ، و آنچه قبلا نادرست و نبايستنى مىپنداشتيم به كلى محو مىگردد .\r\nحافظ در بيتى ديگر از همين غزل ، همچنانكه عادت او است كه در هر غزلى ( عموماً يا غالباً و قريب به اتفاق ) مقاصد كنايى و استعارى و احياناً ابهام‌آميز و توريه‌آميز خود را با بيتى تفسير كند ، مقصود خويش را توضيح داده است :\r\n چشمم از آينه‌داران خط و خالش شد * لبم از بوسه‌ربايان بر و دوشش باد \r\nدر مصراع اول اين بيت ، وصول خويش را به مرحلهء « عين اليقين » كه جهان را مظهر خط و خال و چشم و ابروى او ، و هر چيز را در جاى خود نيكو مىبيند ، اعلام مىدارد و در مصراع دوم ، آرزوى وصول به مرحلهء « حقّ اليقين » را مىنمايد .\r\nحافظ در غزلهاى ديگر خويش نيز اين حقيقت را كه عارف پس از وصول به حقيقت ، جز كمال و جمال و لطف و زيبايى در تفسيرش نيست ، مكرّر بيان كرده است ، مانند آنجا كه مىگويد :\r\n روى خوبت آيتى از لطف بر ما كشف كرد * زين سبب جز لطف و خوبى نيست در تفسير ما \r\nيا مىگويد :\r\n\r\n","description":"","footnote":"","page_name":" 92 ","page_number":104},
  {"content":"\r\n\r\n مرا به كار جهان هرگز التفات نبود * رخ تو در نظر من چنين خوشش آراست \r\nاساساً مردى چون حافظ كه جهان‌بينىاش جهان‌بينى عرفانى است ، وحدت را جانشين كثرت فلسفى ، تجلّى را جانشين علّيّت فلسفى ، و عشق و زيبايى را جانشين عقل و وجوب فلسفى مىكند و جهان را « جلوهء يگانهء زيباى على الاطلاق » مىداند چگونه ممكن است « خيّام‌مآبانه » و « بوالعلامآبانه » بينديشد ؟ ! حافظ عنصرهاى سه‌گانهء « وحدت » ، « جلوه » ، « زيبايى » را در جهان‌بينى عرفانى خويش در اين سه بيت از غزل معروف خود به نيكوترين و صريح‌ترين شكلى بيان كرده است :\r\n عكس روى تو چو در آينهء جام افتاد * عارف از پرتوى مى در طمع خام افتاد\r\n« حسن » روى تو به « يك » « جلوه » كه در آينه كرد * اينهمه نقش در آيينهء اوهام افتاد\r\nاينهمه عكس مى و نقش نگارين كه نمود * « يك » « فروغ » « رخ ساقى » است كه در جام افتاد \r\nآنچه مايهء اشتباه برخى شده كه بيت مورد بحث را به عنوان اعتراض به خلقت از ناحيهء حافظ تلقّى كرده‌اند ، به كار بردن كلمهء « خطاپوش » است . غافل از اينكه « ايهام » و « تورية » يعنى جمله يا كلمه‌اى دو پهلو به كار بردن و احيانا كلمه‌اى كه خلاف مفهوم ظاهرش مراد است استعمال كردن ، از محسّنات بديعيّه است و شعراى عرفانى ، زياد از آن بهره مىگيرند . اشعار ديگر حافظ به خوبى قرينهء مطلب است . بعلاوه ، حافظ فرضاً اعتراض به خلقت داشته باشد آيا ممكن است با آن همه احترام و تعظيم و اعتقاد كاملى كه به اصطلاح به « پير » دارد او را تخطئه كند ؟ ! زيرا در آن صورت ، مقصود حافظ يا اين است كه پير در ادعاى خود كه مىگويد خطا بر قلم صنع نرفت ، دروغگو و مجامله‌گر است و يا احمق و ساده‌دل .\r\nحافظ در برخى اشعار خود ، راز اصلى توجيه شرور را ، يعنى تجربه‌ناپذيرى خلقت را به بهترين شكلى بيان كرده است و ما در جاى خود آن مطلب را بيان خواهيم كرد . بنابراين ، تصور اينكه حافظ در بيت مورد بحث بخواهد به خلقت اعتراض و نظر پير را تخطئه نمايد تصوّرى عاميانه است .\r\n\r\n","description":"","footnote":"","page_name":" 93 ","page_number":105},
  {"content":"\r\n\r\n\r\nشيطان\r\nممكن است تصور شود كه اگر در آئين زردشتى ، فكر ثنوى « يزدان و اهريمن » وجود دارد ، در دين اسلام هم عقيدهء « خدا و شيطان » به صورت دو قطب مخالف يكديگر مطرح است . چه فرق است ميان اهريمن كيش زردشتى و شيطان دين اسلام ؟\r\nميان انديشهء اهريمن در كيش زردشتى و آيين مزدايى ، و انديشهء شيطان در آيين اسلام ، تفاوت از زمين تا آسمان است . اين مطلب نيازمند به توضيح مختصرى است .\r\nدر تعليمات اوستايى ، از موجودى به نام « انگره مئنيو » يا اهريمن نام برده شده است و خلقت همهء بديها و شرور و آفات و موجودات زيان‌آور از قبيل بيماريها ، درنده‌ها ، گزنده‌ها ، مارها و عقربها و همچنين زمينهاى بىحاصل ، خشكسالى و امثال آنها به او نسبت داده شده است نه به « آهورامزدا » كه خداى بزرگ است و نه به « سپنت مئنيو » كه رقيب « انگره مئنيو » است .\r\nاز بعضى تعليمات اوستايى ظاهر مىشود كه اهريمن ، خود يك جوهر قديم ازلى است مانند آهورامزدا ، و به هيچ وجه آفريدهء آهورامزدا نيست ، آهورامزدا او را كشف كرده است ولى او را نيافريده است . اما از بعضى تعليمات ديگر « اوستا » مخصوصاً قسمتى از « گاتاها » كه معتبرترين اجزاى اوستا است روشن مىگردد كه آهورامزدا دو موجود آفريد : يكى « سپنت مئنيو » يا خرد مقدّس ، و ديگرى « انگره مئنيو » يا خرد خبيث ( اهريمن ) .\r\nو به هر حال آنچه از اوستا ظاهر مىشود و مورد اعتقاد زردشتيان بوده و هست اين است كه موجودات و مخلوقات جهان به دو دستهء خير و شر تقسيم مىشوند .\r\n« خيرات » آنها هستند كه هستند و بايست باشند و خوب است كه باشند و وجودشان براى نظام عالم لازم است ، اما « شرور » آنها هستند كه هستند اما نبايست باشند ، وجود آنها سبب نقص عالم شده است و اين شرور به هيچ وجه مخلوق آهورامزدا نيستند بلكه مخلوق اهريمن‌اند ، خواه خود اهريمن مخلوق آهورامزدا باشد و خواه نباشد .\r\nپس به هر حال اهريمن ، خالق و آفرينندهء بسيارى از مخلوقات جهان است ؛ قسمتى از جهان آفرينش ، جزء قلمروى او است و او خود يا يك اصل قديمى ازلى است و شريك و مماثل آهورامزدا است در ذات ، و يا مخلوق او است ولى شريك او است در خالقيّت .\r\n\r\n","description":"","footnote":"","page_name":" 94 ","page_number":106},
  {"content":"\r\n\r\nولى در جهان‌بينى اسلامى اساساً جهان و موجودات جهان به دو دستهء خير و شر منقسم نمىگردد ؛ در جهان ، آفريده‌اى كه نبايست آفريده شده باشد و يا بد آفريده شده باشد وجود ندارد ، همه چيز زيبا آفريده شده و همه چيز بجا آفريده شده و همه چيز مخلوق ذات احديّت است .\r\nقلمروى شيطان « تشريع » است نه « تكوين » ، يعنى قلمروى شيطان فعاليتهاى تشريعى و تكليفى بشر است . شيطان فقط در وجود بشر مىتواند نفوذ كند نه در غير بشر . قلمروى شيطان در وجود بشر نيز محدود است به نفوذ در انديشهء او نه تن و بدن او . نفوذ شيطان در انديشهء بشر نيز منحصر است به حدّ وسوسه كردن و خيال يك امر باطلى را در نظر او جلوه دادن . قرآن اين معانى را با تعبيرهاى « تزيين » ، « تسويل » ، « وسوسه » و امثال اينها بيان مىكند ؛ و اما اينكه چيزى را در نظام جهان بيافريند و يا اينكه تسلّط تكوينى بر بشر داشته باشد ، يعنى به شكل يك قدرت قاهره بتواند بر وجود بشر مسلّط شود و بتواند او را بر كار بد اجبار و الزام نمايد ، از حوزهء قدرت شيطان خارج است . تسلّط شيطان بر بشر محدود است به اينكه خود بشر بخواهد دست ارادت به او بدهد :\r\n  إِنَّهُ لَيْسَ لَهُ سُلْطانٌ عَلَى الَّذِينَ آمَنُوا وَ عَلى رَبِّهِمْ يَتَوَكَّلُونَ إِنَّما سُلْطانُهُ عَلَى الَّذِينَ يَتَوَلَّوْنَهُ   ( 1 ) .\r\n« همانا شيطان بر مردمى كه ايمان دارند و به پروردگار خويش اعتماد و اتّكا مىكنند تسلّطى ندارد ، تسلّط او منحصر است به اشخاصى كه خودشان ولايت و سرپرستى شيطان را پذيرفته و مىپذيرند . »\r\nقرآن از زبان شيطان در قيامت نقل مىكند كه در جواب كسانى كه به او اعتراض مىكنند و او را مسئول گمراهى خويش مىشمارند مىگويد :\r\n وَ ما كانَ لِي عَلَيْكُمْ مِنْ سُلْطانٍ إِلَّا أَنْ دَعَوْتُكُمْ فَاسْتَجَبْتُمْ لِي فَلا تَلُومُونِي وَ لُومُوا أَنْفُسَكُمْ  ( 2 ) .\r\n« من در دنيا قوّهء اجبار و الزامى نداشتم . حدود قدرت من فقط « دعوت » بود . من شما را به سوى گناه خواندم و شما هم دعوت مرا پذيرفته و اجابت كرديد ، پس مرا ملامت\r\n\r\n\r\n\r\n\r\n","description":"","footnote":"\r\n( 1 ) . نحل / 99 و 100\r\n( 2 ) . ابراهيم / 22\r\n","page_name":" 95 ","page_number":107},
  {"content":"\r\n\r\nنكنيد ، خويشتن را ملامت كنيد كه به دعوت من پاسخ مثبت داديد . ارتباط من با شما صرفاً در حدود « دعوت » و « اجابت » بوده و بس . »\r\nفلسفه و حكمت اين اندازه تسلّط شيطان بر بشر ، « اختيار » انسان است . مرتبهء وجودى انسان ايجاب مىكند كه حرّ و آزاد و مختار باشد . موجود مختار همواره بايد بر سر دو راه و ميان دو دعوت قرار گيرد تا كمال و فعليّت خويش را كه منحصراً از راه « اختيار » و « انتخاب » بدست مىآيد تحصيل كند .\r\n از جهان دو بانگ مىآيد به ضد * تا كدامين را تو باشى مستعد\r\nآن يكى بانگش نشور اتقيا * و آن دگر بانگش نفور اشقيا \r\nدر جهان‌بينى اسلامى ، هيچ موجودى نقشى در آفرينش به صورت استقلال ندارد . قرآن براى هيچ موجودى استقلال قائل نيست . هر موجودى هر نقشى را دارد به صورت واسطه و مجرا واقع شدن براى مشيّت و ارادهء بالغهء الهيّه است . قرآن براى فرشتگان ، نقش واسطه بودن براى انفاذ مشيّت الهى در خلقت قائل است ؛ ولى براى شيطان حتى چنين نقشى نيز قائل نيست ، تا چه رسد به آنكه او را در خالقيّت مستقل بداند آنچنان كه در اوستا اهريمن خالق مستقلّى است در برابر آهورامزدا .\r\nاز اينرو اينكه معمولا كلمهء شيطان را در ترجمهء متون اسلامى به « اهريمن » يا « ديو » ترجمه مىكنند ، غلط فاحش است . كلمهء شيطان مرادفى در فارسى ندارد و بايد عين لفظ در ترجمه بيايد .\r\nشيطان از نظر قرآن به هيچ وجه قطبى در مقابل خداوند نيست ، حتى قطبى در برابر فرشتگان كه به اذن پروردگار دست‌اندركار خلقت‌اند و مجرى مشيّت الهى در آفرينش اشياء مىباشند نيز نيست .\r\nبه طور كلّى تصوّر مردم ما از « جن » با تصويرى كه قرآن از جن مىدهد متفاوت است . جن در قرآن موجودى است مانند انسان و مكلّف به تكاليفى مانند تكاليف انسان ، ولى موجودى نامرئى ؛ اما جن در تصوّر عامّهء مردم موجودى است در رديف فرشته . قرآن ، جن را با انس ( انسان ) رديف مىكند و عامّهء مردم با فرشته . شيطان به نصّ قرآن از نوع جنّ است . در جهان‌بينى اسلامى ، فرشتگان نقشى اجرائى در نظام تكوين دارند ، بر خلاف جن كه از اين نظر هيچ نقشى ندارد . رديف قرار دادن « جنّ و ملك » در ادبيّات اسلامى ، به اعتبار اشتباهى است كه مسلمين از سابقهء ذهنى با مفاهيم زردشتى دامن‌گيرشان شده است .\r\n\r\n","description":"","footnote":"","page_name":" 96 ","page_number":108},
  {"content":"\r\n\r\nبه اصل مطلب برگرديم : جهان‌بينى اسلامى بر خلاف جهان‌بينى زردشتى و مانوى و مزدكى يك قطبى است . شيطان از نظر قرآن مصداق :  الَّذِي أَحْسَنَ كُلَّ شَيْءٍ خَلَقَهُ  ( 1 ) و همچنين مصداق :  رَبُّنَا الَّذِي أَعْطى كُلَّ شَيْءٍ خَلْقَهُ ثُمَّ هَدى  ( 2 ) است .\r\nوجود شيطان و شيطنت و اضلال او خود مبنى بر حكمت و مصلحتى است ، و به موجب همان حكمت و مصلحت ، شيطان شرّ نسبى است نه شرّ حقيقى و واقعى و مطلق .\r\nاز همه شگفت‌تر اين است كه بر حسب منطق قرآن ، خدا خودش به شيطان ، پست « اضلال » و « گمراه‌سازى » را اعطاء فرموده است . در اين باره قرآن كريم مىفرمايد :\r\n وَ اسْتَفْزِزْ مَنِ اسْتَطَعْتَ مِنْهُمْ بِصَوْتِكَ وَ أَجْلِبْ عَلَيْهِمْ بِخَيْلِكَ وَ رَجِلِكَ وَ شارِكْهُمْ فِي الْأَمْوالِ وَ الْأَوْلادِ وَ عِدْهُمْ وَ ما يَعِدُهُمُ الشَّيْطانُ إِلَّا غُرُوراً  ( 3 ) .\r\nدر اينجا ، خدا شيطان را مخاطب ساخته به وى فرمان مىدهد كه :\r\n« هر كه را از فرزندان آدم مىتوانى بلغزان ، با سواره نظام و پياده نظامت بر آنان بتاز ، در ثروت و فرزند شريكشان شو و نويدشان ده ؛ شيطان جز دروغ و فريب نويدشان نمىدهد . »\r\nگوئى شيطان آمادگى خود را براى تحويل گرفتن پست اضلال ، اعلام مىدارد آنجا كه مىگويد :\r\n  فَبِما أَغْوَيْتَنِي لَأَقْعُدَنَّ لَهُمْ صِراطَكَ الْمُسْتَقِيمَ ثُمَّ لَآتِيَنَّهُمْ مِنْ بَيْنِ أَيْدِيهِمْ وَ مِنْ خَلْفِهِمْ وَ عَنْ أَيْمانِهِمْ وَ عَنْ شَمائِلِهِمْ وَ لا تَجِدُ أَكْثَرَهُمْ شاكِرِينَ   ( 4 ) .\r\n« به اين سبب كه مرا گمراه ساختى ، بر سر راه ايشان خواهم نشست ، آنگاه از پيش‌رو و از پشت سرشان ، و از راست و از چپشان خواهم آمد و بيشتر آنان را سپاسگزار نخواهى يافت . »\r\n\r\n\r\n\r\n\r\n","description":"","footnote":"\r\n( 1 ) . سجده / 7\r\n( 2 ) . طه / 50\r\n( 3 ) . اسراء / 64\r\n( 4 ) . اعراف / 16 و 17\r\n","page_name":" 97 ","page_number":109},
  {"content":"\r\n\r\nالبته معنى و مفهوم اضلال و قلمروى شيطان در اين پست همان است كه قبلًا اشاره شد و نه بيشتر ؛ يعنى هيچ‌گونه اجبار و الزامى نسبت به بشر در كار نيست ، هر چه هست « وسوسه » است و « دعوت » است و « تزيين » است و « تسويل » .\r\nتذكر اين نكته لازم است كه مقصود ما از اينكه تكوين از قلمروى شيطان خارج است اين نيست كه شيطان هيچ نقشى در تكوين ندارد . مگر ممكن است موجودى در عالم تكوين وجود داشته باشد و هيچ نقش و اثرى نداشته باشد ؟ ! مقصود اين است كه شيطان نه خالق مستقلّ بخشى از موجودات و قطبى در برابر خداوند است ، و نه در نظام طولى جهان مانند فرشتگان نقشى از تدبير و ادارهء كائنات به او سپرده شده است ، و نه تسلّطش بر بشر در حدّى است كه بتواند او را به آنچه مىخواهد مجبور نمايد .\r\nقرآن براى شيطان و جن ، نقشى در تكوين قائل است اما مجموعاً از نقش انسان برتر و بالاتر نيست .\r\nمقصود اصلى ما از اين بحث اين است كه قرآن مسألهء شيطان را به شكلى طرح كرده است كه كوچك‌ترين خدشه‌اى بر توحيد ذاتى و اصل  لَيْسَ كَمِثْلِهِ شَيْءٌ  ( 1 ) و همچنين بر توحيد در خالقيّت و اصل  أَلا لَهُ الْخَلْقُ وَ الْأَمْرُ  ( 2 ) ،  قُلِ اللَّهُ خالِقُ كُلِّ شَيْءٍ  ( 3 ) ،  وَ لَمْ يَكُنْ لَهُ شَرِيكٌ فِي الْمُلْكِ  ( 4 ) وارد نمىسازد ( 5 ) .\r\n\r\nبدبينى فلسفى\r\nيكى ديگر از اثرات « مسألهء شرور » بدبينى فلسفى است . فلاسفهء بدبين معمولًا از ميان ماترياليستها برمىخيزند . يك نوع رابطه و تلازم ميان ماترياليسم و بدبينى فلسفى وجود دارد كه قابل انكار نيست . چرا ؟ روشن است : ماترياليسم از حلّ مشكل « شرور » ناتوان است .\r\nطبق بينش فلسفهء الهى ، وجود ، مساوى با خير است ، و شر ، امر اضافى و نسبى است و زير هر پردهء شر ، خيرى نهفته است ؛ ولى بر طبق بينش مادى چنين چيزى\r\n\r\n\r\n\r\n\r\n","description":"","footnote":"\r\n( 1 ) . شورى / 11 .\r\n( 2 ) . اعراف / 54 .\r\n( 3 ) . رعد / 16 .\r\n( 4 ) . اسراء / 111 .\r\n( 5 ) . براى بحث شيطان رجوع شود به تفسير « الميزان » جلد 8 صفحات 34 - 58 ذيل آيات اول سورهء اعراف ؛ و به كتاب « خدمات متقابل اسلام و ايران » تأليف نگارندهء اين كتاب .\r\n","page_name":" 98 ","page_number":110},
  {"content":"\r\n\r\nوجود ندارد .\r\nبدبينى نسبت به جهان ، رنج‌آور است . بسى دردناك است كه آدمى جهان را فاقد احساس و ادراك و هدف بداند . انسانى كه خود را فرزند كوچكى از جهان مىداند و براى خودش هدف قائل است وقتى چنين بينديشد كه جهانى كه مرا و فكر مرا بوجود آورده است و هدف داشتن را به من ياد داده است ، خودش هدف ندارد ، سخت به خود مىلرزد . كسى كه فكر مىكند در جهان عدالت نيست ، در طبيعت تبعيض و ظلم وجود دارد ، اگر همهء نعمتهاى دنيا را به او بدهند بدبين و ناخشنود خواهد ماند .\r\nكوششهاى چنين كسى از براى سعادت خود و نيكبختى نوع بشر با هيچ‌گونه دلگرمى و اميدى همراه نيست . وقتى پايهء هستى بر ستمگرى باشد ، ديگر عدالتخواهى انسان بىمعنى است . وقتى اصل جهان ، بىهدف است ، هدف داشتن ما همچون نقش بر آب ، چيزى احمقانه است .\r\nاينكه صاحبان ايمان ، از بهترين آرامش و آسايش روانى برخوردارند از آن جهت است كه جهان را حكيم و عليم و هدفدار مىدانند نه گيج‌ومنگ و ابله و بىهدف ، آن را عادل و طرفدار حق و اهل حق مىدانند نه ستمگر و طرفدار ستم و يا بىتفاوت . يكتاپرستان ، در مورد بديها و شرور ، معتقدند كه هيچ چيزى حساب نكرده نيست ؛ بديها يا كيفرى هستند عادلانه يا ابتلائى هستند هدفدار و پاداش آور .\r\nاما اشخاص بىايمان چه مىكنند ؟ آنان به چه چيز دل خوش مىدارند ؟ آنان به خودكشى متوسل مىشوند و به گفتهء يكى از آنان « مرگ را با شهامت در آغوش مىكشند » .\r\nسازمان بهداشت جهانى ، آمارى منتشر كرده و اعلام كرده كه آمار خودكشى مخصوصاً در ميان روشنفكران بالا مىرود . بر حسب گزارش اين سازمان ، در هشت كشور اروپايى ، خودكشى خيلى زياد شده است . يكى از آن هشت كشور سويس است كه ما آن كشور را نمونهء خوشبختى مىانگاريم . در اين گزارش آمده است كه خودكشى ، سومين عامل مرگ و مير است ، يعنى بيش از سرطان تلفات مىدهد و متأسفانه در ميان طبقهء تحصيلكرده بيش از طبقهء بيسواد واقع مىشود .\r\nنيز در همين گزارش آمده است كه در كشورهاى در حال توسعه كه در حال از دست دادن ايمان‌اند ، خودكشى زيادتر است . در آلمان غربى هر سال 12000 نفر به وسيلهء خودكشى مىميرند و 60000 نفر خودكشى مىكنند و نجات داده مىشوند .\r\nاين است زندگى كسانى كه ايمان خويش را به خداى دانا « ربّ العالمين » از دست داده‌اند .\r\n\r\n","description":"","footnote":"","page_name":" 99 ","page_number":111},
  {"content":"\r\n\r\nبراى خودكشى ، عوامل متعدّدى ذكر شده است : جلب توجه ، شكست در عشق ، شكست در رقابتهاى اجتماعى و اقتصادى ، فقر ، اعتياد ، خفقان ، پوچ پندارى زندگى و هستى . ولى علت العلل ، يك چيز است : بىايمانى .\r\nويليام جيمز در فصل اول كتاب خود كه به نام « دين و روان » ترجمه شده ، دربارهء يك نويسندهء مادّى به نام « مارك اورل » و هم دربارهء نيچه و شوپنهاور مىگويد :\r\n« كلمات « مارك اورل » تلخى ريشه‌دار غم و اندوه را نشان مىدهد . ناله‌هاى آن مانند نالهء خوكى است كه زير تيغ سر مىدهد . وضع روحى « نيچه » و « شوپنهاور » ، عبوسيها و كج‌خلقىها در آنها ديده مىشود كه آميخته با دندان غروچه‌هاى تلخى مىباشد . ناله‌هاى مرارت‌آميز اين دو نويسندهء آلمانى آدمى را به ياد جيرجيرهاى موشى مىاندازد كه مشغول جان دادن است . در كلمات اين دو نويسنده آن معنا و مفهوم تصفيه‌اى كه مذهب به سختيها و مشقتهاى زندگى مىدهد ديده نمىشود . » ( 1 )\r\nنيچه ، كه ويليام جيمز از او به عنوان يك بدبين نام مىبرد فلسفهء معروفى دارد مبنى بر « اصالت نيرومندى » ؛ مىگويد :\r\n« بايد رأفت و رقّت قلب را دور انداخت . رأفت از عجز است . فروتنى و فرمانبردارى فرومايگى است . حلم و حوصله و عفو و اغماض از بىهمّتى و سستى است . . . نفس كشتن چرا ؟ بايد نفس را پرورد . غيرپرستى چيست ؟ خود را بايد خواست و خود را بايد پرستيد و ضعيف و ناتوان را بايد رها كرد تا از ميان برود » . ( 2 )\r\nنيچه با چنين افكار و انديشه‌هايى طبعاً جهان را بر خويشتن به صورت يك زندان ساخته بود . در اواخر عمر ثمرهء اين انديشه‌ها عائدش شد . در نامه‌اى كه اواخر عمر به خواهرش نوشته مىنويسد :\r\n« هرچه روزگار بر من مىگذرد زندگانى بر من گرانتر مىشود . سالهايى كه از بيمارى در نهايت افسردگى و رنجورى بودم هرگز مانند حالت كنونى ، از غم پر ، و از اميد تهى نبودم . چه شده است ؟ آن شده است كه بايد بشود . اختلافاتى كه با همهء مردم داشتم اعتماد را به من از ايشان سلب كرده و طرفين مىبينيم به اشتباه بوده‌ايم .\r\nخدايا من امروز چه تنها هستم ! يك تن نيست كه بتوانم با او بخندم و يك فنجان چاى بنوشم . هيچ‌كس نيست كه نوازش دوستانه بر من روا بدارد » . ( 3 )\r\n\r\n\r\n\r\n\r\n","description":"","footnote":"\r\n( 1 ) و ( 2 ) . سير حكمت در اروپا ، ج 3 فصل پنجم .\r\n( 3 ) . سير حكمت در اروپا ، ج 3 ، فصل پنجم .\r\n","page_name":" 100 ","page_number":112},
  {"content":"\r\n\r\nشوپنهاور كه ويليام جيمز از او نيز ياد كرده است ، معتقد است :\r\n« اصل در زندگانى ، رنج و گزند است ، لذت و خوشى همانا دفع الم است و امر مثبت نيست ، بلكه منفى است ؛ و هر چه موجود جاندار در مرتبهء حيات برتر باشد رنجش بيشتر است ، چون بيشتر حس مىكند و آزار گذشته را بيشتر به ياد مىآورد و رنج آينده را بهتر پيش‌بينى مىنمايد . . . يك دم خوشى ، عمرى ناخوشى در پى دارد .\r\nازدواج نمىكنى در آزارى ، مىكنى هزار دردسر دارى . مصيبت بزرگ بلاى عشق است و ابتلاى به زن كه مردم مايهء شادى خاطر مىدانند ، در صورتى كه سر دفتر غمها است . معاشرت مىكنى گرفتارى ، نمىكنى از زندگى بيزارى . بندگى ، بند و خداوندى صداع . مختصر ، تا جان در تن است از اين رنج و مشقّت نمىتوان رست .\r\nزندگى سراسر جان كندن است ، بلكه مرگى است كه دم بدم به تأخير مىافتد ، و سرانجام اجل مىرسد در صورتى كه از حيات ، هيچ سودى برده نشده و نتيجهء مفيدى بدست نيامده است . » ( 1 )\r\nدر جهان اسلام نيز احياناً كسانى بوده و هستند كه جهان را تاريك مىبينند و همواره چهره‌اى گرفته و عبوس و خشمگين در برابر جريانات آفرينش نشان مىدهند و به قول ويليام جيمز گفته‌هاشان نوعى دندان غروچه است . « ابو العلاء معرّى » فيلسوف و شاعر معروف عرب و همچنين خيّام شاعر از اين گروه‌اند . اينكه مىگويم « خيّام شاعر » از آن جهت است كه محقّقين باور ندارند كه اشعار معروف بدبينانه ، از خيّام فيلسوف و رياضيدان باشد . آنچه براى خيّام شاعر موجب حيرت و رنج و ناله است براى « خيّام فيلسوف » حل شده است ( 2 ) .\r\nدر عصر ما به تقليد از اروپائيان ، و به علل ديگر كه اكنون جاى ذكرش نيست ، نويسندگانى بدبين پيدا شده‌اند كه زهرهايى از اين راه به جان جوانان مىريزند و آنان را بىعلاقه به زندگى و احياناً وادار به خودكشى مىكنند و از طرف عوامل مرئى و نامرئى مورد تشويق قرار مىگيرند و روزبروز بر عددشان افزوده مىگردد . صادق هدايت از اين گروه است . نوشته‌هاى وى به قول ويليام جيمز حالت همان خوكى را مىنماياند كه زير تيغ ، ناله سر مىدهد و يا موشى كه در حالى كه مشغول جان دادن است جيرجير مىكند .\r\nنقطهء مقابل امثال نيچه و شوپنهاور و ابو العلاء و خيّام ، فلاسفه و حكماى\r\n\r\n\r\n\r\n\r\n","description":"","footnote":"\r\n( 1 ) . سير حكمت در اروپا ، ج 3 ، بخش چهارم .\r\n( 2 ) . رجوع شود به كتاب « خدمات متقابل اسلام و ايران » چاپ هفتم به بعد بحث « خدمات فلسفى ايرانيان به اسلام » .\r\n","page_name":" 101 ","page_number":113},
  {"content":"\r\n\r\nخوشبين‌اند . الهيّون عموماً يا اكثر ، از اين گروه‌اند . مولوى ، آن عارف بزرگ ، سخنگوى اين گروه است . در سراسر گفته‌هاى او عشق و شور و حال ديده مىشود .\r\nانسان از نظر اين عارف بزرگ كانون خوشى و لذّت و سعادت است اما به شرط آن كه بخواهد از اين كانون رايگان بهره‌بردارى كند . هيچ غمى در جهان نيست كه قابل تبديل به سرور و بهجت نباشد . او انسانهايى را كه لذّت را منحصراً از مى يا جماع يا سماع مىخواهند مورد تحقير قرار مىدهد ؛ انسان را مخاطب ساخته مىگويد :\r\n باده كاندر خم همىجوشد نهان * ز اشتياق روى تو جوشد چنان\r\nاى همه دريا ! چه خواهى كردنم ؟ * وى همه هستى ! چه مىجويى عدم ؟ !\r\nتو خوشى و خوب و كان هر خوشى * تو چرا خود منّت باده كشى ؟\r\nتاج كرّمنا است بر فرق سرت * طوق اعطيناك آويز برت\r\nعلم‌جويى از كتبهاى فسوس ؟ ! * ذوق جويى تو ز حلواى سبوس ؟ !\r\nمى چه باشد يا جماع و يا سماع * تا تو جويى زان نشاط و انتفاع ؟ !\r\nآفتاب از ذرّه كى شد وامخواه ؟ * زهره‌اى از خمره كى شد جامخواه ؟ \r\nو هم او است كه مىگويد :\r\n عاشقم بر لطف و بر قهرش به جد * اى عجب من عاشق اين هر دو ضد \r\nسعدى و حافظ و ساير شاعران عرفان مسلك نيز همين راه را پيموده‌اند . بعضى كلمات دو پهلو در كلمات حافظ و ديگران پيدا مىشود ، اما كسانى كه با زبان اينها آشنا باشند مىدانند كه در مكتب آنان جز خوبى ديده نمىشود .\r\nمربوط به عرفان و تصوف نيست ؛ بطور كلّى خاصيت ايمان اين است . بىايمانى نوعى كمبود است كه به نوبهء خود ، عدم تعادل ايجاد مىكند ، و عدم تعادل ، رنج بوجود مىآورد . در ايمان ، خاصيت تغيير و تبديل وجود دارد ، غم و رنج را تبديل به لذّت و سرور مىكند .\r\nتربيت‌شدگان اسلام ، در هنگام رويدادها و مصيبتها به اين حقيقت توجه مىكنند كه : « ما مملوك خداييم و بازگشت ما نيز به سوى اوست » ( 1 ) .\r\nبراى نشان دادن يك نمونهء خارجى از اين تربيت يافتگان ، داستانى از يك زن و\r\n\r\n\r\n\r\n\r\n","description":"","footnote":"\r\n( 1 )  الَّذِينَ إِذا أَصابَتْهُمْ مُصِيبَةٌ قالُوا إِنَّا لِلَّهِ وَ إِنَّا إِلَيْهِ راجِعُونَ .  ( بقره / 156 )\r\n","page_name":" 102 ","page_number":114},
  {"content":"\r\n\r\nمرد مسلمان از صحابهء رسول خدا ( صلّى الله عليه و آله و سلّم ) مىآوريم :\r\nابو طلحه يكى از ياران رسول خدا است . زنى با ايمان داشت به نام امّ سليم . اين زن و شوهر پسرى داشتند كه مورد علاقهء هر دو بود . ابو طلحه ، پسر را سخت دوست مىداشت . پسر بيمار شد ، بيماريش شدّت يافت ، به مرحله‌اى رسيد كه امّ سليم دانست كه كار پسر تمام است .\r\nامّ سليم براى اينكه شوهرش در مرگ فرزند بىتابى نكند او را به بهانه‌اى به خدمت رسول اكرم فرستاد و پس از چند لحظه طفل جان به جان آفرين تسليم كرد .\r\nامّ سليم جنازهء بچه را به پارچه‌اى پيچيد و در يك اطاق مخفى كرد ، به همهء اهل خانه سپرد كه حق نداريد ابو طلحه را از مرگ فرزند آگاه سازيد . سپس رفت و غذائى آماده كرد و خود را نيز آراست و خوشبو نمود . ساعتى بعد ابو طلحه آمد و وضع خانه را دگرگون يافت ، پرسيد : بچه چه شد ؟ امّ سليم گفت : بچه آرام گرفت . ابو طلحه گرسنه بود ، غذايى خواست . امّ سليم غذايى را كه قبلا آماده كرده بود حاضر كرد و دو نفرى غذا خوردند و همبستر شدند . ابو طلحه آرام گرفت . امّ سليم گفت : مطلبى مىخواهم از تو بپرسم ؟ گفت : بپرس . گفت : آيا اگر به تو اطلاع دهم كه امانتى نزد ما بوده و ما آن را به صاحبش رد كرده‌ايم خشمگين مىشوى ؟\r\nابو طلحه گفت : نه ، هرگز ، ناراحتى ندارد ، امانت مردم را بايد پس داد . امّ سليم گفت :\r\nسبحان اللّه ، بايد به تو اطلاع دهم كه خداوند فرزند ما را كه امانت او بود نزد ما ، از ما گرفت و برد .\r\nابو طلحه از بيان اين زن تكان سختى خورد ، گفت : به خدا قسم من از تو كه مادر هستى سزاوارترم كه در سوگ فرزندمان صابر باشم . از جا بلند شد و غسل جنابت كرد و دو ركعت نماز بجا آورد و رفت به حضور رسول اكرم و ماجرا را از اول تا آخر براى آن حضرت شرح داد .\r\nرسول اكرم ( صلّى الله عليه و آله و سلّم ) فرمودند : خداوند ، امروز شما را قرين بركت قرار دهد و نسل پاكيزه‌اى نصيب شما گرداند . خدا را سپاس مىگزارم كه در امّت من مانند « صابرهء » بنى اسرائيل قرار داد ( 1 ) .\r\nآرى اين است تأثير ايمان و مذهب در تصفيهء سختيها و مشقّتها بلكه در تبديل آنها به خوشى و لذّت و سعادت .\r\nويليام جيمز در كتابى كه قبلا نام برديم بحثى دربارهء فرق مذهب و اخلاق محض ( اخلاق منهاى مذهب ) مىكند ؛ مىگويد :\r\n\r\n\r\n\r\n\r\n","description":"","footnote":"\r\n( 1 ) . بحار الأنوار ، ج 18 ، به مناسبت احكام اموات ، باب « ذكر صبر الصابرين » . چاپ كمپانى ، ص 227 .\r\n","page_name":" 103 ","page_number":115},
  {"content":"\r\n\r\n« اساس در مذهب يا اخلاق اين است كه ما چگونه خلقت و جهان هستى را تلقّى مىكنيم ؟ آيا اين هستى و كائنات را با سختى و رنج تلقّى كرده ، پاره‌اى از آن را قبول داشته و قسمتى از آن را قبول نداريم ؟ يا آنكه برعكس ، آن را با آغوش باز و دلى آكنده از عشق و محبّت استقبال مىنماييم ؟ اخلاق محض ، قوانين كلّى جهان را كه حاكم بر كائنات مىداند از روى علم و اطلاع اطاعت مىكند ؛ اما اين اطاعت با يك سنگينى و ملال همراه است كه در قلب خود هيچ‌گونه حرارت و شوقى ندارد ، و هيچ‌وقت احساس اينكه اين قوانين مانند يوغى است به گردن او ، از او جدا نمىشود .\r\nاما در مذهب ، بر عكس ، اين اطاعت سرد و غم‌انگيز ، جاى خود را به استقبال و پذيرش گرم كه همه چيز زندگى را پر از لطف و شوق و صميميّت و نشاط مىسازد وامىگذارد . جان جانان جهان كه فيلسوف رواقى ، خود را به آن تسليم مىكند احترام و تعظيم را متوقّع است ، اما خداى مسيحى ( خداى مذهب ) محبّت و عشق را طالب مىباشد . اينجاست كه مىبينيم كه اين دو دسته در دو محيط مختلف از عواطف و احساسات واقع‌اند كه در مقابل يكديگر ، يكى به سردى قطب ، و ديگرى به گرمى و حرارت خطّ استواست ، گواينكه نتيجه‌اى كه هر يك از آنها بدست مىآورند يعنى « تسليم محض و بدون چون و چرا » يكى باشد » .\r\n\r\nناز يا اعتراض ؟\r\nبحث دربارهء شرور ، و احياناً اعتراض به وجود آنها ، بخش نسبتا مهمّى از ادبيّات ما را تشكيل مىدهد . شاعران به زبان جدّ يا هزل ، فراوان در اين ميدان وارد شده‌اند . البته آنچه را در اين زمينه گفته شده است نمىتوان به حساب جدّ يعنى انتقاد و اعتراض به خلقت گذاشت ، غالباً جنبهء هزل دارد و به اصطلاح « سوژهء » شعر است .\r\nبرخى از آنها را مىتوان از نوع « دلال عارف » بشمار آورد . در رباعيّات منسوب به خيّام ، از اين گونه اشعار فراوان است . همچنان كه قبلًا گفتيم اين اشعار معلوم نيست كه از خيّام فيلسوف باشد ، آنچه به صورت سؤال يا اعتراض در شعر خيّام شاعر عنوان شده است براى خيّام فيلسوف حل شده بوده است . علىهذا اين اشعار يا از خيّام فيلسوف نيست ، و يا جنبهء هزلى و سربسر گذاشتن با متشرّعان قشرى دارد و يا از نوع « دلال عارف » است . به هر حال خيّام در اين رباعيّات منسوب به او مىگويد :\r\n اجرام كه ساكنان اين ايوان‌اند * اسباب تردّد خردمندان‌اند\r\nهان تا سررشتهء خرد گم نكنى * كانان كه مدبّرند سرگردان‌اند \r\n\r\n","description":"","footnote":"","page_name":" 104 ","page_number":116},
  {"content":"\r\n\r\n افلاك كه جز غم نفزايند دگر * ننهند بجا تا نربايند دگر\r\nناآمدگان اگر بدانند كه ما * از دهر چه مىكشيم نايند دگر \r\n*\r\n چون حاصل آدمى در اين شورستان * جز خوردن غصه نيست تا كندن جان\r\nخرّم دل آنكه زين جهان زود برفت * و آسوده كسى كه خود نيامد به جهان \r\n*\r\n اى چرخ فلك خرابى از كينهء توست * بيدادگرى شيوهء ديرينهء توست\r\nاى خاك اگر سينهء تو بشكافند * بس گوهر قيمتى كه در سينهء توست \r\nاين اعتراضها و دشنامها كه نثار چرخ و فلك مىگردد در حقيقت اعتراض به مقام بالاتر است ، زيرا چرخ و فلك ، كاره‌اى نيست ، كج‌روى و كج رفتارى فرضى كه بدان متهم است نه به ميل خود اوست . شايد به همين جهت در حديث آمده است :\r\nلا تسبّوا الدّهر فانّ الدّهر هو اللّه .\r\n« زمانه را دشنام ندهيد كه زمانه همان خداست » . ( 1 )\r\nايضاً مىگويد :\r\n دارنده كه تركيب طبايع آراست * از بهر چه افكندش اندر كم‌وكاست\r\nگر نيك آمد ، شكستن از بهر چه بود ؟ * ور نيك نيامد اين صور ، عيب كه راست ؟ \r\n*\r\n تركيب پياله‌اى كه در هم پيوست * بشكستن آن روا نمىدارد مست\r\nچندين قد سرو نازنين و سرو دست * از بهر چه ساخت و ز براى چه شكست ؟ \r\n*\r\n\r\n\r\n\r\n\r\n","description":"","footnote":"\r\n( 1 ) . توجيه صحيح حديث اين است كه انتقاد از زمانه ، انتقاد از مجموعهء نظام عالم و اعتراض بر خدا است ؛ ولى بعضى از دانشمندان ، مدّعى هستند كه اين حديث از مجعولات « زروانيّه » است كه واقعا معتقد بوده‌اند كه روزگار خداست .\r\n","page_name":" 105 ","page_number":117},
  {"content":"\r\n\r\n جامى است كه عقل آفرين مىزندش * صد بوسه ز مهر بر جبين مىزندش\r\nاين كوزه‌گر دهر چنين جام لطيف * مىسازد و باز بر زمين مىزندش \r\nناصر خسرو شاعرى است كه بحقيقت مىتوان او را حكيم خواند . اين شاعر از طرفى نكته سنج است و از نظر فكر و فلسفه فوق اين گونه اعتراضات بوده است ، و از طرف ديگر عقائد مذهبى نيرومندى دارد و بر طبق معتقدات مذهبى نيز نبايد لب به اعتراض گشايد . در عين حال در ديوان او نيز اشعارى در اين زمينه وجود دارد كه يا بايد آن را نوعى هزل و شوخى دانست و يا « دلال عارف » . از آن جمله مىگويد :\r\n بار خدايا اگر ز روى خدايى * طينت انسان همه جميل سرشتى\r\nچهرهء رومى و صورت حبشى را * مايهء خوبى چه بود و علت زشتى ؟\r\nطلعت هندو و روى ترك چرا شد * همچو دل دوزخى و روى بهشتى ؟\r\nاز چه سعيد اوفتاد و از چه شقى شد * زاهد محرابى و كشيش كنشتى ؟\r\nچيست خلاف اندر آفرينش عالم * چون همه را دايه و مشاطه تو گشتى ؟\r\nگيرم دنيا ، ز بىمحلّى دنيا * بر گرهى خربط و خسيس بهشتى\r\nنعمت منعم چراست دريا دريا ؟ * محنت مفلس چراست كشتى كشتى ؟ \r\nناصر خسرو قصيدهء طولانى و معروفى دارد كه با اين بيت آغاز مىشود :\r\n الهى طول و عرض عالمت را * توانى در دل مورى كشيدن \r\nدر اين قصيده مىگويد :\r\n همه جور من از بلغاريان است * كز آن آهم همىبايد كشيدن\r\nگنه بلغاريان را نيز هم نيست * بگويم گر تو بتوانى شنيدن\r\nخدايا راست گويم فتنه از توست * ولى از ترس نتوانم چغيدن\r\nلب و دندان تركان ختا را * نبايستى چنين خوب آفريدن\r\nكه از دست لب و دندان ايشان * به دندان دست و لب بايد گزيدن\r\nبه آهو مىكنى غوغا كه بگريز * به تازى مىزنى هى بر دويدن \r\nبرخى از صاحب‌نظران ، مدعىاند كه اين قصيده ، منحول است و از ناصر خسرو نيست .\r\n\r\n","description":"","footnote":"","page_name":" 106 ","page_number":118},
  {"content":"\r\n\r\nدر حدود چهل سال پيش ، شاعرى از اهل شيراز ، چكامه‌اى در اين زمينه سرود و پاسخ آن از طرف مرحوم سرهنگ اخگر در مجلهء « اخگر » به مسابقه گذاشته شد و از اهل ذوق و دانش درخواست شد نظر خويش را ابراز دارند . از اطراف و اكناف كشور ، اعمّ از روحانى و غير روحانى ، و اعمّ از زن و مرد ، در اين مسابقه شركت كردند ، برخى به نظم و برخى به نثر پاسخ دادند و برخى احيانا نظر شاعر را تأييد كردند . همهء آنها در كتابى به نام « اسرار خلقت » از طرف مرحوم اخگر چاپ و منتشر شد .\r\nاينكه ارزش آن پاسخها چيست ؟ مطلبى است كه اين بنده اكنون نمىخواهم دربارهء آنها اظهار نظر كنم . البته برخى از فضلا نكات جالبى در بيانات خود آورده‌اند .\r\n\r\n","description":"","footnote":"","page_name":" 107 ","page_number":119},
  {"content":"\r\n . \r\n","description":"","footnote":"","page_name":" 108 ","page_number":120},
  {"content":"\r\n\r\n\r\n2 حلّ مشكل\r\n\r\n","description":"","footnote":"","page_name":" 109 ","page_number":121},
  {"content":"\r\n . \r\n","description":"","footnote":"","page_name":" 110 ","page_number":122},
  {"content":"\r\n\r\n\r\nفلسفهء اسلامى\r\nمسألهء نظام احسن و اشكال شرور ، از مهم‌ترين مسائل فلسفه است و چنان كه در بخش نخست توضيح داديم اين مسأله در شرق و غرب موجب پيدايش فلسفه‌هاى « ثنويّت » ، « مادّيگرى » و « بدبينى » گرديده است . كمتر كسى است كه به اين مسأله توجه نكرده باشد و دربارهء آن سخنى نگفته باشد . فلاسفهء شرق و غرب به اشكال شرور توجه كرده‌اند ولى تا آنجا كه من مطالعه دارم ، فلاسفهء غرب ، پاسخى قاطع براى اين اشكال نيافته‌اند ؛ ولى فلاسفه و حكماى اسلام اشكال را مورد تجزيه و تحليل قرار داده و به خوبى از عهدهء پاسخ آن برآمده و راز مهمّى را گشوده‌اند .\r\nبى جا نيست در اينجا يك جمله دربارهء حكمت الهى شرق بگوئيم و از اين گنجينهء بزرگ معنوى قدردانى كنيم . حكمت الهى مشرق زمين سرمايهء عظيم و گرانبهايى است كه در پرتوى اشعّهء تابناك اسلام بوجود آمده و به بشريّت اهداء گرديده است . اما افسوس كه عدهء قليل و بسيار محدودى عميقانه با اين سرمايهء عظيم آشنا هستند و از ناحيهء بىخبران و دشمنان متعصّب ، بر آن ، ستمها شده است . عده‌اى كه اطلاعاتشان از فلسفهء قديم عموما از حدود افلاك تسعه و عقول عشره تجاوز نمىكند ، و چون فقط نام آن را شنيده و يا اگر به كتابها مراجعه كرده‌اند چيزى از آن سر در نياورده‌اند ، خيال كرده‌اند فلسفهء اسلامى همان است كه دربارهء افلاك تسعه و عقول عشره بحث مىكند ، و چون امروز بىاساسى نظريّهء افلاك روشن شده پس آنها مىتوانند گردن\r\n\r\n","description":"","footnote":"","page_name":" 111 ","page_number":123},
  {"content":"\r\n\r\nبرافرازند و خود را از فارابى و بو على و صدر المتألّهين برتر شمارند . آرى ، اين عده مىپندارند حكمت الهى اسلامى همان فلسفهء قديم يونانيان است و چيز علاوه‌اى ندارد و ناروا هم داخل اسلام شده است .\r\nاينان ، نفهميده يا فهميده ، جنايت عظيمى نسبت به اسلام و معارف اسلامى مرتكب مىگردند . حكمت اسلامى با فلسفهء يونان همان اندازه متفاوت است كه فيزيك اينشتين با فيزيك يونان . دلائلى هست كه حتى الهيّات ابن سينا هم بطور كامل به اروپا نرفته است و اروپائيان از اين گنجينهء ارزنده هنوز هم بىخبرند . براى نمونه ، ذكر مورد ذيل كافى است :\r\nدر پاورقيهاى جلد دوم « اصول فلسفه و روش رئاليسم » ( 1 ) تذكر داده‌ايم ، سخن معروف دكارت « من فكر مىكنم پس وجود دارم » كه به عنوان فكرى نو و انديشه‌اى پرارج در فلسفهء اروپا تلقّى شده است ، حرف پوچ و بىمغزى است كه بو على آن را در نمط سوم « اشارات » با صراحت كامل و در نهايت وضوح طرح كرده و سپس با برهانى محكم باطل كرده است . اگر فلسفهء ابن سينا براى اروپائيان درست ترجمه شده بود ، سخن دكارت با برچسب « ابتكارى نو » و « فكرى تازه » مبناى فلسفهء جديد قرار نمىگرفت . اما چه بايد كرد كه فعلا هر چيزى كه مارك اروپائى دارد رونق دارد اگر چه سخن پوسيده‌اى باشد كه سالهاست ما از آن گذشته‌ايم .\r\nاكنون به پاسخ پرسشهايى كه در بخش اول طرح كرديم مىپردازيم . ما اين پرسشها را تحت چهار عنوان طرح كرديم : تبعيضها ، فناها و نيستيها ، نقصها ، آفتها . از اين چهار نوع ، قسمت اول را تحت عنوان « تبعيضها » و باقى را تحت عنوان « شرور » پاسخ مىگوييم و لازم مىدانيم قبلا اشارهء مختصرى به مشربها و مسلكهاى مختلف در حلّ اين گونه اشكالات بنماييم .\r\n\r\nراهها و مسلكها\r\nراهها و مسلكها در حلّ مشكلات مربوط به عدل الهى متفاوت است . معمولا اهل ايمان كه در پرتوى دين و مذهب به خداوند ايمان دارند با يك پاسخ اجمالى وجدان خود را قانع مىسازند ؛ با خود چنين مىانديشند كه ادلّهء قاطع ، وجود خداى قادر عليم حكيم را اثبات كرده است ؛ دليلى ندارد كه خداى قادر عليم حكيم ، ظلم كند ؛\r\n\r\n\r\n\r\n\r\n","description":"","footnote":"\r\n( 1 ) . چاپ شده در سال 1333 شمسى .\r\n","page_name":" 112 ","page_number":124},
  {"content":"\r\n\r\nمگر خداوند با كسى دشمنى دارد كه به انگيزهء دشمنى ، حق او را از بين ببرد ، و يا نيازمند است كه حق كسى را بربايد و به خود اختصاص دهد ؟ ! انگيزهء ظلم يا عقده‌هاى روحى است و يا نيازها و احتياجها ، و چون انگيزهء ظلم در خداوند وجود ندارد پس ظلم دربارهء خداوند معنى ندارد . او قادر مطلق و عليم مطلق و حكيم مطلق است ؛ هم عالم به نظام احسن و اصلح است و هم قادر به ايجاد آن . علىهذا دليلى ندارد كه خداوند ، جهان را طورى بيافريند كه بر خلاف وضع احسن و اصلح باشد . مسلّما آنچه به نام شرور ناميده مىشود اگر بر ضدّ نظام احسن و اصلح بود ، آفريده نمىشد .\r\nاين گروه احياناً اگر جرياناتى را مشاهده كنند كه از نظر خودشان قابل توجيه نباشد آن را به نوعى حكمت و مصلحت كه بر ما مجهول است و فقط خداوند از راز آن آگاه است توجيه مىكنند و به عبارت ديگر آن را به « سرّ قدر » تعبير مىكنند .\r\nشك نيست كه اين طرز تفكر و نتيجه‌گيرى ، خود ، نوعى استدلال است و استدلال صحيحى هم هست . اين دسته مىتوانند بگويند فرضاً مشكل بعضى از شرور قابل توجيه نباشد ، به واسطهء قصور فهم بشر از رازها و اسرار جهان است . بشر وقتى كه خود را در جهانى مىبيند پر از راز و پر از حكمت ، طبعاً اگر در چند مورد خاص به راز حكمت و سرّ مصلحت پى نبرد نبايد در اصل مطلب ترديد كند .\r\nانسان اگر كتابى را مطالعه كند و در سراسر كتاب ، دقت و درايت و قوّت انديشهء مؤلّف را مشاهده نمايد و در چند مورد هم بعضى عبارات ، مجهول و لا ينحل بماند ، طبعاً حكم مىكند كه من مقصود مؤلف را در اين چند مورد نمىفهمم ؛ هرگز حكم نمىكند كه به دليل لا ينحل ماندن اين چند مورد ، مؤلف فاقد درايت و دقت و فهم و ادراك بوده است و ساير مطالب به حسب تصادف ، با معنى درآمده است . نهايت خودخواهى و جهالت است كه مجهول ماندن يك يا چند قسمت كتابى كه شخصيت علمى نويسنده‌اش در سراسر كتاب به ثبوت رسيده است حمل بر جهالت او ، و اتفاقى و تصادفى بودن همهء مطالب حكيمانه بشود .\r\nعوام اهل ايمان ، هرگاه با اين مسائل روبرو شوند ، به طريق فوق ، مشكل را براى خود حل مىكنند .\r\nهمچنانكه قبلًا گفتيم ، طبقهء اهل حديث ، در معارف الهى طرفدار تعبّد و سكوتند و طبعاً در اين مسائل از اظهار نظر خوددارى مىكنند ، و در حقيقت راهشان همان راه عوام است نه راه ديگرى . اشاعره از متكلّمين نيز راهى را رفته‌اند كه طبعاً مسأله‌اى براى آنها باقى نمىماند كه نياز به حل داشته باشد . اما ساير متكلمين ، و همچنين طرفداران روش حسى و تجربى در الهيّات ، راه حلّ مشكلات عدل الهى را جستجو و\r\n\r\n","description":"","footnote":"","page_name":" 113 ","page_number":125},
  {"content":"\r\n\r\nتحقيق در اسرار كائنات و فوائد و مصالح آنها مىدانند .\r\nولى حكماى الهى ، هم از طريق « لم » وارد مىشوند و به بيانى كه در بالا نقل كرديم صورت برهانى مىدهند ؛ از اين راه وارد مىشوند كه جهان كه اثر خداوند است ، به منزلهء ظلّ و سايهء بارى تعالى است ، خداوند جميل على الاطلاق است ، و ظلّ جميل ، جميل است ؛ و هم به تجزيه و تحليل ماهيّت شرور و اينكه شرور عدمىاند و مجعول بالعرض‌اند نه بالذات ، مىپردازند ؛ و هم ضرورت شرور و لا ينفك بودن آنها را از خيرات ، و به عبارت ديگر تجزيه‌ناپذير بودن آفرينش را اثبات مىكنند ؛ و هم به بحث در آثار و فوائد شرور مىپردازند .\r\nما در اينجا دربارهء برهان لمّى به شكلى كه حكما مىآورند بحثى نمىكنيم زيرا از سطح اين رساله خيلى بالاتر است ، ولى قسمتهاى ديگر را تشريح مىكنيم .\r\nهمچنانكه قبلا گفتيم ، ايرادها و اشكالات اين مسأله ، تحت دو عنوان خلاصه مىشود : تبعيضها ، شرور . اول وارد بحث تبعيضها مىشويم و سپس شرور را در بخشى جداگانه مورد تجزيه و تحليل قرار مىدهيم .\r\n\r\n","description":"","footnote":"","page_name":" 114 ","page_number":126},
  {"content":"\r\n\r\n\r\n3 تبعيض‌ها\r\n\r\n","description":"","footnote":"","page_name":" 115 ","page_number":127},
  {"content":"\r\n . \r\n","description":"","footnote":"","page_name":" 116 ","page_number":128},
  {"content":"\r\n\r\nايراد تبعيض اين بود كه با اينكه موجودات با ذات حق نسبت متساوى دارند ، چرا مختلف و متفاوت آفريده شده‌اند ؟ چرا يكى سياه است و ديگرى سفيد ؟ يكى زشت است و ديگرى زيبا ؟ يكى كامل است و ديگرى ناقص ؟ چرا يكى فرشته است و ديگرى انسان و سومى حيوان و چهارمى نبات و پنجمى جماد ؟ چرا به عكس نشد ؟\r\nچرا حيوان ، فرشته ، و فرشته حيوان نشد ؟ چرا در ميان مخلوقات فقط انسان ، انسان آفريده شد كه مستعدّ تكليف و ثواب و عقاب باشد اما ساير موجودات چنين نيستند ؟\r\nاگر خوب است چرا همه اينچنين نيستند ؟ و اگر بد است چرا انسان اينچنين آفريده شده است ؟\r\nپاسخ اين پرسشها دو نحو است : اجمالى و تفصيلى . پاسخ اجمالى آن است كه قبلًا آنجا كه راهها و مسلكها را شرح مىداديم به آن اشاره كرديم ، گفتيم معمولا اهل ايمان با يك بيان اجمالى ، ذهن خود را قانع مىسازند ؛ آنها مىگويند : اين سؤالها طرح يك سلسله مجهولات است نه ايراد يك سلسله نقضها . حد اكثر اين است كه بگوييم نمىدانيم .\r\nما خدا را به صفات عليم ، حكيم ، غنى ، كامل ، عادل ، جواد شناخته‌ايم و چون او را با اين صفات شناخته‌ايم مىدانيم آنچه واقع مىشود مبنى بر « حكمت » و « مصلحت » است هر چند ما نمىتوانيم همهء آن حكمتها و مصلحتها را درك كنيم . ما به\r\n\r\n","description":"","footnote":"","page_name":" 117 ","page_number":129},
  {"content":"\r\n\r\nاصطلاح از « سرّ قدر » آگاه نيستيم . بسيار خودخواهى و پرمدعايى است براى بشر كه با مساعى جمعى چند هزار سالهء خود هنوز از اسرار بدن محسوس خود نتوانسته آگاهى كاملى بدست آورد اما مىخواهد از « راز هستى » و « سرّ قدر » سر در آورد . بشر پس از آنكه در نظام هستى اينهمه حكمت و تدبير كه عقل او را حيران مىگرداند مىبيند ، بايد اعتراف كند كه آنجا كه حكمت يك امر بر او مجهول است از قصور و نقصان درك او است نه از خلقت .\r\nاين گروه هرگز خود را با اين چون و چراها سرگرم نمىكنند ، بجاى آنكه وقت خود را صرف در اين مسائل كنند صرف تحقيق در مسائلى مىكنند كه از طرفى آنها را مىفهمند و از طرف ديگر مبناى عمل قرار مىگيرد .\r\nشك نيست كه اين جواب ، جواب صحيحى است ، افراد با ايمان موظّف نيستند كه در جزئيّات اين مسائل ، غور كنند ؛ و حتّى عامّهء مردم استعداد ورود در اين مسائل را ندارند بلكه از ورود در اين مسائل منع شده‌اند ؛ و در حقيقت اين خود نوعى استدلال است كه از طريق علّت و كمال علّت به كمال معلول اذعان نماييم .\r\nولى در اينجا مطلبى ديگر هست و آن اينكه غالب مردم ، خداوند را از راه آثار ، يعنى از راه نظام جهان مىشناسند ؛ تكيه‌گاه معرفت آنها جهان است . اينچنين معرفت ، معرفت ناقصى خواهد بود . طبعاً وقتى به مجهولاتى در همان تكيه‌گاه معرفت خويش برمىخورند كم و بيش مضطرب مىگردند و حلّ اشكالشان جز از طريق بررسى موارد اشكال ميسّر نيست . آنها خدا را مستقلّ از جهان نشناخته‌اند تا معرفت خدا به عنوان كمال مطلق و غناى مطلق و زيبايى مطلق ، آنها را با جهان به عنوان زيباترين اثر از زيباترين مؤثر ، و كامل‌ترين اثر از كامل‌ترين مؤثر آشنا كند . آنها با جهان ، تنها از يك راه ارتباط دارند و بس كه همان راه عادى و معمولى حواسّ است .\r\nآنها خدا را در آيينهء جهان مىبينند ، ناچار لكّه‌اى كه در سطح آيينه به چشمشان مىخورد ، در ديد آنها نسبت به مرئى اثر مىگذارد ؛ اگر مىتوانستند جهان را در آيينهء خدا ببينند ، و به عبارت ديگر اگر مىتوانستند جهان را از بالا ببينند تمام نقصها و نازيباييهايى كه از پايين به نظر مىرسيد همه محو و نابود مىشد و معلوم مىگشت از نوع خطاى ديد ناقص است . اين نوع نظر همان است كه گفتيم حافظ ، آن را « نظر پير طريقت » مىخواند :\r\n پير ما گفت خطا بر قلم صنع نرفت * آفرين بر نظر پاك خطاپوشش باد \r\nمردمى كه تكيه‌گاه معرفتشان منحصراً جهان است ، خدا را و حكيم و عليم و\r\n\r\n","description":"","footnote":"","page_name":" 118 ","page_number":130},
  {"content":"\r\n\r\nعادل و غنىّ و كامل بودن خدا را در آيينهء جهان ديده‌اند و بس ، خواه ناخواه مجهولاتى كه در اين زمينه در جهان پيدا مىكنند لكّه‌اى بر چهرهء آيينه‌شان مىشود و مانع نشان دادن صحيح مىگردد .\r\nاز طرف ديگر در عصر و زمان ما - بالخصوص از طرف گرايش دارندگان به ماديگرى - اين ايراد و اشكال‌ها زياد در گفته‌ها و نوشته‌ها طرح مىشود . اين بنده با افرادى كه چنين سؤالاتى را طرح مىكنند زياد مواجه مىشوم . اين سؤال كنندگان يا اساساً به خدا معتقد نيستند و يا اعتقادشان آن قدر محكم نيست كه به تصديق اجمالى به حكمت و مصلحت قناعت كنند . از اينرو لازم است برخى مسائل كه با ريشهء اين سؤالات سر و كار دارد طرح شود تا مشكلات حل گردد .\r\nمطلب ديگر اينكه يك اشكال مهم در مورد « حكمتها » و « مصلحتها » هست كه كمتر طرح مىشود و اگر اين اشكال مرتفع نگردد جواب اجمالى بالا ارزش خود را از دست مىدهد . حلّ آن اشكال موقوف به اين است كه ما يك اصل اساسى را كه پايهء جواب تفصيلى آينده است و حكما بيشتر به آن جواب تكيه مىكنند پايه‌ريزى كنيم ، و تنها با اتكاء به آن اصل است كه هم جواب اجمالى گذشته ارزش پيدا مىكند و هم جواب تفصيلى آينده . آن اشكال اين است :\r\nآيا اساساً در مورد خداوند ، « مصلحت » و « حكمت » مىتواند معنى و مفهوم داشته باشد ؟ آيا مىتوان گفت خداوند فلان كار را به خاطر فلان مصلحت كرده است و يا حكمت فلان كار خداوند اين است و آن است ؟ و آيا اين نوع انديشه‌ها دربارهء خداوند ناشى از قياس گرفتن خداوند به مخلوقات نيست ؟\r\nممكن است كسى ادعا كند كه اساساً دربارهء خداوند ، « حكمت » و « مصلحت » مفهوم و معنى ندارد و همه اينها از قياس گرفتن خالق به مخلوق پيدا شده است ، زيرا معنى اينكه مصلحت چنين اقتضا مىكند ، اين است كه براى رسيدن به فلان مقصد بايد از فلان وسيله استفاده شود ، انتخاب آن وسيله مصلحت است زيرا به فلان مقصد مىرساند ، و انتخاب فلان وسيلهء ديگر مصلحت نيست زيرا از آن مقصد دور مىكند ؛ مثلًا مىگوييم مصلحت اقتضا كرده است كه درد و رنج باشد تا لذت ، معنى و مفهوم داشته باشد ؛ حكمت ايجاب كرده كه مادر پستان داشته باشد تا فرزند غذاى آماده‌اى داشته باشد ؛ حكمت و مصلحت ايجاب كرده كه فلان حيوان شاخ داشته باشد تا در برابر هجوم دشمن از خود دفاع كند .\r\nآيا نمىتوان گفت كه : همهء اينها قياس گرفتن خداوند است با بشر و ساير موجودات ناقص ديگر ؟\r\n\r\n","description":"","footnote":"","page_name":" 119 ","page_number":131},
  {"content":"\r\n\r\nبراى بشر و هر موجود ناقص ديگر ، مصلحت و حكمت ، معنى و مفهوم دارد ، زيرا بشر و يا يك موجود ناقص ديگر ، در داخل نظامى قرار گرفته كه آن نظام به هر حال از يك سلسله اسباب و مسبّبات تشكيل شده است . آن موجود براى اينكه به مسبّب برسد چاره‌اى ندارد جز اينكه به سبب متوسل شود . چنين موجودى آنگاه كه مىخواهد به يك مقصدى برسد ، اگر آن چيزى كه به عنوان وسيله انتخاب مىكند همان چيزى باشد كه در نظام عالم ، سبب آن مقصد قرار داده شده است كارى بر وفق مصلحت و حكمت انجام داده است ، و الّا بر خلاف مصلحت و حكمت عمل كرده است .\r\nمصلحت و حكمت دربارهء موجودى صادق است كه جزئى از نظام موجود و داراى قدرتى محدود است و چاره‌اى ندارد جز اينكه نظام موجود را به رسميّت بشناسد . محدود بودن قدرت ، جزئى از مفهوم مصلحت و حكمت است .\r\nاما موجودى كه فوق اين نظام است و خود پديدآورندهء اين نظام است ، براى او حكمت و مصلحت چه معنى و مفهومى مىتواند داشته باشد ؟ او چه نيازى دارد كه براى رسيدن به يك مقصد ، متوسّل به اسباب شود تا گفته شود فلان كارش حكيمانه بود و فلان كارش غير حكيمانه . علىهذا صحيح نيست كه بگوييم خداوند مثلًا درد و رنج را آفريد تا لذّت ، معنى و مفهوم داشته باشد ، پستان مادر را آفريد تا بچه بىغذا نماند .\r\nخداوند مىتواند بدون اينكه بچه به شير و پستان مادر نياز داشته باشد او را سير گرداند و بدون آنكه به انسان رنج برساند مفهوم و معنى لذت را به او بفهماند .\r\nنظام اسباب و مسبّبات ، از نظر ما يك امر جدّى است ، ولى از نظر خداوند يك امر تشريفاتى بيش نيست . علىهذا ما مىتوانيم حكيم باشيم نه خدا ، فعل ما مىتواند حكيمانه باشد - يعنى منطبق بر نظام موجود باشد - نه فعل خدا كه عين نظام است .\r\nخود نظام بر وفق نظام ديگرى آفريده نشده است . خداوند ، خالق نظامى است كه در مرتبهء بعد از خلقت آن نظام و برقرارى آن ، اگر كسى آن نظام را بشناسد و عمل خود را بر آن تطبيق دهد كار حكيمانه‌اى انجام داده است .\r\nاگر گفته شود خداوند ، عالم را منظّم و بر اساس علل و اسباب ، و مقدّمات و نتايج قرار داده تا علم و حكمت خود را بر بندگانش روشن گرداند و وسيله‌اى براى معرفت آنها قرار دهد ، زيرا اگر نظم و اتقانى نبود ، يعنى اگر گزاف و صدفه در كار بود و به دنبال هر مقدمه‌اى هرگونه نتيجه‌اى انتظار مىرفت ، راهى براى معرفت خدا نبود ؛ جواب اين است كه خود اين مطلب ، كه حصول معرفت براى بندگان ، مبتنى است بر مطالعهء نظام حكيمانهء خلقت ، به معنى اين است كه نظامى قطعى و ضرورى بر عالم حكمفرماست ، و حال آنكه بنابر اصل فوق ، توسّل به اسباب براى حصول نتايج ، شأن\r\n\r\n","description":"","footnote":"","page_name":" 120 ","page_number":132},
  {"content":"\r\n\r\nبندگان است نه شأن خداوند ؛ براى خداوند ممكن است كه همان معرفتها را براى بندگان ايجاد كند بدون اينكه از اين راه استفاده شود .\r\nبنابراين بيان ، ممكن است بر منطق كسانى كه شرور و تبعيضها را بر اساس « حكمت » و « مصلحت » توجيه مىكنند ايراد گرفته شود كه : تبعيضها و بديها را بر اساس « حكمت » و « مصلحت » نمىشود توجيه كرد ، زيرا خداوند مىتوانست همهء آن آثار و فوائدى را كه براى تبعيضها و بديها هست بيافريند بدون آنكه چنين وسائل ناراحت كننده‌اى در كار باشد .\r\nاين است اشكال بزرگى كه بايد قبلا حل شود تا نوبت به طرح مسألهء « مصلحت » در جواب اشكال برسد .\r\n\r\nآيا نظام جهان ، ذاتى جهان است ؟\r\nاكنون وارد اصل جواب مىشويم . مطلب عمده اين است كه نظام عالم را بشناسيم . آيا نظام عالم يك نظام قراردادى است يا يك نظام ذاتى ؟ معنى خلقت و آفرينش از اين نظر چيست ؟ آيا معنى آن اين است كه خداوند مجموعى از اشياء و حوادث مىآفريند در حالى كه هيچ رابطهء واقعى و ذاتى ميان آنها نيست ، بعد آنها را به صف مىكشد و يكى را پشت سر ديگرى قرار مىدهد و از اين قرارداد ، نظام و سنّت ، و مقدّمه و نتيجه ، و مغيا و غايت پيدا مىشود ؟ يا آنكه روابط علل و اسباب با معلولات و مسبّبات ، و روابط مقدّمات با نتايج ، و روابط مغياها با غايتها طورى است كه قرار گرفتن هر معلولى و مسبّبى در دنبال علّت و سبب خود ، و قرار گرفتن هر نتيجه به دنبال مقدّمهء خود ، و قرار گرفتن هر غايت به دنبال مغياى خود ، عين وجود آن است ، و به اصطلاح : « مرتبهء هر وجود در نظام طولى و عرضى جهان مقوّم ذات آن وجود است » آنچنان كه مراتب اعداد هستند . اينك توضيح و مثالى از اعداد :\r\nدر اعداد مىبينيم كه عدد « يك » قبل از عدد « دو » ، و عدد « دو » قبل از عدد « سه » و بعد از عدد « يك » است ؛ و همچنين هر عددى غير از عدد « يك » ، بعد از عددى و قبل از عدد ديگر است . هر عددى مرتبه‌اى را اشغال كرده است و در مرتبهء خود احكام و آثارى دارد و مجموع اعداد كه محدود به حدى نيستند نظامى را بوجود آورده‌اند .\r\nاعداد چه وضعى دارند ؟ آيا وجود و ماهيّت اعداد ، با درجه و مرتبهء آنها دو امر جداگانه‌اند و هر يك از اعداد از خود وجود و ماهيتى مستقلّ از درجه و مرتبهء خود دارد و مىتواند هر مرتبه و درجه‌اى را اشغال كند ؛ مثلًا عدد پنج به هر حال عدد پنج است و\r\n\r\n","description":"","footnote":"","page_name":" 121 ","page_number":133},
  {"content":"\r\n\r\nفرقى نمىكند كه ميان عدد چهار و عدد شش باشد و يا ميان عدد شش و عدد هشت ، و آن چيزى كه ميان عدد چهار و عدد شش قرار مىگيرد عدد هفت باشد ؟ آيا اينطور است ؟ آيا وقوع هر يك از اعداد در هر مرتبه‌اى با حفظ ماهيّت آنها ممكن است ؟ مانند انسانهايى كه در اجتماع ، مراتبى را اشغال مىكنند و آن مراتب اجتماعى تأثيرى در هويّت و ماهيّت آنها ندارد ؛ هويّت و ماهيّتشان هم هيچ بستگى به آن مراتب ندارد ؛ يا كار بر خلاف اين است ؟ عدد پنج ، ماهيتش پنج است ، و پنج بودن پنج ، با مرتبه و درجه‌اش ، يعنى با اينكه ميان عدد چهار و عدد شش باشد يكى است نه دو تا ؛ فرض وقوع عدد پنج در ميان عدد شش و عدد هشت مساوى است با اينكه پنج ، پنج نباشد ، و خود هفت باشد ، يعنى پنج مفروض و خيالى ما پنج نيست ، بلكه همان هفت است كه در جاى خود قرار دارد و ما به غلط و توهّم ، نام آن را پنج گذاشته‌ايم . به عبارت ديگر :\r\nفرض اينكه عدد پنج در جاى عدد هفت قرار گيرد صرفاً يك تخيّل پوچ و بىمعنى و غير معقولى است كه خيال و واهمهء ما انجام مىدهد .\r\nاكنون ببينيم نظام علل و معلولات ، و اسباب و مسببات ، و مقدّمات و نتائج ، چگونه است ؟ آيا اينها يك بار آفريده مىشوند و بار ديگر جا و مرتبه براى آنها قرار داده مىشود ؟ و يا اينكه وجودشان مساوى است با مرتبه‌اى كه در آن مرتبه قرار گرفته‌اند ؟ مثلًا سعدى در مرتبه و درجهء خاصّى از شرايط مكانى و زمانى قرار گرفته است كه در نتيجه از لحاظ زمانى بر ما تقدّم دارد . آيا سعدى آفريده شده و سپس در آن شرايط خاص قرار گرفته است ؟ و يا وجود سعدى مساوى است با آن درجهء خاص از وجود با همهء آن شرايط ؛ زمان و مكان و مرتبه و مقام و نسبتهايى كه سعدى با اشياء ديگر پيدا كرده است جزء فرمول وجود سعدى است ؛ وجود سعدى يعنى مجموع آنها ؛ علىهذا جدا كردن سعدى از زمان و مكان خود يعنى جدا كردن سعدى از خود ؛ يعنى اينكه سعدى ، سعدى نباشد ، بلكه مثلا جامى را كه در زمان بعد است سعدى فرض كرده و نام سعدى به آن داده‌ايم .\r\nبحث نظام وجود ، بحث دلكشى است . برخى پنداشته‌اند كه اگر نظام هستى و قرار گرفتن هر معلولى را در جاى خود يك امر ضرورى و قطعى بدانند نوعى محدوديّت براى قدرت و ارادهء مطلقهء بارى تعالى قائل شده‌اند ؛ غافل از اينكه سخن در اين نيست كه چيزى غير از خود موجودات جهان در جهان هست كه بايد باشد و تخلف‌پذير نيست و آن چيز همان نظام و ترتيب موجودات است ؛ سخن در اين است كه ترتيب و نظام موجودات عين وجود آنهاست كه از ناحيهء ذات حق افاضه مىشود ؛ ارادهء حق است كه به آنها نظام داده است ولى نه به اين معنى كه با يك اراده آنها را\r\n\r\n","description":"","footnote":"","page_name":" 122 ","page_number":134},
  {"content":"\r\n\r\nآفريده و با اراده‌اى ديگر به آنها نظام داده است تا فرض شود اگر ارادهء به نظام برداشته شود ، ارادهء به اصل آفرينش آنها باقى بماند . چون وجود موجودات و مرتبهء وجود آنها يكى است ، ارادهء وجود آنها عين ارادهء نظام ، و ارادهء نظام عين ارادهء وجود آنها است .\r\nاز اينرو ارادهء بارى تعالى به وجود هر شىء ، تنها از راه ارادهء وجود سبب آن چيز صورت مىگيرد ، و ارادهء وجود آن سبب ، از راه ارادهء وجود سبب سبب صورت مىگيرد ، و جز اين ، محال است . موجودات در نظام طولى منتهى مىشوند به سببى كه مستقيماً ارادهء حق به او تعلّق گرفته است ، ارادهء حق وجود او را ، عين ارادهء وجود همهء اشياء و همهء نظامات است .  وَ ما أَمْرُنا إِلَّا واحِدَةٌ  ( 1 )\r\nعلىهذا دربارهء بارى تعالى نيز در عين لايتناهى بودن قدرت و اراده ، و در عين اينكه او مقهور نظامى كه خود آفريده نيست ، هم حكمت صدق مىكند و هم مصلحت .\r\nمعنى حكمت بارى تعالى اين است كه اشياء را به غايات و كمالات وجودىشان مىرساند . ولى معنى حكمت در فعل بشر اين است كه كارى را براى رسيدن خودش به غايت و كمالى انجام مىدهد .\r\nچون وجود مسبّب و انتساب و ارتباطش با سبب خودش يكى است و دو چيز نيست تا فرض تفكيك در آن بشود ، پس ارادهء بارى تعالى او را ، عبارت است از ارادهء ارتباط او با سبب خاصّ خودش ، و ارادهء آن سبب نيز مساوى است با ارادهء ارتباط آن با سبب خاص خودش ، تا مىرسد به سببى كه ارادهء آن سبب ، مساوى است با ارتباط با ذات حق ، و ارادهء حق او را ، مساوى است با ارادهء همهء اشياء و همهء روابط و همهء نظامات .\r\n\r\nخاطره‌اى خوش و جاويد\r\nيادم هست ، در زمانى كه در قم تحصيل مىكردم ، يك روز خودم و تحصيلاتم و راهى را كه در زندگى انتخاب كرده‌ام ارزيابى مىكردم ؛ با خود انديشيدم كه آيا اگر بجاى اين تحصيلات ، رشته‌اى از تحصيلات جديد را پيش مىگرفتم بهتر بود يا نه ؟\r\nطبعا با روحيّه‌اى كه داشتم و ارزشى كه براى ايمان و معارف معنوى قائل بودن اولين چيزى كه به ذهنم رسيد اين بود كه در آن صورت وضع روحى و معنوى من چه مىشد ؟\r\n\r\n\r\n\r\n\r\n","description":"","footnote":"\r\n( 1 ) . قمر / 50\r\n","page_name":" 123 ","page_number":135},
  {"content":"\r\n\r\nفكر كردم كه الان به اصول توحيد و نبوّت و معاد و امامت و غيره ايمان و اعتقاد دارم و فوق العاده اينها را عزيز مىدارم ؛ آيا اگر يك رشته از علوم طبيعى و يا رياضى يا ادبى را پيش گرفته بودم چه وضعى داشتم ؟\r\nبه خودم جواب دادم كه اعتقاد به اين اصول و بلكه اساساً روحانى واقعى بودن وابسته به اين نيست كه انسان در رشته‌هاى علوم قديمه تحصيل كند . بسيارند كسانى كه از اين تحصيلات محرومند و در رشته‌هاى ديگر تخصص دارند ، اما داراى ايمانى قوى و نيرومند هستند و عملًا متّقى و پرهيزكار و احياناً حامى و مبلّغ اسلام‌اند و كم و بيش مطالعات اسلامى هم دارند ؛ احياناً ممكن بود من در آن رشته‌ها بر زمينه‌هايى علمى براى ايمان خود دست مىيافتم بهتر از آنچه اكنون دست يافته‌ام .\r\nآن ايّام ، تازه با حكمت الهى اسلامى آشنا شده بودم و آن را نزد استادى - كه بر خلاف اكثريّت قريب به اتفاق مدّعيان و مدرّسان اين رشته صرفاً داراى يك سلسله محفوظات نبود ، بلكه الهيّات اسلامى را واقعا چشيده و عميق‌ترين انديشه‌هاى آن را دريافته بود و با شيرين‌ترين بيان آنها را بازگو مىكرد ( 1 ) - مىآموختم . لذّت آن روزها و مخصوصاً بيانات عميق و لطيف و شيرين استاد از خاطره‌هاى فراموش ناشدنى عمر من است .\r\nدر آن روزها با همين مسأله كه آن ايّام با مقدّمات كامل آموخته بودم آشنا شده بودم ، قاعدهء معروف « الواحد لا يصدر منه الّا الواحد » را آن طور كه يك حكيم درك مىكند درك كرده بودم ( لااقل به خيال خودم ) ، نظام قطعى و لا يتخلّف جهان را با ديدهء عقل مىديدم ، فكر مىكردم كه چگونه سؤالاتم و چون و چراهايم يك مرتبه نقش بر آب شد ؟ و چگونه مىفهمم كه ميان اين قاعدهء قطعى كه اشياء را در يك نظام قطعى قرار مىدهد ، و ميان اصل « لا مؤثّر فى الوجود الّا اللّه » منافاتى نديده آنها را در كنار هم و در آغوش هم جا مىدهم ، معنى اين جمله را مىفهميدم كه « الفعل فعل اللّه و هو فعلنا » و ميان دو قسمت اين جمله تناقضى نمىديدم ، « امر بين الامرين » برايم حل شده بود ، بيان خاصّ صدر المتألّهين در نحوهء ارتباط معلول با علت و مخصوصاً استفاده از همين مطلب براى اثبات قاعدهء « الواحد لا يصدر منه الّا الواحد » فوق العاده مرا تحت تأثير قرار داده و به وجد آورده بود ؛ خلاصه يك طرح اساسى در فكرم ريخته شده بود كه زمينهء حلّ مشكلاتم در يك جهان‌بينى گسترده بود ؛ در اثر درك اين مطلب و يك سلسله مطالب ديگر از اين قبيل ، به اصالت معارف اسلامى اعتقاد پيدا كرده بودم ، معارف توحيدى\r\n\r\n\r\n\r\n\r\n","description":"","footnote":"\r\n( 1 ) . [ ظاهرا مقصود ، امام خمينى است 
  ] .\r\n","page_name":" 124 ","page_number":136},
  {"content":"\r\n\r\nقرآن و نهج البلاغه و پاره‌اى از احاديث و ادعيّهء پيغمبر اكرم و اهل بيت اطهار را در يك اوج عالى احساس مىكردم .\r\nدر اين وقت فكر كردم ديدم اگر در اين رشته نبودم و فيض محضر اين استاد را درك نمىكردم همه چيز ديگر چه از لحاظ مادّى و چه از لحاظ معنوى ، ممكن بود بهتر از اين باشد كه هست ، همهء آن چيزهايى كه اكنون دارم داشتم و لااقل مثل و جانشين و احياناً بهتر از آن را داشتم ، اما تنها چيزى كه واقعاً نه خود آن را و نه جانشين آن را داشتم همين طرح فكرى بود با نتايجش ؛ الآن هم بر همان عقيده‌ام .\r\nبحث عدل الهى كه ابتدا در نظر بود به صورت ساده‌ترى طرح شود تا پاى قلهء بحثهاى عميق فلسفى كشيده شد . اگر بخواهيم بيشتر برويم بايد آمادهء صعود به قلّه‌هاى مرتفع‌ترى باشيم و به نظر نمىرسد چنين آمادگى در كار باشد . بهتر اين است با زبانى ساده‌تر و در سطحى پايين‌تر ، مطلب را مورد بررسى قرار دهيم . خوانندگانى كه فكر مىكنم اين كتاب را خواهند خواند ، با بيان ساده‌تر ، بهتر مطلب را مىفهمند .\r\nخلاصهء سخن اينكه :\r\nجواب اجمالى اشكال « تبعيضها » و « شرور » مبنى بر اينكه « يك سلسله مصالح در كار است و به خاطر منافع و فوائد و مصالحى كه بر آنها مترتّب است وجود آنها شرّ محض نيست ، بلكه شرّ آميخته به خير است ، و چون جنبهء خير بر جنبهء شر مىچربد مجموعاً خير است نه شر » مبتنى بر اين اصل است كه نظام اسباب و مسبّبات ، نظامى است قطعى و لا يتخلّف و ذاتى ، نه تشريفاتى و قراردادى . دانستن اين مطلب ، زمينه را براى بحث آينده كه آنچه وجود دارد « تفاوت » است نه « تبعيض » آماده مىسازد .\r\n\r\nتفاوت نه تبعيض\r\nآنچه در خلقت وجود دارد « تفاوت » است نه « تبعيض » . « تبعيض » آن است كه در شرايط مساوى و استحقاقهاى همسان ، بين اشياء فرق گذاشته شود ، ولى « تفاوت » آن است كه در شرايط نامساوى ، فرق گذاشته شود . به عبارت ديگر تبعيض از ناحيهء دهنده است و تفاوت ، مربوط به گيرنده .\r\nبا يك مثال ساده ، مطلب روشن مىشود : اگر دو ظرف را كه هر كدام ظرفيّت ده ليتر آب دارند در مقابل شير آب قرار دهيم و در يكى ده ليتر آب بريزيم و در ديگرى پنج ليتر ، در اينجا تبعيضى صورت گرفته است ؛ منشأ اختلاف ، نيرويى است كه آب را خالى مىكند ؛ و اما اگر دو ظرف داشته باشيم يكى به ظرفيت ده ليتر و ديگرى به\r\n\r\n","description":"","footnote":"","page_name":" 125 ","page_number":137},
  {"content":"\r\n\r\nظرفيّت پنج ليتر و هر دو را در دريا فرو بريم ، بازهم اختلاف هست ، اما منشأ اختلاف ، تفاوتى است كه خود آن دو ظرف از نظر گنجايش و استعداد دارند ، نه دريا و نيروى فشار آب .\r\nمثال ديگر : اگر يك معلّم به دانش‌آموزانى كه همه در يك درجه هستند و كار آنها يكسان است نمره‌هاى مختلفى بدهد ، اين تبعيض است ؛ ولى اگر معلّم ، همه را به يك ديده بنگرد و همه را يك جور تعليم دهد و يك جور امتحان كند و سؤالات امتحانى كه طرح مىكند براى همه يكسان باشد ، آنگاه برخى از شاگردان او به خاطر كودنى و كم هوشى ، يا به خاطر ساعى نبودن ، از عهدهء امتحان به خوبى يا اصلًا برنيايند و برخى ديگر از شاگردان به علّت استعداد قوى و كار خوب ، سؤالات امتحانى را كاملًا جواب بدهند ، و معلّم به هر كدام آنها بر طبق جوابهاى امتحانى نمره بدهد كه قهراً مختلف خواهد بود ، در اينجا تفاوت رخ داده نه تبعيض . عدالت اين نيست كه معلم ، همهء نمره‌ها را جمع كند و بعد بين همهء دانش‌آموزان بطور مساوى قسمت كند ؛ عدالت اين است كه به هر كدام آنچه را كه استحقاق دارد بدهد . در اين گونه موارد ، فرق گذاشتن ، عين عدالت و مساوات است ، و فرق نگذاشتن ، عين تبعيض و ظلم .\r\nدر اينجا قهراً اين مطلب به ذهن مىآيد كه : خدا را با يك آموزگار نتوان قياس كرد . خدا آفرينندهء موجودات است و هر تفاوتى كه هست از او به وجود آمده است ؛ ولى يك آموزگار خالق شاگردان نيست ؛ اگر يكى باهوش است و ديگرى كودن ، به آموزگار مربوط نيست ؛ اگر يكى استعداد دارد و كوشش كرده است و ديگرى استعداد ندارد يا كوشا نبوده ، ربطى به معلّم ندارد . در مورد خدا و هستى بايد اعتراف كرد كه همهء تفاوتها و اختلافها هم به دست خدا است . خدا در دو مرحله كار كرده ، در يك مرحله موجودات را متفاوت آفريده و در مرحلهء ديگر به حساب تفاوتهايشان با آنها رفتار كرده و به هر يك آنچه را استحقاق داشته داده است . اشكال ، متوجه مرحلهء اول است كه چرا از آغاز ، همه را يكسان نيافريده است ؟ بايد ديد راز تفاوتها چيست ؟\r\n\r\nراز تفاوتها\r\nراز تفاوتها يك كلمه است :\r\n« تفاوت موجودات ، ذاتى آنها مىباشد و لازمهء نظام علت و معلول است » .\r\nجملهء سنگينى است ، ولى چاره‌اى نيست ، بايد توضيح داده شود . در اينجا\r\n\r\n","description":"","footnote":"","page_name":" 126 ","page_number":138},
  {"content":"\r\n\r\nناچاريم آنچه يك نوبت گفته‌ايم ، بار ديگر با بيانى ديگر تكرار كنيم و بالاخره دشوارى يك بحث عميق را بر خود هموار سازيم و به اميد دست يافتن به نتيجه‌اى عالى و دلچسب ، دنبالهء بحث پيشين را بگيريم و اجباراً قدرى فيلسوف شويم .\r\nچنان كه قبلا اشاره شد ، در حكمت الهى ، اين بحث ، تحت عنوان « كيفيت صدور موجودات از ذات بارى » مطرح مىگردد . موضوع بحث اين است كه : آيا ارادهء خدا بطور جدا جدا به آفرينش موجودات تعلّق مىگيرد ؟ مثلا اراده مىكند و آقاى « الف » را مىآفريند ؛ ارادهء ديگرى مىكند و آقاى « ب » را مىآفريند و ارادهء سومى مىكند و فرضا شىء « ج » را خلق مىكند ؛ و همين طور هر چيزى را با اراده‌اى جداگانه و مخصوص به آن چيز خلق مىكند ؟ يا آنكه همهء اشياء را با يك ارادهء واحد و بسيط ايجاد مىنمايد ؟\r\nگروهى از متكلّمين كه در معارف الهى ، « سطحى » فكر مىكنند طرفدار احتمال اول‌اند ؛ ولى آنچه را كه دلائل دندان‌شكن عقلى و براهين قاطع فلسفى اثبات مىكند و شواهدى از قرآن كريم نيز بر درستى آن هست ، نظريهء دوم است . به موجب اين نظريّه ، همهء جهان ، از آغاز تا انجام ، با يك ارادهء الهى بوجود مىآيد ، يعنى بىنهايت چيز بوجود مىآيد و همه با ارادهء خدا بوجود مىآيد ولى نه با اراده‌هاى جدا جدا ، بلكه فقط با يك اراده ، آن هم يك ارادهء بسيط ، چنان كه قرآن كريم مىفرمايد :\r\n  إِنَّا كُلَّ شَيْءٍ خَلَقْناهُ بِقَدَرٍ وَ ما أَمْرُنا إِلَّا واحِدَةٌ كَلَمْحٍ بِالْبَصَرِ   ( 1 )\r\n« ما همه چيز را با اندازه و قدر مشخّص آفريده‌ايم و كار ما جز يكى نيست ، همچون چشم برهم زدن . »\r\nبه موجب اين عقيده ، براى آفرينش ، نظام خاص و قانون و ترتيب معيّنى است و ارادهء خدا به وجود اشياء ، عين ارادهء نظام است . از همينجا است كه قانون علّت و معلول و يا « نظام اسباب و مسبّبات » بوجود مىآيد . معناى « نظام اسباب و مسبّبات » اين است كه هر معلولى علت خاص ، و هر علتى معلول مخصوص دارد ؛ نه يك معلول مشخص ممكن است از هر علتى بدون واسطه صدور يابد و موجود گردد و نه يك علت معيّن مىتواند هر معلولى را بىواسطه ايجاد كند . در حقيقت ، هر موجود و هر شيئى در نظام علت و معلول ، جاى مشخّص و مقام معلومى دارد ، يعنى آن معلول ، معلول شىء\r\n\r\n\r\n\r\n\r\n","description":"","footnote":"\r\n( 1 ) . قمر / 49 - 50\r\n","page_name":" 127 ","page_number":139},
  {"content":"\r\n\r\nمعيّنى است و علّت شىء معيّن ، و اين همان مفهوم دقيق  « إِنَّا كُلَّ شَيْءٍ خَلَقْناهُ بِقَدَرٍ »  ( 1 ) است .\r\nبراى روشن شدن اين مطلب ، نظام جهان را در دو قسمت : « نظام طولى » و « نظام عرضى » توضيح مىدهيم :\r\n\r\nنظام طولى\r\nمقصود از نظام طولى علت و معلول ، ترتيب در آفريدن و خلق اشياء ، و به اصطلاح ترتيب در فاعليّت خدا نسبت به اشياء و صدور اشياء از اوست . علوّ ذات پروردگار و قدّوسيّت او اقتضاء دارد كه موجودات ، رتبه به رتبه و پشت سر يكديگر نسبت به او قرار داشته باشند ، صادر اولى باشد ، صادر دومى باشد ، صادر سومى باشد ، و هكذا ، يكى پس از ديگرى ايجاد شوند و هر كدام معلول ما قبل خود باشند . البته مقصود ، اول بودن و دوم و سوم بودن زمانى نيست ؛ در آنجا زمان مطرح نيست ، خود زمان يكى از مخلوقات است .\r\nآنچه در لسان دين ، به عنوان ملائكه و جنود الهى و رسل الهى ( رسل تكوينى نه رسل تشريعى ) و مقسّمات امر و مدبّرات امر آمده است ، و مفاهيمى مانند عرش ، كرسى ، لوح و قلم ، كه وجود يك سلسله تشكيلات معنوى و الهى را براى خدا معرفى مىكند ، همه براى تفهيم همين حقيقت است كه خداى متعال ، آفرينش را با نظام خاص و ترتيب مشخّص ، اراده و اجرا مىكند . اين مطلب را حكما با اصطلاح و زبان مخصوص بيان كرده‌اند و در معارف اسلامى با زبان ديگر بيان شده است . ما همان زبان اسلامى را كه شيرين‌تر و رساتر است انتخاب مىكنيم :\r\nدر اين نظام ، ذات حق در رأس همهء موجودات قرار دارد و ملائكه ، مجريان فرمان او هستند ، بين خود ملائكه نيز سلسلهء مراتب محقّق است : بعضى رياست و فرماندهى دارند و بعضى از اعوان و انصار بشمار مىروند ؛ ميكائيل فرشتهء مأمور ارزاق ، و عزرائيل ملك موت و موكّل بر قبض ارواح است ، و براى هر يك از آن دو ، اعوان و يارانى نيز وجود دارد ، هر ملكى پستى مشخّص و جايى معيّن دارد :\r\n وَ ما مِنَّا إِلَّا لَهُ مَقامٌ مَعْلُومٌ  ( 2 ) .\r\n« هر يك از ما فرشتگان ، مقام معيّنى داريم » .\r\n\r\n\r\n\r\n\r\n","description":"","footnote":"\r\n( 1 ) . قمر / 49\r\n( 2 ) . الصّافّات / 164\r\n","page_name":" 128 ","page_number":140},
  {"content":"\r\n\r\nفراموش نكنيم كه نسبت خدا به موجودات ، نسبت آفريدن و ايجاد كردن و تكوين است . تشكيلات و دستگاه او را مانند تشكيلات اجتماعى و روابط قراردادى كه در اجتماع بشر دائر است ، نبايد پنداشت . نظام فرماندهى و اطاعت در بين خدا و ملائكه ، جنبهء تكوينى و حقيقى دارد نه جنبهء قراردادى و اعتبارى . فرمان خدا حرف نيست ، ايجاد است ؛ اطاعت ملائكه نيز متناسب با آن است ؛ وقتى مىگوييم به فرشتگان فرمان داده كه چنين كنند معنايش اين است كه آنان را طورى ايجاد كرده كه علت و فاعل باشند براى فعل و معلول مخصوص ، و معناى اطاعت ملائكه نيز همين علّيّت و معلوليّت تكوينى است . تشكيلات ياد شده ، مبيّن يك نظام تكوينى است .\r\nو از همين جا است كه قرآن كريم ، تدبير خلقت را گاهى به « خدا » نسبت مىدهد و گاهى به فرشتگان ؛ گاه مىگويد :\r\n يُدَبِّرُ الْأَمْرَ مِنَ السَّماءِ إِلَى الْأَرْضِ .  ( 1 )\r\n« خدا كار را از آسمان به زمين تدبير مىكند و مىفرستد . »\r\nو گاه مىگويد :\r\n فَالْمُدَبِّراتِ أَمْراً  ( 2 ) .\r\n« قسم به فرشتگان تدبير كنندهء كار . »\r\nگاهى قبض و دريافت نفوس انسانهايى را كه مىميرند به فرشتگان نسبت مىدهد ، و گاهى به فرشتهء خاص موت ، و گاهى به خدا .\r\nگاهى وحى را به يك فرشته نسبت مىدهد :\r\n  نَزَلَ بِهِ الرُّوحُ الْأَمِينُ عَلى قَلْبِكَ   ( 3 ) .\r\n« روح الامين ( جبرائيل ) قرآن را بر قلب تو فرود آورد . »\r\nو گاهى به ذات اقدس احديّت ، و مىفرمايد :\r\n\r\n\r\n\r\n\r\n","description":"","footnote":"\r\n( 1 ) . سجده / 5\r\n( 2 ) . نازعات / 5\r\n( 3 ) . شعراء / 193 - 194\r\n","page_name":" 129 ","page_number":141},
  {"content":"\r\n\r\n إِنَّا نَحْنُ نَزَّلْنا عَلَيْكَ الْقُرْآنَ تَنْزِيلًا  ( 1 ) .\r\n« ما خويشتن ، قرآن را بر تو نازل كرده‌ايم » .\r\nرمزش اين است كه كار خدا نظام و ترتيب دارد و ارادهء خدا به آفرينش و تدبير جهان ، عين ارادهء نظام است .\r\nنبودن نظام معين در بين موجودات ، مستلزم اين است كه هر موجودى بتواند منشأ ايجاد هر چيزى بشود و نيز ممكن باشد هر چيزى از هر چيزى بوجود آيد . مثلًا بايد ممكن باشد كه از يك نيروى كوچك ، يك انفجار بزرگ كه متناسب با يك نيروى بزرگ است بوجود آيد ؛ و برعكس ، نيروى بزرگ ، قدرت كمترى نشان بدهد . بايد ممكن باشد كه اثر يك شعلهء كبريت با اثر خورشيد جهانتاب برابرى كند . بايد ممكن باشد يك معلول ، بجاى علت خود قرار گيرد و علت به جاى او بيايد ؛ و به اين حساب بايد ممكن باشد كه خدا ، مخلوق گردد و مخلوق ، خدا گردد .\r\nواجب بودن واجب ، و ممكن بودن ممكن ، ذاتى آنها است ؛ يعنى نه اين است كه ممكن الوجود ، ممكن بود واجب باشد ، و واجب الوجود ممكن بود كه ممكن باشد ولى تصادفاً و يا به واسطهء يك علت خارجى ، آن يكى واجب شد و اين يكى ممكن . خير ، ممكن الوجود ، واجب الامكان است ، و واجب الوجود ، واجب الوجوب .\r\nهمچنين است مراتب ممكنات . هر مرتبه از مراتب ممكنات ، در هر درجه و هر مقامى از وجود كه هستند ، همين حال را دارند ؛ مثلًا آنكه موكّل بر بسط و رزق دادن موجودات است ، يا آنكه مأمور قبض و دريافت موجودات است ، مقامى كه به او تفويض شده است ، لازمهء نحوهء وجود و مرتبهء وجودى است كه به او افاضه شده است .\r\nنه چنين است كه مثلا ممكن بود يك پشه با يك ابلاغ جاى ميكائيل را بگيرد ، و يك مورچه با ابلاغ ديگر جاى عزرائيل را ، و يك انسان جاى جبرائيل را .\r\nهمهء آن اشتباهات - كه فرض مىشود كامل در جاى ناقص بنشيند و ناقص در جاى كامل - از آنجا پيدا شده است كه افراد ، قطعيّت و ضرورت و روابط ذاتى موجودات را درك نمىكنند و مراتب موجودات را در جهان هستى از قبيل مراتب قراردادى و اعتبارى افراد در محيط اجتماع فرض مىكنند ؛ همهء اشتباهات از قياس خدا به انسان و قياس نظام ذاتى جهان به نظام قراردادى اجتماع انسان ناشى مىشود .\r\n\r\n\r\n\r\n\r\n","description":"","footnote":"\r\n( 1 ) . دهر / 23\r\n","page_name":" 130 ","page_number":142},
  {"content":"\r\n\r\nاين گونه افراد پيش خود فكر مىكنند همانطور كه هيچ مانعى نيست كه فلان رئيس ، مرئوس باشد و مرئوس ، رئيس ، چرا نبايد گوسفند بجاى انسان ، و انسان بجاى گوسفند باشد ؟ چرا آن را گوسفند و اين را انسان قرار داد ؟\r\nنمىدانند كه چنين چيزى محال است ، زيرا علت بودن علتى براى معلولى معيّن ، و معلول واقع شدن معلولى براى علتى معيّن ، جعلى و قراردادى نيست . اگر « الف » علت است از براى « ب » ، به خاطر خصوصيّتى است كه در ذات « الف » وجود دارد و آن را علت « ب » ساخته است ، و نيز « ب » كه معلول « الف » است خصوصيّتى دارد كه به خاطر آن ، مربوط با « الف » گشته است ؛ و اين خصوصيّت ، چيزى جز نحوهء وجود آنها نيست ؛ و به همين دليل ، آن خصوصيّت ، امرى واقعى است نه اعتبارى و عارضى و قابل انتقال . علىهذا ارتباط هر علت با معلول خودش و ارتباط هر معلول با علت خودش از ذات علت و ذات معلول بر مىخيزد ؛ معلول به تمام ذات خود مرتبط با علت است و علت نيز به تمام ذات خود منشأ صدور معلول است .\r\nاز اينجا - همانطورى كه قبلا اشاره كرديم - روشن مىگردد كه مرتبهء هر وجودى عين ذات او است و تخلّف‌ناپذير است . درست مانند مراتب اعداد . در يك صف اتوبوس ، افراد را مىتوان عقب و جلو كرد ، ولى مراتب اعداد را نمىتوان عقب و جلو كرد ، عدد پنج كه رتبه‌اش بعد از عدد چهار قرار دارد ممكن نيست قبل از آن قرار بگيرد . قبل از عدد چهار ، جز عدد سه چيزى نمىتواند باشد ؛ حتى اگر آن را پنج هم بناميم ، فقط نام را عوض كرده‌ايم و محال است كه واقعيّت آن را عوض كنيم .\r\nبين همهء موجودات جهان چنين نظامى ذاتى و عميق برقرار است . اين جملهء قرآن كريم دربارهء فرشتگان كه مىگويد :  وَ ما مِنَّا إِلَّا لَهُ مَقامٌ مَعْلُومٌ  ( 1 ) « نيست از ما كسى مگر آنكه مقام معلومى دارد » دربارهء همهء موجودات صادق است . هر چيزى جاى خاصى دارد و فرض آن در غير جاى خودش مساوى با از دست دادن ذات آن است و خلف است ( 2 ) .\r\n\r\nنظام عرضى\r\nعلاوه بر نظام طولى كه ترتيب موجودات را از لحاظ فاعليّت و خالقيّت و ايجاد\r\n\r\n\r\n\r\n\r\n","description":"","footnote":"\r\n( 1 ) . صافّات / 164\r\n( 2 ) . براى تفصيل بيشتر به كتاب « اصول فلسفه و روش رئاليسم » مقالهء هشتم و نهم مراجعه شود .\r\n","page_name":" 131 ","page_number":143},
  {"content":"\r\n\r\nمعيّن مىكند ، نظام ديگرى بر خصوص جهان طبيعت حاكم است كه شرايط مادى و اعدادى بوجود آمدن يك پديده را تعيين مىنمايد . ( 1 ) اين نظام ، نظام عرضى ناميده مىشود و به موجب اين نظام است كه تاريخ جهان وضع قطعى و مشخّصى پيدا مىكند . هر حادثه در مكان و زمان خاصى پديد مىآيد ؛ و هر زمان خاص و مكان خاص ، ظرف حوادث معيّنى مىگردد .\r\nما معمولًا وقتى يكى از پديده‌ها را مورد سؤال و ترديد قرار مىدهيم فقط به خود آن پديده توجه مىكنيم ، حساب نمىكنيم كه آن پديده در نظام هستى چه جايى و چه وضعى دارد ؟ در حالى كه هر پديده‌اى خواه نيك باشد يا بد ، معلول يك سلسله علل مخصوص و وابسته به شرايط معيّنى است ؛ هيچ‌وقت يك حريق بدون ارتباط به عوامل و حوادث ديگر رخ نمىدهد و جلوگيرى از وقوع آن نيز جدا از يك سلسله علل و عوامل ، خواه مادّى و خواه معنوى ، امكان‌پذير نيست . هيچ حادثه‌اى در جهان ، « منفرد » و « مستقل » از ساير حوادث نيست ، همهء قسمتهاى جهان با يكديگر متصل و مرتبط است . اين اتصال و ارتباط ، همهء اجزاء جهان را شامل مىگردد و يك پيوستگى عمومى و همه جانبه را بوجود مىآورد . اصل وابستگى اشياء به يكديگر ، و به عبارت ديگر اصل وحدت واقعى جهان - وحدت اندام‌وارى - اصلى است كه حكمت الهى تكيهء فراوان بر آن دارد . اصل وابستگى اشياء ، در حكمت الهى مفهوم جدّىترى پيدا مىكند و آن مفهوم « تجربه‌ناپذيرى » جهان است . بعداً دربارهء اين اصل توضيح بيشترى خواهيم داد .\r\nدر فلسفه گفته مىشود : « كلّ حادث مسبوق بمادّة و مدّة » يعنى هر پديده‌اى در چهارچوب زمان خاص و مكان خاص واقع مىشود . هر پديده ، زمان خاصى و مكان خاصى دارد . ممكن نيست كه همهء زمانها يا همهء مكانها براى يك حادثه ، بىتفاوت باشد .\r\n\r\n\r\n\r\n\r\n","description":"","footnote":"\r\n( 1 ) . علل مادى و زمانى ، مثل علّيّت پدر و مادر براى فرزند ، و عليت آب و هوا و حرارت براى گياه . از نظر فلاسفه ، اين گونه عليتها ، عليت اعدادى است نه ايجادى . اين علتها بوجودآورندهء آن معلولات نيستند ، بلكه حكم مجراى عبور دارند و تنها زمينهء بوجود آمدن و شرايط امكان وجود را از ناحيهء خالق و فاعل ايجادى فراهم مىكنند .\r\nفلاسفه ، اين علل را كه از لحاظ مرتبهء وجود در عرض معلولات خود مىباشند و احيانا معلولات در درجه‌اى عالىتر و كامل‌تر از علل خود قرار مىگيرند هر چند از نظر زمان متأخر از علل خود مىباشند « علل عرضى » و اما علل موجده را كه از نظر مرتبهء وجود در درجه‌اى عالىتر قرار دارند و محيط و مسلّط بر اين عالمند « علل طولى » مىنامند .\r\n","page_name":" 132 ","page_number":144},
  {"content":"\r\n\r\nمشاهدات عينى ما نيز اين مطلب را تأييد مىكند . وقتى حريقى در يك نقطهء جهان واقع شود ، در زمان معيّن و مكان معيّن و در مادهء خاصّى واقع مىشود . وجود حريق به شرايطى بستگى دارد كه زمان و مكان آن را تعيين مىكنند . خود آن شرايط نيز به نوبهء خود زمان و مكان مشخّصى دارند و به علل و عوامل خاصى وابسته هستند .\r\nاگر سير خودمان را دنبال كنيم به اين نتيجه مىرسيم كه سلسلهء حوادث ، مانند حلقه‌هاى زنجير به يكديگر متصلند ؛ هر حادثه‌اى با حادثهء قبل از خود و با حادثهء بعد از خود ، و به عبارت ديگر هر شيئى با گذشته و آيندهء خود ، بستگى دارد ، و اين بستگى يك رشتهء ازلى - ابدى را بوجود مىآورد .\r\nجالب‌تر اين است كه در كاوش عميق‌تر ، بين پديده‌هايى كه در عرض يكديگر قرار دارند و همزمان انجام مىشوند ارتباط و پيوستگى كشف مىكنيم .\r\nيك كارگر رفوگر ، فرشى را رفو مىكند و يك طبيب جرّاح ، مريضى را تحت عمل جرّاحى قرار مىدهد . در نظر سطحى بين اين دو كار ، هيچ‌گونه ارتباطى ديده نمىشود ، ولى اگر متوجه شويم كه يك آتش‌سوزى موجب سوختن مريض و فرش هر دو تا بوده است ، تصديق مىكنيم كه كار جرّاح و رفوگر از يك اصل سرچشمه گرفته است ، يك حادثه است كه اگر نمىبود هيچ كدام از اين دو به فعاليت نمىافتادند .\r\nكار همهء انسانهايى كه از يك پدر بزرگ به وجود آمده‌اند ، به وجود آن پدر بزرگ در زمان و مكان خاص خودش مربوط مىگردد و بالنتيجه كار همهء اين انسانها نيز وابسته بهم خواهد بود .\r\nحادثهء جدا شدن زمين از خورشيد ، نقطهء مشترك همهء كارها و حركاتى است كه در روى زمين انجام مىگيرد . اگر آن حادثه نمىبود هيچ‌يك از حوادث ديگر زمين نمىبود . وجود آن حادثه سبب شده است كه حوادث ديگر هم به دنبال آن بوجود آيد .\r\nدر فلسفه ، اصطلاحى هست تحت عنوان « وجوب بالقياس » و « امكان بالقياس » .\r\nمورد اين اصطلاح اين است كه وقتى يك حادثه را با يك حادثهء ديگر مقايسه مىكنيم ، اگر با فرض وجود حادثهء اول ، وجود ديگرى ضرورى باشد مىگوييم حادثهء دوم نسبت به حادثهء اول « وجوب بالقياس » دارد ، ولى اگر با فرض حادثهء اول ، وجود و عدم حادثهء دوم هر دو تا ممكن باشد مىگوييم حادثهء دوم نسبت به حادثهء اول « امكان بالقياس » دارد .\r\nدر نظر سطحى ، چنين پنداشته مىشود كه بين برخى از حوادث و حوادث ديگر « وجوب بالقياس » است و مواردى هم هست كه بين دو حادثه هيچ‌گونه رابطهء ضرورى نيست و بين آنها « امكان بالقياس » حكمفرما است ؛ ولى در نظر دقيق‌تر مىيابيم كه\r\n\r\n","description":"","footnote":"","page_name":" 133 ","page_number":145},
  {"content":"\r\n\r\nبين هر دو حادثه « وجوب بالقياس » حكومت مىكند و « امكان بالقياس » تحقق خارجى ندارد ، زيرا همهء حوادث بالاخره در يك « علّت رأس » اشتراك دارند و چون بين هر علت و معلولى رابطهء ضرورت وجود دارد ، بين همهء حوادث ، ضرورت حكمفرماست .\r\nاصولى كه اثبات اين پيوستگى ضرورى و عمومى بر آن متّكى است از اين قرار است :\r\n1 . قانون علّت و معلول عمومى .\r\n2 . ضرورت علّت و معلول .\r\n3 . سنخيّت علّت و معلول .\r\n4 . جهان هستى ، همه به يك علّت العلل منتهى مىشود .\r\nاصل اول ، همان قانون پايه و بديهىاى است كه همهء علوم به آن اتكاء دارند و انكار آن ، مستلزم انكار همه چيز و غرق شدن در غرقاب سوفسطائىگرى است .\r\nاصل دوم ، مبيّن اين حقيقت است كه هر معلول ، وقتى بوجود مىآيد كه نه تنها علت او موجود باشد بلكه از ناحيهء وجود علت ، ضرورت پيدا كرده باشد . مادامىكه وجود يك معلول از ناحيهء علت خود ضرورى نگردد محال است كه آن معلول بوجود آيد ، و بالعكس ، وقتى كه علّت تامّهء يك شىء ، محقّق شد ، وجود معلول را ايجاب مىكند ، و در اين صورت موجود نشدن معلول محال است . از اين اصل نتيجه مىشود كه هر چيزى كه موجود شده ، وجودش ضرورت داشته است و هر چيزى كه موجود نشده ، عدمش ضرورت داشته است .\r\nاصل سوم ، ارتباط مشخّص علّت و معلول را تضمين مىكند و نتيجه مىدهد كه هيچ علتى نمىتواند بجاى معلول خودش ، معلول ديگرى را بوجود آورد ، و هيچ معلولى نيز ممكن نيست از غير علّت خودش بوجود آيد .\r\nاز اين سه اصل ، نتيجه مىشود كه جهان يك نظام قاطع و غير قابل تبديلى دارد ؛ و با ضميمه شدن اصل چهارم كه همان اصل « توحيد مبدأ » است ، ارتباط و پيوستگى قاطع و عمومى بين همهء حوادث جهان استنباط مىگردد .\r\nدر بخش سوم تحت عنوان « تفاوت ظرفيّتها » توضيحات ديگرى در اطراف اين مطلب داده خواهد شد .\r\n\r\n","description":"","footnote":"","page_name":" 134 ","page_number":146},
  {"content":"\r\n\r\n\r\nسنّت الهى\r\nآنچه در اصطلاح فلسفه به نام « نظام جهان » و « قانون اسباب » خوانده مىشود در زبان دين « سنّت الهى » ناميده مىشود . قرآن كريم در چند جا گفته است كه :\r\n« هرگز در سنّت خدا تغييرى نخواهى يافت » . ( 1 )\r\nيعنى كار خدا شيوهء مخصوص و فرمول ثابتى دارد و تغييرپذير نيست .\r\nدر سورهء فاطر ، اين مضمون بطور مكرّر و مؤكّد ياد شده است :\r\n فَلَنْ تَجِدَ لِسُنَّتِ اللَّهِ تَبْدِيلًا وَ لَنْ تَجِدَ لِسُنَّتِ اللَّهِ تَحْوِيلًا  ( 2 ) .\r\nهرگز در سنّت خدا تبديلى نمىيابى ( يعنى سنّت الهى تبديل به سنّت ديگرى نمىشود ، مثل اينكه قانونى نسخ شود و قانونى ديگر جاى آن را بگيرد ) و هرگز در سنّت خدا تغييرى نمىيابى ( نظير اينكه در يك قانون قراردادى ، تبصره‌اى اضافه مىشود و يا قسمتى از آن لغو مىشود و تغييراتى در آن داده مىشود بدون آنكه اصل قانون لغو شود ) .\r\nشگفت جمله‌اى است از شگفت كتابى ! چه عظيم است قرآن ! پيشروى دانشها ، رفيق پرهيزكاران . انديشهء بزرگ فيلسوفان سالها كاوش مىكند و قانون عليت عمومى و نظام آفرينش را بدست مىآورد ، مىخواهد به خود مغرور شود و ببالد كه عجب رازى را گشودم و چه عظيم قانونى را شناختم كه ناگهان قرآن را در جلوى خود مىبيند كه با تعبيرى بسيار رسا و در عين حال ساده اين راز را بيان كرده است : « هرگز سنّت خدا تغيير نمىكند » .\r\nكه مىتواند از اين روشن‌تر بگويد ؟ كدام جمله مىتواند رساتر و محكم‌تر از اين باشد ؟ : « هرگز سنّت خدا تغيير نمىكند » .\r\nقرآن كريم نه تنها بطور كلّى ، قانونى بودن و سنّت داشتن آفرينش را گوشزد مىكند بلكه در مواردى ، برخى از سنن مخصوص را نيز معرّفى مىنمايد .\r\nدربارهء نيكبختى و بدبختى جامعه‌ها مىگويد :\r\n\r\n\r\n\r\n\r\n","description":"","footnote":"\r\n( 1 ) . احزاب / 62 و فتح / 23\r\n( 2 ) . فاطر / 43\r\n","page_name":" 135 ","page_number":147},
  {"content":"\r\n\r\n إِنَّ اللَّهَ لا يُغَيِّرُ ما بِقَوْمٍ حَتَّى يُغَيِّرُوا ما بِأَنْفُسِهِمْ  ( 1 ) .\r\n« خداوند وضع هيچ ملتى را عوض نمىكند تا كه خودشان تغييرى در خود ايجاد كنند . »\r\nاين آيهء كريمه ، رمز جلو افتادن و عقب افتادن ملتها را بيان مىكند .\r\nهيچ مردمى از بدبختى به خوشبختى نمىرسند مگر اينكه عوامل بدبختى را از خود دور سازند ، و بالعكس ، يك ملت خوشبخت را خدا بدبخت نمىكند مگر آنكه خودشان موجبات بدبختى را براى خويش فراهم آورند .\r\nما ناله داريم كه چرا خدا يك مشت يهودى ژاندارم آمريكا را بر هفتصد ميليون مسلمان به صورتهاى مختلف نظامى ، سياسى ، فكرى ، اقتصادى مسلّط مىكند ؟ چرا صد ميليون عرب در جنگ پنجم ژوئن شكست خوردند ؟ چرا خدا مسلمانان را عزّت نمىدهد ؟ چرا قوانين طبيعت را به نفع مسلمين نمىچرخاند ؟ عصبانى مىشويم ، شب از غصه بىخواب مىمانيم ، رنج مىبريم و ناله مىكنيم ، دعا و استغاثه مىكنيم ولى مستجاب نمىشود . پاسخى كه قرآن به ما مىدهد يك جمله است :\r\n إِنَّ اللَّهَ لا يُغَيِّرُ ما بِقَوْمٍ حَتَّى يُغَيِّرُوا ما بِأَنْفُسِهِمْ  .\r\nخدا قانون خود را عوض نمىكند . ما بايد خودمان را عوض كنيم . ما غرق در جهالتيم ، در فساد اخلاق غوطه‌وريم ، هيچ‌گونه وحدت و اتفاق نداريم و در عين حال توقع داريم كه خدا ناصر ما و ياور ما باشد ! ما براى يك حادثهء كوچك هزار قسم شايعه مىسازيم ، دروغگويى و نادرستى را شيوهء خود قرار داده‌ايم و از هر فضيلتى تبرّى جسته استعفا كرده‌ايم و در عين حال مىخواهيم بر دنيا هم آقايى و سيادت داشته باشيم ! اين نشدنى است .\r\nدر كتابهاى آسمانى گذشته ، براى ملّت يهود - كه در ميانشان به خاطر پليدى و ناپاكيشان بيش از هر ملت ديگر پيغمبر برانگيخته شده است ، زيرا بيشتر احتياج به مربّى داشته‌اند - آرى براى اين ملت ، دو جريان اجتماعى ، دو انقلاب و تحول پيشگويى شده بود كه هر دو وقوع پيدا كرد و قرآن جريان اين پيشگوييها و سپس تحقق يافتن اينها را در تاريخ يهود ياد مىكند . در اين پيشگويى آمده است كه ايشان دو نوبت در زمين فساد مىكنند و خدا آنان را سركوبى مىدهد .\r\n\r\n\r\n\r\n\r\n","description":"","footnote":"\r\n( 1 ) . رعد / 11\r\n","page_name":" 136 ","page_number":148},
  {"content":"\r\n\r\nقرآن سپس يك فرمول كلى را يادآورى مىكند . آن فرمول اين است كه هر فسادى ، مقدمهء شكست و بدبختى است و هر تجديد نظر اصلاحى رحمت خدا را تجديد مىكند . اينك متن آيات :\r\n     وَ قَضَيْنا إِلى بَنِي إِسْرائِيلَ فِي الْكِتابِ لَتُفْسِدُنَّ فِي الْأَرْضِ مَرَّتَيْنِ وَ لَتَعْلُنَّ عُلُوًّا كَبِيراً . فَإِذا جاءَ وَعْدُ أُولاهُما بَعَثْنا عَلَيْكُمْ عِباداً لَنا أُولِي بَأْسٍ شَدِيدٍ فَجاسُوا خِلالَ الدِّيارِ وَ كانَ وَعْداً مَفْعُولًا ثُمَّ رَدَدْنا لَكُمُ الْكَرَّةَ عَلَيْهِمْ وَ أَمْدَدْناكُمْ بِأَمْوالٍ وَ بَنِينَ وَ جَعَلْناكُمْ أَكْثَرَ نَفِيراً . إِنْ أَحْسَنْتُمْ أَحْسَنْتُمْ لِأَنْفُسِكُمْ وَ إِنْ أَسَأْتُمْ فَلَها ، فَإِذا جاءَ وَعْدُ الْآخِرَةِ لِيَسُوؤُا وُجُوهَكُمْ وَ لِيَدْخُلُوا الْمَسْجِدَ كَما دَخَلُوهُ أَوَّلَ مَرَّةٍ وَ لِيُتَبِّرُوا ما عَلَوْا تَتْبِيراً . عَسى رَبُّكُمْ أَنْ يَرْحَمَكُمْ وَ إِنْ عُدْتُمْ عُدْنا وَ جَعَلْنا جَهَنَّمَ لِلْكافِرِينَ حَصِيراً      ( 1 ) .\r\n« به فرزندان اسرائيل اخطار كرديم كه شما دو بار در روى زمين فساد بپامىكنيد و علوّ و برترى مىجوييد ( يعنى قدرت خود را بر مردم تحميل مىكنيد و به حقوق ديگران تجاوز مىنماييد ، همان كارى كه استعمارگران نسبت به مستعمره‌ها انجام مىدهند ) . به دنبال نوبت نخستين ، بندگانى از آن خود ، نيرومند ، برمىانگيزيم و بر شما مسلّط مىكنيم ، شما را بكوبند و در داخل خاك شما نفوذ كنند .\r\nبار ديگر - وقتى كه شما خود را عوض كنيد - شما را بر دشمنانتان پيروز كنيم و با مال و فرزند و نفرات ، شما را مدد رسانيم .\r\nاگر نيكى پيشه سازيد ، به نفع خود شما خواهد بود و اگر بد كنيد نيز به ضرر شما خواهد بود .\r\nچون فساد دوم را ايجاد كنيد ، مجدّدا دشمن را بر شما تسلّط بخشيم تا شما را بدبخت سازند و دوباره در خاك شما و معبد شما پاى بنهند و همه چيز را زير و رو كنند . اميد است پروردگارتان به شما ترحّم كند ( يعنى ممكن است پس از بدبختى ، دوباره شما را نيكبخت كند ) ولى اگر برگرديد بازهم ما برمىگرديم ( زيرا قانون ما اين است كه اگر صد بار فساد كنيد صد بار شما را بكوبيم ، و اگر در جهت خوبى و نيكى ، خود را عوض كنيد ما هم روش خود را با شما عوض مىكنيم ) و جهنم را در برگيرندهء كافران قرار داده‌ايم » .\r\nدر حقيقت ، اين آيات ، بسط و گسترش همان فرمول كلّى است كه :\r\n إِنَّ اللَّهَ لا يُغَيِّرُ ما بِقَوْمٍ حَتَّى يُغَيِّرُوا ما بِأَنْفُسِهِمْ  .\r\n\r\n\r\n\r\n\r\n","description":"","footnote":"\r\n( 1 ) . اسراء / 4 - 8\r\n","page_name":" 137 ","page_number":149},
  {"content":"\r\n\r\n\r\nقانون چيست ؟\r\nاز آنچه تاكنون گفته شد دانستيم كه پديده‌هاى جهان ، محكوم يك سلسله قوانين ثابت و سنّتهاى لا يتغيّر الهى مىباشند ، و به تعبير ديگر ، خدا در جهان ، شيوه‌هاى معيّنى دارد كه گردش كارها را هرگز بيرون از آن شيوه‌ها انجام نمىدهد .\r\nاكنون بنگريم قانون چيست ؟ و سنّت به چه معنى است ؟ آيا سنّت و قانون الهى از نوع قوانين موضوعه است و از قبيل تعهّدات و قراردادهاى اجتماعى و التزامات ذهنى است ؟ يا آنكه مخلوق خاصى است كه خدا او را آفريده است ؟ يا هيچ‌يك از اين دو تعبير دربارهء سنّت و قانون الهى صحيح نيست ؟ و در هر صورت آيا ممكن است خدا سنّت خود را نيافريند يا قرار ندهد ؟ چرا تغيير قانون و سنّت خدا غير ممكن است ؟\r\nدر پاسخ مىگوييم : سنّت و قانون ، چيزى نيست كه آفرينش خاص و خلقت جداگانه‌اى به آن تعلّق بگيرد . قانون ، يك مفهوم كلّى و انتزاع ذهنى است و در خارج به شكل كلّيّت و قانون بودن وجود ندارد . آنچه در خارج وجود دارد همان نظام علّت و معلول و درجات و مراتب وجود است كه در ذهن ما تجريد مىيابد و انتزاع مىشود و به صورت « قانون » منعكس مىگردد . هستى درجاتى دارد و هر درجهء آن موقعيّت ثابت و مشخّصى دارد . تصور ندارد كه علتى موقعيت خاص خود را به ديگرى بسپارد و يا معلولى از جاى خود نقل مكان كند ؛ و همين حقيقت است كه اين گونه تعبير مىشود :\r\nجهان قانون دارد .\r\nپس قانون آفرينش ، يك قرارداد و اعتبار نيست ، زيرا از چگونگى هستى اشياء انتزاع شده است ، و به همين دليل ، تبديل و تغيير براى آن نيز محال است .\r\n\r\nاستثناها\r\nآيا قوانين آفرينش ، استثناءپذير است ؟ آيا معجزه‌ها و كارهاى خارق‌العاده ، نقض سنّت خدا است ؟\r\nپاسخ در هر دو مورد ، منفى است . نه قوانين آفرينش استثناءپذير است و نه كارهاى خارق العاده استثناء در قوانين آفرينش است .\r\nاگر تغييراتى در سنّتهاى جهان مشاهده مىشود آن تغييرها معلول تغيير شرايط است و بديهى است كه هر سنتى در شرايط خاص جارى است و با تغيير شرايط ،\r\n\r\n","description":"","footnote":"","page_name":" 138 ","page_number":150},
  {"content":"\r\n\r\nسنتى ديگر جريان مىيابد و آن سنت نيز در شرايط خاص خود كليت دارد . پس تغيير قانون و سنت ، به حكم قانون و سنت است ولى نه به اين معنى كه قانونى به حكم قانونى نسخ مىشود ، بلكه به اين معنى كه شرايط يك قانون تغيير مىكند و شرايط جديد به وجود مىآيد و در شرايط جديد قانون جديد حكمفرما مىشود . در جهان ، جز قانون و سنت و ناموسهاى لا يتغيّر وجود ندارد . اگر مرده‌اى بطور اعجاز زنده مىشود ، آن خود حساب و قانونى دارد . اگر فرزندى همچون عيسى بن مريم ( ع ) بدون پدر متولد مىشود ، بر خلاف سنت الهى و قانون جهان نيست .\r\nبشر ، همهء سنّتها و قانونهاى آفرينش را نمىشناسد و همين‌كه چيزى را بر ضدّ قانون و سنّتى كه خود ، آگاهى دارد در نظر مىگيرد ، مىپندارد مطلقا بر خلاف قانون و سنت است ، استثناء است ، نقض قانون عليت است ؛ و در بسيارى از موارد هم آنچه را كه به عنوان قانون مىشناسد قشر قانون است نه قانون واقعى . مثلًا ما مىپنداريم كه سنت آفرينش حيات ، اين است كه همواره موجود زنده از ازدواج پدر و مادرى بوجود آيد ، ولى اين قشر سنّت است نه خود سنت . آفرينش عيسى بن مريم قشر سنت را بر هم زده است نه خود آن را . اينكه قانونهاى واقعى آفرينش تخلّف‌ناپذير است سخنى است و اينكه آيا قوانينى كه ما شناخته‌ايم ، قانونهاى واقعى جهان است يا قشرى از قانون است سخنى ديگر است .\r\nمعناى معجزه ، بىقانون بودن و يا فوق قانون بودن نيست . ماترياليستها دچار چنين اشتباهى شده‌اند كه بخشى از قوانين طبيعى جهان را كه به وسيلهء علوم كشف گرديده ، قانونهاى واقعى و منحصر فرض كرده‌اند و سپس معجزات را نقض قانون پنداشته‌اند . ما مىگوييم آنچه را كه علوم بيان كرده است ، در شرايط مخصوص و محدودى صادق است و زمانى كه با ارادهء يك پيغمبر يا ولىّ خدا كارى خارق العاده انجام مىگيرد ، شرايط عوض مىشود ، يعنى يك روح نيرومند و پاك و متصل به قدرت لايزال الهى شرايط را تغيير مىدهد ؛ و به عبارت ديگر ، عامل و عنصر خاصى وارد ميدان مىشود . بديهى است در شرايط جديد كه از وجود عامل جديد يعنى ارادهء نيرومند و ملكوتى ولىّ حق ناشى مىشود قانون ديگرى حكمفرما مىگردد .\r\nدر مورد تأثير دعا و صدقه در دفع بلاها و غيره نيز جريان از همين قرار است . در حديث آمده است كه از رسول اكرم ( صلّى اللّه عليه و آله و سلّم ) سؤال شد كه با وجود اينكه هر حادثه‌اى كه در جهان رخ مىدهد به تقدير الهى و قضاء حتمى او است ، دعا و\r\n\r\n","description":"","footnote":"","page_name":" 139 ","page_number":151},
  {"content":"\r\n\r\nدوا چه اثرى مىتواند داشته باشد ؟ در پاسخ فرمودند : دعا نيز از قضا و قدر است . ( 1 )\r\nدر روايت ديگر آمده است كه على ( عليه السلام ) در پاى ديوارى نشسته بود ؛ متوجه شد كه ديوار شكسته است و ممكن است فرو ريزد ؛ فوراً برخاست و از آنجا دور شد . مردى اعتراض كرد كه : از قضاء الهى مىگريزى ؟ يعنى اگر بنا باشد تو بميرى خواه از كنار ديوار خراب فرار كنى يا فرار نكنى خواهى مرد و اگر بنا نباشد صدمه‌اى به تو متوجه گردد بازهم در هر صورت محفوظ خواهى بود ؛ بنابراين فرار از زير ديوار شكسته چه معنى دارد ؟ حضرت در پاسخ وى فرمود :\r\nافرّ من قضاء اللّه الى قدره ( 2 ) .\r\nاز قضاء الهى بسوى قدر الهى فرار مىكنم .\r\nمعناى اين جمله اين است كه هر حادثه كه در جهان پيش مىآيد مورد قضا و تقدير الهى است . اگر آدمى خود را در معرض خطر قرار دهد و آسيب ببيند ، قضاء خدا و قانون خدا است ، و اگر از خطر بگريزد و نجات پيدا كند آن هم قانون خدا و تقدير خدا است . اگر انسان در محيط ميكروبدار وارد شود و بيمار گردد قانون است و اگر هم دوا بخورد و از بيمارى نجات يابد نيز قانون است . بنابراين اگر انسان از زير ديوار شكسته برخيزد و كنار برود ، كارى بر خلاف قانون خدا و قضاء الهى انجام نداده است و در چنين شرايطى قانون خدا اين است كه از مرگ مصون بماند ؛ و اگر در زير ديوار بنشيند و با سقوط ديوار نابود گردد اين نيز قانون آفرينش است .\r\nقرآن كريم ، اين حقيقت را به شكل جالبى بيان فرموده است . در سورهء طلاق مىخوانيم :\r\n  وَ مَنْ يَتَّقِ اللَّهَ يَجْعَلْ لَهُ مَخْرَجاً وَ يَرْزُقْهُ مِنْ حَيْثُ لا يَحْتَسِبُ وَ مَنْ يَتَوَكَّلْ عَلَى اللَّهِ فَهُوَ حَسْبُهُ ، إِنَّ اللَّهَ بالِغُ أَمْرِهِ قَدْ جَعَلَ اللَّهُ لِكُلِّ شَيْءٍ قَدْراً .   ( 3 )\r\n« هر كس پرهيزكارى كند ، خداوند راه خروجى براى رهايى وى از مشكلات قرار مىدهد و از طريقى كه گمان ندارد روزيش را مىرساند ؛ و هر كس بر خدا اعتماد كند و كار خود به وى واگذارد ، خدا براى او كفايت است . همانا خدا فرمان خويش\r\n\r\n\r\n\r\n\r\n","description":"","footnote":"\r\n( 1 ) . بحار الانوار ، چاپ جديد ، ج 5 ، ص 78 .\r\n( 2 ) . توحيد صدوق ، چاپ سنگى ، ص 337 .\r\n( 3 ) . طلاق / 2 - 3\r\n","page_name":" 140 ","page_number":152},
  {"content":"\r\n\r\nرا به نتيجه مىرساند و آنچه را كه بخواهد تخلّف ندارد . راستى كه خدا براى هر چيزى قدر و اندازه‌اى معين كرده است » .\r\nدر اين آيه ، گويى قانونى كه فوق همهء قوانين و حاكم بر همهء آنهاست بيان گرديده و آن ، قانون تقوا و توكّل است .\r\nاز اين آيه ، استنباط مىشود كه به دنبال توكّل ، عنايت پروردگار قطعى است ؛ هر كس بر خدا به حقيقت توكّل كند عنايت خدا را همراه دارد ، و با عنايت خدا و تأييد خدا كه خود يك جريان خاص دارد و يك سنّت است و يك سلسله علل و معلولات در كار است ، رسيدن به هدف قطعى است . اين ، قانونى است كه بر همهء قانونهاى ديگر حكومت مىكند . در عين حال براى اينكه فراموش نشود كه كار خدا ، نظام و قانونى دارد ، بيان فرموده كه « خدا براى هر چيزى اندازه و حسابى قرار داده است » و هم فرموده كه « هر كس پرهيزكارى كند ، خدا براى وى راهى قرار مىدهد » يعنى كار او بدون قانون و بىوسيله نيست ، هر چند كه ممكن است آن وسيله ، از وسائل عادى و راههاى شناخته شده نبوده ، بلكه « من حيث لا يحتسب » باشد .\r\n\r\nقضا و قدر و مسأله جبر\r\nبا توجه به اينكه تقدير الهى به معناى قانون داشتن و سنّت داشتن جهان است ، اشكال جبر از ناحيهء اعتقاد به قضا و قدر نيز حل مىگردد . ما در كتاب « انسان و سرنوشت » دربارهء اين مطلب ، مفصّل بحث كرده‌ايم و جويندگان را به آن كتاب ارجاع مىكنيم . در اينجا به طور اجمال و اشاره مىگوييم :\r\nاين اشكال از اين ناحيه پيدا شده است كه گروهى پنداشته‌اند معناى تقدير الهى اين است كه خدا مستقيما و بيرون از قانون جهان ، هر پديده‌اى را اراده كرده است . منسوب به خيّام است :\r\n من مىخورم و هر كه چو من اهل بود * مى خوردن من به نزد او سهل بود\r\nمى خوردن من حق ز ازل مىدانست * گر مى نخورم علم خدا جهل بود \r\nسرايندهء اين شعر پنداشته است كه ارادهء انسان نسبت به يك كار ، در مقابل ارادهء خدا و معارض با آن است ، و لذا گمان كرده است كه اگر انسان بخواهد مى نخورد ،\r\n\r\n","description":"","footnote":"","page_name":" 141 ","page_number":153},
  {"content":"\r\n\r\nممكن نيست ، زيرا ارادهء خدا اين بود كه مى بخورد ، و چون اراده و علم خدا تخلف‌بردار نيست ، آدمى چه بخواهد و چه نخواهد ، ميخوارگى را انجام مىدهد .\r\nاين سخن بسيار سست است و از روى منتهاى نادانى گفته شده است ، لذا به سختى مىتوان باور كرد كه گويندهء آن خيّام فيلسوف باشد . هر فيلسوف و نيمه فيلسوفى اين قدر مىفهمد كه خدا نه « مى » خوردن كسى را مستقيما اراده مىكند و نه « مى » نخوردن كسى را ، خدا براى جهان ، نظامى و قانونى پديد آورده است و هيچ كارى در جهان ، بيرون از قانون انجام نمىگيرد . همانطورى كه هيچ حادثهء طبيعى بدون علت طبيعى رخ نمىدهد ، افعال اختيارى انسانها نيز بدون اراده و اختيار انسان رخ نمىدهد . قانون خدا در مورد انسان اين است كه آدمى داراى اراده و قدرت و اختيار باشد و كارهاى نيك يا بد را خود انتخاب كند . اختيار و انتخاب ، مقوّم وجودى انسان است . انسان غير مختار محال است ؛ يعنى اين كه فرض شده انسان است و غير مختار ، فقط فرض است نه حقيقت ؛ و اگر انسان نباشد مكلّف نيست ؛ مثل اين است كه گاو يا الاغى سر در خم شراب ببرد و بنوشد . پس قضا و قدر الهى كه انسان را خواسته است ، مختار بودن او را نيز خواسته است . پس مى خوردن انسان نه بر اساس اختيار و انتخاب خود او بلكه بر اساس يك جبر الهى بر خلاف علم ازلى است و اگر انسان به جبر الهى مى بخورد علم خدا جهل بود .\r\nامروز محقّقين ترديد مىكنند كه خيّام شاعر همان خيّام فيلسوف باشد ، احتمال مىدهند - بلكه ثابت مىكنند - كه دو نفر و يا بيشتر وجود داشته‌اند و تاريخ ، آنها را بهم آميخته است . به هر صورت خواه چند نفر به نام خيام بوده و يا يك خيّام با دو شخصيّت متضاد وجود داشته ، اين سخن كه علم الهى و تقدير الهى ، علّت ارتكاب گناه شمرده شود بطورى كه مسئوليّت ، از انسان كه عامل انتخاب‌كننده است سلب گردد باطل است ؛ در پاسخش بجا گفته شده است :\r\n علم ازلى علّت عصيان كردن * نزد عقلا ز غايت جهل بود ( 1 ) . \r\n\r\n\r\n\r\n\r\n","description":"","footnote":"\r\n( 1 ) . رجوع شود به كتاب « انسان و سرنوشت » تأليف مرتضى مطهرى ، فصل آخر كتاب .\r\n","page_name":" 142 ","page_number":154},
  {"content":"\r\n\r\n\r\nخلاصه\r\nاز بحث طولانى و شايد خسته‌كننده‌اى كه در اين بخش داشتيم ، پاسخ اشكال تبعيضها و تفاوتها بدين نحو خلاصه مىشود :\r\n1 . جهان هستى با يك سلسله نظامات و قوانين ذاتى و لا يتغيّر اداره مىشود و به موجب آن هر شىء و هر پديده ، مقام و مرتبه و موقع خاصى دارد ، تغيير و تبديل را در آن راه نيست .\r\n2 . لازمهء نظام داشتن هستى ، وجود مراتب مختلف و درجات متفاوت براى هستى است و همين مطلب منشأ پيدايش تفاوتها و اختلافها و پيدايش نيستيها و نقصها است .\r\n3 . تفاوت و اختلاف ، آفريده نمىشود ، بلكه لازمهء ذاتى آفريدگان مىباشد ، و اين پندار خطاست كه كسى گمان كند آفريدگار ، ما بين موجودات ، تبعيضى روا داشته است .\r\n4 . آنچه نقض بر عدالت يا حكمت مىتواند باشد ، تبعيض است نه تفاوت ، و آنچه در جهان وجود دارد تفاوت است نه تبعيض .\r\n\r\n","description":"","footnote":"","page_name":" 143 ","page_number":155},
  {"content":"\r\n . \r\n","description":"","footnote":"","page_name":" 144 ","page_number":156},
  {"content":"\r\n\r\n\r\n4 شرور\r\n\r\n","description":"","footnote":"","page_name":" 145 ","page_number":157},
  {"content":"\r\n . \r\n","description":"","footnote":"","page_name":" 146 ","page_number":158},
  {"content":"\r\n\r\n\r\nبحثى در سه جهت\r\nآنچه تاكنون بحث كرديم دربارهء تبعيضها و تفاوتها بود . همچنانكه قبلا گفتيم ايرادات و اشكالهاى مربوط به « عدل الهى » در چند قسمت است : تبعيضها ، فناها و نيستيها ، نقصها و كمبودها ، آفتها .\r\nقبلًا وعده داديم كه از اين چهار نوع ايراد ، قسمت اول را تحت عنوان « تبعيضها » مورد بحث قرار دهيم و سه قسمت ديگر را تحت عنوان « شرور » . اكنون كه از بحث دربارهء تبعيضها فارغ شديم وارد بحث شرور مىشويم .\r\nپاسخى كه حكما به مسألهء شرور داده‌اند شامل سه قسمت است :\r\nالف . ماهيّت شرور چيست ؟ آيا بديها و شرور ، امورى وجودى و واقعى هستند يا امورى عدمى و نسبى ؟\r\nب . خواه شرور ، وجودى باشند و خواه عدمى ، آيا خيرات و شرور ، تفكيك پذيرند و يا تفكيك‌ناپذير ؟ و بر فرض دوم كه تفكيك‌ناپذيرند آيا مجموع جهان با همه نيكيها و بديها خير است يا شر ؟ يعنى آيا خيرات بر شرور فزونى دارند و يا شرور جهان بر خيرات آن فزونى دارند ؟ و يا هيچ‌كدام بر ديگرى فزونى ندارد بلكه متساويند ؟\r\nج . خواه شرور ، وجودى باشند و خواه عدمى ، و نيز خواه از خيرات ، تفكيك‌پذير باشند و خواه تفكيك‌ناپذير ، آيا آنچه شرّ است واقعاً شرّ است و جنبهء خيريّت در آن\r\n\r\n","description":"","footnote":"","page_name":" 147 ","page_number":159},
  {"content":"\r\n\r\nنيست ، يعنى لااقل پايه و مقدمهء يك يا چند خير نيست ؟ يا اينكه در درون هر شرّى خير و بلكه خيراتى مستتر است ، هر شرّى مولّد يك يا چند خير است ؟\r\nدر قسمت اول ، پاسخ « ثنويّه » كه براى هستى ، دو نوع مبدأ قائل شده‌اند داده مىشود ؛ و با افزودن قسمت دوم ، ايراد ماترياليستها كه شرور را اشكالى بر حكمت الهى دانسته‌اند ، و هم ايراد كسانى كه با اشكال شرور ، عدل الهى را مورد خرده‌گيرى قرار داده‌اند جواب داده مىشود . قسمت سوم بحث ، نظام زيبا و بديع جهان هستى را جلوه‌گر مىسازد و مىتوان آن را پاسخى مستقل ، ولى اقناعى ، يا مكمّلى مفيد براى پاسخ اول دانست .\r\n\r\nسبك و روش ما\r\nما با استفاده از همان مطالبى كه حكماى اسلام در اين بحث آورده‌اند ، با سبك و طرحى نو به پاسخگويى شبههء شرور پرداخته‌ايم . جوابى كه در اين كتاب عرضه مىكنيم شامل همان عناصرى است كه در كتب فلسفهء اسلامى - مخصوصاً كتابهاى صدر المتألّهين - در پاسخ اشكال شرور ذكر گرديده است و هر دو پاسخ از لحاظ ماهيّت يكى است . تفاوت پاسخ ما و پاسخ آنان ، در شيوهء خاصّى است كه ما اتّخاذ كرده‌ايم و اين از آن جهت است كه ما مسألهء « شرور » را از نظر « عدل الهى » مورد مطالعه قرار داده‌ايم ، در حالى كه معمول حكماء اسلام اين بوده كه اين مسأله را در بحث توحيد و ردّ شبههء ثنويّه و يا در مسألهء « عنايت و علم الهى » و اينكه نحوهء تعلّق قضاء الهى به شرور چگونه است مطرح كنند ، و چون از اين ديدگاه مخصوص ، آن را مورد مطالعه قرار داده‌اند پاسخ آنها بطور مستقيم متوجه ردّ شبهه « دوگانگى مبدأ » و يا نحوهء تعلّق قضاء الهى به شرور است ، فقط بطور غير مستقيم مىتوان از آن در بحث « عدل الهى » نيز استفاده كرد .\r\n\r\nمسألهء دوگانگى هستى\r\nاساس شبههء « ثنويّه » و طرفداران آنها - چنان كه قبلًا هم بدان اشاره شد - اين است كه چون هستيها در ذات خود دو گونه‌اند : هستيهاى خوب و هستيهاى بد ، ناچار بايد از دو گونه مبدأ صدور يافته باشند تا هر يك از بديها و خوبيها به آفريننده‌اى جداگانه تعلّق داشته باشد . در واقع ثنويّه خواسته‌اند خدا را از بدى تبرئه كنند ، او را به\r\n\r\n","description":"","footnote":"","page_name":" 148 ","page_number":160},
  {"content":"\r\n\r\nشريك داشتن متهم كرده‌اند . در نظر ثنويّه ، كه جهان را به دو قسمت نيك و بد تقسيم كرده‌اند و وجود بديها را زائد بلكه زيانبار مىدانند و قهراً آنها را نه از خدا بلكه از قدرتى در مقابل خدا مىدانند ، خداوند همچون آدم با حسن نيّت ولى زبون و ناتوانى است كه از وضع موجود رنج مىبرد و به آن رضايت نمىدهد ولى در برابر رقيب شرير و بدخواهى قرار دارد كه بر خلاف ميل او فسادها و تباهيها ايجاد مىكند .\r\n« ثنويّه » نتوانسته‌اند اعتقاد به قدرت نامتناهى و ارادهء مسلّط خدا و قضا و قدر بىرقيب او را توأم با اعتقاد به حكيم بودن و عادل بودن و خير بودن خدا حفظ كنند .\r\nولى اسلام در عين اينكه خدا را مبدأ هر وجود و داراى رحمت پايان‌ناپذير و حكمت بالغه مىداند ، به ارادهء توانا و قدرت مقاومت‌ناپذير او نيز خدشه وارد نمىكند ، همه چيز را مستند به او مىكند ، حتى شيطان و اغواى او را .\r\nاز نظر اسلام ، مسألهء شرور به شكل ديگرى حل مىگردد و آن اين است كه مىگويد با اينكه در يك حساب ، امور جهان به دو دستهء نيكيها و بديها تقسيم مىگردد ولى در يك حساب ديگر ، هيچ‌گونه بدى در نظام آفرينش وجود ندارد ، آنچه هست خير است و نظام موجود نظام احسن است ، و زيباتر از آنچه هست امكان ندارد .\r\nاين گونه پاسخگويى به مسألهء « شرور » از لحاظ عقلى ، متّكى به فلسفهء خاصّى است كه در آن ، مسائل وجود و عدم بطور عميقى مورد دقت قرار مىگيرد . پاسخى كه اين فلسفه به « ثنويّه » مىدهد اين است كه « شرور » موجودهاى واقعى و اصيلى نيستند تا به آفريننده و مبدئى نيازمند باشند . اين مطلب را به دو بيان مىتوان تقرير كرد :\r\nعدمى بودن شر ، نسبى بودن شر . با توضيح اين دو مطلب ، شبههء دوگانگى هستى به كلى رفع مىشود .\r\n\r\nشر ، عدمى است\r\nيك تحليل ساده نشان مىدهد كه ماهيّت « شرور » ، عدم است ، يعنى بديها همه از نوع نيستى و عدمند . اين مطلب ، سابقهء زيادى دارد . ريشهء اين فكر از يونان قديم است . در كتب فلسفه ، اين فكر را به يونانيان قديم و خصوصاً افلاطون نسبت مىدهند ، ولى متأخّران آن را بيشتر و بهتر تجزيه و تحليل كرده‌اند ؛ و ما چون اين مطلب را صحيح و اساسى مىدانيم در اينجا در حدودى كه متناسب با اين كتاب است طرح مىكنيم و مقدمة از خوانندگان محترم ضمن پوزشخواهى از سنگينى مطلب ، درخواست مىكنيم اندكى شكيبايى به خرج دهند و كوشش كنند كه مقصود را دريابند .\r\n\r\n","description":"","footnote":"","page_name":" 149 ","page_number":161},
  {"content":"\r\n\r\nفكر مىكنيم مطلب ارزش دارد كه مورد دقت قرار گيرد ، و البته سعى خواهيم كرد كه حتّى الامكان بيان مطلب ساده‌تر باشد .\r\nمقصود كسانى كه مىگويند « شر عدمى است » اين نيست كه آنچه به نام « شر » شناخته مىشود وجود ندارد ، تا گفته شود اين خلاف ضرورت است ، بالحسّ و العيان مىبينيم كه كورى و كرى و بيمارى و ظلم و ستم و جهل و ناتوانى و مرگ و زلزله و غيره وجود دارد ، نه مىتوان منكر وجود اينها شد و نه منكر شر بودنشان ؛ و هم اين نيست كه چون شر ، عدمى است پس شر وجود ندارد ، و چون شرى وجود ندارد پس انسان وظيفه‌اى ندارد زيرا وظيفهء انسان مبارزه با بديها و بدها و تحصيل خوبيها و تأييد خوبها است ، و چون هر وضعى خوب است و بد نيست ، پس بايد به وضع موجود هميشه رضا داد و بلكه آن را بهترين وضع ممكن دانست .\r\nدر قضاوت عجله نكنيد ، نه مىخواهيم منكر وجود كورى و كرى و ستم و فقر و بيمارى و غيره بشويم و نه مىخواهيم منكر شرّيّت آنها بشويم و نه مىخواهيم سلب مسئوليّت از انسانها بكنيم و نقش انسان را در تغيير جهان و تكميل اجتماع ناديده بگيريم . تكاملى بودن جهان - و بالخصوص انسان - و رسالت انسان در سامان دادن آنچه بر عهده‌اش گذاشته شده است جزئى از نظام زيباى جهان است . پس سخن در اينها نيست ، سخن در اين است كه همهء اينها از نوع « عدميّات » و « فقدانات » مىباشند و وجود اينها از نوع وجود « كمبودها » و « خلأها » است و از اين جهت شر هستند كه خود ، نابودى و نيستى و يا كمبودى و خلأ هستند ، و يا منشأ نابودى و نيستى و كمبودى و خلأاند ؛ نقش انسان در نظام تكاملى ضرورى جهان ، جبران كمبودها و پر كردن خلأها و ريشه كن كردن ريشه‌هاى اين خلأها و كمبودهاست .\r\nاين تحليل اگر مورد قبول واقع شود ، قدم اول و مرحلهء اول است ؛ اثرش اين است كه اين فكر را از مغز ما خارج مىكند كه شرور را كى آفريده است ؟ چرا بعضى وجودات خيرند و بعضى شر ؟ روشن مىكند كه آنچه شر است از نوع هستى نيست بلكه از نوع خلأ و نيستى است ، و زمينهء فكر ثنويّت را كه مدّعى است هستى ، دو شاخه‌اى و بلكه دو ريشه‌اى است از ميان مىبرد .\r\nاما از نظر عدل الهى و حكمت بالغه ، هنوز مراحل ديگرى داريم كه بعد از طىّ اين مرحله بايد آنها را طى كنيم .\r\nخوبيها و بديها در جهان ، دو دستهء متمايز و جدا از يكديگر نيستند آنطورى كه مثلًا جمادات از نباتات ، و نباتات از حيوانات جدا هستند و صفهاى خاصى را بوجود مىآورند . اين خطا است كه گمان كنيم بديها يك ردهء معيّنى از اشياء هستند كه ماهيّت\r\n\r\n","description":"","footnote":"","page_name":" 150 ","page_number":162},
  {"content":"\r\n\r\nآنها را بدى تشكيل داده و هيچ‌گونه خوبى در آنها نيست ، و خوبيها نيز به نوبهء خود ، دسته‌اى ديگرند جدا و متمايز از بديها . خوبى و بدى آميخته بهمند ؛ تفكيك‌ناپذير و جدا ناشدنى هستند . در طبيعت ، آنجا كه بدى هست خوبى هم هست ، و آنجا كه خوبى هست همانجا بدى نيز وجود دارد . در طبيعت ، خوب و بد چنان با هم سرشته و آميخته‌اند كه گويى با يكديگر تركيب شده‌اند اما نه تركيبى شيميايى ، بلكه تركيبى عميق‌تر و لطيف‌تر ، تركيبى از نوع تركيب وجود و عدم .\r\nوجود و عدم در خارج دو گروه جداگانه را تشكيل نمىدهند . عدم ، هيچ و پوچ است و نمىتواند در مقابل هستى ، جاى خاصى براى خود داشته باشد ، ولى در جهان طبيعت كه جهان قوّه و فعل ، و حركت و تكامل ، و تضادّ و تزاحم است همانجا كه وجودها هستند عدمها نيز صدق مىكنند . وقتى از « نابينايى » سخن مىگوييم نبايد چنين انگاريم كه « نابينايى » شىء خاص و واقعيّت ملموسى است كه در چشم نابينا وجود دارد . نه ، « نابينايى » همان فقدان و نداشتن « بينايى » است و خود ، واقعيّت مخصوصى ندارد .\r\nخوبى و بدى نيز همچون هستى و نيستى است ، بلكه اساساً خوبى عين هستى ، و بدى عين نيستى است . هر جا كه سخن از بدى مىرود حتما پاى يك نيستى و فقدان در كار است . « بدى » يا خودش از نوع نيستى است و يا هستيى است كه مستلزم نوعى نيستى است ، يعنى موجودى است كه خودش از آن جهت كه خودش است خوب است و از آن جهت بد است كه مستلزم يك نيستى است ، و تنها از آن جهت كه مستلزم نيستى است بد است نه از جهت ديگر . ما ، نادانى ، فقر و مرگ را بد مىدانيم . اينها ذاتا نيستى و عدمند . گزندگان ، درندگان ، ميكروبها و آفتها را بد مىدانيم . اينها ذاتاً نيستى نيستند ، بلكه هستيهايى هستند كه مستلزم نيستى و عدمند .\r\n« نادانى » فقدان و نبودن علم است . علم ، يك واقعيّت و كمال حقيقى است ، ولى جهل و نادانى ، واقعيّت نيست . وقتى مىگوييم : « نادان ، فاقد علم است » چنين معنى نمىدهد كه وى صفت خاصى به نام « فقدان علم » دارد و دانشمندان آن صفت را ندارند . دانشمندان قبل از اينكه دانش بياموزند ، جاهلند ؛ زمانى كه تحصيل علم مىكنند چيزى از دست نمىدهند ، بلكه منحصراً چيزى بدست مىآورند . اگر نادانى ، يك واقعيّت حقيقى بود ، تحصيل علم چون همراه با از دست دادن نادانى است صرفاً تبديل يك صفت به صفت ديگر مىبود ، درست مانند آنكه جسمى ، شكل و كيفيّتى را از دست مىدهد و شكل و كيفيّت ديگرى پيدا مىكند .\r\n« فقر » نيز بىچيزى و نادارى است نه دارايى و موجودى . آنكه فقير است چيزى\r\n\r\n","description":"","footnote":"","page_name":" 151 ","page_number":163},
  {"content":"\r\n\r\nرا به نام ثروت فاقد است نه آنكه او هم به نوبهء خود چيزى دارد و آن فقر است و فقير هم مانند غنى از يك نوع دارايى بهره‌مند است ، چيزى كه هست غنى داراى ثروت است و فقير داراى فقر .\r\n« مرگ » هم از دست دادن است نه بدست آوردن . لذا جسمى كه صفت حيات را از دست مىدهد و به جمادى تبديل مىشود تنزّل يافته است نه ترقّى .\r\nاما گزندگان ، درندگان ، ميكروبها ، سيلها ، زلزله‌ها و آفتها از آن جهت بد هستند كه موجب مرگ يا از دست دادن عضوى يا نيرويى مىشوند يا مانع و سدّ رسيدن استعدادها به كمال مىگردند . اگر گزندگان ، موجب مرگ و بيمارى نمىشدند بد نبودند ؛ اگر آفتهاى نباتى موجب نابودى درختان يا ميوهء آنها نمىشدند بد نبودند ؛ اگر سيلها و زلزله‌ها تلفات جانى و مالى ببار نمىآوردند بد نبودند . بدى در همان تلفات و از دست رفتن‌ها است . اگر درنده را بد مىناميم نه به آن جهت است كه ماهيت خاص آن ، ماهيت بدى است بلكه از آن جهت است كه موجب مرگ و سلب حيات از ديگرى است . در حقيقت ، آنچه ذاتاً بد است همان فقدان حيات است . اگر درنده وجود داشته باشد و درندگى نكند ، يعنى موجب فقدان حيات كسى نشود ، بد نيست ، و اگر وجود داشته باشد و فقدان حيات تحقق يابد بد است .\r\nاز نظر رابطهء علّت و معلولى ، غالبا همان فقدانات واقعى ، يعنى فقر و جهل ، سبب امورى مانند ميكروب و سيل و زلزله و جنگ و غيره مىشوند كه از نوع بديهاى قسم دوم مىباشند ، يعنى موجوداتى هستند كه از آن جهت بدند كه منشأ فقدانات و نيستيها مىشوند .\r\nما در مبارزه با اين نوع از بديها بايد اول با بديهاى نوع اول مبارزه كنيم و خلأهايى از قبيل جهل و عجز و فقر را پر كنيم تا بديهاى نوع دوم راه پيدا نكند .\r\nدر مورد كارهاى اخلاقى و صفات زشت نيز جريان از همين قرار است . ظلم ، بد است زيرا « حق » مظلوم را پايمال مىكند . حق ، چيزى است كه يك موجود استحقاق آن را دارد و بايد آن را دريافت كند . مثلًا علم براى انسان يك كمال است كه استعداد انسانى ، آن را مىطلبد و به سوى آن رهسپار است و به همين دليل استحقاق آن را دارد . اگر حق آموزش را از كسى سلب كنند و به او اجازهء تعليم ندهند ظلم است و بد است ، زيرا مانع كمال و موجب فقدان شده است . همچنين ظلم براى خود ظالم نيز بد است از آن جهت كه با استعدادهاى عالى او مزاحمت دارد ؛ اگر ظالم ، غير از قوّهء غضبيّه ، قوّه‌اى ما فوق آن نداشت ، ظلم براى او بد نبود بلكه ظلم براى او مفهوم نداشت .\r\n\r\n","description":"","footnote":"","page_name":" 152 ","page_number":164},
  {"content":"\r\n\r\nاكنون كه دانسته شد بديها همه از نوع نيستى هستند ، پاسخ « ثنويّه » روشن مىگردد . شبههء ثنويّه اين بود كه چون در جهان دو نوع موجود هست ، ناچار دو نوع مبدأ و خالق براى جهان وجود دارد .\r\nپاسخ اين است كه در جهان يك نوع موجود بيش نيست و آن خوبيها است ؛ بديها همه از نوع نيستى است و نيستى مخلوق نيست . نيستى از « خلق نكردن » است نه از « خلق كردن » . نمىتوان گفت جهان دو خالق دارد ، يكى خالق هستيها و ديگر خالق نيستيها . مثل هستى و نيستى مثل آفتاب و سايه است . وقتى شاخصى را در آفتاب نصب مىكنيم قسمتى را كه به سبب شاخص تاريك مانده و از نور آفتاب روشن نشده است « سايه » مىناميم . سايه چيست ؟ « سايه » ظلمت است ، و ظلمت چيزى جز نبودن نور نيست . وقتى مىگوييم نور از كانون جهان افروز خورشيد تشعشع يافته است نبايد پرسيد كه سايه از كجا تشعشع كرده و كانون ظلمت چيست ؟ سايه و ظلمت از چيزى تشعشع نكرده و از خود ، مبدأ و كانون مستقلّى ندارد .\r\nاين است معنى سخن حكما كه مىگويند : « شرور » مجعول بالذات نيستند ، مجعول بالتبع و بالعرض‌اند .\r\n\r\nشر ، نسبى است\r\nصفاتى كه اشياء به آنها موصوف مىگردند بر دو قسم است : حقيقى و نسبى .\r\nوقتى يك صفت براى چيزى در هر حال و با قطع نظر از هر چيز ديگر ثابت باشد آن را صفت « حقيقى » مىناميم . صفت حقيقى آن است كه براى امكان اتصاف يك ذات به آن صفت ، فرض خود آن ذات و آن صفت كافى است . اما يك صفت نسبى آن است كه فرض موصوف و فرض صفت ، بدون فرض يك امر سوم كه طرف نسبت و مقايسه قرار گيرد ، براى امكان اتصاف موصوف به آن صفت كافى نيست . علىهذا هرگاه صدق يك صفت بر چيزى منوط به در نظر گرفتن امر ثالث و مقايسهء اين با آن باشد ، در اين صورت ، صفت را « نسبى » مىناميم .\r\nمثلًا حيات ، يك امر حقيقى است . يك موجود ، خودش قطع نظر از اينكه با شىء ديگر مقايسه و سنجيده شود يا زنده و جاندار است و يا بيجان و مرده . و همچنين سفيدى و سياهى ( به فرض اينكه رنگها امور واقعى باشند ) صفتهاى حقيقى هستند .\r\nيك چيز كه سفيد است ، با قطع نظر از مقايسه با چيز ديگر سفيد است ، و يك چيز كه سياه است خودش سياه است و لازم نيست كه با چيز ديگر مقايسه شود تا سياه بودن\r\n\r\n","description":"","footnote":"","page_name":" 153 ","page_number":165},
  {"content":"\r\n\r\nآن صحيح باشد ، و همچنين بسيار صفتهاى ديگر ، و از آن جمله است كمّيّت و مقدار .\r\nولى كوچكى يا بزرگى ، صفتى نسبى است . وقتى يك جسم را مىگوييم كوچك است بايد ببينيم با مقايسه با چه چيز و يا نسبت به چه چيز آن را كوچك مىخوانيم . هر چيزى ممكن است هم كوچك باشد و هم بزرگ ؛ بستگى دارد به اينكه چه چيز را معيار و مقياس قرار داده باشيم .\r\nمثلًا يك سيب يا گلابى را مىگوييم كوچك است ، و يك سيب يا گلابى ديگر را مىگوييم بزرگ است . در اينجا مقياس و معيار ، حجم سيبها و گلابيهاى ديگر است ؛ يعنى سيب يا گلابى مورد نظر ، نسبت به ساير سيبها يا گلابيها كه مىشناسيم داراى حجمى كمتر و يا بيشتر است . يك هندوانهء خاص را نيز مىگوييم كوچك است . اين نيز به مقياس ساير هندوانه‌ها است .\r\nهمين هندوانه‌اى كه ما آن را خيلى كوچك مىبينيم و مىخوانيم ، از آن سيب بزرگ بزرگتر است ، اما چون آن را با مقايسه با هندوانه‌ها مىسنجيم نه با سيبها ، مىگوييم كوچك است .\r\nحجم يك مورچهء بسيار بزرگ كه از بزرگى آن انگشت حيرت به لب گرفته‌ايد و حجم يك شتر بسيار كوچك را كه از كوچكى آن در شگفتيد در نظر بگيريد ، مىبينيد شتر بسيار كوچك ميليونها برابر مورچهء بسيار بزرگ است . چطور است كه « بسيار كوچك » از « بسيار بزرگ » بزرگتر است ؟ آيا اين تناقض است ؟ خير ، تناقض نيست .\r\nآن بسيار كوچك ، بسيار كوچك شترهاست و با مقياس و قالبى كه ذهن به حسب سابقه از شتر ساخته است بسيار كوچك است ؛ و آن بسيار بزرگ ، بسيار بزرگ مورچه‌هاست و با مقياس و قالبى كه ذهن به حسب سابقه از مورچه ساخته است بسيار بزرگ است .\r\nاين است معنى اينكه مىگوييم : « بزرگى و كوچكى ، دو مفهوم نسبىاند » ولى خود كمّيّت يعنى عدد و مقدار - همانطور كه اشاره شد - امور حقيقى هستند . اگر يك عده سيب داريم و فى المثل عدد آنها « صد » است ، اين صد بودن ، يك صفت حقيقى است نه يك صفت مقايسه‌اى ؛ و همچنين اگر حجم آنها مثلًا نيم متر مكعّب است .\r\nعدد و مقدار از مقولهء كم ، و كوچكى و بزرگى از مقولهء اضافه‌اند . يك ، يا دو ، يا سه ، يا چهار . . . بودن امورى حقيقى هستند ، اما اول ، يا دوم ، يا سوم و يا چهارم . . . بودن امورى اضافىاند .\r\nخوب بودن يك قانون اجتماعى به اين است كه مصلحت افراد و مصلحت اجتماع را توأماً در نظر بگيرد و حقّ جمع را بر حقّ فرد مقدّم بدارد و آزاديهاى فرد را تا\r\n\r\n","description":"","footnote":"","page_name":" 154 ","page_number":166},
  {"content":"\r\n\r\nحدود امكان تأمين نمايد . اما تأمين همهء آزاديهاى افراد ، صددرصد ناممكن است و لهذا خوب بودن يك قانون از اين نظر ، يعنى از نظر تأمين آزاديها ، نسبى است زيرا تنها بعضى از آنها قابل تأمين است . قانون خوب آن است كه حدّ اكثر آزاديها را كه ممكن است ، تأمين كند ، هر چند مستلزم سلب برخى آزاديها است . پس خوب بودن يك قانون از جنبهء تأمين آزاديها ، نسبت به قانونهاى مفروض ديگر است كه كمتر از اين قانون قادر بر حفظ و تأمين آزاديها است .\r\nدر اينجا لازم است براى رفع اشتباه ، يك نكته را يادآورى كنم و آن اين كه همچنانكه ملاحظه شد ، مقصود از جمله « شر نسبى است » نسبيّت در مقابل حقيقى بودن است ، « نسبى است » يعنى مقايسه‌اى است . نسبى بودن گاهى در مقابل مطلق بودن به كار مىرود ؛ در اين صورت به معنى اين است كه واقعيّت شيئى وابسته به يك سلسله شرايط است ؛ و معنى مطلق بودن ، رها بودن از يك سلسله شرايط است . اگر نسبيّت را به اين معنى بگيريم ، همهء امور مادى و طبيعى از آن نظر كه وابسته به يك سلسله شرايط محدود زمانى و مكانى مىباشند و تنها در آن شرايط و وابسته به آن شرايط ، واقعيّت خاص خود را دارند نسبى مىباشند ؛ تنها مجرّدات ، وجود مطلق دارند ، بلكه مطلق حقيقى كه واقعيتى است رها از هر شرط و علّت و از هر قيد ، ذات مقدّس حق است ، و از همين نظر است كه ضرورت ذات او « ضرورت ازلى » است نه ضرورت ذاتى مصطلح . مقصود اين است كه اكنون كه بحث درباره نسبيّت شرّيّت وجوداتى است كه شرور ذاتى يعنى اعدام از آنها ناشى مىشود ، مقصود نسبى بودن در مقابل حقيقى بودن است نه نسبى بودن در مقابل مطلق بودن كه بسيارى از خيرات هم به اين معنى نسبى مىباشند .\r\nاكنون بايد ديد آيا بدى بدها يك صفت حقيقى است يا يك صفت نسبى ؟ قبلًا گفتيم بدها دو نوعند : بدهايى كه خود امورى عدمىاند ، و بدهايى كه امورى وجودىاند اما از آن جهت بد هستند كه منشأ يك سلسله امور عدمى مىگردند .\r\nشرورى كه خود عدمى هستند مانند جهل و عجز و فقر ، صفاتى حقيقى ( غير نسبى ) ولى عدمى هستند ؛ اما شرورى كه وجودى هستند و از آن جهت بدند كه منشأ امور عدمى هستند ، مانند سيل و زلزله و گزنده و درنده و ميكروب بيمارى ، بدون شك بدى اينها نسبى است . از اين گونه امور ، آنچه بد است ، نسبت به شىء يا اشياء معيّنى بد است . زهر مار ، براى مار بد نيست ، براى انسان و ساير موجوداتى كه از آن آسيب مىبينند بد است . گرگ براى گوسفند بد است ولى براى خودش و براى گياه بد نيست ، همچنانكه گوسفند هم نسبت به گياهى كه آن را مىخورد و نابود مىكند بد\r\n\r\n","description":"","footnote":"","page_name":" 155 ","page_number":167},
  {"content":"\r\n\r\nاست ولى نسبت به خودش يا انسان يا گرگ بد نيست .\r\nمولوى مىگويد :\r\n زهر مار ، آن مار را باشد حيات * ليك آن ، مر آدمى را شد ممات\r\nپس بد مطلق نباشد در جهان * بد به نسبت باشد اين را هم بدان ( 1 ) \r\nو از طرف ديگر وجود حقيقى هر چيز كه به آن خلق و ايجاد تعلّق مىگيرد و وجود واقعى است ، وجود آن چيز براى خود است نه وجود آن براى اشياء ديگر . وجود هر چيز براى شىء يا اشياء ديگر ، وجود اعتبارى و غير حقيقى است و جعل و خلق و ايجاد به آن تعلّق نمىگيرد .\r\nبه بيان ديگر : هر چيزى يك وجود فى نفسه دارد و يك وجود لغيره ، و به عبارت صحيح‌تر : وجود هر چيزى دو اعتبار دارد : اعتبار فى نفسه و لنفسه و اعتبار لغيره .\r\nاشياء از آن نظر كه خودشان براى خودشان وجود دارند حقيقى هستند و از اين نظر بد نيستند . هر چيزى خودش براى خودش خوب است ، اگر بد است براى چيز ديگر است . آيا مىتوان گفت عقرب خودش براى خودش بد است ؟ گرگ خود براى خود بد است ؟ نه ، شك نيست كه وجود عقرب و گرگ براى خود آنها خوب است ، آنها از براى خود همانطور هستند كه ما براى خود هستيم . پس بد بودن يك شىء در هستى فى نفسه آن نيست ، در وجود بالاضافهء آن است . از طرف ديگر شكّى نيست كه آنچه حقيقى و واقعى است وجود فى نفسه هر چيز است ، وجودات بالاضافه ، امورى نسبى و اعتبارىاند ، و چون نسبى و اعتبارىاند واقعى نيستند ، يعنى واقعا در نظام وجود قرار نگرفته‌اند و هستى واقعى ندارند تا از اين جهت بحث شود كه چرا اين وجود يعنى وجود نسبى به آنها داده شده است . به عبارت ديگر هر چيز دو بار موجود نشده و\r\n\r\n\r\n\r\n\r\n","description":"","footnote":"\r\n( 1 ) . مولوى در اين بيت دو مطلب را با يكديگر مخلوط كرده است . يك مطلب اين است كه بدى ( البته بديهاى نوع دوم ) در وجود نسبى و قياسى اشياء است نه در وجود واقعى و فى نفسه اشياء ، يعنى هر چيزى خودش براى خودش خوب است ، اگر بد است براى چيز ديگر بد است ، چنان كه زهر مار براى مار خوب است و براى ديگران بد است . در اينجا بايد گفت بد بودن زهر مار در وجود لغيره است نه در وجود لنفسه .\r\nمطلب ديگر اين است كه چيزى كه وجود او نسبت به همه چيز خير است آن چيز را « خير مطلق » گويند مانند واجب الوجود ؛ و اگر چيزى فرض شود كه نسبت به همه چيز بد باشد آن چيز را « شرّ مطلق » و « بد مطلق » بايد ناميد . خير و شر نسبى در مقابل مطلق ، بدين معنى است كه يك چيز نسبت به بعضى از چيزها - نه نسبت به همه چيز - خير يا شر باشد ، مانند اكثر اشياء جهان . مطلبى كه مولوى در اين دو بيت آورده مخلوطى است از دو مطلب .\r\nبيت اول ، مطلب اول را به ياد مىآورد و بيت دوم مطلب دوم را .\r\n","page_name":" 156 ","page_number":168},
  {"content":"\r\n\r\nدو وجود به او داده نشده است ، يكى وجود فى نفسه ، و يكى وجود بالاضافه .\r\nفرض كنيد شما مطلبى را براى شاگردان بيان مىكنيد ، بار ديگر آن را تكرار مىكنيد ، براى نوبت سوم و چهارم همان مطلب را بازگو مىكنيد . شما در هر چهار نوبت همان مطلب را بدون كم و زياد ادا كرده‌ايد . به عبارت ديگر بيان شما كه از طرف شما وجود پيدا كرده است ، در هر چهار نوبت يك‌جور است ، ولى اين چهار نوبت هر كدام داراى صفت بالخصوص است ، يكى « اول » است و ديگرى « دوم » و ديگرى « سوم » و ديگرى « چهارم » . آيا شما در هر نوبت دو عمل انجام داده‌ايد : يكى اينكه مطلب را ادا كرده‌ايد ، ديگر اينكه صفت « اوّليّت » يا « ثانويّت » يا « ثالثيّت » يا « رابعيّت » را به آن داده‌ايد ؟ و يا اينكه اين صفات يك سلسله صفات اضافى و در عين حال اعتبارى و انتزاعى مىباشند كه از عمل مكرّر شما كه هر چهار نوبت به يك شكل صورت گرفته با مقايسه با يكديگر پيدا مىشود ؟ بديهى است كه شقّ دوم صحيح است . اين گونه صفات كه صفاتى اعتبارى و انتزاعىاند در عين حال از لوازم قهرى و لا ينفكّ ملزومات خود هستند كه امورى حقيقى و واقعىاند .\r\nعلىهذا دربارهء اين امور به عنوان اشيائى مستقل نمىتوان بحث كرد ، نمىتوان اين پرسش را به اين صورت مطرح كرد كه چرا فاعل و مبدأ ، اين وجودهاى اضافى و اعتبارى را آفريد ؛ زيرا اين وجودات اولًا واقعى نيستند تا سخن از آفرينش آنها به ميان آيد ، و ثانياً اين وجودهاى اعتبارى و انتزاعى ، از لوازم وجودهاى واقعىاند و به صورت مستقل قابل طرح نيستند ؛ و اگر به صورت غير مستقل طرح شوند به اين صورت خواهد بود كه چرا وجودات واقعى كه اينها از لوازم اعتبارى و انتزاعى لا ينفكّ آنها هستند آفريده شدند ؟ و اين مطلبى است كه در بخش بعد طرح مىشود و پاسخ آن داده مىشود .\r\nضمنا به اين نكته نيز اشاره كنيم كه اينكه گفتيم اول بودن و دوم بودن و غيره ، امور اعتبارى و انتزاعى مىباشند و وجود واقعى ندارند و بدين جهت جعل و خلق و ايجاد به آنها تعلق نمىگيرد و فرض خلق و ايجاد دربارهء آنها نمىشود ، با يك مطلب ديگر اشتباه نشود و آن ، مسألهء « تقديم و تأخير » است ، يعنى اينكه انسان يا فاعل مختار و ذى شعور ديگر ، از ميان دو كار يا دو چيز ، يكى را بر ديگرى مقدّم بدارد و آن را اول قرار دهد . اين ، مطلب ديگرى است و بعد دربارهء آن بحث خواهيم كرد . توجه به مثال بالا مطلب را روشن مىكند .\r\nبه هر حال اسناد امور اعتبارى به علّت ، مجازى و بالعرض است . از اين جهت حكما گفته‌اند شرور ، بالذات مورد تعلّق آفرينش قرار نمىگيرند ؛ بالذّات معلول و\r\n\r\n","description":"","footnote":"","page_name":" 157 ","page_number":169},
  {"content":"\r\n\r\nمجعول نيستند . مخلوق بودن و معلول بودن آنها بالعرض است ؛ همچنانكه قبلًا گفتيم درست مثل اين است كه مىگوييم : « خورشيد ، سبب ايجاد سايه است » . البته اگر خورشيد نباشد ، سايه هم نيست ، ولى سبب شدن خورشيد از براى سايه يا سبب شدن آن براى نور متفاوت است . خورشيد نور را واقعاً و حقيقتاً افاضه مىكند ولى سايه را حقيقتاً ايجاد نمىكند . سايه چيزى نيست كه ايجاد شود . سايه از محدوديّت نور پيدا شده است ، بلكه عين محدوديّت نور است . در مورد شرور ، اعمّ از شرور نوع اول و شرور نوع دوم نيز مطلب از همين قرار است . شرور ، امورى اعتبارى و عدمى هستند .\r\nكورى در انسان كور ، يك واقعيّت مستقلّى نيست تا گفته شود كه آدم كور را يك مبدأ آفريده است و كورى او را يك مبدأ ديگر . كورى نيستى است و هر شرّى نيستى است .\r\nنيستى ، مبدئى و آفريننده‌اى ندارد .\r\n\r\nشرور از نظر اصل عدل\r\nبدين ترتيب شبههء « ثنويّه » و پندار دوگانه بودن هستى و دو ريشه داشتن آن از ميان مىرود ؛ زيرا ثابت گرديد كه هستى ، دو نوع نيست تا دو مبدأ لازم داشته باشد .\r\nاما همچنانكه قبلًا يادآورى كرديم مسألهء عدمى بودن شرور به تنهايى براى حلّ مشكل « عدل الهى » كافى نيست ، قدم اول و مرحلهء اول است . نتيجه‌اى كه بالفعل از اين بحث گرفته مىشود فقط اين است كه هستى دو نوع نيست : يك نوع هستيهايى كه از آن جهت كه هستى هستند خيرند و يك نوع هستيهايى كه از آن جهت كه هستى هستند شرّند ، بلكه هستى از آن جهت كه هستى است خير است و نيستى از آن جهت كه نيستى است شرّ است ؛ هستيها از آن جهت شرّند كه توأم با نيستيهايند و يا منشأ نيستيها مىگردند . پس در خود هستى ، دوگانگى حكمفرما نيست تا فكر دو ريشه داشتن هستى در ما پيدا شود . نيستى هم از آن جهت كه نيستى است مبدأ و منشأ و كانون جداگانه‌اى را ايجاب نمىكند .\r\nولى از ديدگاه عدل الهى ، مسألهء شرور شكل ديگرى دارد . از اين نظرگاه ، سخن در دو گونگى اشياء نيست ، سخن در اين است كه خواه اشياء دو گونه باشند يا يك گونه ، چرا نقص و كاستى و فنا و نيستى در نظام هستى راه يافته است ؟ چرا يكى كور و ديگرى كر و سومى ناقص الخلقه است ؟ عدمى بودن كورى و كرى و ساير نقصانات براى حلّ اشكال كافى نيست زيرا سؤال باقى است كه چرا جاى اين عدم را وجود نگرفته است ؟ آيا اين ، نوعى منع فيض نيست ؟ و آيا منع فيض نوعى ظلم نيست ؟ در\r\n\r\n","description":"","footnote":"","page_name":" 158 ","page_number":170},
  {"content":"\r\n\r\nجهان ، خلأهايى وجود دارد كه همانها ناراحتيهاى اين جهان است . عدل الهى ايجاب مىكند كه اين خلأها پر شود .\r\nيك سلسله امور وجودى نيز هستند كه همچنانكه قبلًا بدانها اشاره شد زاييدهء نيستيهايى از قبيل جهل و عجز و فقرند و به نوبهء خود همانها سبب يك سلسله نقصها و كاستيها و فناها و نيستيها مىشوند . بيماريها و طوفانها و حريقها و زلزله‌ها از اين قبيل است . عدل الهى ايجاب مىكند كه اين امور نيز نباشند تا آثار آنها كه همان نقصها و كاستيها است نيز نباشد .\r\nمطلب را كه از اين نظر نگاه كنيم لازم است دو مطلب را مورد بررسى قرار دهيم :\r\nيكى اينكه آيا انفكاك اين نقصها و كاستيها از امور اين جهان ، امرى ممكن است يا ممتنع ؟ يعنى آيا جهان منهاى اين كاستيها ممكن است و يا اينكه اينها از لوازم لا ينفكّ اين عالم‌اند و نبودن اينها مساوى است با نبودن جهان ؟\r\nديگر اينكه آيا آنچه نقص و كاستى ناميده مىشود شرّ محض است و خيرى در آنها مستتر نيست يا شرّ محض نيست ، فوائد و آثار فراوانى بر آنها مترتّب است ، اگر نباشند نظام جهان بهم مىخورد و خيرات وجود پيدا نمىكنند .\r\nاين دو مطلب ، قسمت دوم و سوم بحث ما را در باب شرور كه قبلًا بدان اشاره كرديم تشكيل مىدهد . قسمت دوم بحث ، ضمن قسمت اول روشن شد و در آينده روشن‌تر مىشود اما قسمت سوم نياز به بحث بيشترى دارد و در بخش آينده ( بخش پنجم ) به تفصيل به آن مىپردازيم .\r\n\r\n","description":"","footnote":"","page_name":" 159 ","page_number":171},
  {"content":"\r\n . \r\n","description":"","footnote":"","page_name":" 160 ","page_number":172},
  {"content":"\r\n\r\n\r\n5 فوائد شرور\r\n\r\n","description":"","footnote":"","page_name":" 161 ","page_number":173},
  {"content":"\r\n . \r\n","description":"","footnote":"","page_name":" 162 ","page_number":174},
  {"content":"\r\n\r\nبحثى كه در ضمن بخش قبل داشتيم ، يك بحث فلسفى و يك تحليل عقلى دربارهء شرور بود ولى در اين بخش ، مسأله را با ديدى ديگر مورد بررسى قرار مىدهيم .\r\nمعمولا كسانى كه دربارهء شرور جهان به چشم خرده‌گيرى مىنگرند ، حساب نمىكنند كه اگر جهان ، خالى از اين شرور گردد به چه صورت در خواهد آمد . آنان فقط بطور بسيط و مجمل مىگويند كاش جهان پر از لذّت و كاميابى بود و كاش هر كسى به آرزوهاى خود مىرسيد و هيچ رنج و ناكاميى وجود نمىداشت . منسوب به خيّام است :\r\n گر بر فلكم دست بدى چون يزدان * برداشتمى من اين فلك را ز ميان\r\nاز نو فلكى چنان همىساختمى * كآزاده به كام دل رسيدى آسان \r\nاكنون ببينيم ساختن جهانى بهتر از جهان فعلى كه شاعر آرزوى آن را داشته است چگونه ممكن است ؟ وقتى مىخواهيم براى بنا نهادن « جهان » دست به كار شويم ، « فلك را سقف بشكافيم و طرحى نو دراندازيم » حتما بايد از انديشه‌هاى محدود و فكرهاى كودكانه‌اى كه لايق زندگى محدود يك فرد انسان است صرف نظر كنيم و به طرحى وسيع و بزرگ بينديشيم . گمان نمىكنم اين مهندسى ، كار آسانى باشد و شايد نتوانيم تصميم بگيريم .\r\n\r\n","description":"","footnote":"","page_name":" 163 ","page_number":175},
  {"content":"\r\n\r\nدر هر حال بهتر اين است كه نخست ، وضع موجود را بررسى كنيم و آن را نيكتر بشناسيم ، آنگاه به دنبال « طرحى بهتر » فكر خود را خسته كنيم . شايد هم در يك بررسى جدّى همين وضع كنونى را بپسنديم . براى مطالعهء جهان حاضر لازم است پديده‌هاى بلا و مصيبت را از دو نظر مورد بحث قرار دهيم :\r\n1 . شرور در نظام كلّ جهان چه موقعيّتى دارند ؟\r\n2 . ارزش شرور از نظر خود آنها چيست ؟\r\nدر قسمت اول ، بحث اين است كه آيا در نظام كلّ جهان ، شرور ، قابل حذف‌اند ؟\r\nو به عبارت ديگر آيا جهان ، منهاى شرور ممكن است ؟ يا آنكه بر خلاف آنچه كه در نظر بدوى تصور مىشود ، حذف آنها از جهان ، يعنى جهان منهاى شرور ، غير ممكن است و نبودن مصائب مساوى است با نابودى جهان ؛ و به عبارت ديگر ، شرور جهان از خيرات آن ، تفكيك‌ناپذيرند .\r\nدر قسمت دوم ، بحث اين است كه آيا مصائب فقط زيانمندند ؟ و به اصطلاح داراى ارزش منفى هستند ؟ يا فوائد و آثار مثبت هم دارند و بلكه آثار منفى آنها در جنب آثار مفيد و مثبتشان صفر است .\r\n\r\nاصل تفكيك\r\nاز آنچه در بحث « تبعيض » و در بحث « شر ، امرى نسبى است » گفته شد تا حدّ زيادى روشن گشت كه شرور ، غير قابل تفكيك از خيرات‌اند ، زيرا شرورى كه از نوع فقدانات و اعدامند ، به عبارت ديگر خلأهايى از قبيل جهل و عجز و فقر كه در نظام آفرينش وجود دارد ، تا آنجا كه به نظام تكوين ارتباط دارد ، از قبيل عدم قابليّت ظرفيّتها و نقصان امكانات است ؛ يعنى در نظام تكوين براى هر موجودى هر درجه از نقص هست ، به علّت نقصان قابليّت قابل است نه به علّت امساك فيض تا ظلم يا تبعيض تلقّى شود . آنچه از اين امور به عدم قابليّت ظرفها و نقصان امكانات مربوط نيست همانهاست كه در حوزهء اختيار و مسئوليّت و ارادهء بشر است و بشر به حكم اينكه موجودى مختار و آزاد و مسئول ساختن خويش و جامعهء خويش است بايد آنها را بسازد و خلأها را پر كند و اين است يكى از جهات خليفة اللّهى انسان . اينكه انسان اينچنين آفريده شده و چنين مسئوليّتى دارد جزئى از طرح نظام احسن است ، و اما شرورى كه وجودى هستند و در وجود فى نفسه خود خيرند و در وجود لغيره شر ،\r\n\r\n","description":"","footnote":"","page_name":" 164 ","page_number":176},
  {"content":"\r\n\r\nچنان كه گفته شد جنبهء شرّيّت آنها به حكم اينكه نسبى و اضافى است و از لوازم لا ينفكّ وجود حقيقى آنها است ، از جنبهء خيريّت آنها تفكيك‌ناپذير است .\r\nآنچه در اينجا لازم است بيفزاييم ، مطلب ديگرى است و آن ، اصل همبستگى و « انداموارگى » اجزاء جهان است . جهان يك واحد تجزيه‌ناپذير است .\r\nيكى از مسائل مهم در جهان‌بينىهاى فلسفى و علمى اين است كه جهان از لحاظ ارتباط و پيوستگى اجزاء چگونه است ؟ آيا به صورت يك سلسله امور متفرّق و پراكنده است ؟ آيا اگر قسمتى از جهان نمىبود و يا به فرض ، بخشى از موجودات جهان نيست و نابود شود ، از نظر ساير اجزاء جهان ، امرى ممكن است ؟ يا اجزاء جهان همه با يكديگر به نوعى وابسته و پيوسته‌اند ؟\r\nدر جلد پنجم « اصول فلسفه و روش رئاليسم » دربارهء اين مطلب بحث كرده‌ايم .\r\nاينجا همين قدر مىگوييم كه از قديم‌ترين دوران تاريخ فلسفه ، اين مطلب مورد توجه بوده است . ارسطو طرفدار وحدت انداموارى عالم است . در جهان اسلام همواره اين اصل تأييد شده است . مير فندرسكى ، حكيم و عارف معروف عهد صفوى با زبان شعر چنين مىگويد :\r\n حق ، جان جهان است و جهان همچو بدن * اصناف ملائك چو قواى اين تن\r\nافلاك و عناصر و مواليد ، اعضاء * توحيد همين است و دگرها همه فن \r\nهگل ، فيلسوف مشهور آلمان ، در فلسفهء خود اين اصل را مورد توجه قرار داده است . ماترياليسم ديالكتيك ماركس و انگلس كه سخت متأثّر از فلسفه و منطق هگل است ، اين اصل را به نام اصل « تأثير متقابل » پذيرفته است .\r\nما فعلا نمىتوانيم به تفصيل وارد اين بحث شويم . البته همهء كسانى كه از رابطهء انداموارگى و همبستگى و پيوستگى اجزاء جهان سخن گفته‌اند در يك سطح سخن نگفته‌اند .\r\nآنچه منظور ما از اين اصل است ، اين است كه جهان ، يك واحد تجزيه‌ناپذير است ؛ يعنى رابطهء اجزاء جهان به اين شكل نيست كه بتوان فرض كرد كه قسمتهايى از آن قابل حذف و قسمتهايى قابل ابقاء باشد . حذف بعضى ، مستلزم بلكه عين حذف همهء اجزاء است ، همچنانكه ابقاء بعضى ، عين ابقاء همه است .\r\nعلىهذا نه تنها عدمها از وجودها ، و وجودهاى اضافى و نسبى از وجودهاى حقيقى تفكيك‌ناپذيرند ، خود وجودهاى حقيقى نيز از يكديگر تفكيك‌ناپذيرند . پس شرور ، علاوه بر ، دو جهت فوق الذكر و صرف نظر از آن دو جهت نيز از خيرات\r\n\r\n","description":"","footnote":"","page_name":" 165 ","page_number":177},
  {"content":"\r\n\r\nتفكيك‌ناپذيرند . به قول حافظ ، « چراغ مصطفوى » و « شرار بولهبى » با يكديگر توأمند :\r\n در اين چمن ، گل بىخار كس نچيد ، آرى * چراغ مصطفوى با شرار بو لهبى است \r\nو هم او به اصل تجربه‌ناپذيرى اجزاء جهان اشاره مىكند آنجا كه مىگويد :\r\n در كارخانهء عشق از كفر ناگزير است * آتش كه را بسوزد گر بو لهب نباشد \r\n\r\nنظام كل\r\nتا اينجا سخن از ارتباط و پيوستگى اشياء در وجود و هستى ، و تجربه‌ناپذيرى جهان بود . صرف نظر از اين جهت ، مطلب ديگرى را بايد در نظر گرفت ، و آن اينكه اشياء از نظر خوبى و بدى اگر تنها و منفرد و مستقل از اشياء ديگر در نظر گرفته شوند يك حكم دارند و اگر جزء يك نظام و به عنوان عضوى از اندام در نظر گرفته شوند حكم ديگرى پيدا مىكنند كه احياناً ضدّ حكم اولى است . بديهى است كه همانطور كه اشياء منفرد واقعى اگر به صورت نظام فرض شوند ، وجود واقعىشان انفرادى است و وجود عضوى و اندامى و ارگانيك‌شان اعتبارى است ؛ اگر اشيائى كه واقعاً و تكويناً جزء و عضو يك نظامند ، به صورت منفرد در نظر گرفته شوند ، وجود واقعىشان وجود عضوى و اندامى و ارگانيك است و وجود انفرادىشان ، وجود اعتبارى . اكنون مىگوييم :\r\nاگر بطور منفرد از ما بپرسند كه آيا خط راست بهتر است يا خط كج ؟ ممكن است بگوييم خط راست بهتر از خط كج است . ولى اگر خط مورد سؤال ، جزئى از يك مجموعه باشد ، بايد در قضاوت خود ، توازن مجموعه را در نظر بگيريم . در يك مجموعه بطور مطلق نه خط مستقيم پسنديده است و نه خط منحنى ، چنان كه در چهره ، خوب است « ابرو » منحنى باشد و بينى كشيده و مستقيم ، خوب است دندان سفيد باشد و مردمك چشم مشكى يا زاغ . درست گفته آنكه گفته است :\r\n« ابروى كج ار راست بدى كج بودى » .\r\nدر يك مجموعه ، هر جزء ، موقعيّت خاصى دارد كه بر حسب آن ، كيفيّت خاصى برازندهء اوست :\r\n« از شير حمله خوش بود و از غزال رم » .\r\nدر يك تابلوى نقاشى حتما بايد سايه روشن‌هاى گوناگون و رنگ‌آميزىهاى\r\n\r\n","description":"","footnote":"","page_name":" 166 ","page_number":178},
  {"content":"\r\n\r\nمختلف وجود داشته باشد . در اينجا يك‌رنگ بودن و يكسان بودن صحيح نيست . اگر بنا شود تمام صفحهء تابلو يك‌جور و يكنواخت باشد ديگر تابلويى وجود نخواهد داشت .\r\nوقتى كه جهان را جمعاً مورد نظر قرار دهيم ناچاريم بپذيريم كه در نظام كل و در توازن عمومى ، وجود پستيها و بلنديها ، فرازها و نشيبها ، همواريها و ناهمواريها ، تاريكيها و روشناييها ، رنجها و لذّتها ، موفّقيّتها و ناكاميها همه و همه لازم است .\r\n جهان چون چشم و خطّ و خال و ابروست * كه هر چيزش بجاى خويش نيكوست \r\nاساساً اگر اختلاف و تفاوت وجود نداشته باشد ، از كثرت و تنوّع خبرى نخواهد بود و موجودات گوناگون وجود نخواهد داشت ، ديگر مجموعه و نظام مفهومى ندارد ( نه مجموعهء زيبا و نه مجموعهء زشت ) . اگر بنا بود در جهان ، تفاوت و اختلاف نباشد ، لازم بود از يك مادهء ساده و بسيطى همچون كربن مثلًا ، سراسر هستى تشكيل شده باشد . شكوه و زيبايى جهان در تنوّع پهناور و اختلافهاى رنگارنگ آن است . قرآن كريم ، وجود اختلافها را از آيات و نشانه‌هاى قدرت حكيم و حاكم لايزال مىشمرد ؛ اختلاف الوان ، اختلاف زبانها ، اختلاف شب و روز ، اختلاف انسانها و غيره .\r\n\r\nزشتى ، نمايانگر زيبايى است\r\nزشتيها نه تنها از اين نظر ضرورى مىباشند كه جزئى از مجموعهء جهانند و نظام كل به وجود آنها بستگى دارد ، بلكه از نظر نمايان ساختن و جلوه دادن به زيباييها نيز وجود آنها لازم است . اگر ما بين زشتى و زيبايى ، مقارنه و مقابله برقرار نمىشد ، نه زيبا ، زيبا بود و نه زشت ، زشت ؛ يعنى اگر در جهان ، زشتى نبود زيبايى هم نبود ، اگر همهء مردم زيبا بودند ، هيچ‌كس زيبا نبود ؛ همچنانكه اگر همهء مردم زشت بودند هيچ كس زشت نبود . اگر همهء مردم همچون يوسف صدّيق بودند ، زيبايى از بين مىرفت ؛ و اگر هم همهء مردم در قيافهء « جاحظ » بودند زشتى در جهان نبود ؛ همچنانكه اگر همهء مردم قدرتهاى قهرمانى داشتند ، ديگر قهرمانى وجود نداشت . اين ابراز احساسات و تحسينهايى كه قهرمانان دريافت مىكنند به خاطر اين است كه عدهء آنها محدود است . در حقيقت احساسها و ادراكهايى كه بشر از زيباييها دارد ، در شرايطى امكان وجود دارند كه در برابر زيبايى ، زشتى هم وجود داشته باشد . اينكه مردم به سوى زيباها كشانيده مىشوند و مجذوب آنها مىگردند ، به عبارت ديگر اينكه تحرّك و كششى به سوى زيبايى پيدا مىشود به خاطر اين است كه زشتها را مىبينند و از آنان\r\n\r\n","description":"","footnote":"","page_name":" 167 ","page_number":179},
  {"content":"\r\n\r\nروگردان مىشوند ؛ همچنانكه اگر كوهستانها و سرزمينهاى مرتفع نبود سرزمين دشت نبود و آب از بالا به پايين سرازير نمىشد .\r\nدر حقيقت ، جاذبهء زيبارويان از دافعهء زشت رويان نيرو مىگيرد . جادوگرى و افسونگرى زيبايى از صدقهء سر بىفروغى زشتى است . زشتها بزرگ‌ترين حق را بر گردن زيباها دارند . اگر زشتها نبودند زيباها جلوه و رونق نداشتند . اينان معنا و مفهوم خود را از آنان گرفته‌اند . اگر همه يكسان بودند نه تحرّكى بود و نه كششى و نه جنبشى و نه عشقى و نه غزلى و نه دردى و نه آهى و نه سوزى و نه گدازى و نه گرمى و حرارتى .\r\nاين يك پندار خام است كه گفته مىشود اگر در جهان همه چيز يكسان بود ، جهان بهتر بود . گمان مىكنند كه مقتضاى عدل و حكمت اين است كه همهء اشياء همسطح باشند ، و حال آنكه فقط در همسطح بودن است كه همهء خوبيها و زيباييها و همهء جوش و خروش‌ها و همهء تحرّكها و جنبشها و نقل و انتقال‌ها و سير و تكامل‌ها نابود مىگردد .\r\nاگر كوه و درّه ، همسطح بودند ديگر نه كوهى وجود داشت و نه دره‌اى . اگر نشيب نبود فرازى هم نبود . اگر معاويه نمىبود ، علىّ بن ابى طالب با آن همه شكوه و حسن وجود نمىداشت . « در كارخانهء عشق از كفر ناگزير است » .\r\nالبته نبايد تصور كرد كه صانع حكيم براى آنكه نظام موجود نظام احسن بشود ، موجوداتى كه براى همهء آنها على السّويّه ممكن بوده است كه زيبا يا زشت باشند ، و او براى آنكه نظرش به كل و مجموع بوده است ، يكى را كه ممكن بود زيبا باشد زشت قرار داد و ديگرى را كه ممكن بود زشت باشد زيبا قرار داد و با قيد قرعه و يا يك ارادهء گزاف‌مآبانه هر يك از آنها را براى پست خود انتخاب كرد .\r\nقبلًا گفتيم كه نظام جهان ، چه از نظر طولى و چه از نظر عرضى ، يك نظام ضرورى است . خداوند متعال به هر موجودى همان وجود و همان اندازه از كمال و زيبايى را مىدهد كه مىتواند بپذيرد ، نقصانات از ناحيهء ذات خود آنها است نه از ناحيهء فيض بارى تعالى .\r\nمعنى اينكه زشتى مثلًا فلان فايده را دارد اين نيست كه فلان شخص كه ممكن بود زيبا باشد مخصوصاً زشت آفريده شد تا ارزش زيبايى فلان شخص ديگر روشن شود تا گفته شود كه چرا كار برعكس نشد ؟ بلكه معنيش اين است كه در عين اينكه هر موجودى حد اكثر كمال و جمالى كه برايش ممكن بوده دريافت كرده است ، آثار نيكى هم بر اين اختلاف مترتّب است ، از قبيل ارزش يافتن زيبايى ، پيدايش جذبه و تحرّك و غيره . تشبيهى كه اكنون ذكر مىكنيم شايد مطلب را روشن‌تر كند .\r\n\r\n","description":"","footnote":"","page_name":" 168 ","page_number":180},
  {"content":"\r\n\r\n\r\nاجتماع يا فرد ؟\r\nدانشمندان تحت عنوان « اصالت فرد يا اجتماع » بحثى دارند كه آيا فرد ، اصل است يا جامعه ؟ گاهى از جنبهء فلسفى بحث مىشود و منظور اين است كه آيا فرد ، امر حقيقى است و جامعه امر اعتبارى و انتزاعى ؟ يا برعكس ، جامعه امر حقيقى است و فرد ، امر اعتبارى و انتزاعى ؟ البته در اينجا بالخصوص شقّ سوم هم قابل فرض است و آن اينكه هر دو اصيل و حقيقى باشند و به نظر ما اين شق ، تنها شقّ صحيح است ؛ و گاهى از جنبه حقوقى و « فلسفهء قانون » بحث مىشود و منظور اين است كه آيا هدف قانون بايد « سعادت فرد » باشد يا « قدرت اجتماع » ؟ طرفداران اصالت فرد مىگويند قانون‌گذار بايد تا جايى كه ممكن است آسايش و رفاه و تنعّم و آزادى افراد را در نظر بگيرد ، خوشبختى فرد در درجهء اول اهميت قرار دارد ، نبايد به بهانهء مصالح جامعه ، خوشى و سعادت افراد را سلب كرد مگر در جايى كه خطر اضمحلال و متلاشى شدن اجتماع در ميان باشد ؛ تنها در چنين موردى است كه مصلحت اجتماع را بايد بر مصلحت فرد مقدّم داشت ، زيرا اگر اجتماع متلاشى شود فرد هم قهراً از بين مىرود ، و در حقيقت اينجا نيز حال فرد و مصلحت او رعايت شده است . اما طرفداران اصالت اجتماع مىگويند : آنچه در درجهء اول اهميت قرار دارد نيرومندى و سربلندى جامعه است ، قانون‌گذاران و سياستمداران بايد نيرومندى و سربلندى و عزّت اجتماع را وجههء همّت خويش سازند . افتخارات فرد ، آسايش و خوشى فرد ، سعادت و نيكبختى فرد ، آزادى فرد و هر چه كه مربوط به فرد است بايد فداى جامعه گردد ، جامعه بايد سربلند گردد و لو آن كه همهء افراد آن در رنج و بدبختى بسربرند .\r\nبراى مقايسهء اين دو سيستم فكرى ، بودجهء دولتى كشور را در نظر مىگيريم . اگر زمامداران كشور ، اصالت فردى فكر كنند سعى خواهند كرد كه بودجهء كشور خود را به برنامه‌هايى اختصاص دهند كه عهده‌دار آسايش افراد ملت و بهبود اقتصاد عموم مردم كشور گردد و لو آنكه آهنگ پيشرفت جامعه كند گردد ؛ ولى اگر اصالت اجتماعى بينديشند ، به احتياجات افراد توجه نكرده ، سعى مىكنند برنامه‌هايى طرح كنند كه هر چه بيشتر زمينهء پيشرفت اجتماع را در آينده و موجبات سربلندى اجتماع را در ميان ساير اجتماعها تأمين كند . برنامه‌هاى پرواز در فضا كه كشورهاى مقتدر جهان دارند ناشى از اين طرز تفكر است . چنان كه مىدانيم اين برنامه‌ها بر برنامه‌هاى بهداشتى ، آموزش عمومى و تربيتى تقدّم يافته است . براى طرّاحان اين برنامه‌ها مهم نيست كه\r\n\r\n","description":"","footnote":"","page_name":" 169 ","page_number":181},
  {"content":"\r\n\r\nافرادى از كشورشان در گرسنگى و بيمارى و جهل و بىخبرى بسربرند ؛ آنچه مهم است سربلندى و افتخار كشورشان است . خرج اين برنامه‌ها به قدرى سنگين و كمرشكن است كه پشت مردم اين كشورها را خم كرده است و با وجود اينكه آن دولتها بيش از پنجاه درصد ثروت دنيا را با لطائف الحيل مىربايند باز دچار كسر بودجه هستند .\r\nمسأله اين است كه اگر بودجهء كلان ، در يك برنامهء اقتصادى يا بهداشتى يا فرهنگى كه به نفع عموم طرح شده است مصرف گردد ممكن است رفاه و آسايش و آزادى زيادى براى افراد ملت بوجود آورد ، ولى اگر اين بودجه ، صرف همين برنامه‌ها گردد - در حالى كه همهء افراد را له مىكند - موجب افتخار و سيادت آن اجتماع مىگردد .\r\nطرفداران اصالت اجتماع مىگويند : در درجهء اول بايد قدرت و افتخارات اجتماع را مورد اهميت قرار داد ؛ و طرفداران اصالت فرد مىگويند : در درجهء اول بايد منافع و آسايشها و آزاديهاى افراد مورد توجه قرار گيرد .\r\nغرض از طرح اين موضوع ، توجه دادن به اين نكته است كه حساب جزء غير از حساب كلّ است . ممكن است چيزى كه براى جزء زيانمند و زشت است براى كل سودمند و زيبا باشد .\r\n\r\nتفاوت ظرفيّتها\r\nدر مورد جامعه‌هاى بشرى ، چنان كه گفتيم گاهى بين جزء و كل تزاحم پديد مىآيد ، يعنى گاهى لازم مىآيد كه به خاطر رعايت صلاح اجتماع ، فردى از حقوق خودش محروم گردد . ولى در مورد نظامات طبيعى جهان چنين نيست . در اينجا به هيچ جزئى به خاطر اينكه مجموعهء جهان زيبا گردد ستم نشده است .\r\nاز آنچه در بخش دوم تحت عنوان « راز تفاوتها » بيان كرديم روشن شد كه اختلافها و تفاوتهايى كه مجموعهء جهان را به صورت يك تابلوى كامل و زيبا درآورده است اختلافهاى ذاتى است ؛ پستها و موقعيّتهايى كه در آفرينش براى موجودات ، معيّن شده است مانند پستهاى اجتماعى نيست كه قابل تبديل و تغيير باشد .\r\nاين پستها نظير خواصّ اشكال هندسى ، ذاتى موجودات است . وقتى مىگوييم خاصيت مثلّث اين است كه مجموع زاويه‌هايش برابر با دو قائمه است و خاصيت مربّع اين است كه مجموع زوايايش برابر با چهار قائمه است معنايش اين نيست كه\r\n\r\n","description":"","footnote":"","page_name":" 170 ","page_number":182},
  {"content":"\r\n\r\nبه آن ، خاصيت دو قائمه داشتن ، و به اين ، خاصيت چهار قائمه داشتن را اعطا كرده‌اند . لهذا اين پرسش جا ندارد كه چرا به مثلث ستم كرده‌اند و خاصيت چهار قائمه را نداده‌اند . نه ، مثلث جز همان خاصيت معيّن را نمىتواند داشته باشد ، مثلث را كسى مثلث نكرده است ، يعنى چنين نيست كه مثلث قبلًا در وضع ديگرى بوده و خواصى ديگر داشته است و كسى آمده او را تبديل به مثلث كرده است ؛ و يا مثلث و مربع و غيره در يك مرحله از مراحل هستى خود و در يك مرتبه از مراتب واقعيت خود فاقد همهء خواص بوده‌اند و بعد يك قدرت قاهره‌اى آمده است و اين خواص را ميان آنها تقسيم كرده است و دلش خواسته كه به مجموع زواياى مثلث خاصيت تساوى با دو قائمه را بدهد و به مجموع زواياى مربع خاصيت تساوى با چهار قائمه را ، تا اين پرسش پيش آيد كه چرا تبعيض شده است ؟ و مثلث به زبان حال ، اعتراض كند كه به من جفا شده و بايد به من هم خاصيتى مانند خاصيت مربع داده مىشد .\r\nتفاوت موجودات جهان نيز همينطور است . اينكه جمادات ، رشد و درك ندارند و گياهان رشد دارند و درك ندارند و حيوان ، هم رشد دارد و هم درك دارد ، ذاتى مرتبهء وجود جماد و نبات و حيوان است ، نه آنكه همه اول يكسان بوده‌اند ، و بعد آفريدگار به يكى خاصيت درك و رشد را داده است و به ديگرى هيچ‌كدام را نداده است و به سومى يكى را داده و يكى را نداده است . بو على سينا جملهء معروفى دارد كه مبيّن همين حقيقت است . وى گفته است :\r\nما جعل اللّه المشمشة مشمشة بل اوجدها .\r\n« خدا زردآلو را زردآلو نكرده است ، بلكه زردآلو را ايجاد كرده است . »\r\nزردآلو براى مثال ذكر شده است ، منظور ، همهء موجودات است . خدا اشياء را آفريده است و آنها ذاتاً اختلاف دارند . خدا زردآلو را آفريده ، سيب را آفريده ، انار را آفريده و هكذا ، ولى چنين نبوده كه قبلًا همهء آنها يكنواخت بوده‌اند و خدا بين آنها اختلاف برقرار ساخته است .\r\nخدا زمان را آفريده است . زمان خاصيت معيّنى دارد ، گذشته و حال و آينده در آن هست . خدا زمان را چگونه آفريد ؟ آيا اول زمان را مانند يك گلولهء نخ به صورت يك مجموعه كه همهء اجزاء آن با هم است آفريده و سپس آن را كش داده و باز كرده و به صورت فعلى در آورده است ؟ و نيز جسم را آفريد . آيا اول جسم را بدون كشش و امتداد و حجم آفريد و بعد به آن ، كشش و حجم داد ؟ يا آفريدن جسم مساوى است با\r\n\r\n","description":"","footnote":"","page_name":" 171 ","page_number":183},
  {"content":"\r\n\r\nآفريدن كشش و امتداد و بعد و حجم و تقدّم و تأخّر ؛ ميان آفريدن جسم و آفريدن كشش و امتداد ، دوگانگى نيست .\r\nقرآن كريم در اينجا تعبير بسيار لطيفى دارد ؛ از زبان موسى بن عمران ( عليه السلام ) نقل مىكند كه وقتى فرعون از وى و برادرش هارون مىپرسد كه پروردگار شما كيست ؟ موسى ( ع ) جواب مىدهد :\r\n رَبُّنَا الَّذِي أَعْطى كُلَّ شَيْءٍ خَلْقَهُ ثُمَّ هَدى  ( 1 ) .\r\n« پروردگار ما آن كسى است كه به هر چيز ، آفرينش خاص آن چيز را داده است و سپس آن را به سوى هدف رهبرى كرده است » .\r\nنكتهء جالبى كه مورد نظر است از كلمهء « خلقه » استفاده مىشود . از اضافهء به ضمير ، چنين استنباط مىشود كه هر چيز ، خلقت خاصى دارد كه مال خود او است ، يعنى هر چيز فقط گونه‌اى خاص از وجود را مىتواند بپذيرد و بس ؛ و خدا همان خلقت خاص را به آن مىدهد . نبايد پنداشت كه اشياء ، طور ديگرى بوده‌اند و خدا آنها را به اين صورت كه هستند درآورده است ؛ و يا لااقل امكان داشته كه طور ديگر و خلقتى به گونه‌اى ديگر ، بهتر يا بدتر از اينكه دارند داشته باشند و خداوند اين گونهء بالخصوص را ، على رغم آن امكانات ، برگزيده است . حقيقت اين است كه جهان تنها به همين جور كه هست امكان وجود داشته است و هر جزء از اجزاء جهان نيز آفرينش معيّنى دربارهء آن امكان داشته است و خدا همان آفرينش را به آن داده است .\r\nقرآن ، اين مطلب را با يك تمثيل لطيف بسيار عالى بيان كرده است . قرآن به آب باران كه از بالا مىريزد و تدريجاً سيل تشكيل مىدهد و آب در بستر نهرها و جويها و رودخانه‌هاى مختلف قرار مىگيرد مثل مىزند ؛ مىفرمايد :\r\n أَنْزَلَ مِنَ السَّماءِ ماءً فَسالَتْ أَوْدِيَةٌ بِقَدَرِها  ( 2 ) .\r\n« خدا از آسمان آبى فرود آورد و هر رودخانه‌اى به قدر ظرفيّت خودش سيلان يافت » .\r\nيعنى رحمت پروردگار ، هيچ موجود مستعدّى را محروم نمىسازد ، ولى استعداد و\r\n\r\n\r\n\r\n\r\n","description":"","footnote":"\r\n( 1 ) . طه / 50\r\n( 2 ) . رعد / 17\r\n","page_name":" 172 ","page_number":184},
  {"content":"\r\n\r\nظرفيّت موجودات هم يكسان نيست ؛ استعدادها مختلف است ، هر ظرفى به قدرى كه گنجايش دارد از رحمت خدا لبريز مىگردد .\r\nاين نكته همان مطلبى است كه در بخش دوم ، تحت عنوان « راز تفاوتها » بيان كرديم ، تكرارش در اينجا - علاوه بر فايدهء تكميل - براى اين بود كه توهّم نشود كه در آفرينش جهان ، اصالت جمع در نظر گرفته شده است و براى زيبايى مجموعه ، به بعضى از اجزاء ستم شده است . نه ، در اينجا ، مجموعه‌اى زيبا پديد آمده كه زيبايى آن ، رهين اختلافها و تفاوتها است و در عين حال تفاوتها هم از نوع تبعيض و ظلم نيست ؛ هم حقّ فرد رعايت گرديده و هم صلاح جمع .\r\nكسانى كه در پاسخ اشكال « شرور » تنها به جنبهء لزوم تفاوت در نظام كل توجه كرده‌اند ، پاسخشان ناقص است زيرا جزء ناقص حق دارد اعتراض كند كه حالا كه لازم است در نظام كل يكى كامل باشد و يكى ناقص ، چرا من ناقص آفريده شدم و ديگرى كامل ؟ چرا كار برعكس نشد ؟ همچنين ممكن است « زشت » اعتراض كند كه حالا كه لازم است در نظام آفرينش ، هم زشت باشد و هم زيبا ، چرا من زشت باشم و ديگرى زيبا ؟ چرا كار برعكس نشد ؟ وقتى كه امر داير است كه يكى بهرهء وجودى كمتر بگيرد و يكى بهرهء وجودى بيشتر ، چه مرجّحى هست كه فى المثل « الف » بهرهء بيشترى دريافت دارد و « ب » بهرهء كمترى ؟\r\nعلىهذا صرف اينكه بگوييم در نظام كلّ جهان ، وجود زشت و زيبا ، كامل و ناقص ، توأما ضرورى است اشكال را حل نمىكند ؛ اين مطلب نيز بايد ضميمه و اضافه گردد كه در عين حال هر موجودى از موجودات و هر جزئى از اجزاء جهان ، حظّ و حقّ خود را كه امكان داشته دريافت دارد دريافت كرده است .\r\nبه عبارت ديگر مسألهء « فايده » ، « مصلحت » ، « حكمت » كه براى شرور و بديها ذكر مىشود همه فرع بر اين است كه به آن حقيقت پى ببريم كه رابطهء علل و اسباب با معلولات و مسبّباتشان ، و رابطهء مقدّمات با نتايج ، و رابطهء مغياها با غايتها ضرورى است و سنن الهى لا يتغيّر است .\r\n\r\nمصائب ، مادر خوشبختيها\r\nگذشته از اينكه بديها ، در جلوه دادن به زيباييها و در پديد آوردن يك مجموعهء عالى ، رل مهمى دارند ، مطلب اساسى ديگرى در رابطهء بدى و خوبى نيز وجود دارد .\r\nبين آنچه ما به عنوان مصيبت و بدى مىخوانيم و آنچه به نام كمال و سعادت\r\n\r\n","description":"","footnote":"","page_name":" 173 ","page_number":185},
  {"content":"\r\n\r\nمىشناسيم رابطهء علّىّ و معلولى وجود دارد . بديها مادر خوبيها و زايندهء آنها هستند .\r\nاين سومين اثر مفيد بديها است .\r\nنخستين اثر ، اين بود كه وجود بديها و زشتيها در پديد آوردن مجموعهء زيباى جهان ، ضرورى است . اثر دوم اين بود كه حتى زيباييها ، جلوهء خود را از زشتيها دريافت مىكنند و اگر زشتى و بدى وجود نمىداشت زيبايى و خوبى نيز مفهوم نداشت ؛ به اين معنى كه زيبايى زيبا در احساس ، رهين وجود زشتى زشتها و پديد آمدن مقايسه بين آنها است .\r\nاكنون سومين اثر بديها و بدبختيها را تحت اين عنوان شرح مىدهيم كه زشتيها ، مقدمهء وجود زيباييها و آفريننده و پديدآورندهء آنها مىباشند . در شكم گرفتاريها و مصيبتها ، نيكبختيها و سعادتها نهفته است همچنانكه گاهى هم در درون سعادتها ، بدبختيها تكوين مىيابند و اين ، فرمول اين جهان است :\r\n يُولِجُ اللَّيْلَ فِي النَّهارِ وَ يُولِجُ النَّهارَ فِي اللَّيْلِ  ( 1 ) .\r\n« خدا شب را در شكم روز فرو مىبرد و روز را در شكم شب » .\r\nضرب المثل معروفى كه مىگويد : « پايان شب سيه سپيد است » تلازم قطعى بين تحمّل رنج و نيل به سعادت را بيان مىكند ، گويى سپيديها از سياهيها زاييده مىشوند ، همچنانكه سفيديها نيز در شرايط انحرافى ، سياهى توليد مىكنند .\r\nهگل ، فيلسوف معروف آلمانى قرن نوزدهم سخنى دارد كه از اين نظر قابل توجه است . مىگويد :\r\n« نزاع و شر ، امور منفى ناشى از خيال نيستند ؛ بلكه امور كاملًا واقعى هستند و در نظر حكمت ، پلّه‌هاى خير و تكامل مىباشند . تنازع ، قانون پيشرفت است . صفات و سجايا در معركهء هرج و مرج و اغتشاش عالم ، تكميل و تكوين مىشوند و شخص فقط از راه رنج و مسئوليّت و اضطرار به اوج علوّ خود مىرسد . رنج هم امرى معقول است و علامت حيات و محرّك اصلاح مىباشد . شهوات نيز در بين امور معقول براى خود جايى دارند ؛ هيچ امر بزرگى بدون شهوت به كمال خود نرسيده است و حتى جاه طلبىها و خودخواهيهاى ناپلئون بدون ارادهء او به پيشرفت اقوام كمك كرده است . زندگى براى سعادت ( آرامش و رضايت حاصل از آن ) نيست ، بلكه براى تكامل است . تاريخ جهان ، صحنهء سعادت و خوشبختى نيست ، دوره‌هاى\r\n\r\n\r\n\r\n\r\n","description":"","footnote":"\r\n( 1 ) . حج / 61 ، لقمان / 29 ، فاطر / 13 ، حديد / 6\r\n","page_name":" 174 ","page_number":186},
  {"content":"\r\n\r\nخوشبختى صفحات بىروح آن را تشكيل مىدهد ؛ زيرا اين دوره‌ها ادوار توافق بوده‌اند و چنين رضايت و خرسندى گران‌بار ، سزاوار يك مرد نيست . تاريخ در ادوارى درست شده است كه تناقضات عالم واقع به وسيلهء پيشرفت و تكامل حل شده است . » ( 1 )\r\nقرآن كريم براى بيان تلازم سختيها و آسايشها مىفرمايد :\r\n  فَإِنَّ مَعَ الْعُسْرِ يُسْراً ، إِنَّ مَعَ الْعُسْرِ يُسْراً   ( 2 ) .\r\n« پس حتما با سختى ، آسانيى است ، حتما با سختى آسانيى است » .\r\nقرآن نمىفرمايد كه بعد از سختى ، آسانيى است ؛ تعبير قرآن اين است كه با سختى ، آسانيى است ، يعنى آسانى در شكم سختى و همراه آن است ؛ و به قول مولوى : « ضد اندر ضد پنهان مندرج » .\r\n زندگى در مردن و در محنت است * آب حيوان در درون ظلمت است \r\nاينجا نكتهء لطيفى هست كه فهم آن به نقل تمام آيات اين سوره بستگى دارد :\r\n         بِسْمِ اللَّهِ الرَّحْمنِ الرَّحِيمِ أَ لَمْ نَشْرَحْ لَكَ صَدْرَكَ . وَ وَضَعْنا عَنْكَ وِزْرَكَ . الَّذِي أَنْقَضَ ظَهْرَكَ . وَ رَفَعْنا لَكَ ذِكْرَكَ . فَإِنَّ مَعَ الْعُسْرِ يُسْراً . إِنَّ مَعَ الْعُسْرِ يُسْراً . فَإِذا فَرَغْتَ فَانْصَبْ . وَ إِلى رَبِّكَ فَارْغَبْ          ( 3 ) .\r\nروى سخن با شخص پيغمبر اكرم ( صلّى اللّه عليه و آله و سلّم ) است . اين سوره ، خاصّ آن حضرت است :\r\n« به نام خداى رحمان رحيم » .\r\n« آيا به تو ، سعهء صدر نداديم ؟ بارى كه پشت تو را خم كرده بود از دوشت برگرفتيم ، آوازه‌ات را بلند ساختيم ؛ پس :\r\nحتماً با سختى آسانيى همراه است ، حتماً با سختى آسانيى قرين است . پس زمانى كه آسوده شدى به كوشش پرداز و بسوى پروردگار خويشتن متوجه شو . »\r\n\r\n\r\n\r\n\r\n","description":"","footnote":"\r\n( 1 ) . « تاريخ فلسفه » ويل دورانت ، ترجمهء دكتر عبّاس زرياب خوئى ، ص 249 - 250\r\n( 2 ) . انشراح / 5 و 6\r\n( 3 ) . سورهء انشراح .\r\n","page_name":" 175 ","page_number":187},
  {"content":"\r\n\r\nاين سوره با لحنى پر از عطوفت ، خاطر شريف رسول اكرم ( صلّى اللّه عليه و آله و سلّم ) را كه گويى از ناملايمات آزرده گشته بود نوازش مىدهد ، گوشزد مىكند كه چگونه خدا بار سنگين وى را از دوشش برداشته و سختيش را مبدّل به آسانى كرده است ؛ آنگاه به شيوهء علوم تجربى از يك جريان واقع شده و مشهود استنتاج كرده مىگويد : « پس ، با سختى آسانيى هست » يعنى از اينكه در گذشته بارى بر دوش تو بود و ما آن را برداشتيم و نامت را بلند ساختيم و به تو بردبارى و قدرت تحمل داديم ، چنين نتيجه بگير كه : « حتماً با هر سختى آسانيى هست . »\r\nسپس براى تثبيت نتيجه و اطمينان دادن به قطعى بودن آن ، تكرار مىكند كه آرى : « با سختى آسانيى هست . »\r\nنكتهء جالب اين است كه بعد از نتيجه گرفتن اين فرمول كلّى ، خطمشى آينده را نيز بر همين اساس تعيين مىفرمايد ؛ مىگويد :\r\n« پس وقتى فراغت يافتى ، به كوشش پرداز » .\r\nيعنى چون آسانى در شكم تعب و رنج قرار داده شده است ، پس هر وقت فراغت يافتى خود را مجدّدا به زحمت بينداز و كوشش را از سر بگير .\r\nاين خصوصيّت ، مربوط به موجودات زنده ، بالاخص انسان است كه سختيها و گرفتاريها مقدمهء كمالها و پيشرفتهاست . ضربه‌ها ، جمادات را نابود مىسازد و از قدرت آنان مىكاهد ولى موجودات زنده را تحريك مىكند و نيرومند مىسازد .\r\n« بس زيادتها كه اندر نقصها است . »\r\nمصيبتها و شدائد براى تكامل بشر ضرورت دارند . اگر محنتها و رنجها نباشد بشر تباه مىگردد . قرآن كريم مىفرمايد :\r\n لَقَدْ خَلَقْنَا الْإِنْسانَ فِي كَبَدٍ  ( 1 ) .\r\n« همانا انسان را در رنج و سختى آفرينش داده‌ايم » .\r\nآدمى بايد مشقّتها تحمل كند و سختيها بكشد تا هستى لايق خود را بيابد . تضاد و كشمكش ، شلّاق تكامل است . موجودات زنده با اين شلّاق راه خود را به سوى كمال مىپيمايند . اين قانون ، در جهان نباتات ، حيوانات و بالاخص انسان صادق است .\r\n\r\n\r\n\r\n\r\n","description":"","footnote":"\r\n( 1 ) . بلد / 4\r\n","page_name":" 176 ","page_number":188},
  {"content":"\r\n\r\nامير المؤمنين على ( ع ) در يكى از نامه‌هاى خود كه به عثمان بن حنيف ، فرماندار خويش در بصره نوشته‌اند اين قانون بيولوژيك را گوشزد مىكنند كه : در ناز و نعمت زيستن و از سختيها دورى گزيدن ، موجب ضعف و ناتوانى مىگردد ، و برعكس ، زندگى كردن در شرايط دشوار و ناهموار ، آدمى را نيرومند و چابك مىسازد و جوهر هستى او را آبديده و توانا مىگرداند . اين پيشواى بزرگ در اين نامه ، فرماندار خود را نكوهش مىكند كه چرا در مجالس شب‌نشينى اشراف شركت كرده و در محفلى كه بينوايان را در خود نپذيرفته و تنها ثروتمندان را در خود جاى داده است گام نهاده است ؛ و به همين مناسبت زندگى سادهء خويش را شرح مىدهد و از پيروان خود و مخصوصاً اعضاى دولت خود مىخواهد كه به شيوهء او تأسّى جويند .\r\nآنگاه براى اينكه راه بهانه‌جوئى را ببندد توضيح مىدهد كه شرايط ناهموار و تغذيهء ساده ، از نيروى انسان نمىكاهد و قدرت را تضعيف نمىكند . درختان بيابانى كه از مراقبت و رسيدگى مرتّب باغبان محروم مىباشند ، چوب محكمتر و دوام بيشترى دارند ، برعكس ، درختان باغستانها كه دائماً مراقبت شده‌اند و باغبان به آنها رسيدگى كرده است ، نازك پوست تر و بىدوام‌ترند :\r\nألا و إنّ الشّجرة البرّيّة اصلب عودا ، و الرّوائع الخضرة ارق جلودا ، و النّباتات البدويّة اقوى و قودا و ابطأ خمودا ( 1 ) .\r\nخداوند متعال در قرآن كريم مىفرمايد :\r\n وَ لَنَبْلُوَنَّكُمْ بِشَيْءٍ مِنَ الْخَوْفِ وَ الْجُوعِ وَ نَقْصٍ مِنَ الْأَمْوالِ وَ الْأَنْفُسِ وَ الثَّمَراتِ وَ بَشِّرِ الصَّابِرِينَ  ( 2 ) .\r\n« حتما شما را با اندكى از ترس ، گرسنگى و آفت در مالها و جانها و ميوه‌ها مىآزماييم ، و مردان صبور و با استقامت را مژده بده »\r\nيعنى بلاها و گرفتاريها براى كسانى كه مقاومت مىكنند و ايستادگى نشان مىدهند ، سودمند است و اثرات نيكى در آنان به وجود مىآورد ، لذا در چنين وضعى بايد به آنان مژده داد .\r\n\r\n\r\n\r\n\r\n","description":"","footnote":"\r\n( 1 ) . نهج البلاغه ، نامهء 45\r\n( 2 ) . بقره / 155\r\n","page_name":" 177 ","page_number":189},
  {"content":"\r\n\r\nخدا براى تربيت و پرورش جان انسانها دو برنامهء تشريعى و تكوينى دارد و در هر برنامه ، شدائد و سختيها را گنجانيده است . در برنامهء تشريعى ، عبادات را فرض كرده و در برنامهء تكوينى ، مصائب را در سر راه بشر قرار داده است . روزه ، حج ، جهاد ، انفاق ، نماز ، شدائدى است كه با تكليف ايجاد گرديده و صبر و استقامت در انجام آنها موجب تكميل نفوس و پرورش استعدادهاى عالى انسانى است . ( 1 ) گرسنگى ، ترس ، تلفات مالى و جانى ، شدائدى است كه در تكوين پديد آورده شده است و بطور قهرى انسان را در بر مىگيرد .\r\n\r\nبلا براى اولياء\r\nاز اين رو است كه وقتى خدا نسبت به بنده‌اى از بندگانش لطف مخصوصى دارد او را گرفتار سختيها مىكند . جملهء معروف « البلاء للولاء » مبيّن همين اصل است .\r\nدر حديثى از امام باقر ( ع ) آمده است كه :\r\nانّ اللّه عزّ و جلّ ليتعاهد المؤمن بالبلاء كما يتعاهد الرّجل اهله بالهديّة من الغيبة . ( 2 )\r\n« خدا از بندهء مؤمنش تفقّد مىكند و براى او بلاها را اهداء مىنمايد همانطورى كه مرد در سفر براى خانوادهء خودش هديه‌اى مىفرستد . »\r\nدر حديث ديگر از حضرت امام صادق ( ع ) آمده است :\r\nانّ اللّه اذا احبّ عبدا غتّه بالبلاء غتّا . ( 3 )\r\n« خدا زمانى كه بنده‌اى را دوست بدارد او را در درياى شدائد غوطه‌ور مىسازد » .\r\nيعنى همچون مربّى شنا كه شاگرد تازه كار خود را وارد آب مىكند تا تلاش كند و دست و پا بزند و در نتيجه ورزيده شود و شناگرى را ياد بگيرد ؛ خدا هم بندگانى را كه\r\n\r\n\r\n\r\n\r\n","description":"","footnote":"\r\n( 1 ) . اين مطلب با نفى حرج و دشوارى در دين كه جزء مطالب مسلّم و قطعى است منافات ندارد ؛ زيرا مقصود از نفى حرج اين نيست كه در دين ، تمرين و تكليف وجود ندارد ؛ بلكه مقصود اين است كه در دين ، دستورهايى كه مانع پيشرفت انسان باشد و مزاحم فعاليت صحيح باشد وجود ندارد . قوانين دينى طورى وضع شده است كه نه دست و پاگير است و نه تنبل‌پرور .\r\n( 2 ) . بحار الانوار ، ج 15 ، جزء اول ص 56 ، چاپ كمپانى ، نقل از كافى\r\n( 3 ) . بحار الانوار ، ج 15 ، جزء اول ص 55 ، چاپ كمپانى ، نقل از كافى\r\n","page_name":" 178 ","page_number":190},
  {"content":"\r\n\r\nدوست مىدارد و مىخواهد به كمال برساند ، در بلاها غوطه‌ور مىسازد . انسان اگر يك عمر دربارهء شنا كتاب بخواند ، تا در آب نرود شناگر نمىشود ؛ زمانى شناگرى را مىآموزد كه عملًا در آب قرار گيرد و مبارزه با غرق شدن را تمرين كند و احياناً خود را با خطر غرق شدن در صورت دير جنبيدن مواجه ببيند . انسان بايد در دنيا شدائد ببيند تا خروج از شدائد را ياد بگيرد ، بايد سختيها ببيند تا پخته و كامل گردد .\r\nدربارهء بعضى از پرندگان نوشته‌اند كه وقتى بچه‌اش پروبال در مىآورد ، براى آنكه پرواز كردن را به او ياد بدهد او را از آشيانه بيرون مىآورد و بر اوج فضا بالا مىبرد و در وسط آسمان رها مىسازد ؛ بچهء حيوان قهراً به تلاش مىافتد و حركتهاى نامنظّم كرده پروبال مىزند تا وقتى كه خسته مىشود و نزديك است سقوط كند ، در اين وقت مادر مهربان ، او را مىگيرد و روى بال خود نگه مىدارد تا خستگيش رفع شود ؛ همين كه اندكى آسايش يافت ، بار ديگر او را در فضا رها مىكند و به تلاش وادار مىنمايد ، تا وقتى كه خسته مىشود و او را مىگيرد . اين عمل را آن قدر تكرار مىكند تا بچه‌اش پرواز كردن را ياد گيرد .\r\nپيغمبر اكرم ( صلّى اللّه عليه و آله و سلّم ) به خانهء يكى از مسلمانان دعوت شدند ؛ وقتى وارد منزل او شدند مرغى را ديدند كه در بالاى ديوار تخم كرد و تخم مرغ نيفتاد يا افتاد و نشكست . رسول اكرم در شگفت شدند . صاحب خانه گفت : آيا تعجّب فرموديد ؟ قسم به خدايى كه تو را به پيامبرى برانگيخته است به من هرگز آسيبى نرسيده است . رسول اكرم برخاستند و از خانهء آن مرد رفتند ، گفتند كسى كه هرگز مصيبتى نبيند ، مورد لطف خدا نيست . ( 1 )\r\nاز حضرت صادق ( ع ) روايت شده كه :\r\nانّ اشدّ النّاس بلاء الانبياء ، ثمّ الّذين يلونهم ، ثمّ الامثل فالامثل . ( 2 )\r\n« پرگرفتارىترين مردم انبياء هستند ؛ در درجهء بعد كسانى كه از حيث فضيلت بعد از ايشان قرار دارند ، و سپس هر كس كه بافضيلت‌تر است به ترتيب از بالا به پايين . »\r\nدر كتب حديث ، بابى اختصاص يافته است به شدّت ابتلاء امير المؤمنين عليه السلام و امامان از فرزندان او .\r\n\r\n\r\n\r\n\r\n","description":"","footnote":"\r\n( 1 ) . بحار الانوار ، ج 15 ، جزء اول ص 56 ، چاپ كمپانى ، نقل از كافى\r\n( 2 ) . بحار الانوار ، ج 15 ، جزء اول ص 53 ، چاپ كمپانى ، نقل از كافى\r\n","page_name":" 179 ","page_number":191},
  {"content":"\r\n\r\nبلا از براى دوستان خدا لطفى است كه سيماى قهر دارد ، آنچنان كه نعمتها و عافيتها براى گمراهان و كسانى كه مورد بىمهرى پروردگار قرار مىگيرند ممكن است عذابهايى باشند اما به صورت نعمت ، و قهرهايى به قيافهء لطف .\r\n\r\nاثر تربيتى بلايا\r\nسختى و گرفتارى ، هم تربيت كنندهء فرد و هم بيدار كنندهء ملتهاست . سختى ، بيدار سازنده و هوشيار كنندهء انسانهاى خفته و تحريك كنندهء عزمها و اراده‌هاست .\r\nشدائد همچون صيقلى كه به آهن و فولاد مىدهند ، هر چه بيشتر با روان آدمى تماس گيرد او را مصمم‌تر و فعّال‌تر و برنده‌تر مىكند ؛ زيرا خاصيت حيات اين است كه در برابر سختى مقاومت كند و بطور خودآگاه و يا ناخودآگاه آمادهء مقابله با آن گردد .\r\nسختى همچون كيميا ، خاصيت قلب ماهيّت كردن دارد ، جان و روان آدمى را عوض مىكند . اكسير حيات دو چيز است : عشق ، و آن ديگر بلاء . اين دو ، نبوغ مىآفرينند و از موادّ افسرده و بىفروغ ، گوهرهايى تابناك و درخشان به وجود مىآورند .\r\n همه عمر تلخى كشيده است سعدى * كه نامش برآمد به شيرين‌زبانى \r\nملتهايى كه در دامان سختيها و شدائد بسر مىبرند نيرومند و با اراده مىگردند .\r\nمردم راحت طلب نازپرورده ، محكوم و بدبختند .\r\n اندر طبيعت است كه بايد شود ذليل * هر ملّتى به راحتى و عيش خو كنند \r\nمولوى در داستان زندان يوسف ، چه زيبا و عالى سروده است :\r\n آمد از آفاق ، يارى مهربان * يوسف صدّيق را شد ميهمان\r\nكآشنا بودند وقت كودكى * بر وسادهء آشنايى متّكى\r\nياد دادش جور اخوان و حسد * گفت آن زنجير بود و ما اسد\r\nعار نبود شير را از سلسله * ما نداريم از قضاى حق گله\r\nشير را بر گردن ار زنجير بود * بر همهء زنجيرسازان مير بود\r\nگفت چون بودى تو در زندان و چاه * گفت همچون در محاق و كاست ماه\r\nدر محاق ار ماه تو گردد دو تا * نى در آخر بدر گردد بر سماء ؟ \r\n\r\n","description":"","footnote":"","page_name":" 180 ","page_number":192},
  {"content":"\r\n\r\n گرچه دردانه به هاون كوفتند * نور چشم و دل شد و رفع گزند\r\nگندمى را زير خاك انداختند * پس ز خاكش خوشه‌ها برساختند\r\nبار ديگر كوفتندش ز آسيا * قيمتش افزون و نان شد جان‌فزا\r\nباز نان را زير دندان كوفتند * گشت عقل و جان و فهم سودمند\r\nباز آن جان چون‌كه محو عشق گشت * يعجب الزّرّاع آمد بعد كشت \r\nدر جاى ديگر براى تفهيم اين حقيقت ، حالت حيوانى را نقل مىكند كه هر چه او را چوب مىزنند فربه مىگردد :\r\n هست حيوانى كه نامش اسغر است * كو به زخم چوب ، زفت و لمتر است\r\nتا كه چوبش مىزنى به مىشود * او ز زخم چوب فربه مىشود\r\nنفس مؤمن اسغرى آمد يقين * كو به زخم رنج زفت است و سمين\r\nزين سبب بر انبيا رنج و شكست * از همهء خلق جهان افزونتر است\r\nتا ز جانها جانشان شد زفت‌تر * كه نديدند آن بلا قومى دگر \r\nسپس تأثير بلا را در پاكيزه كردن روح ، تشبيه مىكند به داروهايى كه هنگام دبّاغى براى پاكيزه كردن پوست به كار مىرود :\r\n پوست از دارو بلاكش مىشود * چون اديم طائفى خوش مىشود\r\nورنه تلخ و تيز ماليدى در او * گنده گشتى ناخوش و ناپاك بو\r\nآدمى را نيز چون آن پوست دان * از رطوبتها شده زشت و گران\r\nتلخ و تيز و مالش بسيار ده * تا شود پاك و لطيف و با فره\r\nور نمىتانى رضا ده اى عيار * كه خدا رنجت دهد بىاختيار\r\nكه بلاى دوست تطهير شماست * علم او بالاى تدبير شماست \r\nعلىّ بن الجهم از شعراى عهد متوكّل عباسى است ؛ شاعرى توانا است ؛ اين شاعر به زندان افتاد و در فوائد زندان و پرورش‌دهندگى آن و افتخارآميز بودن آن براى احرار و آزادگان ، و بالاخره دربارهء اينكه زندان رفتن نشانهء چه فضيلتى و بوجودآورندهء چه فضائلى است اشعارى بسيار عالى دارد و مسعودى در « مروج الذهب » نقل كرده است و ما براى اهل ادب نقل مىكنيم :\r\n\r\n","description":"","footnote":"","page_name":" 181 ","page_number":193},
  {"content":"\r\n\r\n قالوا حبست فقلت ليس بضائر * حبسى و اىّ مهنّد لا يغمد ؟\r\nاو ما رأيت اللّيث يألف غيلة * كبرا و اوباش السّباع تردّد ؟\r\nو النّار فى احجارها مخبوءة * لا تصطلى ما لم تثرها الازند\r\nو الحبس ما لم تغشه لدنيّة * شنعاء نعم المنزل المستورد \r\n« گفتند به من كه زندانى شدى ؟ ! گفتم كدام شمشير تيز است كه به زندان غلاف نمىرود ؟\r\nآيا نمىبينى كه شير از روى بزرگى و بىاعتنائى گوشه‌اى را مىگيرد و درندگان پست همه جا پرسه مىزنند ؟\r\nآتش در دل سنگ پنهان است و نمىجهد ، مگر آنگاه كه با آهن تصادم كند .\r\nزندان ، مادام كه به خاطر جرم و جنايت نباشد ، بسيار جاى خوبى است . »\r\n\r\nرضاء به قضاء\r\nبا توجه به فوايد ارزندهء بلاهاست كه صفت رضا به قضاى الهى و خشنودى به آنچه خدا پيش مىآورد ايجاد مىگردد .\r\nسعدى مىگويد :\r\n كوتاه ديدگان همه راحت طلب كنند * عارف ، بلا ، كه راحت او در بلاى او است\r\nبگذار هر چه دارى و بگذر كه هيچ نيست * اين پنج‌روز عمر كه مرگ از قفاى اوست\r\nهر آدمى كه كشتهء شمشير عشق شد * گو غم مخور كه ملك ابد خونبهاى اوست\r\nاز دست دوست هر چه ستانى شكر بود * سعدى رضاى خود مطلب چون رضاى اوست \r\nدر برخى از دعاهاى مأثوره آمده است :\r\nاللّهمّ انّى أسألك صبر الشّاكرين لك .\r\n« خدايا از تو مىخواهم كه صبر سپاسگزاران را به من عنايت كنى . »\r\nصبر سپاسگزاران ، صبر تلخ نيست ؛ آن صبر ، همچون شهد ، شيرين است . آنان كه مىدانند بلاها تربيت كنندهء روان آدمى است ، نه تنها در برابر آنها خشنودى دارند و با آغوش باز به استقبال آنها مىروند ، بلكه احيانا خود را در چنگ بلا مىاندازند و براى خود حادثه مىآفرينند ؛ آنان دريا و گرداب ايجاد مىكنند تا در آن شنا كنند و\r\n\r\n","description":"","footnote":"","page_name":" 182 ","page_number":194},
  {"content":"\r\n\r\nخود را ورزيده سازند .\r\nمولوى به دنبال اشعارى كه نقل كرديم ، مىگويد :\r\n چون صفا بيند ، بلا شيرين شود * خوش شود دارو چو صحّت بين شود\r\nبرد بيند خويش را در عين مات * پس بگويد اقتلونى يا ثقات \r\nسعدى مىگويد :\r\n گوهر قيمتى از كام نهنگان آرند * آنكه او را غم جان است به دريا نرود \r\n\r\nبلا و نعمت ، نسبى است\r\nاز اين نكته نبايد غفلت ورزيد كه مصائب ، وقتى نعمت هستند كه انسان از آنها بهره‌بردارى كند و با صبر و استقامت و مواجهه با دشواريهايى كه مصائب توليد مىكنند روح خود را كمال بخشد . اما اگر انسان در برابر سختيها فرار را انتخاب كند و ناله و شكوه سر دهد ؛ در اين صورت بلا از براى او واقعا بلاست .\r\nحقيقت اين است كه نعمتهاى دنيا نيز مانند مصائب ، ممكن است مايهء رقاء و سعادت باشد ، و ممكن است مايهء بدبختى و بيچارگى گردد . نه فقر ، بدبختى مطلق است و نه ثروت خوشبختى مطلق . چه بسا فقرهايى كه موجب تربيت و تكميل انسانها گرديده ، و چه بسا ثروتهايى كه مايهء بدبختى و نكبت قرار گرفته است . امنيّت و ناامنى نيز چنين است . برخى از افراد يا ملتها در هنگام امنيت و رفاه ، به عيّاشى و تن‌پرورى مىافتند و بالنتيجه در پرتگاه خوارى و ذلّت سقوط مىكنند و بسيارى ديگر از ملتها از شلّاق بدبختى و گرسنگى به جنبش در مىآيند و به آقايى و عزّت مىرسند . سلامت و بيمارى ، عزّت و ذلّت ، و ساير مواهب و مصائب طبيعى نيز مشمول همين قانون است .\r\nنعمتها و همچنين شدائد و بلايا ، هم موهبت است ، زيرا از هر يك از آنها مىتوان بهره‌بردارىهاى عالى كرد ، و نيز ممكن است بلا و بدبختى شمرده شوند ، زيرا ممكن است هر يك از آنها مايهء بيچارگى و تنزّل گردند . هم از راه فقر مىتوان به سعادت رسيد و هم از راه ثروت ، و از هر دو راه نيز ممكن است آدمى به بدبختى برسد .\r\nعلىهذا نعمت بودن نعمت ، بستگى دارد به نوع عكس العمل انسان در برابر آن نعمت ، كه شاكر باشد يا كفور ؛ و همچنين نقمت بودن نقمت ، بستگى دارد به نوع عكس العمل انسان در برابر آن كه صابر و خويشتن‌دار باشد يا سست عنصر و\r\n\r\n","description":"","footnote":"","page_name":" 183 ","page_number":195},
  {"content":"\r\n\r\nبىاراده . از اينرو ، يك چيز نسبت به دو شخص ، وضع مختلفى مىيابد ، يعنى يك چيز براى يك نفر نعمت است ، و همان چيز براى شخص ديگر نقمت . اين است كه مىگوييم : « نعمت و بلا هر دو نسبى است . »\r\nچيزى را بايد بلا ناميد كه عقوبت معنوى الهى باشد ؛ يعنى آثار بد عمل انسان .\r\nاين امور از آن جهت بلا و مصيبت واقعىاند كه اولا معلول اراده و اختيار خود انسان هستند ، و ثانيا مقدمهء هيچ خير و هيچ كمالى نيستند . مثلا قساوت قلب و سنگدلى براى انسان بلا است ، چنان كه در روايت آمده است :\r\nما ضرب اللّه عبدا بعقوبة اشدّ من قسوة القلب . ( 1 )\r\n« خدا هيچ بنده‌اى را به هيچ عقوبتى معاقب نكرده است كه بالاتر از سنگدلى باشد . »\r\nدر قصص انبياء آمده كه مردى به شعيب پيغمبر ( ع ) گفت كه چرا من اينهمه گناه مىكنم و خداوند مرا عقوبت نمىكند ؟ جواب آمد كه تو گرفتار بدترين عقوبتها هستى و نمىدانى . مولوى اين داستان را چنين بيان مىكند :\r\n آن يكى مىگفت در عهد شعيب * كه خدا از من بسى ديده است عيب\r\nچند ديد از من گناه و جرمها * وز كرم يزدان نمىگيرد مرا\r\nحقتعالى گفت در گوش شعيب * در جواب او فصيح از راه غيب\r\nكه بگفتى چند كردم من گناه * وز كرم نگرفت در جرمم إله\r\nعكس مىگويى و مقلوب اى سفيه * اى رها كرده ره و بگرفته تيه\r\nچند چندت گيرم و تو بىخبر * در سلاسل مانده‌اى پا تا به سر\r\nزنگ تو بر توست اى ديگ سياه * كرد سيماى درونت را تباه\r\nبر دلت زنگار بر زنگارها * جمع شد تا كور شد ز اسرارها \r\nيعنى تو برعكس فكر مىكنى ، اگر خداوند تو را به عقوبتى ظاهرى ، كه خود احساس مىكردى كه عقوبت است ، مىگرفت و تو قابليّت چنين نوع مجازاتى را مىداشتى ، آن وقت ممكن بود عقوبت تو عقوبت نباشد بلكه لطف و رحمت باشد ، زيرا احيانا موجب تنبّه و بيدارى تو مىشود . اما عقوبتى كه اكنون گرفتار آن هستى كه\r\n\r\n\r\n\r\n\r\n","description":"","footnote":"\r\n( 1 ) . ارشاد القلوب ديلمى\r\n","page_name":" 184 ","page_number":196},
  {"content":"\r\n\r\nلازمهء عمل توست عقوبتى است كه صد در صد عقوبت است .\r\nنكبتهاى واقعى همان نتايج و آثار اعمال انسان است ، و در مورد همين آثار و نتايج و عقوبتهاست كه قرآن مىفرمايد :\r\n وَ ما ظَلَمْناهُمْ وَ لكِنْ كانُوا أَنْفُسَهُمْ يَظْلِمُونَ  ( 1 ) .\r\n« اين ستمها را خودشان به خودشان روا داشتند نه ما . »\r\nروسو كتابى دارد به نام « اميل » كه در فنّ تربيت كودك نوشته است ؛ كتاب جالبى است ؛ اميل نام كودك فرضى و افسانه‌اى است كه وى در كتاب خود او را تحت تربيت خود قرار مىدهد و به پرورش همهء جنبه‌هاى جسمى و روانى او توجه مىكند . در همهء موارد ، ايدهء روسو اين است كه اميل را در حال ممارست با طبيعت و پنجه در پنجهء طبيعت و در دامن سختيها پرورش دهد .\r\nوى معتقد است كه بدبخت‌ترين كودكان ، آنهايى هستند كه والدين آنها ، آنها را در ناز و نعمت پرورش مىدهند و نمىگذارند سردى و گرمى دنيا را بچشند و پستى و بلندى جهان را لمس كنند . اين گونه كودكان در مقابل سختيها حسّاس مىشوند و در مقابل لذّتها بىتفاوت ؛ همچون ساق نازك يك درخت كوچك در مقابل هر نسيمى مىلرزند و كوچك‌ترين حادثهء سوئى آنان را ناراحت مىكند تا جايى كه يك حادثهء كوچك ، آنان را به فكر خودكشى مىاندازد ؛ و از آن طرف ، هر چه موجبات لذّت به آنها داده شود به هيجان نمىآيند و نشاط پيدا نمىكنند . اين گونه انسانها هرگز طعم نعمتها را درك نمىكنند ؛ گرسنگى نچشيده‌اند تا مزهء غذا را بفهمند ، بهترين غذاها براى ايشان كم‌ارج‌تر و كم‌لذّت‌تر از نان جوينى است كه يك بچهء دهاتى مىخورد .\r\nصادق هدايت چرا خودكشى كرد ؟ يكى از علل خودكشى او اين بود كه اشراف زاده بود . او پول توجيبى بيش از حدّ كفايت داشت اما فكر صحيح و منظم نداشت . او از موهبت ايمان بىبهره بود ، جهان را مانند خود بوالهوس و گزافه‌كار و ابله مىدانست . لذتهايى كه او مىشناخت و با آنها آشنا بود كثيف‌ترين لذتها بود ؛ و از آن نوع لذتها ديگر چيز جالبى باقى نمانده بود كه هستى و زندگى ، ارزش انتظار آنها را داشته باشد . او ديگر نمىتوانست از جهان ، لذت ببرد . بسيار كسان ديگر مانند او فكر منظّم نداشته و از موهبت ايمان هم بىبهره بوده‌اند ، اما مانند او سير و اشراف زاده\r\n\r\n\r\n\r\n\r\n","description":"","footnote":"\r\n( 1 ) . نحل / 118\r\n","page_name":" 185 ","page_number":197},
  {"content":"\r\n\r\nنبوده‌اند و حيات و زندگى هنوز براى آنها جالب بوده است ، لهذا دست به خودكشى نزده‌اند .\r\nامثال هدايت اگر از دنيا شكايت مىكنند و دنيا را زشت مىبينند غير از اين راهى ندارند ؛ نازپروردگى آنها چنين ايجاب مىكند . آنها نمىتوانند طعم مطبوع مواهب الهى را احساس كنند . اگر صادق هدايت را در دهى مىبردند ، پشت گاو و خيش مىانداختند و طعم گرسنگى و برهنگى را به او مىچشاندند و عند اللزوم شلّاق محكم به پشتش مىنواختند و همين‌كه سخت گرسنه مىشد قرص نانى در جلوى او مىگذاشتند ، آن وقت خوب معنى حيات را مىفهميد و آب و نان و ساير شرايط مادّى و معنوى حيات در نظرش پرارج و با ارزش مىگرديد .\r\nسعدى در باب اول « گلستان » داستانى آورده ، مىگويد : آقايى با غلامش به كشتى نشست . غلام كه دريا نديده بود وحشت كرد و بىقرارى مىنمود ، بطورى كه اضطراب او ساكنين كشتى را ناراحت ساخت . حكيمى در آنجا بود ، گفت چارهء اين را من مىدانم ؛ دستور داد غلام را به دريا افكندند . غلام كه خود را در ميان امواج خروشان و بىرحم دريا مواجه با مرگ مىديد سخت تلاش مىكرد كه خود را به كشتى رساند و از غرق شدن نجات دهد . پس از مقدارى تلاش بىفايده ، همين‌كه نزديك شد غرق شود ، حكيم دستور داد كه نجاتش دهند . غلام پس از اين ماجرا آرام گرفت و ديگر دم نزد . رمز آن را جويا شدند ، حكيم گفت : لازم بود در دريا بيفتد تا قدر كشتى را بداند .\r\nآرى ، شرط استفاده كردن از لذتها آشنا شدن با رنجها است . تا كسى پايين درّه نباشد عظمت كوه را درك نمىكند . اينكه خودكشى در طبقات مرفّه زيادتر است يكى از اين است كه معمولا بىايمانى در طبقهء مرفّه بيشتر است ، و ديگر از اين است كه طبقهء مرفّه ، لذّت حيات و ارزش زندگى را درك نمىكنند ؛ زيبايى عالم را احساس نمىكنند ؛ معنى حيات و زندگى را نمىفهمند . لذت و رفاه بيش از اندازه ، انسان را بىحس كرده و به صورت يك موجود كرخ و ابله در مىآورد . چنين انسانى بر سر موضوعات كوچكى خودكشى مىكند . « فلسفهء پوچى » در دنياى غرب ، از يك طرف حاصل از دست دادن ايمان است ، و از طرف ديگر محصول رفاه بيش از اندازه . غرب ، بر سر سفرهء شرق نشسته است و خون شرق را مىمكد ، چرا دم از پوچى و نيهيليسم نزند ؟\r\nكسانى كه خودكشى را به حساب حسّاسيّت مىگذارند بايد بدانند كه اين « حساسيت » چه نوع حساسيتى است ؟ حساسيت آنها حساسيت ذوق و ادراك نيست ؛\r\n\r\n","description":"","footnote":"","page_name":" 186 ","page_number":198},
  {"content":"\r\n\r\nبه اين معنى نيست كه فهم لطيف‌ترى دارند و چيزهايى را درك مىكنند كه ديگران درك نمىكنند ؛ حساسيت آنها به اين معنى است كه در مقابل زيباييهاى جهان ، بىاحساس و كرخ و در مقابل سختيها زودرنج و كم‌مقاومت‌اند . چنين آدمهايى بايد هم خودكشى كنند و چه بهتر كه خودكشى كنند ، ننگ بشرند و بهتر كه اجتماع بشر از لوث وجودشان پاك گردد .\r\nزمانى با شخصى آشنايى دورى داشتم و مىپنداشتم از خوشبخت‌ترين انسانها است . هرگونه وسيلهء مادى زندگى به نسبت براى وى فراهم بود . پول و ثروت ، پست و مقام ، شهرت ، همه را داشت . سخن از فرزند داشتن به ميان آمد ؛ گفت : من نمىخواستم و نمىخواهم كه فرزند داشته باشم . پرسيدم : چرا ؟ گفت : من كه خودم در اين دنيا آمدم كافى است ، چرا اسباب رنج يك موجود ديگر را فراهم كنم ؟ رنجهايى را كه من كشيده‌ام او هم بكشد ؟ ابتدا تعجب كردم ، اما بعد كه اندكى بيشتر با روح او آشنا شدم ، فهميدم كه اين بيچاره راست مىگويد ، وى در اينهمه ناز و نعمت جز رنج نمىبيند . معمولًا كسانى را كه مىپنداريم همهء رنجها را از خود دور كرده‌اند بيش از همه رنج مىبرند .\r\nآرى ، مصائب و بلاها نعمتهاى بزرگى هستند كه بايد در برابر آنها سپاسگزار خدا بود ، نعمتهايى هستند كه در صورت قهر تجلّى كرده‌اند ؛ همچنانكه گاهى قهرهايى به صورت لطف ، ظهور مىكنند . از اين قهرها به نوبهء خود بايد سپاسگزار بود . اما به هر حال بايد متوجه بود كه نعمت بودن نعمت ، و نقمت بودن نقمت ، بستگى دارد به طرز واكنش و عكس العمل ما در برابر آن . ما مىتوانيم همهء نقمتها را تبديل به نعمت كنيم تا چه رسد به آنچه در لباس نعمت نيز ظهور مىكند ؛ و هم مىتوانيم همهء نعمتها را تبديل به بلا و مصيبت كنيم ، تا چه رسد به آنچه در لباس بلا و مصيبت براى ما مىرسد .\r\n\r\nمجموعهء اضداد\r\nاز بحثهايى كه در اين بخش داشتيم به اين نتيجه دست يافتيم كه فرمول اصلى آفرينش جهان ، فرمول تضادّ است و دنيا جز مجموعه‌اى از اضداد نيست . هستى و نيستى ، حيات و موت ، بقا و فنا ، سلامتى و بيمارى ، پيرى و جوانى ، و بالاخره خوشبختى و بدبختى در اين جهان توأمند . به قول سعدى :\r\n« گنج و مار و گل و خار و غم و شادى بهمند » .\r\nمولوى مىگويد :\r\n\r\n","description":"","footnote":"","page_name":" 187 ","page_number":199},
  {"content":"\r\n\r\n رنج ، گنج آمد كه رحمتها در اوست * مغز تازه شد چو بخراشيد پوست\r\nاى برادر موضع تاريك و سرد * صبر كردن بر غم و سستى و درد\r\nچشمهء حيوان و جام مستى است * كان بلنديها همه در پستى است\r\nآن بهاران مضمر است اندر خزان * در بهار است آن خزان مگريز از آن\r\nهمره غم باش و با وحشت بساز * مىطلب در مرگ خود عمر دراز \r\nتغييرپذيرى مادّهء جهان و پديد آمدن تكامل ، ناشى از تضادّ است . اگر تضاد نمىبود هرگز تنوّع و تكامل رخ نمىداد و عالم هر لحظه نقشى تازه بازى نمىكرد و نقوشى جديد بر صفحهء گيتى آشكار نمىشد .\r\nاگر بخواهيم به مسأله ، رنگ فلسفى بدهيم بايد بگوييم : قابليّت مادّه از براى پذيرش صورتهاى گوناگون ، و تضادّ صور با يكديگر ، هم عامل تخريب است و هم عامل ساختن ، هم عامل از بين بردن است و هم عامل ايجاد كردن ؛ تخريب گذشته و ساختن آينده ، بردن صورتها و نقشهاى كهنه و آوردن نقشهاى تازه . هم انهدام و ويرانى معلول تضاد است و هم تنوع و تكامل ؛ زيرا اگر چيزى منهدم نمىشد ، تشكل تازهء اجزاء با يكديگر و تركيب و تكامل مفهوم نداشت . تا اجزاء و عناصر با يكديگر نجنگند و در يكديگر اثر نكنند ، مزاج متوسط و تركيب جديد پيدا نمىشود . پس صحيح است كه بگوييم : « تضاد ، منشأ خيرات و قائمهء جهان است و نظام عالم بر آن استوار است » . ما در بخش اول اين كتاب آنجا كه دربارهء ماهيّت عدل بحث مىكرديم كه چيست ، سخن پرمغز صدر المتألّهين را از جلد دوم « اسفار » نقل كرديم كه چگونه دو اقتضاء در ماده‌ها و صورتها وجود دارد و همان اقتضاهاى متضاد ايجاب مىكند كه نقشها دائما تغيير كنند و عوض شوند . اكنون سخن ديگرى از مشار اليه نقل مىكنيم :\r\nصدر المتألّهين در جاى ديگر مىگويد : ( 1 )\r\nلو لا التّضادّ ما صحّ دوام الفيض عن المبدأ الجواد .\r\n« اگر تضاد نمىبود ادامهء فيض از خداى بخشنده صورت نمىگرفت » .\r\nجهان طبيعت ، مملوّ از قطعها و وصلها ، بريدنها و پيوندزدن‌ها ، قيچىكردن‌ها و دوختنهاست و اين لازمهء ساختمان مخصوص اين عالم است . مادهء جهان همچون\r\n\r\n\r\n\r\n\r\n","description":"","footnote":"\r\n( 1 ) . اسفار ، ج 3 ص 117\r\n","page_name":" 188 ","page_number":200},
  {"content":"\r\n\r\nسرمايه‌اى است كه در گردش است و سودهايى كه توليد مىكند رهين جريان و گردش آن است . اگر جهان ، ثابت و لا يتغيّر بود ، مانند سرمايه‌هاى راكد مىشد كه نه سودى توليد مىكند و نه زيانى ببار مىآورد .\r\nسرمايه‌اى معيّن و مخصوص كه در يك بازار به جريان مىافتد ، گاهى سود مىآورد و گاهى زيان مىبرد ؛ اما اگر مجموع سرمايه‌ها را در نظر بگيريم ديگر زيانى وجود ندارد و جريان سرمايه‌ها حتما زاينده و فزاينده است .\r\nدر نظام جهان نيز به كار افتادن همهء موادّ جهان كه به وسيلهء فرمول قابليّت ماده و تضادّ صور انجام مىگيرد قطعا سودآور است و جهان را به سوى كمال سوق مىدهد .\r\nدر منطق ديالكتيك ، « مسألهء تضاد » با اهميت فوق العاده تلقّى شده و مبناى جهان‌بينى ديالكتيكى قرار گرفته است . ولى خيلى قبل از ظهور اين فلسفه ، فلاسفه و عرفاى اسلام ، به اصل تضاد توجه كرده و نكات جالبى در اين زمينه بيان كرده‌اند ؛ و حتى از بعضى از منقولات حكمت يونان بدست مىآيد كه توجه به اين اصل در ميان فلاسفهء يونان نيز سابقه داشته است .\r\nطنطاوى در تفسير « الجواهر » ( 1 ) از سقراط نقل مىكند كه وى « اصل تضاد » را به عنوان دليلى براى اثبات زندگى پس از مرگ به كار مىبرده است .\r\nطنطاوى مىنويسد : زمانى كه مىخواستند سقراط را اعدام كنند ، وى در لحظات آخر زندگى براى اثبات اينكه پس از مرگ زندگى ديگرى وجود دارد چنين استدلال كرد :\r\n« ما مىنگريم كه در جهان همواره ضدها از يكديگر متولد مىشوند : زيبايى از زشتى ، عدالت از ستمگرى ، بيدارى از خواب ، خواب از بيدارى ، نيرومندى از ناتوانى و بالعكس . . . هر چيزى از ضد خودش پديد مىآيد . . . مرگ و زندگى و نيستى و هستى نيز مشمول همين قاعدهء كلى خواهند بود و به اين دليل بايد از مرگ ، يك زندگى ديگر بوجود آيد و الّا قاعدهء عمومى طبيعت نقض مىگردد . »\r\nمولوى دربارهء پرورش اضداد در شكم يكديگر ، مىگويد :\r\n با خود آمد گفت اى بحر خوشى * اى نهاده هوشها در بيهشى\r\nخواب در ، بنهاده‌اى بيدارى اى * بسته‌اى در بيدلى دلداده‌اى \r\n\r\n\r\n\r\n\r\n","description":"","footnote":"\r\n( 1 ) . ج 11 ص 5\r\n","page_name":" 189 ","page_number":201},
  {"content":"\r\n\r\n منعمى پنهان كنى در ذلّ فقر * طوق دولت بندى اندر غل فقر\r\nضد ، اندر ضد ، پنهان مندرج * آتش ، اندر آب سوزان ، مندمج\r\nروضه‌اى در آتش نمرود درج * دخلها رويان شده از بذل و خرج\r\nتا به گفتهء مصطفى شاه نجاح * السماح يا اولى النّعما رباح\r\nما نقص مال من الصّدقات قط * انّما الخيرات نعم المرتبط\r\nميوهء شيرين نهان در شاخ و برگ * زندگى جاودان در زير مرگ \r\n*\r\n در تك دريا گهر با سنگها است * فخرها اندر ميان ننگها است \r\n*\r\n تو از آن روزى كه در هست آمدى * آتشى يا خاك يا بادى بدى\r\nاز مبدّل ، هستى اول نماند * هستى ديگر بجاى او نشاند\r\nهمچنين تا صد هزاران هستها * بعد يكديگر دوم به ز ابتدا \r\n*\r\n اين جهان جنگ است چون كل بنگرى * ذره ذره همچو دين با كافرى\r\nآن يكى ذرّه همىپرّد به چپ * و آن دگر سوى يمين اندر طلب\r\nجنگ فعلى ، جنگ طبعى ، جنگ قول * در ميان جزوها حربى است هول\r\nاين جهان زين جنگ قائم مىبود * در عناصر درنگر تا حل شود\r\nچار عنصر چار استون قوى است * كه بر ايشان سقف دنيا مستوى است\r\nهر ستونى اشكنندهء آن دگر * استن آب اشكنندهء هر شرر\r\nپس بناى خلق بر اضداد بود * لا جرم جنگى شد اندر ضرّ و سود\r\nهست احوالت خلاف يكدگر * هر يكى با هم مخالف در اثر\r\nفوج لشكرهاى احوالت ببين * هر يكى با ديگران در جنگ و كين \r\nابن خلدون ، بنا به نقل « علىّ الوردى » در كتاب « المهزلة » مىگويد :\r\n« انّ التّنازع عنصر اساسىّ من عناصر الطّبيعة البشريّة »\r\n« كشمكش ، يك پايهء اساسى زندگى انسانها و يك عنصر اصلى در سرشت بشر است . »\r\n\r\n","description":"","footnote":"","page_name":" 190 ","page_number":202},
  {"content":"\r\n\r\nهگل فيلسوف معروف آلمانى كه قبلا نيز قسمتى از سخنش را نقل كرديم نظر خاصى دربارهء اضداد دارد كه به « ديالكتيك هگل » معروف است و بطور افراط مورد استناد متفلسفان است . وى مىگويد :\r\n« هر حالى از فكر و يا از اشياء و هر تصور و وضعى در عالم ، به شدّت به سوى ضدّ خود كشيده مىشود ، بعد با آن متحد شده يك كلّ برتر و معقّدتر تشكيل مىدهد . . . هر وضع و اثرى مستلزم يك نقيض و ضدّى است كه تطوّر بايد آن دو را آشتى داده به وحدت مبدّل سازد » ( 1 )\r\nامير المؤمنين على عليه السلام در مواردى متعدّد از خطبه‌هاى خويش به قانون تضاد اشاره فرموده است . در خطبهء 184 مىفرمايد :\r\n« بتشعيره المشاعر عرف ان لا مشعر له و بمضادّته بين الاشياء عرف ان لا ضدّ له ، و بمقارنته بين الاشياء عرف ان لا قرين له . ضادّ النّور بالظّلمة ، و الوضوح بالبهمة ، و الجمود بالبلل ، و الحرور بالصّرد ، مؤلّف بين متعادياتها ، مقارن بين متبايناتها ، مقرّب بين متباعداتها ، مفرّق بين متدانياتها » .\r\nدر اينجا اين امام بزرگوار دربارهء معرفت خدا ، از اين اصل كه « او مانند هيچ چيز ديگر نيست » استفاده كرده و مقايسه‌اى منفى بين خدا و جهان به عمل آورده است .\r\nترجمه و معنى جمله‌ها اين است :\r\n« از اينكه خدا جهازهاى حس و شعور را پديد آورده است مىتوان فهميد كه او خود ، عضوها و جهازهايى اينچنين ندارد . به عبارت ديگر : اينكه براى شعور و ادراك مخلوقات ، محل و آلت قرار داده دليل است كه شعور و ادراك خود او به وسيلهء آلت و محل نيست . از تضادّى كه بين موجودات برقرار كرده است دانسته مىشود كه براى او ضدّى نمىباشد . از مقارنه‌اى كه بين ايشان ايجاد كرده است شناخته مىشود كه وى قرينى ندارد . ميان نور و ظلمت ، وضوح و ابهام ، خشكى و نم ، گرما و سرما تضاد برقرار ساخته است . بين طبيعتهاى دشمن و متضاد ، الفت انداخته و بيگانه‌ها را به هم پيوند كرده است ؛ دورها را با يكديگر نزديك ، و نزديكها را از يكديگر دور ساخته است . »\r\n\r\n\r\n\r\n\r\n","description":"","footnote":"\r\n( 1 ) . « تاريخ فلسفه » ويل دورانت ، ترجمهء دكتر زرياب خويى ، ص 249\r\n","page_name":" 191 ","page_number":203},
  {"content":"\r\n\r\nدر خطبهء 1 نهج البلاغه ، دربارهء آفرينش آدم مىفرمايد :\r\n« معجونا بطبيعة الالوان المختلفة ، و الاشباه المؤتلفة ، و الاضداد المتعادية ، و الاخلاط المتباينة » .\r\nدر اينجا امير المؤمنين ( ع ) پس از بيان اين كه خدا گل آدم را از قسمتهاى متفاوتى از زمين سرشت و سپس در او روح دميد ، در توصيف انسان ساخته شده مىفرمايد :\r\n« با سرشتهاى گوناگون عجين شده ؛ در او اجزاء همسان و متشابه به كار رفته و هم اشياء ناهمسان و متضاد » .\r\n\r\nمبناى فلسفى تضاد\r\nدر جهانى كه حركت و جنبش ، مقوّم آن است ، حتما بايد تضاد حكومت كند ، زيرا چنان كه حكما گفته‌اند « حركت بدون وجود معاوق ممكن نيست » ( 1 ) ؛ حركت ، تكاپو و تلاش است و تلاش وقتى محقّق مىشود كه اصطكاك و تصادم وجود داشته باشد .\r\nبه بيانى ديگر مىتوان گفت : هيچ حركت طبيعى بدون قسر ممكن نيست . وقتى جسم به سوى محل طبيعى خود حركت مىكند كه در غير محل طبيعى خودش قرار بگيرد ؛ اما زمانى كه جسم در محل طبيعى خود باشد ساكن و بىحركت خواهد بود .\r\nانسان نيز وقتى به سوى كمال مىشتابد كه فاقد آن باشد . همواره سعادت انسان در مطلوب داشتن است ، و مطلوب داشتن زمانى تحقق مىپذيرد كه فقدان و محروميّت در كار باشد . ( 2 )\r\nمنطق ديالكتيك ، تا آنجا كه به اصل حركت و اصل تضاد و اصل پيوستگى اجزاء طبيعت متكى است مورد قبول ما است . اين اصول از دورترين ايام مورد توجه حكماى الهى بوده است . آنچه راه ما را از آنها جدا مىكند و در حقيقت هستهء اصلى تفكر ديالكتيكى از هگل به بعد شمرده مىشود چيزهاى ديگر است ؛ از آن جمله اينكه\r\n\r\n\r\n\r\n\r\n","description":"","footnote":"\r\n( 1 ) . طبيعيّات « شفا » فنّ اول ، مقالهء چهارم ، فصل نهم . ايضا « اسفار » امور عامّه ، مرحله هشتم ، فصل چهاردهم .\r\n( 2 ) . رجوع شود به مقالهء « اصل تضاد در فلسفهء اسلامى » نوشتهء مرتضى مطهرى در نشريهء « مقالات و بررسيها » شمارهء 1 از انتشارات دانشكدهء الهيات و معارف اسلامى . [ اين مقاله در جلد اول كتاب « مقالات فلسفى » نيز به چاپ رسيده است 
  ] .\r\n","page_name":" 192 ","page_number":204},
  {"content":"\r\n\r\nانديشه نيز مانند مادّه تحت تأثير قانون حركت و تضاد و غيره است . قوانين حركت و تضاد و تأثير متقابل ، تا آنجا كه به طبيعت مربوط است صحيح است و اصولى فلسفى است ، و اما آنجا كه مىخواهند معرفت و شناخت را تابع اين قوانين قرار دهند - و از آن جهت است كه آن را منطق مىخوانند - غير قابل قبول است ؛ و اكنون فرصت بحث در آنها نيست . ( 1 )\r\n\r\nخلاصه - نتيجهء كلّى\r\nبحث ما درباره « شرور از نظر عدل الهى » در اينجا به پايان مىرسد . مسألهء مرگ را به ملاحظه‌اى خاص ، در بخش جداگانه‌اى متعرّض مىشويم . اينجا لازم مىدانيم خلاصه و اصول كلى را كه تا اينجا گفته شد علاوه بر آنچه در پايان بخش 4 گفته شد ، براى يادآورى بازگو نماييم :\r\n1 . صفت حكمت ، يعنى حكيم بودن ، دربارهء خداوند و دربارهء انسان به دو گونه صادق است . حكيم بودن انسان به معنى اين است كه در هر كارى غايتى معقول دارد و در كارهاى خود عالىترين و فاضل‌ترين هدفها را ، و بهترين وسيله‌ها را براى رسيدن به آن هدفها انتخاب مىكند . اما خداوند ، غنىّ على الاطلاق است ، غايتى را جستجو نمىكند ؛ كمالى فرض نمىشود كه او فاقد باشد تا بخواهد آن را جستجو كند ؛ حكيم بودن او به معنى اين است كه موجودات را به كمالات لايقشان تا هر حدّى كه براى آنها ممكن باشد مىرساند ؛ كار او ايجاد است كه به كمال وجود رساندن است و يا تدبير و تكميل و سوق دادن اشياء به سوى كمالات ثانويّهء آنهاست كه نوعى ديگر از رساندن اشياء به كمالات آنهاست .\r\nبعضى از پرسشها و ايرادها و اشكالها از قياس گرفتن غلط حكيم بودن خداوند به حكيم بودن انسان پيدا مىشود . غالباً آنگاه كه پرسش مىشود فلان چيز چرا به وجود آمده است ؟ پرسش‌كننده در ذهن خود مسأله را اينچنين طرح كرده كه خداوند چه هدفى از اين كار داشته است ؟ غافل از اينكه اگر ما براى خدا ، آنچنان كه براى انسان ، هدف قائل هستيم ، هدف قائل بشويم ، معنيش اين است كه خداوند نيز مانند انسان در كارهاى خود كمبودهاى خود را جبران مىكند ، و به خود تكامل مىبخشد .\r\n\r\n\r\n\r\n\r\n","description":"","footnote":"\r\n( 1 ) . رجوع شود به جلد اول و دوم و چهارم « اصول فلسفه و روش رئاليسم » و به رسالهء « قيام و انقلاب مهدى ( ع ) از ديدگاه فلسفهء تاريخ » تأليف مرتضى مطهرى .\r\n","page_name":" 193 ","page_number":205},
  {"content":"\r\n\r\nاگر از اول توجه داشته باشد كه حكيم بودن خدا به معنى اين است كه فعلش غايت دارد نه ذاتش ، و حكمت هر مخلوقى غايتى است نهفته در نهاد آن مخلوق ، و حكيم بودن خداوند به اين است كه مخلوقات را به سوى غايات طبيعى آنها سوق مىدهد ، پيشاپيش پاسخ خود را دريافت مىدارد .\r\n2 . فيض الهى ، يعنى فيض هستى كه سراسر جهان را در بر گرفته ، نظام خاص دارد ؛ يعنى تقدّم و تأخّر ، و سببيّت و مسبّبيّت ، و علّيّت و معلوليّت ، ميان آنها حكمفرماست و اين نظام ، غير قابل تخلّف است ؛ يعنى براى هيچ موجودى امكان تخلف و تجافى از مرتبهء خود و اشغال مرتبهء ديگر وجود ندارد . سير تكامل موجودات ، بالخصوص سير تكاملى انسان ، به معنى سرپيچى از مرتبهء خود و اشغال مرتبهء ديگر نيست ؛ بلكه به معنى « سعهء وجودى » انسان است . لازمهء درجات و مراتب داشتن هستى اين است كه نوعى اختلاف و تفاوت از نظر نقص و كمال ، و شدّت و ضعف در ميان آنها حكمفرما باشد ، و اين گونه اختلافها تبعيض نيست .\r\n3 . صنع خدا كلّى است نه جزئى ، ضرورى است نه اتفاقى .\r\nريشهء ديگر اشتباهات در اين زمينه ، مقايسهء صنع خدا با صنع انسان از اين نظر است كه پنداشته مىشود ممكن است صنع الهى مانند صنع انسان ، جزئى و اتفاقى باشد .\r\nانسان به حكم اينكه مخلوقى از مخلوقات و جزء نظام است و اراده‌اش بازيچهء علل جزئى و اتفاقى است تصميم مىگيرد در زمان معيّن و مكان معيّن - و البته تحت شرايط معيّن - مثلا خانه‌اى بسازد ؛ يك مقدار آجر و سيمان و آهن و خاك و گچ و آهك كه هيچ پيوند طبيعى با يكديگر ندارند گرد مىآورد و با يك سلسله پيوندهاى مصنوعى آنها را با يكديگر به شكل خاص مربوط مىكند و خانه مىسازد .\r\nخداوند چطور ؟ آيا صنع متقن الهى از نوع پيوند مصنوعى و عاريتى برقرار كردن ميان چند امر بيگانه است ؟\r\nايجاد پيوندهاى مصنوعى و عاريتى ، در خور مخلوقى مانند انسان است كه اولًا جزئى از نظام موجود و محكوم قوانين موجود آن است ، و ثانيا در محدوده‌اى معيّن مىخواهد از قوا و نيروها و خاصيتهاى موجود اشياء بهره‌گيرى كند ، و ثالثاً اراده‌اش بازيچهء علل جزئى است ( مثلًا حفاظت خود از گرما و سرما به وسيلهء خانه ) و رابعاً فاعليّتش در حدّ فاعليّت حركت است نه فاعليّت ايجادى ، يعنى هيچ چيز را ايجاد نمىكند ، بلكه موجودات را از راه حركت دادن و جابه‌جا كردن ، به يكديگر مربوط مىكند ؛ اما خداوند فاعل ايجادى است ، آفرينندهء اشياء با همهء قوا و نيروها و\r\n\r\n","description":"","footnote":"","page_name":" 194 ","page_number":206},
  {"content":"\r\n\r\nخاصيّتهاست و آن قوا و نيروها و خاصيتها بطور يكسان در همهء موارد عمل مىكنند .\r\nمثلًا خدا آتش ، آب ، برق را مىآفريند . اما انسان از آب و آتش و برق موجود ، با برقرار كردن نوعى رابطهء مصنوعى بهره‌گيرى مىكند . انسان اين پيوند مصنوعى را طورى ترتيب مىدهد كه در يك لحظه و يك مورد كه برايش مفيد است از آن استفاده مىكند ( مثلًا كليد برق را مىزند ) و در لحظه‌اى ديگر كه برايش مفيد نيست از آن استفاده نمىكند ( مثلًا برق را خاموش مىكند ) ولى خداوند ، خالق و آفرينندهء اين امور است با همهء خاصيتها و اثرهاشان . لازمهء وجود آتش اين است كه گرم كند يا بسوزاند . لازمهء برق اين است كه روشنايى دهد يا حركت ايجاد كند . خدا آتش يا برق را براى شخص خاص نيافريده و معنى ندارد آفريده باشد ، كه مثلًا كلبهء او را گرم كند اما جامه‌اش را نسوزاند . خدا آتش را خلق كرده كه خاصيتش احراق است . پس آتش را از نظر حكمت بالغهء الهيّه ، در كلّيّتش در نظام هستى بايد در نظر گرفت كه وجودش در كلّ عالم مفيد و لازم است يا زائد و مضر ؟ نه در جزئيّتش كه خانهء چه كسى را گرم كرد و در انبار چه كسى حريق به وجود آورد .\r\nبه عبارت ديگر ، علاوه بر اينكه بايد غايات را ، غايت فعل بارى گرفت نه غايت ذات بارى ، بايد بدانيم كه غايات افعال بارى ، غايات كلّيّه است نه غايات جزئيّه ، و غايات ضرورى است نه اتّفاقى .\r\n4 . براى وجود يافتن يك چيز ، تامّ الفاعليّه بودن خداوند ، كافى نيست ؛ قابليّت قابل هم شرط است . عدم قابليت قابلها منشأ بىنصيب ماندن برخى موجودات از برخى مواهب است . شرورى كه از نوع نيستيهاست كه قبلًا به آنها اشاره شد ، يعنى عجزها ، ضعفها ، جهلها ، از آن جهت كه به ذات اقدس الهى مربوط است ، يعنى از نظر كلّيّت نظام ( نه از آن جهت كه به بشر مربوط است ، يعنى جنبه‌هاى جزئى و اتفاقى نظام ) ناشى از نقصان قابليّتهاست .\r\n5 . خداوند متعال همانطور كه واجب الوجود بالذات است ، واجب من جميع الجهات و الحيثيّات است ؛ از اين رو واجب الافاضه و واجب الوجود است . محال است كه موجودى امكان وجود يا امكان كمال وجود پيدا كند و از طرف خداوند افاضهء فيض و اعطاء وجود نشود . آنچه به نظر مىرسد كه در مواردى يك موجود قابليّت يك كمالى را دارد و از آن بىنصيب است ، امكان به حسب علل جزئى و اتفاقى است نه امكان به حسب علل كلّى و ضرورى .\r\n6 . شرور ، يا اعدامند و يا وجوداتى كه منشأ عدم در اشياء ديگرند و از آن جهت شرّند كه منشأ عدمند .\r\n\r\n","description":"","footnote":"","page_name":" 195 ","page_number":207},
  {"content":"\r\n\r\n7 . شرّيّت شرور نوع دوم ، در وجود اضافى و نسبى آنهاست نه در وجود فىنفسه‌شان .\r\n8 . آنچه واقعاً وجود دارد و جعل و خلق و عليت به آن تعلق مىگيرد ، وجود حقيقى است نه وجود اضافى .\r\n9 . شرور ، مطلقاً مجعول و مخلوق بالتبع و بالعرضند نه مجعول بالذات .\r\n10 . جهان يك واحد تجزيه‌ناپذير است ، حذف بعضى از اجزاء جهان و ابقاء بعضى ، توهّم محض و بازيگرى خيال است .\r\n11 . شرور و خيرات ، دو صف و دو ردهء جدا نيستند ، به هم آميخته‌اند ؛ عدمها از وجودها ، و وجودهاى اضافى از وجودهاى حقيقى تفكيك‌ناپذيرند .\r\n12 . نه تنها عدمها از وجودها ، و وجودهاى اضافى از وجودهاى حقيقى تفكيك‌ناپذيرند ، وجودهاى حقيقى نيز به حكم اصل تجربه‌ناپذيرى جهان ، پيوسته و جدا ناشدنى هستند .\r\n13 . موجودات به اعتبار انفراد و استقلال ، حكمى دارند و به اعتبار جزء بودن و عضويّت در يك اندام ، حكمى ديگر .\r\n14 . آنجا كه اصل پيوستگى و انداموارگى حكمفرماست ، وجود انفرادى و مستقل ، اعتبارى و انتزاعى است .\r\n15 . اگر شر و زشتى نبود ، خير و زيبايى معنى نداشت .\r\n16 . شرور و زشتيها نمايانگر خيرات و زيباييهاست .\r\n17 . شرور ، منبع خيرات ، و مصائب ، مادر خوشبختيهاست .\r\n\r\n","description":"","footnote":"","page_name":" 196 ","page_number":208},
  {"content":"\r\n\r\n\r\n6 مرگ‌وميرها\r\n\r\n","description":"","footnote":"","page_name":" 197 ","page_number":209},
  {"content":"\r\n . \r\n","description":"","footnote":"","page_name":" 198 ","page_number":210},
  {"content":"\r\n\r\n\r\nپديدهء مرگ\r\nيكى از انديشه‌هايى كه همواره بشر را رنج داده است انديشهء مرگ و پايان يافتن زندگى است . آدمى از خود مىپرسد چرا به دنيا آمده‌ايم و چرا مىميريم ؟ منظور از اين ساختن و خراب كردن چيست ؟ آيا اين كار لغو و بيهوده نيست ؟\r\nمنسوب به خيّام است :\r\n تركيب پياله‌اى كه در هم پيوست * بشكستن آن روا نمىدارد مست\r\nچندين قد سرو نازنين و سر و دست * از بهر چه ساخت وز براى چه شكست ؟ \r\n*\r\n جامى است كه عقل آفرين مىزندش * صد بوسه ز مهر بر جبين مىزندش\r\nاين كوزه‌گر دهر چنين جام لطيف * مىسازد و باز بر زمين مىزندش \r\n*\r\n دارنده كه تركيب طبايع آراست * از بهر چه افكند و را در كم‌وكاست ؟\r\nگر نيك آمد ، شكستن از بهر چه بود ؟ * ور نيك نيامد اين صور ، عيب كه راست ؟ \r\n\r\n","description":"","footnote":"","page_name":" 199 ","page_number":211},
  {"content":"\r\n\r\nناراحتى از مرگ يكى از علل پيدايش بدبينى فلسفى است . فلاسفهء بدبين ، حيات و هستى را بىهدف و بيهوده و عارى از هرگونه حكمت تصور مىكنند . اين تصور ، آنان را دچار سرگشتگى و حيرت ساخته و احياناً فكر خودكشى را به آنها القاء كرده و مىكند ؛ با خود مىانديشند اگر بنابر رفتن و مردن است نمىبايست مىآمديم ، حالا كه بدون اختيار آمده‌ايم اين اندازه لااقل از ما ساخته هست كه نگذاريم اين بيهودگى ادامه يابد ، پايان دادن به بيهودگى خود عملى خردمندانه است .\r\nو نيز منسوب به خيّام است :\r\n گر آمدنم به خود بدى نامدمى * ور نيز شدن به من بدى كى شدمى\r\nبه ز آن نبدى كه اندرين دير خراب * نه آمدمى نه شدمى نه بدمى \r\n*\r\n چون حاصل آدمى در اين شورستان * جز خوردن غصه نيست تا كندن جان\r\nخرّم دل آنكه زين جهان زود برفت * و آسوده كسى كه خود نيامد به جهان \r\n*\r\n بر شاخ اميد اگر برى يافتمى * هم رشتهء خويش را سرى يافتمى\r\nتا چند به تنگناى زندان وجود * اى كاش سوى عدم رهى يافتمى \r\n\r\nنگرانى از مرگ\r\nپيش از اينكه مسألهء مرگ و اشكالى را كه از اين ناحيه بر نظامات جهان ايراد مىگردد بررسى كنيم ، لازم است به اين نكته توجه كنيم كه ترس از مرگ و نگرانى از آن ، مخصوص انسان است . حيوانات دربارهء مرگ ، فكر نمىكنند . آنچه در حيوانات وجود دارد غريزهء فرار از خطر و ميل به حفظ حيات حاضر است . البته ميل به بقاء به معناى حفظ حيات موجود ، لازمهء مطلق حيات است ، ولى در انسان ، علاوه بر اين ، توجه به آينده و بقاء در آينده نيز وجود دارد . به عبارت ديگر در انسان آرزوى خلود و جاويدان ماندن وجود دارد و اين آرزو مخصوص انسان است . آرزو فرع بر تصور آينده ، و آرزوى جاويدان ماندن ، فرع بر انديشه و تصور ابديّت است و چنين انديشه و تصورى از مختصات انسان است . علىهذا ترس و خوف انسان از مرگ كه همواره\r\n\r\n","description":"","footnote":"","page_name":" 200 ","page_number":212},
  {"content":"\r\n\r\nانديشهء او را به خود مشغول مىدارد چيزى جدا از غريزهء فرار از خطر است كه عكس العملى است آنى و مبهم در هر حيوانى در مقابل خطرها . كودك انسان نيز پيش از آنكه آرزوى بقاء به صورت يك انديشه در او رشد كند به حكم غريزهء فرار از خطر ، از خطرات پرهيز مىكند .\r\n« نگرانى از مرگ » زاييدهء ميل به خلود است ، و از آنجا كه در نظامات طبيعت هيچ ميلى گزاف و بيهوده نيست ، مىتوان اين ميل را دليلى بر بقاء بشر پس از مرگ دانست . اين كه ما از فكر نيست شدن رنج مىبريم خود دليل است بر اينكه ما نيست نمىشويم . اگر ما مانند گلها و گياهان ، زندگى موقّت و محدود مىداشتيم ، آرزوى خلود به صورت يك ميل اصيل در ما بوجود نمىآمد . وجود عطش دليل وجود آب است . وجود هر ميل و استعداد اصيل ديگر هم دليل وجود كمالى است كه استعداد و ميل به سوى آن متوجه است . گويى هر استعداد ، سابقه‌اى ذهنى و خاطره‌اى است از كمالى كه بايد به سوى آن شتافت . آرزو و نگرانى دربارهء خلود و جاودانگى كه همواره انسان را به خود مشغول مىدارد ، تجلّيات و تظاهرات نهاد و واقعيت نيستىناپذير انسان است . نمود اين آرزوها و نگرانيها عيناً مانند نمود رؤياهاست كه تجلّى ملكات و مشهودات انسان در عالم بيدارى است . آنچه در عالم رؤيا ظهور مىكند تجلّى حالتى است كه قبلًا در عالم بيدارى در روح ما وارد شده و احياناً رسوخ كرده است ؛ و آنچه در عالم بيدارى به صورت آرزوى خلود و جاودانگى در روح ما تجلّى مىكند كه به هيچ وجه با زندگى موقّت اين جهان متجانس نيست ، تجلّى و تظاهر واقعيّت جاودانى ماست كه خواه ناخواه از « وحشت زندان سكندر » رهايى خواهد يافت و « رخت بر خواهد بست و تا ملك سليمان خواهد رفت » . مولوى اين حقيقت را بسيار جالب بيان كرده آنجا كه مىگويد :\r\n پيل بايد تا چو خسبد اوستان * خواب بيند خطّهء هندوستان\r\nخر نبيند هيچ هندستان به خواب * خر ز هندستان نكرده است اغتراب\r\nذكر هندستان كند پيل از طلب * پس مصوّر گردد آن ذكرش به شب \r\nاين گونه تصوّرات و انديشه‌ها و آرزوها نشان‌دهندهء آن حقيقتى است كه حكما و عرفا آن را « غربت » يا « عدم تجانس » انسان در اين جهان خاكى خوانده‌اند .\r\n\r\n","description":"","footnote":"","page_name":" 201 ","page_number":213},
  {"content":"\r\n\r\n\r\nمرگ ، نسبى است\r\nاشكال مرگ از اينجا پيدا شده كه آن را نيستى پنداشته‌اند و حال آنكه مرگ براى انسان نيستى نيست ، تحوّل و تطوّر است ، غروب از يك نشئه و طلوع در نشئهء ديگر است ؛ به تعبير ديگر ، مرگ نيستى است ولى نه نيستى مطلق بلكه نيستى نسبى ، يعنى نيستى در يك نشئه و هستى در نشئهء ديگر .\r\nانسان مرگ مطلق ندارد . مرگ ، از دست دادن يك حالت و بدست آوردن يك حالت ديگر است و مانند هر تحول ديگرى فناء نسبى است . وقتى خاك تبديل به گياه مىشود ، مرگ او رخ مىدهد ولى مرگ مطلق نيست ؛ خاك ، شكل سابق و خواصّ پيشين خود را از دست داده و ديگر آن تجلّى و ظهورى را كه در صورت جمادى داشت ندارد ؛ ولى اگر از يك حالت و وضع مرده است ، در وضع و حالت ديگرى زندگى يافته است .\r\n از جمادى مردم و نامى شدم * وز نما مردم به حيوان سر زدم\r\nمردم از حيوانى و آدم شدم * پس چه ترسم كى ز مردن كم شدم ؟\r\nحملهء ديگر بميرم از بشر * تا بر آرم از ملائك بال و پر\r\nوز ملك هم بايدم جستن ز جو * كلّ شىء هالك الّا وجهه \r\n\r\nدنيا ، رحم جان\r\nانتقال از اين جهان به جهان ديگر ، به تولّد طفل از رحم مادر بىشباهت نيست .\r\nاين تشبيه ، از جهتى نارسا و از جهتى ديگر رساست . از اين جهت نارساست كه تفاوت دنيا و آخرت ، عميق‌تر و جوهرىتر از تفاوت عالم رحم و بيرون رحم است .\r\nرحم و بيرون رحم ، هر دو ، قسمتهايى از جهان طبيعت و زندگى دنيا مىباشند ، اما جهان دنيا و جهان آخرت دو نشئه و دو زندگىاند با تفاوتهاى اساسى . ولى اين تشبيه از جهتى ديگر رساست ، از اين جهت كه اختلاف شرايط را نشان مىدهد . طفل در رحم مادر به وسيلهء جفت و از راه ناف ، تغذيه مىكند ؛ ولى وقتى پا به اين جهان گذاشت ، آن راه مسدود مىگردد و از طريق دهان و لولهء هاضمه ، تغذيه مىكند . در رحم ، ششها ساخته مىشود اما به كار نمىافتد و زمانى كه طفل به خارج رحم منتقل شود ،\r\n\r\n","description":"","footnote":"","page_name":" 202 ","page_number":214},
  {"content":"\r\n\r\nششها مورد استفادهء او قرار مىگيرد .\r\nشگفت‌آور است كه جنين تا در رحم است كوچك‌ترين استفاده‌اى از مجراى تنفس و ريه‌ها نمىكند ، و اگر فرضاً در آن وقت اين دستگاه لحظه‌اى به كار افتد ، منجر به مرگ او مىگردد ؛ اين وضع تا آخرين لحظه‌اى كه در رحم است ادامه دارد ، ولى همين‌كه پا به بيرون رحم گذاشت ناگهان دستگاه تنفس به كار مىافتد و از اين ساعت اگر لحظه‌اى اين دستگاه تعطيل شود خطر مرگ است .\r\nاينچنين ، نظام حيات قبل از تولّد با نظام حيات بعد از تولّد تغيير مىكند ؛ كودك قبل از تولّد در يك نظام حياتى ، و بعد از تولّد در نظام حياتى ديگر زيست مىنمايد .\r\nاساسا جهاز تنفس با اينكه در مدت توقف در رحم ساخته مىشود ، براى آن زندگى يعنى براى مدت توقف در رحم نيست ، يك پيش‌بينى و آمادگى قبلى است براى دورهء بعد از رحم . جهاز باصره و سامعه و ذائقه و شامّه نيز با آن مهمه وسعت و پيچيدگى ، هيچ‌كدام براى آن زندگى نيست ، براى زندگى در مرحلهء بعد است .\r\nدنيا نسبت به جهان ديگر مانند رحمى است كه در آن اندامها و جهازهاى روانى انسان ساخته مىشود و او را براى زندگى ديگر آماده مىسازد . استعدادهاى روانى انسان ، بساطت و تجرّد ، تقسيم‌ناپذيرى و ثبات نسبى « من » انسان ، آرزوهاى بىپايان ، انديشه‌هاى وسيع و نامتناهى او ، همه ، ساز و برگهايى است كه متناسب با يك زندگى وسيع‌تر و طويل و عريض‌تر و بلكه جاودانى و ابدى است . آنچه انسان را « غريب » و « نامتجانس » با اين جهان فانى و خاكى مىكند همينهاست . آنچه سبب شده كه انسان در اين جهان حالت « نيى » داشته باشد كه او را از « نيستان » بريده‌اند ، « از نفيرش مرد و زن بنالند » و همواره جوياى « سينه‌اى شرحه شرحه از فراق » باشد تا « شرح درد اشتياق » را بازگو نمايد همين است . آنچه سبب شده انسان خود را « بلند نظر پادشاه سدره‌نشين » بداند و جهان را نسبت به خود « كنج محنت‌آباد » بخواند و يا خود را « طاير گلشن قدس » و جهان را « دامگه حادثه » ببيند همين است .\r\nقرآن كريم مىفرمايد :\r\n أَ فَحَسِبْتُمْ أَنَّما خَلَقْناكُمْ عَبَثاً وَ أَنَّكُمْ إِلَيْنا لا تُرْجَعُونَ  ( 1 ) .\r\n« آيا گمان برديد كه ما شما را ( با اينهمه تجهيزات و ساز و برگ‌ها ) عبث آفريديم و غايت و هدفى متناسب با اين خلقت و اين ساز و برگ‌ها در كار نيست و شما به سوى ما بازگردانده نمىشويد ؟ »\r\n\r\n\r\n\r\n\r\n","description":"","footnote":"\r\n( 1 ) . مؤمنون / 115\r\n","page_name":" 203 ","page_number":215},
  {"content":"\r\n\r\nاگر انسان با اينهمه تجهيزات و ساز و برگ‌ها بازگشتى به سوى خدا ، به سوى جهانى كه ميدان وسيع و مناسبى است براى اين موجود مجهّز ، نداشته باشد درست مثل اين است كه پس از عالم رحم ، عالم دنيايى نباشد و تمام جنينها پس از پايان دورهء رحم فانى گردند ؛ اينهمه جهازات باصره و سامعه و شامّه و مغز و اعصاب و ريه و معده كه به كار رحم نمىخورد و براى زندگى گياهى رحم زائد است لغو و عبث آفريده شود و بدون استفاده از آنها رهسپار عدم گردد .\r\nآرى ، مرگ ، پايان بخشى از زندگى انسان و آغاز مرحله‌اى نوين از زندگى او است .\r\nمرگ ، نسبت به دنيا مرگ است و نسبت به جهان پس از دنيا تولّد است ؛ همچنانكه تولّد يك نوزاد نيز نسبت به دنيا تولّد ، و نسبت به زندگى پيشين او مرگ است .\r\n\r\nدنيا ، مدرسهء انسان\r\nدنيا براى بشر نسبت به آخرت مرحلهء تهيّؤ و تكميل و آمادگى است . دنيا نسبت به آخرت نظير دورهء مدرسه و دانشگاه است براى يك جوان ، دنيا حقيقتا مدرسه و دار التربيه است .\r\nدر نهج البلاغه ، بخش كلمات قصار ، آمده است كه شخصى آمد خدمت امير المؤمنين على ( ع ) و زبان به ذمّ دنيا گشود كه دنيا چنين است و دنيا چنان ، دنيا انسان را فريب مىدهد ، دنيا انسان را فاسد مىكند ، دنيا دغلباز و جنايتكار است ، و از اين قبيل سخنان . اين مرد شنيده بود كه بزرگان ، دنيا را مذمّت مىكنند ، خيال كرده بود مقصود از مذمّت دنيا مذمّت واقعيّت اين جهان است ، مقصود اين است كه جهان فى حدّ ذاته بد است ، نمىدانست كه آنچه بد است دنياپرستى است ، آنچه بد است ديد كوتاه و خواست محدود است كه با انسان و سعادت انسان ناسازگار است . على ( ع ) به او فرمود : تو فريب دنيا مىخورى ، دنيا تو را فريب نمىدهد ، تو بر دنيا جنايت وارد آورده‌اى ، دنيا بر تو جنايت نكرده است . . . تا آنجا كه فرمود : دنيا با كسى كه با صداقت رفتار كند صديق است و براى كسى كه آن را درك كند مايهء عافيت است ؛ دنيا معبد دوستان خدا ، مصلّاى فرشتگان خدا ، فرودگاه وحى خدا ، تجارتخانهء اولياء خداست . . .\r\nشيخ فريد الدين عطّار اين داستان را به نظم آورده مىگويد :\r\n\r\n","description":"","footnote":"","page_name":" 204 ","page_number":216},
  {"content":"\r\n\r\n آن يكى در پيش شير دادگر * ذمّ دنيا كرد بسيارى مگر\r\nحيدرش گفتا كه دنيا نيست بد * بد تويى ، زيرا كه دورى از خرد\r\nهست دنيا بر مثال كشتزار * هم شب و هم روز بايد كشت و كار\r\nزان كه عزّ و دولت دين سر به سر * جمله از دنيا توان برد اى پسر\r\nتخم امروزينه فردا بر دهد * ور نكارى « اى دريغا » بر دهد\r\nگر ز دنيا بر نخواهى برد تو * زندگى ناديده خواهى مرد تو\r\nدائماً در غصّه خواهى ماند باز * كار ، سخت و مرد ، سست و ره دراز \r\nناصر خسرو خطاب به جهان مىگويد :\r\n جهانا چه در خورد و بايسته‌اى * اگر چند با كس نپايسته‌اى\r\nبه ظاهر چو در ديده خس ، ناخوشى * به باطن چو دو ديده بايسته‌اى\r\nاگر بسته‌اى را گهى بشكنى * شكسته بسى نيز هم بسته‌اى\r\nچو آلوده بيندت آلوده‌اى * و ليكن سوى شستگان ، شسته‌اى\r\nكسى كو تو را مى نكوهش كند * بگويش : هنوزم ندانسته‌اى\r\nز من رسته‌اى تو اگر بخردى * چه بنكوهى آن را كزان رسته‌اى\r\nبه من بر ، گذر داد ايزد تو را * تو در رهگذر ، پست چه نشسته‌اى\r\nز بهر تو ايزد درختى بكشت * كه تو شاخى از بيخ او جسته‌اى\r\nاگر كژ بر او رسته‌اى سوختى * وگر راست بر رسته‌اى رسته‌اى\r\nبسوزد بلى ، هر كسى چوب كژ * نپرسد كه بادام يا پسته‌اى\r\nتو تير خدايى سوى دشمنش * به تيرش چرا خويشتن خسته‌اى \r\nقرآن كريم مىفرمايد :\r\n الَّذِي خَلَقَ الْمَوْتَ وَ الْحَياةَ لِيَبْلُوَكُمْ أَيُّكُمْ أَحْسَنُ عَمَلًا  ( 1 ) .\r\n« خدا مرگ و زندگى را آفريده تا بيازمايد كه كداميك از شما درست‌كارتريد . »\r\nيعنى دنيا كه تلفيق و تركيبى از موت و حيات است آزمايشگاه نيكوكارى بشر است .\r\n\r\n\r\n\r\n\r\n","description":"","footnote":"\r\n( 1 ) . ملك / 2\r\n","page_name":" 205 ","page_number":217},
  {"content":"\r\n\r\nبايد توجه داشت كه « آزمايش » خدا براى نمايان ساختن استعدادها و قابليّتها است . نمايان ساختن يك استعداد همان رشد دادن و تكامل دادن آن است . اين آزمايش براى پرده برداشتن از رازهاى موجود نيست ؛ بلكه براى فعليّت دادن به استعدادهاى نهفته چون راز است . در اينجا پرده برداشتن ، به ايجاد كردن است .\r\nآزمايش الهى ، صفات انسانى را از نهانگاه قوّه و استعداد به صفحهء فعليّت و كمال بيرون مىآورد . آزمايش خدا تعيين وزن نيست ، افزايش دادن وزن است .\r\nبا اين توضيح روشن مىگردد كه آيهء ياد شده مبيّن همين حقيقت است كه دنيا ، پرورشگاه استعدادها و دار التربيهء انسانهاست .\r\n\r\nريشهء اعتراض\r\nبا تفسيرى كه از ماهيّت مرگ نموديم ، بىپايه بودن اعتراضها برملا مىگردد . در حقيقت ، اين اعتراضها از نشناختن انسان و جهان ، به عبارت ديگر ، از يك جهان‌بينى ابتر و ناقص پيدا مىشود .\r\nالحق اگر مرگ پايان زندگى باشد ، ديگر ميل و آرزوى جاويدان ماندن فوق العاده رنج‌آور است و چهرهء مرگ در آينهء انديشهء روشن و درونگر انسان بينهايت وحشتزاست .\r\nاينكه برخى از افراد بشر حيات و زندگى را لغو مىپندارند بدين جهت است كه آرزوى جاويد ماندن دارند و اين آرزو را غير قابل تحقق مىپندارند . اگر آرزو و ميل به جاويد ماندن نبود ، حيات و زندگى را لغو و بيهوده نمىدانستند هر چند منتهى به نيستى مطلق گردد ؛ حد اكثر اين است كه آن را يك خوشبختى موقّت و يك دولت مستعجل مىشناختند ؛ هرگز فكر نمىكردند كه نيستى از چنين هستى بهتر است ، زيرا فرض اين است كه عيب اين هستى كوتاهى آن است ، عيبش اين است كه به دنبال خود نيستى دارد ؛ پس همهء عيبها از ناحيهء نيستى و كوتاهى پديد مىآيد و چگونه ممكن است كه اگر بجاى آن مقدار محدود هستى نيز نيستى مىبود بهتر بود ؟ !\r\nآرى ، اكنون در خود آرزوى جاويد ماندن را مىيابيم و اين آرزو فرع بر تصور جاويد ماندن است ؛ يعنى تصورى از جاودانگى و زيباييش و جاذبه‌اش داريم و اين جاذبه در ما آرزويى بزرگ بوجود آورده است كه براى هميشه بمانيم و براى هميشه از موهبت حيات ، بهره‌مند گرديم .\r\nاگر يك سلسله افكار ماترياليستى به مغز ما هجوم آورد كه اين انديشه‌ها و\r\n\r\n","description":"","footnote":"","page_name":" 206 ","page_number":218},
  {"content":"\r\n\r\nآرزوها همه بيهوده است و از واقعيت جاودانگى خبرى نيست ، حق داريم مضطرب و ناراحت شويم و رنج و وحشت عظيمى در ما پديد آيد ، آرزو مىكنيم كه اى كاش نيامده بوديم و با اين رنج و وحشت روبرو نمىشديم . پس تصور لغو و بيهوده بودن هستى ، معلول ناهماهنگى ميان يك غريزهء ذاتى و يك تلقين اكتسابى است ؛ اگر آن غريزه نبود چنين تصورى در ما پديد نمىآمد ، همچنانكه اگر افكار غلط ماترياليستى به ما تلقين نمىشد بازهم اين تصور در ما پديد نمىآمد .\r\nانسان و ساختمان واقعى و پنهان انسان به گونه‌اى است كه آرزوى جاويد ماندن را به عنوان وسيله‌اى براى رسيدن به كمالى كه استعداد آن را دارد بوجود آورده است ؛ و چون اين ساختمان و استعدادهاى موجود در آن ، بيش از زندگى محدود چند روزهء دنياست و اگر زندگى ، محدود به حيات دنيوى گردد همهء آن استعدادها لغو و بيهوده است ، انسان غير مؤمن به حيات ابدى ميان ساختمان وجود خود از يك طرف و انديشه و آرزوى خود از طرف ديگر ناهماهنگى مىبيند ، با زبان سر مىگويد : « پايان هستى نيستى است و همه راهها به فنا منتهى مىشود پس حيات و زندگى لغو و بيهوده است » ولى با زبان استعدادها كه رساتر و جامع‌تر است مىگويد : « نيستى در كار نيست ، راهى بىپايان در پيش است ، اگر زندگى من محدود بود با استعداد جاودان ماندن و آرزوى جاودان ماندن آفريده نمىشدم » .\r\nاز اينرو همچنانكه قبلا هم گفتيم قرآن كريم انديشهء نفى قيامت را با بيهوده دانستن آفرينش مرادف مىشمرد :\r\n أَ فَحَسِبْتُمْ أَنَّما خَلَقْناكُمْ عَبَثاً وَ أَنَّكُمْ إِلَيْنا لا تُرْجَعُونَ  ( 1 ) .\r\n« آيا پنداشته‌ايد كه ما شما را بيهوده آفريده‌ايم و بازگشت شما به سوى ما نيست ؟ »\r\nآرى ، كسى كه دنيا را « مدرسه » و « دار التكميل » بداند و به حيات ديگر و نشئهء ديگر مؤمن باشد ، ديگر زبان به اعتراض نمىگشايد كه يا نمىبايد ما را به دنيا بياورند يا اكنون كه آورده‌اند نبايد بميريم ؛ چنان كه خردمندانه نيست كه كسى بگويد طفل يا نبايد به مدرسه فرستاده شود و يا اگر به مدرسه رفت هيچ‌وقت نبايد مدرسه را ترك گويد .\r\nبابا افضل كاشانى ، آن مرد دانشمند ، استاد يا استاد استاد خواجه نصير الدين\r\n\r\n\r\n\r\n\r\n","description":"","footnote":"\r\n( 1 ) . مؤمنون / 115\r\n","page_name":" 207 ","page_number":219},
  {"content":"\r\n\r\nطوسى ، در يك رباعى عالى ، فلسفهء مرگ را بيان كرده است ؛ مىتوان آن را پاسخى به رباعى معروف خيّام دانست ؛ و شايد اين رباعى در جواب آن رباعى است . رباعى منسوب به خيّام اين است :\r\n تركيب پياله‌اى كه در هم پيوست * بشكستن آن ، روا نمىدارد مست\r\nچندين قد سرو نازنين و سر و دست * از بهر چه ساخت وز براى چه شكست ؟ \r\nبابا افضل مىگويد :\r\n تا گوهر جان در صدف تن پيوست * از آب حيات ، صورت آدم بست\r\nگوهر چو تمام شد ، صدف چون بشكست * بر طرف كله گوشهء سلطان بنشست \r\nدر اين رباعى ، جسم انسان ، همچون صدفى دانسته شده كه گوهر گرانبهاى روح انسانى را در دل خود مىپروراند . شكستن اين صدف ، زمانى كه وجود گوهر كامل مىگردد ، ضرورت دارد تا گوهر گرانقدر از جايگاه پست خود به مقام والاى كله گوشهء انسان ارتقاء يابد . فلسفهء مرگ انسان نيز اين است كه از محبس جهان طبيعت به فراخناى بهشت برين كه به وسعت آسمانها و زمين است منتقل گردد و در جوار مليك مقتدر و خداى عظيمى كه در تقرّب به او هر كمالى حاصل است ، مقام گزيند ؛ ( 1 ) و اين است معناى :\r\n إِنَّا لِلَّهِ وَ إِنَّا إِلَيْهِ راجِعُونَ  ( 2 ) .\r\n« ما متعلّق به خداييم و ما به سوى وى بازگشت داريم » .\r\nايراد « چرا مىميريم ؟ » و پاسخ آن ، به صورت نغزى در يكى از داستانهاى مثنوى آمده است :\r\n گفت موسى اى خداوند حساب * نقش كردى ، باز چون كردى خراب ؟\r\nنرّ و ماده نقش كردى جانفزا * وانگهى ويران كنى آن را ، چرا ؟\r\nگفت حق : دانم كه اين پرسش تو را * نيست از انكار و غفلت وز هوى \r\n\r\n\r\n\r\n\r\n","description":"","footnote":"\r\n( 1 ) . انّ المتّقين فى جنّات و نهر . فى مقعد صدق عند مليك مقتدر . قمر / 54 - 55\r\n( 2 ) . بقره / 156\r\n","page_name":" 208 ","page_number":220},
  {"content":"\r\n\r\n ورنه تأديب و عتابت كردمى * بهر اين پرسش تو را آزردمى\r\nليك مىخواهى كه در افعال ما * بازجويى حكمت و سرّ قضا\r\nتا از آن واقف كنى مر عام را * پخته گردانى بدين هر خام را\r\nپس بفرمودش خدا اى ذو لباب * چون بپرسيدى بيا بشنو جواب\r\nموسيا تخمى به كار اندر زمين * تا تو خود هم وادهى انصاف اين\r\nچون‌كه موسى كشت و كشتش شد تمام * خوشه‌هايش يافت خوبى و نظام\r\nداس بگرفت و مر آنها را بريد * پس ندا از غيب در گوشش رسيد\r\nكه چرا كشتى كنى و پرورى * چون كمالى يافت آن را مىبرى ؟\r\nگفت يا رب ز آن كنم ويران و پست * كه در اينجا دانه هست و كاه هست\r\nدانه لايق نيست در انبار كاه * كاه در انبار گندم ، هم تباه\r\nنيست حكمت اين دو را آميختن * فرق ، واجب مىكند در بيختن\r\nگفت اين دانش ز كه آموختى ؟ * نور اين شمع از كجا افروختى ؟\r\nگفت تمييزم تو دادى اى خدا * گفت پس تمييز چون نبود مرا ؟\r\nدر خلايق روحهاى پاك هست * روحهاى تيرهء گلناك هست\r\nاين صدفها نيست در يك مرتبه * در يكى درّ است و در ديگر شبه\r\nواجب است اظهار اين نيك و تباه * همچنان كاظهار گندمها ز كاه \r\n\r\nمرگ ، گسترش حيات است\r\nدر بحث از پديدهء موت ، به اين نكته نيز بايد توجه داشت كه پديده‌هاى « موت » و « حيات » نظام متعاقبى را در جهان هستى بوجود مىآورند ؛ همواره مرگ يك گروه ، زمينهء حيات را براى گروهى ديگر فراهم مىسازد . لاشهء جانورانى كه مىميرند بىمصرف نمىماند ، از آنها گياهها يا جانداران تازه نفس و پرطراوت ديگرى ساخته مىشود . صدفى مىشكند و گوهر تابناكى تحويل مىدهد ؛ بار ديگر از همان جرم و ماده ، صدفى نو تشكيل مىگردد و گوهر گرانبهاى ديگرى در دل آن پرورش مىيابد .\r\nصدف شكستن و گوهر تحويل دادن ، بينهايت مرتبه تكرار مىگردد و بدين وسيله فيض حيات در امتداد بىپايان زمان گسترش مىيابد . اگر مردمى كه در هزار سال قبل مىزيستند نمىمردند نوبت زندگى به انسانهاى امروز نمىرسيد ، همچنانكه مردم امروز اگر جا تهى نكنند ، امكان وجود براى آيندگان نخواهد بود . اگر گلهاى سال گذشته از رويهء زمين برچيده نشده بودند گلهاى با طراوت و جوان سال جديد ، ميدانى\r\n\r\n","description":"","footnote":"","page_name":" 209 ","page_number":221},
  {"content":"\r\n\r\nبراى خودنمايى نمىيافتند . ماده براى پذيرش حيات ، از لحاظ مكان ، ظرفيت محدودى دارد ولى از لحاظ زمان ظرفيتش نامتناهى است . اين جالب است كه جرم عالم هر اندازه از نظر فضا وسيع باشد ، وسعتى هم از لحاظ زمان دارد و هستى در اين بعد نيز گسترشى بىنظير دارد .\r\nخيّام كه خود از ايرادگيران از مرگ است ( البته منسوب به او است ) نكته‌اى را يادآور مىشود كه ضمنا جواب به اعتراضهاى خود اوست . مىگويد :\r\n از رنج كشيدن ، آدمى حرّ گردد * قطره چو كشد حبس صدف ، در گردد\r\nگر مال نماند سر بماناد بجاى * پيمانه چو شد تهى ، دگر پر گردد \r\nاز تهى شدن پيمانه نبايد انديشه كرد ، كه بار ديگر ساقى پيمانه را پر مىكند . هم او مىگويد :\r\n برخيز و مخور غم جهان گذران * بنشين و دمى به شادمانى گذران\r\nدر طبع جهان اگر وفايى بودى * نوبت به تو خود نيامدى از دگران \r\nشاعر ، اين جهت را به حساب بىوفايى دنيا مىگذارد ؛ آرى ، اگر تنها همين شخصى كه اكنون نوبت اوست مقياس باشد بايد بىوفايى ناميده شود ؛ اما اگر حساب ديگران را هم كه بايد بيايند و دورهء خود را طى كنند بكنيم نام عوض مىشود و بجاى بىوفايى بايد بگوييم انصاف و عدالت و رعايت نوبت .\r\nاينجا ممكن است كسى بگويد قدرت خداوند ، غير متناهى است ؛ چه مانعى دارد كه هم اينها كه هستند براى هميشه باقى بمانند و هم براى آيندگان فكر جا و زمين و مواد غذايى بشود ؟ !\r\nاينها نمىدانند كه آنچه امكان وجود دارد از طرف پروردگار افاضه شده و مىشود ، آنچه موجود نيست همان است كه امكان وجود ندارد . فرض جاى ديگر و محيط مساعد ديگر به فرض امكان ، زمينهء وجود انسانهاى ديگرى را در همانجا فراهم مىكند ، و باز در آنجا و اينجا اشكال سر جاى خود باقى است كه بقاء افراد و دوام آنها راه وجود و ورود را بر آيندگان مىبندد .\r\nاين نكته ، مكمّل پاسخى است كه تحت عنوان « مرگ ، نسبى است » ياد كرديم .\r\nحاصل جمع اين دو نكته اين است كه مادّهء جهان با سير طبيعى و حركت جوهرى خويش ، گوهرهاى تابناك روحهاى مجرّد را پديد مىآورد ؛ روح مجرّد ، مادّه را رها\r\n\r\n","description":"","footnote":"","page_name":" 210 ","page_number":222},
  {"content":"\r\n\r\nمىكند و به زندگى عالىتر و نيرومندترى ادامه مىدهد و مادّه مجدّدا گوهر ديگرى در دامن خويش مىپروراند . در اين نظام ، جز تكامل و توسعهء حيات چيزى نيست و اين توسعه در نقل و انتقالها انجام مىگيرد .\r\nايرادگيرى بر مرگ و تشبيه آن به شكستن كوزه‌هاى كوزه‌گر و آرزوى اينكه مبدأ هستى و كارگردان نظام آفرينش درس خود را از كوزه‌گر بياموزد ، آنچنان كودكانه است كه لايق بحث نيست . اين گونه انديشه‌ها احيانا تفنّن شاعرانه و نوعى خيال‌بافى ظريف هنرمندانه است كه ارزش هنرى دارد و بس . به احتمال قوى گويندهء اشعار منسوب به خيّام چنين منظورى داشته است و يا از طرز فكر محدود ماترياليستى ناشى شده است ؛ ولى در فلسفهء كسى كه مىگويد « آنطور كه به خواب مىرويد مىميريد و آنطور كه از خواب برمىخيزيد زنده مىشويد » ( 1 ) همهء اشكالها حلّ است . چنين كسى نه تنها از مرگ نمىترسد بلكه همچون على ( ع ) مشتاق آن است و آن را رستگارى مىشمرد . ( 2 )\r\nمير داماد ، آن فيلسوف بزرگ الهى مىگويد :\r\n« از تلخى مرگ مترس ، كه تلخى آن در ترسيدن از آن است »\r\nسهروردى ، فيلسوف الهى اشراقى اسلامى مىگويد :\r\n« ما حكيم را حكيم نمىدانيم مگر وقتى كه بتواند با ارادهء خود ، خلع بدن نمايد »\r\nكه خلع بدن براى او كار ساده و عادى گردد و ملكه او شده باشد .\r\nنظير اين بيان از مير داماد حكيم محقّق و پايه‌گذار حوزهء اصفهان نقل شده است .\r\nاين است منطق كسانى كه گوهر گرانبهايى را كه در دل جسم بوجود مىآيد مىشناسند . اما كسى كه در تنگناى انديشه‌هاى نارسا و محدود ماترياليستى گرفتار است البته از مرگ نگران است ، زيرا از نظر او مرگ ، نيستى است . او رنج مىبرد كه چرا اين تن ( كه به گمان او تمام هويّت و شخصيّت از همين تن است ) منهدم مىگردد ، لهذا انديشهء مرگ ، باعث بدبينى او به جهان مىگردد . چنين كسى بايد در تفسيرى كه نسبت به جهان مىكند تجديد نظر كند و بايد بداند كه خرده‌گيرى او مربوط به تصوّر غلطى است كه از جهان دارد .\r\n\r\n\r\n\r\n\r\n","description":"","footnote":"\r\n( 1 ) . كما تنامون تموتون ، و كما تستيقظون تبعثون - حديث نبوى\r\n( 2 ) . وقتى على ( ع ) ضربت خورد فرمود : فزت و ربّ الكعبة « به خداى كعبه رستگار شدم » .\r\n","page_name":" 211 ","page_number":223},
  {"content":"\r\n\r\nاين بحث مرا به ياد داستان كتابفروش ساده‌دلى در مدرسهء فيضيّه مىاندازد :\r\n« در سالهايى كه در قم تحصيل مىكردم ، مرد ساده‌لوحى در مدرسهء فيضيّه ، كتابفروشى مىكرد . اين مرد بساط خويش را مىگسترد و طلّاب از او كتاب مىخريدند . گاهى كارهاى عجيبى مىكرد و سخنان مضحكى مىگفت كه دهان به دهان مىگشت . يكى از طلّاب نقل مىكرد كه روزى براى خريدن كتابى به وى مراجعه كرده پس از ملاحظهء كتاب ، قيمت را پرسيدم ، گفت نمىفروشم ، گفتم چرا ؟\r\nگفت اگر بفروشم بايد يك نسخهء ديگر بخرم و سر جاى اين بگذارم .\r\nمىگفت از سخن اين كتابفروش خنده‌ام گرفت ؛ كتابفروش اگر دائما در حال دادوستد و مبادله نباشد كتابفروش نيست و سودى نمىبرد » .\r\nگويى آن كتابفروش از مكتب شعرى خيّام پيروى مىكرد آنجا كه مىگويد :\r\n تا زهره و مه در آسمان گشت پديد * بهتر ز مى ناب كسى هيچ نديد\r\nمن در عجبم ز مى فروشان كايشان * به زانچه فروشند چه خواهند خريد ؟ ! \r\nبر مىفروش خرده مىگيرد كه چرا مى را مىفروشد ؟ البته اين خرده‌گيرى به زبان شعر است نه به زبان جدّ ؛ لطف و زيبايى خود را نيز مديون همين جهت است . اما وقتى كه اين منطق را با مقياس « جد » مىسنجيم مىبينيم كه چگونه يك ميخواره كار مى فروش را با كار خودش اشتباه مىكند . براى ميخواره ، مى ، هدف است ، اما براى مى فروش ، وسيله است . مى فروش كارش خريدن و فروختن و سود بدست آوردن و باز از نو همين عمل را تكرار كردن است . كسى كه كارش اين است ، از دست دادن كالا او را ناراحت نمىكند بلكه خوش‌حال مىشود زيرا جزئى از هدف وسيع اوست .\r\n عارفى كو كه كند فهم ، زبان سوسن * تا بپرسد كه چرا رفت و چرا بازآمد ؟ \r\nآفرينش همچون سوداگرى است . بازار جهان بازار تهيه و فروش و تحصيل سود و باز تكرار اين كار است . « نظام مرگ و زندگى » نظام مبادله است ، نظام افزايش و تكميل است . آنكه مبادلهء آفرينش را مورد انتقاد قرار مىدهد قانون جهان و هدف آن را نشناخته است .\r\n هر نقش را كه ديدى ، جنسش زلا مكان است * گر نقش رفت غم نيست ، اصلش چو جاودان است \r\n\r\n","description":"","footnote":"","page_name":" 212 ","page_number":224},
  {"content":"\r\n\r\n\r\n7 مجازاتهاى اخروى\r\n\r\n","description":"","footnote":"","page_name":" 213 ","page_number":225},
  {"content":"\r\n . \r\n","description":"","footnote":"","page_name":" 214 ","page_number":226},
  {"content":"\r\n\r\n\r\nجزاى عمل\r\nيكى از مسائلى كه در بحث عدل الهى بايد مطرح گردد ، مسألهء مجازات اعمال در آخرت است . معاد و رسيدگى به اعمال نيك و زشت ، و پاداش و كيفر دادن به نيكوكاران و بدكاران ، خود از مظاهر عدل الهى است . معمولا يكى از دلائلى كه براى اثبات معاد اقامه مىشود اين است كه چون خدا عادل و حكيم است ، اعمال بشر را بىمحاسبه و پاداش و كيفر نمىگذارد .\r\nامير المؤمنين ( عليه السلام ) مىفرمايد :\r\n« و لئن امهل اللّه الظّالم فلن يفوت اخذه و هو له بالمرصاد على مجاز طريقه ، و بموضع الشّجى من مساغ ريقه » ( 1 )\r\n« ممكن است خدا ستمگر را مهلت دهد ولى هرگز او را بىكيفر رها نمىكند ، وى بر سر راه ستمگر كمين كرده و همچون استخوانى كه در گلو گير كند راه را بر او مىبندد » .\r\nبحث ما در اين بخش ، دربارهء اثبات معاد از طريق عادل بودن خدا نيست .\r\n\r\n\r\n\r\n\r\n","description":"","footnote":"\r\n( 1 ) . نهج البلاغة ، خطبه 96\r\n","page_name":" 215 ","page_number":227},
  {"content":"\r\n\r\nبرعكس ، بحثى كه اكنون مطرح است دربارهء ايراد و اشكالى است كه از نظر عدل الهى بر كيفيّت مجازاتها و كيفرهاى اخروى وارد مىگردد . گفته مىشود مجازاتهاى اخروى به شكلى كه نقل مىشود مخالف عدل الهى است ! زيرا در مجازاتهاى اخروى تناسب ميان جرم و جريمه وجود ندارد و مجازاتها به نحو غير عادلانه‌اى اجرا مىشود .\r\nدر اين اشكال ، مسألهء جزاء كه دليلى بر عدل الهى گرفته مىشود ، به عنوان اشكالى بر عدالت ، و نقضى بر حكمت معرّفى شده است . اصلى كه پايه و مبناى ايراد است اين است كه در وضع قوانين جزائى بايد بين جرم و جريمه تناسب رعايت شود ؛ مثلا اگر كسى بر سر رهگذرى كه از خيابان مىگذرد زباله بريزد ، عدالت ايجاب مىكند كه براى او كيفرى در نظر گرفته شود . شكى نيست كه كيفر اينچنين جرمى نمىتواند خيلى سنگين از قبيل اعدام يا حبس ابد بوده باشد . بنابر اصل تناسب ميان جرم و مجازات ، براى چنين جرمى حدّ اكثر يك هفته زندان كافى است و اگر اين مجرم را به خاطر اين جرم كوچك محاكمهء صحرائى و تيرباران كنند بر خلاف عدالت خواهد بود . كيفر دادن بر جرمها لازمهء عدل است ولى اگر تناسب بين جرم و كيفر رعايت نگردد خود كيفر دادن نوعى بىعدالتى خواهد بود .\r\nگناهانى از قبيل غيبت ، دروغ ، زنا ، قتل نفس ، جرمند و كيفر مىطلبند ولى آيا كيفرهايى كه در آخرت براى آنها تعيين شده است بيرون از اندازه نيست ؟ قرآن كيفر قتل نفس را جاويدان ماندن در جهنّم معيّن فرموده است . دربارهء غيبت روايت شده است كه خورش سگهاى جهنم است ؛ ( 1 ) و به همين طريق براى ساير گناهان ، عقوبتها و مجازاتهاى سخت و غير قابل تحملى ذكر شده است ؛ عقوبتهايى كه از لحاظ كيفيت ، فوق العاده شديد است و از لحاظ مدت ، بسيار طولانى . ايراد اين است كه اين بىتناسبى چگونه با عدل الهى سازگار است ؟\r\nبراى پاسخ اين ايراد لازم است بحثى دربارهء انواع مجازاتها انجام دهيم و نوع كيفرهاى اخروى را بشناسيم . اين ، مستلزم آن است كه قبلا بحثى دربارهء نظام جهان آخرت - مطابق آنچه از نصوص معتبر اسلامى استفاده مىشود و براهين عقلى ، ما را راهنمايى مىنمايد - دربارهء تفاوت نظام آن جهان و نظام اين جهان به عمل آوريم .\r\n\r\n\r\n\r\n\r\n","description":"","footnote":"\r\n( 1 ) . بحار ، چاپ كمپانى ج 15 جزء چهارم ص 188 . ايّاكم و الغيبة فانّها ادام كلاب النّار .\r\n","page_name":" 216 ","page_number":228},
  {"content":"\r\n\r\n\r\nتفاوتهاى دو جهان\r\nآيا بر جهان آخرت همين قوانين طبيعى و اصول و نواميسى كه بر جهان دنيا حكومت مىكند ، حكمفرماست ؟ آيا بين زندگى اين جهان و آن جهان ، تفاوت يا تفاوتهايى وجود ندارد ؟ آيا نشئهء آخرت عين نشئهء دنياست ، تنها فرقى كه دارد اين است كه زمانا بعد از اين نشئه است ؟\r\nمسلّما بين دو جهان ، تفاوتهايى است ؛ اگر مشابهتهايى وجود دارد وجود تفاوت هم حتمى است .\r\nدو نشئه و دو عالم است و دو نوع زندگى است ، با قوانينى متفاوت . عجله نكنيد ، نمىخواهم بگويم عدل الهى جزء قوانين دنياست و جزء قوانين آخرت نيست ، پس در آنجا ظلم روا است ؛ خير ، مطلب ديگرى مىخواهم بگويم ، اندكى حوصله داشته باشيد .\r\nبراى نشان دادن تفاوتهايى كه بين اين دو نوع زندگى وجود دارد مثالى در دست نيست زيرا هر مثالى كه بياوريم از دنيا خواهد بود و تابع قوانين دنياست ؛ ولى از براى تقريب مىتوان - با كمى مسامحه - دنيا و آخرت را به عالم رحم و دنيا تشبيه نمود . قبلا هم براى منظورى ديگر از اين مثال استفاده كرده‌ايم .\r\nطفل در رحم ، نوعى زندگى دارد و پس از تولّد ، از نوعى ديگر از زندگى برخوردار مىگردد . يك جنبهء مشترك اين دو زندگى اين است كه در هر دو ، تغذيه هست اما نحوهء تغذيهء جنين با تغذيهء كودك پس از تولّد فرق دارد . طفل در رحم مادر همچون يك گياه زندگى مىكند ، از خون مادر از راه بند ناف مانند ريشهء گياه غذاى خود را مىگيرد ، نه با ريه‌ها تنفس انجام مىدهد و نه معده‌اش فعاليتى دارد ؛ ولى به محض اينكه به اين جهان پا مىنهد نظام زندگيش بر هم مىخورد ، نشئهء ديگرى پيدا مىكند و نظامى ديگر بر حياتش حاكم مىگردد و جهانش عوض مىشود . در اينجا يك لحظه هم نمىتواند مثل سابق زندگى كند ؛ در اينجا بايد تنفس كند و از راه دهان غذا بخورد . اگر قبل از تولد ، هوا وارد ريه‌اش و غذا وارد معده‌اش مىشد ، مىمرد . حالا برعكس ، اگر لحظه‌اى چند هوا وارد ريه‌اش نشود و ساعتى چند غذا وارد معده‌اش نگردد مىميرد .\r\nبعد از تولد اگر كسى بخواهد همان وضع سابق را براى طفل ادامه دهد ، مثلا او را در محفظه‌اى قرار دهد و از همان راه بند ناف خون به او تزريق كند و در عوض ، مجراى دهان و بينى او را مسدود نمايد ، ممكن نيست ؛ زيرا نظام زندگى طفل عوض شده است\r\n\r\n","description":"","footnote":"","page_name":" 217 ","page_number":229},
  {"content":"\r\n\r\nو بايد از نظام نوين استفاده كند .\r\nجهان آخرت نيز نسبت به دنيا چنين است . وضع زندگى در آخرت با وضع آن در دنيا متفاوت است . در هر دو تا حيات هست ولى نه يك‌جور . زندگى در آنجا قوانين و نظاماتى دارد غير از آنچه كه در اينجا هست . به عبارت ديگر ، دنيا و آخرت دو نوع جهان و دو نشئه‌اند . براى بدست آوردن تفاوتهاى اين دو جهان ، بايد به توصيفهايى كه از ناحيهء متون دينى در اين باره رسيده است مراجعه كنيم .\r\nاكنون ، چند تفاوت را ذيلًا بيان مىكنيم :\r\nثبات و تغيير . در اين جهان ، حركت و تغيير هست . كودك ، جوان مىگردد ، كامل مىشود ، به پيرى مىرسد و سپس مىميرد . در اين جهان ، نوها كهنه مىشود و كهنه‌ها از بين مىرود ؛ ولى در جهان آخرت پيرى و كهنگى وجود ندارد ، مرگى هم در كار نيست . آنجا جهان بقاء است و اينجا جهان فناء ، آنجا خانهء ثبات و قرار است و اينجا خانهء زوال و فنا .\r\nزندگى خالص و ناخالص . دومين تفاوت ، اين است كه در اين جهان ، موت و حيات ، مرگ و زندگى با هم آميخته است ولى آن جهان سراپا زندگى است . در اينجا جماداتى و حيواناتى وجود دارند و هر كدام به ديگرى تبديل مىگردند . جسمى كه اكنون بدن ماست و حيات دارد زمانى مرده و جماد بوده است و بار ديگر نيز حيات از آن جدا مىگردد و به حالت جمادى برمىگردد . زندگى و مرگ در دنيا مخلوط به هم‌اند . اما در آخرت چنين نيست ؛ آنجا يكپارچه حيات است ؛ زمين آخرت ، جواهر و سنگريزه‌هاى آن ، درخت و ميوهء آن همگى حيات دارند ، آتش آنجا هم درّاك و فعّال است .\r\nقرآن كريم مىفرمايد :\r\n وَ إِنَّ الدَّارَ الْآخِرَةَ لَهِيَ الْحَيَوانُ  ( 1 ) .\r\n« همانا منحصرا خانهء آخرت خانه‌اى است كه زنده است » .\r\nآخرت يك موجود زنده و يك حيوان و جاندار است .\r\nعضوها و اندامها در اين جهان ، شعور و درك ندارند ولى در آن جهان پوست بدن\r\n\r\n\r\n\r\n\r\n","description":"","footnote":"\r\n( 1 ) . عنكبوت / 64\r\n","page_name":" 218 ","page_number":230},
  {"content":"\r\n\r\nو ناخن هم فهم دارد و حتى سخن مىگويد . در قيامت بر دهانها مهر زده مىشود و هر عضوى خودش كارهايى را كه انجام داده است بازگو مىكند .\r\nاز زبان پرسش نمىشود تا با دروغگويى پرده‌پوشى كند . هر عضوى در آنجا ناطق مىگردد ، خودش كارهاى خود را شرح مىدهد .\r\nقرآن كريم مىفرمايد :\r\n الْيَوْمَ نَخْتِمُ عَلى أَفْواهِهِمْ وَ تُكَلِّمُنا أَيْدِيهِمْ وَ تَشْهَدُ أَرْجُلُهُمْ بِما كانُوا يَكْسِبُونَ  ( 1 ) .\r\n« امروز بر دهانهايشان مهر مىزنيم و دستهايشان با ما سخن مىگويند و پاهايشان گواهى مىدهند كه چه انجام داده‌اند » .\r\nدر جاى ديگر ، مكالمه و مشاجرهء انسانها را با اعضاء و جوارح خودشان ذكر مىكند :\r\n وَ قالُوا لِجُلُودِهِمْ لِمَ شَهِدْتُمْ عَلَيْنا ؟ قالُوا أَنْطَقَنَا اللَّهُ الَّذِي أَنْطَقَ كُلَّ شَيْءٍ  ( 2 ) .\r\nپس از بيان اين مطلب كه در قيامت گوش و چشم مجرمين و ديگر اندامهايشان عليه آنها گواهى مىدهند ، مشاجره‌اى را كه بين آنان در مىگيرد چنين شرح مىدهد :\r\n« و به پوستهاى بدنشان مىگويند چرا به ضرر ما شهادت داديد ؟ پاسخ مىدهند : خدا ما را ناطق ساخت ، خدايى كه هر چيز را به سخن آورده است . »\r\nآرى ، زندگى در جهان آخرت خالص است ، آميخته به موت نيست ، از عنصر كهنگى و فرسودگى و مرگ و فنا در آنجا خبر و اثرى نيست ؛ بر آن جهان ، جاودانگى حكمفرماست .\r\nكشت و درو . سومين تفاوت دنيا و آخرت اين است كه اينجا خانهء كشت كردن و تخم پاشيدن است و آنجا خانهء بهره‌بردارى و درو كردن . در آخرت ، عمل نيست ، مقدّمه نيست ، هر چه هست محصول و نتيجه است ، مانند روزى است كه نتيجهء امتحانات دانش‌آموزان اعلام مىگردد . اگر دانش‌آموزى در وقت امتحان اعلام كند كه به من مهلت درس خواندن بدهيد و يا در وقت اعلام نتيجه تقاضا كند كه اكنون از\r\n\r\n\r\n\r\n\r\n","description":"","footnote":"\r\n( 1 ) . يس / 65\r\n( 2 ) . فصلت / 21\r\n","page_name":" 219 ","page_number":231},
  {"content":"\r\n\r\nمن بپرسيد تا جواب دهم ، پاسخى كه دريافت مىدارد اين است كه وقت امتحان گذشته و اكنون وقت نمره دادن است . انبياء كه فرياد مىكنند : اى مردم به عمل صالح بپردازيد و ذخيره‌اى براى خانهء واپسين خويش تهيه كنيد براى اين است كه زمان عمل محدود است .\r\nامير المؤمنين على ( ع ) مىفرمايد :\r\nو انّ اليوم عمل و لا حساب و غدا حساب و لا عمل ( 1 ) .\r\n« امروز ، كار است و محاسبه نيست و فردا محاسبه است و كار نيست » .\r\nدر جاى ديگر مىفرمايد :\r\nعباد اللّه ! الآن فاعملوا و الالسن مطلقة ، و الابدان صحيحة ، و الاعضاء لدنة ، و المنقلب فسيح ( 2 ) .\r\n« اى بندگان خدا هم اكنون كه زبانها آزاد و بدنها سالم است و اعضاء فرمان مىبرد و ميدان فعاليت باز است بكوشيد » .\r\nيعنى بدن وسيلهء فعاليت و كار توست ، پيش از آنكه از تو گرفته شود و متلاشى گردد ، با آن كار كن ، كارى كه به حال تو سودمند باشد .\r\nآن زمان كه مهلت سپرى مىگردد و به فرمان خداى توانا ، روح از بدن آهنگ جدايى ساز مىكند ، ديگر كار از دست شده است ، در آن موقع هر چه فرياد كنى كه مرا برگردانيد تا كار نيكى انجام دهم پاسخى كه مىشنوى اين است كه : « ممكن نيست » .\r\nاگر اتصال ميوهء كال جدا شده از درخت ، به درخت ، و از سر گرفتن وضع سابق و شيرين شدن آن ، ممكن باشد مراجعه به دنيا ممكن است ، ولى قانون آفرينش جز اين است .\r\nچه زيباست جمله‌اى كه رسول اكرم ( صلّى اللّه عليه و آله و سلّم ) در اين باره فرموده است :\r\nالدّنيا مزرعة الآخرة ( 3 ) .\r\n« دنيا كشتگاه آخرت است » .\r\n\r\n\r\n\r\n\r\n","description":"","footnote":"\r\n( 1 ) . نهج البلاغه ، خطبهء 42 .\r\n( 2 ) . نهج البلاغه ، خطبهء 187 .\r\n( 3 ) . كنوز الحقايق ، مناوى ، باب دال .\r\n","page_name":" 220 ","page_number":232},
  {"content":"\r\n\r\nدر اين حديث ، مجموع دورهء وجود انسان به دورهء سال تشبيه شده و هر يك از دنيا و آخرت به يكى از دو فصل سال تشبيه شده است ، دنيا فصل كشت كردن ، و آخرت فصل محصول برداشتن است .\r\nسرنوشت اختصاصى و مشترك . چهارمين تفاوتى كه بين نظام دنيا و نظام آخرت سراغ داريم اين است كه سرنوشتها در دنيا تا حدّى مشترك است ولى در آخرت هر كس سرنوشتى جداگانه دارد . منظور اين است كه زندگى دنيا اجتماعى است و در زندگى اجتماعى همبستگى و وحدت حكمفرماست ، كارهاى خوب نيكوكاران در سعادت ديگران مؤثر است و كارهاى بد بدكاران نيز در جامعه اثر مىگذارد و به همين دليل است كه مسئوليتهاى مشترك نيز وجود دارد . افراد يك جامعه مانند اعضاء و جوارح بدن ، كم و بيش جور يكديگر را بايد بكشند ، اختلال يكى از آنها موجب زوال سلامت از عضوهاى ديگر مىگردد ؛ مثلا اگر كبد خوب كار نكند ، ضرر آن به عضوهاى ديگر هم مىرسد .\r\nبه واسطهء سرنوشت مشترك داشتن افراد اجتماع است كه اگر يك نفر بخواهد گناهى مرتكب شود بر ديگران لازم است مانع او گردند . رسول اكرم ( صلّى اللّه عليه و آله و سلّم ) تأثير گناه فرد را بر جامعه ضمن مثلى بيان كرده‌اند كه گروهى سوار كشتى بودند و كشتى در دريا حركت مىكرد ؛ يكى از مسافران ، در جايى كه نشسته بود مشغول سوراخ كردن كشتى شد ، ديگران به عذر اينكه جايگاه شخص خودش را سوراخ مىكند متعرّض او نشدند و كشتى غرق شد ؛ ولى اگر دستش را گرفته و مانع كارش مىشدند هم خود جان به سلامت مىبردند و هم او را نجات مىدادند ( 1 ) .\r\nدر دنيا خشك و تر با هم مىسوزند و يا با هم از سوختن مصون مىمانند . در جامعه كه گروهى زندگى مشترك دارند و در آن ، هم بدكار هست و هم نيكوكار ، گاهى بدكاران از ثمرهء كار نيكوكاران منتفع مىگردند و گاهى مردم بىگناه از صدمهء گناهكاران آسيب مىبينند .\r\nولى جهان ديگر چنين نيست ، در آنجا محال است كه كسى در عمل ديگرى سهيم گردد ، نه كسى از ثمرهء كار نيكى كه خودش در آن سهمى نداشته است بهره‌مند مىشود و نه كسى از كيفر گناهان ديگران معذّب مىگردد . آخرت خانهء جدايى و « فصل » است ، بين خوب و بد جدايى مىاندازد ، ناپاكان را از پاكان منفصل مىكند ؛\r\n\r\n\r\n\r\n\r\n","description":"","footnote":"\r\n( 1 ) . اصول كافى\r\n","page_name":" 221 ","page_number":233},
  {"content":"\r\n\r\nگناهكاران را بانگ مىزنند كه :\r\n وَ امْتازُوا الْيَوْمَ أَيُّهَا الْمُجْرِمُونَ  ( 1 ) .\r\n« از مردم پاك جدا شويد اى ناپاكان » .\r\nدر آنجا پدر از پسر ، و پسر از پدر جدا مىگردد ، هر كس جزاى عمل خودش را دريافت مىكند .\r\n وَ لا تَزِرُ وازِرَةٌ وِزْرَ أُخْرى  ( 2 )\r\n« هيچ‌كس بار ديگرى و گناه ديگرى را به دوش نمىگيرد » .\r\nاين تفاوت از اينجا پيدا شده كه آخرت ، جهان فعليّت محض است و دنيا جهان حركت ، يعنى جهان آميختگى استعداد با فعليّت . فعليّتهاى محض از يكديگر تأثير نمىپذيرند و با يكديگر تركيب نمىشوند ولى فعليّتهاى آميخته تأثير پذيرند و قابل تركيب شدن هستند . از اين رو در دنيا « جامعه » به وجود مىآيد كه نوعى تركيب و وحدت انسانهاست ، و در آخرت « جامعه » مفهوم ندارد ؛ در دنيا تأثير و تأثّر تدريجى و فعل و انفعال هست ولى در آخرت نيست ؛ در دنيا اگر كسى با نيكوكاران بنشيند از مجالست با آنان نيكى مىپذيرد و اگر با بدان بنشيند گمراه مىگردد . مولوى مىگويد :\r\n مىرود از سينه‌ها در سينه‌ها * از ره پنهان صلاح و كينه‌ها \r\nفردوسى مىگويد :\r\n به عنبرفروشان اگر بگذرى * شود جامهء تو همه عنبرى\r\nاگر بگذرى سوى انگشت‌گر * از او جز سياهى نيابى دگر \r\nولى در جهان ديگر اگر انسان تا ابد با نيكوكاران بنشيند درجه‌اش بالا نمىرود و اگر هم با بدكاران بنشيند تنزل نمىكند ؛ آنجا مجالست و همنشينى مؤثر نيست و هيچ چيز در هيچ چيز اثر نمىگذارد . در آنجا صلاح و كينه‌ها از سينه‌ها به سينه‌ها راه نمىيابد . در آنجا نه از مجالست با عنبرفروش بوى خوش عائد مىشود و نه از\r\n\r\n\r\n\r\n\r\n","description":"","footnote":"\r\n( 1 ) . يس / 59\r\n( 2 ) . انعام / 164 ، اسراء / 15 ، فاطر / 18 ، زمر / 7 ، نجم / 38\r\n","page_name":" 222 ","page_number":234},
  {"content":"\r\n\r\nهمنشينى انگشت‌گر ( ذغال فروش ) غبار سياهى عارض مىگردد . در آنجا مبادله وجود ندارد ، نه مبادلهء طبيعى و نه مبادلهء قراردادى ، مبادله و دادوستدها اختصاص به اين جهان دارد .\r\nالبته منظور از اينكه زندگى جهان ديگر ، اجتماعى نيست اين نيست كه در آنجا هر كسى منفرد و تنهاست و كسى غير از خود را نمىبيند و با غير خود سر و كار ندارد ؛ منظور اين است كه همبستگيها و تأثير و تأثّرها و تعاون و تضادها و بده و بستان‌هاى روحى و اخلاقى و معنوى كه در اين جهان هست و در نتيجه جامعه ، يعنى تركيب حقيقى از افراد تحقق مىيابد و سرنوشتها به هم گره مىخورد ، در آن جهان وجود ندارد ، و الّا در هر يك از بهشت و جهنّم ، اجتماع و گرد هم زيستن هست ، با اين تفاوت كه در اجتماع نيكوكاران انس و الفت و صفا و صميميّت برقرار است و به تعبير قرآن كريم برادروار بر صندليهايى روبروى هم مىنشينند ( 1 ) اما در اجتماع بدكاران تنفّر و بيزارى از يكديگر و ناسزاگويى حكمفرماست ( 2 ) .\r\n\r\nارتباط دو جهان\r\nاز مطالب گذشته ، تفاوتهايى كه بين نظام اين جهان و نظام آن جهان است بدست آمد ، اكنون ببينيم ارتباط اين دو جهان در چيست ؟\r\nشك نيست كه بين دنيا و آخرت ، ارتباط نيز برقرار است ، ارتباطى بسيار شديد .\r\nارتباط دنيا و آخرت در اين حدّ است كه مانند دو بخش از يك عمر ، و دو فصل از يك سال‌اند ؛ در يك فصل بايد كاشت و در فصل ديگر بايد درو كرد ؛ بلكه اساساً يكى كشت است و ديگرى محصول ، يكى هسته است و ديگرى ميوهء آن . بهشت و جهنّم آخرت در اينجا پديد مىآيند .\r\nدر حديث است :\r\nانّ الجنّة قيعان ، و انّ غراسها سبحان اللّه ، و الحمد للّه ، و لا إله الّا اللّه ، و اللّه اكبر ، و لا حول و لا قوّة الّا باللّه ( 3 ) .\r\n\r\n\r\n\r\n\r\n","description":"","footnote":"\r\n( 1 )  إِخْواناً عَلى سُرُرٍ مُتَقابِلِينَ .  حجر / 47\r\n( 2 ) .  كُلَّما دَخَلَتْ أُمَّةٌ لَعَنَتْ أُخْتَها .  اعراف / 38 ،  إِنَّ ذلِكَ لَحَقٌّ تَخاصُمُ أَهْلِ النَّارِ .  . / ص / 64\r\n( 3 ) . تفسير الميزان ، ج 13 ، ص 23 .\r\n","page_name":" 223 ","page_number":235},
  {"content":"\r\n\r\n« بهشت فعلا صحرائى خالى است بىكشت و زراعت ؛ همانا اذكار « سبحان اللّه » و « الحمد للّه » و « لا إله الا اللّه » و « اللّه اكبر » و « لا حول و لا قوّة الّا باللّه » درختهايى هستند كه در اينجا گفته ، و در آنجا كاشته مىشوند » .\r\nدر حديث ديگر است كه رسول اكرم ( ص ) فرمود :\r\nدر شب معراج وارد بهشت شدم ، فرشتگانى ديدم كه بنّائى مىكنند ، خشتى از طلا و خشتى از نقره ، و گاهى هم از كار كردن دست مىكشند . به ايشان گفتم : چرا گاهى كار مىكنيد و گاهى از كار دست مىكشيد ؟ پاسخ دادند : تا مصالح بنّائى برسد .\r\nپرسيدم : مصالحى كه مىخواهيد چيست ؟ گفتند : ذكر مؤمن كه در دنيا مىگويد :\r\nسبحان اللّه و الحمد للّه و لا إله الا اللّه و اللّه اكبر . هر وقت بگويد ما مىسازيم و هر وقت خوددارى كند ما نيز خوددارى مىكنيم ( 1 ) .\r\nدر حديث ديگر آمده است كه رسول اكرم ( ص ) فرمودند :\r\n« هر كس كه بگويد سبحان اللّه خدا براى او درختى در بهشت مىنشاند ، و هر كس بگويد الحمد للّه خداى براى او درختى در بهشت مىنشاند و هر كس بگويد لا إله الّا اللّه خدا براى او درختى در بهشت مىنشاند و هر كس بگويد اللّه اكبر خدا براى او درختى در بهشت مىنشاند . مردى از قريش گفت : پس درختان ما در بهشت بسيار است . حضرت فرمودند : بلى ، ولى مواظب باشيد كه آتشى نفرستيد كه آنها را بسوزاند ، و اين به دليل گفتار خداى عزّ و جلّ است كه : اى كسانى كه ايمان آورديد خدا و فرستادهء او را فرمان بريد و عملهاى خويش را باطل نكنيد » ( 2 )\r\nيعنى همچنانكه با كارهاى نيك اين جهانتان ، درختان بهشت را بوجود مىآوريد ، با اعمال بد خويشتن نيز آتش جهنم را شعله‌ور مىسازيد و ممكن است اين آتش ، آنچه را كه حسنات شما ايجاد كرده‌اند نابود سازند .\r\nدر حديث ديگر فرمود :\r\nانّ الحسد ليأكل الايمان كما تأكل النّار الحطب ( 3 ) .\r\n« حسد ورزيدن ، ايمان آدمى را مىخورد آنچنان كه آتش ، هيزم را مىبلعد و خاكستر مىكند » .\r\n\r\n\r\n\r\n\r\n","description":"","footnote":"\r\n( 1 ) . وسائل الشيعة - چاپ مكتبة المحمدى قم - جزء چهارم از جلد 2 ص 1208\r\n( 2 ) . وسائل الشيعة - چاپ مكتبة المحمدى قم - جزء دوم از جلد 2 ص 1206 سورهء محمد ، شمارهء 33 .\r\n( 3 ) . اصول كافى ، چاپ اسلاميّه ، سال 1388 ، ج 2 ، ص 231 .\r\n","page_name":" 224 ","page_number":236},
  {"content":"\r\n\r\nمعلوم مىشود جهنّم نيز مانند بهشت صحرائى خالى است ؛ آتشها و عذابها تجسّم همان گناهانى است كه به دست بشر روشن و فرستاده مىشود ؛ مار و كژدم و آب جوشان و خوراك زقّوم دوزخ ، از ناپاكيها و پليديها خلق مىشود ، همانطورى كه حور و قصور و نعيم جاويدان بهشت از تقوا و كارهاى نيك آفريده مىشود . خدا در مورد دوزخيان مىفرمايد :\r\n أُولئِكَ لَهُمْ عَذابٌ مِنْ رِجْزٍ أَلِيمٌ  ( 1 ) .\r\n« آنان شكنجه‌اى دردآور از ناپاكى درد آور خويش دارند » .\r\n\r\nسه نوع كيفر\r\nدو بحث گذشته كه « تفاوتهاى دو جهان » و « ارتباط دو جهان » را مطرح كرديم ، مقدمه‌اى بود براى بحث حاضر كه مىخواهيم انواع مجازاتها را بررسى نماييم . در اين بحث مىخواهيم ثابت كنيم كه نوع مجازات در آخرت با نوع مجازات در دنيا متفاوت است ، و پاسخ اشكال بىتناسبى جرم و مجازات ، بستگى به فهم اين تفاوت دارد .\r\nمجازات بر سه گونه است :\r\n1 . مجازات قراردادى ( تنبيه و عبرت ) .\r\n2 . مجازاتى كه با گناه ، رابطهء تكوينى و طبيعى دارد . ( مكافات دنيوى ) .\r\n3 . مجازاتى كه تجسّم خود جرم است و چيزى جدا از آن نيست . ( عذاب اخروى ) .\r\n\r\n1 . تنبيه و عبرت\r\nنوع اول مجازات همان كيفرها و مقرّرات جزائى است كه در جوامع بشرى به وسيلهء مقنّنين الهى يا غير الهى وضع گرديده است . فايدهء اين گونه مجازاتها دو چيز است ؛ يكى جلوگيرى از تكرار جرم به وسيلهء خود مجرم يا ديگران از طريق رعبى كه كيفر دادن ايجاد مىكند ؛ و به همين جهت مىتوان اين نوع از مجازات را « تنبيه » ناميد . فايدهء ديگر ، تشفّى و تسلّى خاطر ستمديده است و اين در مواردى است كه از\r\n\r\n\r\n\r\n\r\n","description":"","footnote":"\r\n( 1 ) . سبأ / 5\r\n","page_name":" 225 ","page_number":237},
  {"content":"\r\n\r\nنوع جنايت و تجاوز به ديگران باشد .\r\nحسّ انتقامجويى و تشفّى طلبى در بشر بسيار قوى است و در دوره‌هاى ابتدائى و جامعه‌هاى بدوى ظاهرا قوىتر بوده است . اگر جانى را از طريق قانون ، مجازات نمىكردند ، تباهى و فساد بسيارى در جامعه پديد مىآمد . اين حس ، هم اكنون هم در بشر هست ، نهايت اينكه در جوامع متمدّن اندكى ضعيف‌تر يا « پنهان‌تر » است . انسان ستمديده دچار عقدهء روحى مىگردد ، اگر عقدهء او خالى نگردد ممكن است - بطور آگاهانه يا ناآگاهانه - روزى مرتكب جنايت گردد . ولى وقتى كه ستمگر را در برابر او مجازات كنند ، عقده‌اش بازمىگردد و روانش از كينه و ناراحتى پاك مىشود .\r\nقوانين جزائى براى تربيت مجرمين و براى برقرارى نظم در جامعه‌ها ضرورى و لازم است ؛ هيچ چيز ديگرى نمىتواند جانشين آن گردد . اين كه برخى مىگويند بجاى مجازات بايد مجرم را تربيت كرد و بجاى زندان بايد دار التأديب ايجاد كرد ، يك مغالطه است ؛ تربيت و ايجاد دار التأديب ، بىشبهه لازم و ضرورى است و مسلّما تربيت صحيح از ميزان جرائم مىكاهد ؛ همچنانكه نابسامانى اجتماعى يكى از علل وقوع جرائم است و برقرارى نظامات اجتماعى و اقتصادى و فرهنگى صحيح نيز به نوبهء خود از جرائم مىكاهد ؛ ولى هيچ‌يك از اينها جاى ديگرى را نمىگيرد ؛ نه تربيت و نه نظامات عادلانه جانشين كيفر و مجازات مىگردد ، و نه كيفر و مجازات جانشين تربيت صحيح و نظام اجتماعى سالم مىشود .\r\nهر اندازه تربيت ، درست و نظام اجتماعى ، عادلانه و سالم باشد باز افرادى طاغى و سركش پيدا مىشوند كه تنها راه جلوگيرى از آنها مجازاتها و كيفرهاست كه احياناً بايد سخت و شديد باشد .\r\nاز طريق تقويت ايمان و ايجاد تربيت صحيح و اصلاح جامعه و از بين بردن علل وقوع جرم مىتوان از تعداد جرمها و جنايتها تا حدود زيادى كاست و بايد هم از اين راهها استفاده كرد ، ولى نمىتوان انكار كرد كه مجازات هم در جاى خود لازم است و هيچ‌يك از امور ديگر اثر آن را ندارد . بشر هنوز موفق نشده است و شايد هم هيچ‌وقت موفق نشود كه از طريق اندرزگويى و ارشاد و ساير وسائل آموزشى و پرورشى بتواند همهء مردم را تربيت كند ، و اميدى هم نيست كه تمدن و زندگى مادى كنونى بتواند وضعى را بوجود آورد كه هرگز جرمى واقع نشود . تمدن امروز نه تنها جرمها را كم نكرده است ، بلكه به مراتب آنها را بيشتر و بزرگتر كرده است .\r\nدزديهايى كه در قديم به شكل آفتابه دزدى ، جيب‌برى يا سر گردنه گرفتن انجام مىگرفت امروز به هزار رنگ و شكل مرئى و نامرئى ، زير پرده و روى پرده انجام\r\n\r\n","description":"","footnote":"","page_name":" 226 ","page_number":238},
  {"content":"\r\n\r\nمىگيرد ؛ روى پرده‌اش هم كم نيست ، مىبينيم يك كشتى و يا چند كشتى را از دريا مىدزدند .\r\nبه دلائلى كه ذكر شد بايد پذيرفت كه وضع مجازاتها و كيفرهاى قراردادى براى اجتماعات بشرى لازم و مفيد است ولى چنان كه قبلًا گفته شد لازم است وضع كنندگان مقررات جزائى ، تناسب جرم و مجازات را رعايت كنند .\r\nاما نكتهء جالب اين است كه اين گونه مجازاتها در جهان آخرت معقول نيست ؛ زيرا در آنجا نه جلوگيرى از تكرار جرم مطرح است نه تشفّى ؛ نه آخرت جاى عمل است تا عقوبت كردن انسان به اين منظور باشد كه دوباره مرتكب كردار زشت نشود ، و نه خدا - العياذ باللّه - حس انتقامجويى و تشفّى [ طلبى 
  ] دارد كه بخواهد براى خالى كردن عقدهء دل خود انتقام بگيرد ، و نه در آنجا مسألهء تشفّى قلب مظلومين مطرح است ، خصوصاً اگر آن مظلوم از اولياء خدا و مظاهر رحمت واسعهء الهيّه باشد ؛ بديهى است كه براى غير اولياء نيز در جهان وا نفسا اندكى خير و رحمت و مغفرت بر يك دنيا انتقام از دشمن ترجيح دارد .\r\nبه علاوه ، همهء عذابها كه مربوط به حقوق مردم نيست تا گفته شود عدل الهى ايجاب مىكند كه رضاى دل مظلومين از راه انتقام از ظالم تحصيل شود . قسمت مهمى از عذابها مربوط است به شرك ، ريا ، ترك عبادت خدا و امثال اينها كه « حقّ اللّه » است نه « حقّ الناس » ؛ و در اين گونه موارد هيچ يك از دو اثر و خاصيتى كه براى مجازاتهاى دنيوى هست وجود ندارد .\r\n\r\nمكافات دنيوى\r\nدومين نوع از انواع مجازات ، كيفرهايى است كه رابطهء علّىّ و معلولى با جرم دارند ، يعنى معلول جرم و نتيجه طبيعى آن است . اين كيفرها را « مكافات عمل » يا « اثر وضعى گناه » مىنامند . بسيارى از گناهان ، اثرات وضعى ناگوارى در همين جهان براى ارتكاب‌كننده بوجود مىآورد . مثلًا شراب‌خوارى علاوه بر اينكه زيانهاى اجتماعى ببار مىآورد صدمه‌هايى بر روان و جسم شراب‌خوار وارد مىسازد .\r\nشراب‌خوارى موجب اختلال اعصاب و تصلّب شرائين و ناراحتيهاى كبدى مىگردد .\r\nفحشاء ممكن است سوزاك و سفليس توليد كند .\r\nاينها اثر ذاتى گناه است و كيفر قانونى نيست تا گفته شود كه بايد تناسب جرم و مجازات در آن رعايت گردد . اگر كسى سمّى كشنده را بنوشد و به اندرز نصيحتگو\r\n\r\n","description":"","footnote":"","page_name":" 227 ","page_number":239},
  {"content":"\r\n\r\nاعتناء نكند خواهد مرد . مردن ، نتيجهء طبيعى و اثر وضعى نوشيدن سمّ است . چنين آدم خيره‌سرى قطعاً مىميرد ، ولى غلط است كه كسى بگويد اين بيچاره فقط پنج دقيقه مرتكب جرم شده چرا به كيفر مرگ مبتلا شد و هستى خود را از دست داد ؟ اگر به كسى بگويند خود را از قلّهء كوه پرت نكن و گرنه نابود مىگردى ، حق ندارد اعتراض كند و بگويد چه تناسبى هست ميان خيره‌سرى من و اين جزاى شاقّ . اينجا حساب علّت و معلول است . سقوط از كوه يا نوشيدن زهر ، علت است و نابودى معلول آن است . اثر آن علتها اين است و جز اين نتواند بود .\r\nمسألهء تناسب جرم و كيفر ، مربوط به كيفرهاى قراردادى است كه رابطهء آنها با جرم ، رابطهء قراردادى است نه واقعى و ذاتى . اما مكافاتهاى طبيعى ، نتيجه و لازمهء عملند و همانطورى كه در بخش دوم اين كتاب بيان كرديم هر چيزى در نظام علت و معلول جهان ، موقعيت خاصى دارد و هرگز ممكن نيست كه علت واقعى ، معلول واقعى را به دنبال خود نياورد .\r\nدر بحث تفاوتهاى دنيا و آخرت گفتيم كه دنيا موسم كشت است و آخرت فصل درو . ولى گاهى برخى از اعمال در همين دنيا ، نتايج خود را نشان مىدهد و به اصطلاح كشته‌ها درو مىگردد . البته اين دريافت ثمرهء عمل و درو كردن كشته ، نوعى از جزاى الهى است ولى جزاى كامل نيست ، محاسبهء دقيق و مجازات كامل در آخرت انجام مىگيرد . دنيا خانهء عمل است و احياناً جزا هم در آن ديده مىشود ولى آخرت صد در صد خانهء جزا و حساب است ، در آنجا مجالى براى عمل نيست .\r\nكارهايى كه مربوط به مخلوق خداست ، خواه نيكى و خدمت به خلق باشد يا بدى و صدمه به مردم ، غالبا در همين دنيا پاداش و كيفرى دارد بىآنكه چيزى از جزاى اخروى آنها كاسته گردد .\r\nبدى كردن با والدين ، در همين جهان كيفر دارد مخصوصاً اگر آن بدى - العياذ باللّه - كشتن والدين باشد . حتى اگر پدر و مادر انسان فاسق و يا كافر هم باشند بازهم بدى نسبت به آنها بىعكس العمل نمىماند .\r\nمنتصر عباسى پدرش متوكّل را كشت و پس از مدت كوتاهى خودش نيز كشته شد ؛ در حالى كه متوكل مرد بسيار خبيث و ناپاكى بود ؛ متوكل در محافل انس و سرگرميش امير المؤمنين على ( ع ) را به مسخره مىگرفت ، دلقكهايش خود را به قيافهء آن حضرت مىساختند و تقليد در مىآوردند و مسخرگى مىكردند و در اشعار خويش به او اهانت مىكردند . گويند منتصر از او شنيد كه حضرت فاطمه سلام اللّه عليها را دشنام مىدهد ؛ از بزرگى پرسيد كه مجازاتش چيست ؟ وى پاسخ داد قتلش واجب\r\n\r\n","description":"","footnote":"","page_name":" 228 ","page_number":240},
  {"content":"\r\n\r\nاست ولى بدان كه هر كس پدرش را بكشد عمرش كوتاه خواهد شد . منتصر گفت من باكى ندارم كه در اطاعت خدا عمر من كوتاه گردد . پدرش را كشت و پس از وى هفت ماه بيشتر زنده نماند ( 1 ) .\r\nعلى ( ع ) در مورد عكس العمل احسان و خدمت به خلق در همين جهان ، مىفرمايد :\r\nلا يزهّدنّك فى المعروف من لا يشكره لك ، فقد يشكرك عليه من لا يستمتع بشىء منه ، و قد تدرك من شكر الشّاكر اكثر ممّا اضاع الكافر ، و اللّه يحبّ المحسنين ( 2 ) .\r\n« اينكه گاهى به كسى نيكى مىكنى و او قدرشناسى نمىكند ( و يا ناسپاسى مىكند ) تو را به كار نيك بىرغبت نكند كه احيانا تو پاداش خويش را بيش از آنچه بخواهى از او بگيرى از دست كسى مىگيرى كه هيچ به او نيكى نكرده‌اى . به هر حال جهان پاداش تو را پس مىدهد ، و لو از ناحيه‌اى كه تو هرگز گمان نمىبرى » .\r\nمولوى در مورد عمل و عكس العمل مىگويد :\r\n اين جهان كوه است و فعل ما ندا * بازآيد سوى ما از كه صدا \r\nديگرى در مجازاتها و مكافاتهاى دنيا مىگويد :\r\n به چشم خويش ديدم در گذرگاه * كه زد بر جان مورى مرغكى راه\r\nهنوز از صيد ، منقارش نپرداخت * كه مرغ ديگر آمد كار او ساخت\r\nچو بد كردى مشو ايمن ز آفات * كه واجب شد طبيعت را مكافات \r\nالبته نبايد چنين بينديشيم كه هرگاه صدمه و مصيبتى بر يك فرد يا يك گروه وارد شد حتماً مكافات اعمال آنهاست ، زيرا مصائب اين جهان فلسفه‌هاى ديگرى هم دارد ؛ آنچه كه ما معتقد هستيم اين است كه در اين جهان فى الجمله مكافات عمل هم وجود دارد .\r\n\r\n\r\n\r\n\r\n","description":"","footnote":"\r\n( 1 ) . سفينة البحار ، مادهء « وكل » ، و بحار الانوار چاپ آخوندى ج 10 ص 296 .\r\n( 2 ) . نهج البلاغه ، حكمت 195\r\n","page_name":" 229 ","page_number":241},
  {"content":"\r\n\r\n\r\nعذاب اخروى\r\nمجازاتهاى جهان ديگر ، رابطهء تكوينى قوىترى با گناهان دارند . رابطهء عمل و جزا در آخرت نه مانند نوع اول ، قراردادى است و نه مانند نوع دوم از نوع رابطهء علّىّ و معلولى است ، بلكه از آن هم يك درجه بالاتر است . در اينجا رابطهء « عينيّت » و « اتّحاد » حكمفرماست ؛ يعنى آنچه كه در آخرت به عنوان پاداش يا كيفر به نيكوكاران و بدكاران داده مىشود تجسّم خود عمل آنهاست .\r\nقرآن كريم مىفرمايد :\r\n يَوْمَ تَجِدُ كُلُّ نَفْسٍ ما عَمِلَتْ مِنْ خَيْرٍ مُحْضَراً وَ ما عَمِلَتْ مِنْ سُوءٍ تَوَدُّ لَوْ أَنَّ بَيْنَها وَ بَيْنَهُ أَمَداً بَعِيداً  ( 1 ) .\r\n« روزى كه هر كس آنچه از كار نيك يا زشت انجام داده است حاضر مىبيند ، آرزو مىكند كه كاش بين او و بين كار زشتش مسافت درازى فاصله مىبود » .\r\nدر جاى ديگر مىفرمايد :\r\n وَ وَجَدُوا ما عَمِلُوا حاضِراً وَ لا يَظْلِمُ رَبُّكَ أَحَداً  ( 2 ) .\r\n« آنچه را كه انجام داده‌اند حاضر مىيابند و پروردگار تو به احدى ستم نمىكند » .\r\nدر جاى ديگر مىفرمايد :\r\n   يَوْمَئِذٍ يَصْدُرُ النَّاسُ أَشْتاتاً لِيُرَوْا أَعْمالَهُمْ ، فَمَنْ يَعْمَلْ مِثْقالَ ذَرَّةٍ خَيْراً يَرَهُ ، وَ مَنْ يَعْمَلْ مِثْقالَ ذَرَّةٍ شَرًّا يَرَهُ    ( 3 ) .\r\n« در اين روز مردم گروه گروه بيرون مىآيند تا در نمايشگاه اعمال ، اعمال آنها به آنها ارائه داده شود . پس هر كس هموزن يك ذرّه ، كار نيك كند آن را مىبيند و هر كس هموزن يك ذرّه ، كار زشت كند مىبيند » .\r\n\r\n\r\n\r\n\r\n","description":"","footnote":"\r\n( 1 ) . آل عمران / 30\r\n( 2 ) . كهف / 49\r\n( 3 ) . زلزال / 6 - 8\r\n","page_name":" 230 ","page_number":242},
  {"content":"\r\n\r\nدر آيه‌اى كه به قول برخى از مفسرين آخرين آيه‌اى است از قرآن كه نازل شده است مىفرمايد :\r\n وَ اتَّقُوا يَوْماً تُرْجَعُونَ فِيهِ إِلَى اللَّهِ ثُمَّ تُوَفَّى كُلُّ نَفْسٍ ما كَسَبَتْ وَ هُمْ لا يُظْلَمُونَ  ( 1 ) .\r\n« و بپرهيزيد از آن روز كه بسوى خدا بازگشت داده مىشويد ، آنگاه به هر كسى آنچه كه فراهم كرده است به تمام و كمال پرداخت مىگردد و به آنان ستم نمىشود » .\r\nدربارهء مال يتيم خوردن تعبير قرآن كريم اين است :\r\n إِنَّ الَّذِينَ يَأْكُلُونَ أَمْوالَ الْيَتامى ظُلْماً إِنَّما يَأْكُلُونَ فِي بُطُونِهِمْ ناراً وَ سَيَصْلَوْنَ سَعِيراً  ( 2 ) .\r\n« آنان كه اموال يتيمان را به ستم مىخورند ، جز اين نيست كه در شكم خويش آتش فرو مىبرند و به زودى در آتشى افروخته مىافتند » .\r\nيعنى مال يتيم خوردن عيناً آتش خوردن است اما چون در اين دنيا هستند نمىفهمند ، به محض اينكه حجاب بدن كنار رفت و از اين جهان بيرون شدند آتش مىگيرند و مىسوزند .\r\nقرآن كريم باورداران را چنين اندرز مىدهد :\r\n يا أَيُّهَا الَّذِينَ آمَنُوا اتَّقُوا اللَّهَ وَ لْتَنْظُرْ نَفْسٌ ما قَدَّمَتْ لِغَدٍ وَ اتَّقُوا اللَّهَ . . .  ( 3 ) .\r\n« اى ايمان داران ، پرواى خدا را داشته باشيد ، و هر كسى بايد بنگرد كه چه چيزى براى فرداى خود پيش فرستاده است ، و از خدا پروا كنيد . . » .\r\nلحن قاطع و صريح عجيبى است ، به صورت امر مىفرمايد : هر كس بايد بنگرد كه براى فرداى خود چه پيش فرستاده است . سخن از پيش فرستادن است ؛ يعنى شما عيناً همان چيزهايى را كه اكنون مىفرستيد خواهيد داشت ، لذا درست بنگريد كه چه مىفرستيد .\r\nهمچون كسى كه وقتى در سفر است اشيائى را خريدارى كرده و پيش از خود به وطن خود مىفرستد ؛ او بايد دقت كند ، زيرا وقتى از سفر برگشت و به وطن خويش\r\n\r\n\r\n\r\n\r\n","description":"","footnote":"\r\n( 1 ) . بقره / 281\r\n( 2 ) . نساء / 10\r\n( 3 ) . حشر / 18\r\n","page_name":" 231 ","page_number":243},
  {"content":"\r\n\r\nرسيد ، در بسته‌بندىهاى پستىاى كه فرستاده است همان چيزهايى است كه خودش تهيه كرده است ؛ ممكن نيست كه نوعى كالا پيش فرستد ، و هنگام بازگشت به وطن به نوعى ديگر دست يابد .\r\nدر اين آيهء كريمه ، دو بار كلمه « اتّقوا اللّه » آمده است و بين آنها فقط يك جملهء كوتاه وجود دارد : « و لتنظر نفس ما قدّمت لغد » . شايد در قرآن كريم ، مشابهى نداشته باشد كه با اين فاصلهء كوتاه دو بار امر به تقوا شده باشد .\r\nبازهم قرآن كريم مىفرمايد :\r\n               إِذَا الشَّمْسُ كُوِّرَتْ ، وَ إِذَا النُّجُومُ انْكَدَرَتْ ، وَ إِذَا الْجِبالُ سُيِّرَتْ ، وَ إِذَا الْعِشارُ عُطِّلَتْ ، وَ إِذَا الْوُحُوشُ حُشِرَتْ ، وَ إِذَا الْبِحارُ سُجِّرَتْ ، وَ إِذَا النُّفُوسُ زُوِّجَتْ ، وَ إِذَا الْمَوْؤُدَةُ سُئِلَتْ ، بِأَيِّ ذَنْبٍ قُتِلَتْ ، وَ إِذَا الصُّحُفُ نُشِرَتْ ، وَ إِذَا السَّماءُ كُشِطَتْ ، وَ إِذَا الْجَحِيمُ سُعِّرَتْ ، وَ إِذَا الْجَنَّةُ أُزْلِفَتْ ، عَلِمَتْ نَفْسٌ ما أَحْضَرَتْ                ( 1 ) .\r\n« آن زمان كه خورشيد از درخشش بيفتد ؛ ستارگان بىفروغ شوند ؛ كوهها سير داده شوند ؛ شتران آبستن به حال خود رها گردند ؛ حيوانات وحشى جمع شوند ؛ درياها مشتعل شوند ؛ جانها جفت گردند ؛ دربارهء دخترانى كه زنده بگور شده‌اند پرسش شود كه به موجب چه گناهى كشته شدند ؟ نامه‌ها گشوده شود ؛ آسمان بركنده شود ؛ دوزخ افروخته گردد و بهشت نزديك آورده شود هر كس خواهد دانست چه آماده و حاضر كرده است » .\r\nيعنى آنچه به آدمى در آن جهان مىرسد ، اعمّ از نعيم بهشتى و عذاب دوزخى ، همه ، چيزهايى است كه آدمى خودش آماده و حاضر ساخته است ، الّا اينكه در اين دنيا آنها را نمىشناسد و در آخرت آنها را خواهد شناخت ؛ و اين مضمون آيات بسيارى از قرآن كريم است كه مىفرمايد روز قيامت خدا به شما خبر مىدهد كه شما چه مىكرديد ؛ يعنى شما اكنون خبر نداريد كه چه كار مىكنيد ، روز رستاخيز از كار خويش با خبر مىشويد و كردار خود را خواهيد شناخت .\r\n قُلْ إِنَّ الْمَوْتَ الَّذِي تَفِرُّونَ مِنْهُ فَإِنَّهُ مُلاقِيكُمْ ثُمَّ تُرَدُّونَ إِلى عالِمِ الْغَيْبِ وَ الشَّهادَةِ فَيُنَبِّئُكُمْ بِما كُنْتُمْ تَعْمَلُونَ  ( 2 ) .\r\n\r\n\r\n\r\n\r\n","description":"","footnote":"\r\n( 1 ) . تكوير / 1 - 14\r\n( 2 ) . جمعه / 8\r\n","page_name":" 232 ","page_number":244},
  {"content":"\r\n\r\n« بگو : مرگى كه از آن مىگريزيد به زودى با شما ملاقات خواهد داشت ؛ آنگاه به سوى داناى پنهان و آشكار ، برگردانيده مىشويد ؛ پس شما را به كردارهايتان آگاه مىسازد . »\r\nمجازات آخرت ، تجسّم يافتن عمل است . نعيم و عذاب آنجا همين اعمال نيك و بد است كه وقتى پرده كنار رود تجسّم و تمثّل پيدا مىكند ؛ تلاوت قرآن صورتى زيبا مىشود و در كنار انسان قرار مىگيرد ؛ غيبت و رنجانيدن مردم به صورت خورش سگان جهنّم در مىآيد .\r\nبه عبارت ديگر اعمال ما صورتى ملكى دارد كه فانى و موقّت است و آن همان است كه در اين جهان به صورت سخن يا عملى ديگر ظاهر مىشود ؛ و صورتى و وجهه‌اى ملكوتى دارد كه پس از صدور از ما هرگز فانى نمىشود و از توابع و لوازم و فرزندان جدا ناشدنى ماست . اعمال ما از وجههء ملكوتى و چهرهء غيبى باقى است و روزى ما به آن اعمال خواهيم رسيد و آنها را با همان وجهه و چهره مشاهده خواهيم كرد ؛ اگر زيبا و لذت‌بخش است نعيم ما خواهد بود و اگر زشت و كريه است آتش و جحيم ما خواهد بود .\r\nدر حديث است كه زنى براى مسأله‌اى به حضور رسول اكرم ( صلّى اللّه عليه و آله و سلّم ) مشرّف شد ، وى كوتاه قد بود ، پس از رفتنش عايشه كوتاه قدّى وى را با دست خويش تقليد كرد ؛ رسول اكرم ( صلّى اللّه عليه و آله و سلّم ) به وى فرمودند :\r\nخلال كن . عايشه گفت : مگر چيزى خوردم يا رسول اللّه ؟ ! حضرت فرمود : خلال كن .\r\nعايشه خلال كرد و پاره گوشتى از دهانش افتاد ( 1 ) .\r\nدر حقيقت حضرت با تصرّف ملكوتى ، واقعيّت ملكوتى و اخروى غيبت را در همين جهان به عايشه ارائه دادند .\r\nقرآن كريم دربارهء غيبت مىفرمايد :\r\n وَ لا يَغْتَبْ بَعْضُكُمْ بَعْضاً ، أَ يُحِبُّ أَحَدُكُمْ أَنْ يَأْكُلَ لَحْمَ أَخِيهِ مَيْتاً فَكَرِهْتُمُوهُ  ( 2 ) .\r\n« مسلمانان از يكديگر غيبت نكنند ، آيا كسى دوست مىدارد كه گوشت برادر خويش را در وقتى كه مرده است بخورد ؟ نه ، از اين كار تنفّر داريد »\r\n\r\n\r\n\r\n\r\n","description":"","footnote":"\r\n( 1 ) . بحار ، چاپ كمپانى ، جلد 15 ، جزء 4 ، ص 188\r\n( 2 ) . حجرات / 12\r\n","page_name":" 233 ","page_number":245},
  {"content":"\r\n\r\nقيس بن عاصم كه از اصحاب رسول خدا ( صلّى اللّه عليه و آله و سلّم ) است نقل كرده كه روزى با گروهى از « بنى تميم » خدمت پيغمبر اكرم ( صلّى اللّه عليه و آله و سلّم ) شرفياب شدم ، گفتم يا رسول اللّه ! ما در صحرا زندگى مىكنيم و از حضور شما كمتر بهره‌مند مىگرديم ، ما را موعظه فرماييد .\r\nرسول اكرم نصايح سودمندى فرمود و از آن جمله چنين فرمود :\r\n« براى تو به ناچار همنشينى خواهد بود كه هرگز از تو جدا نمىگردد ؛ با تو دفن مىگردد در حالى كه تو مرده‌اى و او زنده است . همنشين تو اگر شريف باشد تو را گرامى خواهد داشت و اگر نابكار باشد تو را به دامان حوادث مىسپارد . آنگاه آن همنشين با تو محشور مىگردد و در رستاخيز با تو برانگيخته مىشود و تو مسئول آن خواهى بود . پس دقت كن كه همنشينى كه انتخاب مىكنى نيك باشد زيرا اگر او نيك باشد مايهء انس تو خواهد بود و در غير اين صورت موجب وحشت تو مىگردد . آن همنشين ، كردار تو است » .\r\nقيس بن عاصم عرض كرد دوست مىدارم كه اندرزهاى شما به صورت اشعارى درآورده شود تا آن را حفظ و ذخيره كنم و موجب افتخار ما باشد . رسول اكرم ( صلّى اللّه عليه و آله ) دستور فرمود كسى به دنبال حسّان بن ثابت برود ؛ ولى قبل از اينكه حسّان بيايد قيس خودش كه از سخنان رسول اكرم به هيجان آمده بود ، نصايح رسول خدا را به صورت شعر در آورد و به حضرت عرضه داشت . اشعار اين است :\r\n تخيّر خليطا من فعالك انّما * قرين الفتى فى القبر ما كان يفعل\r\nو لا بدّ بعد الموت من ان تعدّه * ليوم ينادى المرء فيه فيقبل\r\nفان كنت مشغولا بشىء فلا تكن * به غير الّذى يرضى به اللّه تشغل\r\nفلن يصحب الانسان من بعد موته * و من قبله الّا الّذى كان يفعل\r\nالا انّما الانسان ضيف لاهله * يقيم قليلا فيهم ثمّ يرحل \r\n« از كردار خويشتن ، دوستى براى خود برگزين كه رفيق آدمى در گور ( برزخ ) همان اعمال او مىباشد . »\r\n« بناچار بايد همنشين خود را براى روز رستاخيز انتخاب كنى و آماده‌سازى » .\r\n« پس اگر به چيزى سرگرم مىشوى مراقب باش كه جز به آنچه خدا مىپسندد نباشد » .\r\n« زيرا آدمى پس از مرگ جز با كردار خويش قرين نمىگردد » .\r\n\r\n","description":"","footnote":"","page_name":" 234 ","page_number":246},
  {"content":"\r\n\r\n« همانا آدمى در خانوادهء خود ميهمانى بيش نيست كه اندكى در ميان ايشان درنگ و سپس كوچ مىكند » ( 1 )\r\nدر حديث است كه :\r\nانّما هى اعمالكم ردّت اليكم .\r\nاين عذابها همان اعمال و كردارهاى شماست كه به سوى شما برگردانيده شده است .\r\nآفرين بر سعدى ، عالى سروده است :\r\n هر دم از عمر مىرود نفسى * چون نگه مىكنم نمانده بسى\r\nاى كه پنجاه رفت و در خوابى * مگر اين پنج روز دريابى\r\nخجل آن كس كه رفت و كار نساخت * كوس رحلت زدند و بار نساخت\r\nعمر ، برف است و آفتاب تموز * اندكى مانده ، خواجه غرّه هنوز\r\nهر كه آمد عمارتى نو ساخت * رفت و منزل به ديگرى پرداخت\r\nبرگ عيشى به گور خويش فرست * كس نيارد ز پس تو پيش فرست\r\nهر كه مزروع خود بخورد بخويد * وقت خرمنش خوشه بايد چيد\r\nاى تهيدست رفته در بازار * ترسمت بر نياورى دستار \r\n\r\nيادى از استاد\r\nاز استاد خودم عالم جليل القدر ، مرحوم آقاى حاج ميرزا على آقا شيرازى ( اعلى اللّه مقامه ) كه از بزرگترين مردانى بود كه من در عمر خود ديده‌ام و به راستى نمونه‌اى از زهّاد و عبّاد و اهل يقين و يادگارى از سلف صالح بود كه در تاريخ خوانده‌ايم ؛ جريان خوابى را به خاطر دارم كه نقل آن بىفايده نيست .\r\nدر تابستان سال بيست و سال بيست و يك ، من از قم به اصفهان رفتم و براى اولين بار در اصفهان با آن مرد بزرگوار آشنا شدم و از محضرش استفاده كردم . البته اين آشنايى ، بعد تبديل به ارادت شديد از طرف من و محبت و لطف استادانه و پدرانه\r\n\r\n\r\n\r\n\r\n","description":"","footnote":"\r\n( 1 ) . « خصال » صدوق ، باب ثلثه ، شمارهء 93\r\n","page_name":" 235 ","page_number":247},
  {"content":"\r\n\r\nاز طرف آن مرد بزرگ شد بطورى كه بعدها ايشان به قم آمدند و در حجرهء ما بودند و آقايان علماء بزرگ حوزهء علميّه كه همه به ايشان ارادت مىورزيدند در آنجا از ايشان ديدن مىكردند .\r\nدر سال بيست كه براى اولين بار به اصفهان رفتم ، هم مباحثهء گراميم كه اهل اصفهان بود و يازده سال تمام با هم هم مباحثه بوديم و اكنون از مدرّسين و مجتهدين بزرگ حوزهء علميهء قم است به من پيشنهاد كرد كه در مدرسهء صدر ، عالم بزرگى است نهج البلاغه تدريس مىكند ، بيا برويم به درس او . اين پيشنهاد براى من سنگين بود ؛ طلبه‌اى كه « كفاية الاصول » مىخواند ، چه حاجت دارد كه به پاى تدريس نهج البلاغه برود ؟ ! نهج البلاغه را خودش مطالعه مىكند و با نيروى اصل برائت و استصحاب مشكلاتش را حل مىنمايد !\r\nچون ايام تعطيل بود و كارى نداشتم و به علاوه پيشنهاد از طرف هم مباحثه‌ام بود پذيرفتم ؛ رفتم اما زود به اشتباه بزرگ خودم پىبردم ، دانستم كه نهج البلاغه را من نمىشناخته‌ام و نه تنها نيازمندم به فرا گرفتن از استاد ، بلكه بايد اعتراف كنم كه نهج البلاغه ، استاد درست و حسابى ندارد . به علاوه ديدم با مردى از اهل تقوا و معنويّت روبرو هستم كه به قول ما طلّاب ممّن ينبغى ان يشدّ اليه الرّحال « از كسانى است كه شايسته است از راههاى دور بار سفر ببنديم و فيض محضرش را دريابيم . »\r\nاو خودش يك نهج البلاغهء « مجسّم » بود ، مواعظ نهج البلاغه در اعماق جانش فرو رفته بود . براى من محسوس بود كه روح اين مرد با روح امير المؤمنين ( ع ) پيوند خورده و متصل شده است . راستى من هر وقت حساب مىكنم ، بزرگترين ذخيرهء روحى خودم را درك صحبت اين مرد بزرگ مىدانم ؛ رضوان اللّه تعالى عليه و حشره مع اوليائه الطّاهرين و الائمّة الطيّبين .\r\nمن از اين مرد بزرگ داستانها دارم . از جمله به مناسبت بحث ، رؤيائى است كه نقل مىكنم :\r\nايشان يك روز ضمن درس در حالى كه دانه‌هاى اشكشان بر روى محاسن سفيدشان مىچكيد اين خواب را نقل كردند ، فرمودند :\r\n« در خواب ديدم مرگم فرا رسيده است ؛ مردن را همان طورى كه براى ما توصيف شده است ، در خواب يافتم ؛ خويشتن را جدا از بدنم مىديدم ، و ملاحظه مىكردم كه بدن مرا به قبرستان براى دفن حمل مىكنند . مرا به گورستان بردند و دفن كردند و رفتند . من تنها ماندم و نگران كه چه بر سر من خواهد آمد ؟ ! ناگاه سگى سفيد را ديدم كه وارد قبر شد . در همان حال حس كردم كه اين سگ ، تندخويى من است كه تجسم\r\n\r\n","description":"","footnote":"","page_name":" 236 ","page_number":248},
  {"content":"\r\n\r\nيافته و به سراغ من آمده است . مضطرب شدم . در اضطراب بودم كه حضرت سيد الشهداء ( ع ) تشريف آوردند و به من فرمودند : غصّه نخور ، من آن را از تو جدا مىكنم . » ( 1 )\r\nدر اين داستان ، اشاره‌اى به شفاعت هست كه در بحث آينده به يارى خدا عنوان مىكنيم .\r\n\r\nكوتاه سخن\r\nپاسخ اشكال « تناسب كيفر و گناه » به اين صورت خلاصه مىشود كه رعايت تناسب ، بحثى است كه در مورد كيفرهاى اجتماعى و قراردادى قابل طرح است . البته در اين گونه كيفرها ، قانون‌گذار بايد متناسب بودن كيفر را با جرم در نظر بگيرد ؛ اما در كيفرهايى كه رابطهء تكوينى با عمل دارد يعنى معلول واقعى و اثر حقيقى كردار است يا كيفرى كه با گناه ، رابطهء عينيّت و وحدت دارد ، يعنى در حقيقت خود عمل است ، ديگر مجالى از براى بحث تناسب داشتن و نداشتن نيست .\r\nبرتراند راسل كه مىگويد چگونه ممكن است خدايى باشد و ما را در برابر جرمهاى بسيار كوچك ، مجازاتهاى بسيار بزرگ بكند اين معنى را درك نمىكرده كه رابطهء آخرت با دنيا از قبيل روابط قراردادى و اجتماعى نيست .\r\nامثال راسل از معارف و حقايق اسلامى دور و بىخبرند ، با الفباى معارف الهى هم آشنايى ندارند . آشنايى امثال راسل فقط با دنياى مسيحى است ، از حكمت و فلسفه و\r\n\r\n\r\n\r\n\r\n","description":"","footnote":"\r\n( 1 ) . مرحوم حاج ميرزا على آقا اعلى اللّه مقامه ، ارتباط قوى و بسيار شديدى با پيغمبر اكرم و خاندان پاكش ( صلوات اللّه و سلامه عليهم ) داشت . اين مرد در عين اينكه فقيه ( در حدّ اجتهاد ) و حكيم و عارف و طبيب و اديب بود و در بعضى از قسمتها ، مثلا طبّ قديم و ادبيّات ، از طرز اول بود و « قانون » بو على را تدريس مىكرد ، از خدمتگزاران آستان مقدّس حضرت سيد الشهداء عليه السلام بود ؛ منبر مىرفت و موعظه مىكرد و ذكر مصيبت مىفرمود ؛ كمتر كسى بود كه در پاى منبر اين مرد عالم مخلص متّقى بنشيند و منقلب نشود ؛ خودش هنگام وعظ و ارشاد كه از خدا و آخرت ياد مىكرد در حال يك انقلاب روحى و معنوى بود و محبت خدا و پيامبرش و خاندان پيامبر در حدّ اشباع او را بسوى خود مىكشيد ؛ با ذكر خدا دگرگون مىشد ؛ مصداق قول خدا بود :\r\n الَّذِينَ إِذا ذُكِرَ اللَّهُ وَجِلَتْ قُلُوبُهُمْ وَ إِذا تُلِيَتْ عَلَيْهِمْ آياتُهُ زادَتْهُمْ إِيماناً وَ عَلى رَبِّهِمْ يَتَوَكَّلُونَ .  ( انفال / 2 )\r\nنام رسول اكرم ( صلّى اللّه عليه و آله ) يا امير المؤمنين ( عليه السلام ) را كه مىبرد اشكش جارى مىشد . يك سال حضرت آية اللّه بروجردى ( اعلى اللّه مقامه ) از ايشان براى منبر در منزل خودشان در دههء عاشورا دعوت كردند ؛ منبر خاصى داشت ؛ غالبا از نهج البلاغه تجاوز نمىكرد . ايشان در منزل آية اللّه منبر مىرفت و مجلسى را كه افراد آن اكثر از اهل علم و طلّاب بودند سخت منقلب مىكرد بطورى كه از آغاز تا پايان منبر ايشان ، جز ريزش اشكها و حركت شانه‌ها چيزى مشهود نبود .\r\n","page_name":" 237 ","page_number":249},
  {"content":"\r\n\r\nعرفان اسلامى و از معارف بلند اسلامى كمترين آگاهى ندارند . راسل در نظر كسى كه اندك آشنايى با معارف اسلامى دارد ، در فلسفه به مفهوم اسلامى و شرقى آن ، يك كودك دبستانى هم بشمار نمىرود .\r\nاسلام در دامن خود ، مردان بزرگى را تربيت كرده است كه در وقتى كه در همين جهان بوده‌اند ، با جهان آخرت آشنا شده‌اند و حقايقى را كه فوق تصور « راسل » هاست لمس كرده‌اند .\r\nشاگردان مكتب قرآن ، اين حقيقت را نيك آموخته‌اند كه جزاى آخرت عين كردار دنياست ، چيزى جدا از عمل نيست . مولوى اشعارى دارد كه اين حقيقت را بيان مىكند و از نظر موعظه و تذكر خود ما نيز نقل آنها مناسب است ؛ مىگويد :\r\n اى دريده پوستين يوسفان * گرگ برخيزى از اين خواب گران\r\nگشته گرگان يك به يك خوهاى تو * مىدرانند از غضب اعضاى تو\r\nز آنچه مىبافى همه روزه بپوش * ز آنچه مىكارى همه‌ساله بنوش\r\nگر ز خارى خسته‌اى ، خود كشته‌اى * ور حرير و قز درى ، خود رشته‌اى\r\nچون ز دستت زخم بر مظلوم رست * آن درختى گشت و ز آن زقّوم رست\r\nاين سخنهاى چو مار و كژدمت * مار و كژدم مىشود گيرد دمت \r\n*\r\n حشر پرحرص خس مردار خوار * صورت خوكى بود روز شمار\r\nزانيان را گنده اندام نهان * خمرخواران را بود گنده دهان\r\nگند مخفى كان به دلها مىرسيد * گشت اندر حشر محسوس و پديد\r\nبيشه‌اى آمد وجود آدمى * بر حذر شو زين وجود ار آدمى\r\nظاهر و باطن اگر باشد يكى * نيست كس را در نجات او شكى\r\nدر وجود ما هزاران گرگ و خوك * صالح و ناصالح و خوب و خشوك\r\nحكم ، آن خو راست كان غالبتر است * چون‌كه زر بيش از مس آمد آن زر است\r\nسيرتى كاندر وجودت غالب است * هم بر آن تصوير ، حشرت واجب است \r\nآفرين بر قرآن با اين شاگردانش . اگر قرآن نمىبود ، مولوى و حافظ و سنائى و عطّار و سعدى و امثال آنها بوجود نمىآمدند . استعداد ايرانى با نور اسلام شكفت و اين افتخار ، ايران را بس كه توانست معارف اسلام را بهتر از هر قوم ديگرى دريافت\r\n\r\n","description":"","footnote":"","page_name":" 238 ","page_number":250},
  {"content":"\r\n\r\nكند . سخن خود را به اندرزهاى زيباى سعدى در اين زمينه پايان مىدهيم :\r\n خرما نتوان خورد از اين خار كه كشتيم * ديبا نتوان بافت از اين پشم كه رشتيم\r\nبر لوح معاصى خط عذرى نكشيديم * پهلوى كبائر حسناتى ننوشتيم\r\nپيرى و جوانى چو شب و روز برآمد * ما شب شد و روز آمد و بيدار نگشتيم\r\nما را عجب ار پشت و پناهى بود آن روز * كامروز كسى را نه پناهيم و نه پشتيم\r\nگر خواجه شفاعت نكند روز قيامت * شايد كه ز مشّاطه نرنجيم ، كه زشتيم \r\n\r\n","description":"","footnote":"","page_name":" 239 ","page_number":251},
  {"content":"\r\n . \r\n","description":"","footnote":"","page_name":" 240 ","page_number":252},
  {"content":"\r\n\r\n\r\n8 شفاعت\r\n\r\n","description":"","footnote":"","page_name":" 241 ","page_number":253},
  {"content":"\r\n . \r\n","description":"","footnote":"","page_name":" 242 ","page_number":254},
  {"content":"\r\n\r\nيكى از مباحثى كه در بحث عدل الهى ، بايد طرح و بحث و تحقيق شود مبحث « شفاعت » است . دربارهء شفاعت ، مشاجرات و گفتگوهايى هست و مخصوصا پس از ظهور كيش « وهابيّت » بازار گرمترى پيدا كرده است . كيش وهابيّت منسوب به محمد بن عبد الوهّاب است و هم اكنون تقريبا مذهب رسمى دولت سعودى بشمار مىرود ؛ كيشى است كه به نحوى بسيار سطحى و قشرى دم از توحيد در پرستش مىزند و به همين جهت بسيارى از معارف دقيق و عالى اسلام را منكر است . توحيدى كه وهّابيها طرفدار آن هستند مانند توحيد اشاعره با بسيارى از اصول اسلامى مخالف است .\r\n\r\nايراد و اشكال\r\nآنچه به عنوان ايراد بر شفاعت گفته شده و يا مىتوان گفت از اين قرار است :\r\n1 . شفاعت با توحيد در عبادت منافات دارد و اعتقاد به آن نوعى شرك است .\r\nاين همان اشكالى است كه وهّابيها مطرح مىكنند و جمعى وهّابى مسلك در ميان شيعه نيز فريفتهء آن شده‌اند ( 1 ) .\r\n\r\n\r\n\r\n\r\n","description":"","footnote":"\r\n( 1 ) . عجبا در كشورى مانند ايران كه كلمات نهج البلاغه در ميان آنها كم و بيش مطرح است و فيلسوفانى مانند بو على\r\n","page_name":" 243 ","page_number":255},
  {"content":"\r\n\r\n2 . شفاعت نه تنها با توحيد در پرستش نمىسازد ، بلكه با توحيد ذاتى نيز ناسازگار است زيرا لازمهء اعتقاد به شفاعت اين است كه رحمت و شفقت شفيع ، بيشتر و وسيعتر از رحمت خدا دانسته شود ؛ چه ، مفروض اين است كه اگر شفاعت نباشد خدا گناهكار را عذاب مىكند .\r\n3 . اعتقاد به شفاعت موجب تجرّى نفوس مايل به گناه ، بلكه موجب تشويق آنها به ارتكاب گناه است .\r\n4 . قرآن كريم شفاعت را باطل شناخته و مردود دانسته است . قرآن روز رستاخيز را چنين معرفى مىكند : در آن روز هيچ‌كس از ديگرى دفاع نمىكند و شفاعتى هم در كار نيست ( 1 ) .\r\n5 . شفاعت با اصلى كه قرآن كريم تأسيس فرموده و سعادت هر كسى را وابسته به عمل خودش دانسته و فرموده :  وَ أَنْ لَيْسَ لِلْإِنْسانِ إِلَّا ما سَعى  ( 2 ) منافات دارد .\r\n6 . لازمهء صحت شفاعت اين است كه معتقد شويم خدا تحت تأثير شفيع قرار مىگيرد و خشمش تبديل به رحمت مىگردد ، در حالى كه خدا انفعال‌پذير نيست ، تغيير حالت بر او راه ندارد و هيچ عاملى نمىتواند در او اثر بگذارد ؛ تغييرپذيرى مخالف با وجوب ذاتى ذات الهى است .\r\n7 . شفاعت يك نوع استثناء قائل شدن و تبعيض و بىعدالتى است ، در حالى كه در دستگاه خدا ، بىعدالتى وجود ندارد . به تعبيرى ديگر : شفاعت ، استثناء در قانون خداست و حال آنكه قانونهاى خدا كلّى و لا يتغيّر و استثناءناپذير است :  وَ لَنْ تَجِدَ لِسُنَّةِ اللَّهِ تَبْدِيلًا  ( 3 ) .\r\nاين اشكال است كه بحث شفاعت را با عدل الهى مرتبط مىسازد ، و از همين نظر است كه مسألهء شفاعت ، يكى از مباحث كتاب حاضر قرار داده شد .\r\nتوضيح اشكال اين است كه : مسلّما شفاعت ، شامل همهء مرتكبين جرم نمىگردد زيرا در اين صورت ديگر نه قانون معنى خواهد داشت و نه شفاعت . طبيعت شفاعت ملازم با تبعيض و استثناء است ، ايراد هم از همين راه است كه چگونه رواست كه\r\n\r\n\r\n\r\n\r\n","description":"","footnote":"\r\n- و خواجه نصير و صدر المتألّهين در ميان آنها ظهور كرده و مسائل توحيدى را در عالىترين شكل خود غور و بررسى نموده‌اند امروز افرادى يافت مىشوند كه تازه مىخواهند درس توحيد را از امثال ابن تيميّه و محمد بن عبد الوهّاب فراگيرند .\r\n( 1 ) . بقره / 48 و 123\r\n( 2 ) . نجم / 39\r\n( 3 ) . فتح / 23\r\n","page_name":" 244 ","page_number":256},
  {"content":"\r\n\r\nمجرمين به دو گروه تقسيم گردند ، يك عده به خاطر اينكه پارتى دارند از چنگال كيفر بگريزند و عده‌اى ديگر به جرم اينكه پارتى ندارند گرفتار كيفر گردند ؟\r\nما در ميان جوامع بشرى جامعه‌هايى را كه قانون در آن دستخوش پارتىبازى است فاسد و منحط و فاقد عدالت مىشمريم ؛ چگونه ممكن است در دستگاه الهى معتقد به پارتىبازى شويم ؟ ! در هر جامعه‌اى كه شفاعت هست عدالت نيست .\r\n\r\nضعف قانون\r\nتأثير عوامل سه‌گانهء : « پول » و « پارتى » و « زور » در يك جامعه نشانهء ناتوانى و ضعف قانون است . وقتى قانون ضعيف باشد طبعا نمىتواند بر اقويا و زورمندان چيره گردد ، سطوت خود را فقط به ضعفا نشان مىدهد . قانون ضعيف ، مجرمين ضعيف را به تله مىاندازد و به پاى ميز مجازات مىكشاند ولى از تله انداختن زورمندان مجرم عاجز مىماند .\r\nقرآن ، مقررات الهى را قوانين نيرومند و قوى معرفى مىكند و تأثير « پول » و « پارتى » و « زور » را در محكمهء عدل الهى نفى مىنمايد . در قرآن از پول به عنوان « عدل » ( از ماده « عدول » ، زيرا وقتى كه به عنوان رشوه داده شود سبب عدول و انحراف از حق و حقيقت مىگردد ؛ يا از « عدل » به معنى « عوض » و « معادل » ) و از پارتى به عنوان « شفاعت » و از زور به عنوان « نصرت » ياد شده است . در سورهء بقره آيهء 48 چنين مىخوانيم :\r\n وَ اتَّقُوا يَوْماً لا تَجْزِي نَفْسٌ عَنْ نَفْسٍ شَيْئاً وَ لا يُقْبَلُ مِنْها شَفاعَةٌ وَ لا يُؤْخَذُ مِنْها عَدْلٌ وَ لا هُمْ يُنْصَرُونَ . \r\n« پروا داشته باشيد از روزى كه هيچ‌كس از ديگرى دفاع نمىكند و شفاعت هم پذيرفته نيست و از كسى هم پولى به عنوان عوض جرم و معادل آن گرفته نخواهد شد و نصرت و يارى كردن امكان ندارد » .\r\nيعنى نظام جهان آخرت همچون نظام اجتماعى بشر نيست كه گاهى انسان براى فرار از قانون به پارتى يا پول متوسل شود و گاهى قوم و عشيرهء خود را به كمك بطلبد و آنان در برابر مجريان قانون اعمال قدرت كنند .\r\nدر صدر اسلام ، قانون در اجتماع مسلمين قوى بود ؛ گريبان نزديكان و خويشان زمامداران را نيز مىگرفت . وقتى كه على ( عليه السلام ) مطلع شد كه دخترش از\r\n\r\n","description":"","footnote":"","page_name":" 245 ","page_number":257},
  {"content":"\r\n\r\nبيت المال مسلمين گلوبندى را به عنوان عاريه - البته با قيد ضمانت - گرفته و در روز عيد از آن استفاده كرده است او را سخت مورد عتاب خويش قرار داد و با لحنى كاملا جدّى فرمود :\r\nاگر نبود كه آن را به صورت عاريهء مضمونه ، يعنى با قيد ضمانت گرفته‌اى دستت را مىبريدم ، يعنى دربارهء تو حدّ سارق را اجرا مىكردم ( 1 ) .\r\nهم ايشان وقتى كه ابن عباس ، پسر عمو و ياور دانايشان ، مرتكب خلافى شد نامه‌اى به او نوشتند و او را مورد سخت‌ترين حملات خويش قرار دادند ، به وى نوشتند :\r\n« اگر از خلاف خويش بازنگردى با شمشيرم تو را ادب خواهم نمود ، همان شمشيرى كه احدى را با آن نزده‌ام مگر اينكه وارد جهنم شده است » .\r\nيعنى مىدانى كه شمشير من جز بر دوزخيان فرود نمىآيد و اين كار تو ، تو را دوزخى و مستحق شمشير من ساخته است .\r\nسپس براى اينكه بفهماند عدالت او دربارهء هيچ‌كس استثناءبردار نيست مىفرمايد :\r\n« به خدا قسم اگر حسن و حسين ( عليهما السلام ) هم مرتكب اين جرم مىشدند با آنان ارفاق نمىكردم » ( 2 ) .\r\nصدر اسلام است و مجرى قانون هم امير المؤمنين است ، تعجبى ندارد ؛ اگر مىخواهيد بدانيد دستگاهى كه رسول خدا ( صلّى اللّه عليه و آله ) به جريان انداخته بود تا كجا به حركت آمده بود و چه اشخاصى را زير مهميز عدالت مىكشيد به داستان ذيل توجه كنيد :\r\nعمرو عاص از طرف عمر حاكم مصر بود ؛ روزى پسر عمر و عاص به صورت يكى از رعايا سيلى زد ، ستمديده به نزد عمر و عاص رفته شكايت كرد ولى وى ترتيب اثر نداد . اين مرد غيور حركت كرد به مدينه و نزد عمر آمد و عرض حال داد . عمر ، عمرو عاص و پسرش را احضار و محاكمه نمود . در اين محاكمه يك جملهء تاريخى از\r\n\r\n\r\n\r\n\r\n","description":"","footnote":"\r\n( 1 ) . بحار الانوار ، چاپ كمپانى ، ج 9 ص 503\r\n( 2 ) . نهج البلاغه ، نامهء 41 .\r\n","page_name":" 246 ","page_number":258},
  {"content":"\r\n\r\nعمر نقل شده است . خطاب به عمرو عاص و پسرش گفت :\r\nمتى استعبدتم النّاس و قد ولدتهم امّهاتهم احرارا .\r\n« از كى مردم را بردهء خويش گرفته‌ايد در حالى كه از مادران خويش آزاد متولد گرديده‌اند » .\r\nسپس دستور قصاص صادر نمود .\r\nعمر با پسر خودش نيز همينطور رفتار نمود ؛ وقتى ثابت گرديد پسرش شراب خورده است حدّ الهى را دربارهء او اجرا نمود .\r\nاينها عدالتى بود كه رسول خدا ( صلّى اللّه عليه و آله و سلّم ) به مسلمين آموخته بود و مسلمين هنوز آن را فراموش نكرده بودند ، و به عبارتى ديگر ، چرخى بود كه رسول خدا به حركت آورده بود و تا مدت زيادى كم و بيش به همان شكل به حركت خود ادامه مىداد .\r\n\r\nاقسام شفاعت\r\nحقيقت اين است كه شفاعت ، اقسامى دارد كه برخى از آنها نادرست و ظالمانه است و در دستگاه الهى وجود ندارد ولى برخى ، صحيح و عادلانه است و وجود دارد .\r\nشفاعت غلط برهم‌زنندهء قانون و ضد آن است ولى شفاعت صحيح ، حافظ و تأييد كنندهء قانون است . شفاعت غلط آن است كه كسى بخواهد از راه پارتىبازى جلوى اجراى قانون را بگيرد . بر حسب چنين تصورى از شفاعت ، مجرم بر خلاف خواست قانون‌گذار و بر خلاف هدف قوانين اقدام مىكند و از راه توسل به پارتى ، بر ارادهء قانون‌گذار و هدف قانون چيره مىگردد . اين گونه شفاعت ، در دنيا ظلم است و در آخرت غير ممكن . ايرادهايى كه بر شفاعت مىشود بر همين قسم از شفاعت وارد است و اين همان است كه قرآن كريم آن را نفى فرموده است .\r\nشفاعت صحيح ، نوعى ديگر از شفاعت است كه در آن نه استثناء و تبعيض وجود دارد و نه نقض قوانين ، و نه مستلزم غلبه بر ارادهء قانون‌گذار است . قرآن اين نوع شفاعت را صريحا تأييد كرده است . شفاعت صحيح نيز اقسامى دارد كه به زودى بشرح آن مىپردازيم .\r\n\r\n","description":"","footnote":"","page_name":" 247 ","page_number":259},
  {"content":"\r\n\r\n\r\nنقض قانون\r\nنوع نادرست شفاعت كه به دلايل عقلى و نقلى مردود شناخته شده است اين است كه گناهكار بتواند وسيله‌اى برانگيزد و به توسط آن از نفوذ حكم الهى جلوگيرى كند ، درست همان طورى كه در پارتىبازىهاى اجتماعات منحطّ بشرى تحقق دارد .\r\nبسيارى از عوام مردم ، شفاعت انبياء و ائمه ( عليهم السلام ) را چنين مىپندارند ؛ مىپندارند كه پيغمبر اكرم ( صلّى اللّه عليه و آله و سلّم ) و امير المؤمنين ( ع ) و حضرت زهرا ( سلام اللّه عليها ) و ائمهء اطهار خصوصا امام حسين ( ع ) متنفّذهايى هستند كه در دستگاه خدا اعمال نفوذ مىكنند ، ارادهء خدا را تغيير مىدهند و قانون را نقض مىكنند .\r\nاعراب زمان جاهليت نيز دربارهء بتهايى كه شريك خداوند قرار مىدادند همين تصور را داشتند ؛ آنان مىگفتند كه آفرينش ، منحصرا در دست خداست و كسى با او در اين كار شريك نيست ، ولى در ادارهء جهان ، بتها با او شركت دارند . شرك اعراب جاهليت ، شرك در « خالق » نبود ، شرك در « رب » بود .\r\nمىدانيم كه در ميان افراد بشر گاهى كسى مؤسسه‌اى را بوجود مىآورد ولى ادارهء آن را به ديگرى واگذار مىنمايد ، يا در ادارهء آن مؤسسه ، خودش با ديگران بطور مشترك دست در كار مىشود . عقيدهء مشركين دربارهء خدا و جهان و در ادارهء جهان به اين شكل بود . قرآن كريم به سختى با آن مبارزه كرد و مكرّر اعلام نمود كه براى خدا شريكى نيست نه در خالقيّت و نه در ربوبيّت ؛ او به تنهايى ، هم پديدآورندهء جهان است و هم تدبير كنندهء آن ؛ ملك و پادشاهى جهان اختصاص به او دارد و او ربّ العالمين است .\r\nمشركين كه مىپنداشتند ربوبيت جهان بين خدا و غير خدا تقسيم شده است بر خود لازم نمىدانستند كه در صدد جلب رضا و خشنودى « اللّه » باشند ؛ مىگفتند مىتوان با قربانيها و پرستشهايى كه در برابر بتها انجام مىدهيم ، رضايت « رب » هاى ديگر را بدست آوريم و نظر موافق آنها را جلب كنيم هر چند مخالف رضاى « اللّه » باشد ؛ اگر رضايت اينها را كسب كنيم آنها خودشان به نحوى كار را در نزد « اللّه » حل مىكنند .\r\nاگر در ميان مسلمانان هم كسى چنين معتقد شود كه در كنار دستگاه سلطنت ربوبى ، سلطنتى ديگر هم وجود دارد و در مقابل آن دست در كار است ، چيزى جز شرك\r\n\r\n","description":"","footnote":"","page_name":" 248 ","page_number":260},
  {"content":"\r\n\r\nنخواهد بود . اگر كسى گمان كند كه تحصيل رضا و خشنودى خداى متعال راهى دارد و تحصيل رضا و خشنودى فرضاً امام حسين ( ع ) راهى ديگر دارد و هر يك از اين دو ، جداگانه ممكن است سعادت انسان را تأمين كند ، دچار ضلالت بزرگى شده است . در اين پندار غلط چنين گفته مىشود كه خدا با چيزهايى راضى مىشود و امام حسين ( ع ) با چيزهايى ديگر ؛ خدا با انجام دادن واجبات مانند نماز ، روزه ، حج ، جهاد ، زكات ، راستى ، درستى ، خدمت به خلق ، برّ به والدين و امثال اينها و با ترك گناهان از قبيل دروغ ، ظلم ، غيبت ، شراب‌خوارى و زنا راضى مىگردد ولى امام حسين ( ع ) با اين كارها كارى ندارد ، رضاى او در اين است كه مثلا براى فرزند جوانش على اكبر ( ع ) گريه و يا لااقل تباكى كنيم ؛ حساب امام حسين از حساب خدا جداست . به دنبال اين تقسيم چنين نتيجه گرفته مىشود كه تحصيل رضاى خدا دشوار است ، زيرا بايد كارهاى زيادى را انجام داد تا او راضى گردد ولى تحصيل خشنودى امام حسين ( ع ) سهل است ، فقط گريه و سينه زدن ؛ و زمانى كه خشنودى امام حسين ( ع ) حاصل گردد او در دستگاه خدا نفوذ دارد ، شفاعت مىكند و كارها را درست مىكند ، حساب نماز و روزه و حجّ و جهاد و انفاق فى سبيل اللّه كه انجام نداده‌ايم همه تصفيه مىشود و گناهان هرچه باشد با يك فوت از بين مىرود !\r\nاينچنين تصويرى از شفاعت نه تنها باطل و نادرست است بلكه شرك در ربوبيت است و به ساحت پاك امام حسين ( ع ) كه بزرگ‌ترين افتخارش « عبوديّت » و بندگى خداست نيز اهانت است همچنانكه پدر بزرگوارش از نسبتهاى « غلاة » سخت خشمگين مىشد و به خداى متعال از گفته‌هاى آنها پناه مىبرد . امام حسين ( ع ) كشته نشد براى اينكه - العياذ باللّه - دستگاهى در مقابل دستگاه خدا يا شريعت جدّش رسول خدا بوجود آيد ، راه فرارى از قانون خدا نشان دهد . شهادت او براى اين نبوده كه برنامهء عملى اسلام و قانون قرآن را ضعيف سازد . بر عكس ، وى براى اقامهء نماز و زكات و ساير مقرّرات اسلام از زندگى چشم پوشيده به شهادت تن داد .\r\nخود حضرت در فلسفهء قيامش مىفرمايد :\r\nو انّى لم اخرج اشرا و لا بطرا و لا مفسدا و لا ظالما ، و انّما خرجت لطلب الاصلاح فى امّة جدّى ، اريد ان آمر بالمعروف و انهى عن المنكر ( 1 ) .\r\n« من از روى هوس و جاه طلبى قيام نكرده‌ام ، خروج و قيام من به منظور اصلاح در امّت جدّم مىباشد ، مىخواهم كه به نيكى امر كنم و از بدى نهى نمايم » .\r\n\r\n\r\n\r\n\r\n","description":"","footnote":"\r\n( 1 ) . نفس المهموم ، ص 45\r\n","page_name":" 249 ","page_number":261},
  {"content":"\r\n\r\nو ما نيز در زيارت او چنين خطاب مىكنيم :\r\n« اشهد انّك قد اقمت الصّلاة ، و آتيت الزّكاة ، و امرت بالمعروف ، و نهيت عن المنكر ، و جاهدت فى اللّه حقّ جهاده ، و عملت بكتابه و اتّبعت سنن نبيّه » .\r\n\r\nحفظ قانون\r\nاكنون ببينيم شفاعت صحيح كدام است ؟ شفاعت صحيح كه تأييد كنندهء قانون و حافظ نظام است و آيات و روايات زيادى از طريق شيعه و سنى وجود آن را اثبات مىكند بر دو گونه است :\r\n1 . شفاعت « رهبرى » يا شفاعت « عمل » .\r\n2 . شفاعت « مغفرت » يا شفاعت « فضل » .\r\nنوع اول شفاعتى است كه شامل نجات از عذاب و نيل به حسنات و حتى بالا رفتن درجات مىباشد ، و نوع دوم شفاعتى است كه تأثير آن در از بين بردن عذاب و در مغفرت گناهان است و حدّ اكثر ممكن است سبب وصول به حسنات و ثوابها هم بشود ولى بالابرندهء درجهء شخص نخواهد بود و اين همان است كه دربارهء آن ، رسول اكرم ( صلّى اللّه عليه و آله و سلّم ) فرموده است :\r\nادّخرت شفاعتى لاهل الكبائر من امّتى ، امّا المحسنون فما عليهم من سبيل ( 1 ) .\r\n« من شفاعتم را براى گناهكارانى از امّت كه مرتكب گناه كبيره شده‌اند ذخيره كرده‌ام ، اما نيكوكاران مورد مؤاخذه قرار نمىگيرند . »\r\n\r\nشفاعت رهبرى\r\nبراى توضيح اين نوع از شفاعت لازم است مطلبى را كه در بخش قبل تحت عنوان « عذاب اخروى » مورد دقت قرار داديم به ياد آوريم . در آن بحث ، گفتيم كه اعمال و كردارهايى كه انسان در دنيا مرتكب مىگردد ، در جهان ديگر تجسّم و تمثّل پيدا مىكنند و حقيقت عينى آنها جلوه‌گر مىشود . اكنون مىافزاييم كه در آخرت نه تنها اعمال ، تجسم پيدا مىكنند بلكه « روابط » نيز مجسم مىگردد ؛ روابط معنوىاى كه\r\n\r\n\r\n\r\n\r\n","description":"","footnote":"\r\n( 1 ) . بحار الأنوار ، ج 8 ، ص 34 و 62\r\n","page_name":" 250 ","page_number":262},
  {"content":"\r\n\r\nدر اين جهان بين مردم برقرار است در آن جهان صورت عينى و ملكوتى پيدا مىكنند .\r\nزمانى كه يك انسان سبب هدايت انسانى ديگر مىشود رابطهء رهبرى و پيروى در ميان آنان در رستاخيز به صورت عينى در مىآيد و « هادى » به صورت پيشوا و امام ، و « هدايت يافته » به صورت پيرو و مأموم ظاهر مىگردد . در مورد گمراه ساختن و اغواء هم همينطور است .\r\nقرآن كريم مىفرمايد :\r\n يَوْمَ نَدْعُوا كُلَّ أُناسٍ بِإِمامِهِمْ  ( 1 ) .\r\n« روزى كه هر مردمى را با پيشواى ايشان مىخوانيم » .\r\nيعنى هر كسى با پيشواى خودش ، يعنى با همان كس كه عملا الگوى او و الهامبخش او بوده است ، محشور مىگردد .\r\nدربارهء تجسم پيشوايى فرعون نسبت به قوم خود در آخرت ، مىفرمايد :\r\n يَقْدُمُ قَوْمَهُ يَوْمَ الْقِيامَةِ فَأَوْرَدَهُمُ النَّارَ  ( 2 ) .\r\n« فرعون پيشاپيش اتباع و پيروانش حركت مىكند ، پس در آتش واردشان مىسازد » .\r\nفرعون كه در اين جهان ، گمراه و پيشواى گمراهان بوده ، و گمراهان ديگر قومش گام جاى گام او مىگذاشتند ، در آن جهان نيز به صورت قائد و امام آنان مجسم مىشود . فرعون ، شفيع و واسطهء قوم خود مىباشد هم در دنيا و هم در آخرت ، شفيعى است كه در دنيا موجب گناهان و ضلالتها بوده است و در آخرت واسطهء رسانيدن به دوزخ و آتش . شفيع و واسطه بودن او در بردن قوم به دوزخ در جهان آخرت ، همانا تجسّم واسطه بودن او در جهان دنيا در گمراهى قومش است .\r\nنكتهء جالب در تعبير قرآن اين است كه مىفرمايد فرعون قوم خود را در آن جهان وارد دوزخ مىسازد . قرآن با اين تعبير خود تجسم تأثير فرعون را در گمراهى پيروانش گوشزد مىكند و مىگويد همانطور كه در دنيا فرعون آنها را وارد گمراهى كرد ، در آخرت آنها را وارد دوزخ مىكند ؛ بلكه وارد كردن آنها به دوزخ در آن جهان عينا ظهور و تجسم وارد كردن آنها در گمراهى در اين جهان است .\r\n\r\n\r\n\r\n\r\n","description":"","footnote":"\r\n( 1 ) . اسراء / 71\r\n( 2 ) . هود / 98\r\n","page_name":" 251 ","page_number":263},
  {"content":"\r\n\r\nالبته روشن است كه همانطورى كه در اين جهان هر يك از رهبرى حق و باطل انشعابات و تقسيماتى دارد ، در جهان ديگر همچنين خواهد بود . مثلا همه كسانى كه از نور هدايت رسول اكرم استضائه كرده‌اند و از شريعت آن وجود مبارك بهره‌مند شده‌اند به دنبال او خواهند بود و او - جانهاى ما نثار قدمش - پرچمدار نيكوكاران است كه در قيامت « پرچم سپاس » ( لواء الحمد ) را در دست دارد .\r\nدر اين معناى شفاعت است كه رسول اكرم ( صلّى اللّه عليه و آله و سلّم ) شفيع امير المؤمنين ( صلوات اللّه عليه ) و حضرت زهرا ( سلام اللّه عليها ) مىباشد و آنها شفيع حسنين ( عليهما السلام ) و هر امامى شفيع امام ديگر و شفيع شاگردان و پيروان خويش است ؛ سلسلهء مراتب محفوظ است ، ساير معصومين ( عليهم السلام ) هر چه دارند به توسط رسول اكرم دارند .\r\nو در همين حساب است كه حتى علما از كسانى كه مورد تعليم و هدايت ايشان قرار گرفته‌اند شفاعت مىكنند . يك سلسلهء مرتبط و پرانشعابى بوجود مىآيد كه گروههاى كوچك به بزرگ‌تر مىپيوندند و در رأس سلسله ، حضرت رسول اكرم پيشاپيش همه مىشتابد .\r\n قسيم جسيم وسيم بسيم * شفيع مطاع نبىّ كريم \r\n*\r\n روان از پيش و دلها جمله از پى * گرفته دست جانها دامن وى \r\n*\r\n او شفيع است اين جهان و آن جهان * اين جهان در دين و آنجا در جنان\r\nاين جهان گويد كه تو رهشان نما * آن جهان گويد كه تو مه‌شان نما\r\nپيشه‌اش اندر ظهور و در كمون * اهد قومى انّهم لا يعلمون\r\nبازگشته از دم او هر دو باب * در دو عالم دعوت او مستجاب\r\nبهر اين خاتم شده است او كه به جود * مثل او نى بود و نى خواهند بود\r\nصد هزاران آفرين بر جان او * بر قدوم و دور فرزندان او\r\nآن خليفه‌زادگان مقبلش * زاده‌اند از عنصر جان و دلش\r\nگر ز بغداد و هرى يا از رىاند * بىمزاج آب و گل نسل وىاند\r\nشاخ گل هر جا كه مىرويد گل است * خمّ مل هر جا كه مىجوشد مل است \r\n\r\n","description":"","footnote":"","page_name":" 252 ","page_number":264},
  {"content":"\r\n\r\n گر ز مغرب بر زند خورشيد ، سر * عين خورشيد است نى چيز دگر \r\nعلت اينكه در روايات داريم كه امام حسين ( ع ) از خلق كثيرى شفاعت مىكند اين است كه در اين جهان ، مكتب امام حسين ( ع ) بيش از هر مكتبى موجب احياء دين و هدايت مردم شده است .\r\nهمانطور كه قبلا گفته شد شفاعت امام حسين ( ع ) به اين صورت نيست كه بر خلاف رضاى خدا و ارادهء او چيزى را از خدا بخواهد . شفاعت او دو نوع است : يك نوع آن همين هدايتهايى است كه در اين جهان ايجاد كرده است و در جهان ديگر مجسم مىشود ، و نوع دوم آن را عن‌قريب بيان مىكنيم .\r\nامام حسين ( ع ) شفيع كسانى است كه از مكتب او هدايت يافته‌اند ، او شفيع كسانى نيست كه مكتبش را وسيلهء گمراهى ساخته‌اند .\r\nاز اين نكته نبايد غفلت ورزيد كه همانطورى كه از قرآن كريم گروهى هدايت يافته‌اند و گروهى گمراه شده‌اند ، از مكتب امام حسين ( عليه السلام ) نيز گروهى هدايت شده و گروهى گمراه گشته‌اند و اين مربوط به خود مردم است .\r\nخدا دربارهء مثلهاى قرآن مىفرمايد :\r\n يُضِلُّ بِهِ كَثِيراً وَ يَهْدِي بِهِ كَثِيراً وَ ما يُضِلُّ بِهِ إِلَّا الْفاسِقِينَ  ( 1 ) .\r\n« به سبب قرآن ، گروهى را گمراه مىسازد و گروهى را هدايت مىكند ، و جز بدكاران را گمراه نمىسازد » .\r\nملّاى رومى ، تمثيل عالى و زيبايى براى اين مطلب آورده است ، مىگويد :\r\n از خدا مىخواه تا زين نكته‌ها * در نلغزى و رسى در منتها\r\nزآنكه از قرآن بسى گمره شدند * زين رسن قومى درون چه شدند\r\nمر رسن را نيست جرمى اى عنود * چون تو را سوداى سربالا نبود \r\nرسن يعنى ريسمان ، طناب . با طناب ، هم مىشود از چاه بيرون آمد و هم مىشود به درون چاه رفت ، تا كدام را انتخاب كنيم .\r\nقرآن و مكتب حسينى ريسمانهايى هستند كه قدرت دارند بشر را از چاه\r\n\r\n\r\n\r\n\r\n","description":"","footnote":"\r\n( 1 ) . بقره / 26\r\n","page_name":" 253 ","page_number":265},
  {"content":"\r\n\r\nنگونبختى به اوج سعادت بالا برند ؛ يكى حبل من اللّه و دومى حبل من النّاس است ولى اگر كسى از اين دو حبل الهى سوء استفاده نمود ، جرم از ريسمان نيست ، علت اين است كه او در سر سوداى بالا رفتن نداشته است و البته چنين مردمى به وسيلهء قرآن و مكتب حسينى به قعر دوزخ برده مىشوند و اين حقيقت در جهان ديگر چنين مجسم مىگردد كه به فرمان قرآن و امامان به دوزخ افكنده مىشوند ؛ و اين است معنى قسيم الجنّة و النّار بودن .\r\nدر روايت از رسول اكرم آمده است :\r\nانّ القرآن شافع مشفّع ، و ماحل مصدّق ( 1 ) .\r\n« قرآن شفيعى است كه شفاعتش پذيرفته است و سعايت كننده‌اى است كه سعايتش پذيرفته مىشود » .\r\nحقيقتا تعبير عجيبى است . مىفرمايد :\r\nقرآن كريم ، هم شفيع مؤمنان و نيكوكاران است به بهشت سعادت ، و هم خصم كافران و مجرمان است به سوى دوزخ ؛ واسطه‌اى است كه آنان را به بهشت برين و اينان را به دوزخ مىكشاند .\r\nاين نوع از شفاعت را شايسته است شفاعت رهبرى بناميم و مىتوان آن را شفاعت « عمل » هم ناميد ؛ زيرا عامل اساسىاى كه در اينجا موجب نجات يا بدبختى گرديده است همان عمل نيكوكار و بدكار است .\r\nروشن است كه هيچ‌يك از اشكالات شفاعت بر اين گونه از شفاعت كه شرح داده شد وارد نيست و مخصوصا شفاعت به اين معنى با « عدل الهى » به هيچ وجه منافات ندارد ، بلكه مؤيّد آن است .\r\n\r\nشفاعت مغفرت\r\nدومين نوع شفاعت ، وساطت در مغفرت و عفو و بخشيدن گناهان است . اين معناى از شفاعت است كه آماج اشكالها و ايرادهاى منتقدين و منكرين قرار گرفته است ولى با توضيحى كه به خواست خدا در اين كتاب دربارهء آن داده مىشود روشن مىگردد كه نه تنها ايرادى بر آن وارد نيست بلكه از معارف عالى و گرانقدر اسلام\r\n\r\n\r\n\r\n\r\n","description":"","footnote":"\r\n( 1 ) . تفسير عيّاشى ، ج 1 ، ص 2 .\r\n","page_name":" 254 ","page_number":266},
  {"content":"\r\n\r\nاست و مبناى خاصى دارد كه عمق معارف اسلامى را مىرساند .\r\n\r\nجاذبهء رحمت\r\nمقدمتاً بايد به اين نكته توجه كنيم كه براى نيل به سعادت ، علاوه بر جريان اعمال و گامهايى كه خود انسان برمىدارد ، يك جريان ديگرى نيز هميشه در جهان است و آن جريان رحمت سابقهء پروردگار است . در متون دينى آمده است :\r\nيا من سبقت رحمته غضبه .\r\n« اى كسى كه رحمت او بر غضبش تقدّم دارد »\r\nحافظ در غزل معروف خود مىگويد :\r\n مزرع سبز فلك ديدم و داس مه نو * يادم از كشتهء خويش آمد و هنگام درو\r\nگفتم اى بخت بخسبيدى و خورشيد دميد * گفت با اينهمه از « سابقه » نوميد مشو \r\nمقصود حافظ از « سابقه » ، سبقت رحمت پروردگار است ، ممكن هم هست كه مقصود او چيز ديگر باشد كه در آيهء كريمهء :  إِنَّ الَّذِينَ سَبَقَتْ لَهُمْ مِنَّا الْحُسْنى أُولئِكَ عَنْها مُبْعَدُونَ  ( 1 ) بدان اشاره شده است .\r\nبه هر حال اين واقعيتى است كه در نظام هستى ، اصالت از آن رحمت و سعادت و رستگارى است و كفرها و فسقها و شرور ، عارضى و غير اصيل مىباشند و همواره آنچه كه عارضى است به سبب جاذبهء رحمت تا حدى كه ممكن است بر طرف مىگردد . وجود امدادهاى غيبى و تأييدات رحمانى يكى از شواهد غلبهء رحمت بر غضب است . مغفرت پروردگار و زايل ساختن عوارض گناه يكى ديگر از شواهد تسلّط رأفت و مهربانى او بر غضب و قهر مىباشد .\r\n\r\nاصل تطهير\r\nدر نظام هستى ، يكى از جلوه‌هاى رحمت الهى ، نمود تطهير است . دستگاه\r\n\r\n\r\n\r\n\r\n","description":"","footnote":"\r\n( 1 ) . انبياء / 101\r\n","page_name":" 255 ","page_number":267},
  {"content":"\r\n\r\nآفرينش داراى خصيصهء شستشو و تطهير است . اينكه درياها و گياهان ، گاز انيدريدكربنيك هوا را مىگيرند و جوّ را تصفيه مىكنند يكى از مظاهر تطهير است . اگر هوايى كه به وسيلهء تنفس موجودات زنده و احتراق مواد سوختى آلوده شده است به وسيلهء پالايشگاه گياه و دريا پاك نمىشد ، جوّ زمين در مدت كوتاهى صلاحيت زيستن را از دست مىداد ؛ زيرا تنفس در آن غير ممكن مىگشت . تجزيهء لاشه‌هاى حيواناتى كه مىميرند ، و همچنين تجزيهء زوائدى كه از موجودات زنده دفع مىگردد يك نمونهء ديگر از پالايش و تطهير آفرينش است .\r\nهمين‌گونه كه در ماديات و قوانين عالم طبيعت ، مظاهرى از تطهير و تصفيه وجود دارد ، در معنويات هم مصاديقى از براى تطهير و شستشو يافت مىشود . مغفرت و محو عوارض سوء گناه از اين قبيل است . « مغفرت » عبارت است از شستشو دادن دلها و روانها - تا حدى كه قابل شستشو باشند - از عوارض و آثار گناهان .\r\nالبته بعضى از دلها قابليت خود را از براى پاكيزه شدن آنچنان از دست مىدهند كه ديگر با هيچ آبى تطهير نمىپذيرند . آنها گويى تبديل به عين نجاست شده‌اند . كفر و شرك نسبت به خدا وقتى كه در دل استقرار پيدا كند ، دل را از قابليت تطهير خارج مىسازد . استقرار كفر در دل ، در لسان قرآن كريم « مهر زده شدن دل » و « طبع و ختم الهى » ناميده شده است .\r\n\r\nاصل سلامت\r\nاز شواهد غلبهء رحمت بر غضب در نظام هستى اين است كه همواره در جهان ، اصالت از آن سلامت و صحت است و مرضها و بيماريها استثنائى و اتفاقيند . در ساختمان هر موجود زنده ، قدرتى نهفته است كه به نفع سلامت و تندرستى او فعاليت مىكند و از هستى او حمايت مىنمايد . وجود گلبولهاى سفيد در خون با قدرت دفاعى عجيبى كه دارند شاهد اين مدعاست . خاصيت جبران كنندگى و ترميم كنندگى در بدن موجودات زنده شاهدى ديگر است . شكستگى استخوان ، پارگى زخم ، كمبود مواد غذائى ، به وسيلهء فعاليت درونى موجود زنده جبران مىگردد .\r\nاز لحاظ فطرت دينى ، هر نوزادى با فطرت پاك به دنيا مىآيد :\r\nكلّ مولود يولد على الفطرة حتّى يكون ابواه يهوّدانه او ينصّرانه ( 1 ) .\r\n\r\n\r\n\r\n\r\n","description":"","footnote":"\r\n( 1 ) . بحار الانوار ، چاپ كمپانى ، ج 2 ، ص 88\r\n","page_name":" 256 ","page_number":268},
  {"content":"\r\n\r\n« نوزاد به فطرت پاك زاييده مىشود ليكن پدر و مادر ممكن است او را يهودى يا نصرانى كنند . »\r\nدر سرشت هر موجودى كه از مسير اصلى خود منحرف گرديده است كششى وجود دارد كه او را بسوى حالت اوليه بازمىگرداند . به اصطلاح فلاسفه ، در هر طبيعت كه گرفتار قسر گردد ، ميلى براى رجعت به حالت طبيعى پديد مىآيد ؛ يعنى هميشه در جهان نيروى گريز از انحراف و توجه به سلامت و صحت حكمفرماست .\r\nاينها شواهدى از چيرگى رحمت بر غضب است . وجود مغفرت نيز از همين اصل ناشى مىشود .\r\n\r\nرحمت عام\r\nاصل مغفرت ، يك پديدهء استثنائى نيست ، يك فرمول كلى است كه از غلبهء رحمت در نظام هستى نتيجه شده است . از اينجا دانسته مىشود كه مغفرت الهى ، عامّ است و همهء موجودات را - در حدود امكان و قابليت آنها - فرا مىگيرد . اين اصل در فوز به سعادت و نجات از عذاب ، براى همهء رستگاران مؤثر است ؛ لهذا قرآن كريم مىفرمايد :\r\n مَنْ يُصْرَفْ عَنْهُ يَوْمَئِذٍ فَقَدْ رَحِمَهُ ( 1 )  .\r\n« هر كس كه در آن روز از عذاب خدا نجات يابد ، مشمول رحمت خدا قرار گرفته است » .\r\nيعنى اگر رحمت نباشد ، عذاب از احدى برداشته نمىشود .\r\nرسول اكرم ( صلّى اللّه عليه و آله و سلّم ) در خطبه‌اى كه در اواخر عمر شريفشان براى مسلمين ايراد فرمودند ، اين نكته را گوشزد فرمودند كه براى نجات و رستگارى ، دو عامل و دو ركن اساسى وجود دارد : عمل و رحمت .\r\nقسمتى از آن خطبه اين است :\r\nايّها النّاس انّه ليس بين اللّه و بين احد نسب و لا امر يؤتيه به خيرا او يصرف عنه\r\n\r\n\r\n\r\n\r\n","description":"","footnote":"\r\n( 1 ) . انعام / 16\r\n","page_name":" 257 ","page_number":269},
  {"content":"\r\n\r\nشرّا الّا العمل ، الا لا يدّعينّ مدّع و لا يتمنّينّ متمنّ . و الّذى بعثنى بالحقّ لا ينجى الّا عمل مع رحمة ، و لو عصيت لهويت . اللّهمّ هل بلّغت ؟ ( 1 )\r\n« اى مردم ! بين خدا و هيچ‌كس رابطهء خويشاوندى نيست و هيچ رابطهء ديگرى هم كه موجب جلب منفعت يا دفع ضرر شود وجود ندارد جز عمل . بنگريد ! هيچ‌كس ادعاى گزاف نكند ، هيچ‌كس آرزوى خام در دل نپرورد . قسم به خدايى كه مرا به راستى برانگيخت چيزى جز عمل توأم با رحمت خدا سبب رستگارى نمىگردد ؛ من خودم هم اگر گناه مىكردم سقوط كرده بودم » .\r\nآنگاه فرمود : « خدايا تبليغ كردم ؟ »\r\nرمز مغفرت خواهى رسول اكرم ( صلّى اللّه عليه و آله ) و ساير انبياء و ائمهء معصومين ( عليهم السلام ) نيز در همان عموميّت و شمول اصل مغفرت است و در حقيقت مىتوان گفت كه هر كس مقرّب‌تر است از اين اصل بيشتر استفاده مىكند و بطور كلّى هر كس قربش بيشتر است ، از اسماء حسناى الهى و صفات كمال او بيشتر از ديگران استضائه مىنمايد .\r\nرسول اكرم مىفرمايد :\r\nانّه ليغان على قلبى و انّى لاستغفر اللّه كلّ يوم سبعين مرّة ( 2 ) .\r\n« آثارى از كدورت بر قلبم ظاهر مىشود و من در هر روز هفتاد بار از خدا مغفرت مىطلبم » .\r\n\r\nرابطهء مغفرت و شفاعت\r\nمغفرت الهى چه ارتباطى با شفاعت دارد ؟\r\nمغفرت الهى مانند هر رحمت ديگر داراى نظام و قانون است . ما دربارهء نظام داشتن جهان ، در بخش دوم اين كتاب ، مفصّلا بحث كرديم و گفتيم كه اختلاف موجودات لازمهء نظام هستى است ، و نيز گفتيم كه تفاوت موجودات با يكديگر نه قراردادى است و نه آفريده شده بلكه لازمهء ذات آنها يعنى لازمهء هويّت آنها و نحوهء وجود آنهاست ، نبودن اين تفاوتها عين نبودن خود آنهاست و با فرض وجود آنها\r\n\r\n\r\n\r\n\r\n","description":"","footnote":"\r\n( 1 ) . شرح ابن ابى الحديد ، ج 2 ، ص 863 .\r\n( 2 ) . الميزان ، ج 18 ، ذيل تفسير سورهء مباركهء محمد ( ص )\r\n","page_name":" 258 ","page_number":270},
  {"content":"\r\n\r\nفرض عدم تفاوت ، غير معقول است .\r\nاز آنچه در آنجا بيان كرديم به خوبى دانسته مىشود كه امكان ندارد هيچ‌يك از جريانهاى رحمت پروردگار بدون نظام انجام گيرد . به همين دليل مغفرت پروردگار هم بايد از طريق نفوس كمّلين و ارواح بزرگ انبياء و اولياء به گناهكاران برسد و اين لازمهء نظام داشتن جهان است . به همان دليلى كه رحمت وحى بدون واسطه انجام نمىگيرد و همهء مردم از جانب خدا به نبوّت برانگيخته نمىشوند و هيچ رحمت ديگر هم بدون واسطه واقع نمىشود ، رحمت مغفرت هم بىواسطه ممكن نيست تحقق پيدا كند .\r\nاگر فرضا هيچ دليل نقلى بر شفاعت در دست نبود ناچار بوديم از راه عقل و براهين قاطعى از قبيل برهان امكان اشرف و نظام داشتن هستى به آن قائل شويم .\r\nوقتى كسى وجود مغفرت خدا را بپذيرد ، مبانى محكم عقلى ، او را ناچار مىسازد كه بگويد جريان مغفرت بايد از مجراى يك عقل كلّى يا يك نفس كلّى يعنى عقل و نفسى كه داراى مقام ولايت كليهء الهيه است صورت گيرد ؛ امكان ندارد كه فيض الهى بيرون از قانون و حساب به موجودات برسد .\r\nولى خوشبختانه قرآن كريم ما را در اينجا نيز رهبرى فرموده است ؛ با ضميمه كردن روايات اسلامى ، خصوصا با توجه به آنچه در روايات معتبر و شامخ شيعه در باب ولايت كليهء رسول خدا و ائمهء اطهار ( عليهم السلام ) و مراتب ولايت در طبقات پايين‌تر اهل ايمان رسيده است ، چنين استنباط مىكنيم كه وسيلهء مغفرت تنها يك روح كلى نيست بلكه نفوس كليه و جزئيهء بشرى با اختلاف مراتبى كه دارند هر كدام سهمى از شفاعت دارند و اين يكى از مهمترين معارف اسلام و قرآن است كه تنها در مذهب مقدّس شيعه به وسيلهء ائمهء اطهار و شاگردان مكتب آنها خوب توضيح داده شده است ، لهذا از افتخارات اين مذهب شمرده مىشود .\r\n\r\nشرايط شفاعت\r\nبا توجه به اينكه شفاعت همان مغفرت الهى است كه وقتى به خداوند كه منبع و صاحب خيرها و رحمتهاست نسبت داده مىشود با نام « مغفرت » خوانده مىشود و هنگامى كه به وسائط و مجارى رحمت منسوب مىگردد نام « شفاعت » به خود مىگيرد ، واضح مىگردد كه هر شرطى براى شمول مغفرت هست براى شمول شفاعت نيز هست . از نظر عقلى شرط مغفرت چيزى جز قابليت\r\n\r\n","description":"","footnote":"","page_name":" 259 ","page_number":271},
  {"content":"\r\n\r\nداشتن شخص براى آن نيست . اگر كسى از رحمت خدا محروم گردد صرفا به موجب قابل نبودن خود او است نه آنكه - معاذ اللّه - در رحمت خدا محدوديت و ضيقى باشد .\r\nرحمت خدا همچون اعتبار بانكى يك بازرگان نيست كه محدود باشد . اعتبار رحمت الهى نامحدود است ، ولى قابلها متفاوتند ، ممكن است كسى به كلى فاقد قابليت باشد و نتواند از رحمت خدا بهره‌اى بگيرد .\r\nاز نظر متون دينى اين اندازه مسلّم است كه كفر به خدا و شرك ، مانع مغفرت است .\r\nقرآن كريم مىفرمايد :\r\n إِنَّ اللَّهَ لا يَغْفِرُ أَنْ يُشْرَكَ بِهِ وَ يَغْفِرُ ما دُونَ ذلِكَ لِمَنْ يَشاءُ ( 1 )  .\r\n« خدا شرك را نمىآمرزد ، و آنچه پايين‌تر از شرك است براى هر كسى كه بخواهد مىبخشد » .\r\nاگر ايمان از دست برود رابطهء انسان با مغفرت يكباره بريده مىشود و ديگر بهره‌بردارى از اين لطف عظيم امكان نخواهد داشت . زمانى كه بر دل آدمى مهر كفر زده شود مانند ظرف در بسته‌اى مىگردد كه اگر در همهء اقيانوسهاى جهان فرو برده شود قطره‌اى آب به درون آن نخواهد رفت . وجود چنين فردى همچون شوره‌زارى مىگردد كه آب رحمت حق در آن بجاى گل ، بوته‌هاى خار پديد مىآورد .\r\n باران كه در لطافت طبعش خلاف نيست * در باغ ، لاله رويد و در شوره‌زار خس \r\nاگر در شوره‌زار ، گل نمىرويد ، از كمبود باران نيست ؛ از قابل نبودن زمين است .\r\nقرآن كريم سعهء رحمت پروردگار را از زبان حاملين عرش چنين بيان مىكند :\r\n الَّذِينَ يَحْمِلُونَ الْعَرْشَ وَ مَنْ حَوْلَهُ يُسَبِّحُونَ بِحَمْدِ رَبِّهِمْ وَ يُؤْمِنُونَ بِهِ وَ يَسْتَغْفِرُونَ لِلَّذِينَ آمَنُوا رَبَّنا وَسِعْتَ كُلَّ شَيْءٍ رَحْمَةً وَ عِلْماً فَاغْفِرْ لِلَّذِينَ تابُوا وَ اتَّبَعُوا سَبِيلَكَ وَ قِهِمْ عَذابَ الْجَحِيمِ ( 2 )  .\r\n\r\n\r\n\r\n\r\n","description":"","footnote":"\r\n( 1 ) . نساء / 116\r\n( 2 ) . غافر / 7\r\n","page_name":" 260 ","page_number":272},
  {"content":"\r\n\r\n« حاملين عرش و آنان كه در گرد عرشند به حمد و تسبيح پروردگارشان اشتغال دارند و به وى مؤمنند و براى كسانى كه ايمان دارند آمرزش مىطلبند كه : پروردگارا رحمت و دانش تو همه چيز را فرا گرفته است پس بيامرز آنان را كه بسوى تو بازآمده‌اند و راه تو را پيروى نموده‌اند و آنان را از عذاب دوزخ حفظ فرما . »\r\nاز اين آيهء كريمه مىتوان هم نامحدود بودن رحمت خدا را فهميد ، و هم شرط اساسى لياقت براى استفاده از مغفرت را .\r\nاز آيات كريمهء قرآن چنين استنباط مىگردد كه ايمان به خدا شرط لازم و ضرورى نيل به شفاعت و مغفرت است ولى شرط كافى نيست ، هيچ‌كس هم نمىتواند جميع شرايط را به صورت قطعى بيان كند ، خدا خودش مىداند و بس . در آيه‌اى كه مغفرت گناهانى ديگر غير شرك را نويد مىدهد قيد « لمن يشاء » وجود دارد و در آيات شفاعت هم قيد  « وَ لا يَشْفَعُونَ إِلَّا لِمَنِ ارْتَضى » ( 1 )  ( شفاعت نمىكنند مگر براى كسى كه خدا بپسندد ) هست و اين هر دو به يك معنى است ؛ گويى قرآن نخواسته است كه همهء شرايط شمول شفاعت را بطور صريح بيان كند ، خواسته است قلوب را در ميان خوف و رجاء نگهدارد . از اينجا مىتوان فهميد كه اشكالى كه مىگويد عقيده به شفاعت موجب تجرّى است ، ناوارد است .\r\n\r\nشفاعت از آن خدا است\r\nفرق اساسى شفاعت واقعى و حقيقى با شفاعت باطل و نادرست در اين است كه شفاعت واقعى از خدا شروع مىشود و به گناهكار ختم مىگردد ، و در شفاعت باطل عكس آن فرض شده است .\r\nدر شفاعت حقيقى ، مشفوع عنده ، يعنى خداوند ، برانگيزانندهء وسيله يعنى شفيع است ؛ و در شفاعت باطل ، مشفوع له ، يعنى گناهكار ، برانگيزانندهء او است . در شفاعتهاى باطل كه نمونهء آن در دنيا وجود دارد ، شفيع ، صفت وسيله بودن را از ناحيهء مجرم كسب كرده است ، زيرا او است كه وسيله را برانگيخته و به شفاعت وادار كرده است ، او است كه وسيله را وسيله قرار داده است . ولى در شفاعتهاى حق كه نسبت دادن آن به انبياء و اولياء و مقرّبان درگاه الهى صحيح است ، وسيله بودن شفيع از\r\n\r\n\r\n\r\n\r\n","description":"","footnote":"\r\n( 1 ) . انبياء / 28\r\n","page_name":" 261 ","page_number":273},
  {"content":"\r\n\r\nناحيهء خداست ، خداست كه وسيله را وسيله قرار داده است . به عبارت ديگر : در شفاعت غلط ، شفيع تحت تأثير مشفوع له ( گناهكار ) قرار مىگيرد و مشفوع عنده ( صاحب قدرت ) تحت تأثير شفيع قرار مىگيرد ، ولى در شفاعت صحيح برعكس است ؛ مشفوع عنده ( صاحب قدرت خدا ) علت مؤثر در شفيع اوست ، و شفيع تحت تأثير او ، و به خواست او در گناهكار مؤثر واقع مىشود . سلسله جنبان رحمت ، در نوع غلط شفاعت ، گناهكار است و در نوع صحيح آن ، مشفوع عنده ( خدا ) است .\r\nصدر المتألّهين در تفسير سورهء « حديد » بيانى لطيف و علمى دارد در تفكيك ميان شفاعت باطل و شفاعت درست و اينكه چگونه است كه در نظام اين جهان آنچه را كه شفاعت باطل مىناميم وجود دارد و در نظام اخروى وجود ندارد و محال است وجود داشته باشد .\r\nايشان با تعميمى كه به بحث مىدهند ، مسأله علل ذاتى و علل اتفاقى و مسأله غايات ذاتى و غايات بالعرض را طرح مىكنند و وارد بحث مىشوند كه چگونه مىشود در اين جهان ( اختصاص به جامعهء بشرى ندارد ) گاهى علل اتفاقيه ، سرنوشت چيزى را معيّن مىكند و يا يك چيز از وصول به غايت ذاتى محروم مىماند و تنها به غايت بالعرض مىرسد ، ولى جهان آخرت ، از تأثيرات علل اتفاقى و غايات عرضى بر كنار است . نظر به اينكه سطح بحث خيلى بالاست از شرح و بسط آن خوددارى مىكنيم و اهل فضل را به بيانات خود صدر المتألّهين در مواضع مختلف تفسيرش ارجاع مىكنيم .\r\nآياتى از قرآن كريم كه مىگويد امكان ندارد شفاعت بدون اذن خدا صورت بگيرد ناظر به همين نكته است ؛ مخصوصا در اين باره تعبيرى فوق‌العاده جالب و عجيب دارد كه مىفرمايد :\r\n قُلْ لِلَّهِ الشَّفاعَةُ جَمِيعاً ( 1 )  .\r\n« بگو شفاعت ، تمامى مخصوص خداست » .\r\nاين آيه در كمال صراحت ، شفاعت و وساطت را تأييد مىكند و در كمال صراحت همهء شفاعتها را از خدا و متعلق به خدا مىداند ؛ زيرا خداست كه شفيع را ، شفيع قرار مىدهد . اين آيه ممكن است تنها ناظر به شفاعتى باشد كه در قيامت صورت مىگيرد و\r\n\r\n\r\n\r\n\r\n","description":"","footnote":"\r\n( 1 ) . زمر / 44\r\n","page_name":" 262 ","page_number":274},
  {"content":"\r\n\r\nبه اصطلاح مربوط به « قوس صعودى » باشد ، ممكن هم هست كه شامل مطلق واسطه‌ها و وساطتهاى رحمت باشد ، يعنى شامل « قوس نزولى » هم باشد ؛ به عبارت ديگر ممكن است شامل تمام نظام سببى و مسبّبى جهان باشد ؛ به هر حال از آن جهت كه به شفاعت اخروى مربوط است ، به اين معنى است كه مجرم بدون خواست خدا قدرت شفيع برانگيختن ندارد و شفيع بدون اذن او قدرت دم زدن ندارد .\r\nبرهان اين مطلب از لحاظ عقلى اين است كه در فلسفهء الهى ثابت شده است كه « واجب الوجود بالذات واجب من جميع الجهات و الحيثيات است » ، يعنى همانطورى كه واجب الوجود در ذات خود ، معلول غير نيست ، در صفات و افعال خود نيز امكان ندارد كه تحت تأثير علتى قرار گيرد ؛ او مؤثر محض است و از هيچ چيزى انفعال و تأثر پيدا نمىكند .\r\n\r\nتوحيد و توسّلات\r\nاز آنچه گفتيم نكته‌اى عالى و مهم در توحيد عبادتى به دست مىآيد . آن نكته اين است كه در توسل و استشفاع به اولياء خدا اول بايد تحقيق كرد كه به كسى و از كسى باشد كه خداوند او را وسيله قرار داده است . قرآن كريم مىفرمايد :\r\n يا أَيُّهَا الَّذِينَ آمَنُوا اتَّقُوا اللَّهَ وَ ابْتَغُوا إِلَيْهِ الْوَسِيلَةَ ( 1 )  .\r\nبطور كلى ، توسل به وسائل و تسبّب به اسباب ، با توجه به اينكه خداست كه سبب را آفريده است و خداست كه سبب را سبب قرار داده است و خداست كه از ما خواسته است از اين وسائل و اسباب استفاده كنيم به هيچ وجه شرك نيست ، بلكه عين توحيد است . در اين جهت ، هيچ فرقى ميان اسباب مادى و اسباب روحى ، ميان اسباب ظاهرى و اسباب معنوى ، ميان اسباب دنيوى و اسباب اخروى نيست ؛ منتهاى امر ، اسباب مادى را از روى تجربه و آزمايش علمى مىتوان شناخت و فهميد كه چه چيز سبب است ؟ و اسباب معنوى را از طريق دين ، يعنى از طريق وحى ، و از طريق كتاب و سنّت بايد كشف كرد .\r\nثانيا هنگامى كه انسان متوسل مىشود يا استشفاع مىكند بايد توجهش به خدا ، و از خدا به وسيله و شفيع باشد ، زيرا چنان كه گفتيم شفاعت واقعى آن است كه\r\n\r\n\r\n\r\n\r\n","description":"","footnote":"\r\n( 1 ) . مائده / 35\r\n","page_name":" 263 ","page_number":275},
  {"content":"\r\n\r\nمشفوع عنده ، شفيع را برانگيخته است براى شفاعت ، و چون خدا خواسته و رضايت داده است شفيع شفاعت مىكند ، بر خلاف شفاعت باطل كه توجه اصلى به شفيع است براى اينكه اثر بر روى مشفوع عنده بگذارد ، لهذا مجرم در اين وقت همهء توجهش به شفيع است كه برود با قدرت و نفوذى كه در مشفوع عنده دارد او را راضى گرداند . پس اگر توجه اصيل به شفيع باشد و از ناحيهء توجه به خدا پيدا نشده باشد شرك در عبادت خواهد بود .\r\nفعل خدا ، داراى نظام است . اگر كسى بخواهد اعتناء به نظام آفرينش نداشته باشد گمراه است . به همين جهت است كه خداى متعال گناهكاران را ارشاد فرموده است كه در خانهء رسول اكرم ( صلّى اللّه عليه و آله و سلّم ) بروند و علاوه بر اين كه خود طلب مغفرت مىكنند ، از آن بزرگوار بخواهند كه براى ايشان طلب مغفرت كند .\r\nقرآن كريم مىفرمايد :\r\n وَ لَوْ أَنَّهُمْ إِذْ ظَلَمُوا أَنْفُسَهُمْ جاؤُكَ فَاسْتَغْفَرُوا اللَّهَ وَ اسْتَغْفَرَ لَهُمُ الرَّسُولُ لَوَجَدُوا اللَّهَ تَوَّاباً رَحِيماً ( 1 )  .\r\n« و اگر ايشان هنگامى كه ( با ارتكاب گناه ) به خود ستم كردند ، نزد تو مىآمدند و از خدا آمرزش مىخواستند و پيامبر هم براى ايشان طلب مغفرت مىكرد ، خدا را توبه‌پذير مهربان مىيافتند . »\r\nآرى ، به عمل صالح و تقواى فقط نمىتوان تكيه كرد ؛ همانطورى كه رسول اكرم ( ص ) در آخرين روزهاى زندگى پاكشان فرمودند : « نجات‌دهنده‌اى نيست جز عمل و ديگر رحمت خدا » .\r\n\r\nپاسخ ايرادها\r\nبا تفسيرى كه از شفاعت مغفرت كرديم پاسخ ايرادهاى شفاعت به اين ترتيب به دست مىآيد :\r\n1 . شفاعت نه با توحيد عبادتى منافات دارد و نه با توحيد ذاتى ، زيرا رحمت شفيع چيزى جز پرتوى از رحمت خدا نيست و انبعاث شفاعت و رحمت هم از ناحيهء پروردگار است . ( جواب اشكال اول و دوم ) .\r\n\r\n\r\n\r\n\r\n","description":"","footnote":"\r\n( 1 ) . نساء / 64\r\n","page_name":" 264 ","page_number":276},
  {"content":"\r\n\r\n2 . همانطورى كه اعتقاد به مغفرت خدا موجب تجرّى نمىگردد و تنها ايجاد اميدوارى مىكند ، اعتقاد به شفاعت هم موجب تشويق به گناه نيست . توجه به اين نكته كه شرط شمول مغفرت و شفاعت ، مشيّت خدا و رضاى او است روشن مىكند كه اثر اين اعتقاد تا اين اندازه است كه دلها را از يأس و نوميدى نجات مىدهد و همواره بين خوف و رجاء نگه مىدارد . ( جواب اشكال سوم ) .\r\n3 . شفاعت بر دو نوع است : باطل و صحيح . علت اينكه در برخى از آيات قرآن شفاعت مردود شناخته شده و در برخى ديگر اثبات شده است وجود دو نوع تصور از شفاعت است ؛ قرآن خواسته است اذهان را از شفاعت باطل ، متوجه شفاعت صحيح بفرمايد . ( جواب اشكال چهارم ) .\r\n4 . شفاعت با اصل عمل منافات ندارد ؛ زيرا عمل به منزلهء علت قابلى ، و رحمت پروردگار به منزلهء علت فاعلى است . ( جواب اشكال پنجم )\r\n5 . در شفاعت صحيح ، تصور اين كه خدا تحت تأثير قرار گيرد وجود ندارد ، زيرا شفاعت صحيح جريانى است از بالا به پايين . ( جواب اشكال ششم ) .\r\n6 . در شفاعت ، و همچنين در مغفرت ، استثناء و بىعدالتى وجود ندارد ؛ رحمت پروردگار نامحدود است و هر كه محروم است از آن جهت است كه قابليت را به كلى از دست داده است ؛ يعنى محروميّت از ناحيهء قصور قابل است . ( جواب اشكال هفتم ) .\r\n\r\n","description":"","footnote":"","page_name":" 265 ","page_number":277},
  {"content":"\r\n . \r\n","description":"","footnote":"","page_name":" 266 ","page_number":278},
  {"content":"\r\n\r\n\r\n9 عمل خير از غير مسلمان\r\n\r\n","description":"","footnote":"","page_name":" 267 ","page_number":279},
  {"content":"\r\n . \r\n","description":"","footnote":"","page_name":" 268 ","page_number":280},
  {"content":"\r\n\r\n\r\nطرح بحث\r\nيكى از مسائلى كه در بحث « عدل الهى » مورد گفتگو قرار مىگيرد مسألهء « اعمال خير غير مسلمانان » است .\r\nامروز اين سؤال در ميان طبقات مختلف از جاهل و عالم ، بيسواد و تحصيلكرده مطرح است كه آيا كارهاى خير افراد غير مسلمان مقبول است يا غير مقبول ، اگر مقبول است پس چه فرق مىكند كه انسان مسلمان باشد يا نباشد ، عمده اين است كه در دنيا كار خير بكند ، فرضا مسلمان نبود و يا هيچ دينى نداشت زيانى نكرده است ؛ و اگر غير مقبول است و يكسره پوچ و باطل است و اجر و پاداشى نزد خدا ندارد با عدل الهى چگونه سازگار است ؟\r\nعين اين پرسش از نظر تشيّع در دائره اسلام مىتواند مطرح شود : آيا عمل مسلمان غير شيعه مقبول درگاه الهى است يا پوچ و باطل است ؟ اگر مقبول درگاه الهى است پس چه فرق مىكند انسان مسلمان شيعه باشد يا مسلمان غير شيعه ، عمده اين است كه انسان مسلمان باشد ، فرضا شيعه نبود و ولايت اهل البيت را نداشت زيانى نكرده است ، و اگر مقبول نيست با عدل الهى چگونه سازگار است ؟\r\nدر گذشته ، اين مسأله فقط در ميان فلاسفه و در كتب فلسفى مورد بحث و گفتگو واقع مىشد ولى در زمان ما به ميان همهء طبقات كشيده شده است ؛ كمتر كسى را مىتوان يافت كه لااقل در ذهن خود و براى خود اين مسأله را طرح نكند .\r\n\r\n","description":"","footnote":"","page_name":" 269 ","page_number":281},
  {"content":"\r\n\r\nفلاسفهء الهى از اين ديدگاه بحث مىكردند كه اگر بنا شود همهء مردمى كه از دين خارجند اهل شقاء و عذاب الهى باشند لازم مىآيد كه در نظام هستى غلبه با شر و قسر باشد ؛ در حالى كه اين مطلب از اصول قاطع و مسلّم است كه اصالت و غلبه براى سعادتها و خيرهاست نه براى بدبختيها و شرور .\r\nبشر ، گل سرسبد آفرينش است ؛ همه چيز ديگر براى خاطر او ( البته به مفهوم صحيحى كه حكيمان از اين مطلب درك مىكنند نه به مفهومى كه معمولا كوته‌نظران مىانديشند ) خلق شده است . اگر بنا باشد كه بشر خودش براى دوزخ آفريده شده باشد يعنى مآل اكثريّت انسانها دوزخ باشد پس بايد اعتراف كرد كه خشم خدا بر رحمتش مىچربد ، زيرا اكثريّت مردم از دين حق بيگانه هستند ؛ تازه آنها هم كه به دين حق مشرّفند ، از لحاظ عمل دچار ضلالت و انحرافند . اين بود طرح بحث در نزد فيلسوفان .\r\nقريب نيم قرن است كه بر اثر سهولت ارتباطات ميان ملل مسلمان و غير مسلمان و ازدياد وسائل ارتباطى و بالا رفتن ميزان مراودهء ملتها با يكديگر ، اين مسأله در ميان عموم طبقات ، خصوصا طبقهء به اصطلاح روشنفكر مورد پرسش و گفتگو است كه آيا شرط حتمى قبول شدن اعمال صالح ، اسلام و ايمان است ؟\r\nاينها وقتى كه در زندگى بعضى از مخترعين و مكتشفين بشر در عصر اخير كه مسلمان نيستند ولى خدمات بسيار ارزنده‌اى به بشريّت كرده‌اند ، مطالعه مىكنند و آنها را لايق پاداش مىيابند و از طرف ديگر قبلا چنين مىانديشيده‌اند كه عمل غير مسلمان مطلقا هبا و هدر است ، سخت دچار ترديد و اضطراب مىگردند .\r\nبدين ترتيب مسأله‌اى كه سالها در قلمروى خاص فيلسوفان بود به ميان محافل عامّهء مردم پا گذاشت و به صورت اشكالى در مسألهء عدل الهى درآمد .\r\nالبته اين اشكال مستقيما مربوط به عدل الهى نيست ؛ اين اشكال مربوط به ديد اسلام دربارهء انسان و اعمال انسان است و از اين نظر با عدل الهى مربوط مىگردد كه به نظر مىرسد اين گونه ديد و اظهار نظر دربارهء انسان و اعمال او و معاملهء حق متعال با او بر خلاف موازين عدل الهى است .\r\nمن در تماسهايى كه با جوانان و دانشجويان داشته و دارم با طرح اين پرسش زياد روبرو شده‌ام ؛ گاهى مىپرسند آيا مخترعين و مكتشفين بزرگ با اينهمه خدمات شايانى كه نسبت به بشريّت انجام داده‌اند به جهنّم مىروند ؟ آيا پاستور و اديسون و امثالشان جهنّمى هستند و مقدّسين بيكاره‌اى كه عمرى را به بطالت در گوشهء مسجد بسر برده‌اند بهشتى هستند ؟ آيا خدا بهشت را فقط براى ما شيعه‌ها ساخته است ؟\r\n\r\n","description":"","footnote":"","page_name":" 270 ","page_number":282},
  {"content":"\r\n\r\nبه خاطر دارم روزى يكى از همشهريهاى من كه مرد مسلمان و متديّنى است به تهران آمده بود و با من ملاقات داشت همين مسأله را مطرح مىكرد .\r\nاين مرد سرى به بيمارستان جذاميها در مشهد زده بود و از مشاهدهء پرستاران مسيحىاى كه صميمانه ( لااقل به عقيدهء او ) به جذاميها خدمت مىكردند به هيجان آمده و تحت تأثير قرار گرفته بود و در همان حال اين مسأله در ذهنش طرح و دچار شك شده بود .\r\nتوجه داريد كه پرستارى از جذامى ، كارى سخت و منفور و بسيار دشوار است .\r\nوقتى كه اين بيمارستان در مشهد تأسيس شد پزشكان ، كمتر حاضر مىشدند در آنجا خدمت كنند و كسى هم براى پرستارى آنها راضى نمىشد ؛ در روزنامه‌ها براى استخدام پرستار دعوت به عمل آمد ، در سراسر ايران حتى يك نفر هم به اين دعوت پاسخ مثبت نداد ؛ چند تن از دختران به اصطلاح « تارك دنيا » ى مسيحى از فرانسه آمدند و پرستارى جذاميها را به عهده گرفتند .\r\nاين مرد كه اعمال بشر دوستانه و مراقبت صميمانهء آنان را نسبت به جذاميهايى كه حتى مطرود پدر و مادر خويشند ديده بود سخت تحت تأثير آنان قرار گرفته بود .\r\nنقل مىكرد كه پرستاران مسيحى لباسهاى بلند و گشادى پوشيده‌اند و غير از چهره و دستها جايى از بدنشان نمايان نيست ، هر كدام تسبيح بلندى - كه شايد هزار دانه باشد - دارند ، هر وقت از كار فراغت پيدا مىكنند مشغول ذكر مىشوند .\r\nآنگاه اين مرد با فكرى پريشان و لحنى مضطرب مىپرسيد آيا اين حرف درست است كه مردم غير مسلمان وارد بهشت نمىگردند ؟\r\nالبته ما فعلا به اين مطلب كارى نداريم كه آن دختران مسيحى روى چه انگيزه‌اى آمده‌اند ؟ آيا واقعا للّه و فى اللّه و محض انساندوستى دست به چنين كارى زده‌اند يا انگيزه‌اى ديگر در كار است ؟ و البته نمىخواهيم بدبين باشيم ، همچنانكه زياد هم خوشبين نيستيم ؛ غرض ما اين است كه اين حوادث و جريانها افراد ما را در جريان يك پرسش جدّى قرار داده است .\r\nدر چند سال پيش در يك انجمن براى سخنرانى دعوت شده بودم . در آن انجمن طبق معمول خودشان از شركت كنندگان درخواست مىشد كه اگر سؤالاتى دارند بنويسند تا در موقع مناسب جواب داده شود . آن سؤالات را در دفترى ثبت كرده بودند و آن دفتر را در اختيار من قرار دادند كه موضوع سخنرانى خود را از ميان آنها انتخاب كنم . من ديدم سؤالى كه بيش از هر سؤال تكرار شده است همين است كه آيا خداوند هر غير مسلمانى را به جهنم مىبرد ؟ آيا پاستور و اديسون و كخ اهل عذاب خواهند\r\n\r\n","description":"","footnote":"","page_name":" 271 ","page_number":283},
  {"content":"\r\n\r\nبود ؟\r\nاز آن وقت من به اهميت اين مسأله از نظر اينكه افكار را تا چه حد به خود متوجه كرده پى بردم .\r\nاكنون ، ما در اين بخش از كتاب ، به خواست خدا به تحقيق اين مسأله مىپردازيم ولى قبل از ورود در آن ، لازم است دو نكته را روشن كنيم تا موضوع بحث كاملا روشن گردد .\r\n\r\n1 جنبهء كلّى بحث\r\nهدف اين بحث اين نيست كه حساب اشخاص را روشن كنيم ، مثلا معيّن كنيم كه آيا پاستور اهل بهشت است يا اهل جهنم ؟ ما چه مىدانيم كه افكار و معتقدات واقعى او چه بوده است ؟ منويّاتش چه بوده است ؟ ملكات روحى و اخلاقى او چه بوده است ؟ و حتى مجموع اعمال او چه بوده است ؟ آشنايى ما با او در حدود خدمات علمى او است و بس .\r\nاختصاص به پاستور ندارد ، اصولا حساب اشخاص در دست خدا است ، هيچ‌كس حق ندارد دربارهء كسى بطور قاطع اظهار نظر كند كه اهل بهشت است يا اهل دوزخ ؟ اگر از ما بپرسند : آيا شيخ مرتضى انصارى ( اعلى اللّه مقامه ) با آن زهد و تقوا و ايمان و عمل شناخته‌شده‌اش حتما اهل بهشت است يا نه ؟ پاسخ ما اين است كه آن اندازه كه ما از آن مرد اطلاع داريم اين است كه در نظام علمى و عملى او ، بدى سراغ نداريم ، آنچه سراغ داريم خير و نيكى است اما اينكه صددرصد بگوييم اهل بهشت است در اختيار ما نيست ؛ خداست كه بر همهء ضمائر اشخاص ، مطّلع است و تمام اسرار و خفاياى نفوس را مىداند و حساب خلائق نيز با او است . تنها دربارهء كسانى مىتوان بطور قاطع اظهار نظر كرد كه از طريق اولياء دين سرنوشت نهايى آنها اعلام شده است .\r\nگاهى بعضى از مردم بحث مىكنند كه بافضيلت‌ترين علما و برترين آنها از لحاظ قرب به خدا كيست ؟ مثلا سيد بن طاووس ؟ يا سيد بحر العلوم ؟ يا شيخ انصارى ؟\r\n\r\n","description":"","footnote":"","page_name":" 272 ","page_number":284},
  {"content":"\r\n\r\nگاهى از امامزاده‌ها مىپرسند كه كداميك افضل است ؟ مثلا آيا حضرت عبد العظيم در نزد خدا ارجمندتر است يا حضرت معصومه ؟\r\nزمانى ، از يكى از مراجع تقليد استفتاء كرده بودند كه آيا حضرت ابو الفضل ( ع ) افضل است يا حضرت على اكبر ( ع ) ؟ و براى اينكه سؤال را به صورت يك مسألهء عملى طرح كرده باشند تا مرجع تقليد ناچار به جواب دادن شود پرسيده بودند اگر كسى گوسفندى را نذر افضل امامزاده‌ها كرده باشد تكليف چيست ؟ آيا حضرت ابو الفضل ( ع ) افضل است يا حضرت على اكبر ( ع ) ؟\r\nروشن است كه اين گونه بحثها نادرست است و پاسخ به اين سؤالها نه وظيفهء فقيه است و نه وظيفهء غير فقيه . تعيين مقامات بندگان خدا به عهدهء ما نيست ، بايد به خدا واگذار شود و جز خدا كسى نمىداند مگر از ناحيهء خود خدا .\r\nدر صدر اسلام ، مواردى پيش آمده كه برخى از مسلمين از اين قبيل اظهار نظرهاى بى جا كرده‌اند و رسول اكرم ( صلّى اللّه عليه و آله و سلّم ) از آنها جلوگيرى فرموده‌اند .\r\nوقتى كه عثمان بن مظعون از دنيا رفت ، زنى از انصار به نام « امّ علاء » كه ظاهرا زن همان مردى بود كه عثمان بن مظعون در خانهء او مىزيست و مهمان او بود ، در حضور حضرت رسول خدا ( ص ) جنازهء وى را مخاطب ساخته گفت :\r\nهنيئا لك الجنّة .\r\n« بهشت ، تو را گوارا باد » .\r\nبا اينكه عثمان بن مظعون ، مرد جليل القدرى است و رسول اكرم در مرگ او سخت گريستند و خود را روى جنازهء وى انداختند و او را بوسيدند ؛ ولى از اين اظهار نظر گستاخانه‌اى كه آن زن كرد خشمگين شدند ، با نگاهى غضب‌آلود متوجه وى شده فرمودند : از كجا مىدانى ؟ چرا ندانسته قضاوت مىكنى ؟ مگر به تو وحى شده است ؟ ! مگر تو از حساب خلق خدا آگاهى ؟ ! زن عرض كرد : يا رسول اللّه ! وى همنشين شما و جنگجوى مجاهد شما بود . رسول اكرم ( ص ) جملهء عجيبى در پاسخ وى فرمود كه شايان دقت است . فرمود :\r\nانّى رسول اللّه و ما ادرى ما يفعل بى .\r\n« من فرستادهء خدايم و نمىدانم با من چگونه رفتار خواهد شد » ( 1 ) .\r\n\r\n\r\n\r\n\r\n","description":"","footnote":"\r\n( 1 ) . اسد الغابة - عثمان بن مظعون .\r\n","page_name":" 273 ","page_number":285},
  {"content":"\r\n\r\nاين جمله عين مضمون يكى از آيات كريمهء قرآن است :\r\nقل ما كنت بدعا من الرّسل و ما ادرى ما يفعل بى و لا بكم ( 1 ) .\r\n« بگو من ، از ميان پيامبران ، نوظهور و تازه نيستم ، و خبر ندارم كه با من يا با شما چگونه رفتار مىشود » ( 2 )\r\nنظير اين جريان در مرگ سعد بن معاذ هم نقل شده است . در آن قضيه ، وقتى كه مادر سعد در بالين وى مشابه همين جمله را مىگويد رسول اكرم ( صلى اللّه عليه و آله و سلّم ) مىفرمايد : ساكت باش ، بر خدا حتم نكن : « لا تحتمى على اللّه » يعنى از پيش خود در كارى كه مربوط به خداست قضاوت حتمى نكن ( 3 ) .\r\n\r\n2 دينى جز اسلام پذيرفته نيست\r\nنكتهء ديگرى كه قبل از ورود در اصل بحث مىبايد روشن گردد اين است كه بحث دربارهء نيكوكاريهاى نامسلمانان را به دو گونه مىتوان طرح كرد و در حقيقت دو بحث است : يكى اينكه آيا دينى غير دين اسلام مقبول است و يا دين مقبول منحصر به\r\n\r\n\r\n\r\n\r\n","description":"","footnote":"\r\n( 1 ) . احقاف / 9\r\n( 2 ) . ممكن است اين اشكال در اذهان پديد آيد كه مفاد اين آيه با آنچه مسلّم و قطعى ميان مسلمين تلقّى شده است كه رسول اكرم ( صلّى اللّه عليه و آله و سلّم ) از مقام محمود خويش در قيامت و از شفاعت خويش براى برخى از گنهكاران اطلاع داده است منافات دارد ؛ بلكه با وعده‌اى كه در برخى آيات كريمه رسيده است از قبيل  « وَ لَسَوْفَ يُعْطِيكَ رَبُّكَ فَتَرْضى »  و يا  « لِيَغْفِرَ لَكَ اللَّهُ ما تَقَدَّمَ مِنْ ذَنْبِكَ وَ ما تَأَخَّرَ »  منافات دارد .\r\nجواب اين است كه مفاد آيهء كريمه همانطور كه از مضمون حديث بالا نيز دانسته مىشود اين است كه نتيجهء اعمال انسان و بالاخره سرنوشت انسان كه عاقبت به كجا مىانجامد براى هيچ‌كس قطعى و روشن نيست ؛ فقط خداوند است كه از عاقبت قطعى آگاه است و اگر ديگران آگاهى مىيابند تنها به وسيلهء وحى الهى است . پس آيه‌اى كه نفى مىكند اطلاع بر سرنوشت نهايى را ، مربوط است به اينكه پيغمبر يا كس ديگر با اتكاء و اطمينان به خود و عمل خود پيش‌بينى كند ، و اما آياتى كه نشان مىدهد پيغمبر اكرم از عاقبت امر خود و يا ديگران آگاه است به حكم وحى الهى است .\r\n( 3 ) . بحار الانوار ، چاپ آخوندى ج 6 ص 261 ؛ و چاپ كمپانى ج 3 ص 165 .\r\n","page_name":" 274 ","page_number":286},
  {"content":"\r\n\r\nاسلام است ؟ و به عبارت ديگر : آيا آنچه لازم است فقط اين است كه انسان يك دينى داشته باشد و حد اكثر اين است كه آن دين منتسب به يكى از پيغمبران آسمانى باشد و ديگر فرق نمىكند كه كداميك از اديان آسمانى باشد ، مثلا مسلمان يا مسيحى يا يهودى و حتى مجوسى باشد ؟ يا اينكه در هر زمان دين حق يكى بيش نيست ؟\r\nبحث ديگر اين است كه پس از آنكه قبول كرديم كه دين حق همواره يكى بيش نيست ، نوبت به اين مسأله مىرسد كه اگر كسى بدون داشتن دين حق ، عمل نيكى را كه واقعا نيك است و مورد امضاء دين حق نيز هست ، انجام دهد آيا عمل او داراى پاداش خواهد بود يا نه ؟ و به عبارت ديگر آيا شرط پاداش داشتن اعمال صالح ، ايمان به دين حق است يا نه ؟\r\nآنچه در اينجا مورد بحث قرار مىگيرد مسألهء دوم است .\r\nدربارهء مسألهء اول اجمالًا مىگوييم كه دين حق در هر زمانى يكى بيش نيست و بر همه كس لازم است از آن پيروى كند .\r\nاين انديشه كه ميان برخى از مدعيان روشنفكرى ، اخيرا رايج شده است كه مىگويند همهء اديان آسمانى از لحاظ اعتبار در همه وقت يكسانند انديشهء نادرستى است .\r\nالبته صحيح است كه ميان پيامبران خدا اختلاف و نزاعى وجود ندارد . پيامبران خدا همگى به سوى يك هدف و يك خدا دعوت مىكنند . آنان نيامده‌اند كه در ميان بشر فرقه‌ها و گروههاى متناقضى بوجود آورند .\r\nولى اين سخن به اين معنى نيست كه در هر زمانى چندين دين حق وجود دارد و طبعا انسان مىتواند در هر زمانى هر دينى را كه مىخواهد بپذيرد ؛ بر عكس ، معناى اين سخن اين است كه انسان بايد همهء پيامبران را قبول داشته باشد و بداند كه پيامبران سابق مبشّر پيامبران لاحق خصوصاً خاتم و افضلشان بوده‌اند و پيامبران لاحق مصدّق پيامبران سابق بوده‌اند ؛ پس لازمهء ايمان به همهء پيامبران اين است كه در هر زمانى تسليم شريعت همان پيامبرى باشيم كه دورهء او است و قهراً لازم است در دورهء ختميّه به آخرين دستورهايى كه از جانب خدا به وسيلهء آخرين پيامبر رسيده است عمل كنيم و اين ، لازمهء اسلام ، يعنى تسليم شدن به خدا و پذيرفتن رسالتهاى فرستادگان او است .\r\nبسيارى از مردم زمان ما طرفدار اين فكر شده‌اند كه براى انسان كافى است كه خدا را بپرستد و به يكى از اديان آسمانى كه از طرف خدا آمده است انتساب داشته باشد ، دستورهاى آن را به كار بندد ، شكل دستورها چندان اهميتى ندارد ؛ حضرت مسيح هم پيغمبر است ، حضرت محمد هم پيغمبر است ، اگر طبق آئين مسيح عمل كنيم\r\n\r\n","description":"","footnote":"","page_name":" 275 ","page_number":287},
  {"content":"\r\n\r\nو هفته‌اى يك بار به كليسا برويم صحيح است و اگر هم طبق آئين حضرت خاتم الانبياء عمل كنيم و هر روزى پنج بار نماز بگزاريم درست است . اينان مىگويند مهم اين است كه انسان به خدا ايمان داشته باشد و طبق يكى از برنامه‌هاى خدايى عمل كند .\r\nجرج جرداق صاحب كتاب « الامام على ( ع ) » و جبران خليل جبران نويسندهء معروف مسيحى لبنانى و افرادى مانند آنان داراى چنين ايده‌اى مىباشند ( 1 ) . اين دو نفر نسبت به حضرت رسول اكرم و حضرت امير - و مخصوصا حضرت امير - مانند يك مؤمن معتقد به آنها سخن مىگويند .\r\nبعضى مىپرسند چگونه اين افراد با وجود اعتقاد به امير المؤمنين ( عليه السلام ) و پيغمبر اكرم ( ص ) بازهم مسيحى هستند ؟ اينها اگر راستگو بودند ، مسلمان شده بودند ؛ چون مسلمان نشده‌اند پس معلوم مىشود زير كاسه ، نيم‌كاسه‌اى است ، نيرنگ مىزنند ؛ پس اينها در اظهار علاقه و عقيده به پيغمبر و على صداقت ندارند .\r\nپاسخ اين است كه اينان در اظهار علاقه و عقيده‌شان به پيغمبر و امير المؤمنين بىصداقت نيستند اما طرز تفكر خاصى در التزام به اديان دارند .\r\n\r\n\r\n\r\n\r\n","description":"","footnote":"\r\n( 1 ) . منطق جرج جرداق دربارهء رسول اكرم ( صلّى اللّه عليه و آله و سلّم ) حاكى از اين است كه به نبوّت و نزول وحى بر آن حضرت ايمان داشته است و دربارهء على ( عليه السلام ) نيز صد در صد معتقد است كه مردى الهى بوده و او را در رديف حضرت مسيح مىشمارد ولى در عين حال از كيش مسيحيّت دست نكشيده . جبران خليل جبران دربارهء على ( عليه السلام ) مىگويد :\r\nو فى عقيدتى انّ علىّ بن ابى طالب اوّل عربى جاور الرّوح الكلّيّة و سامرها .\r\n« به عقيدهء من على بن ابى طالب اولين عربى است كه با روح كلى جهان تماس پيدا كرده و با او سخن گفته است » .\r\nوى به حضرت امير حتى از حضرت رسول هم بيشتر اظهار علاقه مىكند . وى دربارهء على عليه السلام جملات برجسته و عجيبى دارد . اين جمله از اوست كه مىگويد :\r\nمات و الصّلاة بين شفتيه .\r\n« على مرد در حالى كه نماز بين دو لبش بود » .\r\nهم او دربارهء آن حضرت مىگويد :\r\n« على ( ع ) پيش از زمان خودش بود و من از اين رمز آگاه نيستم كه چرا روزگار گاهى افرادى را در زمانى پيش از زمان خودشان بوجود مىآورد . »\r\nاتفاقا اين مطلب ، مضمون جمله‌اى از خود آن حضرت مىباشد . در خطبهء 149 مىفرمايد :\r\n« غدا ترون ايّامى ، و يكشف لكم عن سرائرى ، و تعرفوننى بعد خلوّ مكانى و قيام غيرى مقامى » .\r\n","page_name":" 276 ","page_number":288},
  {"content":"\r\n\r\nاين افراد عقيده دارند كه انسان به دين خاصى ملزم نيست ، هر دين از اديان را داشته باشد كافى است . لهذا اينان در عين مسيحى بودن ، خود را دوستدار و مقرّب نزد على ( ع ) مىدانند و حتى معتقدند كه آن حضرت نيز همين ايدهء آنان را داشته است .\r\nجرج جرداق مىگويد : « على بن ابى طالب اباء دارد از اينكه بر مردم لازم كند كه حتما دين خاصى را بپذيرند » . ( 1 )\r\nولى ما اين ايده را باطل مىدانيم . درست است كه در دين ، اكراه و اجبارى نيست :  « لا إِكْراهَ فِي الدِّينِ »  ( 2 ) ولى اين سخن به اين معنى نيست كه دين خدا در هر زمانى متعدد است و ما حق داريم هر كدام را كه بخواهيم انتخاب كنيم . چنين نيست ؛ در هر زمانى يك دين حق وجود دارد و بس ؛ هر زمان پيغمبر صاحب شريعتى از طرف خدا آمده مردم موظف بوده‌اند كه از راهنمايى او استفاده كنند و قوانين و احكام خود را چه در عبادات و چه در غير عبادات از او فراگيرند تا نوبت به حضرت خاتم الانبياء رسيده است . در اين زمان اگر كسى بخواهد بسوى خدا راهى بجويد بايد از دستورات دين او راهنمايى بجويد .\r\nقرآن كريم مىفرمايد :\r\n وَ مَنْ يَبْتَغِ غَيْرَ الْإِسْلامِ دِيناً فَلَنْ يُقْبَلَ مِنْهُ وَ هُوَ فِي الْآخِرَةِ مِنَ الْخاسِرِينَ  ( 3 ) .\r\n« و هر كس غير از اسلام دينى بجويد هرگز از او پذيرفته نشود و او در جهان ديگر از جملهء زيانكاران خواهد بود » .\r\nاگر گفته شود كه مراد از اسلام ، خصوص دين ما نيست بلكه منظور تسليم خدا شدن است ؛ پاسخ اين است كه البته اسلام همان تسليم است و دين اسلام همان دين تسليم است ولى حقيقت تسليم در هر زمانى شكلى داشته و در اين زمان ، شكل آن همان دين گرانمايه‌اى است كه به دست حضرت خاتم الانبياء ظهور يافته است و قهرا كلمهء اسلام بر آن منطبق مىگردد و بس .\r\nبه عبارت ديگر لازمهء تسليم خدا شدن پذيرفتن دستورهاى او است و روشن است كه همواره به آخرين دستور خدا بايد عمل كرد و آخرين دستور خدا همان چيزى است كه آخرين رسول او آورده است .\r\n\r\n\r\n\r\n\r\n","description":"","footnote":"\r\n( 1 ) . الامام على - تحت عنوان ( لا تعصب و لا اطلاق » .\r\n( 2 ) . بقره / 256\r\n( 3 ) . آل عمران / 85\r\n","page_name":" 277 ","page_number":289},
  {"content":"\r\n\r\n\r\nعمل صالح منهاى ايمان\r\nاكنون روشن گرديد كه اولًا بحث ما جنبهء كلى و عمومى دارد ، و دربارهء اشخاص نمىخواهيم قضاوت كنيم .\r\nثانياً بحث در اين نيست كه آيا دين حق يكى است يا متعدد است ؟ بلكه پذيرفته‌ايم كه دين حق يكى است و هر كس موظف است آن را بپذيرد .\r\nثالثاً بحث در اين است كه اگر كسى بدون اينكه دين حق را بپذيرد عمل نيكى انجام دهد كه دين حق آن را نيك مىداند آيا براى او در مقابل عمل نيكى كه انجام داده است اجر و پاداشى هست يا نه ؟\r\nمثلا دين حق احسان به خلق را توصيه و تأكيد كرده است . خدمات فرهنگى از قبيل تأسيس مدارس و آموزشگاهها و تأليف و تعليم و تدريس ؛ خدمات بهداشتى از قبيل طبابت ، پرستارى ، تأسيس مؤسسات بهداشتى و غيره ؛ خدمات اجتماعى از قبيل اصلاح ذات البين ، كمك به مستمندان و از كار افتادگان ، حمايت حقوق زيردستان ، درگيرى با متجاوزان و زورگويان و تقويت صفوف محرومان ، و بالاخره اقامهء عدل كه غايت و هدف بعثت پيامبران است ، فراهم كردن موجبات تسلّى خاطر دل‌شكستگان و مصيبت‌زدگان ، و امثال اينها از اين قبيل است ؛ هر دينى و هر پيغمبرى به اينها توصيه كرده است . به علاوه عقل و وجدان هر كسى به حسن و خوبى چنين اعمالى حاكم است .\r\nاكنون مىگوييم اگر شخص غير مسلمانى اينچنين خدماتى انجام داد ، آيا براى او پاداشى هست يا نه ؟ دين حق مىگويد امين باشيد و دروغ نگوييد ؛ آيا اگر غير مسلمانى اعمالش منطبق بر همين دستور باشد ، پاداشى دريافت خواهد كرد يا نه ؟ به عبارت ديگر آيا خيانت كردن و امين بودن ، در مورد غير مسلمان مساوى است يا نه ؟\r\nآيا زنا و نماز در مورد او برابر است ( سواء صلّى ام زنى ) يا نه ؟ اين است مسأله‌اى كه مورد بحث ماست .\r\n\r\nدو طرز تفكر\r\nمعمولا كسانى كه داعيهء روشنفكرى دارند با قاطعيت مىگويند هيچ فرقى ميان مسلمان و غير مسلمان ، بلكه ميان موحّد و غير موحّد نيست ؛ هر كس عمل نيكى انجام\r\n\r\n","description":"","footnote":"","page_name":" 278 ","page_number":290},
  {"content":"\r\n\r\nدهد ، خدمتى از راه تأسيس يك مؤسسهء خيريه و يا يك اكتشاف و اختراع و يا از راه ديگر انجام دهد ، استحقاق ثواب و پاداش از جانب خداوند دارد .\r\nمىگويند خداوند عادل است و خداى عادل ميان بندگان خود تبعيض نمىكند ؛ براى خداوند چه فرق مىكند كه بنده‌اش او را بشناسد يا نشناسد ؛ به او ايمان داشته باشد يا نداشته باشد ؛ خداوند هرگز به خاطر اينكه يك بنده‌اى با او رابطهء آشنايى و دوستى ندارد ، عمل نيك آن بنده را ناديده نمىگيرد و اجر او را ضايع نمىگرداند ؛ و به طريق اولى اگر بنده‌اى خدا را بشناسد و عمل نيك انجام دهد ولى فرستادگان او را نشناسد و با آنها رابطهء آشنايى و پيمان دوستى نداشته باشد خط بطلان روى عمل نيك او نمىكشد .\r\nنقطهء مقابل اينها دستهء ديگرى هستند كه تقريبا همهء مردم را مستحق عذاب مىدانند و براى كمتر انسانى عمل مقبول و فرجام نيك معتقدند . اينها يك حساب ساده‌اى دارند ، مىگويند مردم يا مسلمانند و يا غير مسلمان ، غير مسلمانها كه تقريبا سه ربع مردم جهان را تشكيل مىدهند به اين جهت كه مسلمان نيستند اهل دوزخند ؛ مسلمانان نيز يا شيعه‌اند و يا غير شيعه ؛ غير شيعه كه تقريبا سه ربع مجموع مسلمانان را تشكيل مىدهند به اين جهت كه شيعه نيستند اهل دوزخند ؛ شيعيان نيز اكثريّتشان - در حدود سه ربع - تنها اسم تشيع دارند و اقليتى از آنها به اولين وظيفهء خود كه « تقليد » از يك مجتهد است آشنا هستند تا چه رسد به ساير وظائف كه صحّت و تماميّت آنها موقوف به اين وظيفه است ؛ اهل تقليد هم غالبا اهل عمل نيستند . علىهذا بسيار اندكند كسانى كه اهل نجات مىباشند .\r\nاين بود منطق دو طرف ، منطق آنان كه تقريبا مىتوان گفت صلح كلى هستند ، و منطق اينان كه مىتوان گفت مظهر غضب الهى بشمار مىروند و غضب را بر رحمت سبقت مىدهند .\r\n\r\nمنطق سوم\r\nدر اينجا منطق سومى هست و آن منطق قرآن كريم است . قرآن كريم در اين مسأله به ما فكرى مغاير با آن دو فكر مىدهد كه كاملا مخصوص قرآن است . نظر قرآن نه با انديشهء گزاف روشنفكرمآبان ما تطبيق دارد و نه با تنگ نظرى خشك مقدّسان ما . نظر قرآن بر منطقى خاص استوار است كه پس از وقوف بر آن هر كسى اعتراف مىكند كه سخن صحيح در اين زمينه جز آن نيست و اين مطلب ايمان ما\r\n\r\n","description":"","footnote":"","page_name":" 279 ","page_number":291},
  {"content":"\r\n\r\nرا به اين كتاب شگفت و عظيم زياد مىكند ، مىرساند كه معارف عالى آن ، مستقلّ از افكار زمينى مردم است و سرچشمه‌اى آسمانى دارد .\r\nاينك ما دلائل هر يك از دو گروه متخاصم ( روشنفكر مآب و مقدّس مآب ) را آورده بررسى مىكنيم تا با نقّادى آنها ، به منطق سوم يعنى منطق قرآن در اين مسأله و فلسفهء خاص آن تدريجا نزديك گرديم .\r\n\r\nروشنفكر مآبها\r\nاين تيپ براى خود دو نوع دليل مىآورند : عقلى و نقلى .\r\nدليل عقلى : برهان منطقى و دليل عقليى كه مىگويد عمل نيك از هر كس كه صادر شود پاداش خواهد داشت بر دو مقدمه استوار است :\r\nالف . اينكه خداى متعال با همهء موجودات ، نسبتى متساوى و يكسان دارد ؛ نسبت خدا با همهء زمانها و همهء مكانها متساوى است ؛ خدا همانگونه كه در شرق هست ، در غرب هم هست ؛ همانطورى كه در بالا هست در پايين هم هست ؛ خدا در زمان حال هست و در زمان گذشته و آينده نيز بوده و خواهد بود ؛ گذشته و حال و آينده براى خدا بىتفاوت است ، همانطورى كه بالا و پايين و شرق و غرب براى او يكسان است ؛ بندگان و مخلوقات هم براى او يكسانند ، او با هيچ‌كس خويشاوندى و رابطهء خصوصى ندارد ؛ علىهذا نظر لطف و يا نظر غضب خداوندى به بندگان نيز يكسان است مگر آنكه از ناحيهء بندگان تفاوتى در كار باشد ( 1 ) .\r\n\r\n\r\n\r\n\r\n","description":"","footnote":"\r\n( 1 ) . البته اين سخن به اين معنى نيست كه اشياء هم جملگى با خدا يك‌جور نسبت دارند و استحقاق آنها يكسان است .\r\nنسبت اشياء با خدا يكسان نيست ولى نسبت خدا با اشياء يكسان است . خدا به همهء اشياء يك‌جور نزديك است ولى اشياء در قرب و بعد نسبت به خدا متفاوت مىباشند . در دعاى افتتاح جملهء جالبى در اين باره هست ؛ مىخوانيم :\r\nالّذى بعد فلا يرى ، و قرب فشهد النّجوى .\r\nدر اين جمله خدا چنين توصيف شده است :\r\n« آن كسى كه دور است و در نتيجه ديده نمىشود ، و نزديك است و در نتيجه نجواها و سخنان بيخ گوشى را گواه است » .\r\nدر حقيقت ، ما از او دوريم ولى او به ما نزديك است . معماست ؛ چگونه ممكن است دو چيز نسبت به هم از لحاظ قرب و بعد دو نسبت مختلف داشته باشند ؟ بلى ، در اينجا چنين است ؛ خداوند به اشياء نزديك است ولى اشياء به خداوند نزديك نيستند ، يعنى با نسبتهاى مختلف دور يا نزديكند .\r\n","page_name":" 280 ","page_number":292},
  {"content":"\r\n\r\nعلىهذا هيچ‌كس بى جهت نزد خدا عزيز نيست و هيچ‌كس هم بىدليل خوار و مطرود نمىشود ، خدا با كسى نسبت خويشاوندى و يا همشهرىگرى ندارد ، هيچ‌كس هم سوگلى و عزيز دردانهء خدا نيست .\r\nچون نسبت خدا با همهء موجودات يكسان است ديگر دليلى ندارد كه عمل نيك از يك نفر مقبول باشد و از يك نفر ديگر مقبول نباشد ؛ اگر اعمال يكسان باشند جزاء آنها هم يكسان خواهد بود ، زيرا فرض اين است كه نسبت خدا با همهء مردم يكسان است ؛ پس عدالت ايجاب مىكند خداوند به همهء بندگانى كه كار نيك انجام مىدهند - اعمّ از مسلمان و غير مسلمان - يكسان پاداش بدهد .\r\nب . مقدمهء دوم اينكه : خوبى و بدى اعمال ، قراردادى نيست بلكه واقعى است . به اصطلاح علماى كلام و علماى فنّ اصول فقه ، « حسن » و « قبح » افعال ، ذاتى است ؛ يعنى كارهاى نيك و زشت ذاتاً متمايزند ؛ كارهاى خوب ذاتاً خوب هستند و كارهاى بد ذاتاً بدند . راستى ، درستى ، احسان ، خدمت به خلق . . . ذاتاً نيكند ، و دروغ و دزدى و ستمگرى طبعاً بدند . خوب بودن « راستى » و بد بودن « دروغ » نه بدان جهت است كه خدا به آن امر كرده است و از اين نهى كرده است ؛ بلكه برعكس است ، چون « راستى » خوب بوده است خدا به آن امر فرموده و چون « دروغ » بد بوده است خدا از آن نهى فرموده است . به عبارت كوتاه‌تر امر و نهى خدا تابع « حسن » و « قبح » ذاتى افعال است ، نه برعكس .\r\nاز اين دو مقدمه چنين نتيجه مىگيريم كه چون خداوند اهل تبعيض نيست و چون عمل نيك از هر كس نيك است ، پس هر كس كار نيك بكند ضرورتاً و الزاماً از طرف خداى متعال پاداش نيك خواهد داشت .\r\nعيناً به همين بيان در مورد كارهاى زشت و گناه هم تفاوتى بين ارتكاب كنندگان نيست .\r\n\r\n\r\n\r\n\r\n","description":"","footnote":"\r\nنكتهء جالبى كه در اين جمله هست اين است كه وقتى خدا را به دورى توصيف مىكند صفتى از صفات مخلوقات را شاهد آن ذكر مىكند و آن ديدن است : « كسى نمىتواند او را ببيند » و زمانى كه خدا را به قرب توصيف مىكند صفتى از صفات خدا را دليل آن مىآورد و آن حضور و آگاهى خداست . آنجا كه سخن از كار ماست ، خدا را به دورى نسبت مىدهيم و آنجا كه سخن از كار او است صفت قرب را به او نسبت مىدهيم .\r\nسعدى نيكو آورده است :\r\n يار نزديك‌تر از من به من است * و اين عجب‌تر كه من از وى دورم\r\nچه كنم با كه توان گفت كه دوست * در كنار من و من مهجورم \r\n","page_name":" 281 ","page_number":293},
  {"content":"\r\n\r\nدليل نقلى : قرآن كريم در آيات بسيارى اصل عدم تبعيض ميان بشر را در پاداش داشتن عمل خير و كيفر داشتن عمل شر - كه در استدلال عقلى فوق ، ذكر شد - تأييد مىكند . قرآن با يهوديان كه داراى فكر تبعيض بودند سخت مبارزه كرده است .\r\nيهوديها معتقد بودند - و هم اكنون نيز معتقدند - كه نژاد اسرائيل محبوب خداست ، مىگفتند ما پسران خدا و دوستان وى هستيم ، فرضا خدا ما را به جهنم ببرد براى مدت محدودى بيش نخواهد بود . قرآن اين گونه افكار را « آرزوها » و خيالات باطل مىنامد و سخت با آن به مبارزه برخاسته است . قرآن مسلمانانى را كه دچار اين گونه غرورها شده‌اند نيز تخطئه فرموده است . اينك قسمتى از آيات قرآن در اين زمينه :\r\n1 .    وَ قالُوا لَنْ تَمَسَّنَا النَّارُ إِلَّا أَيَّاماً مَعْدُودَةً ، قُلْ أَتَّخَذْتُمْ عِنْدَ اللَّهِ عَهْداً فَلَنْ يُخْلِفَ اللَّهُ عَهْدَهُ أَمْ تَقُولُونَ عَلَى اللَّهِ ما لا تَعْلَمُونَ . بَلى مَنْ كَسَبَ سَيِّئَةً وَ أَحاطَتْ بِهِ خَطِيئَتُهُ فَأُولئِكَ أَصْحابُ النَّارِ هُمْ فِيها خالِدُونَ . وَ الَّذِينَ آمَنُوا وَ عَمِلُوا الصَّالِحاتِ أُولئِكَ أَصْحابُ الْجَنَّةِ هُمْ فِيها خالِدُونَ    ( 1 ) .\r\n« و گفتند - منظور يهود است - كه ابدا به ما آتش دوزخ اصابت نمىكند و اگر بكند ايام محدودى بيش نخواهد بود . بگو آيا در اين باره از خدا پيمانى گرفته‌ايد ؟ - البته اگر پيمان داشته باشيد خدا خلف عهد نمىكند - يا اينكه چيزى را كه نمىدانيد به خدا مىبنديد ؟ مطمئن باشيد كسى كه گناه فراهم مىسازد و خطاهايش بر او احاطه كرده‌اند براى هميشه همنشين و همدم آتش خواهد بود . و كسانى كه ايمان دارند و كارهاى نيك بجا مىآورند اهل بهشتند و در آن جاويد خواهند بود . »\r\n2 . قرآن در جاى ديگر در پاسخ همين پندار يهود مىگويد :\r\n  وَ غَرَّهُمْ فِي دِينِهِمْ ما كانُوا يَفْتَرُونَ . فَكَيْفَ إِذا جَمَعْناهُمْ لِيَوْمٍ لا رَيْبَ فِيهِ وَ وُفِّيَتْ كُلُّ نَفْسٍ ما كَسَبَتْ وَ هُمْ لا يُظْلَمُونَ   ( 2 ) .\r\n« افتراهايشان موجب غرور ايشان در عقايد دينى شده است ؛ پس چگونه‌اند زمانى كه براى روزى بىترديد - رستاخيز - جمعشان كنيم و به هر كس آنچه گرد آورده تمام و كمال پرداخته گردد بىآنكه به كسى ستم شود » .\r\n\r\n\r\n\r\n\r\n","description":"","footnote":"\r\n( 1 ) . بقره / 80 - 82\r\n( 2 ) . آل عمران / 24 - 25\r\n","page_name":" 282 ","page_number":294},
  {"content":"\r\n\r\n3 . در جاى ديگر ، مسيحيها هم به يهود افزوده شده‌اند و جمعا مورد تخطئهء قرآن قرار گرفته‌اند :\r\n  وَ قالُوا لَنْ يَدْخُلَ الْجَنَّةَ إِلَّا مَنْ كانَ هُوداً أَوْ نَصارى ، تِلْكَ أَمانِيُّهُمْ ، قُلْ هاتُوا بُرْهانَكُمْ إِنْ كُنْتُمْ صادِقِينَ . بَلى مَنْ أَسْلَمَ وَجْهَهُ لِلَّهِ وَ هُوَ مُحْسِنٌ فَلَهُ أَجْرُهُ عِنْدَ رَبِّهِ وَ لا خَوْفٌ عَلَيْهِمْ وَ لا هُمْ يَحْزَنُونَ   ( 1 ) .\r\n« و گفتند جز يهودى يا نصرانى كسى داخل بهشت نمىشود . اين « آرزوها » ى ايشان است . بگو اگر راستگوييد دليلتان را بياوريد . چرا ، هر كس كه خويشتن را تسليم خدا كند و نيكوكار باشد اجرش در نزد خدايش محفوظ است و بر اين دسته ترس و بيمى نيست و غمين نيز نخواهند گشت . »\r\n4 . در سورهء نساء ، مسلمانان هم به يهود و نصارى ضميمه شده‌اند . قرآن كريم انديشهء تبعيضهاى بىجهت را از هر كس كه باشد مىكوبد . گويى مسلمانان از افكار اهل كتاب متأثر شده و در برابر ادعاى آنان كه خود را عزيز بلا جهت مىپنداشتند ، اينان همچنين ادعائى را در مورد خود روا داشته بودند . قرآن كريم در ابطال اين خيالهاى خام چنين مىفرمايد :\r\n  لَيْسَ بِأَمانِيِّكُمْ وَ لا أَمانِيِّ أَهْلِ الْكِتابِ ، مَنْ يَعْمَلْ سُوءاً يُجْزَ بِهِ وَ لا يَجِدْ لَهُ مِنْ دُونِ اللَّهِ وَلِيًّا وَ لا نَصِيراً . وَ مَنْ يَعْمَلْ مِنَ الصَّالِحاتِ مِنْ ذَكَرٍ أَوْ أُنْثى وَ هُوَ مُؤْمِنٌ فَأُولئِكَ يَدْخُلُونَ الْجَنَّةَ وَ لا يُظْلَمُونَ نَقِيراً   ( 2 ) .\r\n« به آرزوهاى شما نيست ، به آرزوهاى اهل كتاب هم نيست ، هر كس كار زشتى مرتكب شود كيفر داده مىشود و در برابر خدا حامى و مدافعى از براى خويش نمىيابد ، و هر كس از كارهاى نيك بهره بگيرد - خواه مرد باشد يا زن - اينچنين كسان در صورتى كه با ايمان باشند وارد بهشت مىگردند و ذره‌اى مورد ستم قرار نمىگيرند . »\r\n5 . گذشته از آياتى كه قربها و عزتهاى بىجهت را محكوم مىكند ، آيات ديگرى هست كه مضمونش اين است كه خداى متعال اجر هيچ كار نيكى را ضايع نمىكند .\r\n\r\n\r\n\r\n\r\n","description":"","footnote":"\r\n( 1 ) . بقره / 111 - 112\r\n( 2 ) . نساء / 123 - 124\r\n","page_name":" 283 ","page_number":295},
  {"content":"\r\n\r\nاين آيات نيز دليل قبولى عمل خير عموم مردم - اعمّ از مسلمان و غير مسلمان - گرفته شده است . در سورهء « زلزلت » مىخوانيم :\r\n  فَمَنْ يَعْمَلْ مِثْقالَ ذَرَّةٍ خَيْراً يَرَهُ ، وَ مَنْ يَعْمَلْ مِثْقالَ ذَرَّةٍ شَرًّا يَرَهُ   ( 1 ) .\r\n« هر كس كه هموزن ذره‌اى - يعنى كوچكترين شىء محسوس - كار نيك كند ، آن كار را مىبيند و هر كس كه هموزن ذره‌اى كار بدى مرتكب شود نيز آن كار را مىبيند . »\r\nدر جاى ديگر مىفرمايد :\r\n إِنَّ اللَّهَ لا يُضِيعُ أَجْرَ الْمُحْسِنِينَ  ( 2 ) .\r\n« همانا خدا اجر نيكوكاران را ضايع نمىفرمايد » .\r\nدر جاى ديگر مىفرمايد :\r\n إِنَّا لا نُضِيعُ أَجْرَ مَنْ أَحْسَنَ عَمَلًا  ( 3 ) .\r\n« ما اجر كسى كه عملى را نيك انجام داده است ضايع نمىكنيم » .\r\nلحن اين آيات طورى است كه آنها را از عمومات غير قابل تخصيص قرار مىدهد .\r\nعلماى علم اصول مىگويند : برخى از عامها استثناءناپذير و غير قابل تخصيصند ؛ يعنى لحن و لسان عام طورى است كه تخصيص‌بردار و استثناءپذير نيست . وقتى گفته مىشود « ما اجر نيكوكار را ضايع نمىكنيم » معنايش اين است كه مقام خدايى ما ايجاب مىكند كه عمل نيك را حفظ كنيم پس محال است كه خدا در يك جا از مقام خدايى خود دست بردارد و عمل نيكى را ضايع سازد .\r\n6 . آيهء ديگرى هست كه در اين بحث ، زياد مورد استناد قرار مىگيرد و گفته مىشود كه صريح در مدعاست :\r\n\r\n\r\n\r\n\r\n","description":"","footnote":"\r\n( 1 ) . زلزلت ( زلزال ) / 7 - 8\r\n( 2 ) . توبه / 120\r\n( 3 ) . كهف / 30\r\n","page_name":" 284 ","page_number":296},
  {"content":"\r\n\r\n إِنَّ الَّذِينَ آمَنُوا وَ الَّذِينَ هادُوا وَ الصَّابِئُونَ وَ النَّصارى مَنْ آمَنَ بِاللَّهِ وَ الْيَوْمِ الْآخِرِ وَ عَمِلَ صالِحاً فَلا خَوْفٌ عَلَيْهِمْ وَ لا هُمْ يَحْزَنُونَ  ( 1 ) .\r\n« آنان كه ايمان آورده‌اند ( يعنى مسلمانها ) و يهوديان و صابئين و نصرانيها ، همهء كسانى كه ايمان به خدا و روز رستاخيز داشته باشند و كار شايسته بجا آورند ، بىخوف و واهمه خواهند بود و غمگين نيز نمىگردند . »\r\nدر اين آيه ، براى رستگارى و ايمنى از عذاب خدا سه شرط ذكر شده است :\r\nايمان به خدا ، ايمان به روز رستاخيز ، و عمل نيك ؛ قيد ديگرى نشده است .\r\nبرخى از روشنفكر مآبها پا فراتر نهاده و گفته‌اند كه هدف انبياء دعوت به عدالت و نيكوكارى است و بنابر قانون « خذ الغايات و اترك المبادى » ( هدف را بگير و مقدمات را رها كن ) بايد بگوييم كه عدالت و نيكوكارى حتى از مردمان كافر به خدا و قيامت هم مقبول است . بنابراين كسانى كه منكر خدا و قيامتند ولى خدمات بزرگ فرهنگى ، بهداشتى ، اقتصادى ، سياسى و اجتماعى به بشريّت تقديم مىدارند داراى اجر بزرگى خواهند بود .\r\nالبته اينها به آياتى از قبيل  « إِنَّا لا نُضِيعُ أَجْرَ مَنْ أَحْسَنَ عَمَلًا »  و يا  « فَمَنْ يَعْمَلْ مِثْقالَ ذَرَّةٍ خَيْراً يَرَهُ »  مىتوانند استدلال كنند اما آياتى از قبيل آيهء فوق خلاف مدعاى آنها را بيان مىكند .\r\nاكنون دلائل گروه ديگر را ملاحظه كنيم :\r\n\r\nسختگيرها\r\nدر قبال روشنفكران گشاد باز كه مدعيند عمل خير از هر كس در هر وضع و حالى كه باشد مقبول درگاه خداست مقدسان سختگير قرار گرفته‌اند و اينها درست در نقطهء مقابل آنها موضعگيرى كرده‌اند . اينها مىگويند : محال است كه عملى از غير مسلمان پذيرفته باشد . اعمال كافران و همچنين مسلمانان غير شيعه يك پول هم ارزش ندارد .\r\nكافر و مسلمان غير شيعه ، خودش مردود و مطرود است پس عملش به طريق اولى مردود است . اين گروه نيز دو دليل مىآورند : عقلى و نقلى .\r\n\r\n\r\n\r\n\r\n","description":"","footnote":"\r\n( 1 ) . مائده / 69\r\n","page_name":" 285 ","page_number":297},
  {"content":"\r\n\r\nدليل عقلى : دليل عقلى اين گروه اين است كه اگر بنا باشد اعمال غير مسلمان و يا مسلمان غير شيعه مقبول درگاه الهى باشد پس فرق ميان مسلمان و غير مسلمان ، و همچنين فرق ميان شيعه و غير شيعه چيست ؟ فرق ميان آنها يا بايد به اين ترتيب باشد كه اعمال نيك از مسلمان و شيعه مقبول باشد و از نامسلمان و يا مسلمان غير شيعه مقبول نباشد ، يا به اين ترتيب كه اعمال بد در مسلمانان شيعه عقاب نداشته باشد و در غير آنها عقاب داشته باشد . اما اگر بنابراين باشد كه اعمال نيك هر دو گروه پاداش نيك داشته باشد و اعمال بد هر دو گروه كيفر داشته باشد پس فرق ميان آنها چه خواهد بود ؟ و اثر اسلام و تشيّع در اين فرض چه مىتواند باشد ؟ تساوى كافر و مسلمان و همچنين تساوى شيعه و غير شيعه در حساب اعمال ، معنايش جز اين نيست كه اساسا اسلام و تشيّع چيز زائد و لغو و غير لازمى است .\r\nدليل نقلى : علاوه بر استدلال فوق ، اين دسته به دو آيه از قرآن كريم و پاره‌اى از روايات و احاديث استدلال مىكنند .\r\nدر پاره‌اى از آيات قرآن ، تصريح شده كه عمل كافر غير مقبول است ؛ همچنان كه در روايات بسيارى وارد است كه عمل غير شيعه يعنى عمل كسى كه ولايت اهل البيت را ندارد مقبول نيست .\r\nدر سورهء مباركهء ابراهيم ، خدا اعمال كفّار را به خاكسترى تشبيه مىكند كه به وسيلهء تندبادى پراكنده شود و از دست برود :\r\n مَثَلُ الَّذِينَ كَفَرُوا بِرَبِّهِمْ أَعْمالُهُمْ كَرَمادٍ اشْتَدَّتْ بِهِ الرِّيحُ فِي يَوْمٍ عاصِفٍ لا يَقْدِرُونَ مِمَّا كَسَبُوا عَلى شَيْءٍ ، ذلِكَ هُوَ الضَّلالُ الْبَعِيدُ  ( 1 ) .\r\n« مثل كافران اين گونه است كه كارهاى ايشان همچون تودهء خاكسترى است كه در يك روز طوفانى دستخوش باد سختى گردد ؛ بر چيزى از آنچه فراهم كرده‌اند دست نمىيابند ؛ آن است گمراهى عميق » .\r\nدر آيه‌اى از سورهء مباركهء نور ، اعمال كافران به سرابى تشبيه شده است كه « آب نما » است ولى از نزديك هيچ است .\r\nاين آيه مىفرمايد : خدمات بزرگى كه چشمها را خيره مىكند و در نظر برخى از\r\n\r\n\r\n\r\n\r\n","description":"","footnote":"\r\n( 1 ) . ابراهيم / 18\r\n","page_name":" 286 ","page_number":298},
  {"content":"\r\n\r\nساده‌لوح‌ها حتى از خدمات انبياء هم بزرگتر است اگر با ايمان به خدا توأم نباشد هيچ و پوچ است و عظمت آن ، خيالى بيش نيست ، همچنان كه سراب . اينك متن آيهء كريمه :\r\n وَ الَّذِينَ كَفَرُوا أَعْمالُهُمْ كَسَرابٍ بِقِيعَةٍ يَحْسَبُهُ الظَّمْآنُ ماءً حَتَّى إِذا جاءَهُ لَمْ يَجِدْهُ شَيْئاً وَ وَجَدَ اللَّهَ عِنْدَهُ فَوَفَّاهُ حِسابَهُ ، وَ اللَّهُ سَرِيعُ الْحِسابِ  ( 1 ) .\r\n« و كافران كارهايشان همچون سرابى در بيابان است كه شخص تشنه آن را آب مىپندارد ، تا وقتى كه نزديك آن بيايد مىبيند كه هيچ نيست ؛ و خدا را در آنجا مىيابد كه به حساب وى مىرسد و خدا بىدرنگ حساب را تصفيه مىكند . »\r\nاين ، مثل كار نيك كافران است كه به نظر نيك مىآيد ، واى از اعمال بد ايشان .\r\nمثل آن را در آيهء بعد چنين مىخوانيم :\r\n أَوْ كَظُلُماتٍ فِي بَحْرٍ لُجِّيٍّ يَغْشاهُ مَوْجٌ ، مِنْ فَوْقِهِ مَوْجٌ ، مِنْ فَوْقِهِ سَحابٌ ، ظُلُماتٌ بَعْضُها فَوْقَ بَعْضٍ ، إِذا أَخْرَجَ يَدَهُ لَمْ يَكَدْ يَراها ، وَ مَنْ لَمْ يَجْعَلِ اللَّهُ لَهُ نُوراً فَما لَهُ مِنْ نُورٍ  .\r\n« يا همچون پاره‌هاى ظلمت در دريايى ژرف ، كه آن را موجى كه روى آن موجى است فراگيرد ، و در بالا ابرى قرار گرفته باشد ؛ وقتى آدمى دست خويش را بيرون آورد نتواند آن را ببيند . هر كه را خدا روشنى ندهد ، هيچ روشنى ندارد . »\r\nاز ضميمه ساختن اين آيه با آيهء قبل چنين استنباط مىكنيم كه اعمال نيك كافران با همهء ظاهر فريبا ، سرابى بىواقعيّت است و اما اعمال بد ايشان وا مصيبتا ، شرّ اندر شرّ و ظلمت روى ظلمت است .\r\nآيات مزبور وضع عمل كافر را روشن مىكند .\r\nاما وضع عمل مسلمان غير شيعه را ، از نظر ما كه شيعه هستيم ، رواياتى كه از طرق اهل البيت ( عليهم السلام ) رسيده است روشن مىنمايد .\r\nدر اين زمينه روايات زيادى وارد شده است ، طالبان مىتوانند به « كافى » جلد اول كتاب الحجة و جلد دوم كتاب الايمان و الكفر ، و « وسائل الشيعة » جلد اول ابواب مقدمات العبادات ، و « مستدرك الوسائل » جلد اول ابواب مقدمات العبادات ، و\r\n\r\n\r\n\r\n\r\n","description":"","footnote":"\r\n( 1 ) . نور / 39\r\n","page_name":" 287 ","page_number":299},
  {"content":"\r\n\r\n« بحار الانوار » مباحث معاد باب هجدهم ( باب الوعد و الوعيد و الحبط و التكفير ) ، و جلد هفتم از چاپ قديم باب 227 ، و جلد پانزدهم از چاپ قديم جزء اخلاق صفحهء 187 مراجعه كنند . براى نمونه يك روايت از وسائل الشيعة نقل مىكنيم :\r\n« محمد بن مسلم مىگويد از امام باقر ( ع ) شنيدم كه فرمود : هر كس خدا را پرستش كند و خود را در عبادت به رنج وادارد و امامى كه خدا برايش تعيين كرده است نداشته باشد ، عملش نامقبول و خودش گمراه و سرگردان است و خداوند اعمال او را دشمن مىدارد . . . و اگر به اين حال بميرد مردنش مردن اسلام نيست ، مردن كفر و نفاق است . اى محمد بن مسلم بدان كه پيشوايان ظلم و پيروانشان از دين خدا بيرونند ، خود گمراه شدند و ديگران را نيز گمراه ساختند ، اعمالى كه انجام مىدهند مانند خاكسترى است كه در يك روز طوفانى دستخوش بادى سخت گردد كه به هيچ چيزى از آنچه فراهم كرده‌اند دست نمىيابند ؛ آن است گمراهى عميق . » ( 1 )\r\nاين است دلائل كسانى كه مىگويند اساس سعادت و نيكبختى ، ايمان و اعتقاد است .\r\nگاهى برخى از اين گروه ، افراط كرده و صرف ادعاى ايمان و در حقيقت انتساب محض را ملاك قضاوت قرار مىدهند ؛ مثلا مرجئه در زمان بنى اميه همين فكر را تبليغ مىكردند ، و خوشبختانه با انقراض بنى اميه منقرض شدند . در آن عصر ، فكر شيعى كه از ائمهء اهل بيت ( عليهم السلام ) الهام مىگرفت نقطهء مقابل فكر « مرجئه » بود ولى بدبختانه در اعصار اخير فكر مرجئه در لباس ديگر در ميان عوام شيعه نفوذ كرده است ؛ گروهى از عوام شيعه صرفا انتساب ظاهرى به امير المؤمنين ( ع ) را براى نجات كافى مىشمارند و اين فكر عامل اساسى بيچارگى شيعه در عصر اخير بشمار مىرود .\r\nدراويش و متصوّفهء اعصار اخير به نحوى ديگر و بهانه‌اى ديگر عمل را تحقير مىكنند ؛ آنها موضوع صفاى قلب را دستاويز قرار داده‌اند در صورتى كه صفاى حقيقى قلب محرّك و مؤيّد عمل است نه منافى با آن .\r\nدر مقابل اين طبقات كسانى هم پيدا شدند كه ارزش عمل را به جايى رساندند كه گفتند مرتكب كبيره كافر است . خوارج چنين عقيده‌اى داشتند . برخى از متكلّمين ، مرتكب كبيره را نه مؤمن مىدانستند و نه كافر و قائل به « منزلة بين المنزلتين » بودند .\r\n\r\n\r\n\r\n\r\n","description":"","footnote":"\r\n( 1 ) . وسائل الشيعة ، چاپ مكتبة محمدى - قم - جزء اول از جلد اول ص 90\r\n","page_name":" 288 ","page_number":300},
  {"content":"\r\n\r\nاكنون بايد ببينيم كداميك از اين افكار صحيح است ؟ آيا بايد اصالة الاعتقادى شد يا اصالة العملى ؟ يا شقّ ديگرى وجود دارد ؟\r\nاينك بحث در ارزش ايمان و اعتقاد .\r\n\r\nارزش ايمان\r\nدربارهء ارزش ايمان در سه مرحله بايد بحث كرد :\r\n\r\nارزش ايمان\r\nدربارهء ارش ايمان در سه مرحله بايد بحث كرد :\r\n1 . آيا فقدان اعتقاد و ايمان به اصول دين از قبيل توحيد و نبوّت و معاد ؛ و بر حسب ديد اسلامى شيعى ، اينها به علاوهء امامت و عدل ، در هر شرايطى كه فرض شود موجب عذاب الهى است ؟ يا آنكه امكان دارد كه برخى از بىايمانان ، معذور باشند و در مقابل بىايمانى معاقب نباشند ؟\r\n2 . آيا ايمان شرط حتمى قبول عمل خير است بطورى كه هيچ كار نيكى از غير مسلمانان و بلكه غير شيعه پذيرفته نيست ؟\r\n3 . آيا كفر و انكار ، موجب حبط و از بين بردن اعمال خير نمىشود ؟\r\nدر ضمن مباحث آينده ، هر سه مرحله را مورد بررسى قرار خواهيم داد .\r\n\r\nمؤاخذه بر كفر\r\nشكى نيست كه كفر بر دو نوع است : يكى كفر از روى لجبازى و عناد كه كفر جحود ناميده مىشود و ديگر كفر از روى جهالت و نادانى و آشنا نبودن به حقيقت . در مورد اول ، دلائل قطعى و عقل و نقل گوياست كه شخصى كه دانسته و شناخته ، با حق ، عناد مىورزد و در صدد انكار برمىآيد مستحقّ عقوبت است . ولى در مورد دوم بايد گفت اگر جهالت و نادانى از روى تقصيركارى شخص نباشد مورد عفو و بخشش پروردگار قرار مىگيرد .\r\nبراى توضيح اين مسأله لازم است قدرى دربارهء تسليم و عناد بحث كنيم . قرآن كريم مىفرمايد :\r\n  يَوْمَ لا يَنْفَعُ مالٌ وَ لا بَنُونَ إِلَّا مَنْ أَتَى اللَّهَ بِقَلْبٍ سَلِيمٍ   ( 1 ) .\r\n\r\n\r\n\r\n\r\n","description":"","footnote":"\r\n( 1 ) . شعراء / 88 و 89\r\n","page_name":" 289 ","page_number":301},
  {"content":"\r\n\r\n« روزى كه مال و پسران به درد انسان نمىخورند جز اينكه كسى با قلب سالم نزد خدا بيايد . »\r\n\r\nمراتب تسليم\r\nاساسىترين شرط سلامت قلب ، تسليم بودن در مقابل حقيقت است . تسليم سه مرحله دارد : تسليم تن ، تسليم عقل ، تسليم دل .\r\nزمانى كه دو حريف با يكديگر نبرد مىكنند و يكى از طرفين احساس شكست مىكند ممكن است تسليم گردد . در اين گونه تسليمها ، معمولا حريف مغلوب دستهاى خود را به عنوان تسليم بالا مىكند و از ستيز و جنگ بازمىايستد و در اطاعت حريف درمىآيد يعنى هر طورى كه حريفش فرمان دهد عمل مىكند .\r\nدر اين نوع از تسليم ، تن و جسم تسليم مىشود اما فكر و انديشه تسليم نمىگردد ، بلكه مرتبا در فكر تمرّد است ، دائما مىانديشد كه چگونه ممكن است فرصتى بدست آورد تا دوباره بر حريف چيره گردد . اين وضع عقل و فكر او است و از لحاظ عواطف و احساسات نيز دائما به دشمن نفرين مىفرستد . اين گونه از تسليم كه تسليم بدن است منتهاى قلمروى است كه زور مىتواند تسخير كند .\r\nمرحلهء ديگر تسليم ، تسليم عقل و فكر است . قدرتى كه مىتواند عقل را تحت تسليم درآورد قدرت منطق و استدلال است . در اينجا از زور و بازو كارى ساخته نيست . هرگز ممكن نيست كه با كتك زدن ، به يك دانش‌آموز فهمانيد كه مجموع زواياى مثلث برابر با دو قائمه است . قضاياى رياضى را با استدلال بايد ثابت كرد و راهى ديگر ندارد . عقل را فكر و استدلال ، تسخير و وادار به تسليم مىكند . اگر دليل كافى وجود داشته باشد و بر عقل عرضه شود و آن را فهم كند ، تسليم مىگردد و لو آنكه همهء زورهاى جهان بگويد تسليم نباش .\r\nمعروف است وقتى كه گاليله را به خاطر اعتقاد به حركت زمين و مركزيّت خورشيد شكنجه مىدادند وى از بيم اينكه او را آتش بزنند از عقيدهء علمى خود اظهار توبه كرد ، در همان حال روى زمين چيزى مىنوشت ، ديدند نوشته است :\r\n« با توبهء گاليله زمين از گردش خود بازنمىايستد » .\r\n\r\n","description":"","footnote":"","page_name":" 290 ","page_number":302},
  {"content":"\r\n\r\nزور مىتواند بشر را وادار كند كه به زبان از گفتهء خويش برگردد ولى فكر بشر هرگز تسليم نمىشود مگر وقتى كه با نيروى منطق و برهان مواجه گردد .\r\n قُلْ هاتُوا بُرْهانَكُمْ إِنْ كُنْتُمْ صادِقِينَ  ( 1 ) .\r\n« دليل خويشتن را بياوريد اگر راستگو هستيد » .\r\nسومين مرحلهء تسليم ، تسليم قلب است . حقيقت ايمان تسليم قلب است ، تسليم زبان يا تسليم فكر و عقل اگر با تسليم قلب توأم نباشد ايمان نيست . تسليم قلب مساوى است با تسليم سراسر وجود انسان و نفى هرگونه جحود و عناد .\r\nممكن است كسى در مقابل يك فكر ، حتى از لحاظ عقلى و منطقى تسليم گردد ولى روحش تسليم نگردد . آنجا كه شخص از روى تعصب ، عناد و لجاج مىورزد و يا به خاطر منافع شخصى زير بار حقيقت نمىرود ، فكر و عقل و انديشه‌اش تسليم است اما روحش متمرّد و طاغى و فاقد تسليم است و به همين دليل فاقد ايمان است ، زيرا حقيقت ايمان همان تسليم دل و جان است .\r\nخداى متعال مىفرمايد :\r\n يا أَيُّهَا الَّذِينَ آمَنُوا ادْخُلُوا فِي السِّلْمِ كَافَّةً وَ لا تَتَّبِعُوا خُطُواتِ الشَّيْطانِ  ( 2 ) .\r\n« اى كسانى كه ايمان آورده‌ايد ، در قلعهء سلم داخل شويد و گامهاى شيطان را پيروى نكنيد . »\r\nيعنى روحتان با عقلتان جنگ نكند ، احساساتتان با ادراكاتتان ستيز ننمايد .\r\nداستان شيطان كه در قرآن كريم آمده است نمونه‌اى از كفر قلب و تسليم عقل است . شيطان خدا را مىشناخت ، به روز رستاخيز نيز اعتقاد داشت ، پيامبران و اوصياء پيامبران را نيز كاملا مىشناخت و به مقام آنها اعتراف داشت ، در عين حال خدا او را كافر ناميده و درباره‌اش فرموده است :\r\n وَ كانَ مِنَ الْكافِرِينَ  ( 3 ) .\r\n« و از كافران بود » .\r\n\r\n\r\n\r\n\r\n","description":"","footnote":"\r\n( 1 ) . نمل / 64\r\n( 2 ) . بقره / 208\r\n( 3 ) . بقره / 34\r\n","page_name":" 291 ","page_number":303},
  {"content":"\r\n\r\nدليل بر اينكه از نظر قرآن ، شيطان خدا را مىشناخت اين است كه قرآن صريحا مىگويد : او به خالقيّت خدا اعتراف داشت ؛ خطاب به خداوند گفت :\r\n خَلَقْتَنِي مِنْ نارٍ وَ خَلَقْتَهُ مِنْ طِينٍ  ( 1 ) .\r\n« مرا از آتش آفريدى و او ( آدم ) را از گل » .\r\nو دليل بر اينكه به روز رستاخيز اعتقاد داشت اين است كه گفت :\r\n أَنْظِرْنِي إِلى يَوْمِ يُبْعَثُونَ .  ( 2 )\r\n« پروردگار مرا تا روز رستاخيز مهلت بده » .\r\nو دليل بر شناخت وى انبياء و معصومين را اين است كه گفت :\r\n  فَبِعِزَّتِكَ لَأُغْوِيَنَّهُمْ أَجْمَعِينَ إِلَّا عِبادَكَ مِنْهُمُ الْمُخْلَصِينَ   ( 3 ) .\r\n« به عزّت تو قسم كه همهء فرزندان آدم را گمراه مىسازم مگر بندگان خالص شده‌ات را » .\r\nمراد از بندگان خالص شده كه نه تنها عملشان مخلصانه است بلكه سراسر وجودشان از غير خدا پاك و آزاد است ، اولياء خدا و معصومين از گناهند ؛ شيطان آنان را نيز مىشناخته است و به عصمت آنان هم معتقد بوده است .\r\nقرآن در عين اينكه شيطان را شناساى همهء اين مقامات معرفى مىكند او را كافر مىخواند و كافر مىشناسد ؛ پس معلوم مىشود : تنها شناسايى و معرفت ، يعنى تسليم فكر و ادراك ، براى اينكه موجودى مؤمن شناخته شود كافى نيست ، چيز ديگر لازم است .\r\nاز نظر منطق قرآن چرا شيطان با اينهمه شناساييها ، از كافران محسوب گشته است ؟\r\nمعلوم است ، براى اينكه در عين قبول ادراكاتش حقيقت را ، احساساتش به ستيزه برخاست ، دلش در برابر درك عقلش قيام كرد ، از قبول حقيقت اباء و استكبار نمود ، تسليم قلب نداشت .\r\n\r\n\r\n\r\n\r\n","description":"","footnote":"\r\n( 1 ) . اعراف / 12\r\n( 2 ) . اعراف / 14\r\n( 3 ) . ص / 82 - 83\r\n","page_name":" 292 ","page_number":304},
  {"content":"\r\n\r\n\r\nاسلام واقعى و اسلام منطقه‌اى\r\nما معمولا وقتى مىگوييم فلان كس مسلمان است يا مسلمان نيست نظر به واقعيت مطلب نداريم . از نظر جغرافيايى ، كسانى را كه در يك منطقه زندگى مىكنند و به حكم تقليد و وراثت از پدران و مادران ، مسلمانند ، مسلمان مىناميم و كسانى ديگر را كه در شرايط ديگر زيسته‌اند و به حكم تقليد از پدران و مادران ، وابسته به دينى ديگر هستند ، يا اصلا بىدينند ، غير مسلمان مىناميم .\r\nبايد دانست اين جهت ارزش زيادى ندارد ، نه در جنبهء مسلمان بودن و نه در جنبهء نامسلمان بودن و كافر بودن . بسيارى از ماها مسلمان تقليدى و جغرافيايى هستيم ، به اين دليل مسلمان هستيم كه پدر و مادرمان مسلمان بوده‌اند و در منطقه‌اى به دنيا آمده و بزرگ شده‌ايم كه مردم آن مسلمان بوده‌اند . آنچه از نظر واقع با ارزش است اسلام واقعى است و آن اين است كه شخص قلبا در مقابل حقيقت تسليم باشد ، در دل را به روى حقيقت گشوده باشد تا آنچه كه حق است بپذيرد و عمل كند و اسلامى كه پذيرفته است بر اساس تحقيق و كاوش از يك طرف ، و تسليم و بىتعصبى از طرف ديگر باشد .\r\nاگر كسى داراى صفت تسليم باشد و به عللى حقيقت اسلام بر او مكتوم مانده باشد و او در اين باره بىتقصير باشد ، هرگز خداوند او را معذّب نمىسازد ، او اهل نجات از دوزخ است . خداى متعال مىفرمايد :\r\n وَ ما كُنَّا مُعَذِّبِينَ حَتَّى نَبْعَثَ رَسُولًا  ( 1 ) .\r\n« ما چنين نيستيم كه رسول نفرستاده ( حجّت تمام نشده ) بشر را معذّب كنيم . »\r\nيعنى محال است كه خداى كريم حكيم كسى را كه حجت بر او تمام نشده است عذاب كند . اصوليّين مفاد اين آيه را كه تأييد حكم عقل است « قبح عقاب بلا بيان » اصطلاح كرده‌اند ، مىگويند تا خداى متعال حقيقتى را براى بنده‌اى آشكار نكرده باشد زشت است كه او را عذاب كند .\r\nبراى نشان دادن اين حقيقت كه ممكن است افرادى يافت شوند كه داراى روح\r\n\r\n\r\n\r\n\r\n","description":"","footnote":"\r\n( 1 ) . اسراء / 15\r\n","page_name":" 293 ","page_number":305},
  {"content":"\r\n\r\nتسليم باشند و لو آنكه اسماً مسلمان نباشند ، دكارت ، فيلسوف فرانسوى - مطابق اظهارات خودش - نمونهء خوبى است .\r\nدر شرح حال وى نوشته‌اند كه وى فلسفهء خود را از شك شروع كرد ، در همهء معلومات خويش شك كرد و از صفر شروع نمود ؛ فكر و انديشهء خودش را نقطهء شروع قرار داده گفت :\r\n« من مىانديشم پس وجود دارم » .\r\nپس از اثبات وجود خويش ، روح را اثبات كرد و همچنين وجود جسم و وجود خدا برايش قطعى شد . كم‌كم به موضوع انتخاب دين رسيد ، مسيحيّت را كه در كشورش دين رسمى بود انتخاب كرد .\r\nولى يك سخن جالب دارد و آن اين است كه مىگويد من نمىگويم مسيحيت حتماً بهترين دينى است كه در همهء دنيا وجود دارد ؛ من مىگويم در ميان اديانى كه الآن من مىشناسم و به آنها دسترسى دارم مسيحيت بهترين دين است . من با حقيقت ، جنگ ندارم ؛ شايد در جاهاى ديگر دنيا ، دينى باشد كه بر مسيحيت ترجيح داشته باشد ؛ و از قضا ايران را به عنوان يك كشورى كه از آنجا بىخبر است و نمىداند مردم آنجا چه دين و مذهبى دارند مثال مىآورد ؛ مىگويد من چه مىدانم ؟ شايد مثلًا در ايران دين و مذهبى وجود داشته باشد كه بر مسيحيت ترجيح دارد .\r\nاين گونه اشخاص را نمىتوان كافر خواند ، زيرا اينها عناد نمىورزند ، كافر ماجرايى نمىنمايند ؛ اينها در مقام پوشيدن حقيقت نيستند . ماهيّت كفر ، چيزى جز عناد و ميل به پوشانيدن حقيقت نيست . اينها « مسلم فطرى » مىباشند . اينها را اگر چه مسلمان نمىتوان ناميد ولى كافر هم نمىتوان خواند ، زيرا تقابل مسلمان و كافر از قبيل تقابل ايجاب و سلب و يا عدم و ملكه - به اصطلاح منطقيّين و فلاسفه - نيست ، بلكه از نوع تقابل ضدّين است ، يعنى از نوع تقابل دو امر وجودى است نه از نوع تقابل يك امر وجودى و يك امر عدمى .\r\nالبته اينكه دكارت را به عنوان مثال ذكر كرديم براى اين نبود كه از اصل اولى كه بيان كرديم خارج شويم . از اول شرط كرديم كه دربارهء اشخاص اظهار نظر نكنيم .\r\nمقصود ما از تمثيل به دكارت اين است كه اگر فرض كنيم آنچه او گفته راست باشد و او در مقابل حقيقت همان اندازه تسليم بوده كه اظهار داشته است ، و از طرف ديگر واقعاً هم دسترسى بيشتر براى تحقيق نداشته است ، او يك مسلمان فطرى بوده است .\r\n\r\n","description":"","footnote":"","page_name":" 294 ","page_number":306},
  {"content":"\r\n\r\n\r\nاخلاص ، شرط قبول اعمال\r\nمسألهء دوم از مسائلى كه دربارهء ارزش ايمان طرح كرديم اين است كه آيا ايمان چه دخالتى در قبولى اعمال مىتواند داشته باشد ؟\r\nقبلًا در ضمن نقل دلائل كسانى كه مىگويند اعمال خير كفّار ، مقبول درگاه خداست گفتيم كه آنها مىگويند : چون حسن و قبح و نيك و بد عمل ، ذاتى است ، عمل نيك ، چه از مؤمن باشد يا از كافر ، ماهيتش نيك است و قهراً بايد مورد قبول حق تعالى واقع گردد ؛ زيرا خوب از هر كس خوب است و بد از هر كس بد است و نسبت خداى متعال هم با همهء بندگان يكى است .\r\nاكنون مىگوييم آنچه در استدلال مذكور آورده شده است صحيح است ولى يك مطلب اساسى ، اينجا مورد غفلت قرار گرفته است و ما براى بيان آن ناچاريم يكى ديگر از اصطلاحات فنّ اصول را بيان كنيم و آن اصطلاح اين است كه حسن و قبح بر دو گونه است : فعلى و فاعلى .\r\nهر عملى دو جنبه و دو بعد دارد و هر يك از دو جنبهء آن از نظر خوبى و بدى حسابى جداگانه دارد . ممكن است يك عمل از لحاظ يك بعد نيك باشد ولى در بعد ديگر نيك نباشد . عكس آن نيز ممكن است ، و نيز ممكن است يك عمل از لحاظ هر دو بعد نيك يا بد باشد .\r\nاين دو بعد عبارت است از : شعاع اثر مفيد و يا مضرّ عمل در خارج و در اجتماع بشر ، و شعاع انتساب عمل به شخص فاعل و انگيزه‌هاى نفسانى و روحى كه موجب آن عمل شده است و عامل خواسته است به واسطهء عمل و با وسيله قرار دادن عمل به آن هدفها و انگيزه‌ها برسد .\r\nاز نظر اول بايد ديد اثر مفيد و يا مضرّ عمل تا كجا كشيده شده است ؟ و از نظر دوم بايد ديد كه عامل ، در نظام روحى و فكرى خود چه سلوكى كرده و به سوى كدام مقصد مىرفته است ؟\r\nاعمال بشر از نظر شعاع اثر سودمند يا زيانبار ، در دفتر تاريخ ثبت مىشود و تاريخ دربارهء آن قضاوت مىكند ، آن را ستايش يا نكوهش مىنمايد ؛ ولى از نظر شعاع انتساب با روح بشر ، تنها در دفاتر علوى ملكوتى ثبت و ضبط مىشود . دفتر تاريخ ، عمل بزرگ و مؤثر مىخواهد و چنين عملى را ستايش مىكند ؛ ولى دفاتر علوى ملكوتى الهى علاوه بر اين جهت در جستجوى عمل جاندار است .\r\n\r\n","description":"","footnote":"","page_name":" 295 ","page_number":307},
  {"content":"\r\n\r\nقرآن مىفرمايد :\r\n الَّذِي خَلَقَ الْمَوْتَ وَ الْحَياةَ لِيَبْلُوَكُمْ أَيُّكُمْ أَحْسَنُ عَمَلًا  ( 1 ) .\r\n« آنكه مرگ و زندگى را آفريد تا شما را در امتحان نيكوترين عمل و صواب‌ترين عمل قرار دهد » .\r\nفرمود « صواب‌ترين » عمل و نفرمود « بيشترين عمل » زيرا عمده اين است كه بدانيم آنگاه كه تحت تأثير انگيزه‌هايى روحى ، عملى انجام مىدهيم گذشته از پيكر عمل كه يك سلسله حركات و سكنات است و داراى اثرها و ارزشهاى خاص اجتماعى است ، از نظر معنوى واقعاً و حقيقتاً به سويى مىرويم و طىّ طريقى مىكنيم .\r\nمطلب به اين سادگى نيست كه هر چه هست « عمل » است ، كار است ، انرژى عضلانى است كه مصرف مىشود و اما انديشه‌ها و نيّتها ، به اصطلاح ارزش مقدماتى دارد براى عمل ، همه ذهنيّت است و همه مقدمه است و عمل ذو المقدمه ، اساس ذو المقدمه است ، مقدمه هرطور بود ، بود . خير ، اصالت فكر و نيّت ، از اصالت عمل كمتر نيست . اين گونه تفكر « اصالة العملى » كه انديشه و نيّت و عقيده را « اصيل » نمىشمارد و تحت عنوان « عينيّت » و « ذهنيّت » صرفاً ارزش مقدّمى برايش قائل است ، يك تفكر مادى است . گذشته از اينكه بطلان اين مكتب در جاى خود روشن است ، قدر مسلّم اين است كه معارف قرآن را با اين گونه طرز تفكرها نتوان توجيه كرد .\r\nاز نظر قرآن ، شخصيّت واقعى ما و « من » حقيقى ما همان روح ماست ؛ روح ما با هر عمل اختيارى ، از قوّه بسوى فعليّت گام بر مىدارد و اثر و خاصيتى متناسب با اراده و هدف و مقصود خود كسب مىكند ؛ اين آثار و ملكات جزء شخصيت ما مىشود و ما را به عالمى متناسب خود از عوالم وجود مىبرد .\r\nپس حسن و قبح فعلى ، يا خوبى و بدى اعمال ، از نظر بعد اول بستگى به اثر خارجى آن عمل دارد ؛ و حسن و قبح فاعلى يا خوبى و بدى از نظر بعد دوم بستگى به كيفيّت صدور آن از فاعل دارد . در حساب اول ، قضاوت ما دربارهء يك عمل از لحاظ نتيجهء خارجى و اجتماعى آن است ؛ و در حساب دوم ، قضاوت ما از نظر تأثير داخلى و روانى عمل در شخص فاعل است .\r\nوقتى يك فرد ، بيمارستانى بوجود مىآورد يا اقدام نيكوكارانهء ديگرى در امور فرهنگى يا بهداشتى يا اقتصادى يك كشور انجام مىدهد ، شك نيست كه عمل او از\r\n\r\n\r\n\r\n\r\n","description":"","footnote":"\r\n( 1 ) . ملك / 2\r\n","page_name":" 296 ","page_number":308},
  {"content":"\r\n\r\nنظر اجتماعى و در مقياس تاريخ ، خير است ، يعنى كار مفيد و نافع براى خلق خداست . در اين حساب تفاوتى نمىكند كه هدف فاعل از ايجاد بيمارستان يا مؤسسهء خيريهء ديگر چه باشد ؟ خواه هدفش رياكارى و تظاهر و اشباع غرائز نفسانى باشد يا انسانى و عالى و غير فردى و ما فوق مادى ، در هر صورت از لحاظ اجتماع يك مؤسسهء خيريه بوجود آمده است . قضاوت تاريخ در مورد اعمال مردم هميشه از همين جنبه و در همين بعد است . تاريخ هرگز به نيّت اشخاص كارى ندارد . وقتى سخن از شاهكارهاى هنر و صنعت در اصفهان به ميان مىآيد كسى كارى ندارد كه مثلًا پديدآورندهء مسجد شيخ لطف اللّه يا مسجد شاه يا سى و سه پل چه نيّتى و هدفى داشته است ؛ تاريخ پيكر را مىبيند و نام عمل را « عمل خير » مىگذارد .\r\nاما در حساب « حسن فاعلى » نظر به اثر اجتماعى و خارجى فعل نيست ؛ در اين حساب نظر به نوع ارتباط عمل با فاعل است ؛ در اين حساب مفيد بودن عمل كافى نيست براى اينكه عمل ، « عمل خير » محسوب گردد . در اينجا حساب اين است كه فاعل با چه نيّت و چه منظور و هدفى و براى وصول به چه مقصدى اقدام كرده است .\r\nاگر فاعل ، داراى نيّت و هدف خير باشد و كار خير را با انگيزهء خير انجام داده باشد كارش خير است يعنى حسن فاعلى دارد و عملش دو بعدى است ، در دو امتداد پيش رفته است : در امتداد تاريخ و زندگى اجتماعى بشرى ، و در امتداد معنوى و ملكوتى ؛ ولى اگر آن را با انگيزهء ريا يا جلب منفعت مادى انجام داده باشد ، كارش يك بعدى است ، تنها در امتداد تاريخ و زمان پيش رفته ولى در امتداد معنوى و ملكوتى پيش نرفته است و به اصطلاح اسلامى عملش به عالم بالا صعود نكرده است ؛ و به تعبير ديگر در اين گونه موارد ، فاعل به اجتماع خدمت كرده و آن را بالا برده است ولى به خودش خدمت نكرده است بلكه احياناً خيانت كرده است ، روحش بجاى اينكه با اين عمل ، تعالى يابد و بالا رود تنزّل يافته و سقوط كرده است .\r\nالبته مقصود اين نيست كه حساب حسن فاعلى از حسن فعلى به كلى جداست و انسان از نظر نظام روحى و تكامل معنوى نبايد كارى به كارهاى مفيد اجتماعى داشته باشد ؛ مقصود اين است كه كار مفيد اجتماعى آنگاه از نظر نظام روحى و تكامل معنوى مفيد است كه روح با انجام آن عمل يك سير و سفر معنوى كرده باشد ، از منزل خودخواهى و هواپرستى خارج شده و قدم به منزل اخلاص و صفا گذاشته باشد .\r\nنسبت حسن فعلى به حسن فاعلى نسبت بدن به روح است . يك موجود زنده ، تركيبى است از روح و بدن ؛ بايد در پيكر عملى كه حسن فعلى دارد ، حسن فاعلى دميده شود تا آن عمل زنده گردد و حيات يابد .\r\n\r\n","description":"","footnote":"","page_name":" 297 ","page_number":309},
  {"content":"\r\n\r\nعلىهذا دليل عقلى به اصطلاح « روشنفكرمآبان » - مبنى بر اينكه « خداوند با همهء مخلوقاتش نسبت متساوى و يكسان دارد ، و از طرف ديگر حسن و قبح اعمال ، ذاتى اعمال است ؛ پس عمل خير از همهء مردم يكسان است و لازمهء اين دو « يكسانى » اين است كه پاداش اخروى مؤمن و غير مؤمن يكسان باشد . . » . - مخدوش است . در اين استدلال ، عملها و نسبت يكسان خداوند با مخلوقات در نظر گرفته شده است اما « عامل » و شخصيت او و هدف و انگيزه و سير روحى و معنوى را كه جبراً و قهراً موجب نايكسانى عملها مىشود و فاصله‌اى در حد فاصلهء مرده و زنده ميان آنها به وجود مىآورد فراموش كرده‌اند ؛ مىگويند : براى خدا چه فرق مىكند كه آنكه عمل خير انجام مىدهد او را بشناسد يا نشناسد ؟ با او آشنا باشد يا آشنا نباشد ؟ عمل را براى رضاى او انجام داده باشد يا براى مقصودى ديگر ؟ قصدش تقرّب به خدا باشد يا نباشد ؟\r\nپاسخ اين است : براى خدا فرق نمىكند ولى براى خود آن شخص فرق مىكند ، او اگر خدا را نشناسد و با او آشنا نباشد يك نوع سلوك روحى مىكند و اگر آشنا باشد نوعى ديگر . اگر آشنا نباشد عمل يك بعدى انجام مىدهد ، عملش تنها حسن فعلى و حسن تاريخى مىيابد ، ولى اگر آشنا باشد عمل دو بعدى انجام مىدهد و عملش حسن فاعلى و حسن ملكوتى نيز پيدا مىكند و دو بعدى مىگردد ؛ اگر آشنا باشد خودش و عملش به سوى خدا بالا مىرود و اگر آشنا نباشد بالا نمىرود . به عبارت ديگر : براى خدا فرق نمىكند اما براى عمل فرق مىكند ؛ در يك صورت ، عمل ، عملى مىشود زنده و صعودكننده به بالا ، و در صورت ديگر عملى مىشود مرده و هبوطكننده به پايين .\r\nمىگويند خداى عادل و حكيم هرگز به جرم اينكه بنده‌اى با او رابطهء دوستى ندارد خط بطلان بر روى اعمال نيكش نمىكشد .\r\nما هم معتقديم كه خداوند خط بطلان نمىكشد ؛ اما بايد ببينيم آيا اگر كسى خداشناس نباشد عمل خير واقعى كه هم حسن اثر داشته باشد و هم حسن ارتباط ، هم از نظر نظام اجتماعى خوب باشد و هم از نظر روحى عامل ، از او سر مىزند يا سر نمىزند ؟ همهء اشتباهها از آنجا پيدا شده است كه ما مفيد بودن اجتماعى يك عمل را براى اينكه آن عمل ، « خير » و « صالح » محسوب گردد كافى فرض كرده‌ايم . مسلّماً اگر به فرض ( البته فرض محال ) كسى خدا را نشناسد و با عمل خود به سوى خدا بالا رود خدا او را بازنمىگرداند ؛ اما حقيقت اين است كه كسى كه خدا را نمىشناسد حجابى را پاره نمىكند ، طورى از اطوار نفس را طى نمىنمايد و به سوى ملكوت خدا\r\n\r\n","description":"","footnote":"","page_name":" 298 ","page_number":310},
  {"content":"\r\n\r\nبالا نمىرود تا عملش آن جهانى گردد و جنبهء ملكوتى بيابد و صورتى پيدا كند كه در آن جهان مايهء بهجت و لذّت و سرور و سعادت او گردد . مقبوليّت عمل نزد پروردگار جز اين نيست كه عمل اينچنين باشد .\r\nيك تفاوت اصيل در ميان قوانين الهى و قوانين بشرى همين است كه قوانين الهى دو بعدى است و قوانين بشرى يك بعدى . قوانين بشرى به نظام روحى و تكامل معنوى فرد كارى ندارد . وقتى كه يك دولت براى مصالح كشور ، اقدام به وضع ماليات مىكند ، هدفش فقط بدست آوردن پول و تأمين هزينهء كشور است . دولت نظرى ندارد كه پرداخت كنندهء ماليات چه نيّتى دارد ؟ آيا با طيب خاطر و رضايت و از روى علاقه‌مندى به دولت يا كشور ماليات مىدهد يا از روى ترس ؟ هدف دولت تنها پول گرفتن است ، حتى اگر پرداخت‌كننده در دلش فحش هم بدهد بازهم منظور دولت عملى شده است .\r\nهمچنين وقتى كه براى دفاع از كشور ، سربازانى را به زير پرچم احضار مىكند به نيّت سربازان كارى ندارد ؛ او مىخواهد سرباز در ميدان جنگ با دشمن نبرد كند ؛ براى دولت تفاوتى ندارد كه سرباز با رضا و ميل بجنگد يا از روى ترس از مسلسلى كه پشت سرش قرار دارد ، نبردش خودنمايى باشد ، به انگيزهء حماسه‌ها و تعصّبهاى احمقانه باشد ، يا از براى دفاع از حق و حقيقت ؟\r\nولى در قوانين الهى چنين نيست ؛ در اين قوانين ، ماليات و سربازى بطور مطلق خواسته نشده است ، بلكه توأم با نيّت خالص و قصد قربت خواسته شده است . اسلام عمل با روح مىخواهد نه عمل بىروح . لهذا اگر مسلمانى زكات خود را بدهد ولى شائبهء ريا در آن باشد پذيرفته نيست ؛ اگر به جهاد برود ولى براى خودنمايى باشد قبول نيست . قانون الهى مىگويد سرباز اجبارى به درد من نمىخورد ، من سربازى مىخواهم كه روحاً سرباز باشد ، سربازى مىخواهم كه نداى :  « إِنَّ اللَّهَ اشْتَرى مِنَ الْمُؤْمِنِينَ أَنْفُسَهُمْ وَ أَمْوالَهُمْ بِأَنَّ لَهُمُ الْجَنَّةَ »  ( 1 ) را پذيرفته باشد و صميمانه به آن لبّيك بگويد .\r\nاز رسول اكرم ( صلّى اللّه عليه و آله ) در روايت متواتر ميان شيعه و سنّى رسيده است كه :\r\n\r\n\r\n\r\n\r\n","description":"","footnote":"\r\n( 1 ) . توبه / 111 : « خدا از مؤمنين ، جانها و مالهايشان را خريدارى فرموده است و از براى ايشان در ازاء آن بهشت است » .\r\n","page_name":" 299 ","page_number":311},
  {"content":"\r\n\r\nانّما الاعمال بالنّيّات ( 1 ) .\r\n« همانا كارها وابسته به نيّتهاست » .\r\nلكلّ امرئ مانوى ( 2 ) .\r\n« براى هر كس همان است كه آن را قصد كرده است » .\r\nلا عمل الّا بنيّة ( 3 ) .\r\n« هيچ عملى بدون نيّت پذيرفته نيست » .\r\nدر حديثى به اين شكل روايت شده است :\r\nانّما الاعمال بالنّيّة ، و انّما لامرئ مانوى ، فمن كانت هجرته الى اللّه و رسوله فهجرته الى اللّه و رسوله ، و من كانت هجرته لدنيا يصيبها او امرأة يتزوّجها فهجرته الى ما هاجر اليه ( 4 ) .\r\n« همانا اعمال ، وابسته به نيّت است ؛ براى انسان همان است كه قصد كرده و هدف قرار داده است . هر كس به خاطر خدا و رسول هجرت كرده است ، هجرتش به سوى خدا و رسول است ؛ و هر كس به خاطر زنى كه با او ازدواج كند و يا به خاطر ثروتى كه به چنگ آورد هجرت كرده است هجرتش به سوى همان خواهد بود » .\r\nامام صادق ( ع ) فرمود :\r\nكارتان را براى خدا قرار دهيد نه براى مردم ، زيرا هر چه براى خدا است براى خدا ( بسوى خدا ) است و هر چه براى مردم است بسوى خدا بالا نمىرود ( 5 ) .\r\nنيّت ، جان عمل است و همانطورى كه تن آدمى شريف است به جان آدميّت ، شرافت عمل آدمى نيز بستگى به جان آن دارد . جان عمل چيست ؟ جان عمل ، اخلاص است .\r\nقرآن كريم مىفرمايد :\r\n\r\n\r\n\r\n\r\n","description":"","footnote":"\r\n( 1 ) و ( 2 ) و ( 3 ) . وسائل ، ج 1 ، ص 8\r\n( 4 ) . صحيح مسلم ، ج 6 ، ص 48\r\n( 5 ) . وسائل ، ج 1 ، ص 11 - 12 .\r\n","page_name":" 300 ","page_number":312},
  {"content":"\r\n\r\n وَ ما أُمِرُوا إِلَّا لِيَعْبُدُوا اللَّهَ مُخْلِصِينَ لَهُ الدِّينَ  ( 1 ) .\r\n« مأموريّت نيافتند جز اينكه خدا را از روى اخلاص بپرستند » .\r\n\r\nكيفيّت يا كمّيّت ؟\r\nاز بحث گذشته نتيجهء جالبى بدست مىآيد و آن اينكه : آنچه در حساب خدا مايهء ارزش اعمال است كيفيت است نه كميت . توجه نكردن به اين نكته سبب شده گروهى از مردم در برخى از اعمال فوق العاده با ارزش اولياء خدا وقتى كه حجم اجتماعى آنها را كوچك ديده‌اند افسانه‌سازى كنند . مثلًا دربارهء انگشترى كه امير المؤمنين على ( ع ) در حال ركوع به فقير دادند و آيه درباره‌اش نازل گشت گفته‌اند ارزش آن معادل خراج سوريّه و شامات بوده است ؛ و براى اينكه مردم باور كنند ، شكل روايت به آن داده‌اند . به نظر اينان شگفت بوده است كه دربارهء انفاق يك انگشتر حقير ، آيه‌اى عظيم از قرآن نازل شود ؛ و چون نتوانسته‌اند اين معنى را باور كنند افسانه‌سازى كرده بهاى مادى آن را بالا برده‌اند ؛ فكر نكرده‌اند انگشترى كه معادل خراج سوريّه و شام باشد ، در مدينهء فقير و بيچاره ، زينت‌بخش دست على ( ع ) نخواهد بود . فرضاً چنين انگشترى در دست على ( ع ) مىبود او آن را به يك گدا نمىداد بلكه با چنان انگشترى مدينه را آباد مىكرد و همهء بينوايان شهر را نجات مىداد .\r\nعقل افسانه‌سازان درك نكرده است كه عمل بزرگ در نزد خدا حسابى غير از حسابهاى مادى دارد ؛ گويى ايشان پنداشته‌اند كه گران‌قيمت بودن انگشتر چشم خدا را - معاذ اللّه - خيره كرده و او را وادار به تحسين كرده است كه آفرين به على ، چه كار بزرگى انجام داد !\r\nنمىدانم اين كوته‌فكران ، دربارهء قرصه‌هاى جوينى كه على ( ع ) و خاندانش انفاق كردند و سورهء « هل اتى » در شأن آنان نازل شد چه فكرى كرده‌اند ؟ لا بد در آنجا هم مىگويند آرد آن نانها از جو نبوده مثلًا برادهء طلا بوده است !\r\nنه ، چنين نيست . اهميت عمل على ( ع ) و خاندانش از جنبهء مادى كه نظرهاى ما را جلب مىكند نيست ؛ اهميت عمل آنان در اين است كه عملى پاك و صددرصد خالص براى خدا بوده است ، در آن حدّ از اخلاص كه براى ما قابل تصوّر هم نيست ، اخلاصى كه در ملكوت اعلى انعكاس يافته و عكس العمل تمجيد و تحسين به وجود\r\n\r\n\r\n\r\n\r\n","description":"","footnote":"\r\n( 1 ) . بيّنة / 5\r\n","page_name":" 301 ","page_number":313},
  {"content":"\r\n\r\nآورده است .\r\nبه قول شيخ فريد الدين عطّار نيشابورى :\r\n گذشته زين جهان وصف سنانش * گذشته ز آن جهان وصف سه نانش \r\nاهميت عمل آنان در اين بوده است كه قرآن نقل كرده است :\r\n إِنَّما نُطْعِمُكُمْ لِوَجْهِ اللَّهِ لا نُرِيدُ مِنْكُمْ جَزاءً وَ لا شُكُوراً  ( 1 ) .\r\n« ما فقط به خاطر روى خدا به شما انفاق مىكنيم و پاداش يا تشكرى از شما توقع نداريم » .\r\nاين زبان دل ايشان است كه خداى آگاه فاش نموده است ؛ يعنى آنها با آن ايثار و آن گذشت ، از خدا جز خدا نمىخواستند .\r\nاينكه قرآن كريم اعمال كافران را همچون سرابى پوچ و بىحقيقت دانسته است از اين جهت است كه اعمال آنان ظاهرى آراسته و فريبنده دارد ولى چون براى هدفهاى پست مادى فردى انجام شده نه براى خدا ، چهرهء ملكوتى ندارد .\r\nزبيده زن هارون الرشيد ، نهرى در مكه جارى ساخته است كه از آن زمان تاكنون مورد استفادهء زوّار بيت اللّه است . اين كار ، ظاهرى بسيار صالح دارد . همت زبيده اين نهر را از سنگلاخهاى بين طائف و مكه به سرزمين بىآب مكه جارى ساخت و قريب دوازده قرن است كه حجّاج تفتيده دل تشنه لب از آن استفاده مىكنند .\r\nاز نظر چهرهء ملكى ، كار بس عظيمى است ؛ ولى از نظر ملكوتى چطور ؟ آيا ملائكه هم مانند ما حساب مىكنند ؟ آيا چشم آنان هم به حجم ظاهرى اين خيريّه خيره مىشود ؟\r\nنه ، آنها طورى ديگر حساب مىكنند . آنان با مقياس الهى ، ابعاد ديگر عمل را مىسنجند ؛ حساب مىكنند كه زبيده پول اين كار را از كجا آورد ؟ زبيده همسر يك مرد جبّار و ستمگر به نام هارون الرشيد بود كه بيت المال مسلمين را در اختيار داشت و هرطور هوس مىكرد عمل مىنمود . زبيده از خود ثروتى نداشت و مال خود را صرف عمل خير نكرد ؛ مال مردم را صرف مردم كرد ؛ تفاوتش با ساير زنانى كه مقام او را\r\n\r\n\r\n\r\n\r\n","description":"","footnote":"\r\n( 1 ) . دهر / 9\r\n","page_name":" 302 ","page_number":314},
  {"content":"\r\n\r\nداشته‌اند در اين جهت بود كه ديگران مال مردم را صرف شهوات شخصى مىكردند و او قسمتى از اين مال را صرف يك امر عامّ المنفعه كرد . تازه مقصود زبيده از اين كار چه بوده است ؟ آيا مىخواسته نامش در تاريخ بماند ؟ يا واقعا رضاى خدا را در نظر داشته است ؟ خدا مىداند و بس .\r\nدر اين حساب است كه گفته شده زبيده را در خواب ديدند و از او پرسيدند كه خدا با اين نهرى كه جارى ساختى با تو چه كرد ؟ جواب داد تمام ثوابهاى آن را به صاحبان اصلى پولها داد .\r\n\r\nمسجد بهلول\r\nمىگويند مسجدى مىساختند ، بهلول سر رسيد و پرسيد : چه مىكنيد ؟ گفتند :\r\nمسجد مىسازيم . گفت : براى چه ؟ پاسخ دادند : براى چه ندارد ، براى رضاى خدا .\r\nبهلول خواست ميزان اخلاص بانيان خير را به خودشان بفهماند ، محرمانه سفارش داد سنگى تراشيدند و روى آن نوشتند « مسجد بهلول » ؛ شبانه آن را بالاى سردر مسجد نصب كرد . سازندگان مسجد روز بعد آمدند و ديدند بالاى در مسجد نوشته شده است « مسجد بهلول » ، ناراحت شدند ؛ بهلول را پيدا كرده به باد كتك گرفتند كه زحمات ديگران را به نام خودت قلمداد مىكنى ؟ ! بهلول گفت مگر شما نگفتيد كه مسجد را براى خدا ساخته‌ايم ؟ فرضاً مردم اشتباه كنند و گمان كنند كه من مسجد را ساخته‌ام ، خدا كه اشتباه نمىكند .\r\nچه بسا كارهاى بزرگى كه از نظر ما بزرگ است و در نزد خدا پشيزى نمىارزد .\r\nشايد بسيارى از بناهاى عظيم از معابد و مساجد و زيارتگاهها و بيمارستانها و پلها و كاروانسراها و مدرسه‌ها چنين سرنوشتى داشته باشند ؛ حسابش با خداست .\r\n\r\nايمان به خدا و آخرت\r\nنسبت دنيا و آخرت نسبت بدن و روح ، يعنى نسبت ظاهر به باطن است ؛ دنيا و آخرت دو جهان كاملا مجزّا و منفصل از يكديگر نيستند ؛ عالم دنيا و آخرت و يا به تعبير ديگر ملك و ملكوت مجموعاً يك واحد است همچون ورق كتاب كه داراى دو صفحه است ، و يا همچون سكه‌اى كه دو طرف دارد . زمينى كه در دنيا هست ، همين زمين با چهرهء ملكوتيش در آخرت پيدا مىشود . جمادات و نباتات دنيا با وجههء\r\n\r\n","description":"","footnote":"","page_name":" 303 ","page_number":315},
  {"content":"\r\n\r\nملكوتيشان در آخرت ظاهر مىشوند . اساساً آخرت وجههء ملكوتى دنياست .\r\nشرط اينكه يك عمل ، وجههء ملكوتى خوب و « علّيّينى » پيدا كند اين است كه با توجه به خدا و براى صعود به ملكوت خدا انجام بگيرد . اگر كسى معتقد به قيامت نباشد و توجه به خدا نداشته باشد ، عمل او وجههء ملكوتى نخواهد داشت و به تعبير ديگر صعود به عليين نخواهد كرد . وجههء ملكوتى عمل وجههء بالاست و وجههء ملكى آن وجههء پايين است . تا عملى از راه نيّت و از راه عقيده و ايمان ، نورانيّت و صفا پيدا نكند ، به ملكوت عليا نمىرسد ؛ عملى به ملكوت عليا مىرسد كه روح داشته باشد .\r\nروح عمل همان بهرهء اخروى و ملكوتى آن است .\r\nقرآن كريم چه زيبا مىفرمايد :\r\n إِلَيْهِ يَصْعَدُ الْكَلِمُ الطَّيِّبُ وَ الْعَمَلُ الصَّالِحُ يَرْفَعُهُ  ( 1 ) .\r\n« بسوى او سخن پاك بالا مىرود و كردار شايسته بالا مىبردش » .\r\nاين آيه به دو گونه قابل تفسير است و هر دو گونه در كتب تفسير ذكر شده است :\r\nيكى اينكه سخن پاك و اعتقاد پاك را كردار شايسته بالا مىبرد ؛ ديگر اينكه سخن پاك و اعتقاد پاك ، كردار شايسته را بالا مىبرد و ملكوتى مىسازد . دو تفسير - كه هر دو صحيح است و مانعى ندارد كه هر دو مقصود باشد - مجموعا اين اصل را بيان مىكنند كه ايمان در مقبوليّت عمل و بالا رفتن عمل بسوى بالا تأثير دارد و عمل ، در سيراب شدن ايمان و بالا رفتن درجهء ايمان . اين اصل در معارف اسلامى اصل مسلّمى است .\r\nاستشهاد ما به اين آيه بنابر تفسير دوم است گواينكه - همچنانكه اشاره كرديم - از نظر ما مانعى ندارد كه آيهء كريمه در آن واحد ناظر به هر دو معنى باشد .\r\nبه هر حال اشتباه است اگر بپنداريم اعمال كسانى كه ايمان به خدا و قيامت ندارند ، به سوى خدا صعود مىنمايد و وجههء « علّيّينى » پيدا مىكند .\r\nاگر به ما بگويند كه فلان‌كس از جادهء شمال تهران خارج شد و در جهت شمال چند روز به سفر خود ادامه داد هرگز توقع نداريم كه چنين كسى به قم و اصفهان و شيراز برسد ؛ اگر كسى چنين احتمالى بدهد به او مىخنديم و مىگوييم اگر او مىخواست به قم و اصفهان و شيراز برود بايد از جادهء جنوب تهران خارج شود و ادامه دهد .\r\nمحال است كه كسى به سوى تركستان برود و به كعبه برسد .\r\n\r\n\r\n\r\n\r\n","description":"","footnote":"\r\n( 1 ) . فاطر / 10\r\n","page_name":" 304 ","page_number":316},
  {"content":"\r\n\r\nبهشت و جهنّم ، دو غايت سير معنوى انسان است . در آن جهان هر كسى خود را در غايت مسير خود مىبيند ، يكى بالا است و ديگرى پايين ، يكى اعلا علّيّين است و ديگرى اسفل سافلين .\r\n إِنَّ كِتابَ الْأَبْرارِ لَفِي عِلِّيِّينَ  ( 1 ) .\r\n إِنَّ كِتابَ الفُجَّارِ لَفِي سِجِّينٍ  ( 2 ) .\r\nچگونه ممكن است كسى به سوى مقصدى حركت نكند و يا به سوى مقصدى ضدّ آن مقصد حركت كند و آنگاه به آن مقصد برسد ؟ ! حركت به سوى عليين ، فرع آهنگ و ارادهء رسيدن به آن است ، و آهنگ و اراده ، فرع معرفت و اعتقاد از يك طرف ، و تمكين و تسليم از طرف ديگر است . از آنكه به چنين مقصدى اعتقاد ندارد يا تمكين و تسليم ندارد و بالاخره رغبتى به آن ندارد و به انگيزهء رسيدن به آنجا كوچك‌ترين گامى برنمىدارد چگونه مىتوان توقع داشت كه سر از آنجا در بياورد ؟ بىشك هر راهى به مقصد خودش منتهى مىگردد ؛ تا مقصد خدا نباشد به خدا منتهى نمىگردد .\r\nقرآن كريم مىفرمايد :\r\n  مَنْ كانَ يُرِيدُ الْعاجِلَةَ عَجَّلْنا لَهُ فِيها ما نَشاءُ لِمَنْ نُرِيدُ ثُمَّ جَعَلْنا لَهُ جَهَنَّمَ يَصْلاها مَذْمُوماً مَدْحُوراً . وَ مَنْ أَرادَ الْآخِرَةَ وَ سَعى لَها سَعْيَها وَ هُوَ مُؤْمِنٌ فَأُولئِكَ كانَ سَعْيُهُمْ مَشْكُوراً   ( 3 ) .\r\n« هر كس ( فقط ) طالب دنياى نقد باشد ، آن مقدار كه بخواهيم به آنان كه بخواهيم مىدهيم ، سپس براى وى جهنم را قرار داده‌ايم كه نكوهيده و رانده شده وارد آن مىگردد . و هر كس خواهان آخرت باشد و كوشش شايستهء آن را انجام دهد ، پس كوشش آنان مورد قدردانى قرار خواهد گرفت . »\r\nيعنى اگر كسى سطح فكرش از دنيا بالاتر نباشد و هدفى عالىتر از دنيا نداشته باشد ، محال است كه به هدف عالى اخروى نائل گردد ؛ ولى لطف و كرم ما و خدايى ما ايجاب مىكند كه از همان هدف دنيايى كه خواهان آن است به او بهره‌اى بدهيم .\r\n\r\n\r\n\r\n\r\n","description":"","footnote":"\r\n( 1 ) . مطفّفين / 18\r\n( 2 ) . مطفّفين / 7\r\n( 3 ) . اسراء / 18 - 19\r\n","page_name":" 305 ","page_number":317},
  {"content":"\r\n\r\nدر اينجا نكته‌اى هست : جهان دنيا ، جهان طبيعت و ماده است ، جهان علل و اسباب است ، علل و اسباب دنيوى با هم در تزاحم و جنگند ؛ در اين دنيا « قسر » هم وجود دارد ؛ لهذا كسى كه هدفش دنيا باشد ، تضمينى ندارد كه صددرصد به مقصود برسد . تعبيرى كه قرآن كريم براى تفهيم اين نكته انتخاب فرموده اين است :\r\n« هر قدر بخواهيم ، به هر كس بخواهيم مىدهيم » .\r\nولى آن كس كه در نظام روحى خودش هدف عالىترى دارد و دل به هدفهاى كوچك نقد نداده است و به سوى هدف الهى گام برمىدارد و با ايمان جلو مىرود ، البته وى به هدف خواهد رسيد زيرا خداوند ارجگذار است ، كار نيكى را كه تقديم او گردد مىپذيرد و مزد مىدهد .\r\nدر اينجا سعى و كوشش هم شرط شده است زيرا محال است كه كسى بىگام برداشتن ، راه‌پيمايى كند و به هدف برسد .\r\nسپس در آيهء بعد مىفرمايد :\r\n كُلًّا نُمِدُّ هؤُلاءِ وَ هَؤُلاءِ مِنْ عَطاءِ رَبِّكَ ، وَ ما كانَ عَطاءُ رَبِّكَ مَحْظُوراً  ( 1 ) .\r\n« ما همه را ، هم اين گروه را و هم آن گروه را ، از فيض پروردگارت مدد مىكنيم ؛ فيض پروردگار تو از كسى دريغ نشده است » .\r\nيعنى ما فيّاض على الاطلاقيم و جهان را مستعدّ فعاليّت ساخته‌ايم ؛ هر كسى هر تخمى كه بپاشد آن را به ثمر مىرسانيم ؛ هر كس كه به سوى هدفى رهسپار است او را به هدفش مىرسانيم .\r\nحكماى الهى مىگويند : واجب الوجود بالذات واجب من جميع الجهات و الحيثيّات است ؛ لهذا واجب الفيّاضيّه است ؛ از اين رو هر كس طالب هر چه باشد ، خدا او را مدد مىكند . چنين نيست كه اگر كسى طالب دنيا باشد خدا بفرمايد تو گمراه هستى و بر خلاف ارشاد و هدايت ما عمل كرده‌اى پس ما تو را تأييد نمىكنيم . نه ، چنين نيست ؛ دنيا طلب هم در دنياطلبى خويش در حدودى كه اين سراى اسباب و علل و تمانع و تزاحم امكان مىدهد مورد تأييد و حمايت الهى است و از بذل و بخشش بيدريغ او بهره‌مند مىگردد .\r\nبه عبارت ديگر : جهان ، سرزمين مستعدّ و مناسبى است براى كاشتن و روييدن و رشد كردن و درو كردن ، بستگى دارد به اينكه انسان چه بذرى براى رشد و پرورش\r\n\r\n\r\n\r\n\r\n","description":"","footnote":"\r\n( 1 ) . اسراء / 20\r\n","page_name":" 306 ","page_number":318},
  {"content":"\r\n\r\nانتخاب كند و چه محصولى بخواهد بدست آورد ؛ هر بذرى انتخاب كند همان بذر عينا در مزرعهء مستعدّ و مناسب اين جهان رشد داده مىشود .\r\nبلى ، يك حمايت مخصوص از براى اهل حقيقت هست كه رحمت رحيميّه ناميده مىشود ؛ دنيا طلبان از اين رحمت محرومند ، زيرا خواهان آن نيستند . ولى رحمت رحمانيّهء خدا در تمام مردم و در تمام مسيرها على السّويّه جريان دارد . به قول سعدى :\r\n اديم زمين سفرهء عام اوست * بر اين خوان يغما چه دشمن چه دوست \r\nاز آنچه در اين بحث گفته شد ، قسمتى از مسائل مورد بحث حل مىگردد .\r\nروشن ساختيم كه حسن فعلى براى پاداش اخروى عمل كافى نيست ، حسن فاعلى هم لازم است ؛ حسن فعلى به منزلهء تن و حسن فاعلى به منزلهء روح و حيات است ؛ و بيان كرديم كه ايمان به خدا و روز رستاخيز ، شرط اساسى و لازم حسن فاعلى است ، و اين شرطيّت يك شرطيّت قراردادى نيست ، يك شرطيّت ذاتى و تكوينى است مانند شرطيّت هر راه معيّن براى مقصد معيّن .\r\nدر اينجا فقط اشاره به يك نكته لازم است و آن اينكه ممكن است كسى بگويد براى حسن فاعلى ضرورت ندارد كه حتماً قصد تقرّب به خداوند در كار باشد ؛ اگر كسى عمل خيرى را به انگيزهء وجدان و به خاطر عطوفت و رحمتى كه بر قلبش مستولى است انجام دهد ، كافى است كه عمل او حسن فاعلى پيدا كند . به عبارت ديگر انگيزهء انساندوستى براى حسن فاعلى كافى است ؛ همين كه انگيزه انسان « خود » نباشد حسن فاعلى پيدا مىكند اعمّ از اينكه انگيزه « خدا » باشد يا « انسانيّت » .\r\nاين نكته قابل تأمل است . در عين اينكه ما مطلب بالا را تأييد نمىكنيم كه فرقى نيست ميان اينكه انگيزه خدا باشد يا انسانيت ، و اكنون نمىتوانيم وارد اين بحث عميق بشويم ، در عين حال جدّاً معتقديم هرگاه عملى به منظور احسان و خدمت به خلق و به خاطر انسانيّت انجام گيرد در رديف عملى كه انگيزه‌اش فقط « براى خود » است نيست . البته خداوند چنين كسانى را بىاجر نمىگذارد . در برخى احاديث وارد شده است كه مشركانى نظير « حاتم » با اينكه مشركند ، به خاطر كارهاى خيرى كه در دنيا كرده‌اند معذّب نخواهند بود و يا تخفيفى در عذاب آنها داده مىشود .\r\nاز روايات زيادى كه در دست داريم كاملًا مىتوان اين مطلب را استفاده كرد :\r\n1 . مجلسى عليه الرحمه از « ثواب الاعمال » شيخ صدوق از علىّ بن يقطين از حضرت امام موسى كاظم ( عليه السّلام ) نقل مىكند كه آن حضرت فرمود :\r\n\r\n","description":"","footnote":"","page_name":" 307 ","page_number":319},
  {"content":"\r\n\r\nدر بنى اسرائيل مردى مؤمن همسايه‌اى كافر داشت . آن مرد كافر نسبت به همسايهء مؤمن خود همواره نيكى و نيكرفتارى مىكرد ؛ وقتى كه مرد ، خداوند براى او خانه‌اى از نوعى گل بنا كرد كه مانع او از گرماى آتش بود و روزى او از خارج محيط او كه محيط آتش بود به او مىرسيد . به او گفته شد : اين به سبب نيكى و نيكرفتارى تو نسبت به همسايهء مؤمنت مىباشد ( 1 ) .\r\nمرحوم مجلسى پس از نقل اين روايت مىگويد : اين روايت و امثال آن دليل است كه عذاب برخى از جهنّميان از كفار به خاطر اعمال نيكشان برداشته مىشود و آياتى كه دربارهء كفّار وارد شده كه تخفيفى در عذابشان داده نمىشود در موردى است كه چنين اعمال خيرى از آنها صادر نشده باشد .\r\n2 . ايضا از حضرت امام محمّد باقر ( عليه السّلام ) روايت مىكند كه فرمود :\r\nمرد مؤمنى در كشور پادشاه ستمگرى مىزيست . آن ستمگر آهنگ آن مؤمن كرد و او فرار كرد و به برخى از بلاد غير اسلامى رفت و بر مردى مشرك فرود آمد . آن مرد مشرك او را در پهلوى خود جاى داد و پذيرايى نمود . همين كه آن مشرك مرد به او خطاب رسيد سوگند به عزّت و جلال خودم كه اگر در بهشت جايى براى مشرك بود تو را در آن آنجا مىدادم ، اما اى آتش او را بترسان ولى آسيب نرسان .\r\nامام آنگاه فرمود : و هر صبح و شام براى او از خارج آن محيط روزى آورده مىشود . از امام سؤال شد : از بهشت ؟ فرمود : از جايى كه خدا خودش مىخواهد ( 2 ) .\r\n3 . رسول اكرم دربارهء عبد اللّه بن جدعان كه يكى از كفّار معروف جاهليّت و از سران قريش است ، فرمود :\r\nسبك‌عذاب‌ترين اهل دوزخ ابن جدعان است . عرض شد : يا رسول اللّه چرا ؟\r\nفرمود : انّه كان يطعم الطّعام : او مردم را سير مىكرد ( 3 ) .\r\n4 . و هم آن حضرت دربارهء چند تن از اهل جاهليّت فرمود :\r\nصاحب قبا را ، و صاحب عصا را كه حاجيان را مىراند ، و هم آن زن كه گربه‌اى داشت كه پنجه مىزد و او آن گربه را بسته بود نه خوراك مىداد و نه رها مىساخت تا چيزى خود به چنگ آورد ، در آتش ديدم ؛ و داخل بهشت شدم و در آنجا آن مرد كه سگى را از تشنگى نجات داده و سيراب كرده بود مشاهده كردم ( 4 ) .\r\n\r\n\r\n\r\n\r\n","description":"","footnote":"\r\n( 1 ) . بحار الانوار ، چاپ كمپانى ، ج 3 ص 377 .\r\n( 2 ) . ايضا بحار ، چاپ كمپانى ، ج 3 ص 382 ، نقل از كافى .\r\n( 3 ) و ( 4 ) . ايضا بحار ، چاپ كمپانى ، ج 3 ص 382 نقل از كافى .\r\n","page_name":" 308 ","page_number":320},
  {"content":"\r\n\r\nافرادى اينچنين كه البته در همهء زمانها كم يا بيش پيدا مىشوند ، حد اقل اين است كه در عذاب آنها تخفيف داده مىشود و يا عذاب از آنها به كلى برداشته مىشود .\r\nبه نظر من اگر افرادى يافت شوند كه نيكى به انسانهاى ديگر و حتى نيكى به يك جاندار اعمّ از انسان يا حيوان را - زيرا لكلّ كبد حرّاء اجر - بدون هيچ چشم انتظارى انجام دهند ، و حتى در عمق وجدان خود از آن جهت خدمت نكنند كه چهرهء خود را در آيينهء وجود محرومين مىبينند ، يعنى ترس از اينكه روزى چنين سرنوشتى داشته باشند عامل محرّك آنها نباشد ، بلكه طورى انگيزهء احسان و خدمت در آنها قوى باشد كه اگر بدانند هيچ گونه سودى عايد آنها نمىشود و حتى يك نفر هم از كار آنها آگاه نمىگردد و احدى به آنها يك « بارك اللّه » هم نخواهد گفت بازهم آن كار خير را انجام مىدهند ، و تحت تأثير عادت و امثال آن هم نباشند ، بايد گفت در عمق ضمير اين انسانها نورى از معرفت خداوند هست ، و به فرض اينكه به زبان ، انكار كنند در عمق ضمير اقرار دارند ؛ انكارشان در واقع و نفس الامر انكار يك موهومى است كه آن را بجاى خدا تصور كرده‌اند و يا انكار يك موهوم ديگرى است كه آن را بجاى بازگشت به خدا و قيامت تصور كرده‌اند ، نه انكار خدا و معاد واقعى .\r\nعلاقه به خير و عدل و احسان از آن جهت كه خير و عدل و احسان است ، بدون هيچ شائبه چيز ديگر ، نشانه‌اى است از علاقه و محبت ذات جميل على الاطلاق ؛ علىهذا بعيد نيست كه اين گونه كسان واقعاً و عملًا در زمرهء اهل كفر محشور نگردند ، هر چند لسانا منكر شمرده مىشوند . و اللّه اعلم .\r\n\r\nايمان به نبوّت و امامت\r\nاكنون يك قسمت ديگر از مسأله را مورد بحث قرار مىدهيم و آن اين است كه آيا غير مسلمانان كه موحّد و به قيامت معتقدند و براى خدا كار مىكنند وضعشان چگونه است ؟\r\nدر ميان اهل كتاب مردمى يافت مىشوند كه نه مسيح را فرزند خدا مىدانند و نه عزير را ، و نه ثنوى و آتش‌پرستند ؛ نه مىگويند المسيح ابن اللّه و نه مىگويند عزير ابن اللّه ، و نه مىگويند اهريمن خداى بديها ؛ به روز رستاخيز هم معتقدند . سرنوشت اعمال آنان چيست ؟\r\nدر اينجا اكنون بحث ما دربارهء آن عده از مكتشفين و مخترعين و خدمتگزاران به بشريّت كه مادى و منكر خدا هستند و طبعاً انگيزه‌هاى عملى آنها از حدود ماديات\r\n\r\n","description":"","footnote":"","page_name":" 309 ","page_number":321},
  {"content":"\r\n\r\nفراتر نمىرود نيست ، از بحث گذشته نظر ما دربارهء آنها از نظر منطق اسلام روشن شد . بحث ما در اين فصل دربارهء آن نيكوكارانى است كه به مبدأ و معاد ايمان دارند و طبعاً مىتوانند در عمل آهنگ بالا كنند و براى مقصدى ما وراء ماديات عمل نمايند .\r\nگفته مىشود كه اديسون و پاستور از اين گونه مردمانند ؛ گفته مىشود آنان مردمى مذهبى بوده‌اند و داراى انگيزه‌هاى خداپرستانه بوده‌اند ، يعنى آنان در كارهايشان درست مانند متديّنين مسلمان ، براى رضاى الهى و به انگيزهء خدايى اقدام مىكرده‌اند ؛ اينها در حقيقت مسيحيانى هستند كه مسيحى نيستند ، زيرا اگر مسيحى واقعى باشند و به اصول موجود مسيحيّت مؤمن و معتقد باشند ، مسيح را خدا مىدانستند و طبعاً امكان نداشت كه موحّد واقعى باشند ؛ دانشمندان امروز مسيحى شايد كمتر به خرافات تثليث معتقد باشند .\r\nبراى پاسخ به اين قسمت بايد ديد ايمان به نبوّت و امامت از چه نظر لازم است ؟\r\nو چرا بايد شرط قبول اعمال باشد ؟\r\nبه نظر مىرسد دخالت ايمان به انبياء و اولياء خدا در پذيرش اعمال از دو جهت است :\r\nيكى اينكه معرفت آنان برمىگردد به معرفت خدا . در حقيقت شناختن خدا و شئون او بدون معرفت اولياء خدا كامل نمىگردد ؛ به عبارت ديگر اينكه : شناختن خدا بطور كامل شناختن مظاهر هدايت و راهنمايى است .\r\nديگر اينكه شناختن مقام نبوّت و امامت از اين نظر لازم است كه بدون معرفت آنان ، بدست آوردن برنامهء كامل و صحيح ممكن نيست .\r\nفرق بزرگ بين يك نفر مسلمان نيكوكار و يك نفر كافر نيكوكار اين است كه كافر نيكوكار از آن جهت كه داراى برنامهء صحيح و درست نيست ، احتمال موفقيتش ناچيز است ؛ ولى يك نفر مسلمان از آن جهت كه خود را به دينى تسليم كرده است كه برنامه‌اى جامع و صحيح دارد ، اگر برنامهء خويش را درست و صحيح اجرا كند موفقيتش قطعى است . عمل صالح ، تنها احسان به خلق نيست ؛ تمام واجبات و محرّمات و مكروهات و مستحبّات ، جزء برنامهء عمل صالح است . مسيحى متديّنى كه به خاطر دورى از اسلام فاقد برنامهء صحيح است از مواهب عظيم اين برنامه محروم است ، زيرا ممنوعاتى را كه نبايد ، مرتكب مىشود ؛ مثلًا شراب نبايد بنوشد و مىنوشد .\r\nمىدانيم كه ممنوعيّت شراب به واسطهء زيانهاى فردى و اجتماعى و روحى آن است و طبعاً آن كه شراب مىنوشد زيانهاى شراب به او مىرسد و از اين نظر مانند كسى است كه از راهنمايى پزشك محروم است و به واسطهء اين محروميّت ، كارى مىكند كه پيش\r\n\r\n","description":"","footnote":"","page_name":" 310 ","page_number":322},
  {"content":"\r\n\r\nاز وقت ، قلب يا كبد يا اعصاب خود را بيمار ، و عمر خود را كوتاه مىكند .\r\nدر برنامهء اسلام ، پاره‌اى دستورهاست كه عمل به آنها شرط تكامل روحى و معنوى است . بديهى است يك نفر غير مسلمان هر اندازه بىنظر و بىتعصب و خالى از عناد باشد ، به واسطهء محروميّت از استفاده از برنامهء كامل انسانيّت ، از مزاياى آن محروم خواهد ماند .\r\nاينچنين شخصى طبعاً از عباداتى عظيم مانند نمازهاى پنج‌گانه و روزهء ماه رمضان و حجّ خانهء خدا محروم مىماند . مثل او مثل كسى است كه بدون برنامهء كشاورزى بذرى بپاشد ؛ هرگز محصولى را كه چنين كسى بدست مىآورد مانند محصول كسى كه طبق برنامهء صحيح و جامعى زمين را شخم مىزند و در وقت مناسب بذر مىپاشد و در هنگام وجين كردن وجين مىكند و خلاصه تمام اقدامات لازم فنّى و علمى را انجام مىدهد نخواهد بود .\r\nفرق بين نيكوكار مسلمان و نيكوكار غير مسلمان را مىتوان چنين بيان كرد كه نيكوكار مسلمان همچون مريضى است كه تحت مراقبت و دستور يك طبيب حاذق برنامه دارد ، غذا و دوايش همه به دستور طبيب است ؛ هم از لحاظ نوع دوا و غذا و هم از لحاظ وقت آن و هم از لحاظ اندازهء آن كاملًا طبق دستور عمل مىكند ؛ ولى نيكوكار غير مسلمان همچون مريضى است كه برنامه ندارد و خودسرانه كار مىكند ؛ هر غذا يا دوائى كه به دستش مىرسد مىخورد ؛ چنين مريضى ممكن است احياناً يك دواى مفيد بخورد و نتيجهء خوب بگيرد ، ولى همينطور هم ممكن است دوائى را كه زيانبار و مهلك است مورد استفاده قرار دهد ؛ همچنين ممكن است يك غذاى مناسب بخورد ولى با ناپرهيزى بعدى و خوردن غذاى نامناسب ، اثر مفيد غذاى اول را هم خنثى كند .\r\nبا اين بيان روشن مىگردد كه تفاوت بين مسلمان و خداشناس غير مسلمان اين است كه مسلمان ، خداشناسى است كه برنامهء صحيح دارد ولى خداشناس غير مسلمان كارهايش بدون برنامهء صحيح است ؛ به عبارت ديگر مسلمان ، هدايت يافته است و غير مسلمان هر چند خداشناس باشد ، هدايت نايافته است . قرآن كريم در همين زمينه مىفرمايد :\r\n فَإِنْ أَسْلَمُوا فَقَدِ اهْتَدَوْا .  ( 1 )\r\n« اگر تسليم برنامهء محمّدى شدند پس راه را يافته‌اند . »\r\n\r\n\r\n\r\n\r\n","description":"","footnote":"\r\n( 1 ) . آل عمران / 20\r\n","page_name":" 311 ","page_number":323},
  {"content":"\r\n\r\nاز مجموع آنچه در دو فصل اخير گفتيم معلوم شد كه همهء غير مسلمانان از نظر مأجور بودن در قبال اعمال خير ، يكسان نيستند ؛ ميان غير مسلمانى كه به خدا و قيامت معتقد نيست و غير مسلمانى كه به خدا و قيامت معتقد هست ولى از موهبت ايمان به نبوّت محروم است تفاوت عظيم است . براى دستهء اول امكان انجام يك عمل مقبول عند اللّه نيست ولى براى دستهء دوم هست . اين دسته ممكن است با شرايطى به بهشت بروند ، ولى براى دستهء اول ممكن نيست . به نظر مىرسد فلسفهء اينكه اسلام ميان مشركان و اهل كتاب در همزيستى تفاوت قائل است ، مشرك را تحمل نمىكند ولى اهل كتاب را تحمل مىكند ، مشرك را مجبور به ترك عقيده مىكند ولى اهل كتاب را مجبور به ترك عقيده نمىكند همين است كه مشرك يا منكر خدا به واسطهء شرك و انكار ، باب نجات را براى ابد به روى خود بسته است ، در شرايطى است كه از عبور از طبيعت مادى و صعود به ملكوت و بهشت جاويدان ، براى هميشه خود را محروم كرده است ؛ ولى اهل كتاب در شرايطى هستند كه مىتوانند و لو به طور ناقص عمل صالح انجام دهند و با شرايطى نتيجهء آن را بيابند .\r\nقرآن كريم خطاب به اهل كتاب مىفرمايد :\r\n تَعالَوْا إِلى كَلِمَةٍ سَواءٍ بَيْنَنا وَ بَيْنَكُمْ أَلَّا نَعْبُدَ إِلَّا اللَّهَ وَ لا نُشْرِكَ بِهِ شَيْئاً وَ لا يَتَّخِذَ بَعْضُنا بَعْضاً أَرْباباً مِنْ دُونِ اللَّهِ  ( 1 )\r\n« بياييد به سوى يك كلمه و يك عقيدهء مشترك ميان ما و شما ، و آن اينكه جز خدا چيزى را نپرستيم و چيزى را شريك خداوند قرار ندهيم ، و بعضى از ما بعضى ديگر را مطاع و ارباب خود نشمارد » .\r\nقرآن كريم با اهل كتاب چنين صلائى داده است ولى هرگز با مشركان و منكران ، چنين صلائى نداده و نمىدهد .\r\n\r\nآفت‌زدگى\r\nسومين مسأله كه در اينجا به تناسب بحث از ارزش ايمان لازم است مورد دقت قرار گيرد ارزش منفى كفر و عناد است ؛ يعنى آيا كفر و عناد موجب نابود شدن و از اثر افتادن عمل خير مىگردد و مانند يك « آفت » آن را فاسد مىكند ؟ به عبارت ديگر : آيا\r\n\r\n\r\n\r\n\r\n","description":"","footnote":"\r\n( 1 ) . آل عمران / 64\r\n","page_name":" 312 ","page_number":324},
  {"content":"\r\n\r\nاگر از انسان عمل خيرى با همه شرايط حسن فعلى و فاعلى صادر شود و از طرف ديگر انسان در برابر حقيقت ، خصوصا حقيقتى كه از اصول دين بشمار مىرود لجاج ورزد و عناد به خرج دهد ، در اين صورت آيا آن عمل كه در ذات خود خير و ملكوتى و نورانى بوده و از جنبهء بعد الهى و ملكوتى نقصى نداشته ، به واسطهء اين لجاج و عناد و يا به سبب يك حالت انحرافى روحى ديگر نابود مىگردد يا نه ؟ در اينجا مسألهء « آفت » مطرح است .\r\nممكن است عملى ، هم داراى حسن فعلى باشد و هم داراى حسن فاعلى ، و به تعبير ديگر هم پيكر صحيح داشته باشد و هم روح و جان سالم ، هم از وجههء ملكى و طبيعت خير باشد و هم از وجههء ملكوتى ، ولى در عين حال از نظر ملكوتى به خاطر آفت‌زدگى تباه و پوچ گردد ، همچون بذرى سالم كه در زمين مساعد پاشيده مىشود و محصول هم مىدهد ولى قبل از اينكه مورد استفاده قرار گيرد دچار آفت مىگردد ، ملخ يا صاعقه‌اى آن را نابود مىسازد . قرآن كريم اين « آفت‌زدگى » را « حبط » مىنامد .\r\n« آفت‌زدگى » اختصاص به كفّار ندارد ، در اعمال نيك مسلمانان نيز ممكن است پيش آيد . ممكن است يك مسلمان مؤمن ، در راه خدا و براى خدا به فقير مستحقّى صدقه بدهد و صدقهء او مورد قبول واقع گردد ولى بعد آن را با منّت گذاشتن بر او و يا با نوعى آزار روحى ديگر به او ، نيست و نابود گرداند و تباه سازد .\r\nقرآن كريم مىفرمايد :\r\n يا أَيُّهَا الَّذِينَ آمَنُوا لا تُبْطِلُوا صَدَقاتِكُمْ بِالْمَنِّ وَ الْأَذى  ( 1 ) .\r\n« اى كسانى كه ايمان آورده‌ايد صدقات خويشتن را با منّت نهادن و آزار رساندن باطل نكنيد . »\r\nيكى ديگر از آفات اعمال خير « حسد » است ؛ چنان كه فرموده‌اند :\r\nانّ الحسد ليأكل الحسنات كما تأكل النّار الحطب ( 2 ) .\r\n« حسد ورزيدن اعمال خير انسان را مىبلعد و مىخورد آنچنان كه هيزم ، آتش را . »\r\nيكى ديگر از آن آفات ، « جحود » يعنى حالت « ستيزه‌گرى » با حقيقت است .\r\nجحود يعنى اينكه آدمى حقيقت را درك كند و در عين حال با آن مخالفت كند . به\r\n\r\n\r\n\r\n\r\n","description":"","footnote":"\r\n( 1 ) . بقره / 264\r\n( 2 ) . بحار الانوار ، چاپ آخوندى ، ج 15 ، قسم سوم ص 132 - 133\r\n","page_name":" 313 ","page_number":325},
  {"content":"\r\n\r\nعبارت ديگر : جحود اين است كه فكر و انديشه به واسطهء دليل و منطق تسليم گردد و حقيقت از نظر عقل و چراغ انديشه روشن گردد ، اما روح و احساسات خودخواهانه و متكبّرانه سرباز زند و تسليم نشود . روح كفر ، ستيزه‌جويى و مخالفت‌ورزى با حقيقت در عين شناخت حقيقت است . قبلًا ، آنجا كه دربارهء مراتب تسليم بحث كرديم توضيحاتى راجع به اين حالت داديم . اكنون به مناسبت بحث از « آفت‌زدگى » توضيح بيشترى مىدهيم :\r\nامير المؤمنين على ( ع ) در تعريف اسلام مىفرمايد :\r\nالاسلام هو التّسليم ( 1 ) .\r\n« اسلام يعنى تسليم حقيقت بودن » .\r\nيعنى در جايى كه منافع شخص ، تعصّب شخص ، عادت شخص در مقابل حقيقت قرار مىگيرد ، آدمى خود را تسليم حقيقت كند و از هر چه جز حقيقت است صرف نظر كند .\r\nجحود يعنى حالت كافرماجرايى ، آنچنان حالتى كه ابو جهل داشت ، مىدانست كه پيغمبر اكرم ( صلّى اللّه عليه و آله و سلّم ) در دعوى نبوّت راستگو است ولى چون حالت كافر ماجرايى داشت ايمان نمىآورد . گاهى شنيده مىشود كه اشخاصى مىگويند ما حاضر هستيم به جهنم برويم ولى اين كار را نكنيم ، يعنى اگر اين مطلب حقيقت هم باشد ما حاضر نيستيم بپذيريم . تعبيرهاى ديگر از قبيل « سرقوز افتادن » ، « يك‌دنده بودن » و امثال اينها همه مبيّن همين صفت « جحود » است . قرآن كريم وجود اين صفت زشت را در برخى از افراد ، بسيار عالى مجسّم كرده است ؛ مىفرمايد :\r\n وَ إِذْ قالُوا اللَّهُمَّ إِنْ كانَ هذا هُوَ الْحَقَّ مِنْ عِنْدِكَ فَأَمْطِرْ عَلَيْنا حِجارَةً مِنَ السَّماءِ أَوِ ائْتِنا بِعَذابٍ أَلِيمٍ  ( 2 ) .\r\n« و زمانى كه گفتند خدايا اگر اين حق است و از جانب تو است ، پس ، از آسمان سنگى بر سر ما بيفكن يا عذابى دردناك بر ما وارد ساز . »\r\nقرآن چه تابلويى را مجسم كرده است ! چگونه با نقل يك جمله ، روان بيمار برخى از افراد بشر را نشان مىدهد !\r\n\r\n\r\n\r\n\r\n","description":"","footnote":"\r\n( 1 ) . نهج البلاغه ، حكمت 125\r\n( 2 ) . انفال / 32\r\n","page_name":" 314 ","page_number":326},
  {"content":"\r\n\r\nاين انسان لجوج كه گفتار او در اين آيه نقل شده است بجاى اينكه بگويد « خدايا اگر اين مطلب حق است و از جانب تو است پس قلب مرا مساعد كن كه بپذيرم » مىگويد « اگر حق است عذابى بر من نازل كن و مرا از بين ببر » كه طاقت ندارم زنده بمانم و رو در روى حقيقت قرار گيرم .\r\nاين حالت ، حالت بسيار خطرناكى است هر چند در موضوعات كوچك باشد ؛ و چه بسا بسيارى از ماها - معاذ اللّه - گرفتار آن باشيم . فرض كنيد طبيبى عالى مقام و يا مجتهدى عالى مقام و يا متخصص عالى مقام ديگرى كه شهرت جهانى دارد در يك مسألهء مربوط به فنّ خودش تشخيصى بدهد و نظر خود را ابراز دارد ؛ بعد يك فرد گمنام ، طبيب يا طلبه‌اى جوان در همان مسأله نظر مخالف بدهد و دلائل قطعى هم ارائه كند و خود آن مقام عالى در دل خود صحت گفتار آن جوان را تصديق كند ، ولى مردم ديگر طبق معمول بىخبر بمانند و نظر به شخصيّت آن مقام عالى ، او را تصديق كنند . در اين حال اگر آن متخصص مشهور تسليم گفتهء آن طبيب يا آن طلبهء جوان بشود يعنى اگر تسليم حقيقت گردد و اعتراف به اشتباه خويش كند ، او واقعاً « مسلم » است ، زيرا الاسلام هو التّسليم ، و به وجهى مىتوان گفت مصداق :  بَلى مَنْ أَسْلَمَ وَجْهَهُ لِلَّهِ  ( 1 ) است .\r\nچنين شخصى از صفت پليد « جحود » مبرّاست . و اما اگر انكار ورزد و به خاطر حفظ حيثيّت و شهرت خود با حقيقت مبارزه كند ، كافرماجرا و جاحد است .\r\nاگر آن طبيب ، مثلًا ، خيلى بىانصاف باشد حرفش را برنمىگرداند ولى عملش را برمىگرداند ، و اگر خيلى بىانصاف باشد عملش را هم برنمىگرداند و همان نسخه را مىدهد و مريض را مىكشد ؛ بعد هم مىگويد بيمار خوب شدنى نبود . و همچنين يك عالم عالى مقام ديگر . عكس اين حالت هم بسيار اتفاق مىافتد . روايتى در « كافى » است كه اين حقيقت را روشن مىكند :\r\nمحمد بن مسلم مىگويد : از امام باقر ( عليه السّلام ) شنيدم كه فرمود :\r\nكلّ شىء يجرّه الاقرار و التّسليم فهو الايمان ، و كلّ شىء يجرّه الانكار و الجحود فهو الكفر ( 2 ) .\r\n« هر چيزى كه نتيجهء اقرار و تسليم و روح پذيرش حقيقت باشد او ايمان است و هر چيزى كه نتيجهء روح عناد و سرپيچى از حقيقت باشد او كفر است . »\r\n\r\n\r\n\r\n\r\n","description":"","footnote":"\r\n( 1 ) . بقره / 112\r\n( 2 ) . كافى ، ج 2 ، ص 387 .\r\n","page_name":" 315 ","page_number":327},
  {"content":"\r\n\r\nمىگويند مرحوم آية اللّه سيد حسين كوه كمرى ( رضوان اللّه عليه ) كه از شاگردان صاحب « جواهر » و مجتهدى مشهور و معروف بود و حوزهء درسى معتبر داشت ، هر روز طبق معمول در ساعت معيّن به يكى از مسجدهاى نجف مىآمد و تدريس مىكرد .\r\nچنان كه مىدانيم حوزهء تدريس خارج فقه و اصول ، زمينهء رياست و مرجعيّت است . رياست و مرجعيّت براى يك طلبه به معنى اين است كه يك مرتبه از صفر به لا نهايت برسد ؛ زيرا يك نفر طلبه تا مرجع نشده است هيچ است و به رأى و عقيدهء او كوچك‌ترين اعتنائى نمىشود و از نظر زندگى غالباً در تنگدستى بسر مىبرد ؛ ولى همين كه مرجع شد يك مرتبه رأى او مطاع مىگردد و كسى در مقابل رأى او رأى ندارد ؛ از نظر مالى نيز بدون حساب و كتاب ، اختيار مطلق پيدا مىكند . علىهذا طلبه‌اى كه شانس مرجعيّت دارد مرحلهء حساسى را طى مىكند ؛ مرحوم سيد حسين كوه كمرى در چنين مرحله‌اى بود .\r\nيك روز آن مرحوم از جايى - مثلًا از ديدن كسى - بر مىگشت و نيم ساعت بيشتر به وقت درس باقى نمانده بود ، فكر كرد در اين وقت كم اگر بخواهد به خانه برود به كارى نمىرسد ، بهتر است برود به محل موعود و به انتظار شاگردان بنشيند . رفت و هنوز كسى نيامده بود ، ولى ديد در يك گوشهء مسجد شيخ ژوليده‌اى با چند شاگرد نشسته و تدريس مىكند . مرحوم سيد حسين سخنان او را گوش كرد ، با كمال تعجب احساس كرد كه اين شيخ ژوليده بسيار محقّقانه بحث مىكند . روز ديگر راغب شد عمداً زودتر بيايد و به سخنان شيخ گوش كند ؛ آمد و گوش كرد و بر اعتقاد روز پيشش افزوده گشت . اين عمل چند روز تكرار شد ؛ براى مرحوم سيد حسين يقين حاصل شد كه اين شيخ از خودش فاضل‌تر است و او از درس اين شيخ استفاده مىكند و اگر شاگردان خودش بجاى درس او به درس اين شيخ حاضر شوند بهرهء بيشترى خواهند برد .\r\nاينجا بود كه خود را ميان تسليم و عناد ، ميان ايمان و كفر ، ميان آخرت و دنيا مخيّر ديد .\r\nروز ديگر كه شاگردان آمدند و جمع شدند گفت : رفقا امروز مىخواهم مطلب تازه‌اى به شما بگويم ، اين شيخ كه در آن كنار با چند شاگرد نشسته از من براى تدريس شايسته‌تر است و خود من هم از او استفاده مىكنم ؛ همه با هم مىرويم به درس او . از آن روز در حلقهء شاگردان شيخ ژوليده كه چشمهايش اندكى تراخم داشت و آثار فقر در او ديده مىشد درآمد .\r\nاين شيخ ژوليده‌پوش همان است كه بعدها به نام حاج شيخ مرتضى انصارى\r\n\r\n","description":"","footnote":"","page_name":" 316 ","page_number":328},
  {"content":"\r\n\r\nمعروف شد ؛ اهل شوشتر است و « استاد المتأخرين » لقب يافت .\r\nشيخ در آن وقت تازه از سفر چند سالهء خود به مشهد و اصفهان و كاشان برگشته بود و از اين سفر توشهء فراوانى برگرفته بود ، مخصوصاً از محضر مرحوم حاج ملّا احمد نراقى در كاشان .\r\nچنين حالتى در هر كس موجود باشد مصداق اسلم وجهه للّه است .\r\nپس كفر و جحود يعنى كافرماجرايى كردن و عناد ورزيدن . بعداً خواهيم گفت كه از نظر قرآن مجيد ، كافر از آن جهت كافر خوانده شده است كه حالت عناد و انكار در عين ادراك كشف حقيقت در او هست ؛ و همين حالت است كه موجب حبط است و آفت عمل خير به شمار مىرود . لهذا خداى متعال دربارهء اعمال كفّار مىفرمايد :\r\n« مانند خاكسترى است كه باد تندى بر آن بوزد و آن را از بين ببرد » :\r\n مَثَلُ الَّذِينَ كَفَرُوا بِرَبِّهِمْ أَعْمالُهُمْ كَرَمادٍ اشْتَدَّتْ بِهِ الرِّيحُ فِي يَوْمٍ عاصِفٍ  ( 1 )\r\nفرض كنيم پاستور ، پىجويى علمى خويش را كه منتهى به كشف ميكروب گرديد براى خدا انجام داده است و منظورش احسان به خلق ، تقرّبا الى اللّه بوده است ؛ كافى نيست كه در نهايت امر مأجور عند اللّه باشد . اگر او داراى صفاتى از قبيل جحود و امثال آن بوده و نسبت به عقايد خويش تعصب مىورزيده است بطورى كه اگر گفته مىشد مثلًا دين مسيح ( ع ) براى تو يك دين جغرافيايى است ، يك دين پدر و مادرى است ، آيا تحقيق كردى كه دينى بهتر و كامل‌تر از دين مسيح وجود دارد يا ندارد ؟ او زير بار نمىرفت و مىگفت : « نان ، نان سنگك و دين ، دين مسيح » و حتى حاضر به تحقيق و جستجو هم نمىشد ؛ البته تمام اعمال او هبا و هدر است ، زيرا در اين فرض ، او « كافر ماجرا » بوده و كافر ماجرايى تمام كوشش انسان را نابود مىسازد ؛ عمل انسان همراه با چنين حالتى همچون خاكسترى است در معرض غارت تندباد .\r\nپاستور به عنوان يك مثال ذكر شد ؛ نمىخواهيم بگوييم پاستور چنين بوده است ؛ خدا داناست . ما نيز اگر با حق عناد داشته باشيم مشمول همين فرمول كلى مىباشيم .\r\nپروردگارا ما را از حالت كفر و عناد و كافرماجرايى حفظ فرما .\r\n* * * \r\n\r\n\r\n\r\n","description":"","footnote":"\r\n( 1 ) . ابراهيم / 18\r\n","page_name":" 317 ","page_number":329},
  {"content":"\r\n\r\nغير از آنچه كه ياد شد آفتهاى ديگرى نيز براى اعمال وجود دارد . شايد يكى از آن آفتها بىتفاوتى و بىحسى در دفاع از حقّ و حقيقت است . انسان نه تنها بايد در مقابل حقيقت جحود و استنكار نداشته باشد ، بىطرف هم نمىتواند باشد ، بايد از حق دفاع كند . مردم كوفه مىدانستند كه حق با حسين بن على ( ع ) است و اين معنى را اعتراف هم كرده بودند ولى در حمايت از حق و دفاع از آن كوتاهى كردند ، ثبات قدم نشان ندادند و استقامت نورزيدند . در حقيقت ، حمايت نكردن از حق ، جحود عملى آن است .\r\nحضرت زينب ( سلام اللّه عليها ) در خطبهء معروف خويش براى كوفيان ، آنها را به كوتاهى در حمايت از حق و به ظلم و جنايت بر آن نكوهش مىكند . فرمود :\r\nيا اهل الكوفة ، يا اهل الختل و الغدر و الخذل ، أ تبكون ؟ الا فلا رقأت العبرة ، و لا هدأت الزّفرة ، انّما مثلكم كمثل الّتى نقضت غزلها من بعد قوّة انكاثا ( 1 ) .\r\n« اى اهل كوفه ، اى دغلبازان فريبكار بىوفا ، آيا گريه مىكنيد ؟ ! پس اشك شما نخشكد و ناله‌تان خاموش نگردد . مثل شما همچون آن زن احمق است كه پنبه‌هايى را مىرشت و نخ مىساخت ، دوباره آنچه را كه رشته بود پنبه مىكرد و آنچه را كه بافته بود باز مىكرد . »\r\nعجب و به خود باليدن نيز يكى ديگر از آفات عمل است .\r\nرياى پس از عمل نيز مانند حسادت و عجب و جحود ، تباه سازندهء عمل است .\r\nدر حديث آمده است :\r\n« گاهى شخصى عملى صالح و نورانى انجام مىدهد و عملش در علّيّين قرار مىگيرد ؛ ولى بعدها در ملأ عام عمل خود را بازگو مىكند و به رخ مردم مىكشد . اين ، سبب مىشود كه عملش تنزّل كند . بار ديگر آن را بازگو مىكند ، تنزل و سقوط ديگرى پيدا مىكند . وقتى بار سوم آن را بازگو كند به كلى نابود مىگردد و احيانا تبديل به عمل شر مىشود . »\r\nامام باقر ( عليه السلام ) فرمود :\r\nالابقاء على العمل اشدّ من العمل . قال ( الراوى ) : و ما الابقاء على العمل ؟ قال\r\n\r\n\r\n\r\n\r\n","description":"","footnote":"\r\n( 1 ) . نفس المهموم ، ص 393\r\n","page_name":" 318 ","page_number":330},
  {"content":"\r\n\r\nيصل الرّجل بصلة ، و ينفق نفقة للّه وحده لا شريك له ، فتكتب له سرّا ، ثمّ يذكرها فتمحى فتكتب له علانية ، ثمّ يذكرها فتمحى و تكتب له رياء ( 1 ) .\r\nنگهدارى عمل از خود عمل مشكل‌تر است . راوى گفت : نگهدارى عمل يعنى چه ؟\r\nامام فرمود : يعنى انسان عملى براى خداى يكتا دور از چشم مردم انجام مىدهد و در نامهء عمل او همينطور ثبت مىشود ؛ بعد آن عمل را بازگو مىكند ؛ آن عمل از صورت يك عمل سرّى محو مىشود و به عنوان يك عمل علنى در نامهء عمل او ثبت مىگردد . بار ديگر آن عمل را بازگو مىكند . در اين وقت آن عمل از ديوان حسنات محو مىشود و به عنوان يك عمل « ريائى » در ديوان سيّئات او ثبت مىگردد .\r\n\r\nزير صفر\r\nتا اينجا سخن از مقبوليّت و عدم مقبوليّت طاعات و اعمال نيك و مثبت غير مسلمانان بود ، و به عبارت ديگر سخن دربارهء بالاى صفر بود ، سخن در اين بود كه آيا كارهاى خير آنها ، آنها را بالا مىبرد يا خير ؟\r\nاكنون ببينيم تكليف زير صفر يعنى گناهان و اعمال شرّ غير مسلمانان چه مىشود ؟ آيا همهء آنها در اين جهت يكسانند ؟ يا فرقى در كار است ؟ به علاوه در زير صفر يعنى در كارهاى شر و پايين برنده ، آيا ميان مسلمان و غير مسلمان و همچنين ميان شيعه و غير شيعه فرق است يا نه ؟ آيا مسلمان و خصوصا مسلمان شيعه از نظر زير صفر نوعى مصونيّت دارد يا خير ؟\r\nضمن مطالب گذشته معلوم شد كه خداوند آنگاه بشر را معذّب مىكند كه از روى تقصير يعنى عالماً عامداً مرتكب خلاف شود نه از روى قصور و دست‌نارسى . قبلًا آيه‌اى كه اصوليّون « قاعدهء قبح عقاب بلابيان » را از آن استنباط مىكنند ترجمه و تفسير كرديم . اكنون براى اينكه وضع غير مسلمانان را در زير صفر روشن كنيم ، يعنى براى اينكه مجازاتها و كفرهاى آنها را در كارهاى شرّى كه مرتكب مىشوند بررسى كنيم ناچاريم مسألهء ديگرى كه در معارف اسلامى مطرح است و ريشه‌اش در قرآن مجيد است مطرح كنيم و آن ، مسألهء « قصور » و « استضعاف » است . اينك بحث خود را تحت اين عنوان آغاز مىكنيم .\r\n\r\n\r\n\r\n\r\n","description":"","footnote":"\r\n( 1 ) . وسائل ، ج 1 ، ص 55 .\r\n","page_name":" 319 ","page_number":331},
  {"content":"\r\n\r\n\r\nقاصران و مستضعفان\r\nعلماى اسلام ، اصطلاحى دارند ؛ مىگويند برخى از مردم « مستضعفين » و يا « مرجون لامر اللّه » مىباشند . « مستضعفين » يعنى بيچارگان و دست‌نارسان ، « مرجون لامر اللّه » يعنى كسانى كه دربارهء آنها بايد گفت كار اينها با خداست ، خداوند خودش به نحوى كه حكمت و رحمتش ايجاب مىكند عمل خواهد كرد . هر دو اصطلاح از قرآن كريم اقتباس شده است .\r\nدر سورة النساء ، آيهء 97 ، 98 و 99 چنين آمده است :\r\n   الَّذِينَ تَوَفَّاهُمُ الْمَلائِكَةُ ظالِمِي أَنْفُسِهِمْ قالُوا فِيمَ كُنْتُمْ ؟ قالُوا كُنَّا مُسْتَضْعَفِينَ فِي الْأَرْضِ ، قالُوا أَ لَمْ تَكُنْ أَرْضُ اللَّهِ واسِعَةً فَتُهاجِرُوا فِيها ؟ فَأُولئِكَ مَأْواهُمْ جَهَنَّمُ وَ ساءَتْ مَصِيراً ، إِلَّا الْمُسْتَضْعَفِينَ مِنَ الرِّجالِ وَ النِّساءِ وَ الْوِلْدانِ لا يَسْتَطِيعُونَ حِيلَةً وَ لا يَهْتَدُونَ سَبِيلًا . فَأُولئِكَ عَسَى اللَّهُ أَنْ يَعْفُوَ عَنْهُمْ وَ كانَ اللَّهُ عَفُوًّا غَفُوراً .   \r\nدر آيهء اول ، جريان پرسش و پاسخ مأموران الهى با بعضى از مردم پس از مرگ آنها مطرح است . فرشتگان از آنها مىپرسند شما در دنيا در چه وضعى بسر مىبرديد ؟\r\nآنها معتذر مىشوند كه ما مردمى بيچاره بوديم ، دستمان به كسى و چيزى نمىرسيد .\r\nفرشتگان مىگويند شما مستضعف نيستيد ، زيرا زمين خدا فراخ بود و شما مىتوانستيد از آنجا مهاجرت كرده به نقطه‌اى برويد كه همه جور امكان در آنجا بود ، پس شما مقصّريد و مستوجب عذاب .\r\nدر آيهء دوم وضع برخى مردم را ذكر مىكند كه واقعا مستضعفند ، خواه مرد و يا زن و يا كودك . اينها كسانى هستند كه دستشان به جايى نمىرسد و راه به جايى نمىبرند .\r\nدر آيهء سوم نويد مىدهد و اميدوار مىكند به اينكه خداوند كريم گروه دوم را مورد عفو و مغفرت خود قرار مىدهد .\r\nحضرت استادنا الاكرم علّامهء طباطبائى روحى فداه ، در تفسير « الميزان » ذيل همين آيات مىفرمايند :\r\n« خداوند ، جهل به امر دين و هر ممنوعيّت از اقامهء شعائر دين را ظلم شمرده است و عفو الهى شامل آن نمىشود ، اما مستضعفين كه قدرت بر انتقال و تغيير محيط\r\n\r\n","description":"","footnote":"","page_name":" 320 ","page_number":332},
  {"content":"\r\n\r\nندارند استثناء شده‌اند . استثناء به صورتى ذكر شده كه اختصاص ندارد به اينكه استضعاف به اين صورت باشد ؛ همانطورى كه ممكن است منشأ استضعاف ، عدم امكان تغيير محيط باشد ممكن است اين جهت باشد كه ذهن انسان متوجه حقيقت نشده باشد و به اين سبب از حقيقت محروم مانده باشد » . ( 1 )\r\nروايات زيادى وارد شده كه مردمى كه به عللى قاصر مانده‌اند مستضعف به شمار مىروند ( 2 ) .\r\nدر آيهء 106 از سورهء توبه مىفرمايد :\r\n وَ آخَرُونَ مُرْجَوْنَ لِأَمْرِ اللَّهِ إِمَّا يُعَذِّبُهُمْ وَ إِمَّا يَتُوبُ عَلَيْهِمْ ، وَ اللَّهُ عَلِيمٌ حَكِيمٌ . \r\n« گروه ديگر كارشان احاله مىشود به امر خدا ، يا آنها را معذّب مىكند و يا بر آنها مىبخشايد ؛ خداوند دانا و حكيم است . »\r\nكلمهء  « مُرْجَوْنَ لِأَمْرِ اللَّهِ »  از اين آيه اقتباس شده است .\r\nدر روايت آمده است كه امام باقر ( ع ) دربارهء اين آيه فرمود :\r\n« همانا قومى بودند در صدر اسلام كه ابتدا مشرك بودند و مرتكب جناياتى بزرگ شدند ، حمزه و جعفر و امثال اينها را از مسلمين كشتند ؛ اينها بعد مسلمان شدند ، شرك را رها كردند و به توحيد گراييدند ؛ اما ايمان در قلب آنها راه نيافت كه در زمرهء مؤمنين قرار گيرند و استحقاق بهشت پيدا كنند و در عين حال از جحود و عناد هم كه موجب معذّب بودن آنها بود دست برداشته بودند ؛ اينها نه مؤمن بودند و نه كافر و جاحد ، اينها هستند  مُرْجَوْنَ لِأَمْرِ اللَّهِ  كه امرشان حواله به خداست » . ( 3 )\r\nدر حديث ديگر آمده است كه « حمران بن اعين » گفت :\r\nاز امام صادق ( ع ) دربارهء مستضعفين پرسش كردم ، فرمود آنان نه در زمرهء مؤمنانند و نه در زمرهء كافران ، آنها  « مُرْجَوْنَ لِأَمْرِ اللَّهِ »  مىباشند ( 4 ) هر چند از مفاد آيهء  « مُرْجَوْنَ لِأَمْرِ اللَّهِ »  استفاده مىشود كه دربارهء آنها خوب است گفته شود كار اينها با خداست ، ولى از لحن آيهء مستضعفين اشاره‌اى به شمول عفو و\r\n\r\n\r\n\r\n\r\n","description":"","footnote":"\r\n( 1 ) . الميزان ، ج 5 ، ص 51\r\n( 2 ) . رجوع شود به « الميزان » ج 5 ص 56 - 61 « بحث روائى »\r\n( 3 ) . الميزان ، ج 9 ، ص 406 نقل از كافى\r\n( 4 ) . الميزان ، ج 9 ، ص 407 نقل از تفسير عيّاشى\r\n","page_name":" 321 ","page_number":333},
  {"content":"\r\n\r\nمغفرت الهى استنباط مىشود .\r\nآنچه مجموعاً استفاده مىشود اين است كه مردمى كه به شكلى از شكلها قصور داشته‌اند نه تقصير ، خداوند آنها را معذّب نمىسازد .\r\nدر « كافى » از حمزة بن الطيّار نقل مىكند كه امام صادق ( ع ) فرمود :\r\n« مردم شش دسته‌اند ، و مآلًا سه دسته‌اند : فرقهء ايمان ، فرقهء كفر ، فرقهء گمراهى . اين فرقه‌ها از وعد و وعيد خدا دربارهء بهشت و جهنم پيدا مىشوند . ( يعنى مردم بر حسب وضعشان در برابر اين وعد و وعيدها به چند فرقه منقسم مىشوند . ) آن شش فرقه عبارتند از : مؤمنان ، كافران ، مستضعفان ، مرجون لامر اللّه ، معترفان به گناه كه عمل صالح و ناصالح را مخلوط كرده‌اند ، و اهل اعراف . » ( 1 )\r\nو هم در كافى از زرارة نقل مىكند كه گفت :\r\n« با برادرم حمران - يا برادر ديگرم بكير - بر امام باقر ( ع ) وارد شديم ؛ من به امام گفتم : ما افراد را با شاقول اندازه مىگيريم ، هر كس مانند ما شيعه باشد ، خواه از اولاد على و خواه از غير آنها ، با او پيوند دوستى ( به عنوان يك مسلمان و اهل نجات ) برقرار مىكنيم و هر كس با عقيدهء ما مخالف باشد ما از او ( به عنوان يك گمراه و اهل هلاك ) تبرّى مىجوييم . »\r\nامام فرمود :\r\n« اى زرارة ! سخن خدا از سخن تو راست‌تر است ؛ اگر آنچه تو مىگويى درست باشد ، پس سخن خدا آنجا كه مىفرمايد :  إِلَّا الْمُسْتَضْعَفِينَ مِنَ الرِّجالِ . وَ النِّساءِ وَ الْوِلْدانِ لا يَسْتَطِيعُونَ حِيلَةً وَ لا يَهْتَدُونَ سَبِيلًا  كجا رفت ؟ ! پس المرجون لامر اللّه چه شد ؟ ! آنها كه خدا دربارهء آنها مىفرمايد :  خَلَطُوا عَمَلًا صالِحاً وَ آخَرَ سَيِّئاً  ( 2 ) كجا رفتند ؟ ! اصحاب الاعراف چه شدند ؟ !  الْمُؤَلَّفَةِ قُلُوبُهُمْ  ( 3 ) چه كسانى هستند و كجايند ؟ ! »\r\nحمّاد در روايت خود از زرارة دربارهء اين ماجرا نقل مىكند كه گفت :\r\n« در اين هنگام كار من و امام به مباحثه كشيد ، فرياد هر دومان بلند شد كه هر كس در بيرون در خانه بود مىشنيد » .\r\n\r\n\r\n\r\n\r\n","description":"","footnote":"\r\n( 1 ) . كافى ، چاپ آخوندى ، ج 2 كتاب الايمان و الكفر ، باب اصناف الناس ، ص 381 .\r\n( 2 ) . توبه / 102\r\n( 3 ) . توبه / 60\r\n","page_name":" 322 ","page_number":334},
  {"content":"\r\n\r\nجميل بن درّاج از زرارة در اين ماجرا نقل مىكند كه امام فرمود :\r\n« اى زرارة ! حقّ است بر خدا كه گمراهان ( نه كافران و جاحدان ) را به بهشت ببرد » . ( 1 )\r\nايضا در كافى از امام موسى بن جعفر ( عليه السلام ) روايت مىكند كه فرمود :\r\n« على ( ع ) بابى از ابواب هدايت است ؛ هر كه از اين در داخل شود مؤمن است ، و هر كه از آن خارج شود كافر است ؛ و هر كس كه نه به اين در داخل شود و نه از آن خارج گردد ، در زمرهء طبقه‌اى است كه كارش واگذار به خداست  مُرْجَوْنَ لِأَمْرِ اللَّهِ  » .\r\nامام در اين حديث ، به طبقه‌اى تصريح مىكند كه نه در زمرهء اهل ايمان و تسليم و اهل نجاتند ، و نه در زمرهء اهل انكار و هلاك ( 2 ) .\r\nايضاً در كافى از امام صادق ( عليه السلام ) نقل مىكند كه :\r\nلو انّ العباد اذا جهلوا وقفوا و لم يجحدوا ، لم يكفروا ( 3 ) .\r\n« اگر مردم آنگاه كه نمىدانند ، توقف كنند و در صدد انكار بر نيايند ، كافر نمىشوند » .\r\nاگر كسى در رواياتى كه از ائمهء اطهار ( عليهم السلام ) رسيده است كه بيشترين آنها در « كتاب الحجّة » كافى و « كتاب الايمان و الكفر » كافى گرد آمده است دقت كند مىيابد كه ائمه ( عليهم السلام ) تكيه‌شان بر اين مطلب بوده كه هر چه بر سر انسان مىآيد از آن است كه حق بر او عرضه بشود و او در مقابل حق ، تعصّب و عناد بورزد ، و يا لااقل در شرايطى باشد كه مىبايست تحقيق و جستجو كند و نكند ؛ اما افرادى كه ذاتا و به واسطهء قصور فهم و ادراك و يا به علل ديگر در شرايطى بسر مىبرند كه مصداق منكر و يا مقصّر در تحقيق و جستجو به شمار نمىروند ، آنها در رديف منكران و مخالفان نيستند ، آنها از مستضعفين و مرجون لامر اللّه به شمار مىروند ؛ و هم از روايات استفاده مىشود كه ائمهء اطهار بسيارى از مردم را از اين طبقه مىدانند .\r\n\r\n\r\n\r\n\r\n","description":"","footnote":"\r\n( 1 ) . مدرك سابق ، ص 382 . عبارت جملهء آخر اين است : « حقّا على اللّه ان يدخل الضّلال الجنّة » ولى در بعضى نسخه‌ها چنين است كه : « حقّا على اللّه ان لا يدخل الضّلال الجنّة » كه مفهومش اين است : امام از سخن خود عدول كرده و تسليم نظر زرارة شده است . بديهى است كه غلط است ، ولى ممكن است بنابر آن ، منظور چيز ديگر باشد و آن اينكه امام بخواهد بفرمايد : اينها معذّب نيستند ولى به بهشت هم نخواهند رفت .\r\n( 2 ) و ( 3 ) . همان مدرك ، ص 388\r\n","page_name":" 323 ","page_number":335},
  {"content":"\r\n\r\nدر « كافى » كتاب الحجة ، برخى روايات نقل مىكند مبنى بر اينكه :\r\nكلّ من دان اللّه عزّ و جلّ بعبادة يجهد فيها نفسه و لا امام له من اللّه فسعيه غير مقبول ( 1 ) .\r\n« هر كه خدا را با عبادتى اطاعت كند و خود را به رنج اندازد اما امامى كه خدا برايش معيّن كرده نداشته باشد عملش مردود است » .\r\nو يا اينكه :\r\nلا يقبل اللّه اعمال العباد الّا بمعرفته ( 2 ) .\r\n« خدا اعمال بندگان را بدون آنكه امام زمان خودشان را بشناسند نمىپذيرد » .\r\nدر عين حال در همان كتاب الحجة كافى از امام صادق ( عليه السلام ) نقل مىكند كه :\r\nمن عرفنا كان مؤمنا ، و من انكرنا كان كافرا ، و من لم يعرفنا و لم ينكرنا كان ضالّا حتّى رجع الى الهدى الّذى افترض اللّه عليه من طاعتنا ، فان يمت على ضلالته يفعل اللّه ما يشاء ( 3 ) .\r\n« هر كه ما را بشناسد مؤمن است و هر كه انكار كند كافر است و هر كه نه بشناسد و نه انكار كند « راه نايافته » است تا بازگردد به راه هدايت ، اگر به همين حال بميرد از كسانى است كه كارش واگذار به خداست  مُرْجَوْنَ لِأَمْرِ اللَّهِ  » .\r\nمحمد بن مسلم مىگويد :\r\nدر خدمت امام صادق بودم ؛ من در طرف چپ آن حضرت نشسته بودم و زرارة در طرف راست آن حضرت نشسته بود . ابو بصير وارد شد و پرسيد : چه مىگويى دربارهء كسى كه در خدا شك كند ؟ امام فرمود :\r\n- كافر است .\r\n- چه مىگويى دربارهء كسى كه در رسول خدا شك كند ؟\r\n- كافر است .\r\n\r\n\r\n\r\n\r\n","description":"","footnote":"\r\n( 1 ) . كافى ، ج 1 ، ص 183\r\n( 2 ) . كافى ، ج 1 ، ص 203\r\n( 3 ) . كافى ، ج 1 ، ص 187\r\n","page_name":" 324 ","page_number":336},
  {"content":"\r\n\r\nدر اين وقت امام به سوى زرارة توجه كرد و فرمود :\r\n« همانا چنين كسى آنگاه كافر است كه انكار كند و جحود بورزد » . ( 1 )\r\nو هم در كافى نقل مىكند كه هاشم بن البريد ( صاحب البريد ) گفت :\r\nمن و محمد بن مسلم و ابو الخطاب در يك جا گرد آمده بوديم ؛ ابو الخطاب پرسيد عقيدهء شما دربارهء كسى كه امر امامت را نشناسد چيست ؟ من گفتم : به عقيدهء من كافر است . ابو الخطاب گفت : تا حجّت بر او تمام نشده كافر نيست ، اگر حجّت تمام شد و نشناخت آنگاه كافر است . محمد بن مسلم گفت : سبحان اللّه ! اگر امام را نشناسد و جحود و انكار هم نداشته باشد چگونه كافر شمرده مىشود ؟ ! خير ، غير عارف اگر جاحد نباشد كافر نيست . به اين ترتيب ما سه نفر سه عقيدهء مخالف داشتيم .\r\nموقع حج رسيد ، به حج رفتم و در مكه به حضور امام صادق ( عليه السلام ) رسيدم .\r\nجريان مباحثهء سه نفرى را به عرض رساندم و نظر امام را خواستم . امام فرمود :\r\nهنگامى ميان شما قضاوت مىكنم و به اين سؤال پاسخ مىدهم كه آن دو نفر هم حضور داشته باشند . وعده‌گاه من و شما سه نفر همين امشب در منى نزديك جمرهء وسطى .\r\nشب كه شد سه نفرى رفتيم . امام در حالى كه بالشى را به سينهء خود چسبانده بود سؤال را شروع كرد :\r\n- چه مىگوييد دربارهء خدمتكاران ، زنان ، افراد خانوادهء خودتان ؟ آيا آنها به وحدانيّت خدا شهادت نمىدهند ؟\r\nمن گفتم : چرا .\r\n- آيا به رسالت پيغمبر گواهى نمىدهند ؟\r\n- چرا .\r\n- آيا آنها مانند شما امامت و ولايت را مىشناسند ؟\r\n- نه .\r\n- پس تكليف آنها به عقيدهء شما چيست ؟\r\n- عقيدهء من اين است كه هر كس امام را نشناسد كافر است .\r\n- سبحان اللّه ! آيا مردم كوچه و بازار را نديده‌اى ، سقّاها را نديده‌اى ؟\r\n- چرا ، ديده و مىبينم .\r\n- آيا اينها نماز نمىخوانند ؟ روزه نمىگيرند ؟ حج نمىكنند ؟ به وحدانيّت خدا و رسالت پيغمبر شهادت نمىدهند ؟\r\n\r\n\r\n\r\n\r\n","description":"","footnote":"\r\n( 1 ) . كافى ، ج 3 ، ص 399\r\n","page_name":" 325 ","page_number":337},
  {"content":"\r\n\r\n- چرا .\r\n- خوب آيا اينها مانند شما امام را مىشناسند ؟\r\n- نه .\r\n- پس وضع اينها چيست ؟\r\n- به عقيدهء من هر كه امام را نشناسد كافر است .\r\n- سبحان اللّه ! آيا وضع كعبه و طواف اين مردم را نمىبينى ؟ هيچ نمىبينى كه اهل يمن چگونه به پرده‌هاى كعبه مىچسبند ؟\r\n- چرا .\r\n- آيا اينها به توحيد و نبوّت اقرار و اعتراف ندارند ؟ آيا نماز نمىخوانند ؟ روزه نمىگيرند ؟ حج نمىكنند ؟\r\n- چرا .\r\n- خوب آيا اينها مانند شما امام را مىشناسند ؟\r\n- نه .\r\n- عقيدهء شما دربارهء اينها چيست ؟\r\n- به عقيدهء من هر كه امام را نشناسد كافر است .\r\n- سبحان اللّه ! اين عقيده ، عقيدهء خوارج است .\r\nامام آنگاه فرمود : حالا مايل هستيد كه حقيقت را بگويم ؟\r\nهاشم كه به قول مرحوم فيض ، مىدانست قضاوت امام بر ضدّ عقيدهء او است ، گفت :\r\nنه .\r\nامام فرمود :\r\nبسيار بد است براى شما كه چيزى را كه از ما نشنيده‌ايد از پيش خود بگوييد .\r\nهاشم بعدها به ديگران چنين گفت :\r\nگمان بردم كه امام نظر محمد بن مسلم را تأييد مىكند و مىخواهد ما را به سخن او برگرداند ( 1 ) .\r\nدر كافى پس از اين حديث ، حديث معروف مباحثهء زرارة با امام باقر ( عليه السلام ) را در همين زمينه نقل مىكند كه مفصّل است .\r\nدر « كافى » آخر « كتاب الايمان و الكفر » بابى دارد تحت عنوان : « با ايمان ، هيچ عملى زيان نمىرساند و با كفر ، هيچ عملى سود نمىبخشد . » ( 2 )\r\nولى رواياتى كه در ذيل اين عنوان آمده اين عنوان را تأييد نمىكند ؛ از آن جمله\r\n\r\n\r\n\r\n\r\n","description":"","footnote":"\r\n( 1 ) . كافى ، ج 2 ، باب الضلال ، ص 401\r\n( 2 ) . كافى ، ج 2 ، ص 463\r\n","page_name":" 326 ","page_number":338},
  {"content":"\r\n\r\nاين روايت است :\r\nيعقوب بن شعيب گفت : از امام صادق ( عليه السلام ) پرسيدم :\r\nهل لاحد على ما عمل ثواب على اللّه موجب الّا المؤمنين ؟ قال : لا ( 1 ) .\r\n« آيا جز مؤمنين كسى ديگر هم هست كه پاداش دادن به او بر خداوند لازم باشد ؟ امام فرمود : نه » .\r\nمقصود اين روايت اين است كه خداوند تنها به مؤمنين وعدهء پاداش داده است و به موجب وعده‌اى كه داده است البته لزوماً به وعدهء خود وفا مىكند ، ولى در غير مورد اهل ايمان خداوند وعده نداده است تا لزوماً وفا كند ، و چون وعده نداده است پس با خود او است كه پاداش بدهد يا ندهد .\r\nامام با اين بيان مىخواهد بفهماند كه غير اهل ايمان از نظر اينكه خدا پاداش مىدهد يا نمىدهد در حكم مستضعفين و مرجون لامر اللّه مىباشند ؛ بايد گفت كار اينها با خداست كه پاداش بدهد يا ندهد .\r\nدر ذيل همين باب كافى برخى روايات است كه ما در آينده تحت عنوان « گناهان مسلمان » از آنها ياد خواهيم كرد .\r\nالبته روايات مربوطه منحصر به آنچه ما در اينجا نقل كرديم نيست ؛ روايات ديگر هم هست . استنباط ما از همهء اين روايات همين است كه گفتيم . اگر كسى جز اين استنباط مىكند و نظر ما را تأييد نمىكند ممكن است نظر خود را مستدل بيان كند ، شايد مورد استفادهء ما نيز قرار گيرد .\r\n\r\nاز زاويهء ديد حكماى اسلام\r\nفلاسفهء اسلام ، اين مسأله را به شكلى ديگر بيان كرده‌اند اما نتيجه‌اى كه گرفته‌اند مآلًا با آنچه ما از آيات و روايات استنباط كرديم منطبق است . بو على سينا مىگويد :\r\n« مردم همانطورى كه از لحاظ سلامت جسم و همچنين از لحاظ زيبايى جسم به سه دسته تقسيم مىگردند :\r\nاز لحاظ جسمى يك عده در كمال سلامت جسم و يا در كمال زيبايى اندامند ، و يك\r\n\r\n\r\n\r\n\r\n","description":"","footnote":"\r\n( 1 ) . كافى ، ج 2 ، ص 464\r\n","page_name":" 327 ","page_number":339},
  {"content":"\r\n\r\nعده در نهايت زشتى و يا بيمار تنى هستند . هر يك از اين دو گروه در اقليّتند . گروهى كه اكثريت را تشكيل مىدهند مردمى هستند كه از لحاظ سلامت و مرض ، و همچنين از لحاظ زيبايى و زشتى متوسّطند ، نه سلامتى و اعتدال مزاج مطلق دارند و نه مانند ناقص الخلقه‌ها دچار نقص و بيمارى دائم مىباشند ، نه زيباى زيبا هستند و نه زشت زشت .\r\nاز لحاظ روحى و معنوى نيز مردم همين طورند ، يك عده شيفتهء حقيقتند و يك عده دشمن سرسخت آن . گروه سوم متوسّطين و اكثريّت هستند كه نه مانند گروه اول شيفته و عاشق حقيقتند و نه مانند گروه دوم دشمن و خصم حقيقت . اينان مردمى هستند كه به حقيقت نرسيده‌اند ولى اگر حقيقت به ايشان ارائه گردد از پذيرش آن سرباز نمىزنند » .\r\nبه عبارت ديگر از نظر اسلامى و با ديد فقهى ، آنها مسلمان نيستند ولى از لحاظ حقيقت ، مسلم مىباشند ، يعنى تسليم حقيقتند و عناد با آن ندارند .\r\nبوعلى پس از اين تقسيم مىگويد :\r\nو استوسع رحمة اللّه .\r\n« رحمت الهى را وسيع بدان و آن را در انحصار يك عدهء معدود مشمار » . ( 1 )\r\nصدر المتألّهين در مباحث خير و شرّ « اسفار » از جملهء اشكالات آنجا اين مطلب را ذكر مىكند كه :\r\n« چگونه مىگوييد خير بر شر غلبه دارد و حال آنكه وقتى كه به انسان كه اشرف كائنات است نظر مىافكنيم مىبينيم اكثر انسانها از لحاظ عمل گرفتار اعمال زشت ، و از لحاظ اعتقاد دچار عقايد باطله و جهل مركّب‌اند و اعمال زشت و اعتقادات باطله ، امر معاد آنها را ضايع ، و آنان را مستحق شقاوت مىگرداند . پس عاقبت نوع انسان كه ثمره و گل سرسبد هستى است شقاوت و بدبختى است » .\r\nصدر المتألّهين در جواب اين اشكال اشاره به سخن بوعلى مىكند و مىگويد :\r\n« مردم در آن جهان از نظر سلامت و سعادت مانند اين جهان از نظر سلامتند .\r\nهمانطورى كه در اين جهان سالم سالم و زيباى زيبا و همچنين بيمار بيمار و زشت زشت در اقليتند ، و اكثريّت با متوسّطان است كه سالم نسبى مىباشند ؛ در آن جهان نيز كمّلين كه به تعبير قرآن « السّابقون » مىباشند و همچنين اشقيا كه به تعبير قرآن « اصحاب الشمال » مىباشند اندكند و غلبه با متوسطان است كه قرآن كريم آنها را « اصحاب اليمين » مىخواند . »\r\n\r\n\r\n\r\n\r\n","description":"","footnote":"\r\n( 1 ) . « اشارات » اواخر نمط هفتم .\r\n","page_name":" 328 ","page_number":340},
  {"content":"\r\n\r\nصدر المتألّهين پس از اين سخن چنين مىگويد :\r\nفلاهل الرّحمة و السّلامة غلبة فى النّشأتين .\r\n« پس در هر دو نشأه غلبه با اهل رحمت و سلامت است » .\r\nيكى از حكماى متأخّر - گويا مرحوم آقا محمد رضا قمشه‌اى - اشعار بديعى در سعهء رحمت پروردگار دارد ؛ در آن اشعار عقيدهء حكما و بلكه سعهء مشرب عرفا را منعكس مىكند ، مىگويد :\r\n آن خداى دان همه مقبول و ناقبول * من رحمة بدا و الى رحمة يؤل \r\n از رحمت آمدند و به رحمت روند خلق * اين است سرّ عشق كه حيران كند عقول\r\nخلقان همه به فطرت توحيد زاده‌اند * اين شرك عارضى بود و عارضى يزول\r\nگويد خرد كه سرّ حقيقت نهفته دار * با عشق پرده در ، چه كند عقل بو الفضول\r\nيك نقطه دان حكايت ما كان و ما يكون * اين نقطه گه صعود نمايد گهى نزول\r\nجز من كمر به عهد امانت نيست كس * گر خوانيم ظلوم وگر خوانيم جهول \r\nبحث حكما بحث صغروى است نه كبروى . حكما در اين باره بحث نمىكنند كه ملاك عمل نيك و ملاك مقبوليّت عمل چيست ؛ بحث آنها دربارهء انسان است ، دربارهء اين است كه عملا اكثريّت انسانها ، به تفاوت و به طور نسبى نيكند ، نيك مىمانند و نيك مىميرند و نيك محشور مىگردند .\r\nحكما مىخواهند بگويند هر چند مردمى كه توفيق قبول دين اسلام مىيابند در اقليتند ولى افرادى كه داراى اسلام فطرى مىباشند و با اسلام فطرى محشور مىگردند در اكثريّتند .\r\nبه عقيدهء طرفداران اين مشرب ، اينكه در قرآن كريم آمده است كه انبيا از كسانى شفاعت مىكنند كه دين آنها را بپسندند ، مقصود دين فطرى است نه دين اكتسابى كه از روى قصور به آن نرسيده‌اند ولى عنادى هم با آن نورزيده‌اند .\r\n\r\nگناهان مسلمان\r\nاما گناهان مسلمان . اين مسأله درست صورت عكس مسألهء اول ( عمل خير از غير مسلمان ) را دارد و متمّم بحث گذشته به شمار مىرود . مسأله اين است كه آيا\r\n\r\n","description":"","footnote":"","page_name":" 329 ","page_number":341},
  {"content":"\r\n\r\nگناهان افراد مسلمان از لحاظ عقوبت مانند گناهان غير مسلمانان است يا نه ؟\r\nطرح مسألهء قبل ، از آن نظر كه يك عقيدهء علمى بشمار مىرفت ضرورت داشت ولى طرح اين مسأله ، يك ضرورت عملى است ؛ زيرا يكى از عوامل انحطاط و تباهى اجتماعات مسلمان در عصر حاضر غرور بىجايى است كه در دوره‌هاى متأخّر در عدهء زيادى از مسلمانان خصوصا اكثريّتى از شيعيان پديد آمده است .\r\nاگر از اين افراد پرسيده شود كه آيا اعمال نيك غير شيعه مورد قبول درگاه خدا واقع مىشود ؟ بسيارى از آنها جواب مىدهند : نه . و اگر از آنان پرسيده شود كه اعمال بد و گناهان شيعه چه حكمى دارد ؟ جواب مىدهند : همه بخشيده شده است .\r\nاز اين دو جمله استنتاج مىشود كه آن چيزى كه هيچ ارزشى ندارد عمل است ، نه ارزش مثبت دارد و نه ارزش منفى ؛ شرط لازم و كافى براى سعادت و نيكبختى اين است كه انسان ، نام خود را شيعه بگذارد و بس .\r\nمعمولًا اين دسته چنين استدلال مىكنند :\r\n1 . اگر بنا باشد كه گناهان ما و ديگران يك‌جور مورد محاسبه قرار گيرد پس فرق بين شيعه و غير شيعه چيست ؟\r\n2 . روايت معروفى است : « حبّ علىّ بن ابى طالب حسنة لا تضرّ معها سيّئة » ( 1 ) يعنى محبت على ( ع ) حسنه‌اى است كه هيچ گناهى با وجود آن به آدمى لطمه نمىزند .\r\nدر پاسخ استدلال اول بايد گفت فرق بين شيعه و غير شيعه وقتى آشكار مىگردد كه شيعه به برنامه‌اى كه رهبرانش به او داده‌اند عمل بكند و غير شيعه هم به برنامهء دينى خودش عمل كند ، آن وقت تقدّم شيعه بر غير شيعه ، هم در دنيا و هم در آخرت روشن مىگردد . فرق را در جانب مثبت بايد جستجو كرد نه در جانب منفى . نبايد گفت اگر شيعه و غير شيعه برنامه‌هاى مذهبى خود را زير پا بگذارند بايد تفاوت داشته باشند ، و اگر تفاوتى نباشد پس چه فرقى ميان شيعه و غير شيعه هست ؟\r\nاين درست مثل آن است كه دو بيمار به طبيب مراجعه كنند ، يكى به طبيب حاذق مراجعه كند و دومى به طبيب غير حاذق ، ولى وقتى كه نسخه را از طبيب دريافت داشتند هيچ‌كدام عمل نكنند ؛ آنگاه بيمار اول گلايه كند كه فرق بين من و بيمارى كه به طبيب غير حاذق مراجعه كرده چيست ؟ چرا بايد من مريض بمانم همان طورى كه او مريض مانده است در حالى كه من به طبيب حاذق مراجعه كرده‌ام و او به طبيب غير حاذق .\r\n\r\n\r\n\r\n\r\n","description":"","footnote":"\r\n( 1 ) . بحار چاپ كمپانى ج 9 ، ص 401\r\n","page_name":" 330 ","page_number":342},
  {"content":"\r\n\r\nهمچنين صحيح نيست كه ما فرق على ( ع ) را با ديگران به اين بگذاريم كه اگر ما به دستورهاى آن حضرت عمل نكنيم ضرر نبينيم ولى آنها چه به حرف پيشواى خويش عمل كنند و چه عمل نكنند زيان ببينند .\r\nيك تن از اصحاب حضرت صادق ( ع ) خدمت حضرت عرضه داشت كه برخى از شيعيان شما منحرف شده‌اند و حرامها را حلال شمرده مىگويند دين تنها معرفت امام است و بس ؛ پس چون امام را شناختى هر كارى كه مىخواهى بكن . حضرت صادق ( ع ) فرمود :\r\n إِنَّا لِلَّهِ وَ إِنَّا إِلَيْهِ راجِعُونَ  ( 1 ) . اين كافران آنچه را كه نمىدانند به انديشهء خويشتن تأويل كرده‌اند .\r\nسخن اين است كه معرفت پيدا كن و هر چه مىخواهى از طاعات عمل كن كه از تو پذيرفته خواهد شد ، زيرا خدا قبول نمىفرمايد عمل بدون معرفت را ( 2 ) .\r\nمحمد بن مارد از امام صادق ( ع ) پرسيد : آيا راست است كه شما فرموده‌ايد :\r\nاذا عرفت فاعمل ما شئت . « همين كه به امام معرفت پيدا كردى هر چه مىخواهى عمل كن . » فرمود : بلى صحيح است . گفت : هر عملى و لو زنا ، سرقت ، شرب خمر ؟ ! امام فرمود :\r\nانّا للّه و انّا اليه راجعون به خدا قسم كه دربارهء ما بىانصافى كردند . ما خودمان مسئول اعمالمانيم ، چگونه ممكن است از شيعيان ما رفع تكليف بشود ؟ ! من گفتم وقتى كه امام را شناختى هر چه مىخواهى كار خير كن كه از تو مقبول است ( 3 ) .\r\nاما روايت « حبّ علىّ بن ابى طالب حسنة لا تضرّ معها سيّئة » بايد ديد چه تفسيرى دارد ؟ يكى از علماى بزرگ - گويا وحيد بهبهانى است - اين حديث را به گونه‌اى خاص تفسير كرده است ؛ ايشان مىفرمايند معناى حديث اين است كه اگر محبت على ( ع ) ، راستين باشد هيچ گناهى به انسان صدمه نمىزند ؛ يعنى اگر محبت على كه نمونهء كامل انسانيّت و طاعت و عبوديّت و اخلاق است از روى صدق باشد و به خودبندى نباشد مانع ارتكاب گناه مىگردد ؛ مانند واكسنى است كه مصونيّت ايجاد مىكند و نمىگذارد بيمارى در شخص « واكسينه شده » راه يابد . محبت پيشوايى\r\n\r\n\r\n\r\n\r\n","description":"","footnote":"\r\n( 1 ) . بقره / 156\r\n( 2 ) . مستدرك الوسائل ، ج 1 ، ص 24\r\n( 3 ) . كافى ، ج 2 ، ص 464\r\n","page_name":" 331 ","page_number":343},
  {"content":"\r\n\r\nمانند على كه مجسّمهء عمل و تقوا و پرهيزكارى است آدمى را شيفتهء رفتار على مىكند ، فكر گناه را از سر او بدر مىبرد ، البته به شرطى كه محبتش صادقانه باشد .\r\nكسى كه على ( ع ) را بشناسد ، تقواى او را بشناسد ، سوز و گداز او را بداند ، ناله‌هاى نيمه شبش را بداند و به چنين كسى عشق بورزد محال است كه خلاف فرمان او كه هميشه امر به تقوا و عمل مىكرد عمل كند . هر محبى به خواستهء محبوبش احترام مىگزارد و فرمان او را گرامى مىدارد . فرمانبردارى از محبوب ، لازمهء محبّت صادق است ، لهذا اختصاص به على ( ع ) ندارد ، محبّت صادقانهء رسول اكرم نيز چنين است .\r\nپس معنى حديث « حبّ علىّ بن ابى طالب حسنة لا تضرّ معها سيّئة » اين است كه محبت على حسنه‌اى است كه مانع ضرر زدن گناه مىشود ، يعنى مانع راه يافتن گناه مىشود ؛ معنايش آن نيست كه جاهلان پنداشته‌اند و آن اينكه محبت على چيزى است كه هر گناهى كه مرتكب شوى بلا اثر است .\r\nبرخى از دراويش از طرفى دعوى دوستى خدا دارند و از طرف ديگر از هر گناهكارى گناهكارترند ، اينان نيز مدّعيان دروغگو هستند .\r\nامام صادق ( عليه السّلام ) مىفرمايد :\r\n تعصى الاله و انت تظهر حبّه * هذا لعمرى فى الفعال بديع\r\nلو كان حبّك صادقا لاطعته * انّ المحبّ لمن يحبّ مطيع ( 1 ) \r\n« خدا را معصيت مىكنى در حالى » كه مدّعى محبت او هستى ! به جانم قسم كه اين كار ، در ميان كارها ، شگفت‌آور است .\r\nاگر محبت تو راستين مىبود او را اطاعت مىكردى ، زيرا طبيعى است كه هر دوستى مطيع دوست خويشتن است » .\r\nدوستان واقعى امير المؤمنين ( ع ) همواره از گناهان دورى مىگزيده‌اند ؛ ولايت آن حضرت نگاهدارندهء از گناه بوده است نه تشويق كنندهء به آن .\r\nامام باقر ( ع ) مىفرمايد :\r\nما تنال و لا يتنا الّا بالعمل و الورع ( 2 ) .\r\n« به ولايت ما نتوان رسيد جز با عمل نيك و پرهيزكارى و دورى از گناه . »\r\n\r\n\r\n\r\n\r\n","description":"","footnote":"\r\n( 1 ) . بحار ، چاپ كمپانى ، ج 12 .\r\n( 2 ) . اصول كافى ، چاپ اسلاميّه سال 1388 ، ج 2 ، ص 60\r\n","page_name":" 332 ","page_number":344},
  {"content":"\r\n\r\nاكنون چند روايت در تأييد اين مطلب :\r\n1 . طاووس يمانى مىگويد :\r\nحضرت علىّ بن الحسين ( ع ) را ديدم كه از وقت عشاء تا سحر به دور خانهء خدا طواف مىكرد و به عبادت مشغول بود . چون خلوت شد و كسى را نديد به آسمان نگريست و گفت : خدايا ستارگان در افق ناپديد شدند و چشمان مردم به خواب رفت و درهاى تو بر روى درخواست كنندگان گشوده است . . .\r\n- طاووس جمله‌هاى زيادى در اين زمينه از مناجاتهاى خاضعانه و عابدانهء آن حضرت نقل مىكند و مىگويد : اما چند بار در خلال مناجات خويش گريست .\r\nمىگويد :\r\nسپس به خاك افتاد و بر زمين سجده كرد ؛ من نزديك رفتم و سرش را بر زانو نهاده و گريستم ؛ اشكهاى من سرازير شد و قطرات آن بر چهره‌اش چكيد ؛ برخاست و نشست و گفت : كيست كه مرا از ياد پروردگارم مشغول ساخت ؟ عرض كردم : من طاووس هستم اى پسر پيامبر . اين زارى و بىتابى چيست ؟ ما مىبايد چنين كنيم كه گناهكار و جفاپيشه‌ايم . پدر تو حسين بن على و مادر تو فاطمهء زهرا و جدّ تو رسول خداست - يعنى شما چرا با اين نسب شريف و پيوند عالى در وحشت و هراس هستيد ؟ - به من نگريست و فرمود :\r\nهيهات هيهات يا طاووس دع عنّى حديث ابى و امّى و جدّى ، خلق اللّه الجنّة لمن اطاعه و احسن و لو كان عبدا حبشيّا ، و خلق النّار لمن عصاه و لو كان ولدا قرشيّا . أما سمعت قوله تعالى : فاذا نفخ فى الصّور فلا انساب بينهم يومئذ و لا يتساءلون . و اللّه لا ينفعك غدا الّا تقدمة تقدّمها من عمل صالح ( 1 ) .\r\n« نه ، نه ، اى طاووس ! سخن نسب را كنار بگذار ، خدا بهشت را براى كسى آفريده است كه مطيع و نيكوكار باشد هر چند غلامى سياه چهره باشد ؛ و آتش را آفريده است براى كسى كه نافرمانى كند و لو آقازاده‌اى از قريش باشد . مگر نشنيده‌اى سخن خداى تعالى را : « وقتى كه در صور دميده شود ، نسبها منتفى است و از يكديگر پرسش نمىكنند » به خدا قسم فردا تو را سود نمىدهد مگر عمل صالحى كه امروز پيش مىفرستى » .\r\n2 . رسول اكرم ( صلّى اللّه عليه و آله و سلّم ) پس از فتح مكه بالاى تپهء صفا رفته فرياد كرد : « اى پسران هاشم ! اى پسران عبد المطلّب ! » فرزندان هاشم و عبد المطّلب\r\n\r\n\r\n\r\n\r\n","description":"","footnote":"\r\n( 1 ) . بحار الانوار ، چاپ كمپانى ، ج 11 ، ص 25 ، باب مكارم اخلاق حضرت سجّاد .\r\n","page_name":" 333 ","page_number":345},
  {"content":"\r\n\r\nگرد آمدند ، وقتى جمع شدند آنان را مخاطب ساخته فرمود :\r\nانّى رسول اللّه اليكم ، انّى لشفيق عليكم ، لا تقولوا انّ محمّدا منّا ، فو اللّه ما اوليائى منكم و لا من غيركم الّا المتّقون ، فلا اعرفكم تأتوني يوم القيمة تحملون الدّنيا على رقابكم و يأتى النّاس يحملون الآخرة . الا و انّى قد اعذرت فيما بينى و بينكم و فيما بين اللّه عزّ و جلّ و بينكم و انّ لى عملى و لكم عملكم ( 1 ) .\r\n« من فرستادهء خدا به سوى شما هستم ، من دلسوز شمايم . نگوييد كه محمد از ماست . به خدا از ميان شما يا غير شما تنها پرهيزكاران ، دوستان من‌اند و بس . مبادا روز قيامت بياييد در حالى كه شما دنيا را بر دوش بكشيد و ديگران آخرت را . هان كه من عذرى بين خودم و شما و بين شما و خدا باقى نگذاشتم ، براى هر كس از من و شما عملش خواهد بود » .\r\n3 . تواريخ نوشته‌اند كه رسول اكرم ( صلّى اللّه عليه و آله ) در ايّام آخر عمر خود ، شبى تنها بيرون آمدند و به گورستان بقيع رفتند و براى خفتگان بقيع استغفار كردند . پس از آن به اصحاب خود فرمودند : جبرئيل هر سال يك بار قرآن را بر من عرضه مىكرد و امسال دو بار عرضه كرد ، فكر مىكنم اين بدان جهت است كه مرگ من نزديك است .\r\nروز بعد به منبر رفتند و اعلام كردند كه موقع مرگ من فرا رسيده است . هر كس كه به او وعده‌اى داده‌ام بيايد تا انجام دهم و هر كس از من طلبى دارد بيايد تا ادا كنم .\r\nآنگاه به سخن خود چنين ادامه دادند :\r\nايّها النّاس انّه ليس بين اللّه و بين احد نسب و لا امر يؤتيه به خيرا او يصرف عنه شرّا الّا العمل . الا لا يدّعينّ مدّع و لا يتمنّينّ متمنّ ، و الّذى بعثنى بالحقّ لا ينجى الّا عمل مع رحمة و لو عصيت لهويت . اللّهمّ قد بلّغت ( 2 ) .\r\n« أيها الناس ! ميان هيچ‌كس و خدا خويشاوندى يا چيزى كه خيرى به او برساند يا شرّى از او دفع كند وجود ندارد جز عمل . همانا كسى ادعا نكند و آرزو نكند و خيال نكند كه غير از عمل چيزى به حالش نفع مىرساند . قسم به كسى كه مرا مبعوث كرد ، نجات نمىبخشد مگر عمل توأم با رحمت پروردگار . من نيز اگر عصيان كرده بودم سقوط كرده بودم . خدايا شاهد باش كه رسالت خود را ابلاغ كردم » .\r\n\r\n\r\n\r\n\r\n","description":"","footnote":"\r\n( 1 ) . بحار الانوار ، چاپ آخوندى ج 21 ، ص 111 نقل از كتاب « صفات الشيعة » صدوق ( ره ) .\r\n( 2 ) . شرح ابن ابى الحديد ، چاپ بيروت ، ج 2 ، ص 863\r\n","page_name":" 334 ","page_number":346},
  {"content":"\r\n\r\n4 . حضرت علىّ بن موسى الرضا ( ع ) برادرى دارند به نام زيد النّار . رفتار اين برادر چندان مورد رضايت امام نبود . در وقتى كه امام در مرو بودند ، روزى در مجلسى كه گروه زيادى شركت داشتند و سخن مىگفتند زيد نيز در آن مجلس حضور داشت .\r\nحضرت در حالى كه سخن مىگفتند متوجه شدند كه زيد عده‌اى را مخاطب قرار داده دم از مقامات خاندان پيغمبر مىزند و بطور غرورآميزى دائما « نحن » « نحن » : « ما چنين . . . ما چنان . . . » مىگويد . امام سخن خود را قطع كرده زيد را مخاطب ساخته فرمودند :\r\n« اين سخنان چيست كه مىگويى ؟ ! اگر سخن تو درست باشد و فرزندان رسول خدا وضع استثنائى داشته باشند : خداوند بدكاران آنها را معذّب نكند و عمل نكرده به آنها پاداش دهد ، پس تو از پدرت موسى بن جعفر در نزد خدا گرامىترى ، زيرا وى خدا را بندگى كرد تا به درجات قرب نائل آمد و تو مىپندارى كه بىآنكه بندگى خدا كنى مىتوانى در درجهء موسى بن جعفر قرار گيرى » .\r\nامام آنگاه رو كردند به حسن بن موسى الوشّاء كه از علماى كوفه بود و در آن مجلس حضور داشت ؛ فرمودند :\r\nعلماى كوفه اين آيه را چگونه قرائت مىكنند :  قالَ يا نُوحُ إِنَّهُ لَيْسَ مِنْ أَهْلِكَ إِنَّهُ عَمَلٌ غَيْرُ صالِحٍ  ( 1 ) .\r\nوى پاسخ داد : آنان چنين مىخوانند :  إِنَّهُ عَمَلٌ غَيْرُ صالِحٍ  يعنى او فرزند تو نيست و از نطفهء تو نيست ، او فرزند يك مرد زناكار است .\r\nامام فرمود : چنين نيست ، آيه را غلط مىخوانند و غلط تفسير مىكنند ( 2 ) ؛ آيه چنين است :  إِنَّهُ عَمَلٌ غَيْرُ صالِحٍ .  يعنى فرزند تو خودش ناصالح است . او واقعا فرزند نوح بود ، او بدان جهت از درگاه خدا رانده شد و غرق شد كه شخصا ناصالح بود ، با اينكه فرزند نوح پيغمبر بود .\r\nپس فرزندى و انتساب به پيغمبر و امام سودى ندارد ، عمل صالح لازم است ( 3 ) .\r\n\r\n\r\n\r\n\r\n","description":"","footnote":"\r\n( 1 ) . هود / 46\r\n( 2 ) . معلوم مىشود در آن وقت مردمى در كوفه پيدا شده بودند كه چنين افكار غلطى داشته‌اند و اين عده - كه البته عددشان زياد نبوده است - براى اثبات مدعاى فاسد خود آيهء كريمهء قرآن را به نوعى تحريف مىكرده‌اند ، و امام كه از اين جريان آگاه بوده است ضمنا از اين فرصت استفاده كرده نظر آنها را كوبيده است .\r\n( 3 ) . بحار الانوار ، ج 10 ( چاپ قديم ) ص 65\r\n","page_name":" 335 ","page_number":347},
  {"content":"\r\n\r\n\r\nشرايط تكوينى و شرايط قراردادى\r\nغالبا افراد ، مقررات الهى را در خلقت و آفرينش ، و پاداش و كيفر ، و سعادت و شقاوت ، با مقرّرات اجتماعى بشرى قياس مىگيرند ، در صورتى كه اين امور تابع شرايط تكوينى و حقيقى است و جزئى از آن است ، ولى اوضاع و مقررات اجتماعى ، تابع مقرّرات اعتبارى قراردادى است . مقررات اجتماعى مىتواند تابع شرايط قراردادى باشد ولى مقررات خلقت و آفرينش و از آن جمله پاداش و كيفر الهى نمىتواند تابع اين شرايط باشد بلكه تابع شرايط تكوينى است . براى روشن ساختن فرق يك سيستم تكوينى و يك سيستم اعتبارى مثالى مىزنيم :\r\nمىدانيم كه در سيستمهاى اجتماعى ، هر كشورى براى خودش مقررات و قوانين خاصى دارد . مقررات اجتماعى ، در برخى مسائل ، ميان دو نفر كه از لحاظ شرايط طبيعى و تكوينى مساوى هستند ولى از نظر شرايط اعتبارى و قراردادى تفاوت دارند - مثل اينكه يكى تبعهء آن كشور است و ديگرى نيست - تفاوت قائل مىشود .\r\nمثلًا وقتى كه مىخواهند در ايران افرادى را استخدام كنند اگر يك نفر ايرانى و يك نفر افغانى هر دو از لحاظ شرايط تكوينى برابر باشند و براى استخدام شدن مراجعه كنند ، امكان دارد كه ايرانى استخدام شود و افغانى به علت اينكه تبعهء ايران نيست استخدام نگردد . در اينجا اگر شخص افغانى بگويد من از لحاظ شرايط طبيعى با آن ايرانى كه استخدام شده است كاملًا مساوى هستم ؛ اگر او سالم است من هم سالمم ، اگر او جوان است من هم جوانم ، اگر او متخصص در فلان كار است من هم متخصصم ، پاسخ مىشنود كه مقررات ادارى اجازه نمىدهد كه شما را استخدام كنيم .\r\nبا يك امر قراردادى ، وضع همين شخص افغانى تغيير مىكند و مانند ديگران مىگردد ؛ يعنى مراجعه مىكند و برگ تابعيّت ايران مىگيرد . بديهى است كه برگ تابعيت تأثيرى در شخصيت واقعى او ندارد ؛ ولى او از نظر مقررات اجتماعى ، شخص ديگر شده است . معمولا اعتبار شرايط قراردادى با عدم رعايت مساوات در شرايط واقعى و تكوينى توأم است .\r\nولى در مسائلى كه تابع مقررات اجتماعى و قراردادى نيست و صرفا تابع شرايط تكوينى است ، مطلب طورى ديگر است .\r\nمثلًا اگر خداى ناخواسته يك بيمارى نظير « و با » به ايران بيايد ، تفاوتى بين تبعهء\r\n\r\n","description":"","footnote":"","page_name":" 336 ","page_number":348},
  {"content":"\r\n\r\nايران و تبعهء غير ايران نمىگذارد . اگر ايرانى و افغانى از لحاظ شرايط مزاجى و محيطى و ساير شرايط طبيعى متساوى باشند محال است كه ميكرب بيمارى ، تبعيضى قائل شود و بگويد چون افغانى ، تبعهء ايران نيست من با او كارى ندارم . اينجا حساب خلقت و طبيعت است نه حساب اجتماع و قراردادهاى اجتماعى ؛ حساب ، حساب تكوين است نه حساب تقنين و تشريع .\r\nمقررات الهى از نظر پاداش و كيفر ، و سعادت و شقاوت افراد ، تابع شرايط واقعى و تكوينى است . چنين نيست كه اگر كسى مدعى شود كه چون من نامم در دفتر اسلام ثبت شده است و اسماً مسلمانم پس بايد امتياز داشته باشم ، از او پذيرفته گردد .\r\nاشتباه نشود ؛ سخن در مسائل مربوط به پاداش و كيفر ، و سعادت و شقاوت ، و در رفتار خداوند با بندگان است ؛ سخن در قوانين موضوعهء اسلام در زندگى اجتماعى مسلمين نيست .\r\nشك ندارد كه مقررات موضوعهء اسلامى مانند همهء قوانين موضوعهء جهان يك سلسله قوانين قراردادى است و يك سلسله شرايط قراردادى در آنها ملحوظ شده است و افراد بشر در اين قوانين كه مربوط به زندگى دنيوى آنها است الزاماً بايد از يك سلسله شرايط قراردادى پيروى كنند .\r\nولى فعل خداوند و جريان مشيّت الهى در نظام تكوين و از آن جمله سعادت بخشيدن و به شقاوت كشيدن افراد ، و پاداش و كيفر دادن به آنها تابع مقررات اجتماعى نيست بلكه اساساً از اين سنخ نيست ؛ ذات اقدس الهى در جريان مشيّت مطلقه‌اش ، بر اساس مقررات قراردادى عمل نمىكند . امور قراردادى كه در نظامات اجتماعى طبعا تأثير بسزايى دارد ، در جريان ارادهء تكوينى ذات مقدّس بارى تعالى تأثيرى ندارد .\r\nاز نظر مقررات موضوعهء اسلامى كه مربوط به رفتار اجتماعى افراد بشر است ، هرگاه كسى شهادتين بر زبان بياورد مسلمان شناخته مىشود و از مزاياى ظاهرى اسلام استفاده مىكند ، ولى از نظر مقررات اخروى و حساب جهان ديگر ، از نظر رفتار خداوند ، قانون :  فَمَنْ تَبِعَنِي فَإِنَّهُ مِنِّي  ( 1 ) ، و قانون :  إِنَّ أَكْرَمَكُمْ عِنْدَ اللَّهِ أَتْقاكُمْ  ( 2 ) حكومت مىكند .\r\nپيغمبر اكرم فرمودند :\r\n\r\n\r\n\r\n\r\n","description":"","footnote":"\r\n( 1 ) . ابراهيم / 36\r\n( 2 ) . حجرات / 13\r\n","page_name":" 337 ","page_number":349},
  {"content":"\r\n\r\n« ايّها النّاس انّ اباكم واحد ، و انّ ربّكم واحد ، كلّكم لادم و آدم من تراب ، لا فخر لعربىّ على عجمىّ الّا بالتّقوى » . ( 1 )\r\n« اى مردم همهء شما داراى يك پدر و يك خدا هستيد ، همگى از آدم آفريده شده‌ايد و آدم از خاك آفريده شده است يعنى اصل و نسب همه كس به خاك برمىگردد ، عرب را بر عجم فخر و امتيازى نيست ؛ تنها سبب امتياز ، تقواست » .\r\nسلمان فارسى كه در طلب حقيقت گام برمىداشت به جايى رسيد كه رسول اكرم ( صلّى اللّه عليه و آله و سلّم ) درباره‌اش فرمود :\r\nسلمان منّا اهل البيت .\r\nعلىهذا افرادى كه تحت تأثير وساوس شيطانى قرار گرفته - و به اين دل خوش كرده‌اند كه ناممان در ميان نامهاى دوستان علىّ بن ابى طالب ( عليه السلام ) است ، هر چه هست از رعاياى او بشمار مىرويم ، يا وصيت مىكنيم از پولهايى كه ناحق به چنگ آورده‌ايم و يا از پولهايى كه در زندگى مىبايست در راه خير مصرف كنيم و نكرده‌ايم مبلغ گزافى را به متولّيان مشاهد مشرّفه بدهند تا ما را نزديك قبر اولياء خدا دفن كنند كه فرشتگان جرأت نكنند براى عذاب ما بيايند - بايد بدانند كه خيلى كور خوانده‌اند و پردهء غفلت جلوى چشمشان را گرفته است ، روزى چشم بازخواهندكرد كه خود را غرق در عذاب جانفرساى الهى ببينند و دچار چنان حسرتى گردند كه اگر امكان مرگ بود هزارها بار مىمردند . پس امروز از خواب غفلت بيدار گردند و توبه نمايند و ما فات را جبران كنند  وَ أَنْذِرْهُمْ يَوْمَ الْحَسْرَةِ إِذْ قُضِيَ الْأَمْرُ وَ هُمْ فِي غَفْلَةٍ وَ هُمْ لا يُؤْمِنُونَ  ( 2 ) .\r\nاز نظر آيات كريمهء قرآن مجيد و هم از نظر روايات اسلامى اين مطلب قطعى است كه گناهكار هر چند مسلمان باشد به عذاب الهى معذّب خواهد بود ؛ گواينكه وقتى داراى ايمان باشد بالاخره به رستگارى نهايى و خلاصى از دوزخ نائل مىگردد ، ولى ممكن است نجات او پس از سالها چشيدن رنج و عذاب باشد . حساب گناهان يك عده در شدائد و سكرات مرگ تصفيه مىگردد ؛ گروهى ديگر با عذابهاى قبر و عالم\r\n\r\n\r\n\r\n\r\n","description":"","footnote":"\r\n( 1 ) . تاريخ يعقوبى ، ج 2 ، ص 110\r\n( 2 ) . مريم / 39\r\n","page_name":" 338 ","page_number":350},
  {"content":"\r\n\r\nبرزخ جريمهء گناهان خود را مىپردازند و جمعى ديگر در اهوال قيامت و شدائد حساب ، كيفر خود را مىبينند و عده‌اى به دوزخ مىافتند و سالها در عذاب درنگ مىكنند ؛ چنان كه در تفسير آيهء كريمهء :  لابِثِينَ فِيها أَحْقاباً  ( 1 ) « در آتش ، ساليان درازى درنگ‌كننده‌اند » از امام ششم حضرت امام جعفر صادق ( ع ) روايت شده است كه اين آيه مربوط به كسانى است كه از آتش نجات مىيابند ( 2 ) .\r\nاينك چند نمونه از رواياتى را كه از عذابهاى هنگام مرگ و پس از مرگ بازگو مىكند مىآوريم شايد موجب تنبّه و بيدارى گردد و ما را براى منازل مخوف و خطرناكى كه در پيش داريم آماده سازد .\r\n1 . شيخ كلينى از حضرت صادق ( ع ) روايت كرده كه على ( ع ) را درد چشمى عارض شد ؛ حضرت رسول ( ص ) به عيادت آن حضرت تشريف بردند در حالى كه فرياد على از درد بلند بود ؛ فرمودند كه : آيا اين صيحه از جزع و بىتابى است يا از شدت درد است ؟ امير المؤمنين ( ع ) عرض كرد : يا رسول اللّه من هنوز دردى نكشيده‌ام كه سخت‌تر از اين درد باشد . رسول اكرم در اين وقت جريان سخت و هولناك قبض روح كافر را نقل كرد . على ( ع ) چون اين را شنيد برخاست و نشست و گفت : يا رسول اللّه اعاده فرما بر من اين حديث را كه درد مرا فراموشى داد . آنگاه عرض كرد : يا رسول اللّه آيا از امت شما كسى به اين نحو قبض روح مىشود ؟ فرمود : بلى ، حاكمى كه جور كند و كسى كه مال يتيم را به ظلم و ستم بخورد و كسى كه شهادت دروغ بدهد ( 3 ) .\r\n2 . شيخ صدوق در كتاب « من لا يحضره الفقيه » روايت كرده كه چون « ذر » فرزند ابو ذر غفارى از دنيا رفت ابو ذر در كنار قبر وى ايستاد و دست بر قبر كشيد و گفت :\r\nخدايت رحمت كند ؛ به خدا سوگند كه تو نسبت به من نيكرفتار بودى و اكنون كه از دستم رفته‌اى از تو خشنودم ؛ به خدا قسم كه از رفتن تو باكم نيست ، از من چيزى كاسته نشد و من جز به خدا به احدى نيازمند نيستم ؛ و اگر نبود هراس هنگام اطلاع ، آرزو مىكردم كه من بجاى تو رفته بودم ، ولى دوست دارم چندى جبران ما فات كنم و براى آن جهان آماده شوم و همانا اندوه به خاطر تو مرا از اندوه بر تو بازداشته است ( يعنى همه در اين فكرم كه كارى كه براى تو سودمند است انجام دهم و ديگر مجالى ندارم كه غصهء جدايى تو را بخورم ) ؛ به خدا قسم كه گريه نكرده‌ام كه چرا از من جدا\r\n\r\n\r\n\r\n\r\n","description":"","footnote":"\r\n( 1 ) . نبأ / 23\r\n( 2 ) . بحار الانوار ، چاپ كمپانى ، ج 3 ، ص 376 - 377\r\n( 3 ) . منازل الآخرة ، تأليف محدّث قمى ، چاپ اسلاميّه ، ص 5 - 6\r\n","page_name":" 339 ","page_number":351},
  {"content":"\r\n\r\nشده‌اى ؟ ولى گريه كرده‌ام كه حال تو چگونه بوده است و بر تو چه گذشته است ؟ اى كاش مىدانستم كه چه گفتى و چه گفته شد به تو ؟ بار خدايا من حقوقى را كه تو براى من بر فرزندم واجب فرموده بودى بخشيدم پس تو نيز حقوق خود را بر او ببخش كه تو به جود و كرم سزاوارترى ( 1 ) .\r\n3 . امام صادق ( ع ) از پدران بزرگوارشان روايت كرده‌اند كه حضرت رسول اكرم ( ص ) فرمودند : فشار قبر براى مؤمن كفّارهء تقصيرهايى است كه از وى سر مىزند ( 2 ) .\r\n4 . علىّ بن ابراهيم در ذيل آيهء كريمهء :  وَ مِنْ وَرائِهِمْ بَرْزَخٌ إِلى يَوْمِ يُبْعَثُونَ  ( 3 ) از حضرت صادق ( ع ) روايت كرده است كه فرمود :\r\nو اللّه ما اخاف عليكم الّا البرزخ فامّا اذا صار الامر الينا فنحن اولى بكم ( 4 ) .\r\n« به خدا قسم من نگران شما نيستم جز براى عالم برزخ ، اما وقتى كه كار به ما واگذار شود ما سزاوارتر هستيم نسبت به شما » .\r\nيعنى شفاعت مربوط به ما بعد برزخ است ؛ در برزخ شفاعت نيست .\r\nبطور كلى در باب عقاب گناهانى از قبيل دروغ ، غيبت ، تهمت ، خيانت ، ستم ، خوردن مال مردم ، شراب‌خوارى ، قمار ، سخن‌چينى ، دشنام ، ترك نماز ، ترك روزه ، ترك حج ، ترك جهاد و غيره ، در خود قرآن و در روايات متواتر آن قدر رسيده كه از حدّ احصاء بيرون است ؛ هيچ‌يك از آنها مخصوص كافران يا مسلمانان غير شيعه نيست . در روايات معراجيّه به موارد بسيارى برمىخوريم كه رسول اكرم مىفرمايد گروههاى گوناگونى از امت خودم را ، اعمّ از زن و مرد ، در حالتهاى مختلف از عذاب ديدم كه به موجب گناهان مختلف معذّب بودند .\r\n\r\nخلاصه و نتيجه\r\nاز مجموع آنچه در اين بخش دربارهء اعمال نيك و بد مردم مسلمان و مردم غير مسلمان گفته شد نتايج زير بدست آمد :\r\n\r\n\r\n\r\n\r\n","description":"","footnote":"\r\n( 1 ) . منازل الآخرة ، ص 24 - 25\r\n( 2 ) . بحار الانوار ، چاپ كمپانى ، ج 3 ص 153 نقل از ثواب الاعمال و امالى صدوق .\r\n( 3 ) . مؤمنون / 100\r\n( 4 ) . بحار الانوار ، چاپ كمپانى ، ج 3 ص 151 نقل از تفسير علىّ بن ابراهيم .\r\n","page_name":" 340 ","page_number":352},
  {"content":"\r\n\r\n1 . هر يك از سعادت و شقاوت ، درجات و مراتبى دارد ؛ نه اهل سعادت در يك درجه و مرتبه‌اند و نه اهل شقاوت . اين مراتب و تفاوتها ، دربارهء اهل بهشت به عنوان « درجات » و دربارهء اهل جهنم به عنوان « دركات » تعبير مىشود .\r\n2 . چنين نيست كه همهء اهل بهشت از اول به بهشت بروند ؛ همچنان كه همهء اهل جهنم « خالد » نيستند ؛ يعنى براى هميشه در جهنم باقى نمىمانند . بسيارى از بهشتيان آنگاه به بهشت خواهند رفت كه دورانهاى بسيار سختى از عذاب در برزخ يا آخرت تحمل كنند . يك نفر مسلمان و شيعه بايد بداند كه فرضاً ايمان سالمى با خود ببرد ، اگر خداى ناخواسته در دنيا مرتكب فسقها و فجورها و ظلمها و جنايتها بشود مراحل بسيار سختى را در پيش دارد و بعضى از گناهان ، خطر بالاترى دارد و احياناً موجب خلود در آتش است .\r\n3 . افرادى كه به خدا و آخرت ايمان ندارند ، طبعاً هيچ عملى را به منظور بالا رفتن به سوى خدا انجام نمىدهند ، و چون به اين منظور انجام نمىدهند قهراً سير و سلوكى از آنها به سوى خدا و عالم آخرت صورت نمىگيرد ؛ پس طبعاً آنها به سوى خدا و ملكوت خدا بالا نمىروند و به بهشت نمىرسند ؛ يعنى به مقصدى كه به سوى آن نرفته‌اند ، به حكم آنكه نرفته‌اند ، نمىرسند .\r\n4 . افرادى كه به خدا و آخرت ايمان دارند و اعمالى با انگيزهء تقرّب به خدا انجام مىدهند و در كار خود خلوص نيّت دارند ، عمل آنها مقبول درگاه الهى است و استحقاق پاداش و بهشت مىيابند اعمّ از آنكه مسلمان باشند يا غير مسلمان .\r\n5 . غير مسلمانانى كه به خدا و آخرت ايمان دارند و عمل خير به قصد تقرّب به خداوند انجام مىدهند ، به موجب اينكه از نعمت اسلام بىبهره‌اند طبعاً از مزاياى استفاده از اين برنامهء الهى محروم مىمانند ؛ از اعمال خير آنها آن اندازه مقبول است كه با برنامهء الهى اسلام منطبق است ؛ مانند انواع احسانها و خدمتها به خلق خدا . اما عبادات مجعوله كه اساسى ندارد طبعا نامقبول است و يك سلسله محروميّتها كه از دست‌نارسى به برنامهء كامل ناشى مىشود شامل حال آنها مىگردد .\r\n6 . عمل خير مقبول ، اعمّ از آنكه از مسلمان صادر شود يا از غير مسلمان ، يك سلسله آفتها دارد كه ممكن است بعد عارض شود و آن را فاسد نمايد . در رأس همهء آن آفتها ، جحود و عناد و كافر ماجرايى است . علىهذا اگر افرادى غير مسلمان اعمال خير فراوانى به قصد تقرّب به خدا انجام دهند ، اما وقتى كه حقايق اسلام بر آنها عرضه گردد تعصب و عناد بورزند و انصاف و حقيقت‌جويى را كنار بگذارند ، تمام آن اعمال\r\n\r\n","description":"","footnote":"","page_name":" 341 ","page_number":353},
  {"content":"\r\n\r\nخير هبا و هدر است كرماد اشتدّت به الرّيح فى يوم عاصف ( 1 ) .\r\n7 . مسلمانان و ساير اهل توحيد واقعى اگر مرتكب فسق و فجور شوند و به برنامهء عملى الهى خيانت كنند مستحقّ عذابهاى طولانى در برزخ و قيامت خواهند بود و احياناً به واسطهء بعضى از گناهان ، مانند قتل مؤمن بىگناه عمداً ، براى ابد در عذاب باقى خواهند ماند .\r\n8 . اعمال خير افرادى كه به خدا و قيامت ايمان ندارند و احياناً براى خدا شريك قائلند موجب تخفيف و احيانا رفع عذاب آنها خواهد بود .\r\n9 . سعادت و شقاوت تابع شرايط واقعى و تكوينى است نه شرايط قراردادى .\r\n10 . آيات و رواياتى كه دلالت مىكند خداوند عمل صالح و خير را قبول مىفرمايد تنها ناظر به حسن فعلى اعمال نيست ؛ از نظر اسلام ، عمل ، آنگاه خير و صالح محسوب مىگردد كه از دو جهت حسن داشته باشد : جهت فعلى و جهت فاعلى .\r\n11 . آيات و رواياتى كه دلالت مىكند اعمال منكران نبوّت يا امامت مقبول نيست ، ناظر به آن است كه آن انكارها از روى عناد و لجاج و تعصب باشد ؛ اما انكارهايى كه صرفاً عدم اعتراف است و منشأ عدم اعتراف هم قصور است نه تقصير ، مورد نظر آيات و روايات نيست . اين گونه منكران از نظر قرآن كريم ، مستضعف و  مُرْجَوْنَ لِأَمْرِ اللَّهِ  به شمار مىروند .\r\n12 . به نظر حكماء اسلام از قبيل بو على و صدر المتألّهين ، اكثريّت مردمى كه به حقيقت اعتراف ندارند قاصرند نه مقصّر ؛ چنين اشخاصى اگر خداشناس نباشند معذّب نخواهند بود - هر چند به بهشت هم نخواهند رفت - و اگر خداشناس باشند و به معاد اعتقاد داشته باشند و عملى خالص قربة الى اللّه انجام دهند پاداش نيك عمل خويش را خواهند گرفت . تنها كسانى به شقاوت كشيده مىشوند كه مقصّر باشند نه قاصر .\r\nاللّهم اختم لنا بالخير و السّعادة ، و توفّنا مسلمين ، و الحقنا بالصّالحين ، بمحمّد و آله الطّاهرين .\r\n\r\n\r\n\r\n\r\n","description":"","footnote":"\r\n( 1 ) . ابراهيم / 18\r\n","page_name":" 342 ","page_number":354},
  {"content":"\r\n\r\n\r\nانسان و سرنوشت\r\n\r\n","description":"","footnote":"","page_name":" 343 ","page_number":355},
  {"content":"\r\n . \r\n","description":"","footnote":"","page_name":" 344 ","page_number":356},
  {"content":"\r\n\r\n\r\nمقدّمه\r\n\r\nعظمت و انحطاط مسلمين\r\nمسألهء سرنوشت و قضا و قدر كه در اين رساله فحص و تحقيقى دربارهء آن صورت گرفته است ، جزء مسائل فلسفى است و اگر بنا باشد در رديف واقعى خود قرار گيرد ، بايد آن را در فلسفه در ميان مسائل فلسفى جستجو كرد ، ولى در اين رساله از رديف اصلى خود خارج شده و در رديف يك سلسله مسائل ديگر قرار گرفته است .\r\nمسائل علمى و فلسفى هر كدام رديف خاصّى دارند كه از طريق موضوعات آنها و يا از طريق هدف و نتيجه‌اى كه از ياد گرفتن آنها حاصل مىشود ، تعيين مىگردد .\r\nعلّت اينكه مسائل فلسفى در رديفى و مسائل رياضى در رديف ديگر و مسائل طبيعى در رديف جداگانه قرار مىگيرند ، وابستگى و ارتباط خاصّى است كه ميان موضوعات هر دستهء همرديف وجود دارد و يا لااقلّ به واسطهء هدف نظرى يا عملى مشتركى است كه ياد گرفتن هر دسته از آنها براى يادگيرنده تأمين مىكند .\r\nمسألهء سرنوشت و قضا و قدر ، چه از نظر موضوعى و چه از نظر هدف تعليماتى ، در رديف مسائل فلسفى است ، ولى در اين رساله در\r\n\r\n","description":"","footnote":"","page_name":" 345 ","page_number":357},
  {"content":"\r\n\r\nرديف مسائلى قرار گرفته كه نه از لحاظ موضوع با آنها مرتبط است و نه از لحاظ نتيجه و هدف تعليماتى .\r\nاين مسأله در اين رساله جزء يك سلسله بحثها تحت عنوان « بحثهايى از علل انحطاط مسلمين » واقع شده است كه شامل موضوعات و جريانات و مسائل گوناگون است . موضوعاتى كه تحت اين عنوان قابل بحث است ، بعضى تاريخى و بعضى روانى يا اخلاقى يا اجتماعى و يا صرفا دينى و احيانا فلسفى است . بنابراين مباحثى گوناگون كه در رديفهاى متعدّد قرار دارند ، جزء اين سلسله مباحث واقع مىشوند .\r\nآنچه اين مباحث گوناگون را به يكديگر پيوند مىدهد ، تحقيق در اثرات مثبت و منفى اين امور در ترقّى و انحطاط اجتماع اسلامى است .\r\nعلىهذا منظور از طرح اين مسأله در اين رساله اوّلا تحقيق در اين جهت است كه آيا اعتقاد به سرنوشت ، آن طور كه قواعد برهانى فلسفى ايجاب مىكند ، از نوع عقايد و افكارى است كه معتقدين خود را به سستى و تنبلى مىكشاند و مردمى كه به اين عقيده مىگرايند خواه ناخواه به انحطاط كشيده خواهند شد ، يا اين عقيده اگر درست تعليم داده شود ، چنين تأثير سوئى ندارد ؟ ثانيا اينكه اسلام اين مسأله را چگونه و به چه طرزى تعليم داده است و تعليم اسلامى در اين زمينه چه تأثيرى در روحيهء پيروان اسلام داشته است و مىتواند داشته باشد ؟ و چون منظور اين جهت بوده ، از تعرّض فروع و شاخه‌هايى كه با منظور نامبرده ارتباط ندارد خوددارى شده است .\r\nاين جانب درست به ياد ندارد كه از چه وقت با مسألهء علل انحطاط مسلمين آشنا شده است و از چه زمانى شخصا به بحث و تحقيق در اين مسأله علاقه‌مند گرديده و دربارهء آن فكر مىكرده است ؛ ولى مىتواند به طور يقين ادّعا كند كه متجاوز از بيست سال است كه اين مسأله نظر او را جلب كرده و كم و بيش در اطراف آن فكر مىكرده و يا نوشته‌هاى\r\n\r\n","description":"","footnote":"","page_name":" 346 ","page_number":358},
  {"content":"\r\n\r\nديگران را در اين زمينه مىخوانده است .\r\nاز آن زمان تاكنون هر وقت به گفته يا نوشته‌اى در اين موضوع برمىخوردم ، با علاقه مىخواندم و يا گوش مىكردم ، و خيلى مايل بودم رأى و نظر گوينده يا نويسنده را دريابم ؛ تا آنكه در چند سال پيش ، ضمن بحثى نيمه درس و نيمه سخنرانى كه در اطراف يكى از احاديث نبوى ( 1 ) ايراد مىكردم ، دامنهء سخن به اين مطلب كشيد . اگر چه آنچه در اين زمينه تا آن وقت خوانده يا شنيده بودم احيانا مفيد بود ، امّا مرا اقناع نكرده بود و چون در خود و مستمعين علاقهء شديدى به فهميدن اين مطلب احساس مىكردم تصميم گرفتم تا آنجا كه ممكن است غور و دقّت كنم و اين مسأله را بررسى نمايم ؛ زيرا يافتن راه اصلاح اوضاع حاضر جهان اسلامى بستگى زيادى دارد به پيدا كردن علل و موجبات انحطاط آنها كه در گذشته وجود داشته است و يا اكنون نيز موجود است . براى اين كار لازم شد كه اوّلًا نظر ديگران را ، اعمّ از مسلمان و غير مسلمان ، تا آنجا كه دسترسى دارم بررسى كنم ، و ثانياً موضوعاتى كه از اين نظر قابل طرح و گفتگو است ، هر چند تاكنون از اين نظر طرح نشده است ، بدون اغماض و پرده‌پوشى طرح كنم .\r\nاينجا بود كه به گستردگى و دامنهء وسيع اين مبحث پىبردم . فهميدم كه اگر بنا شود تحقيقى كافى و عالمانه در اين مطلب بشود ، بايد موضوعات فراوانى مورد بحث و تحقيق قرار گيرد ، و بررسى همهء آنها از عهدهء يك فرد خارج است و يا لااقلّ سالها وقت لازم دارد . مع هذا در نظر گرفتم مقدّمتاً مطالب مربوطه را كلاسه و خلاصه كنم و بعضى از موضوعات را به طور نمونه و آزمايش مورد بحث و گفتگو قرار دهم و سررشته را به دست ديگران بدهم ، شايد به اين ترتيب نوعى همفكرى و همكارى در يك بحث مهمّ اجتماعى اسلامى صورت بگيرد و يك سلسله بحثهاى منظّم و مفيد انجام يابد .\r\n\r\n\r\n\r\n\r\n","description":"","footnote":"\r\n( 1 ) . حديث معروف نبوى : « الاسلام يعلو و لا يعلى عليه » . اين حديث مورد اعتماد و استناد فريقين ، يعنى شيعه و سنّى است .\r\n","page_name":" 347 ","page_number":359},
  {"content":"\r\n\r\nاين مطلب جاى ترديد نيست كه مسلمين دوران عظمت و افتخار اعجاب‌آورى را پشت سر گذاشته‌اند ، نه از آن جهت كه در برهه‌اى از زمان حكمران جهان بوده‌اند و به قول مرحوم اديب الممالك فراهانى « از پادشهان باج و از دريا امواج گرفته‌اند » - زيرا جهان حكمرانان و فاتحان بسيارى به خود ديده است كه چند صباحى به زور خود را بر ديگران تحميل كرده‌اند و طولى نكشيده كه مانند كف روى آب محو و نابود شده‌اند - بلكه از آن جهت كه نهضت و تحوّلى در پهنهء گيتى به وجود آوردند و تمدّنى عظيم و با شكوه بنا كردند كه چندين قرن ادامه يافت و مشعلدار بشر بود ؛ اكنون نيز يكى از حلقات درخشان تمدّن بشر به شمار مىرود و تاريخ تمدّن به داشتن آن به خود مىبالد . مسلمين چندين قرن در علوم و صنايع و فلسفه و هنر و اخلاق و نظامات عالى اجتماعى بر همهء جهانيان تفوّق داشتند و ديگران از خرمن فيض آنها توشه مىگرفتند .\r\nتمدّن عظيم و حيرت‌انگيز جديد اروپايى كه چشمها را خيره و عقلها را حيران كرده است و امروز بر سراسر جهان سيطره دارد ، به اقرار و اعتراف محقّقين بىغرض غربى ، بيش از هر چيز ديگر از تمدّن با شكوه اسلامى مايه گرفته است .\r\nگوستاولوبون مىگويد :\r\n« بعضيها [ از اروپاييان 
  ] عار دارند كه اقرار كنند كه يك قوم كافر و ملحدى [ يعنى مسلمانان 
  ] سبب شده اروپاى مسيحى از حال توحّش و جهالت خارج گردد ، و لذا آن را مكتوم نگاه مىدارند ، ولى اين نظر به درجه‌اى بىاساس و تأسّف‌آور است كه به آسانى مىتوان آن را ردّ نمود . . . نفوذ اخلاقى همين اعراب زاييدهء اسلام ، آن اقوام وحشى اروپا را كه سلطنت روم را زير و زبر نمودند ، داخل در طريق آدميّت نمود و نيز نفوذ عقلانى آنان دروازهء علوم و فنون و فلسفه را كه از آن بكلّى بىخبر بودند به روى آنها باز كرد و تا ششصد سال استاد ما اروپاييان بودند » . ( 1 )\r\nويل دورانت در تاريخ تمدّن مىگويد :\r\n\r\n\r\n\r\n\r\n","description":"","footnote":"\r\n( 1 ) . تمدّن اسلام و عرب [ چاپ چهارم 
  ] ، ص 751 .\r\n","page_name":" 348 ","page_number":360},
  {"content":"\r\n\r\n« پيدايش و اضمحلال تمدّن اسلامى از حوادث بزرگ تاريخ است . اسلام طىّ پنج قرن ، از سال 81 هجرى تا 597 هجرى ، از لحاظ نيرو و نظم و بسط قلمرو و اخلاق نيك و تكامل سطح زندگانى و قوانين منصفانهء انسانى و تساهل دينى [ احترام به عقايد و افكار ديگران 
  ] و ادبيّات و تحقيق علمى و علوم و طبّ و فلسفه پيشاهنگ جهان بود » . ( 1 )\r\nهم او مىگويد :\r\n« دنياى اسلام در جهان مسيحى نفوذهاى گونه‌گون داشت . اروپا از ديار اسلام غذاها و شربتها و دارو و درمان و اسلحه و نشانهاى خانوادگى ، سليقه و ذوق هنرى ، ابزار و رسوم صنعت و تجارت ، قوانين و رسوم دريانوردى را فرا گرفت و غالبا لغات آن را نيز از مسلمانان اقتباس كرد . . . علماى عرب [ مسلمان 
  ] رياضيات و طبيعيات و شيمى و هيأت و طبّ يونان را حفظ كردند و به كمال رسانيدند و ميراث يونان را كه بسيار غنىتر شده بود ، به اروپا انتقال دادند . . . فيلسوفان عرب [ مسلمان 
  ] مؤلّفات ارسطو را براى اروپاى مسيحى حفظ و ضمنا تحريف كردند . ابن سينا و ابن رشد از مشرق بر فلاسفهء مدرسى اروپا پرتو افكندند و صلاحيّتشان چون يونانيان مورد اعتماد بود . . . اين نفوذ [ اسلامى 
  ] از راه بازرگانى و جنگهاى صليبى و ترجمهء هزاران كتاب از عربى به لاتين و مسافرتهاى دانشورانى از قبيل گربرت و مايكل اسكات و ادلارد باثى به اندلس اسلامى انجام گرفت » . ( 2 )\r\nو هم او مىگويد :\r\n« تنها به دورانهاى طلايى تاريخ ، يك جامعه مىتوانسته است در مدّتى كوتاه اين همه مردان معروف در زمينهء سياست و تعليم و ادبيّات و لغت و جغرافيا و تاريخ و رياضيات و هيأت و شيمى و فلسفه و طبّ و مانند آنها كه در چهار قرن اسلام ، از هارون الرّشيد تا ابن رشد بوده‌اند ، به وجود آورد . قسمتى از اين فعاليّت درخشان از ميراث يونان مايه گرفت ؛ امّا قسمت اعظم آن ، بخصوص در سياست و شعر و هنر ، ابتكارات گرانبها بود » . ( 3 )\r\n\r\n\r\n\r\n\r\n","description":"","footnote":"\r\n( 1 ) . تاريخ تمدّن ، ج 11 / ص 317 .\r\n( 2 ) . همان كتاب ، ص 319 و 320 .\r\n( 3 ) . همان كتاب ، ص 322 .\r\n","page_name":" 349 ","page_number":361},
  {"content":"\r\n\r\nقدر مسلّم اين است كه پديده‌اى درخشان و چراغى نورافشان به نام تمدّن اسلامى قرنها در جهان وجود داشته و سپس اين پديده نابود و اين چراغ خاموش شده است ، و امروز مسلمانان با مقايسه با بسيارى از ملل جهان و مقايسه با گذشتهء پرافتخار خودشان در حال انحطاط و تأخّر رقّت‌بارى بسر مىبرند .\r\nطبعاً اين پرسش پيش مىآيد كه چطور شد مسلمانان پس از آن همه پيشروى و ترقّى در علوم و معارف و صنايع و نظامات ، به قهقرا برگشتند ؟ مسئول اين انحطاط و سير قهقرايى چيست و كيست ؟ آيا افراد يا اقوام يا جريانات خاصّى سبب شدند كه مسلمين از مسير اصلى خود كه به سوى ترقّى و تكامل بود ، منحرف شوند ، و يا عامل خاصّى كه مسلمين را بر خلاف انتظار از مسير خود منحرف كند رخ نداده است بلكه مقتضاى طبيعت زمان اين است كه هر قومى فقط دورهء محدود و معيّنى از ترقّى و تعالى را طى كنند و سپس راه فنا و زوال و انحطاط را بپيمايند ؟\r\nاگر عامل خاصّى سبب انحراف و انحطاط مسلمين شده است ، آن عامل چيست ؟ آيا خود اسلام را بايد مسئول انحطاط مسلمين شناخت - آنچنان كه بسيارى از غربيان ( نه همه ) كه احيانا گرفتار تعصّب مسيحى هستند و يا بالاتر ، مأموريّت استعمارى دارند ، ادّعا مىكنند - يا اسلام از اين مسئوليّت مبرّاست ، و مسلمانان خود مسئول اين انحطاط مىباشند ، و يا نه به اسلام مربوط است و نه به مسلمانان ؛ علّت اين انحطاط ، ملل و اقوام غير مسلمان‌اند كه در طول تاريخ چهارده قرنى اسلام ، به انحاى مختلف ، با مسلمانان سر و كار داشته‌اند ؟ پاسخ به اين پرسش ، كار ساده‌اى نيست ؛ يك رشته مباحث نسبتا طولانى بايد پيش كشيده شود و در هر يك از آنها با اسلوب علمى تحقيق كافى به عمل آيد .\r\nدر اين سلسله مباحث آنچه به عنوان مقدّمه لازم است طرح شود ، نمودارى از عظمت و انحطاط مسلمانان است و طبعا مشتمل خواهد بود بر مطالب ذيل :\r\n\r\n","description":"","footnote":"","page_name":" 350 ","page_number":362},
  {"content":"\r\n\r\n1 . پايهء عظمت و رفعت تمدّن اسلامى .\r\n2 . علل و موجبات و مايه‌هاى تمدّن اسلامى .\r\n3 . تأثير اسلام در اعتلاى مسلمين .\r\n4 . اقتباس و مايه‌گيرى تمدّن جديد اروپايى از تمدّن اسلامى .\r\n5 . وضع حاضر جهان اسلامى از نظر مظاهر انحطاط و تأخّر .\r\n6 . با آنكه تمدّن اسلامى نابود شده ، اسلام به صورت نيرويى زنده و فعّال و گسترش يابنده باقى مانده است و با نيرومندترين نيروهاى نو اجتماعى و انقلابى رقابت مىكند .\r\n7 . ملل اسلامى در حال بيدار شدن و به پا خاستن‌اند .\r\nبعد از اين بحث مقدّمى ، كه خود رسالهء جداگانه‌اى خواهد بود ، لازم است بحثى عميق و فلسفى دربارهء « طبيعت زمان » كه به فلسفهء تاريخ مربوط است صورت گيرد ، كه آيا همان طورى كه بعضى از فلاسفهء تاريخ دعوى دارند ، همواره همان چيزى كه سبب ترقّى و پيشرفت قومى مىشود ، سبب انحطاط آنها نيز مىگردد ؟ يعنى هر عاملى فقط در شرايط و ظروف معيّنى كه مربوط به دوره‌اى خاصّ از تاريخ متطوّر بشرى است مىتواند جامعه‌اى را پيش ببرد و ترقّى دهد و با تغيير آن شرايط و ظروف و با طلوع فجر جديدى از تاريخ ، آن عامل قادر به جلو بردن نيست ، سهل است ، خود موجب ركود و تأخّر و انحطاط است .\r\nاگر اين فلسفه درست باشد ، هر تمدّنى به موجب همان عواملى كه به وجود آمده بايد از ميان برود و لزومى ندارد عامل بيگانه‌اى دخالت كند ؛ همواره عوامل كهنه ، پس برنده و به اصطلاح ارتجاعى است و عوامل نو ، پيش‌برنده است ؛ عوامل اجتماعى نو ، تمدّن نوينى ايجاب مىكند كه خواه ناخواه با تمدّن پيشين مغاير است .\r\nاگر اين قاعده درست باشد ، طبعا تمدّن اسلامى نمىتواند مستثنى باشد ؛ پس بحث از علل انحطاط مسلمين به عنوان بحثى مستقل و تفكيك شده از علل و عوامل مشكّلهء تمدّن اسلامى بحثى بيهوده است .\r\nبنابراين فلسفه و قاعده ، لزومى ندارد كه شخص يا قوم يا جريانى را مسئول انحطاط مسلمين بدانيم ؛ نابودى تمدّن اسلامى مانند هر تمدّن\r\n\r\n","description":"","footnote":"","page_name":" 351 ","page_number":363},
  {"content":"\r\n\r\nديگر ، و بلكه هر پديدهء زندهء ديگر ، از قبيل سر رسيدن اجل طبيعى يا غير طبيعى است كه به هر حال دير يا زود فرا مىرسد ؛ تمدّن اسلامى زاييده شد و رشد كرد و جوان شد و به پيرى رسيد و سپس مرد ؛ آرزوى بازگشت آن چيزى شبيه آرزوى بازگشت مردگان است به دنيا كه از نظر قوانين طبيعى قابل توجيه نيست و با چيزى نظير اعجاز و خرق عادت ، كه به هر حال خارج از قدرت افراد بشر است ، بايد آن را توجيه كرد .\r\nپس بعد از يك بحث مقدّمى در زمينهء نمودارى از عظمت و انحطاط مسلمانان ، نوبت به اين بحث فلسفى - تاريخى مىرسد و نمىتوان از آن چشم پوشيد ، زيرا گفته‌هاى خام در اين زمينه فراوان گفته شده است و چه بسيارند افرادى كه آن گفته‌هاى خام را باور دارند .\r\nتكميل اين بحث فلسفى از نظر ارتباط با اين سلسله مباحث به اين است كه از انطباق و عدم انطباق اسلام با مقتضيات زمان نيز گفتگوى جامعى بشود . قهراً اين بحث شامل دو قسمت خواهد شد : قسمت اوّل صرفاً فلسفى است و قسمت دوّم اسلامى . مجموع هر دو قسمت تحت عنوان « اسلام و مقتضيات زمان » قابل بررسى و تحقيق است .\r\nهنگامى كه از اين بحث فارغ شديم ، قاعدهء فوق را در فلسفهء تاريخ نپذيرفتيم و علل انحطاط مسلمين را با علل ترقّى آنها لزوماً يكى ندانستيم ، نوبت اين است كه بررسى كنيم علل و موجباتى كه سبب ركود و توقّف و انحطاط و تأخّر مسلمين شد ، چيست و ديگران چه گفته‌اند ؟\r\nاين قسمت با توجّه به گفته‌هاى ديگران ، اعمّ از مسلمان و غير مسلمان ، و توجّه به موضوعات و مسائل و جرياناتى كه طبعاً طرف اين احتمال هست ، در سه بخش كلّى بايد بررسى شود :\r\n- بخش اسلام\r\n- بخش مسلمين\r\n- بخش عوامل بيگانه\r\nهر يك از اين بخشها مشتمل بر موضوعات و مسائل متعدّدى است .\r\nمثلا در بخش اسلام ممكن است كسى برخى از افكار و معتقدات\r\n\r\n","description":"","footnote":"","page_name":" 352 ","page_number":364},
  {"content":"\r\n\r\nاسلامى را مؤثّر در انحطاط مسلمين معرّفى كند ، و ممكن است كسانى سيستم اخلاقى اسلام را ضعيف و انحطاطآور بدانند ؛ ممكن هم هست افرادى قوانين اجتماعى اسلامى را عامل انحطاط مسلمين بخوانند .\r\nاتّفاقاً ، هم پاره‌اى از افكار و معتقدات اسلامى و هم برخى از مبانى اخلاق اسلامى و هم بعضى قوانين و مقرّرات اجتماعى اسلامى مورد اين اتّهام واقع شده‌اند .\r\nهمچنين در بخش مسلمين و بخش عوامل بيگانه ، فصلهاى متعدّد و گوناگونى است كه همه بايد مورد بررسى قرار گيرد .\r\nدر ميان افكار و معتقدات اسلامى ، مسائل ذيل مورد اين اتّهام واقع شده‌اند :\r\n1 . اعتقاد به سرنوشت و قضا و قدر\r\n2 . اعتقاد به آخرت و تحقير زندگى دنيا\r\n3 . شفاعت\r\n4 . تقيّه\r\n5 . انتظار فرج\r\nاز پنج مسألهء بالا سه مسألهء اوّل مشترك ميان شيعه و سنّى است و دو مسألهء آخر تقريبا از مختصّات شيعه است .\r\nگاهى گفته مىشود سرّ انحطاط مسلمين اعتقاد عميقى است كه به سرنوشت و قضا و قدر دارند ، و گاهى گفته مىشود اهتمام عظيم اسلام به امر آخرت و جهان ابدى و ناچيز شمردن زندگانى دنيا فكر مسلمين را از توجّه جدّى به مسائل زندگى منصرف كرده است ، و گاهى گفته مىشود اعتقاد به شفاعت - كه در تمام ادوار تاريخ اسلامى ، اين اعتقاد وجود داشته است ( جز افراد معدودى و اخيرا دستهء مخصوصى ) - مسلمانان را نسبت به گناهان كه فلسفهء گناه بودن آنها تأثير سوء آنهاست در سعادت ، لا قيد كرده است و مسلمان با اتّكاى به شفاعت ، از هيچ رذيله و جرمى امتناع ندارد .\r\nآنچه كه شيعه بالخصوص در افكارش متّهم مىشود ، يكى تقيّه است و ديگر انتظار فرج . در باب تقيّه گفته مىشود كه اوّلًا درس دو رويى\r\n\r\n","description":"","footnote":"","page_name":" 353 ","page_number":365},
  {"content":"\r\n\r\nو نفاق است ، و ثانياً شيعه را ترسو و ضعيف و غير قادر بر مقابله با حوادث بار آورده است . در باب انتظار فرج گفته مىشود كه اين فكر و اين عقيده ، نيّت هر اصلاحى را از شيعه گرفته است و در حالى كه ساير ملل و اقوام در فكر اصلاح كار خودند ، مردم شيعه منتظرند « دستى از غيب برون آيد و كارى بكند . »\r\nدر اخلاق اسلامى عناصر زهد ، قناعت ، صبر ، رضا ، تسليم و توكّل ، به تأثير در انحطاط مسلمين متّهم شده‌اند .\r\nاز مقرّرات اسلامى آنچه به نظر مىرسد لازم است از اين نظر بررسى شود ، در درجهء اوّل مسألهء حكومت و توابع آن است كه به گمان عدّه‌اى ، اسلام تكليف و وظيفهء مسلمين را در اين مسألهء مهمّ به طور كامل معيّن نكرده است .\r\nقوانين جزايى اسلام سالهاست كه مورد بىمهرى واقع شده و بسيارى از كشورهاى اسلامى به همين جهت قوانين جزايى خود را از جاى ديگر اقتباس كرده‌اند و كم و بيش كيفر عمل خود را ديده و مىبينند . به هر حال ، قوانين جزايى اسلام يكى از حلقات اين سلسله مباحث است .\r\nدر قوانين مدنى اسلام چيزهايى كه در عصر حاضر موجى عليه آنها برخاسته يكى حقوق زن و ديگرى قوانين اقتصادى اسلام در زمينهء مالكيّت و ارث و غيره است .\r\nمحدوديّتهايى كه اسلام در روابط مسلمان با غير مسلمان قرار داده است مانند آنچه در باب نكاح مسلمان و غير مسلمان يا ذبيحهء غير مسلم يا نجاست كافر قائل شده است ، و به عبارت ديگر حقوق و وظايف بين الملل اسلامى ، از موضوعاتى است كه عدّه‌اى را ناراحت كرده و اينها را عامل عقب‌ماندگى خود از قافلهء تمدّن محسوب مىدارند .\r\nاينهاست مجموع مسائلى كه در بخش اسلام از اين سلسله مباحث بايد دربارهء آنها تحقيق كافى به عمل آيد .\r\nخوشبختانه زمينهء مساعدى براى اين گونه تحقيقات وجود دارد و با روشن كردن اين مسائل است كه مىتوان نيروى ايمان طبقهء جوان و\r\n\r\n","description":"","footnote":"","page_name":" 354 ","page_number":366},
  {"content":"\r\n\r\nتحصيلكرده را تقويت كرد و شبهات را از ذهن آنها زدود .\r\nپس از اين بخش ، نوبت بخش مسلمين است . در اين بخش ، توجّه ما از اسلام به سوى مسلمين برمىگردد ؛ يعنى اسلام عامل انحطاط مسلمين نيست ، بلكه مسلمانان در اثر كوتاهى و انحراف از تعليمات اسلامى دچار انحطاط شدند ، و اين مسلمانان‌اند كه مسئول عقب‌ماندگى خود مىباشند .\r\nدر اين بخش نيز قسمتهاى متعدّدى پيش مىآيد ، زيرا اوّلًا بايد نقطه‌هاى انحراف را مشخّص كنيم ؛ آن چيزهايى كه از اسلام است و متروك شده و آن چيزهايى كه از اسلام نيست ولى در ميان مسلمين معمول است ، چه چيزهايى است ؟ و ثانياً بايد ببينيم عامّهء مسلمين مسئول اين انحطاطاند يا خاصّهء آنها ؟\r\nاسلام در ميان اعراب ظهور كرد و سپس ملل ديگرى از ايرانى و هندى و قبطى و بربر و غيره در زير لواى اسلام درآمدند . هر يك از اين اقوام ، مليّت و خصايص قومى و نژادى و تاريخى خاصّى داشتند . بايد بررسى شود آيا همهء اين ملل يا بعضى از آنها به واسطهء خصايص و مميّزات خاصّ قومى و نژادى كه لازمهء طبيعت آنها بود ، اسلام را از مسير اصلى خود منحرف كردند ، به طورى كه مثلًا اگر اسلام در ميان ملل ديگرى غير از اين ملل - مانند ملل اروپايى - رفته بود ، امروز مسلمانى و مسلمانان سرنوشت ديگرى داشتند ؟ يا عامّهء مسلمين در اين جهت تأثيرى نداشته‌اند و آنچه بر سر اسلام و مسلمين آمده است از طرف خاصّه ، يعنى دو طبقهء متنفّذ در ميان مسلمين - حكمرانان و علماى دين - آمده است ؟\r\nدر بخش عوامل بيگانه جريانات زيادى است كه لازم است مورد توجّه قرار بگيرد . از صدر اسلام همواره اسلام دشمنان سرسختى در خارج يا داخل خود داشته است . يهوديان و مسيحيان و مجوسيان و مانويان و زنادقه‌اى كه در ميان مسلمين بوده‌اند ، غالبا بيكار نبوده و احياناً از پشت به اسلام خنجر زده‌اند . بسيارى از آنها در تحريف و قلب حقايق اسلامى به وسيلهء جعل و وضع احاديث يا ايجاد فرقه‌ها و تفرقه‌ها\r\n\r\n","description":"","footnote":"","page_name":" 355 ","page_number":367},
  {"content":"\r\n\r\nو لااقلّ در دامن زدن به اختلافات مسلمين تأثير زيادى داشته‌اند .\r\nدر تاريخ اسلام حركتها و نهضتهاى سياسى و دينى زيادى ديده مىشود كه از طرف غير مسلمانان به منظور تضعيف يا محو اسلام پيدا شده است .\r\nاحياناً جهان اسلام مورد حملهء سخت دشمن واقع شده است .\r\nجنگهاى صليبى و همچنين حملهء مغول نمونهء بارز اين حملات است و هر يك از آنها تأثير فراوانى در انحطاط مسلمين داشته‌اند . و از همه خطرناك‌تر ، استعمار غربى در قرون اخير است كه خون مسلمانان را مكيده و كمر مسلمانان را در زير فشار مظالم خود خم نموده است .\r\nبا توجّه به آنچه در بالا گفته شد ، مجموع موضوعاتى كه لازم است در اين سلسله مباحث بحث شود ، به ترتيب ، موضوعات ذيل است :\r\n1 . عظمت و انحطاط مسلمين\r\nاين مبحث مقدّمه‌اى است براى ساير مباحث .\r\n2 . اسلام و مقتضيات زمان\r\nاين مبحث شامل دو قسمت است : قسمت اوّل مربوط به فلسفهء تاريخ است ؛ در قسمت دوّم كيفيّت انطباق قوانين اسلامى با عوامل متغيّر زمان بيان مىشود . اين بحث نيز جنبهء مقدّمى و تمهيدى دارد .\r\n3 . سرنوشت و قضا و قدر\r\nرسالهء حاضر عهده‌دار اين مبحث است .\r\n4 . اعتقاد به معاد و اثر آن در ترقّى يا انحطاط اجتماع\r\n5 . شفاعت\r\n6 . تقيّه\r\n7 . انتظار فرج\r\n8 . سيستم اخلاقى اسلام\r\n9 . حكومت از نظر اسلام\r\n10 . اقتصاد اسلامى\r\n\r\n","description":"","footnote":"","page_name":" 356 ","page_number":368},
  {"content":"\r\n\r\n11 . قوانين جزايى اسلام\r\n12 . حقوق زن در اسلام\r\n13 . قوانين بين المللى اسلام\r\n14 . نقاط انحراف\r\n15 . جعل و تحريف و وضع حديث\r\n16 . اختلافات شيعه و سنّى و اثر آن در انحطاط مسلمين\r\n17 . اشعريّت و اعتزال\r\n18 . جمود و اجتهاد\r\n19 . فلسفه و تصوّف\r\n20 . زمامداران جهان اسلام\r\n21 . روحانيّت\r\n22 . فعاليّتهاى تخريبى اقلّيتها در جهان اسلام\r\n23 . شعوبىگرى در جهان اسلام\r\n24 . جنگهاى صليبى\r\n25 . سقوط اندلس\r\n26 . حملهء مغول\r\n27 . استعمار\r\nاينها مجموع موضوعاتى است كه از نظر اين جانب بايد جزء اين سلسله مباحث قرار گيرند . نه مدّعى استقصا هستم و نه مدّعى حسن ترتيب . ممكن است موضوعات ديگرى باشد كه بايد در اين رديف قرار گيرد و از نظر من پنهان مانده باشد . اين جانب نه خود را قادر به بحث در تمام اين موضوعات مىداند و نه به فرض قدرت ، چنين وقت و فرصتى را داراست . براى بعضى از اين موضوعات كه از آن جمله است شماره‌هاى 1 و 2 يادداشتهايى دارد و اميدوار است موفّق گردد آنها را تنظيم كرده و هر چه زودتر در دسترس عموم بگذارد .\r\nاگر فضلا و نويسندگان با ارزش ما بذل توجّه بفرمايند و در هر يك از\r\n\r\n","description":"","footnote":"","page_name":" 357 ","page_number":369},
  {"content":"\r\n\r\nموضوعات نامبرده كه اطلاعات كافى دارند ، تحقيقى عالمانه به عمل آورند و آن را جزء اين سلسله مباحث قرار داده و مطلبى را كه اختيار فرموده‌اند به اطلاع اين بنده برسانند ، موجب امتنان اين جانب خواهد بود .\r\nنخستين روزى كه متوجّه شدم غربيان اعتقاد به قضا و قدر را يكى از علل بلكه علّت اصلى انحطاط مسلمين مىدانند ، در حدود بيست سال پيش ، ايّام طلبگى در حوزهء علميّهء قم بود .\r\nجلد دوّم كتاب زندگانى محمد تأليف دكتر محمّد حسنين هيكل ترجمهء ابو القاسم پاينده را مىخواندم . در آخر اين كتاب خاتمه‌اى دارد مشتمل بر دو مبحث :\r\n1 . تمدّن اسلامى چنان كه قرآن شرح مىدهد .\r\n2 . خاورشناسان و تمدّن اسلامى .\r\nدر مبحث دوّم سخنى از يك نويسندهء معروف امريكايى به نام « واشنگتن ارونگ » كه كتابى در سرگذشت پيغمبر اسلام نوشته است ، نقل مىكند . واشنگتن ارونگ به نقل دكتر هيكل در خاتمهء كتاب خود ، مبادى و اصول اسلام را شرح داده است و پس از ذكر ايمان به خدا و فرشتگان و كتابهاى آسمانى و پيغمبران و روز قيامت ، مىگويد :\r\n« آخرين و ششمين قاعده‌اى كه در رديف مبادى اسلام است ، عقيدهء جبر است . محمّد براى پيشرفت امور جنگى خود از اين قاعده استفاده مىكرد ، زيرا به موجب اين قاعده هر حادثه‌اى كه در جهان رخ مىدهد ، پيش از آن ، در علم خدا مقدّر شده و پيش از آنكه جهان به وجود آيد ، در لوح محفوظ ثبت گرديده است و سرنوشت هر كس و وقت مرگ او تعيين شده و قابل تغيير نيست و به هيچ وسيله نمىتوان آن را مقدّم و مؤخّر ساخت . مسلمانان كه اين نكات را مسلّم مىداشتند و بدان عقيده داشتند ، به هنگام جنگ بدون بيم و هراس خود را به صف دشمن مىزدند . در نظر آنها مرگ در جنگ مساوى با شهادت بود و بهشت را نصيب انسان مىساخت ؛ بدين جهت اطمينان داشتند اگر كشته شوند يا بر دشمن غلبه يابند ، در هر صورت فيروز\r\n\r\n","description":"","footnote":"","page_name":" 358 ","page_number":370},
  {"content":"\r\n\r\nشده‌اند . بعضى مسلمانان مذهب جبر را كه مىگويد انسان براى اجتناب از گناه و رهايى از مجازات ، مختار نيست و در اين زمينه اراده‌اى از خود ندارد ، منافى عدل و رحمت خدا مىدانند . فرقه‌هايى پديد آمده‌اند كه براى تعديل و توضيح اين مذهب حيرت‌انگيز كوشيده‌اند و هنوز هم مىكوشند ، ولى عدّهء آنها كم است و از پيروان سنّت رسول به شمار نمىآيند . . . چه عقيده‌اى بهتر از اين مىتواند سپاهيان نادان و مغرور را به ميدان جنگ براند و آنها را مطمئن سازد كه اگر زنده ماندند ، غنيمت مىبرند و اگر كشته شدند ، در بهشت جاى مىگيرند ؟ اين عقيده ، سپاه مسلمانان را چنان بىباك و نيرومند ساخته بودند كه هيچ سپاهى ياراى برابرى با آن نداشت ؛ ولى در عين حال ، همين عقيده داراى زهرى بود كه نفوذ اسلام را از ميان برد . از موقعى كه جانشينان پيغمبر دست از جنگجويى و جهانگيرى برداشتند و شمشيرهاى خود را در نيام كردند ، عقيدهء جبر خاصيّت ويران كنندهء خود را آشكار ساخت ؛ صلح و آرامش ، اعصاب مسلمانان را ضعيف كرد ، و لوازم مادّى نيز كه قرآن استفاده از آن را روا شمرده و وجه امتياز ميان اسلام و مسيحيت - دين پاكى و از خودگذشتگى - به شمار مىرود ، در اين موضوع تأثير داشت .\r\nمسلمانان رنجها و سختيهايى را كه بدانها مىرسيد ، نتيجهء تقدير مىدانستند و تحمّل آن را لازم مىشمردند ، زيرا در نظر آنها كوشش و دانش انسانى براى رفع آن نتيجه‌اى نمىداد . پيروان محمّد [ ص 
  ] به قاعدهء « خود را كمك كن تا خدا تو را كمك كند » اهميّت نمىدادند و به عكس آن معتقد بودند ؛ بدين جهت صليب ، هلال را محو كرد . اگر نفوذ هلال تاكنون در اروپا باقى است ، براى اين است كه دولتهاى بزرگ مسيحى چنين خواسته‌اند ، و به عبارت ديگر ، بقاى نفوذ هلال ، نتيجهء رقابت دولتهاى مسيحى است . شايد بقاى نفوذ آن براى اين است كه دليل تازه‌اى براى اين قاعده باشد كه هر كس چيزى را به نيروى شمشير گرفت ، با شمشير از او گرفته مىشود . »\r\nدكتر هيكل در پاسخ اين مرد امريكايى شرح مبسوطى طبق ذوق و فكر خود مىدهد كه هر چند خالى از نكته‌هاى صواب نيست ، ولى عارى از نظم فلسفى و قابل نقض و اشكال و ايراد است .\r\nدر رسالهء حاضر كه اكنون به دست خوانندهء محترم مىرسد ، بىپايگى سخنان واشنگتن ارونگ و ديگر غربيان روشن خواهد شد و\r\n\r\n","description":"","footnote":"","page_name":" 359 ","page_number":371},
  {"content":"\r\n\r\nمعلوم خواهد شد كه اوّلًا قضا و قدر اسلامى با عقيدهء جبر فرسنگها فاصله دارد و نمونه‌هايى ذكر خواهد شد كه همان سپاهيان صدر اسلام كه آقاى واشنگتن ارونگ گستاخانه آنها را نادان و مغرور مىخواند ، در سايهء تعليمات معلّم عاليقدر خود ، اين فرق و تفاوت را كه آقاى واشنگتن ارونگ از درك آن عاجز است ، درك مىكردند ( 1 ) .\r\nثانياً خود قرآن كريم آزادى و مختار بودن انسان را به موجب آيات زيادى تأييد كرده است . كسانى كه طرفدار اختيار شدند و جبر را مخالف عدالت و رحمت خدا دانستند ( عدليّه ، يعنى شيعه و معتزله ) ، بر خلاف ادّعاى خاورشناسان عليه تعليمات قرآن قيام نكردند و منظورشان « تعديل » در گفتهء قرآن نبود ، بلكه نظر خود را از قرآن اقتباس كرده بودند .\r\nثالثاً اين نويسندهء بزرگ با اينكه طبق گفتهء دكتر هيكل ، مسيحى متعصّبى است و مسيحيت را به واسطهء عدم توجّه به مسائل زندگى دين پاكى و از خودگذشتگى مىخواند و اين توجّه را بر اسلام عيب مىگيرد ، از علم قديم الهى به صورت طنز ياد مىكند ! !\r\nمگر ممكن است كسى خداشناس باشد و بتواند منكر علم قديم ازلى به همهء اشياء باشد ؟ آيا اين عيب است بر قرآن كه خدا را از ازل واقف بر همهء امور و جريانها مىداند ؟ !\r\nرابعاً مىگويد : پيروان محمّد [ ص 
  ] به قاعدهء « خود را كمك كن تا خدا تو را كمك كند » ، اهميّت نمىدادند .\r\nاين نويسنده نمىخواسته است به خود زحمت دهد و لا اقلّ يك بار ترجمهء قرآن كريم را بخواند ، و الّا چنين ادّعايى نمىكرد . قرآن كريم با صراحت كامل مىفرمايد :\r\n« ما هر دسته‌اى را در همان راهى كه به همّت و ارادهء خود انتخاب كرده‌اند ، مدد مىرسانيم . مدد پروردگار از هيچ مردم صاحب اراده و فعّالى قطع نمىشود » . ( 2 )\r\n\r\n\r\n\r\n\r\n","description":"","footnote":"\r\n( 1 ) . رجوع شود به متن كتاب صفحات 395 - 398\r\n( 2 ) . اسراء / 18 - 20 . و رجوع شود به ص 370 و 371 و 411 - 414\r\n","page_name":" 360 ","page_number":372},
  {"content":"\r\n\r\nپيروان محمّد ( ص ) به تعليمى عالىتر پى برده بودند و آن اينكه :\r\n« خدا را يارى كن تا خدا تو را يارى كند »  ( إِنْ تَنْصُرُوا اللَّهَ يَنْصُرْكُمْ وَ يُثَبِّتْ أَقْدامَكُمْ )  ( 1 ) . قرآن كريم به جاى « خود را يارى كن » كه ممكن است بوى شخصى و منفعت‌پرستى و حرص و آز از آن استشمام شود « خدا را يارى كن » كه جنبهء عمومى و انسانى و خدمت به خلق دارد گذاشته است .\r\nامّا راز غلبهء صليب بر هلال كه آقاى واشنگتن ارونگ آن را قطعى و هميشگى دانسته است ، مطلبى است كه در ضمن اين سلسله مباحث در جاى مناسبى طرح خواهد شد .\r\nمنحصر به آقاى واشنگتن ارونگ نيست ؛ به نوشتهء هر نويسندهء غربى ، حتّى آنهايى كه تا حدّى بىغرضى خود را نشان داده‌اند ، در اين زمينه بر خورده‌ايم شبيه اين اظهار نظر را ديده‌ايم . همهء آنها اسلام را يك مسلك جبرى مىدانند ؛ چيزى كه هست بعضى از آنها اين عقيده را دخيل در انحطاط مسلمين ندانسته‌اند و بعضى ديگر دخيل دانسته بلكه عامل اصلى شمرده‌اند .\r\nويل دورانت در تاريخ تمدّن پس از آنكه به مضمون آياتى از قرآن در زمينهء علم و مشيّت الهى اشاره مىكند و مىگويد جبريگرى از لوازم تفكّر اسلامى است ، مىگويد :\r\n« در نتيجهء اين اعتقاد ، مؤمنان سخت‌ترين مشكلات زندگى را با قلبى مطمئن تحمّل مىكردند ، ولى همين عقيده در قرون اخير مانع پيشرفت عربان شد و انديشهء آنها را از كار انداخت » . ( 2 )\r\nامّا گوستاولوبون معتقد است كه اعتقاد به تقدير و جبر ، تأثيرى در انحطاط مسلمين نداشته است و علل انحطاط مسلمين را در جاهاى ديگر بايد جستجو كرد .\r\n\r\n\r\n\r\n\r\n","description":"","footnote":"\r\n( 1 ) . محمّد ( ص ) / 7 .\r\n( 2 ) . تاريخ تمدّن ، ج 11 / ص 42 .\r\n","page_name":" 361 ","page_number":373},
  {"content":"\r\n\r\nاوّل در نظر داشتم همهء مطالب مربوط به عظمت و انحطاط مسلمين را در مقدّمهء اين رساله ذكر كنم ، ولى بعد ، از اين فكر منصرف شدم و تصميم گرفتم آن مطالب را مستقلّا رساله‌اى قرار داده و در صدر اين سلسله مباحث قرار دهم ، زيرا ديدم اگر همهء مطالب لازم نوشته شود ، مفصّل خواهد شد و مقدّمه از اصل كتاب طولانىتر مىگردد ، و اگر رعايت اختصار شود به صورت ناقص در خواهد آمد . لهذا ترجيح دادم عجالتا در اين مقدّمه به همين اندازه كه نمونه‌اى از مطلب است ، قناعت كنم و تفصيل مطلب را بعد به صورت رساله‌اى جداگانه درآورده ، مقدّمه و اوّلين شمارهء اين سلسله مباحث قرار دهم .\r\nدر اين رساله همهء مطالب و مسائل مربوط به سرنوشت و قضا و قدر ذكر نشده است ، زيرا هدف اصلى و عمده ، بررسى تأثير و عدم تأثير اين فكر و عقيده در انحطاط مسلمين است ؛ لهذا از ذكر قسمتهايى كه با اين جهت ارتباط ندارد و از جنبهء ديگر نيز ضرورتى براى ذكر آنها احساس نمىشد ، خوددارى شده است .\r\nاين مسأله در ميان مسلمين سابقهء طولانى دارد ؛ از صدر اسلام در ميان مسلمين مطرح بوده ؛ مفسّرين ، متكلّمين ، فلاسفه ، عرفا و حتّى شعرا و ادبا دربارهء آن بحث كرده‌اند . بررسى سير اين مسأله در ميان اين طبقات ، خود مستلزم كتاب مستقلّى است . بعلاوه آيات و روايات زيادى كه نمونهء عمق معارف اسلامى است ، در اين مورد وارد شده است و همين آيات و روايات است كه راهنماى فلاسفهء اسلامى واقع شده و فلسفهء الهى اسلامى را بسى پرمايه و با طراوات كرده است كه با فلسفهء يونانى قبل از اسلام قابل مقايسه نيست و بررسى اين آيات و روايات خود مبحثى مفصّل و جالب است .\r\nاز اينها گذشته ، در معارف اسلامى مسائل و موضوعاتى مربوط به اين مبحث وجود دارد كه با در نظر گرفتن اصول برهانى از يك طرف و آثار نقلى از طرف ديگر ، بيان و توضيح آنها ساده نيست ؛ از آن جمله است\r\n\r\n","description":"","footnote":"","page_name":" 362 ","page_number":374},
  {"content":"\r\n\r\nموضوع شب و روز « قدر » كه در سوره‌اى از قرآن كريم به صراحت از آن ياد شده است و مورد اتّفاق شيعه و سنّى است ؛ از آن جمله است مسألهء « بداء » كه از معارف مسلّم شيعه است و ريشهء قرآنى دارد .\r\nجبر و اختيار و كيفيّت آزادى و ارادهء انسان نيز اگر از جنبه‌هاى مختلف روانى ، اخلاقى ، فلسفى و اجتماعى بررسى شود ، صفحات زيادى را به خود اختصاص مىدهد .\r\nاكنون تصديق مىفرماييد اگر همهء اينها در اين رساله طرح مىشد ، به صورت كتابى بزرگ در مىآمد و ديگر مناسب نبود چنين كتابى جزء « بحثهايى از علل انحطاط مسلمين » قرار گيرد .\r\nدر عين حال اگر اين رساله مورد توجّه صاحب‌نظران واقع شود و ضرورتى احساس شود كه اين مبحث تكميل گردد ، در چاپ بعد ان شاء اللّه ضميمه و تكميل خواهد شد . از خداوند متعال مدد و توفيق مىطلبيم .\r\nتهران - 23 فروردين ماه 1345 شمسى\r\nمطابق 20 ذى الحجّهء 1385 قمرى\r\nمرتضى مطهّرى\r\n\r\n","description":"","footnote":"","page_name":" 363 ","page_number":375},
  {"content":"\r\n . \r\n","description":"","footnote":"","page_name":" 364 ","page_number":376},
  {"content":"\r\n\r\n\r\nانسان و سرنوشت\r\n\r\nهراس‌انگيز\r\nسرنوشت ! قضا و قدر ! كلمه‌اى رعب‌آورتر و هراس‌انگيزتر از اين دو كلمه ، پردهء گوش بشر را به حركت نياورده است .\r\nهيچ چيز به اندازهء اينكه انسان آزادى خود را از دست رفته و خويشتن را مقهور و محكوم نيرومندتر از خود مشاهده كند و تسلّط مطلق و بىچون و چراى او را بر خود احساس كند ، روح او را فشرده و افسرده نمىسازد .\r\nمىگويند بالاترين نعمتها آزادى است و تلخ‌ترين دردها و ناكاميها احساس مقهوريّت است ؛ يعنى اينكه انسان ، شخصيّت خود را لگدكوب شده و آزادى خود را به تاراج رفته ببيند و خود را در برابر ديگرى مانند گوسفند در اختيار چوپان مشاهده كند و خواب و خوراك و موت و حيات خويش را در دست اقتدار او ببيند .\r\nآن « تسليم و رضا » كه از نبودن « چاره » و مقهور ديدن خود « در كف شير نر خونخواره‌اى » پيدا شود ، از هر آتشى براى روح آدمى گدازنده‌تر است .\r\nاين در صورتى است كه انسان خود را مقهور و محكوم انسانى ديگر زورمندتر يا حيوانى قوىپنجه‌تر از خود مشاهده كند . امّا اگر آن قدرت مسلّط يك قدرت نامرئى و مرموز باشد و تصوّر خلاصى از آن و تسلّط بر آن ، تصوّر امر محال باشد چطور ؟\r\nمسلّما صد درجه بدتر .\r\n\r\n","description":"","footnote":"","page_name":" 365 ","page_number":377},
  {"content":"\r\n\r\nيكى از مسائلى كه توجّه بشر را هميشه به خود جلب كرده است اين است كه آيا جريان كارهاى جهان طبق يك برنامه و طرح قبلى غير قابل تخلّف صورت مىگيرد و قدرتى نامرئى ، ولى بىنهايت مقتدر ، به نام سرنوشت و قضا و قدر بر جميع وقايع عالم حكمرانى مىكند و آنچه در زمان حاضر در حال صورت گرفتن است و يا در آينده صورت خواهد گرفت در گذشته ، معيّن و قطعى شده است و انسان مقهور و مجبور به دنيا مىآيد و از دنيا مىرود ؟ يا اصلا و ابدا چنين چيزى وجود ندارد و گذشته هيچ نوع تسلّطى بر حال و آينده ندارد و انسان كه يكى از موجودات اين جهان است ، حرّ و آزاد و مسلّط بر مقدّرات خويشتن است ؟ يا فرض سوّمى در كار است و آن اينكه سرنوشت ، در نهايت اقتدار بر سراسر وقايع جهان حكمرانى مىكند و نفوذش بر سراسر هستى بدون استثناء گسترده است ؛ در عين حال اين نفوذ غير قابل رقابت و مقاومت‌ناپذير ، كوچكترين لطمه‌اى به حرّيت و آزادى بشر نمىزند . اگر اينچنين است ، چگونه مىتوان آن را توجيه كرد و توضيح داد ؟\r\nمسألهء سرنوشت يا قضا و قدر از غامض‌ترين مسائل فلسفى است و به علل خاصّى ، كه بعدا توضيح داده خواهد شد ، از قرن اوّل هجرى در ميان مفكّرين اسلامى طرح شد . عقايد مختلفى كه در اين زمينه ابراز شد ، سبب صف‌بنديها و كشمكشها و پيدايش فرقه‌ها و گروههايى در جهان اسلام گرديد . پيدايش عقايد گوناگون و فرقه‌هاى مختلف بر مبناى آن عقايد ، در طول اين چهارده قرن آثار شگرفى در جهان اسلام داشته است .\r\n\r\nجنبهء عملى و عمومى\r\nهر چند اين مسأله ، به اصطلاح يك مسألهء متافيزيكى است و به فلسفهء كلّى و ما وراء الطّبيعه مربوط است ، ولى از دو نظر شايستگى دارد كه در رديف مسائل عملى و اجتماعى نيز قرار گيرد :\r\nيكى از اين نظر كه طرز تفكّرى كه شخص در اين مسأله پيدا مىكند ، در زندگى\r\n\r\n","description":"","footnote":"","page_name":" 366 ","page_number":378},
  {"content":"\r\n\r\nعملى و روش اجتماعى و كيفيّت برخورد و مقابلهء او با حوادث مؤثّر است . بديهى است كه روحيه و روش كسى كه معتقد است وجودى است دست بسته و تأثيرى در سرنوشت ندارد ، با كسى كه خود را حاكم بر سرنوشت خود مىداند و معتقد است حرّ و آزاد آفريده شده است ، متفاوت است . در صورتى كه بسيارى از مسائل فلسفى اين گونه نمىباشند و در روحيه و عمل و روش زندگى انسان اثر ندارند از قبيل :\r\nحدوث و قدم زمانى عالم ، تناهى و لا تناهى ابعاد عالم ، نظام علل و اسباب و امتناع صدور كثير از واحد ، عينيّت ذات و صفات واجب الوجود و امثال اينها . اين گونه مسائل تأثيرى در روش عملى و روحيهء اجتماعى شخص ندارند .\r\nديگر ، از اين جهت كه مسألهء سرنوشت و قضا و قدر در عين اينكه از نظر پيدا كردن راه حلّ در رديف مسائل خصوصى است ، از نظر عموميّت افرادى كه در جستجوى راه حلّى براى آن هستند در رديف مسائل عمومى است . يعنى اين مسأله از مسائلى است كه براى ذهن همهء كسانى كه فى الجمله توانايى انديشيدن در مسائل كلّى دارند ، طرح مىشود و مورد علاقه قرار مىگيرد . زيرا هر كسى طبعا علاقه‌مند است بداند آيا يك سرنوشت محتوم و مقطوعى كه تخلّف از آن امكان‌پذير نيست ، مسير زندگانى او را تعيين مىكند و او از خود در اين راهى كه مىرود اختيارى ندارد ؟ ! مانند پر كاهى است در كف تندبادى ؟ ! يا چنين سرنوشتى در كار نيست و او خود مىتواند مسير زندگى خود را تعيين كند . بر خلاف ساير مسائل فلسفهء كلّى كه همچنان كه از نظر يافتن راه حلّ ، جنبهء خصوصى دارند ، از جنبهء توجّه اذهان به جستجو براى يافتن راه حلّ نيز داراى جنبهء خصوصى مىباشند .\r\nاز اين دو نظر ، اين مسأله را مىتوان در رديف مسائل عملى و عمومى و اجتماعى نيز طرح كرد .\r\nدر قديم كمتر ، از جنبهء عملى و اجتماعى به اين مسأله توجّه مىشد و فقط از جنبهء نظرى و فلسفى و كلامى طرح و عنوان مىشد ؛ ولى دانشمندان امروز بيشتر به جنبهء اجتماعى و عملى آن اهميّت مىدهند و از زاويهء تأثير اين مسأله در طرز تفكّر اقوام و ملل و عظمت و انحطاط آنها به آن مىنگرند .\r\nبرخى از منتقدين اسلام بزرگترين علّت انحطاط مسلمين را اعتقاد به قضا و قدر و سرنوشت قبلى ذكر كرده‌اند . اينجا طبعا اين سؤال پيش مىآيد : اگر اعتقاد به سرنوشت سبب ركود و انحطاط فرد يا اجتماع مىشود ، پس چرا مسلمانان صدر اوّل\r\n\r\n","description":"","footnote":"","page_name":" 367 ","page_number":379},
  {"content":"\r\n\r\nاين طور نبودند ؟ آيا آنها به قضا و قدر و سرنوشت قبلى اعتقاد نداشتند و اين مسأله جزء تعليمات اوّليهء اسلام نبود و بعد در عالم اسلام وارد شد - همچنانكه بعضى از مورّخين اروپايى گفته‌اند - و يا اينكه نوع اعتقاد آنها به قضا و قدر طورى بوده كه با اعتقاد به اختيار و آزادى و مسئوليّت منافات نداشته است ؟ يعنى آنها در عين اينكه به سرنوشت اعتقاد داشته‌اند ، معتقد بوده‌اند كه سرنوشت به نحوى تحت اختيار و ارادهء انسان است و انسان قادر است آن را تغيير دهد . اگر چنين طرز تفكّرى داشته‌اند ، آن طرز تفكّر بر اساس چه اصول و مبانيى بوده است ؟\r\nقطع نظر از اينكه مسلمانان صدر اوّل چگونه استنباط كرده بودند ، بايد ببينيم منطق قرآن در اين مسأله چيست و از پيشوايان دين در اين زمينه چه رسيده است و بالاخره منطقاً ما بايد چه طرز تفكّرى را در اين مسأله انتخاب كنيم ؟\r\n\r\nآيات قرآن\r\nدر برخى از آيات قرآن صريحاً حكومت و دخالت سرنوشت ، و اينكه هيچ حادثه‌اى در جهان رخ نمىدهد مگر به مشيّت الهى و آن حادثه قبلا در كتابى مضبوط بوده است ، تأييد شده است از قبيل :\r\n ما أَصابَ مِنْ مُصِيبَةٍ فِي الْأَرْضِ وَ لا فِي أَنْفُسِكُمْ إِلَّا فِي كِتابٍ مِنْ قَبْلِ أَنْ نَبْرَأَها إِنَّ ذلِكَ عَلَى اللَّهِ يَسِيرٌ  ( 1 ) .\r\nهيچ مصيبتى در زمين يا در نفوس شما به شما نمىرسد مگر آنكه قبل از آنكه آن را ظاهر كنيم ، در كتابى ثبت شده و اين بر خدا آسان است .\r\n وَ عِنْدَهُ مَفاتِحُ الْغَيْبِ لا يَعْلَمُها إِلَّا هُوَ وَ يَعْلَمُ ما فِي الْبَرِّ وَ الْبَحْرِ وَ ما تَسْقُطُ مِنْ وَرَقَةٍ إِلَّا يَعْلَمُها وَ لا حَبَّةٍ فِي ظُلُماتِ الْأَرْضِ وَ لا رَطْبٍ وَ لا يابِسٍ إِلَّا فِي كِتابٍ مُبِينٍ  ( 2 ) .\r\n\r\n\r\n\r\n\r\n","description":"","footnote":"\r\n( 1 ) . حديد / 22 .\r\n( 2 ) . انعام / 59 . بسيار ديده مىشود كه به غلط جملهء « و لا رطب و لا يابس الّا فى كتاب مبين » را بر قرآن مجيد تطبيق مىكنند ، در صورتى كه به طور قطع و مسلّم مقصود قرآن نيست و شايد يك نفر از مفسّرين قابل اعتماد نيز آن طور تفسير نكرده باشد .\r\n","page_name":" 368 ","page_number":380},
  {"content":"\r\n\r\nكليدهاى نهان نزد اوست ، جز او كسى نمىداند ، و مىداند آنچه را كه در صحرا و در درياست . برگى از درخت نمىافتد مگر آنكه او مىداند ، و دانه‌اى در تاريكيهاى زمين و هيچ تر و خشكى نيست مگر آنكه در كتابى روشن ثبت است .\r\n يَقُولُونَ هَلْ لَنا مِنَ الْأَمْرِ مِنْ شَيْءٍ قُلْ إِنَّ الْأَمْرَ كُلَّهُ لِلَّهِ يُخْفُونَ فِي أَنْفُسِهِمْ ما لا يُبْدُونَ لَكَ يَقُولُونَ لَوْ كانَ لَنا مِنَ الْأَمْرِ شَيْءٌ ما قُتِلْنا هاهُنا قُلْ لَوْ كُنْتُمْ فِي بُيُوتِكُمْ لَبَرَزَ الَّذِينَ كُتِبَ عَلَيْهِمُ الْقَتْلُ إِلى مَضاجِعِهِمْ  ( 1 ) .\r\nمىپرسند آيا چيزى از كار در دست ما هست ؟ بگو تمام كار به دست خداست . ايشان در دل مطلبى دارند كه از تو پنهان مىكنند ؛ پيش خود مىگويند اگر كار به دست ما بود در اينجا كشته نمىشديم . به ايشان بگو اگر در خانهء خود مىبوديد ، كسانى كه كشته شدن بر ايشان نوشته شده بود به خوابگاههاى خويش مىشتافتند .\r\n وَ إِنْ مِنْ شَيْءٍ إِلَّا عِنْدَنا خَزائِنُهُ وَ ما نُنَزِّلُهُ إِلَّا بِقَدَرٍ مَعْلُومٍ  ( 2 ) .\r\nهيچ چيزى نيست مگر اينكه خزانه‌هاى آن در نزد ماست ، و ما آن را جز به اندازهء معيّن فرو نمىفرستيم .\r\n قَدْ جَعَلَ اللَّهُ لِكُلِّ شَيْءٍ قَدْراً  ( 3 ) .\r\nهمانا خدا براى هر چيز اندازه‌اى قرار داده است .\r\n إِنَّا كُلَّ شَيْءٍ خَلَقْناهُ بِقَدَرٍ  ( 4 ) .\r\nما همه چيز را به اندازه آفريده‌ايم .\r\n فَيُضِلُّ اللَّهُ مَنْ يَشاءُ وَ يَهْدِي مَنْ يَشاءُ  ( 5 ) .\r\nخدا هر كس را بخواهد گمراه ، و هر كس را بخواهد هدايت مىكند .\r\n\r\n\r\n\r\n\r\n","description":"","footnote":"\r\n( 1 ) . آل عمران / 154 .\r\n( 2 ) . حجر / 21 .\r\n( 3 ) . طلاق / 3 .\r\n( 4 ) . قمر / 49 .\r\n( 5 ) . ابراهيم 4 .\r\n","page_name":" 369 ","page_number":381},
  {"content":"\r\n\r\n قُلِ اللَّهُمَّ مالِكَ الْمُلْكِ تُؤْتِي الْمُلْكَ مَنْ تَشاءُ وَ تَنْزِعُ الْمُلْكَ مِمَّنْ تَشاءُ وَ تُعِزُّ مَنْ تَشاءُ وَ تُذِلُّ مَنْ تَشاءُ بِيَدِكَ الْخَيْرُ إِنَّكَ عَلى كُلِّ شَيْءٍ قَدِيرٌ  ( 1 )\r\nبگو : اى خدا ! اى صاحب قدرت ! تو به آن كس كه بخواهى قدرت مىدهى و از آن كس كه بخواهى بازمىستانى ؛ هر كه را خواهى عزّت دهى و هر كه را خواهى ذليل مىسازى ؛ نيكى در دست توست ، و تو بر همه چيز توانايى .\r\nامّا آياتى كه دلالت مىكند بر اينكه انسان در عمل خود مختار و در سرنوشت خود مؤثّر است و مىتواند آن را تغيير دهد :\r\n إِنَّ اللَّهَ لا يُغَيِّرُ ما بِقَوْمٍ حَتَّى يُغَيِّرُوا ما بِأَنْفُسِهِمْ  ( 2 ) .\r\nخدا وضع هيچ مردمى را عوض نمىكند مگر آنكه خود آنها وضع نفسانى خود را تغيير دهند .\r\n وَ ضَرَبَ اللَّهُ مَثَلًا قَرْيَةً كانَتْ آمِنَةً مُطْمَئِنَّةً يَأْتِيها رِزْقُها رَغَداً مِنْ كُلِّ مَكانٍ فَكَفَرَتْ بِأَنْعُمِ اللَّهِ فَأَذاقَهَا اللَّهُ لِباسَ الْجُوعِ وَ الْخَوْفِ  ( 3 ) .\r\nخدا مثل زده شهرى را كه امن و آرام بود و ارزاق از همه جا فراوان به سوى آن حمل مىشد ؛ ولى نعمتهاى خدا را ناسپاسى كرد و از آن پس خدا گرسنگى و ناامنى را از همه طرف به آن چشانيد .\r\n وَ ما كانَ اللَّهُ لِيَظْلِمَهُمْ وَ لكِنْ كانُوا أَنْفُسَهُمْ يَظْلِمُونَ  ( 4 ) .\r\nخدا چنان نيست كه به آنها ستم كند ، ولى آنان چنان بودند كه به خويشتن ستم مىكردند .\r\n وَ ما رَبُّكَ بِظَلَّامٍ لِلْعَبِيدِ  ( 5 ) .\r\nو پروردگارت نسبت به بندگان ، ستمگر نمىباشد .\r\n\r\n\r\n\r\n\r\n","description":"","footnote":"\r\n( 1 ) . آل عمران / 26 .\r\n( 2 ) . رعد / 11 .\r\n( 3 ) . نحل / 114 .\r\n( 4 ) . عنكبوت / 40 .\r\n( 5 ) . فصلت / 46 .\r\n","page_name":" 370 ","page_number":382},
  {"content":"\r\n\r\n إِنَّا هَدَيْناهُ السَّبِيلَ إِمَّا شاكِراً وَ إِمَّا كَفُوراً  ( 1 ) .\r\nما انسان را راه نموديم ، او خود يا سپاسگزار است يا ناسپاس .\r\n فَمَنْ شاءَ فَلْيُؤْمِنْ وَ مَنْ شاءَ فَلْيَكْفُرْ  ( 2 ) .\r\nهر كه خواهد ، ايمان آورد و هر كه خواهد ، كفر ورزد .\r\n ظَهَرَ الْفَسادُ فِي الْبَرِّ وَ الْبَحْرِ بِما كَسَبَتْ أَيْدِي النَّاسِ  ( 3 ) .\r\nدر صحرا و دريا به واسطهء كردار بد مردم ، فساد و تباهى پديد شده است .\r\n مَنْ كانَ يُرِيدُ حَرْثَ الْآخِرَةِ نَزِدْ لَهُ فِي حَرْثِهِ وَ مَنْ كانَ يُرِيدُ حَرْثَ الدُّنْيا نُؤْتِهِ مِنْها  ( 4 ) .\r\nهر كس طالب كشت آخرت باشد ، براى وى در كشتش خواهيم افزود و هر كس خواهان كشت دنيا باشد ، بهره‌اى به او خواهيم داد .\r\n   مَنْ كانَ يُرِيدُ الْعاجِلَةَ عَجَّلْنا لَهُ فِيها ما نَشاءُ لِمَنْ نُرِيدُ ثُمَّ جَعَلْنا لَهُ جَهَنَّمَ يَصْلاها مَذْمُوماً مَدْحُوراً . وَ مَنْ أَرادَ الْآخِرَةَ وَ سَعى لَها سَعْيَها وَ هُوَ مُؤْمِنٌ فَأُولئِكَ كانَ سَعْيُهُمْ مَشْكُوراً . كُلًّا نُمِدُّ هؤُلاءِ وَ هَؤُلاءِ مِنْ عَطاءِ رَبِّكَ وَ ما كانَ عَطاءُ رَبِّكَ مَحْظُوراً    ( 5 ) .\r\nهر كه زندگى نقد را طالب باشد ، به آن اندازه و به آن كس كه بخواهيم نقد مىدهيم ؛ سپس جهنّم را براى وى قرار خواهيم داد تا وارد آن شود در حالى كه نكوهيده و منفور باشد . و هر كس عاقبت و سرانجام خوش بخواهد و آن طور كه شايسته است در راه آن كوشش كند و ايمان داشته باشد ، كوشش او مورد قبول خواهد شد . ما به هر دو گروه مدد مىرسانيم ، به اينها و به آنها . فيض پروردگار تو از كسى دريغ نمىشود .\r\n\r\n\r\n\r\n\r\n","description":"","footnote":"\r\n( 1 ) . دهر / 3 .\r\n( 2 ) . كهف / 29 .\r\n( 3 ) . روم / 41 .\r\n( 4 ) . شورى / 20 .\r\n( 5 ) . اسرى / 18 - 20 .\r\n","page_name":" 371 ","page_number":383},
  {"content":"\r\n\r\nآياتى ديگر نيز از اين قبيل و هم از نوع دستهء اوّل در قرآن كريم هست .\r\nاين دو دسته آيات از نظر غالب علماى تفسير و علماى كلام معارض يكديگر شناخته شده‌اند . به عقيدهء آنها بايد مفاد ظاهر يك دسته را پذيرفت و دستهء ديگر را تأويل كرد . از نيمهء دوّم قرن اوّل كه دو طرز تفكّر در اين باب پيدا شد ، گروهى كه طرفدار آزادى و اختيار بشر شدند ، دستهء اوّل اين آيات را تأويل و توجيه كردند و آنها به « قدرى » معروف شدند . گروهى ديگر كه طرفدار عقيدهء تقدير شدند ، دستهء دوّم اين آيات را تأويل كردند و « جبرى » ناميده شدند . تدريجا كه دو فرقهء بزرگ كلامى ، يعنى اشاعره و معتزله ، پديد آمدند و مسائل زياد ديگرى غير از مسألهء جبر و قدر را نيز طرح كردند و دو مكتب به وجود آمد ، جبريّون و قدريّون در اشاعره و معتزله هضم شدند ؛ يعنى ديگر عنوان مستقل براى آنها باقى نماند . مكتب اشعرى از جبر و مكتب معتزلى از قدر طرفدارى كرد .\r\n\r\nكلمهء قدرى\r\nاينكه ما در اينجا طرفداران آزادى و اختيار بشر را « قدرى » ناميديم ، به حسب معروفترين اصطلاح علماى كلام است . غالبا در اخبار و روايات نيز اين كلمه در همين مورد به كار برده شده است ، و الّا احيانا كلمهء قدرى در زبان متكلّمين و در بعضى اخبار و روايات به جبريّون اطلاق مىشود . به طور كلّى ، هم طرفداران جبر كه قائل به تقدير كلّى بوده‌اند و هم طرفداران اختيار و آزادى كه تقدير را از اعمال بشر نفى مىكرده‌اند ، از اطلاق كلمهء « قدرى » بر خود اجتناب داشته‌اند و همواره هر دسته‌اى دستهء ديگر را « قدرى » مىخوانده است .\r\nسرّ اين اجتناب اين بوده كه از رسول اكرم ( ص ) حديثى روايت شده بدين مضمون :\r\nالقدريّة مجوس هذه الامّة ( 1 ) .\r\nقدريها مجوس اين امّت‌اند .\r\n\r\n\r\n\r\n\r\n","description":"","footnote":"\r\n( 1 ) . جامع الصغير ، ج 2 / ص 89 .\r\n","page_name":" 372 ","page_number":384},
  {"content":"\r\n\r\nجبريّون مىگفتند مقصود از كلمهء قدرى ، منكرين تقدير الهى مىباشند ؛ مخالفانشان مىگفتند مقصود از كلمهء قدرى كسانى هستند كه همه چيز حتّى اعمال بشر را معلول قضا و قدر مىدانند . شايد علّت اينكه اين كلمه بر منكرين تقدير بيشتر چسبيد ، يكى رواج و شيوع مكتب اشعرى و در اقليّت قرار گرفتن مخالفين آنها بود ، ديگر تشبيه به مجوس است زيرا آنچه از مجوس معروف است اين است كه تقدير الهى را محدود مىكردند به آنچه كه به اصطلاح خير مىناميدند ، و امّا شرور را خارج از تقدير الهى مىدانستند ؛ مدّعى بودند كه عامل اصلى شرّ اهريمن است .\r\n\r\nتعارضها\r\nگفتيم كه از نظر غالب مفسّرين و متكلّمين ، آيات قرآن در زمينهء سرنوشت و آزادى و اختيار انسان ، متعارض مىباشند و ناچار يك دسته از آيات را بايد تأويل و بر خلاف ظاهر حمل كرد .\r\nاين نكته بايد گفته شود كه تعارض بر دو قسم است : گاهى به اين صورت است كه يك سخن ، سخن ديگر را صراحتا و مطابقتا نفى مىكند ؛ مثلا يكى مىگويد پيغمبر در ماه صفر از دنيا رفت ، ديگرى مىگويد پيغمبر در ماه صفر از دنيا نرفت . در اينجا جملهء دوّم صريحاً مفادّ جملهء اوّل را نفى مىكند . گاهى اين طور نيست ؛ جملهء دوّم صريحاً مفاد جملهء اوّل را نفى نمىكند ، امّا لازمهء صحّت و راستى او بطلان و كذب مفاد جملهء اوّل است ؛ مثل اينكه يكى مىگويد پيغمبر در ماه صفر از دنيا رفت ، ديگرى مىگويد پيغمبر در ماه ربيع الاوّل از دنيا رفت . البتّه لازمهء اينكه پيغمبر در ماه ربيع الاوّل از دنيا رفته باشد اين است كه در ماه صفر از دنيا نرفته باشد .\r\nاكنون بايد ببينيم تعارض آيات قرآن با يكديگر در مسألهء قضا و قدر و اختيار و آزادى بشر از كدام نمونه است ؟ آيا از نمونهء اوّل است كه صريحا يكديگر را نفى مىكنند و يا از نمونهء دوّم است كه گفته مىشود لازمهء مفاد هر يك از اين دو دسته ، نفى و طرد مفاد دستهء ديگر است ؟\r\nمسلّما آيات قرآن صراحتا يكديگر را در اين مسأله نفى نمىكنند و تعارض آنها از نوع اوّل نيست ، زيرا چنان كه مىبينيم اين طور نيست كه يك دسته بگويد همه چيز مقدّر شده و دستهء ديگر بگويد همه چيز مقدّر نشده است ؛ يك دسته بگويد همه چيز در\r\n\r\n","description":"","footnote":"","page_name":" 373 ","page_number":385},
  {"content":"\r\n\r\nعلم خدا گذشته است و دستهء ديگر بگويد همه چيز در علم خدا نگذشته است ؛ يك دسته بگويد بشر در كار خود مختار و آزاد است و دستهء ديگر بگويد بشر مختار و آزاد نيست ؛ يك دسته بگويد همه چيز وابسته به مشيّت خداوند است و دستهء ديگر بگويد همه چيز بسته به مشيّت و ارادهء حقّ نيست . بلكه علّت اينكه اين دو دسته متعارض شناخته شده‌اند اين است كه به عقيدهء متكلّمين و برخى از مفسّرين لازمهء اينكه همه چيز به تقدير الهى باشد اين است كه انسان آزاد نباشد ؛ آزادى با مقدّر بودن سازگار نيست ، و لازمهء اينكه همه چيز در علم خدا گذشته است ، اين است كه همه چيز بايد جبرا و بدون اختيار صورت گيرد ، و الّا علم خدا جهل خواهد بود .\r\nو از آن طرف ، لازمهء اينكه انسان خود عامل مؤثّر در خوشبختى و بدبختى خود باشد و سرنوشت خود را در اختيار داشته باشد كه خوب كند يا بد ، اين است كه تقديرى قبلى در كار نباشد . پس يك دسته از اين دو دسته آيات بايد تأويل شوند .\r\nكتب كلامى و تفسيرى اشاعره و معتزله پر است از تأويل و توجيه . معتزله آيات تقدير را تأويل كردند و اشاعره آيات اختيار را . براى نمونه به تفسير امام فخر رازى كه فكر اشعرى دارد ، و به كشّاف زمخشرى كه فكر معتزلى دارد مىتوان مراجعه كرد .\r\nعلىهذا اگر نظر سوّمى باشد كه بتواند اين تعارض ظاهرى را حلّ كند و هيچ گونه منافاتى بين قضا و قدر الهى به طور مطلق - يعنى علم سابق و ماضى و نافذ الهى و مشيّت مطلقهء او - و بين اختيار و آزادى بشر و در دست داشتن او سرنوشت خود را قائل نباشد ، احتياجى به تأويل هيچ يك از اين دو دسته آيات نخواهد بود .\r\nچنان كه بعداً خواهيم گفت مطلب از همين قرار است ؛ يعنى نظر سوّمى وجود دارد كه هيچ گونه تناقض و تعارضى ميان اين دو دسته از آيات نمىبيند ؛ تنها كوتاهى فهم علمى متكلّمين و بعضى از مفسّرين و شارحين بوده است كه اين تعارض را به وجود آورده است .\r\nاصولا معنى ندارد كه در كتاب مبين الهى تعارض و اختلاف وجود داشته باشد و نياز باشد كه برخى از آيات را بر خلاف ظاهرى كه هست تأويل كنيم . حقيقت اين است كه در قرآن كريم ، در هيچ موضوعى از موضوعات ، حتّى يك آيه هم وجود ندارد كه نيازمند به تأويل باشد . متشابه‌ترين آيات قرآنى نيز چنين نيست ، و اين خود بحث مفصّلى است كه از حدود اين رساله خارج است و شايد بتوان گفت اعجازآميزترين جنبه‌هاى قرآن مجيد همين جهت است .\r\n\r\n","description":"","footnote":"","page_name":" 374 ","page_number":386},
  {"content":"\r\n\r\n\r\nآثار شوم\r\nبدون شكّ مسلك جبر آن طور كه اشاعره گفته‌اند كه بكلّى بشر را فاقد اختيار و آزادى مىدانند آثار سوء اجتماعى زيادى دارد ؛ مانند ميكرب فلج ، روح و اراده را فلج مىكند . اين عقيده است كه دست تطاول زورگويان را درازتر و دست انتقام و داد خواهى زورشنوها را بسته‌تر مىكند . آن كس كه مقامى را غصب كرده و يا مال و ثروت عمومى را ضبط نموده است دم از موهبتهاى الهى مىزند و به عنوان اينكه هر چه به هر كس داده مىشود خدادادى است و خداست كه به منعم دريا دريا نعمت و به مفلس كشتى كشتى محنت ارزانى فرموده است ، بهترين سند براى حقّانيت و مشروعيّت آنچه تصاحب كرده ارائه مىدهد ، و آن كه از مواهب الهى محروم مانده به خود حقّ نمىدهد كه اعتراض كند ، زيرا فكر مىكند اين اعتراض ، اعتراض به « قسمت » و تقدير الهى است و در مقابل قسمت و تقدير الهى بايد صابر بود ، سهل است ، بايد راضى و شاكر بود . ظالم و ستمگر از اعمال جابرانهء خود به بهانهء سرنوشت و قضا و قدر رفع مسئوليّت مىكند ، زيرا او دست حقّ است و دست حقّ سزاوار طعن و دق نيست ، و به همين دليل مظلوم و ستمكش نيز آنچه از دست ستمگر مىكشد تحمّل مىكند ، زيرا فكر مىكند آنچه بر او وارد مىشود مستقيما و بلا واسطه از طرف خداست و با خود مىگويد مبارزه با ظلم و ستمگرى هم بيهوده است ، زيرا پنجه با پنجهء قضا افكندن است ، و هم ضدّ اخلاق است ، زيرا منافى مقام رضا و تسليم است .\r\nمعتقد به جبر ، چون رابطهء سببى و مسبّبى را در اشياء ، بالخصوص در ميان انسان و اعمال و شخصيّت روحى و اخلاقى او از يك طرف و ميان آيندهء سعادت بار يا شقاوت بارش از طرف ديگر منكر است ، هرگز در فكر تقويت شخصيّت و اصلاح اخلاق و كنترل اعمال خود نمىافتد و همه چيز را حواله به تقدير مىكند .\r\n\r\nاستفاده‌هاى سياسى\r\nتاريخ نشان مىدهد كه مسألهء قضا و قدر در زمان بنى اميّه مستمسك قرص و محكمى بوده براى سياستمداران اموى . آنها جدّاً از مسلك جبر طرفدارى مىكردند و\r\n\r\n","description":"","footnote":"","page_name":" 375 ","page_number":387},
  {"content":"\r\n\r\nطرفداران اختيار و آزادى بشر را به عنوان مخالفت با يك عقيدهء دينى مىكشتند يا به زندان مىانداختند ، تا آنجا كه اين جمله معروف شد : « الجبر و التّشبيه امويّان ، و العدل و التّوحيد علويان » .\r\nقديمترين كسانى كه مسألهء اختيار و آزادى بشر را در دورهء اموى عنوان كردند و از عقيدهء آزادى و اختيار بشر حمايت كردند ، مردى از اهل عراق به نام معبد جهنى و مرد ديگرى از اهل شام معروف به غيلان دمشقى بودند . اين دو نفر به راستى و درستى و صدق و ايمان شناخته مىشدند . معبد به همراهى ابن اشعث خروج كرد و به دست حجّاج كشته شد و غيلان نيز پس از آنكه حرفهايش به گوش هشام بن عبد الملك رسيد ، به دستور هشام دستها و پاهايش را بريده ، سپس او را به دار آويختند .\r\nدر كتاب تاريخ علم كلام تأليف شبلى نعمان جلد اوّل صفحهء 14 مىنويسد :\r\n« اگر چه براى اختلاف عقايد تمام عوامل و اسباب فراهم بود ، لكن آغاز آن از سياست و پولتيك يا مقتضيات مملكتى بوده . در زمان امويان چون بازار سفّاكى رواج داشت ، قهرا در طبايع شورش پيدا مىشد ؛ لكن هر وقت كلمهء شكايتى از زبان كسى در مىآمد ، طرفداران حكومت حواله به تقدير كرده و او را ساكت و خاموش مىكردند كه آنچه مىشود ، مقدّر و مرضىّ خداست و نبايد هيچ دم زد : آمنّا بالقدر خيره و شرّه . در زمان حجّاج ، معبد جهنى كه از تابعين بود و بسيار دلير و راستگو بود ، يك روز از استاد خود حسن بصرى پرسيد : اينكه از طرف بنى اميّه مسألهء قضا و قدر را پيش مىكشند ، تا كجا اين حرف راست است و درست ؟ او گفت : ايشان دشمنان خدا هستند ، دروغ مىگويند . »\r\nعبّاسيان هر چند سياستشان با امويان مخالف بود و گروهى از آنها ، بالاخصّ مأمون و معتصم ، از معتزله كه يكى از عقايدشان آزادى و اختيار بشر بود حمايت كردند ، امّا از زمان متوكّل به بعد ورق برگشت و از عقايد اشاعره كه از آن جمله مسألهء جبر است ، حمايت كردند و از آن به بعد مذهب اشعرى ، مذهب رايج و عمومى جهان اسلام شد .\r\nبدون شكّ رواج و نفوذ مذهب اشعرى در عالم اسلام آثار زيادى گذاشت . فرق ديگر مانند شيعه هر چند رسماً از آنها تبعيّت نمىكردند . امّا از نفوذ عقايد آنها مصون نماندند . لهذا با آنكه مكتب شيعى با مكتب اشعرى مخالف است - و البتّه با مكتب معتزلى هم صد در صد موافق نيست - در ادبيّات عربى و فارسى شيعى ، آن اندازه كه از\r\n\r\n","description":"","footnote":"","page_name":" 376 ","page_number":388},
  {"content":"\r\n\r\nمحكوم بودن بشر در برابر سرنوشت سخن رفته از آزادى و اختيار سخن نرفته است با آنكه طبق تصريحات پيشوايان شيعه ، يعنى ائمّهء اهل بيت ( عليهم السّلام ) ، قضا و قدر عمومى با اختيار و آزادى بشر منافات ندارد .\r\nسرّ اينكه كلمهء سرنوشت يا قضا و قدر رعب‌آور و هراس‌انگيز شده است ، اين است كه در اثر تفوّق و تسلّط مكتب اشعرى بر جهان اسلام و تحت نفوذ قرار دادن ادبيّات اسلامى ، اين كلمات و كلماتى امثال اينها مرادف با جبر و عدم آزادى و تسلّط بىمنطق يك قدرت نامرئى بر انسان و اعمال و افعال او معرّفى شده است .\r\n\r\nحملهء اروپاى مسيحى به اسلام\r\nاين جهت بهانه‌اى به دست اروپاييان مسيحى داده كه علّت العلل انحطاط مسلمين را اعتقاد به قضا و قدر بدانند و چنين وانمود كنند كه اسلام خود يك آيين جبرى است و در آن هرگونه اختيار و حرّيت از بشر سلب شده است .\r\nمرحوم سيّد جمال الدّين اسدآبادى در اوقاتى كه در اروپا بود ، متوجّه اين انتقاد شد و در مقالات خود به اين انتقاد نادرست جواب داد . وى در يكى از مقالات خود پس از مقدّمه‌اى مبنى بر اينكه اگر روحيهء مردمى نامساعد و ناپاك باشد ، عقايد پاك در آنها به رنگ روحيهء آنها درمىآيد و بر بدبختى و ضلالت آنها مىافزايد و تبديل به نيرويى مىشود كه آنها را بيشتر به كارهاى زشت مىكشاند ، مىگويد :\r\n« عقيده به قضا و قدر يكى از آن عقايد حقّه است كه مورد اشتباه و موضوع بىخبرى جاهلان است . غافلان فرنگى گمانهاى خطا بردند و گفتند اعتقاد به تقدير در ميان هر ملّتى شايع و راسخ گردد ، همّت و قوّت و شجاعت و ديگر فضايل از ميان آن ملّت رخت بر مىبندد ، و صفات ناپسنديدهء مسلمين همه نتيجهء اعتقاد به قضا و قدر است .\r\nمسلمين امروز بينوا و تهيدست و در قواى نظامى و سياسى ضعيف‌تر از ملل فرنگ شده‌اند و فساد اخلاق و دروغ و نيرنگ و كينه و دشمنى و تفرقه و جهل به احوال جهان و بىبصيرتى بر خير و شرّ و قناعت به معيشت بخور و نمير ، در ايشان رايج و عمومى گشته ، پرواى ترقّى و دفع دشمن ندارند . لشكر خونخوار اجانب از هر سو بر ايشان تاخته است . . . بيچارگان به هر پيش‌آمدى شاكرند و به هر مذلّتى حاضر . به كنج خانه آسوده خفته‌اند و گنج ثروت و استقلال را به دشمن و بيگانه واگذاشته‌اند . »\r\n\r\n","description":"","footnote":"","page_name":" 377 ","page_number":389},
  {"content":"\r\n\r\nآنگاه مىگويد :\r\n« غربيان اين مفاسد را كه بر شمرديم به مسلمين نسبت مىدهند . همهء زشتيها و پستيها را زاييدهء اعتقاد به قضا و قدر مىدانند و مىگويند اگر مسلمانان چندى ديگر بر اين عقيده بمانند ، ديگر حسابشان صاف است و آب از سرشان گذشته است . »\r\nسپس مىگويد :\r\n« فرنگيها ميان اعتقاد به قضا و قدر و اعتقاد به مذهب جبر كه مىگويد انسان در كلّيهء اعمال و افعال خود مجبور مطلق است ، فرقى و تفاوتى نگذاشته‌اند . . . » ( 1 )\r\n\r\nعقدهء فكرى\r\nولى از بيان گذشته نبايد چنين تصوّر كرد كه طرح مسألهء قضا و قدر و جبر و اختيار در ميان مسلمين تنها ريشهء اجتماعى و سياسى دارد . بعداً توضيح خواهم داد كه اين مسأله قبل از هر چيز ديگر يك مشكلهء علمى و يك مجهول فلسفى و عقدهء فكرى است كه براى هر فرد و هر ملّتى كه [ در او 
  ] استعداد انديشيدن در مسائل كلّى وجود داشته باشد ، خواه ناخواه پيش مىآيد و شايد در همهء جهان ملّتى يافت نشود كه دربارهء اين موضوع به نحوى فكر نكرده باشد .\r\n\r\nفلسفهء مادّى و سرنوشت\r\nتصوّر بعضى چنين است كه اين معضله تنها براى الهيّون مطرح است و ماديّون از طرح چنين مسأله‌اى و زحمت درك و حلّ آن فارغ‌اند .\r\nاين تصوّر باطل است . براى كسانى كه طرز تفكّر مادّى دارند ، عيناً همين مشكل با اندك تفاوت وجود دارد ، زيرا طبق قانون ثابت و مسلّم علّت و معلول ، هر پديده و حادثه‌اى مولود علّت يا عللى است و آن علّت يا علل نيز به نوبهء خود مولود علّت يا علل ديگر مىباشد ، و از طرفى به وجود آمدن معلول با فرض وجود علّت مربوطه ،\r\n\r\n\r\n\r\n\r\n","description":"","footnote":"\r\n( 1 ) . اقتباس از يادداشتهاى آقاى صدر واثقى دربارهء سيّد جمال الدّين ، نقل از مقالهء سيّد دربارهء قضا و قدر ترجمهء سيّد ابو القاسم فرزانهء يزدى ، كتابخانهء مدرسهء عالى سپهسالار ، فيش 4535 .\r\n","page_name":" 378 ","page_number":390},
  {"content":"\r\n\r\nضرورى و قطعى و اجتناب‌ناپذير است و با فرض عدم وجود آن علّت ، ممتنع و ناشدنى است .\r\nمادّيون اصل علّت عمومى و ضرورت علّى و معلولى را به همين ترتيب پذيرفته‌اند و اين را بزرگترين تكيه‌گاه فلسفهء مادّى مىشمارند . اينجاست كه اين پرسش براى آنها و مكتب آنها پيش مىآيد كه اعمال و افعال بشر مانند همهء پديده‌هاى ديگر تابع اين قانون‌اند و نمىتوانند از آن مستثنى باشند ؛ يعنى اعمال بشر تحت قوانينى مسلّم و قطعى و جبرى انجام مىيابد و در اين صورت ، آزادى و اختيار را چگونه و از چه راه بايد توجيه كرد ؟\r\nلهذا مىبينيم در تمام سيستمهاى فلسفى قديم و جديد ، خواه الهى و خواه مادّى ، مسألهء جبر و اختيار مطرح است . البتّه مشكل مسأله در فلسفهء الهى با فلسفهء مادّى متفاوت است و - چنان كه بعدا توضيح خواهيم داد - اين تفاوت در جوهر مسأله تأثيرى ندارد ، بلكه اعتقاد به قضا و قدر الهى امتيازاتى دارد كه اعتقاد به قضا و قدر مادّى و جبر طبيعى ، آن امتيازات را ندارد .\r\n\r\nتنزيه و توحيد\r\nاين مشكل در ميان فلاسفهء الهى و متكلّمين از آنجا مطرح شده است كه اين مفكّرين از طرفى توجّه داشته‌اند به قانون علّت و معلول و منتهى شدن همهء حوادث و ممكنات به ذات واجب الوجود و اينكه محال است حادثه‌اى لباس هستى بپوشد و مستند به ارادهء حقّ نباشد ، و به عبارت ديگر ، متوجّه توحيد افعالى و اينكه در ملك وجود نمىتواند شريكى براى حقّ باشد ، بوده‌اند ، و از طرف ديگر به اين نكته كه حتّى عوام النّاس نيز متوجّه هستند ، توجّه كرده‌اند كه زشتيها و فحشاء و گناهان را نمىتوان به خداوند نسبت داد ؛ لهذا در ميان تنزيه و توحيد مردّد مانده‌اند . گروهى تحت عنوان « تنزيه » ، اراده و مشيّت حقّ را مؤثّر در افعال و اعمال بندگان كه احيانا متّصف به زشتى و فحشاء است ندانسته‌اند ، و گروهى تحت عنوان « توحيد » و اينكه « لا مؤثّر فى الوجود الّا اللّه » ، همه چيز را مستند به ارادهء حقّ كرده‌اند .\r\nگويند غيلان دمشقى كه طرفدار عقيدهء اختيار بود بالاى سر ربيعة الرّأى دانشمند معروف كه قضا و قدرى بود ، ايستاد و گفت : « انت الّذى يزعم انّ اللّه يحبّ ان\r\n\r\n","description":"","footnote":"","page_name":" 379 ","page_number":391},
  {"content":"\r\n\r\nيعصى » يعنى تو آن كسى هستى كه گمان مىكند خداوند دوست دارد معصيت شود ؛ يعنى به عقيدهء تو معاصى نيز به اراده و مشيّت حقّ واقع مىشود . ربيعة الرّأى فورا گفت : « انت الّذى يزعم انّ اللّه يعصى قهرا » يعنى تو آن كسى هستى كه گمان مىكند خداوند جبرا على رغم اراده‌اش معصيت مىشود ؛ يعنى به عقيدهء تو ممكن است خداوند چيزى را بخواهد و خلاف آنچه او مىخواهد ، صورت گيرد .\r\nابو اسحاق اسفراينى كه طرفدار عقيدهء قضا و قدر بود ، روزى در محضر صاحب بن عبّاد نشسته بود كه قاضى عبد الجبّار معتزلى وارد شد . قاضى عبد الجبّار بر خلاف ابو اسحاق منكر عموميّت قضا و قدر بود . تا چشم قاضى به ابو اسحاق افتاد گفت : « سبحان من تنزّه عن الفحشاء » يعنى منزّه است ذات حقّ از اينكه كارهاى زشت به او نسبت داده شود . كنايه از اينكه تو همه چيز را از خدا مىدانى و لازمه‌اش اتّصاف خدا به كارهاى زشت است . ابو اسحاق فورا گفت : « سبحان من لا يجرى فى ملكه الّا ما يشاء » يعنى منزّه است ذات حقّ از اينكه در ملك او - ملك وجود - چيزى واقع شود مگر آنكه او بخواهد . كنايه از اينكه تو براى خدا در ملك خدا شريك قائل هستى و خيال مىكنى ممكن است خداوند چيزى را نخواهد و آن چيز واقع گردد .\r\nچنان كه قبلا اشاره شد ، اين مسأله قبل از آنكه انگيزه‌هاى سياسى و اجتماعى در آن دخالت داشته باشد ، يك مجهول و مشكلهء علمى بوده است . براى گروهى اين عقيده كه همه چيز حتّى زشتيها و بديها منتسب به خداست ، غير قابل قبول بوده ، خدا را از اين گونه امور تنزيه مىكرده‌اند . براى گروهى ديگر كه به توحيد آشناتر بوده‌اند ، اين جهت كه در جهان هستى - كه قائم به ذات الهى است و هر موجودى هر لحظه از او مدد مىگيرد - موجودى در فعل خود استقلال داشته باشد و خدا چيزى بخواهد و آن موجود چيز ديگر و آنگاه خواستهء آن مخلوق بر خلاف خواستهء خدا جامهء عمل بپوشد ، غير قابل قبول بوده است ، و از اين رو اختلاف نظر و عقيده پيدا شده است .\r\nامّا هر دسته‌اى از طريق بيان ايراداتى كه بر عقيدهء دستهء مخالف وارد بوده است ، مىخواسته‌اند صحّت عقيدهء خود را ثابت كنند بدون آنكه از عهدهء جواب اشكالاتى كه بر عقيدهء خود آنها وارد است ، برآيند . مراجعه به كتب كلامى مدّعاى ما را روشن مىكند . مباحثهء غيلان و ربيعة الرّأى و مباحثهء قاضى عبد الجبّار و ابو اسحاق نمونه‌اى از اين طرز استدلال است . حقيقت اين است كه عقيدهء قضا و قدر و عقيدهء اختيار و آزادى ، آن طور كه طرفداران آنها طرح مىكردند ، هيچ كدام قابل دفاع نبوده است و\r\n\r\n","description":"","footnote":"","page_name":" 380 ","page_number":392},
  {"content":"\r\n\r\nاگر اينها به حقيقت مطلب رسيده بودند و مىفهميدند كه نظر هر دسته‌اى فقط بر جزئى از حقيقت مشتمل است ، نزاع از ميان برمىخاست و مىفهميدند كه لازمهء اعتقاد به قضا و قدر و توحيد افعالى ، جبر و سلب آزادى از بشر نيست ؛ همانطور كه لازمهء اختيار و حرّيت بشر ، نفى قضا و قدر نيست .\r\n\r\nقضا و قدر\r\n« قضا » به معنى حكم و قطع و فيصله دادن است . قاضى را از اين جهت قاضى مىگويند كه ميان متخاصمين حكم مىكند و به كار آنها فيصله مىدهد . در قرآن كريم اين كلمه زياد استعمال شده ، چه در مورد بشر و چه در مورد خدا و چه در مورد قطع و فصل قولى كه سخنى موجب قطع و فصلى بشود و چه در مورد قطع و فصل عملى و تكوينى كه حقيقتى از حقايق موجب قطع و فصل گردد .\r\n« قدر » به معنى اندازه و تعيين است . اين كلمه نيز به همين معنى در قرآن كريم زياد استعمال شده است .\r\nحوادث جهان از آن جهت كه وقوع آنها در علم و مشيّت الهى قطعيّت و تحتّم يافته است ، مقضىّ به قضاى الهى مىباشند و از آن جهت كه حدود و اندازه و موقعيّت مكانى و زمانى آنها تعيين شده است . مقدّر به تقدير الهى مىباشند .\r\nحكما و متكلّمين در اين زمينه اصطلاحات و بيانات خاصّى دارند و چون مربوط است به مسألهء علم بارى تعالى و مراتب علم بارى و آنها نيز بستگى دارد به مسائل زيادى از آن جمله تحقيق در عوالم كلّى وجود ، ما در اين مقاله وارد بحث آنها نمىشويم . حاجى سبزوارى در منظومهء معروف خود مىگويد :\r\n اذ يكشف الاشياء مرّات له * فذا مراتب يبان علمه\r\nعناية و قلم لوح قضا * و قدر سجلّ كون يرتضى \r\nآنچه در اين مقاله مىتوان بحث كرد ، اين است كه به طور كلّى دربارهء حوادثى كه در جهان واقع مىشود سه گونه مىتوان نظر داد :\r\nيكى اينكه بگوييم حوادث با گذشتهء خود هيچ گونه ارتباطى ندارد ؛ هر حادثه در هر زمان كه واقع مىشود مربوط و مديون امورى كه بر او تقدّم دارند ( چه تقدّم زمانى\r\n\r\n","description":"","footnote":"","page_name":" 381 ","page_number":393},
  {"content":"\r\n\r\nو چه غير زمانى ) نيست ؛ نه اصل وجود او به امور قبلى مربوط و متّكى است و نه خصوصيّات و شكل و مختصّات زمانى و مكانى و اندازه و حدود او مربوط به گذشته است و در گذشته تعيين شده است .\r\nالبتّه با اين فرض ، سرنوشت معنى ندارد . سرنوشت هيچ موجودى قبلًا ، يعنى در مرتبهء وجود يك موجود ديگر ، تعيين نمىشود ، زيرا رابطهء وجودى ميان آنها نيست .\r\nمطابق اين نظر ، بايد اصل عليّت را يكسره انكار كنيم و حوادث را با گزاف و اتّفاق و صورت غير علمى توجيه كنيم .\r\nاصل عليّت عمومى و پيوند ضرورى و قطعى حوادث با يكديگر و اينكه هر حادثه‌اى تحتّم و قطعيّت خود را و همچنين تقدّر و خصوصيّات وجودى خود را از امرى يا امورى مقدّم بر خود گرفته است ، امرى است مسلّم و غير قابل انكار . اصل عليّت و اصل ضرورت علّى و معلولى و اصل سنخيّت علّىّ و معلولى را از اصول متعارفهء همهء علوم بشرى بايد شمرد ( 1 ) .\r\nنظر ديگر اينكه براى هر حادثه علّت قائل بشويم ، ولى نظام اسباب و مسبّبات را و اينكه هر علّتى معلولى خاصّ ايجاب مىكند و هر معلولى از علّت معيّن امكان صدور دارد ، منكر شويم و چنين پنداريم كه در همهء عالم و جهان هستى يك علّت و يك فاعل بيشتر وجود ندارد و آن ذات حقّ است ؛ همهء حوادث و موجودات مستقيما و بلاواسطه از او صادر مىشوند ؛ ارادهء خدا به هر حادثه‌اى مستقيما و جداگانه تعلّق مىگيرد ؛ چنين فرض كنيم كه قضاى الهى يعنى علم و ارادهء حقّ به وجود هر موجودى ، مستقل است از هر علم ديگر و قضاى ديگر . در اين صورت بايد قبول كنيم كه عاملى غير از خدا وجود ندارد . علم حقّ در ازل تعلّق گرفته كه فلان حادثه در فلان وقت وجود پيدا كند و قهرا آن حادثه در آن وقت وجود پيدا مىكند و هيچ چيزى هم در وجود آن حادثه دخالت ندارد . افعال و اعمال بشر يكى از آن حوادث است . اين افعال و اعمال را مستقيما و بلا واسطه قضا و قدر ، يعنى علم و ارادهء الهى ، به وجود مىآورد و امّا خود بشر و قوّه و نيروى او دخالتى در كار ندارد ؛ اينها صرفا يك پردهء ظاهرى و يك نمايش پندارى هستند .\r\nاين همان مفهوم جبر و سرنوشت جبرى است و اين همان اعتقادى است كه اگر\r\n\r\n\r\n\r\n\r\n","description":"","footnote":"\r\n( 1 ) . رجوع شود به جلد سوّم اصول فلسفه و روش رئاليسم .\r\n","page_name":" 382 ","page_number":394},
  {"content":"\r\n\r\nدر فرد يا قومى پيدا شود زندگى آنها را تباه مىكند .\r\nاين نظر ، گذشته از مفاسد عملى و اجتماعى كه دارد ، منطقا محكوم و مردود است و از نظر براهين عقلى و فلسفى - چنان كه در محلّ خود گفته شده است - ترديدى در بطلان اين نظر نيست . نظام اسباب و مسبّبات و رابطهء علّىّ و معلولى بين حوادث ، غير قابل انكار است . نه تنها علوم طبيعى و مشاهدات حسّى و تجربى بر نظام اسباب و مسبّبات دلالت مىكند ، در فلسفهء الهى متقن‌ترين براهين بر اين مطلب اقامه شده است . بعلاوه قرآن كريم نيز اصل عليّت عمومى و نظام اسباب و مسبّبات را تأييد كرده است .\r\nنظر سوّم اينكه اصل عليّت عمومى و نظام اسباب و مسبّبات بر جهان و جميع وقايع و حوادث جهان حكمفرماست و هر حادثى ضرورت و قطعيّت وجود خود را و همچنين شكل و خصوصيّت زمانى و مكانى و ساير خصوصيّات وجودى خود را از علل متقدّمهء خود كسب كرده است و يك پيوند ناگسستنى ميان گذشته و حال و استقبال ، ميان هر موجودى و علل متقدّمهء او هست .\r\nبنابراين نظر ، سرنوشت هر موجودى به دست موجودى ديگر است كه علّت اوست و آن علّت است كه وجود اين موجود را ايجاب كرده و به او ضرورت و حتميّت داده است ، و هم آن علّت است كه خصوصيّات وجودى او را ايجاب كرده است و آن علّت نيز به نوبهء خود معلول علّت ديگرى است و همين طور . . .\r\nپس لازمهء قبول اصل عليّت عمومى قبول اين نكته است كه هر حادثه‌اى ضرورت و قطعيّت و همچنين خصوصيّت و شكل و اندازه و كيفيّت خود را از علّت خود مىگيرد . در اين جهت فرق نمىكند كه ما الهى مسلك باشيم و به علت العللى كه اصل همهء ايجابها ( قضاها ) و اصل همهء تعيّنها ( قدرها ) هست معتقد باشيم يا نباشيم و چنين علّت العللى را نشناسيم . از اين رو از جنبهء عملى و اجتماعى ، در اين مسأله فرقى بين الهى و مادّى نيست ؛ زيرا اعتقاد به سرنوشت از اعتقاد به اصل علّيت عمومى و نظام سببى و مسبّبى سرچشمه مىگيرد ، خواه آنكه طرفدار اين اعتقاد الهى باشد يا مادّى . چيزى كه هست به عقيدهء يك نفر مادّى ، قضا و قدر صرفاً عينى است و به عقيدهء الهى ، قضا و قدر در عين اينكه عينى است علمى هم هست . يعنى از نظر يك نفر مادّى سرنوشت هر موجودى در علل گذشته تعيين مىشود بدون آنكه خود آن علل به كار خود و خاصيّت خود آگاه باشند ، ولى از نظر يك نفر الهى سلسلهء طولى علل ( علل\r\n\r\n","description":"","footnote":"","page_name":" 383 ","page_number":395},
  {"content":"\r\n\r\nما فوق زمان ) به خود و به كار و خاصيّت خود آگاه مىباشند . از اين رو در مكتب الهيّون آن علل ، نام كتاب و لوح و قلم و امثال اينها به خود مىگيرند ، امّا در مكتب مادّيّون چيزى كه شايستهء اين نامها باشد وجود ندارد .\r\n\r\nجبر\r\nاز اينجا معلوم مىشود كه اعتقاد به قضا و قدر عمومى و اينكه هر حادثه‌اى و از آن جمله اعمال و افعال بشر به قضا و قدر الهى است ، مستلزم جبر نيست . اعتقاد به قضا و قدر آنگاه مستلزم جبر است كه خود بشر و ارادهء او را دخيل در كار ندانيم و قضا و قدر را جانشين قوّه و نيرو و ارادهء بشر بدانيم ، و حال آنكه - چنان كه اشاره شد - از ممتنع‌ترين ممتنعات اين است كه ذات حقّ بلا واسطه در حوادث جهان مؤثّر باشد ؛ زيرا ذات حقّ ، وجود هر موجودى را فقط و فقط از راه علل و اسباب خاصّ او ايجاب مىكند . قضا و قدر الهى چيزى جز سرچشمه گرفتن نظام سببى و مسبّبى جهان از علم و ارادهء الهى نيست و چنان كه قبلا اشاره شد لازمهء قبول اصل علّيت عمومى و اصل ضرورت علّى و معلولى و اصل سنخيّت علّىّ و معلولى اين است كه سرنوشت هر موجودى با علل متقدّمهء خود بستگى داشته باشد ، خواه آنكه طبق نظر الهيّون مبدأ الهى در كار باشد و يا آنكه طبق نظر ماديّون مبدأ الهى در كار نباشد و فقط مبدأ مادّى در كار باشد ؛ يعنى خواه آنكه نظام اسباب و مسبّبات را قائم به غير و منبعث و متّكى به مشيّت الهى بدانيم و يا آنكه اين نظام را مستقل و قائم به ذات فرض كنيم ، زيرا مستقل و قائم به ذات بودن نظام سببى و مسبّبى ، و مستقل و قائم به ذات نبودن آن ، در مسألهء سرنوشت و آزادى بشر تأثير ندارد . از اين رو بسيار جاهلانه است كه كسى عقيدهء جبر را ناشى از اعتقاد به قضا و قدر الهى بداند و از اين نظر ، اعتقاد به سرنوشت و قضا و قدر را مورد انتقاد قرار دهد .\r\nاگر مقصود از سرنوشت و قضا و قدر الهى انكار اسباب و مسبّبات و از آن جمله قوّه و نيرو و اراده و اختيار بشر است ، چنين قضا و قدر و سرنوشتى وجود ندارد و نمىتواند وجود داشته باشد ؛ در حكمت الهى براهينى پولادين كه جاى هيچ گونه شكّ و ابهام باقى نمىگذارد ، بر بىاساس بودن چنين سرنوشت و قضا و قدرى اقامه شده است . و اگر مقصود از سرنوشت و قضا و قدر ، پيوند حتميّت هر حادثه با علل خود و\r\n\r\n","description":"","footnote":"","page_name":" 384 ","page_number":396},
  {"content":"\r\n\r\nپيوند شكل گرفتن هر حادثه از ناحيهء علل خود است ، البتّه اين حقيقتى است مسلّم ، ولى اعتقاد به اين گونه سرنوشت از مختصّات الهيّون نيست . هر مكتب و روش علمى و فلسفى كه به اصل عليّت عمومى اذعان دارد ناچار است اين گونه پيوندها را بپذيرد ، با اين تفاوت كه الهيّون معتقدند سلسلهء علل در بعدى غير از بعدهاى زمان و مكان منتهى مىشود به علّة العلل و واجب الوجود ، يعنى به حقيقتى كه او قائم به ذات است و اتّكايى به غير خود ندارد ؛ از اين رو همهء قضاها ( حتميّتها ) و همهء قدرها ( تعيّنها ) در نقطهء معيّنى متوقّف مىشود . اين تفاوت تأثيرى در اثبات يا نفى نظر جبر ندارد .\r\n\r\nآزادى و اختيار\r\nدر اينجا يك سؤال پيش مىآيد و آن اينكه اگر ما قضا و قدر الهى را مستقيما و بلا واسطهء علل و اسباب با حوادث مرتبط بدانيم ، ديگر آزادى و اختيار بشر مفهومى نخواهد داشت . و امّا با قبول اصل عليّت عمومى آيا مىتوان آزادى و اختيار بشر را قبول كرد ، يا اينكه اصل عليّت عمومى نيز با آزادى و اختيار بشر منافات دارد ؟ آيا تنها راه عقيده به آزادى و اختيار بشر اين است كه اعمال و افعال بشر و ارادهء او را با هيچ علّت خارجى مربوط ندانيم و نظر اوّل از سه نظر گذشته را بپذيريم ؟\r\nبسيارى از متفكّرين قديم و جديد چنين گمان كرده‌اند كه اصل عليّت عمومى با آزادى و اختيار بشر منافات دارد ، و ناچار به ارادهء به اصطلاح « آزاد » ، يعنى به اراده‌اى كه با هيچ علّت ارتباط ندارد ، قائل شده‌اند و در حقيقت صدفه و اتّفاق و گزاف را ، و لو در مورد ارادهء بشر ، پذيرفته‌اند .\r\nما در پاورقيهاى جلد سوّم اصول فلسفه ثابت و مبرهن كرديم كه گذشته از اينكه اصل عليّت عمومى نه قابل انكار است و نه استثناءپذير ، اگر رابطهء اراده را با علّتى ماوراى خود انكار كنيم ، بايد بپذيريم كه اعمال و افعال بشر بكلّى از اختيار او خارج است ؛ يعنى به جاى اينكه بتوانيم با قبول نظر عدم ارتباط ضرورى اراده با علّتى از علل ، نوعى اختيار براى بشر ثابت كنيم ، او را بىاختيارتر كرده‌ايم .\r\nبشر مختار و آزاد آفريده شده است ؛ يعنى به او عقل و فكر و اراده داده شده است . بشر در كارهاى ارادى خود مانند يك سنگ نيست كه او را از بالا به پايين رها كرده باشند و تحت تأثير عامل جاذبهء زمين خواه ناخواه به طرف زمين سقوط كند ؛ و\r\n\r\n","description":"","footnote":"","page_name":" 385 ","page_number":397},
  {"content":"\r\n\r\nمانند گياه نيست كه تنها يك راه محدود در جلوى او هست و همين‌كه در شرايط معيّن رشد و نمو قرار گرفت ، خواه ناخواه موادّ غذايى را جذب و راه رشد و نمو را طى مىكند ؛ و همچنين مانند حيوان نيست كه به حكم غريزه كارهايى انجام دهد . بشر هميشه خود را در سر چهارراهيهايى مىبيند و هيچ گونه اجبارى ندارد كه فقط يكى از آنها را انتخاب كند ؛ ساير راهها بر او بسته نيست ؛ انتخاب يكى از آنها به نظر و فكر و اراده و مشيّت شخصى او مربوط است . يعنى طرز فكر و انتخاب اوست كه يك راه خاص را معيّن مىكند .\r\nاينجاست كه پاى شخصيّت و صفات اخلاقى و روحى و سوابق تربيتى و موروثى و ميزان عقل و دورانديشى بشر به ميان مىآيد و معلوم مىشود كه آيندهء سعادت‌بخش يا شقاوت بار هر كسى تا چه اندازه مربوط است به شخصيّت و صفات روحى و ملكات اخلاقى و قدرت عقلى و علمى او و بالاخره به راهى كه براى خود انتخاب مىكند .\r\nتفاوتى كه ميان بشر و آتش كه مىسوزاند و آب كه غرق مىكند و گياه كه مىرويد و حتّى حيوان كه راه مىرود وجود دارد ، اين است كه هيچ يك از آنها كار و خاصيّت خود را از چند كار و چند خاصيّت براى خود انتخاب نمىكنند ، ولى انسان انتخاب مىكند ، او هميشه در برابر چند كار و چند راه قرار گرفته است و قطعيّت يافتن يك راه و يك كار فقط به خواست شخصى او مرتبط است .\r\n\r\nحتمى و غير حتمى\r\nدر آثار و روايات دينى و در اشارات قرآنى ، از قضا و قدر حتمى و قضا و قدر غير حتمى ياد شده است و چنين مىنمايد دو گونه قضا و قدر است : حتمى و غير قابل تغيير ، غير حتمى و قابل تغيير .\r\nاين پرسش پيدا مىشود كه معنى قضا و قدر غير حتمى چيست ؟ اگر حادثهء خاصّى را در نظر بگيريم ، يا علم ازلى حقّ و ارادهء او به آن حادثه تعلّق گرفته است يا نگرفته است ؛ اگر تعلّق نگرفته است ، پس قضا و قدر در كار نيست ؛ اگر تعلّق گرفته است ، حتماً بايد واقع شود ، و الّا لازم مىآيد علم حقّ با واقع مطابقت نكند و لازم مىآيد تخلّف مراد از ارادهء حق ، كه مستلزم نقصان و ناتمامى ذات حقّ است .\r\nبه بيان جامع‌تر ، قضا و قدر در واقع عبارت است از انبعاث و سرچشمه گرفتن\r\n\r\n","description":"","footnote":"","page_name":" 386 ","page_number":398},
  {"content":"\r\n\r\nهمهء علل و اسباب از اراده و مشيّت و علم حقّ كه علّة العلل است و به اصطلاح ، قضا عبارت است از علم به نظام احسن كه منشأ و پديدآورندهء آن نظام است .\r\n و الكلّ من نظامه الكيانى * ينشأ من نظامه الرّبّانى \r\nو از طرفى چنان كه مىدانيم قانون عليّت عمومى ، ضرورت و حتميّت را ايجاب مىكند . لازمهء قانون علّيت اين است كه وقوع حادثه‌اى در شرايط مخصوص مكانى و زمانى خودش قطعى و حتمى و غير قابل تخلّف بوده باشد ، همانطور كه واقع نشدن او در غير آن شرايط نيز حتمى و تخلّف‌ناپذير است . علوم ، قطعيّت خود را مديون همين قانون‌اند .\r\nقدرت پيش‌بينيهاى علمى بشر تا حدودى است كه به علل و اسباب آشنا باشد ، و چون قضا و قدر ايجاب و تقدير حوادث است از طريق علل و معلولات و در نظام سببى و مسبّبى ، پس قضا و قدر عين حتميّت و قطعيّت است . علىهذا تقسيم قضا و قدر به حتمى و غير حتمى و يا به قابل تبديل و غير قابل تبديل ، چه معنى و مفهومى مىتواند داشته باشد ؟\r\nاينجاست كه اين بن بست پيش مىآيد كه يا بايد مانند اشاعره به يك گونه قضا و قدر بيشتر قائل نباشيم و قابل تبديل بودن سرنوشت را به هر صورت و هر شكل منكر شويم و بالنتيجه براى بشر هيچ گونه قدرتى در تبديل سرنوشت و هيچ گونه آزادى و اختيارى قائل نشويم ، و يا مانند معتزله منكر قضا و قدر در جريان عالم ، لا اقلّ در افعال و اعمال بشر ، بشويم . اكنون بايد ببينيم راهى براى خروج از اين بن‌بست هست يا نيست ؟\r\nمقدّمتاً بايد گفته شود همان طورى كه نظر اشاعره مبنى بر غير قابل تبديل بودن سرنوشت مستلزم نفى قدرت و اختيار بشر و عدم تسلّط او بر سرنوشت است ، نظر معتزله نيز گذشته از اينكه از جنبهء توحيدى و اصول قطعى علم الهى مردود است ، از نظر قدرت و اختيار بشر و تسلّط او بر سرنوشت نيز دردى دوا نمىكند ؛ زيرا فرضا قضا و قدر را به مفهوم الهى آن نپذيريم ، با مفهوم مادّى آن ، يعنى حكومت قطعى و تخلّف‌ناپذير علّيت عمومى و فرمانروايى نواميس به اصطلاح جبرى ناشى از آن ، چه مىتوانيم بكنيم ؟ آيا مىتوانيم قانون علّيت را در جريان عالم و لا اقلّ در اعمال و افعال بشر انكار كنيم ؟ ! معتزله و پيروان آنها اين كار را هم كرده‌اند و منكر اصل\r\n\r\n","description":"","footnote":"","page_name":" 387 ","page_number":399},
  {"content":"\r\n\r\nضرورت علّى و معلولى - لااقل در مورد فاعل مختار - شده‌اند . عدّه‌اى از دانشمندان جديد اروپايى نيز همان افكار معتزله را در اين مسأله ابراز داشته‌اند و از « ارادهء آزاد » ، يعنى اراده‌اى كه تابع قانون علّيت نباشد ، سخن گفته‌اند و حتّى ادّعا كرده‌اند كه قانون علّيت فقط در دنياى مادّى كه از اتمها تشكيل يافته صادق است ، امّا اين قانون در دنياى روحى و در دنياى داخلى اتمها صادق نيست . ما در اينجا نمىتوانيم دامنهء بحث را به قانون علّيت بكشانيم ؛ جوينده را به پاورقيهاى جلد سوّم اصول فلسفه و روش رئاليسم ارجاع مىكنيم . اينجا همين قدر مىگوييم علّت اينكه دانشمندان جديد ، عموميّت قانون علّيت را مورد ترديد قرار داده‌اند ، اين است كه پنداشته‌اند قانون علّيت يك قانون تجربى است و آنگاه در مواردى كه تجربيات علمى بشر نتوانسته روابط علّىّ و معلولى را كشف كند و پديد آمدن معلولى معيّن را به دنبال علّتى معيّن به دست آورد ، خيال كرده‌اند اين موارد از حوزهء قانون علّيت خارج است .\r\nاصولًا اين فرض كه تمام قواعد و قوانين علمى بشر و تمام تصوّرات ذهنى وى از احساس و تجربه سرچشمه مىگيرد ، از بزرگترين اشتباهاتى است كه دامنگير بسيارى از سيستمهاى فلسفى غرب شده است و به مقلّدان شرقى آنها نيز سرايت كرده است .\r\nبالجمله راه انكار علّيت عمومى بسته است و با قبول آن ، اشكال سرنوشت غير حتمى به جاى خود باقى است ، خواه آنكه به جنبهء الهى قضا و قدر قائل باشيم يا قائل نباشيم . خلاصهء اشكال اينكه هر حادثه‌اى - و از آن جمله اعمال و افعال بشر - از ناحيهء علل و اسباب خود حتميّت پيدا مىكند ( قضا ) و حدود و مشخّصات و خصوصيّات خود را نيز از ناحيهء علل و اسباب و موجبات خود كسب مىكند ( قدر ) ؛ پس علّيت مساوى است با حتميّت و تخلّف‌ناپذيرى ؛ پس امكان تغيير و تبديل در كار نيست . و از اين رو تمام اعتراف كنندگان به اصل علّيت عمومى - و از آن جمله مادّيين - كه هم ضرورت علّى و معلولى و دترمينيسم را پذيرفته‌اند و هم مىخواهند سرنوشت را قابل تغيير و تبديل بدانند و براى انسان نقش تسلّط بر سرنوشت قائل شوند ، دچار اين اشكال و بن‌بست هستند . علىهذا نظر معتزله مبنى بر نفى قضا و قدر به مفهوم الهى ، يعنى نفى احاطه و شمول ارادهء الهى نسبت به همهء حوادث جهان و نفى اينكه علم الهى مبدأ نظام كلّى باشد ، دردى را دوا نمىكند .\r\n\r\n","description":"","footnote":"","page_name":" 388 ","page_number":400},
  {"content":"\r\n\r\n\r\nتوهّم محال\r\nاگر مقصود از تغيير و تبديل سرنوشت و غير حتمى بودن آن از جنبهء الهى اين باشد كه علم و ارادهء الهى چيزى را ايجاب كند و آنگاه عاملى مستقل كه آن عامل از قضا و قدر سرچشمه نگرفته است ، در مقابل آن پيدا شود و آن را بر خلاف آنچه مشيّت و اراده و علم حقّ اقتضا كرده ايجاد كند و يا آنكه آن عامل مستقلّ خارجى ، علم و مشيّت حقّ را عوض كند ، البتّه چنين چيزى محال است ؛ و همچنين از جنبهء علّيت عمومى ، اگر مقصود اين باشد كه علّيت عمومى چيزى را ايجاب كند و عاملى در مقابل علّيت عمومى پيدا شود و آن را بىاثر كند ، البتّه محال است ، زيرا تمام عوامل هستى از علم و ارادهء حقّ سرچشمه مىگيرد و هر عاملى كه در جهان خودنمايى مىكند ، تجلّى علم و ارادهء حقّ و مظهر خواست خداوند و آلت اجراى قضا و قدر اوست ، و نيز هر عاملى را كه در نظر بگيريم ، محكوم قانون علّيت و مظهرى از مظاهر آن است ، عاملى كه خود تجلّى ارادهء حقّ و مظهر خواست او و آلت اجراى قضا و قدر او نباشد يا از حوزهء قانون علّيت خارج بوده باشد و در مقابل آن عرض اندام كند ، تصوّر ندارد .\r\nپس تغيير و تبديل سرنوشت به معنى قيام عاملى در نقطهء مقابل قضا و قدر يا در جهت مخالف قانون علّيت ، محال و ممتنع است .\r\n\r\nحقيقت ممكن\r\nو امّا تغيير سرنوشت به معنى اينكه عاملى كه خود نيز از مظاهر قضا و قدر الهى و حلقه‌اى از حلقات علّيت است سبب تغيير و تبديل سرنوشتى بشود ، و به عبارت ديگر ، تغيير سرنوشت به موجب سرنوشت و تبديل قضا و قدر به حكم قضا و قدر ، هر چند شگفت و مشكل به نظر مىرسد امّا حقيقت است .\r\nشگفت‌تر آنجاست كه قضا و قدر را از جنبهء الهى در نظر بگيريم ، زيرا تغيير قضا و قدر از اين جنبه ، مفهوم تغيير در عالم علوى و الواح و كتب ملكوتى و علم الهى به خود مىگيرد . مگر ممكن است در علم خداوند تغيير و تبديل پيدا شود ؟ ! ! اين شگفتى آنگاه به سر حدّ نهايى خود مىرسد كه حوادث سفلى و مخصوصا اراده و افعال و\r\n\r\n","description":"","footnote":"","page_name":" 389 ","page_number":401},
  {"content":"\r\n\r\nاعمال انسانى را سبب تغييراتى و محو و اثباتهايى در عالم علوى و برخى الواح تقديرى و كتب ملكوتى بدانيم .\r\nمگر نه اين است كه نظام سفلى و عينى ناشى از نظام علوى و علمى و منبعث از اوست ؟ مگر نه اين است كه عالم سفلى ، دانى است و عالم علوى ، عالى ؟ مگر نه اين است كه جهان ناسوت محكوم جهان ملكوت است ؟ حالا آيا ممكن است متقابلًا احياناً نظام سفلى و لا اقل قسمتى از آن ، يعنى عالم انسانى ، در نظام علوى و علمى اثر بگذارد و سبب تغييراتى بشود و لو آنكه خود همين تأثير نيز به موجب سرنوشت و به حكم قضا و قدر بوده باشد ؟ اينجاست كه سؤالات عجيب پشت سر هم خودنمايى مىكند . آيا علم خدا تغييرپذير است ؟ ! ! آيا حكم خدا قابل نقض است ؟ ! ! آيا دانى مىتواند در عالى اثر بگذارد ؟ ! ! جواب همهء اينها مثبت است . بلى ، علم خدا تغييرپذير است ؛ يعنى خدا علم قابل تغيير هم دارد . حكم خدا قابل نقض است ؛ يعنى خدا حكم قابل نقض هم دارد . بلى ، دانى مىتواند در عالى اثر بگذارد . نظام سفلى ، و مخصوصاً اراده و خواست و عمل انسان بلكه اختصاصاً اراده و خواست و عمل انسان ، مىتواند عالم علوى را تكان بدهد و سبب تغييراتى در آن بشود ، و اين عالىترين شكل تسلّط انسان بر سرنوشت است .\r\nاعتراف مىكنم شگفت‌آور است ، امّا حقيقت است . اين همان مسألهء عالى و شامخ « بداء » است كه قرآن كريم براى اوّلين بار در تاريخ معارف بشرى از آن ياد كرده است :\r\n يَمْحُوا اللَّهُ ما يَشاءُ وَ يُثْبِتُ وَ عِنْدَهُ أُمُّ الْكِتابِ .  ( 1 ) .\r\nخداوند هر چه را بخواهد [ كه قبلا ثبت شده است 
  ] محو مىكند و هر چه را بخواهد [ كه قبلا ثبت نشده است 
  ] ثبت مىكند و كتاب مادر [ اصل و مادر همهء كتابها و نوشته‌ها 
  ] منحصرا نزد اوست .\r\nدر تمام سيستمهاى معارف بشرى سابقه ندارد ؛ در ميان فرق اسلامى تنها دانشمندانى از شيعهء اثنىعشريّه هستند كه در اثر اهتداء و اقتباس از كلمات ائمّهء اهل بيت ( عليهم السّلام ) توانسته‌اند به اين حقيقت پى ببرند و اين افتخار را به خود\r\n\r\n\r\n\r\n\r\n","description":"","footnote":"\r\n( 1 ) . رعد / 39 .\r\n","page_name":" 390 ","page_number":402},
  {"content":"\r\n\r\nاختصاص دهند .\r\nما در اينجا نمىتوانيم تفصيلًا وارد اين مبحث عالى فلسفى بشويم و درست مطلب را آنچنان كه هست روشن كنيم . در اينجا همين قدر اشاره كرده ، مىگوييم مسألهء « بداء » ريشهء قرآنى دارد و از لطيف‌ترين حقايق فلسفى است . در ميان فلاسفهء شيعه نيز جز بعضى كه در قرآن زياد تدبّر مىكرده‌اند و از آثار و كلمات پيشوايان شيعه مخصوصاً كلمات امام اوّل امير المؤمنين على ( عليه السّلام ) استفاده مىكرده‌اند ، كسى ديگر به غور اين مطلب نرسيده است .\r\nالبتّه در چنين مسأله‌اى تنها به تصوّر عاميانهء عوام النّاس كه از پيش خود فرض احمقانه‌اى به نام « بداء » مىسازند و سپس به مصداق « خود مىكشى و خود تعزيه مىخوانى » آن ساخته و پرداختهء خيال خود را مورد ايراد و انتقاد قرار مىدهند ، نبايد قناعت كرد .\r\nبه هر حال ، در اين رسالهء مختصر نمىتوانيم وارد آن مبحث عالى بشويم . در اينجا كافى است مسألهء دوگانگى قضا و قدر و قابليّت تغيير سرنوشت را صرفاً از جنبهء عينى و علّيت عمومى مورد بحث قرار دهيم و ببينيم آيا از اين نظر برخى قضا و قدرها حتمى و تخلّف‌ناپذير و بعضى ديگر غير حتمى و تغييرپذير است ؟ و اگر اينچنين است چگونه مىتوان توضيح داد ؟\r\nموجودات جهان بر دو قسم‌اند : برخى از آنها امكان بيشتر از يك نوع خاص از وجود در آنها نيست مانند مجرّدات علوى ؛ برخى ديگر اين طور نيستند ؛ امكان بيش از يك نوع خاص از وجود در آنها هست و آنها مادّيات مىباشند . موجودات مادّى آنها هستند كه از يك مادّهء خاص به وجود مىآيند و زمينهء به وجود آمدن موجودات ديگر مىباشند ، مانند همهء موجوداتى كه محسوس و ملموس ما مىباشند . مادّهء طبيعى ، نقش‌پذير صورتهاى مختلف است ؛ مادّهء طبيعى استعداد تكامل دارد ؛ مادّهء طبيعى از بعضى عوامل طبيعت قوّت و نيرو مىگيرد و از بعضى ديگر نقصان پيدا مىكند و يا راه فنا و زوال مىگيرد ؛ مادّهء طبيعى استعداد دارد كه با علل و عوامل مختلف مواجه شود و قهرا تحت تأثير هر كدام از آنها يك حالت و كيفيّت و اثرى پيدا كند مخالف با حالت و كيفيّت و اثرى كه از آن ديگرى مىتوانست پيدا كند . يك تخم كه در زمين كاشته\r\n\r\n","description":"","footnote":"","page_name":" 391 ","page_number":403},
  {"content":"\r\n\r\nمىشود اگر مصادف شود با آب و هوا و حرارت و نور ، آفتى هم به او برخورد نكند ، از زمين مىرويد و رشد مىكند و به سر حدّ كمال مىرسد ، و اگر يكى از عوامل رشد و كمال كسر شود يا آفتى برسد ، به آن حدّ نخواهد رسيد . براى يك مادّهء طبيعى هزارها « اگر » وجود دارد ؛ اگر چنين بشود ، چنان مىشود و اگر چنان بشود ، چنين مىشود ؛ يعنى اگر مواجه با فلان سلسله از علل شود ، چنين مىشود و اگر با فلان سلسلهء ديگر مواجه گردد ، چنان مىگردد .\r\nدر مجرّدات كه بيشتر از يك نحو نمىتوانند وجود داشته باشند و تحت تأثير علل مختلف قرار نمىگيرند ، قضا و قدر حتمى است ؛ غير قابل تبديل است ، زيرا با بيش از يك سلسله از علل سر و كار ندارند و سرنوشت معلول با علّت است ؛ پس يك سرنوشت بيشتر ندارند ، و چون امكان جانشين شدن سلسله‌اى از علل به جاى اين سلسله نيست ، پس سرنوشت آنها حتمى است . امّا در غير مجرّدات كه امكان هزاران نقش و رنگ را دارند و تحت قانون حركت مىباشند و همواره بر سر دوراهيها و چهارراهيها مىباشند ، قضا و قدرهاى غير حتمى وجود دارد ؛ يعنى يك نوع قضا و قدر سرنوشت آنها را معيّن نمىكند ، زيرا سرنوشت معلول در دست علّت است ، و چون اين امور با علل مختلف سر و كار دارند ، پس سرنوشتهاى مختلف در انتظار آنهاست ، و چون هر سلسله از علل را در نظر بگيريم امكان جانشين شدن يك سلسلهء ديگر در كار هست ، پس سرنوشت آنها غير حتمى است . به هر اندازه كه « اگر » دربارهء آنها صحيح است ، قضا و قدرها هست و امكان تغيير و تبديل وجود دارد .\r\nاگر كسى به نوعى بيمارى مبتلا باشد ، ناچار علّت خاصّى سبب رنجورى او شده است و اين سرنوشت خاص از آن علّت ناشى شده است . حالا اگر اين بيمار دوا بخورد ، دوا علّت ديگرى است و سرنوشت ديگرى همراه دارد . با خوردن دوا علّت بيمارى از ميان مىرود ؛ يعنى سرنوشت بيمار تغيير مىكند .\r\nاگر از اين بيمار دو پزشك عيادت كرده باشند و تشخيص و نسخه‌شان مخالف يكديگر باشد ، يك نسخه مفيد و شفا دهنده و نسخهء ديگر مهلك و كشنده باشد ، بايد گفت دو سرنوشت مختلف در انتظار اين بيمار است ، و از آن نظر كه از جانب بيمار ، هم امكان انتخاب اين نسخه موجود است هم امكان انتخاب آن نسخه ، پس از نظر بيمار هيچ كدام از اين دو سرنوشت حتمى نيست . گواينكه بالاخره يكى از آنها را انتخاب خواهد كرد و انتخاب آن بستگى دارد به يك سلسله علل آشكار و پنهان ، ولى اين\r\n\r\n","description":"","footnote":"","page_name":" 392 ","page_number":404},
  {"content":"\r\n\r\nجهت موجب سلب اين امكان نمىگردد ؛ يعنى در عين اينكه يكى بالخصوص انتخاب مىشود ، امكان اينكه انتخاب نشود و به اصطلاح امكان استعدادى انتخاب نسخهء مخالف ، موجود و محفوظ بوده است .\r\nپس سرنوشتهاى گوناگون در كار است و اين سرنوشتها مىتوانند جانشين يكديگر بشوند ؛ جانشين شدن آنها نيز به حكم سرنوشت است . علىهذا اگر كسى بيمار بشود و دوا بخورد و نجات پيدا كند ، به موجب سرنوشت و قضا و قدر است و اگر دوا نخورد و رنجور بماند و يا دواى زيان‌بخش بخورد و بميرد ، باز به موجب سرنوشت و قضا و قدر است و اگر هم از محيط بيمارى دورى گزيند و مصون بماند ، باز به حكم سرنوشت و قضا و قدر است . بالاخره هر چه بكند ، نوعى سرنوشت و قضا و قدر است و از حوزهء قضا و قدر نمىتواند بيرون باشد . مولوى مىگويد :\r\n همچنين تأويل قد جفّ القلم * بهر تحريض است بر شغل امم\r\nپس قلم بنوشت كه هر كار را * لايق آن هست تأثير و جزا\r\nكژ روى ، جفّ القلم ، كژ آيدت * راستى آرى ، سعادت زايدت\r\nچون بدزدد ، دست شد ، جفّ القلم * خورده باده ، مست شد ، جفّ القلم\r\nظلم آرى ، مدبرى ، جفّ القلم * عدل آرى ، برخورى ، جفّ القلم\r\nتو روا دارى روا باشد كه حقّ * همچو معزول آيد از حكم سبق ؟ !\r\nكه ز دست من برون رفته است كار * پيش من چندين ميا چندين مزار\r\nبلكه آن معنى بود جفّ القلم * نيست يكسان نزد او عدل و ستم \r\nسرّ مطلب اين است كه قضا و قدر چه از جنبهء الهى و چه از غير جنبهء الهى ، عاملى در عرض ساير عوامل جهان نيست ، بلكه مبدأ و منشأ و سرچشمهء همهء عاملهاى جهان است . هر عاملى كه بجنبد و اثرى از خود بروز دهد ، مظهرى از مظاهر قضا و قدر است و تحت قانون علّيت عمومى است . از اين رو محال است كه قضا و قدر در شكل يك عامل در مقابل ساير عاملها و مجزّا از آنها ظاهر شود و جلوى تأثير عامل خاصّى را بگيرد و يا يك عامل خاصّى را به كارى اجبار و اكراه كند .\r\nبه همين دليل است كه « جبر » محال است . جبر يعنى اكراه و اجبار انسان از طرف قضا و قدر . اين گونه اثر بخشيدن براى قضا و قدر - كه سرچشمهء عوامل هستى است نه عاملى در عرض ساير عوامل هستى - ممتنع است ، بلى ، براى مظاهر قضا و\r\n\r\n","description":"","footnote":"","page_name":" 393 ","page_number":405},
  {"content":"\r\n\r\nقدر ممكن است ؛ مثل اينكه انسانى انسان ديگر را به كارى اجبار كند . امّا اين ، غير از جبر اصطلاحى است . جبر اصطلاحى يعنى تأثير مستقيم قضا و قدر بر روى ارادهء انسانى به صورت يك عامل منفى براى رفع و جلوگيرى ، يا به صورت يك عامل مثبت براى الزام و اكراه .\r\nو به عبارت ديگر ، سرّ مطلب در امكان تبديل سرنوشت اين است كه قضا و قدر ، وجود هر موجودى را فقط و فقط از راه علل و اسباب خاصّ خود او ايجاب مىكند .\r\nايجاب و ايجاد موجودى از غير مجراى علل و اسباب خاصّ خود او ممتنع است . و از طرف ديگر ، علل و اسباب طبيعى ، مختلف است و موادّ اين عالم در آن واحد استعداد متأثّر شدن از چندين علّت را دارند .\r\nاگر قضا و قدر را آن طور فرض كنيم كه اشاعره فرض كرده‌اند ، يعنى اصل علّيت عمومى و جريان سببى و مسببى را ظاهر بىحقيقت بدانيم ، و يا مانند نيمه اشعريها در موارد خاصّى استثنائا دخالت مستقيم و بلاواسطهء قضا و قدر را در جريان امور بپذيريم ، مسأله شكل ديگر پيدا مىكند ؛ امّا چنين قضا و قدرى وجود ندارد و نمىتواند وجود داشته باشد .\r\n\r\nامتياز بشر\r\nاعمال و افعال بشر از آن سلسله حوادث است كه سرنوشت حتمى و تخلّف‌ناپذير ندارد ، زيرا بستگى دارد به هزاران علل و اسباب و از آن جمله انواع اراده‌ها و انتخابها و اختيارها كه از خود بشر ظهور مىكند . تمام امكاناتى كه در مورد جمادات و نباتات و افعال غريزى حيوان وجود دارد و تمام « اگر » هايى كه در وقوع آنها هست ، در افعال و اعمال بشر هست . در رشد يك درخت و يا انجام عمل غريزى يك حيوان ، هزاران « اگر » كه همان شرايط طبيعى هستند مىتوانند وجود داشته باشند .\r\nهمهء آن « اگر » ها در افعال و اعمال انسان هست بعلاوهء اينكه در انسان عقل و شعور و ارادهء اخلاقى و قوّهء انتخاب و ترجيح آفريده شده است .\r\nانسان قادر است عملى را كه صددرصد با غريزهء طبيعى و حيوانى او موافق است و هيچ رادع و مانع خارجى وجود ندارد ، به حكم تشخيص و مصلحت‌انديشى ترك كند ، و قادر است كارى را كه صد در صد مخالف طبيعت اوست و هيچ گونه عامل اجبار كنندهء\r\n\r\n","description":"","footnote":"","page_name":" 394 ","page_number":406},
  {"content":"\r\n\r\nخارجى هم وجود ندارد ، به حكم مصلحت‌انديشى و نيروى خرد ، آن را انجام دهد .\r\nانسان مانند حيوان تحت تأثير محرّكات نفسانى و رغبتهاى درونى واقع مىشود ، امّا در مقابل آنها دست بسته و مسخّر نيست ؛ از يك نوع حرّيتى برخوردار است . يعنى اگر همهء عواملى كه براى يك حيوان در انجام عمل غريزى فراهم است و الزاماً او را وادار به عمل و حركت مىكند براى انسان فراهم باشد ، تازه راه فعل و ترك براى او از ناحيهء عقل و ارادهء خودش باز است . انجام اين عمل مشروط است به اينكه قوّهء تميز و تشخيص او همانند يك شوراى عالى به تصويب برساند و قوّهء ارادهء او مانند يك قوّهء مجريّه به كار بيفتد . اينجاست كه تأثير انسان در سرنوشت خود به عنوان يك عامل مختار ، يعنى عاملى كه پس از آنكه همهء شرايط طبيعى فراهم است در انتخاب فعل و ترك « آزاد » است ، معلوم مىشود .\r\nمعنى آزادى انسان اين نيست كه از قانون علّيت آزاد است ، زيرا گذشته از اينكه آزادى از قانون علّيت فى حدّ ذاته محال است ، با اختيار ارتباط ندارد ، بلكه اين گونه آزادى با اجبار يكسان است . چه فرق مىكند كه انسان از ناحيهء عامل خاصّى مجبور و مكره باشد كه بر خلاف ميل و خواست خود عمل بكند ، يا اينكه خود عمل از قانون علّيت آزاد باشد و با هيچ علّتى و از آن جمله خود بشر بستگى نداشته باشد و خود به خود واقع شود ؟ ! اينكه مىگوييم بشر مختار و آزاد است به اين معنى است كه عمل او از خواست و رضايت كامل او و تصويب قوّهء تميز او سرچشمه مىگيرد و هيچ عاملى او را بر خلاف ميل و رغبت و رضا و تشخيص او وادار نمىكند ؛ نه قضا و قدر و نه عامل ديگر .\r\nخلاصه اينكه چون تمام علل و اسباب ، مظاهر قضا و قدر الهى مىباشند ، در مورد هر حادثه‌اى ، هر اندازه علل و اسباب مختلف و جريانهاى مختلف متصوّر باشد ، قضا و قدرهاى گوناگون متصوّر است . آن جريانى كه واقع مىشود و صورت مىگيرد ، به قضا و قدر الهى است و آن جريانى هم كه متوقّف مىشود ، به قضا و قدر الهى است .\r\n\r\nنگاهى به صدر اسلام\r\nاز رسول اكرم ( صلّى اللّه عليه و آله و سلّم ) سؤال شد : حرزهايى به عنوان استشفا مورد استفاده قرار مىگيرد ( مطابق نقل غزالى در احياء العلوم از دوا و حرز هر دو سؤال\r\n\r\n","description":"","footnote":"","page_name":" 395 ","page_number":407},
  {"content":"\r\n\r\nشد ) ، آيا مىتواند اين امور جلوى قدر الهى را بگيرد ؟ فرمود : « انّها من قدر اللّه » ( 1 ) يعنى خود اينها نيز از قدر الهى مىباشد : تأثير اينها در جلوگيرى از بيمارى نيز به قضا و قدر الهى است .\r\nعلى ( عليه السّلام ) در سايهء ديوار كجى نشسته بود ؛ از آنجا حركت كرد و در زير سايهء ديوار ديگرى نشست . به آن حضرت گفته شد : « يا امير المؤمنين ! « تفرّ من قضاء اللّه ؟ » ( از قضاى الهى فرار مىكنى ؟ ) فرمود : « افرّ من قضاء اللّه الى قدر اللّه » ( 2 ) ( از قضاى الهى به قدر الهى پناه مىبرم ) ؛ يعنى از نوعى قضا و قدر به نوعى ديگر از قضا و قدر پناه مىبرم ؛ يعنى اگر بنشينم و ديوار بر سرم خراب شود قضا و قدر الهى است ، زيرا در جريان علل و اسباب اگر انسانى در زير ديوارى شكسته و مشرف به انهدام بنشيند آن ديوار بر سرش خراب مىشود و صدمه مىبيند ، و اين خود قضا و قدر الهى است ، و اگر خود را به كنارى بكشد از خطر او مصون مىماند ، اين نيز قضا و قدر الهى است .\r\nكما اينكه ممكن است در همان حال در يك جريان ديگر از علل و اسباب ، خطرى ديگر متوجّه او گردد كه آن نيز قضا و قدر الهى است .\r\nبه هر حال ، خود را از خطر دور نگه داشتن ، پرهيز از امر خداست به امر خدا ؛ فرار از قضاى الهى است به قضاى الهى .\r\n حاصل آن كز وسوسه هر كو گسيخت * از قضا هم در قضا بايد گريخت\r\nبا قضا پنجه زدن نبود جهاد * زان كه اين را هم قضا بر ما نهاد \r\nمجموعاً از تاريخ اسلامى روشن مىشود كه مسلمانان صدر اوّل با اعتقاد راسخى كه به قضا و قدر داشتند ، اين تعليم را آنچنان دريافت كرده بودند كه با تسلّط خودشان بر سرنوشتشان منافاتى نمىديدند و مسألهء تغيير و تبديل سرنوشت و اينكه خود اين تغيير و تبديلها نيز جزء قضا و قدر است نزد آنها امرى مسلّم بوده و لذا اعتقاد محكم آنها به سرنوشت ، آنها را به سوى عقيدهء جبر نكشانيد و آنان را بىحسّ و لا قيد و حواله به تقدير كن بار نياورد . آنها ضمن فعاليّتهاى عجيب و متّكى به نفس كم نظيرشان همواره از خداوند بهترين « قضا » را طلب مىكردند . چون متوجّه بودند كه در هر موردى انواع قضا و قدرها هست ، از خدا بهترين آنها را مىخواستند .\r\n\r\n\r\n\r\n\r\n","description":"","footnote":"\r\n( 1 ) . بحار الانوار [ چاپ جديد 
  ] ، ج 5 / ص 87 .\r\n( 2 ) . توحيد صدوق [ چاپ تهران 
  ] ، ص 337 .\r\n","page_name":" 396 ","page_number":408},
  {"content":"\r\n\r\nعجيب اين است كه آنچه از خدا طلب مىكردند ، بهترين قضاها و تقديرهاست نه بهترين مقضى و مقدّرها ! اين مضمون در بسيارى از دعاهاى اسلامى هست . شايد از همه عجيب‌تر اين است كه اين مضامين در كلمات مسلمين ساده ضمير صدر اسلام پيدا مىشود .\r\nدر جلد دوّم كامل ابن اثير ذيل صفحهء 313 نقل از تاريخ طبرى ، نامه‌اى از سعد وقّاص نقل مىكند كه بين او و عمر ردّ و بدل شد . سعد در ضمن نامه نوشت : « و امر اللّه بعد ماض و قضاؤه مسلّم الى ما قدّر لنا و علينا ، فنسأل اللّه خير القضاء و خير القدر فى عافية » يعنى امر الهى نافذ ، و قضا و قدر او قطعى است ، تا براى ما چه مقدّر كرده باشد ؛ از او بهترين قضاها و قدرها را مسئلت مىنماييم .\r\nدر شرح ابن ابى الحديد بر نهج البلاغه ، خطبهء 132 مىگويد : عمر بن الخطّاب در يكى از سفرها كه به شام رفت ، قبل از ورود به شام اطّلاع پيدا كرد كه در آنجا بيمارى طاعون پيدا شده . با همراهان خود دربارهء ورود به شام مشورت كرد ؛ همه او را منع كردند مگر ابو عبيدهء جرّاح كه فرمانده مسلمين در شام بود . او به عمر گفت : « يا امير المؤمنين أ تفرّ من قدر اللّه ؟ » يعنى آيا از قضا و قدر الهى فرار مىكنى ؟ عمر گفت : « نعم افرّ من قدر اللّه به قدر اللّه الى قدر اللّه » . يعنى از قضا و قدر الهى به حكم قضا و قدر الهى به سوى قضا و قدر الهى فرار مىكنم . و همان وقت شخصى مدّعى شد از پيغمبر شنيده است كه اگر در شهرى طاعون بود و شما در بيرون آن شهر بوديد ، وارد آن شهر نشويد ؛ ولى اگر در شهرى بوديد و طاعون آمد ، از شهر خارج نشويد . عمر كه قبل از شنيدن اين حديث كمى مردّد بود از ورود به شهر منصرف شد .\r\nآنچه مجموعاً از اخبار و روايات شيعه و سنّى بر مىآيد اين است كه شخص رسول اكرم ( ص ) مسلّماً مسألهء قضا و قدر را براى اصحاب خود طرح كرده است و امير المؤمنين على ( عليه السّلام ) نيز مكرّر در اين باب داد سخن داده است . آنچه اعجاب را برمىانگيزد اين است كه اين تعليم بزرگ آنچنان با استادى و مهارت به مردم صدر اسلام تلقين شده است كه با « جبر » فرسنگها فاصله داشته و آنها را جبرى مسلك و در نتيجه بىاراده و غير متّكى به نفس بار نياورده است ؛ هم عملشان در صدر اوّل حاكى از اين مطلب است و هم گفته‌هايى كه كم و بيش از آنها رسيده است .\r\nبعدها كه متكلّمين اسلامى آمده‌اند و خواسته‌اند در اين مسأله بحث و استدلال و تجزيه و تحليل كنند ، نتوانسته‌اند بين اعتقاد به قضا و قدر و اعتقاد به جبر فرق\r\n\r\n","description":"","footnote":"","page_name":" 397 ","page_number":409},
  {"content":"\r\n\r\nبگذارند و تا امروز كه چهارده قرن تقريباً از آن زمان مىگذرد ، كمتر افرادى در شرق و غرب عالم پيدا شده‌اند كه توانسته باشند بين اين دو عقيده فرق بگذارند .\r\n\r\nسرچشمهء اصلى\r\nسرچشمهء اصلى اين نوع تعليم كه بشر را در عين اعتقاد به قضا و قدر ، به تسلّط او بر سرنوشت نيز معتقد مىكند ، قرآن كريم است . قرآن كريم از قضاهاى متعدّد نام مىبرد :\r\n هُوَ الَّذِي خَلَقَكُمْ مِنْ طِينٍ ثُمَّ قَضى أَجَلًا وَ أَجَلٌ مُسَمًّى عِنْدَهُ  ( 1 ) .\r\nاوست كه شما را از گل آفريد و اجلى معيّن كرد و اجل نام برده شده در نزد خود اوست .\r\nقرآن كريم در عين اينكه از لوح محفوظ و كتاب ازلى و تقدير گذشته دم مىزند و مىگويد :  « وَ لا رَطْبٍ وَ لا يابِسٍ إِلَّا فِي كِتابٍ مُبِينٍ »  ، يا مىگويد :  « ما أَصابَ مِنْ مُصِيبَةٍ فِي الْأَرْضِ وَ لا فِي أَنْفُسِكُمْ إِلَّا فِي كِتابٍ مِنْ قَبْلِ أَنْ نَبْرَأَها »  ، در عين حال مىگويد :\r\n كُلَّ يَوْمٍ هُوَ فِي شَأْنٍ  ( 2 ) .\r\nخداوند هر روز دست در كارى است .\r\nاز رسول خدا ( ص ) سؤال شد : « أ نحن فى امر فرغ منه ام فى امر مستأنف ؟ » ( آيا ما به كارهايى سرگرميم كه خداوند از آنها فارغ شده است ، يا آنكه پس از اين ، تكليف آنها روشن مىشود ؟ ) فرمود : « فى امر فرغ منه و فى امر مستأنف » ( 3 ) ( شما به كارهايى سرگرميد كه هم خداوند از آنها فارغ شده و هم فارغ نشده است ) .\r\n\r\n\r\n\r\n\r\n","description":"","footnote":"\r\n( 1 ) . انعام / 2 .\r\n( 2 ) . رحمن / 29 .\r\n( 3 ) . شرح اصول كافى ملا صدرا ، ذيل حديث 394 .\r\n","page_name":" 398 ","page_number":410},
  {"content":"\r\n\r\n\r\nتغييرناپذيرى در طبيعت\r\nگفتيم در زبان پيشوايان دين چه در دعا و چه در غير دعا از دو گونگى قضا و قدر ياد شده است ، و توضيح داديم كه مجرّدات علوى ، قضا و قدرشان حتمى است ، بر خلاف موجودات طبيعت . بايد اضافه كنيم كه در طبيعت نيز قضا و قدرهاى حتمى ، و به عبارت ديگر ، جريانهاى غير قابل تبديل هست . در طبيعت ، هر موجودى مسبوق به عدم است و بايد از موجود ديگر سرچشمه بگيرد ؛ اين قضاى حتمى است . هر موجود طبيعى بايد راه فنا و زوال پيش بگيرد مگر اينكه تبديل شود به موجود غير مادى . اين نيز قضا و قدر حتمى است . موجودات جهان طبيعت به مرحله‌اى مىرسند كه تغيير مسير براى آنها غير ممكن مىشود : يا بايد معدوم شوند و يا همان جريان را طى كنند ؛ يعنى تقدير حتمى پيدا مىكنند . مثلًا سلّول نطفهء يك مرد كه با تخمك يك زن جفت مىشود و مجموعاً يك واحد سلّول را تشكيل مىدهند ، سرشت و طينت معيّنى را براى آيندهء كودك تشكيل مىدهند و صفات موروثى خاصّى را در كودك بعداً به وجود مىآورند كه در سرنوشت آيندهء او مؤثّر است . بديهى است كه اگر سلّول نطفهء اين مرد با تخمك زن ديگر جفت شده بود ، واحد ديگرى مغاير با اين واحد ، و سرشت و طينت ديگرى مغاير با اين سرشت و طينت تكوين مىشد . پس از تكوين يك سرشت و طينت ، ديگر نمىتوان آن را به سرشت ديگر تبديل كرد ؛ يعنى در اين مرحله قضا و قدر حتمى مىشود . بسيارى از كيفيّات ديگر در مراحل بعدى رحم قطعى و حتمى مىشود ؛ از اين رو مىبينيم كه در زبان دين ، رحم يكى از الواح قضا و قدر ناميده شده است .\r\n\r\nنظامات لا يتغيّر\r\nقوانين و نظاماتى كه بر جهان حكمفرما مىباشند نيز غير قابل تغيير و تبديل‌اند .\r\nموجودات طبيعت در تغيير و تبديل‌اند ، امّا نظامات طبيعت ثابت و لايتغيّرند . موجودات طبيعت متغيّر و متكامل‌اند و در مسيرهاى مختلف قرار مىگيرند ؛ گاهى به سر حدّ كمال مىرسند و گاهى متوقّف مىشوند ؛ گاه تند مىروند و گاه كند . عوامل مختلف سرنوشت آنها را تغيير مىدهد . امّا نظامات طبيعت نه متغيّرند و نه متكامل ؛ ثابت و يكنواخت‌اند . قرآن كريم از اين نظامات لا يتغيّر به « سنّت الهى » تعبير مىكند و\r\n\r\n","description":"","footnote":"","page_name":" 399 ","page_number":411},
  {"content":"\r\n\r\nمىگويد :\r\n سُنَّةَ اللَّهِ فِي الَّذِينَ خَلَوْا مِنْ قَبْلُ وَ لَنْ تَجِدَ لِسُنَّةِ اللَّهِ تَبْدِيلًا  ( 1 ) .\r\nسنّت الهى تغييرپذير نيست ؛ سنّت الهى قابل برگرداندن نيست .\r\nمثلًا اينكه عاقبت با متّقيان و پاكان است و زمين از آن صالحان است ، سنّت لا يتغيّر الهى است :\r\n وَ لَقَدْ كَتَبْنا فِي الزَّبُورِ مِنْ بَعْدِ الذِّكْرِ أَنَّ الْأَرْضَ يَرِثُها عِبادِيَ الصَّالِحُونَ  ( 2 ) .\r\n إِنَّ الْأَرْضَ لِلَّهِ يُورِثُها مَنْ يَشاءُ مِنْ عِبادِهِ وَ الْعاقِبَةُ لِلْمُتَّقِينَ  ( 3 ) .\r\nاينكه تا مردمى با ابتكار خودشان در اوضاع و احوال خود تغييرى ندهند ، خداوند اوضاع و احوال عمومى آنها را عوض نمىكند ، سنّت لا يتغيّر الهى است :\r\n إِنَّ اللَّهَ لا يُغَيِّرُ ما بِقَوْمٍ حَتَّى يُغَيِّرُوا ما بِأَنْفُسِهِمْ  ( 4 ) .\r\nاينكه وضع حكومت مردمى با وضع روحيه و افكار و اخلاق و شايستگى آنها بستگى دارد ، سنّت تغييرناپذير الهى است :\r\n وَ كَذلِكَ نُوَلِّي بَعْضَ الظَّالِمِينَ بَعْضاً  ( 5 ) .\r\nاينكه اگر در ميان قومى طبقه‌اى مترف پيدا شوند و فسق و فجور و شهوترانى و تن‌پرورى آغاز كنند منجر به هلاكت آن قوم مىگردد ، سنّت تغييرناپذير الهى است :\r\n وَ إِذا أَرَدْنا أَنْ نُهْلِكَ قَرْيَةً أَمَرْنا مُتْرَفِيها فَفَسَقُوا فِيها فَحَقَّ عَلَيْهَا الْقَوْلُ فَدَمَّرْناها تَدْمِيراً  ( 6 ) .\r\n\r\n\r\n\r\n\r\n","description":"","footnote":"\r\n( 1 ) . احزاب / 63 .\r\n( 2 ) . انبياء / 105 .\r\n( 3 ) . اعراف / 128 .\r\n( 4 ) . رعد / 11 .\r\n( 5 ) . انعام / 129 .\r\n( 6 ) . اسرى / 16 .\r\n","page_name":" 400 ","page_number":412},
  {"content":"\r\n\r\nاينكه اگر مردمى به ايمان مجهّز باشند و شايسته عمل كنند ، در ميدان تنازع بقا گوى سبقت را خواهند ربود و خلافت زمين در اختيار آنها قرار خواهد گرفت ، سنّت قطعى و تغييرناپذير الهى است :\r\n وَعَدَ اللَّهُ الَّذِينَ آمَنُوا مِنْكُمْ وَ عَمِلُوا الصَّالِحاتِ لَيَسْتَخْلِفَنَّهُمْ فِي الْأَرْضِ كَمَا اسْتَخْلَفَ الَّذِينَ مِنْ قَبْلِهِمْ وَ لَيُمَكِّنَنَّ لَهُمْ دِينَهُمُ الَّذِي ارْتَضى لَهُمْ  ( 1 ) .\r\nاينكه عاقبت و نهايت ظلم و بيدادگرى ، ويرانى و تباهى و نابودى است ، سنّت تغييرناپذير الهى است :\r\n وَ تِلْكَ الْقُرى أَهْلَكْناهُمْ لَمَّا ظَلَمُوا وَ جَعَلْنا لِمَهْلِكِهِمْ مَوْعِداً  ( 2 ) .\r\nالملك يبقى مع الكفر و لا يبقى مع الظّلم ( 3 ) .\r\n\r\nنظريّات ديگر\r\nمطابق آنچه ما توضيح داديم ، انقسام قضا و قدر به حتمى و غير حتمى از وضع خاصّ موجودات سرچشمه مىگيرد . موجودى كه امكانات متعدّده دارد و علل مختلف ممكن است در او تأثير كنند و هر علّتى او را در يك مجرا و يك مسير بخصوص قرار مىدهد ، مقدّرات متعدّدى دارد ؛ به هر اندازه كه به علل گوناگون بستگى و ارتباط دارد ، مقدّرات دارد ؛ از اين رو سرنوشت و قضا و قدر چنين موجودى غير حتمى است . و امّا موجودى كه بيش از يك امكان در او نيست و يك مسير بيشتر برايش ممكن نيست و جز با يك نوع علّت سر و كار ندارد سرنوشتش حتمى و غير قابل تغيير است . به عبارت ديگر ، حتميّت و عدم حتميّت ناشى از جنبهء قابلى است نه جنبهء فاعلى ؛ به معنى قابليّت واحد و قابليّتهاى متعدّده است . از اين رو مجرّدات علوى كه فاقد امكان استعدادى مىباشند و همچنين موجودات طبيعت در بعضى حالات كه استعداد بيش از يك آينده\r\n\r\n\r\n\r\n\r\n","description":"","footnote":"\r\n( 1 ) . نور / 55 .\r\n( 2 ) . كهف / 59 .\r\n( 3 ) . حديث نبوى .\r\n","page_name":" 401 ","page_number":413},
  {"content":"\r\n\r\nرا ندارند ، سرنوشتشان حتمى است ، و امّا آن دسته از پديده‌هاى طبيعت كه استعداد بيش از يك آينده را دارند ، سرنوشتشان غير حتمى است . اين بود خلاصهء تفسير و توضيح قضا و قدر حتمى و غير حتمى .\r\nاين مسأله طورهاى ديگر نيز تفسير شده است . بعضى به مقياس انسان تفسير كرده‌اند ؛ گفته‌اند واقعيّتهايى كه تغيير و تبدل آنها در اختيار انسان نيست ، تقديرشان حتمى است و واقعيّتهايى كه تغيير و تبديل آنها در اختيار انسان است ، تقديرشان غير حتمى است . مثلًا براى بشر ( لا اقل در حال حاضر ) تغيير دادن اوضاع جوّى از لحاظ گرما و سرما و برف و باران و بادها و تغيير دادن اوضاع عمومى زمين از لحاظ زلزله‌ها و طوفانها و سيلابها غير مقدور است . بشر چه بخواهد و چه نخواهد اينها صورت مىگيرند . پس آنها امور حتميّه هستند و مقدّرات الهى در اين امور حتمى است . امّا تغيير اوضاع اجتماعى و اصلاح امور به موازين عدالت و رفاه عمومى و سعادت همگانى ، مقدور بشر است و خواست بشر مىتواند اينها را عوض كند . پس اينها امور غير حتميّه هستند و مقدّرات الهى در اين امور غير حتمى است .\r\nاين تفسير صحيح نيست ، زيرا علّت ندارد قدرت و امكانات بشر را ملاك حتمى يا غير حتمى بودن مقدّرات قرار بدهيم . زبان اخبار و آثار دين هم با اين تفسير قابل تطبيق نيست .\r\nبعضى ديگر قضا و قدر حتمى و غير حتمى را به مقياس تحقّق و عدم تحقّق شرايط تفسير كرده‌اند ، به اين معنى كه چنان كه گفتيم برخى موجودات امكانات متعدّد دارند و با علل مختلف ارتباط و پيوند دارند . به هر اندازه كه با علل گوناگون بستگى دارند ، مقدّرات داشته و در حقيقت سرنوشت آنها به دست آن علّتهاست . هر علّتى يك سرنوشتى براى اين موجود در دست دارد و هر سرنوشتى مشروط است به وقوع و تحقّق آن علّتى كه آن سرنوشت را در دست دارد . بديهى است كه در ميان علل و شرايط گوناگون بعضى صورت وقوع پيدا مىكنند و بعضى نه ، و باز واضح است كه علّت اينكه بعضى از علل و شرايط وجود پيدا مىكنند و بعضى نه ، اين است كه علل و شرايط آن علل و شرايط موجود بوده است و علّت اينكه آن علل و شرايط ديگر وجود پيدا نكرده‌اند ، اين است كه علل و شرايط آن علل و شرايط موجود نبوده و همين طور علل و شرايط درجهء سوّم و چهارم . . .\r\nمقدّرات حتمى يعنى مقدّراتى كه در چنگ علل و شرايطى هستند كه آن علل و\r\n\r\n","description":"","footnote":"","page_name":" 402 ","page_number":414},
  {"content":"\r\n\r\nشرايط وجود پيدا مىكنند ، و امّا مقدّرات غير حتمى يعنى مقدّراتى كه در دست علل و شرايطى مىباشند كه زمينهء وجود براى آنها پيدا نمىشود .\r\nفرض كنيم شخص معيّنى از لحاظ ساختمان جسمى استعداد دارد كه اگر حفظ الصّحه را رعايت كند صد و پنجاه سال عمر كند ، ولى اگر رعايت نكند عمر او به نصف تقليل پيدا مىكند . مقدّر او چنين است كه اگر رعايت حفظ الصّحه بكند صد و پنجاه سال عمر كند و اگر نكند هفتاد و پنج سال ؛ آنگاه آن شخص رعايت نكرده و در هفتاد و پنج سالگى مرد . پس براى اين شخص دو عمر تقدير شده و هر دو مشروط بوده است ، ولى شرط يكى محقّق شده و شرط ديگرى تحقّق نيافته است .\r\nآن تقديرى كه شرطش واقع شده و صورت واقع به خود گرفته قضا و قدر حتمى است و آنكه شرطش واقع نشده قضا و قدر غير حتمى است .\r\nدر مقام تمثيل ، اين دو تقدير مانند دو قانون است دربارهء يك نفر در زمينهء دو شرط مختلف . مثلًا قانون حكم مىكند اگر متّهم به جرم خود اقرار كند ، مجازات مربوط اجرا شود و اگر اقرار نكند و دلايل ديگرى هم عليه او نباشد ، آزاد گردد . حالا اگر متّهم اقرار كرد قهراً مجازات اجرا مىشود . قانون از جنبهء اينكه اگر اقرار كرد بايد مجازات شود دربارهء اين شخص قطعيّت و حتميّت پيدا كرده است و از جنبهء اينكه اگر اقرار نكرد و على الفرض دليل ديگرى هم در كار نيست بايد آزاد شود ، قطعيّت و حتميّت پيدا نكرده است .\r\nمطابق اين تفسير ، مقصود از قطعيّت و حتميّت در اينجا وجود پيدا كردن شرط و انطباق عملى مفاد قانون است ، و الّا قانون از آن جهت كه يك اصل كلّى است ، از هر دو جهت قطعى و حتمى و غير قابل تخلّف است .\r\nبر جهان تكوين يك سلسله قوانين و نواميس قطعى و غير قابل تخلّف حكمفرماست . همهء قوانين از آن نظر كه قانون كلّى مىباشند حتمى و استثناءناپذير مىباشند . مثلًا اينكه اشخاص داراى فلان استعداد جسمى اگر رعايت حفظ الصّحه بكنند عمرشان به صد و پنجاه سال مىرسد ، قانون قطعى جهان است و هم اينكه اگر همانها رعايت حفظ الصّحه نكنند عمرشان به نصف آن مدّت تقليل مىيابد ، باز قانون قطعى جهان است و اين قوانين و سنن قطعى ، مظاهر و مجارى قضا و قدر الهى مىباشند . علىهذا قضا و قدر حتمى يعنى آن قانون و سنّت و ناموس كه شرايطش وجود پيدا كرده و عملًا اجرا شده است و قضا و قدر غير حتمى يعنى آن قانون و سنّت\r\n\r\n","description":"","footnote":"","page_name":" 403 ","page_number":415},
  {"content":"\r\n\r\nجهانى كه شرطش واقع نشده و عملًا مصداق پيدا نكرده است .\r\nاين تفسير هر چند فى حدّ ذاته مطلب قابل قبولى است و بعيد نيست بعضى تعبيرات دينى ناظر به همين جهت باشد ، امّا نمىتوان تعبيراتى را كه به نام قضاى لازم و غير لازم و حتمى و غير حتمى در اخبار و آثار دينى آمده است ، به اين معنى حمل كرد . مسلّما مقصود از قضا و قدر لازم يا غير لازم ، قضا و قدر قابل تغيير و غير قابل تغيير است . باز مسلّما در مواردى كه شرايط يك قانون كلّى تحقّق پيدا كرده است ، امكان تغيير ، جايى نرفته است ؛ قضيّه از نظر ذات خود امكان اينكه جور ديگر صورت بگيرد داشته است . پس با فرض تحقّق شرايط باز قضا و قدر جنبهء غير حتمى خود را از آن نظر كه گفتيم از دست نمىدهد .\r\nتفسير ديگر اينكه قضا و قدر حتمى آن است كه از طرف خداوند تأكيد و ايجاب شده است كه حتماً بايد واقع شود و حتماً هم واقع خواهد شد ، ولى قضا و قدر غير حتمى آن است كه ارادهء خداوند نسبت به او بىطرف و بىتفاوت است و يا بىتفاوت نيست امّا الزام و ايجابى هم در كار نيست ، همانطور كه احكام تكليفى از اين قبيل است : گاهى يك چيز از طرف آمر و مقنّن حتم و ايجاب مىشود ( وجوب ) و گاهى آمر و مقنّن نسبت به چيزى بىطرف است ، از نظر او تفاوتى نيست كه آن كار صورت بگيرد يا صورت نگيرد ( اباحه ) و گاهى آمر طرف وقوع يا عدم وقوع را ترجيح مىدهد ، امّا الزام و ايجاب نمىكند ( استحباب يا كراهت ) .\r\nدر امور تكوينى نيز همين طور است ، گاهى ايجاب و الزام است و آن قضا و قدر حتمى است ، و گاهى بىطرفى است و يا آنكه يك طرف ( وقوع يا عدم وقوع ) ترجيح دارد امّا الزام و ايجابى در كار نيست و آن قضا و قدر غير حتمى است .\r\nاين تفسير ، غير علمىترين تفسير اين مطلب است . اين نفى قضا و قدر است ، زيرا محال است كه ارادهء حقّ نسبت به حادثهء خاصّى بىطرف و بىتفاوت باشد و يا بىطرف نباشد ولى ايجاب نكند ؛ همان طورى كه محال است حادثه‌اى از قانون علّيت مستثنى باشد و يا تحت قانون علّيت باشد امّا ضرورت و ايجاب در كار نباشد .\r\nقياس گرفتن حقايق تكوينى به امور عرفى و قراردادى درست نيست .\r\n\r\n","description":"","footnote":"","page_name":" 404 ","page_number":416},
  {"content":"\r\n\r\n\r\nعوامل معنوى\r\nدر مثالهاى گذشته آنچه راجع به علل و اسباب و عوامل مؤثّر در تغيير سرنوشت ذكر كرديم از حدود عوامل مادّى و تأثيرات آنها تجاوز نمىكرد ؛ يعنى دنياى حوادث را فقط از جنبهء ابعاد مادّى و روابط حسّى و جسمانى در نظر گرفتيم و عواملى كه در علل و معلولات شركت داديم تنها عوامل مادّى و حسّى بود . بديهى است از نظر جهان‌بينى مادّى تنها بايد به همين عوامل و روابط علّىّ و معلولى ميان آنها اكتفا كرد . امّا از نظر جهان‌بينى الهى كه واقعيّت را در چهار چوب مادّه و جسم و كيفيّات و انفعالات جسمانى محدود و محصور نمىداند ، دنياى حوادث داراى تاروپودهايى بيشتر و پيچيده‌تر است و عواملى كه در پديد آمدن حوادث شركت دارند بسى افزون‌تر مىباشند .\r\nاز نظر مادّى عوامل مؤثّر در اجل و روزى و سلامت و سعادت و خوشبختى منحصرا مادّى است . تنها عوامل مادّى است كه اجل را نزديك يا دور مىكند ؛ روزى را توسعه مىدهد يا تنگ مىكند ؛ به تن سلامت مىدهد يا مىگيرد ؛ خوشبختى و سعادت را تأمين يا نابود مىكند . امّا از نظر جهان‌بينى الهى ، علل و عوامل ديگرى كه عوامل روحى و معنوى ناميده مىشوند نيز همدوش عوامل مادّى در كار اجل و روزى و سلامت و سعادت و امثال اين امور مؤثّرند .\r\nاز نظر جهان‌بينى الهى ، جهان يك واحد زنده و با شعور است ؛ اعمال و افعال بشر حساب و عكس العمل دارد ؛ خوب و بد در مقياس جهانى بىتفاوت نيست ؛ اعمال خوب و بد بشر مواجه مىشود با عكس العملهايى از جهان كه احياناً در دورهء حيات و زندگى خود فرد به او مىرسد .\r\nايذاء جاندار ، اعمّ از حيوان و انسان ، خصوصا ايذاء به صاحبان حقوق ، از قبيل پدر و مادر و معلّم ، آثار سوئى در همين زندگى دنيايى بار مىآورد ؛ در طبيعت مكافات هست . اين آثار و نتايج ، خود قسمتى از مظاهر قضا و قدر است . بديهى است كه اين گونه قضايا و ارتباطات ميان حوادث و پديده‌ها با جهان‌بينى الهى كه جهان را يك دستگاه واحد زندهء صاحب اراده و شعور مىداند ، قابل توجيه است و بخشى از روابط علّىّ و معلولى را تشكيل مىدهد و امّا با طرز تفكّر مادّى و جهان‌بينى ماترياليستى\r\n\r\n","description":"","footnote":"","page_name":" 405 ","page_number":417},
  {"content":"\r\n\r\nقابل توجيه نيست .\r\nاز نظر جهان‌بينى الهى ، جهان هم شنواست و هم بينا ؛ ندا و فرياد جاندارها را مىشنود و به آنها پاسخ مىدهد . به همين جهت دعا يكى از علل اين جهان است كه در سرنوشت انسان مؤثّر است ، جلوى جريانهايى را مىگيرد و يا جريانهايى به وجود مىآورد . به عبارت ديگر ، دعا يكى از مظاهر قضا و قدر است كه در سرنوشت حادثه‌اى مىتواند مؤثّر باشد يا جلوى قضا و قدرى را بگيرد .\r\nالدّعاء يردّ القضاء [ بعد ما ابرم 
  ] ابراما ( 1 ) .\r\nدعا قضا را بر مىگرداند هر چند آن قضا محكم شده باشد .\r\n وَ إِذا سَأَلَكَ عِبادِي عَنِّي فَإِنِّي قَرِيبٌ أُجِيبُ دَعْوَةَ الدَّاعِ إِذا دَعانِ  ( 2 ) .\r\nهرگاه بندگانم مرا از تو بخواهند ، من نزديكم ؛ خواستهء آن كه مرا بخواند اجابت مىكنم .\r\nهمچنين صدقات و احسانها يكى ديگر از عوامل و مظاهر قضا و قدر است كه از مجارى معنوى در تغيير و تبديل سرنوشتها مؤثّر است .\r\nبه طور كلّى گناه و طاعت ، توبه و پرده درى ، عدل و ظلم ، نيكوكارى و بدكارى ، دعا و نفرين و امثال اينها از امورى مىباشند كه در سرنوشت بشر از نظر عمر و سلامت و روزى مؤثّر مىباشند . امام صادق ( ع ) فرمود :\r\nمن يموت بالذّنوب اكثر ممّن يموت بالآجال ، و من يعيش بالاحسان اكثر ممّن يعيش بالاعمار ( 3 ) .\r\nعدد كسانى كه به واسطهء گناهان مىميرند از كسانى كه به واسطهء سر آمدن عمر مىميرند بيشتر است و عدد كسانى كه به سبب نيكوكارى زندگى دراز مىكنند از كسانى كه با عمر اصلى خود زندگى مىكنند افزون است .\r\n\r\n\r\n\r\n\r\n","description":"","footnote":"\r\n( 1 ) . سفينة البحار ، مادّهء دعا .\r\n( 2 ) . بقره / 186 .\r\n( 3 ) . بحار الانوار [ چاپ جديد 
  ] ، ج 5 / ص 140 .\r\n","page_name":" 406 ","page_number":418},
  {"content":"\r\n\r\nمقصود حديث اين است كه گناهان اجل را تغيير مىدهند و احسانها و نيكوكاريها عمر را زياد مىكنند . يعنى با اينكه اجل و عمر به حكم قضا و قدر الهى تعيين شده‌اند ، اين امور عامل تغيير و تبديل قضا و قدر مىباشند و البتّه چنان كه قبلًا گفته شد خود اين تغيير هم به قضا و قدر الهى است .\r\nما در اينجا نمىتوانيم به بررسى كيفيّت تأثير امور معنوى در امور مادّى بپردازيم و مجارى علّى و معلولى اين قضيّه را نشان بدهيم . در اينجا نظرات فلسفى دقيقى كه با تعبيرات مذهبى نيز كاملًا سازگار است اظهار شده . و همچنين در مقام بيان شرايط تأثير علل معنوى نيستيم كه مثلًا دعا يا صدقات و همچنين ظلم و ستم و پامال كردن حقوق در چه شرايطى عكس العملهايى ايجاد مىكند . شايد توضيح و شرح اين مطلب با توجّه به قضايا و مشهودات و تجربيّاتى كه افراد بشر دارند كتابى پرحجم را تشكيل دهد . مقصود ما فقط تذكّر اين نكته بود كه از مثالهايى كه گفته شد اين توهّم پيش نيايد كه سلسلهء علل و معلولات جهان منحصر است به امور مادّى و محسوس .\r\n\r\nچون قضا آيد . . .\r\nدر اخبار و رواياتى كه از رسول اكرم ( ص ) يا ائمّهء اطهار ( ع ) رسيده است ، مطلبى به اين مضمون به چشم مىخورد : اگر قضا و قدر بيايد ، اسباب و علل مخصوصا عقل و قوّهء تدبير انسان از كار مىافتد . اين مطلب در ادبيّات فارسى و عربى به همين مضمون منعكس است .\r\nدر جامع الصّغير چندين حديث در اين معنى از رسول اكرم نقل مىكند ، از آن جمله :\r\nانّ اللّه اذا اراد امضاء امر نزع عقول الرّجال حتّى يمضى امره ، فاذا امضاه ردّ اليهم عقولهم و وقعت النّدامة .\r\nهرگاه خدا بخواهد كارى به انجام رسد خردهاى مردم را از آنها جدا مىكند تا وقتى كه امر خود را به انجام رساند . همين كه به انجام رساند ، خردهاى آنها را به آنها بازمىگرداند و در اين وقت است كه پشيمانى صورت مىگيرد .\r\nدر تحف العقول صفحهء 442 از امام رضا ( ع ) نقل مىكند :\r\n\r\n","description":"","footnote":"","page_name":" 407 ","page_number":419},
  {"content":"\r\n\r\nاذا اراد اللّه امرا سلب العباد عقولهم فانفذ امره و تمّت ارادته ، فاذا انفذ امره ردّ الى كلّ ذى عقل عقله فيقول كيف ذا ؟ و من اين ذا ؟\r\nهرگاه خدا چيزى را بخواهد عقلهاى بندگان را از آنها سلب مىكند و حكم خود را اجرا مىكند و خواستهء خود را به پايان مىرساند . همين كه حكم خود را اجرا كرد عقل هر صاحب عقل را به او بر مىگرداند ؛ آنگاه او مرتّب مىگويد : چگونه شد كه اين كار شد ؟ از كجا اين كار صورت گرفت ؟\r\nمولوى مىگويد :\r\n چون قضا آيد نماند فهم و راى * كس نمىداند قضا را جز خداى\r\nچون قضا آيد فروپوشد بصر * تا نداند عقل ما پا را ز سر\r\nزان امام المتّقين داد اين خبر * گفت اذا جاء القضا عمّى البصر\r\nچون قضا بگذشت خود را مىخورد * پرده بدريده گريبان مىدرد\r\n* چون قضا آيد نبينى غير پوست * دشمنان را بازنشناسى ز دوست\r\n* چون قضا آيد طبيب ابله شود * و آن دوا در نفع هم گمره شود \r\nاشكالى كه در اينجا به نظر مىآيد اين است كه در اين بيانات قضا و قدر به عنوان ناقض و باطل كنندهء اصل علّيت عمومى و به عنوان عاملى در مقابل ساير عوامل جهان - ولى قوىتر و نيرومندتر از آنها - ذكر شده است و اين با آنچه در گذشته گفته شد كه قضاى الهى هيچ چيزى را جز از مجراى علل و اسباب خود ايجاب نمىكند و در زبان حديث نيز تأييد شده ، منافات دارد .\r\nدر حديث است :\r\nابى اللّه ان يجرى الامور الّا باسبابها - يا : ابى اللّه ان يجرى الاشياء الّا باسباب - فجعل لكلّ شىء سببا و لكلّ سبب شرحا و جعل لكلّ شرح علما و جعل لكلّ علم بابا\r\n\r\n","description":"","footnote":"","page_name":" 408 ","page_number":420},
  {"content":"\r\n\r\nناطقا ( 1 ) .\r\nخداوند امتناع دارد كه امور عالم را جارى كند مگر از طريق وسائط و اسبابى .\r\nخداوند براى هر چيز سببى و براى هر سبب حكمتى و براى هر حكمتى دانشى و براى هر دانشى دروازهء گويايى قرار داده است .\r\nاشكال ديگر اينكه آنچه در اين بيانات آمده با عموميّت قضا و قدر ، با اينكه هيچ چيزى خارج از حوزهء قضا و قدر نيست و قرآن كريم - چنان كه در گذشته ياد كرديم - با كمال صراحت آن را تأييد مىكند ، منافات دارد . اگر همه چيز و همهء جريانات به قضا و قدر الهى است ، پس لحظه‌اى نيست كه قضا و قدر الهى نباشد . پس « اگر قضا و قدر بيايد » يعنى چه ؟ پس گذشته از اينكه مضمون احاديث و ابيات بالا با اصل علّيت عمومى مناقض است ، با عموميّت قضا و قدر نيز مناقض است ؛ مىرساند كه قضا و قدر الهى در مواقع خاص و استثنايى پا به ميان مىگذارد و اگر استثنائاً پا به ميان گذاشت همه چيز از كار مىافتد ، عقلها از سرها مىپرد ، چشمها كور مىشود ، دواها از اثر مىافتد ، سركنگبين صفرا مىافزايد و روغن بادام خشكى مىنمايد . . .\r\nاكنون چه بايد گفت ؟ آيا اين اخبار و روايات با متن اسلام قابل انطباق نيست و ساختهء جبرى مذهبان است ، يا توجيه و تفسير صحيحى دارد ؟\r\nبه عقيدهء اين جانب اين اخبار و روايات ناظر به يك مطلب صحيحى است ؛ نه با اصل علّيت عمومى منافى است و نه با عموميّت قضا و قدر ؛ ناظر به نظام كلّى عالم و مجموع علل و اسباب اعمّ از مادّى و معنوى است ؛ ناظر به مواردى است كه علل و اسباب معنوى علل و اسباب مادّى را تحت الشّعاع قرار مىدهد .\r\nدر فصل پيش گفتيم كه علل و اسباب را تنها در ابعاد مادّى نبايد محصور كرد .\r\nنظام أتمّ ، از مجموع علل و اسباب آشكار و نهان تشكيل شده است . همان طورى كه علل مادّى و محسوس ، بعضى بعض ديگر را خنثى مىكنند و از كار مىاندازند ، در مواقع خاصّى تحت تأثير علل معنوى نيز از كار مىافتند .\r\nكسى كه تنها علل مادّى و محسوس را مىبيند خيال مىكند سبب منحصر به همين چيزهاست ؛ نمىداند كه هزاران علل و اسباب ديگر نيز ممكن است به حكم\r\n\r\n\r\n\r\n\r\n","description":"","footnote":"\r\n( 1 ) . مجمع البحرين ، مادّهء سبب .\r\n","page_name":" 409 ","page_number":421},
  {"content":"\r\n\r\nقضا و قدر الهى در كار باشند و آنگاه كه آن علل و اسباب پا به ميان گذاشتند ، اسباب و علل مادّى را خنثى و بىاثر مىكنند .\r\nدر خود قرآن كريم اين مطلب به بيانى بليغ‌تر و رساتر از آنچه در زبان اخبار و احاديث آمده است بيان شده است .\r\nدر جريان جنگ بدر مىفرمايد :\r\n وَ إِذْ يُرِيكُمُوهُمْ إِذِ الْتَقَيْتُمْ فِي أَعْيُنِكُمْ قَلِيلًا وَ يُقَلِّلُكُمْ فِي أَعْيُنِهِمْ لِيَقْضِيَ اللَّهُ أَمْراً كانَ مَفْعُولًا وَ إِلَى اللَّهِ تُرْجَعُ الْأُمُورُ  ( 1 ) .\r\nياد كن آن زمان را كه خداوند آنها ( خصم ) را هنگامى كه با آنها برخورديد در چشم شما اندك و شما را در چشم آنها اندك نماياند ، براى اينكه به انجام رساند چيزى را كه شدنى بوده است . همهء كارها به خداوند بازگردانده مىشود .\r\nاين جريان يكى از موارد تقدّم پيدا كردن علل معنوى بر علل مادّى است .\r\nهنگامى كه قومى در اثر گام برداشتن در راه درستى و صلاح ، شايستگى تأييد و نصرت پيدا كنند و قومى ديگر برعكس مستحقّ خذلان و نابودى گردند ، نظام متقن و أتمّ و اكمل جهان ، قوم اوّل را با همهء كمبود وسايل و تجهيزات مادّى تحت حمايت خود قرار مىدهد و قوم دوّم را با همهء وسايل و اسباب مادّى به زوال محكوم مىكند .\r\nو نيز قرآن كريم مىفرمايد :\r\n وَ مَنْ يَتَوَكَّلْ عَلَى اللَّهِ فَهُوَ حَسْبُهُ إِنَّ اللَّهَ بالِغُ أَمْرِهِ قَدْ جَعَلَ اللَّهُ لِكُلِّ شَيْءٍ قَدْراً  ( 2 ) .\r\nآن كس كه در راه حقّ به خدا اعتماد كند ، خداوند او را بس است . خدا فرمان و حكم خود را به نتيجه مىرساند . خداوند براى هر چيزى قدر و اندازه و حدّى قرار داده است .\r\nدر اين آيهء كريمه با اينكه با جملهء  قَدْ جَعَلَ اللَّهُ لِكُلِّ شَيْءٍ قَدْراً  به نظام عالم و اينكه هيچ چيز به گزاف صورت نمىگيرد و هر چيز در مرتبهء خود قرار دارد ، تصريح شده ،\r\n\r\n\r\n\r\n\r\n","description":"","footnote":"\r\n( 1 ) . انفال / 44 .\r\n( 2 ) . طلاق / 2 .\r\n","page_name":" 410 ","page_number":422},
  {"content":"\r\n\r\nيعنى نظام اسباب و مسبّبات به رسميّت شناخته شده است ، در عين حال مىفرمايد خداوند فرمان خود را به نتيجه مىرساند ؛ يعنى آنجا كه پاى روابط معنوى و تأييدات غيبى به ميان مىآيد ، جريان ديگرى پيش مىآيد و علل و اسباب ظاهرى بىاثر مىگرداند .\r\n\r\nتفاوت دو مكتب\r\nدر گذشته گفتيم مادّيون ( و همچنين بعضى از مسيحيّون ) موضوع قضا و قدر را دستاويز حمله به اسلام قرار داده‌اند و مىگويند لازمهء اعتقاد به قضا و قدر اين است كه انسان خود را مجبور و دست بسته بداند و نقش خود را در ايجاد و تكوين و سازندگى بهتر اجتماع فراموش كند و منتظر سرنوشت بنشيند .\r\nو گفتيم اين اشتباه از آنجا ناشى شده كه ميان اعتقاد به قضا و قدر ، و عقيدهء جبر فرق گذاشته نشده است . طبق عقيدهء جبر ، انسان از خود اراده و اختيارى ندارد و عامل واقعى گفتار و كردار خودش نيست و صفات و روحيّات خودش تأثيرى در سرنوشتش ندارد . نه تنها در پس آينه طوطى صفت آنچه به او گفته شد بگويد مىگويد ، بلكه حتّى عامل واقعى همين گفتهء تلقينى نيز خودش نيست . ولى طبق عقيدهء قضا و قدر ، علم و ارادهء الهى هيچ چيزى را جز از مجراى علل و اسباب خود ايجاب نمىكند ؛ محال است كه علم و ارادهء الهى به چيزى از غير مجراى علل و اسباب خود تعلّق بگيرد ، زيرا با يگانگى و بساطت و علوّ ذات اقدس الهى منافى است . علىهذا علم و ارادهء الهى به افعال و اعمال انسان و سعادت يا شقاوت وى نيز منحصرا از طريق علل و اسباب مربوطه تعلّق مىگيرد ؛ قضا و قدر الهى است كه انسان را دست باز و مختار و آزاد و مؤثّر در سرنوشت آفريده است . و چون چنين است ، فرقى ميان مكتب الهى و مكتب مادّى از اين نظر نيست . اگر حدوث حتمى و ضرورى هر حادثه و از آن جمله افعال و اعمال انسان از طريق علل و اسباب خود مستلزم جبر و دست بسته بودن انسان است ، ايرادى است كه به هر دو مكتب وارد است ، و اگر مستلزم جبر و دست بسته بودن نيست ( چنان كه واقعا هم همين طور است ) باز فرقى ميان مكتب الهى و مادّى از اين جهت نيست . پس ايراد و اشكال مادّيون و ساير كسانى كه طرفدار قانون عليّت مىباشند بر عقيدهء اسلامى قضا و قدر ، بى جا و ناشى از عدم اطّلاع كافى\r\n\r\n","description":"","footnote":"","page_name":" 411 ","page_number":423},
  {"content":"\r\n\r\nاست .\r\nاكنون اضافه مىكنيم كه يك تفاوت بين اين دو مكتب هست كه بسيار حسّاس و از نظر آثار تربيتى و اجتماعى فوق العاده قابل توجّه است . به موجب اين تفاوت اعتقاد به قضا و قدر از نظر جهان‌بينى الهى در ايجاد اميد و نشاط فعاليّت و اعتماد به نتيجه گرفتن از سعى و عمل اثر خارق العاده دارد ، بر خلاف جهان‌بينى مادّى كه فاقد اين مزيّت است .\r\nاين تفاوت از اصلى كه در فصل گذشته ذكر كرديم ناشى مىشود . مطابق آن اصل ، عوامل مؤثّر در كار جهان كه مجموعاً علل و اسباب جهان را تشكيل مىدهند و مظاهر قضا و قدر به شمار مىروند ، منحصر به امور مادّى نمىباشند ؛ يك سلسله امور معنوى نيز وجود دارند كه جزء عوامل مؤثّر جهان‌اند و قهرا در تغيير و تبديل سرنوشت مؤثّرند . مطابق اين نظر ، يك سلسله حسابهاى غير مادّى نيز جزء حساب عالم است .\r\nمثلًا حمايت از حقّ و عدالت يك حساب معنوى دارد ماوراى حسابهاى مادّى و محسوس . جهان به حقّ و عدالت برپاست و به حمايت كسانى كه به حمايت حقّ و عدالت برمىخيزند ، برمىخيزد ، و اجر و پاداش آنها را ضايع نمىكند :\r\n إِنْ تَنْصُرُوا اللَّهَ يَنْصُرْكُمْ وَ يُثَبِّتْ أَقْدامَكُمْ  ( 1 ) .\r\nاگر به يارى حقيقت برخيزيد ، حقيقت به يارى شما برمىخيزد .\r\n إِنَّ اللَّهَ يُدافِعُ عَنِ الَّذِينَ آمَنُوا إِنَّ اللَّهَ لا يُحِبُّ كُلَّ خَوَّانٍ كَفُورٍ  ( 2 ) .\r\nخداوند مدافع اهل ايمان است و خيانتكاران كافر نعمت را دوست نمىدارد .\r\n وَ لَيَنْصُرَنَّ اللَّهُ مَنْ يَنْصُرُهُ إِنَّ اللَّهَ لَقَوِيٌّ عَزِيزٌ  ( 3 ) .\r\nخداوند يارى مىكند آن كس را كه او را يارى كند . خداوند نيرومند و غالب است .\r\n\r\n\r\n\r\n\r\n","description":"","footnote":"\r\n( 1 ) . محمّد / 7 .\r\n( 2 ) . حج / 38 .\r\n( 3 ) . حج / 40 .\r\n","page_name":" 412 ","page_number":424},
  {"content":"\r\n\r\nيكى از حسابهاى عالم ، توكّل و اعتماد به خداست . توكّل يعنى انسان در پيمودن راه حقّ ، چه از جنبهء مثبت و چه از جنبهء منفى ، به خود تزلزل راه ندهد و مطمئن باشد كه اگر در جريان زندگى هدف صحيح و خداپسند خود را در نظر بگيرد نه منافع شخصى را ، اگر فعاليّت خود را متوجّه انجام وظيفه كند نه متوجّه خود ، كار خود را به خدا بازگذارد ، خداوند او را تحت حمايت خود قرار مىدهد .\r\nاينها و امثال اينها يك سلسله حسابهاى مخصوصى است كه فقط در جهان‌بينى الهى موجود است و از نظر جهان‌بينى الهى جزء عوامل علّى و معلولى و مظاهر قضا و قدر است . بنابراين ، اعتقاد درست به قضا و قدر الهى ، يك نفر با ايمان را در عمل و فعاليّت صحيح ، مطمئن‌تر و به نتيجهء كار اميدوارتر مىكند . زيرا از نظر مادّى ، سنن تشريعى يعنى مقرّراتى كه خوب است و بايد بشر به آنها عمل كند ، حساب مخصوصى در ميان سنن تكوينى ندارد ؛ حقّ و باطل ، درست و نادرست ، عدالت و ستم ، يك جور حساب دارند ؛ جهان نسبت به طرفداران هر يك از اينها بىطرف است . امّا از نظر الهى جهان نسبت به اين امور بىطرف نيست ؛ طرفدار اهل حقّ و درستى و عدالت است .\r\nمعتقد به تقدير الهى ، به حكمت و رحمت و عدالت الهى نيز معتقد است . معتقد است اگر كسى رضاى خدا را تحصيل كند ، يعنى از سنّت تشريعى الهى پيروى كند در كنف آنها محفوظ خواهد ماند . اين گونه اعتقاد به تقدير و تدبير الهى كه نتيجه‌اش توكّل و اعتماد به خداست ، ترس از مرگ و نابودى و همچنين ترس از فقر و بىچيزى را از ميان مىبرد و بزرگترين نقطهء ضعف آدمى را كه ترس از نيستى يا هستى شقاوت‌آلود است ، اصلاح مىكند .\r\nاعتقاد به وجود اين گونه حسابها در كار عالم بود كه مسلمانان صدر اسلام را آن اندازه فعّال و كوشا و شجاع و دلير بار آورد كه در جهان مانند ندارد . قرآن كريم وصف الحال آنها را اين طور ذكر مىكند :\r\n  الَّذِينَ قالَ لَهُمُ النَّاسُ إِنَّ النَّاسَ قَدْ جَمَعُوا لَكُمْ فَاخْشَوْهُمْ فَزادَهُمْ إِيماناً وَ قالُوا حَسْبُنَا اللَّهُ وَ نِعْمَ الْوَكِيلُ . فَانْقَلَبُوا بِنِعْمَةٍ مِنَ اللَّهِ وَ فَضْلٍ لَمْ يَمْسَسْهُمْ سُوءٌ وَ اتَّبَعُوا رِضْوانَ اللَّهِ وَ اللَّهُ ذُو فَضْلٍ عَظِيمٍ   ( 1 ) .\r\n\r\n\r\n\r\n\r\n","description":"","footnote":"\r\n( 1 ) . آل عمران / 173 و 174 .\r\n","page_name":" 413 ","page_number":425},
  {"content":"\r\n\r\nآنان كه مردم به آنها گفتند جمعيّتى انبوه براى نابودى شما گرد آمده‌اند ، پس بترسيد از آنها ، امّا اين تهديد جز بر ايمان آنها نيفزود و گفتند حمايت خدا ما را بس است و او خوب كارگزارى است ، پس بازگشتند با نعمتى از خداوند و تفضّلى از جانب او در حالى كه هيچ گونه بدى به آنها نرسيده بود و تنها خشنودى خدا را در نظر گرفتند و پىجويى كردند . خداوند صاحب تفضّلى بزرگ است .\r\nبا اين بيان امتياز كامل اعتقاد به قضا و قدر الهى طبق تعليمات قرآن مجيد از اعتقاد به سرنوشت و قضا و قدر مادّى كه يك نفر ماترياليست طبق نظام علّت و معلول مادّى داراى آن است ، كاملًا روشن است .\r\nيك نفر مادّى هر اندازه به مسلك و روش و آيين خود مؤمن و معتقد باشد ، بيش از اين عقيده ندارد كه به هر اندازه سعى و كوشش و مجاهدت در راه تحقّق بخشيدن به آرمان خود به خرج دهد ، نتيجه مىگيرد . امّا يك نفر مسلمان مؤمن و معتقد به قضا و قدر الهى عقيده دارد كه جهان طورى ساخته شده است كه اگر او در راه عقيده و ايمان خود فداكارى كند و كوشش به خرج دهد ، دستگاه علّى و معلولى جهان به حمايت او برمىخيزد و او را از پشتيبانى خود بهره‌مند مىكند ؛ صدها هزار برابر نيرويى كه او خود در راه هدف خود مصرف مىكند ، نيروى ذخيره در جهان هست كه در چنين شرايطى به يارى او به كار مىافتد .\r\nاز نظر مادّى يك نفر طرفدار حقيقت و عدالت همان قدر بايد به اثر فعاليّت خود مطمئن و اميدوار باشد كه يك نفر طرفدار ظلم و باطل به فعاليّتهاى خود و اثر آنها مطمئن است ؛ زيرا به عقيدهء او از نظر جهان و جريان كلّى عالم فرقى ميان آن دو نفر نيست ، ولى از نظر مكتب الهى بين اين دو تفاوت بسيار است .\r\n\r\nمنطق اختصاصى قرآن\r\nقبلًا گفتيم كه گفتگو در مسألهء جبر و قدر از نيمهء دوّم قرن اوّل هجرى رسماً در ميان متكلّمين اسلامى آغاز و مورد تجزيه و تحليل واقع شده . قديمىترين مسألهء كلامى همين مسأله است . متكلّمين نتوانستند اين مسأله را درست تجزيه و تحليل كنند و منحرف شدند : گروهى طرفدار جبر و گروهى طرفدار قدر شدند . در ميان عموم اهل كلام اعتقاد به تقدير مساوى با جبر ، و اعتقاد به اختيار و آزادى بشر مساوى با نفى\r\n\r\n","description":"","footnote":"","page_name":" 414 ","page_number":426},
  {"content":"\r\n\r\nتقدير شناخته مىشد . و امّا اعتقاد به تقدير در عين اعتقاد به اختيار ، هر چند مورد قبول ضمير ساده و صاف مسلمانان صدر اوّل بود ، امّا همين‌كه در چهار چوب كلام قرار گرفت و رنگ فلسفى يافت نتوانست مورد قبول آن مردم واقع شود ، همچنانكه براى مردم چهارده قرن بعد از آنها نيز مشكل به نظر مىرسد . قرآن كريم و همچنين روايات زياد و غير قابل انكارى كه در اين زمينه از شخص رسول اكرم ( ص ) يا ائمّهء اهل بيت ( ع ) رسيده است با كمال صراحت ، هم مىگويد همه چيز به قضا و قدر الهى است و هم انسان را عامل مؤثّر در سرنوشت خود و مسئول اعمال و افعال خود معرّفى مىكند . ما در گذشته نمونه‌اى از هر دو دسته آيات قرآن ذكر كرديم و گفتيم هم طرفداران جبر و هم طرفداران قدر در صدد تأويل و توجيه آيات قرآن برآمدند : طرفداران جبر ، آيات مشعر بر اختيار و آزادى و مسئوليّت بشر را تأويل كردند و طرفداران اختيار ، آيات مشعر بر تقدير كلّى الهى را . بديهى است كه پس از آنكه معمّا حلّ شد و معلوم شد هيچ گونه ملازمه‌اى بين عموميّت تقدير و مجبور بودن انسان و همچنين بين اختيار او و نفى تقدير وجود ندارد ، تناقض و تعارض خود به خود حلّ مىشود و نيازى به تأويل و توجيه نيست ؛ مثلًا آنجا كه قرآن كريم ، هدايت و ضلالت ، عزّت و قدرت ، رزق و سلامت و حتّى حسنات و سيّئات را به مشيّت و تقدير الهى مستند مىكند و مىگويد :\r\n فَيُضِلُّ اللَّهُ مَنْ يَشاءُ وَ يَهْدِي مَنْ يَشاءُ  ( 1 ) .\r\nخدا هر كس را بخواهد گمراه و هر كس را بخواهد هدايت مىكند .\r\nيا مىگويد :\r\n قُلِ اللَّهُمَّ مالِكَ الْمُلْكِ تُؤْتِي الْمُلْكَ مَنْ تَشاءُ وَ تَنْزِعُ الْمُلْكَ مِمَّنْ تَشاءُ وَ تُعِزُّ مَنْ تَشاءُ وَ تُذِلُّ مَنْ تَشاءُ بِيَدِكَ الْخَيْرُ إِنَّكَ عَلى كُلِّ شَيْءٍ قَدِيرٌ  ( 2 ) .\r\nبگو : اى خدا ! اى صاحب قدرت ! تو به آن كس كه بخواهى فرمانروايى مىدهى و از آن كس كه بخواهى بازمىستانى ؛ هر كه را بخواهى عزّت مىدهى و هر كه را بخواهى خوار مىسازى ؛ خوبى در دست توست ، همانا تو بر هر چيز توانايى .\r\n\r\n\r\n\r\n\r\n","description":"","footnote":"\r\n( 1 ) . ابراهيم / 4 .\r\n( 2 ) . آل عمران / 26 .\r\n","page_name":" 415 ","page_number":427},
  {"content":"\r\n\r\nيا مىگويد :\r\n إِنَّ اللَّهَ هُوَ الرَّزَّاقُ ذُو الْقُوَّةِ الْمَتِينُ  ( 1 ) .\r\nهمانا خداوند تنها كسى است كه روزى دهندهء صاحب نيروى محكم است .\r\nو يا مىگويد :\r\n وَ فِي السَّماءِ رِزْقُكُمْ وَ ما تُوعَدُونَ  ( 2 ) .\r\nروزى شما و هر چه به شما وعده داده مىشود در بالاست .\r\nيا از زبان حضرت ابراهيم خليل ( عليه السلام ) مىگويد :\r\n   وَ الَّذِي هُوَ يُطْعِمُنِي وَ يَسْقِينِ . وَ إِذا مَرِضْتُ فَهُوَ يَشْفِينِ . وَ الَّذِي يُمِيتُنِي ثُمَّ يُحْيِينِ    ( 3 ) .\r\nو [ خدا 
  ] كسى كه او مرا از غذا سير و از آب سيراب مىكند و هنگامى كه بيمار گردم شفا مىدهد و كسى كه مرا مىميراند و سپس زنده مىكند .\r\nيا دربارهء حسنات و سيّئات مىگويد :\r\n قُلْ كُلٌّ مِنْ عِنْدِ اللَّهِ  ( 4 ) .\r\nبگو همه از نزد خداست .\r\nهيچ يك از اينها مستلزم نفى دخالت علل و اسباب طبيعى نيست . بنابراين ، بين اين آيات و آياتى كه صريحا دخالت خود بشر را در هدايت و ضلالت ، يا در عزّت و قدرت ، يا در رزق و سلامت ، يا در حسنات و سيّئات تأييد مىكند ، منافاتى نيست ، مثل اينكه مىگويد :\r\n وَ أَمَّا ثَمُودُ فَهَدَيْناهُمْ فَاسْتَحَبُّوا الْعَمى عَلَى الْهُدى  ( 5 ) .\r\n\r\n\r\n\r\n\r\n","description":"","footnote":"\r\n( 1 ) . ذاريات / 58 .\r\n( 2 ) . ذاريات / 22 .\r\n( 3 ) . شعراء / 79 - 81 .\r\n( 4 ) . نساء / 78 .\r\n( 5 ) . فصلت / 17 .\r\n","page_name":" 416 ","page_number":428},
  {"content":"\r\n\r\nامّا ثمود ؛ ما آنها را هدايت كرديم ، سپس آنها خودشان كورى را بر هدايت ترجيح دادند .\r\nيا آنكه پس از ذكر سرنوشت شوم و ذلّت بار فرعونيان و سقوط آنها از اوج عزّت به حضيض ذلّت ، مىفرمايد :\r\n ذلِكَ بِأَنَّ اللَّهَ لَمْ يَكُ مُغَيِّراً نِعْمَةً أَنْعَمَها عَلى قَوْمٍ حَتَّى يُغَيِّرُوا ما بِأَنْفُسِهِمْ  ( 1 ) .\r\nآن بدان جهت بود كه خداوند چنين نيست كه نعمتى را كه به قومى داده عوض كند مگر آنكه آنها هر چه مربوط به خودشان است عوض كنند .\r\nيا آنكه در مقام انتقاد از عقيدهء جبرى مشركين مىگويد :\r\n وَ إِذا قِيلَ لَهُمْ أَنْفِقُوا مِمَّا رَزَقَكُمُ اللَّهُ قالَ الَّذِينَ كَفَرُوا لِلَّذِينَ آمَنُوا أَ نُطْعِمُ مَنْ لَوْ يَشاءُ اللَّهُ أَطْعَمَهُ  ( 2 ) .\r\nهرگاه به آنها گفته شود از روزيهايى كه خداوند به شما داده انفاق كنيد ، مىگويند :\r\nآيا كسانى را سير كنيم كه خدا اگر مىخواست خودش آنها را سير مىكرد ؟ ( خدا آنها را زده و گرنه خودش آنها را سير مىكرد . )\r\nيا مىگويد :\r\n ظَهَرَ الْفَسادُ فِي الْبَرِّ وَ الْبَحْرِ بِما كَسَبَتْ أَيْدِي النَّاسِ  ( 3 ) .\r\nفساد در صحرا و دريا پديد آمده به موجب آثارى كه بشر از كارهاى خود به دست آورده است .\r\nسرّ مطلب چنان كه قبلًا اشاره شد اين است كه قضا و قدر و مشيّت و اراده و علم و عنايت حقّ تعالى علّتى است در طول علل طبيعى نه در عرض آنها . تمام نظام منظّم لانهايى علل و اسباب ، متّكى و منبعث است از اراده و مشيّت حقّ و قضا و قدر الهى .\r\n\r\n\r\n\r\n\r\n","description":"","footnote":"\r\n( 1 ) . انفال / 53 .\r\n( 2 ) . يس / 47 .\r\n( 3 ) . روم / 41 .\r\n","page_name":" 417 ","page_number":429},
  {"content":"\r\n\r\nتأثير و عليّت اين علل و اسباب از نظرى عين تأثير و علّيت قضا و قدر است .\r\nاز اين رو اين تقسيم غلط است كه بگوييم چه چيز فعل خداست و چه چيز فعل خدا نيست ؛ يا آنكه اگر چيزى و فعلى به خدا نسبت داده شد ، بگوييم پس آن چيز فعل مخلوق نيست ، و اگر به مخلوقات نسبت داده شد بگوييم پس آن چيز فعل مخلوق است و فعل خدا نيست . ميان خالق و مخلوق تقسيم كار غلط است ( 1 ) همه چيز در عين اينكه فعل فاعل و سبب نزديك خود است ، فعل خداوند هم هست .\r\nدر تحف العقول صفحهء 468 ضمن حديث مفصلى از امام هادى ( ع ) كه مىنمايد رساله‌اى است كه امام در موضوع جبر و تفويض و عدل به گروهى از شيعيان نوشته است ( 2 ) ، مىنويسد :\r\nشخصى از حضرت امير المؤمنين على ( عليه السّلام ) از قدرت و استطاعت سؤال كرد كه آيا انسان قدرت و استطاعت دارد و كارها را با قدرت و استطاعت خود مىكند يا فاقد قدرت و استطاعت است ؟ و اگر قدرت و استطاعت دارد و كارها را با حول و قوّهء خود مىكند ، پس دخالت خداوند در كارى كه انسان به قدرت و استطاعت خود مىكند چگونه است ؟\r\nاز متن حديث چنين استفاده مىشود كه سؤال‌كننده معتقد بوده كه انسان داراى قدرت و استطاعت هست و كارها را با قدرت و استطاعت خود مىكند ؛ بنابراين دخالت تقدير الهى برايش غير مفهوم بوده است .\r\nامام به او فرمود :\r\nسألت عن الاستطاعة ، تملكها من دون اللّه او مع اللّه ؟\r\nتو از استطاعت سؤال كردى . آيا تو كه مالك اين استطاعت هستى ، به خودى خود و بدون دخالت خداوند صاحب اين استطاعتى يا با شركت خداوند صاحب آن هستى ؟\r\nسؤال‌كننده در جواب متحيّر ماند چه بگويد . امام فرمود :\r\n\r\n\r\n\r\n\r\n","description":"","footnote":"\r\n( 1 ) . رجوع شود به نشريهء سه‌ماههء مكتب تشيّع ، شمارهء 3 مقاله « قرآن و مسأله‌اى از حيات » به قلم نگارنده .\r\n( 2 ) . در احتجاج طبرسى اين حديث نقل شده و نوشته است كه امام اين رساله را در جواب اهل اهواز نگاشته است .\r\n","page_name":" 418 ","page_number":430},
  {"content":"\r\n\r\nاگر مدّعى شوى كه تو و خدا با هم صاحب اين استطاعت و قدرت هستيد ، تو را مىكشم زيرا خود را شريك خدا و همدوش و همكار با خدا فرض كرده‌اى ، و اين كفر است ) و اگر بگويى بدون خدا صاحب اين استطاعت هستى ، باز تو را مىكشم ( زيرا خود را مستقل و بىنياز از خدا فرض كرده‌اى ؛ اين نيز كفر است ، زيرا استقلال در هر شأنى از شئون مستلزم استقلال در ذات و منافى با امكان ذاتى و مستلزم وجوب ذاتى است ) .\r\nسائل پرسيد پس چه بگويم ؟ فرمود :\r\nانّك تملكها باللّه الّذى يملكها من دونك . فان يملّكها ايّاك كان ذلك من عطائه ، و ان يسلبكها كان ذلك من بلائه ، هو المالك لما ملكك و القادر على ما عليه اقدرك .\r\nتو به مشيّت و ارادهء حقّ صاحب استطاعت مىباشى ، در حالى كه در همين حال خداوند صاحب مستقلّ اين استطاعت است . ( يعنى تو صاحب اين استطاعتى ، امّا صاحب متّكى به غير و غير قائم به ذات ؛ و امّا او صاحب همين استطاعت است . امّا صاحب قائم بالذّات و غير متّكى به غير . ) اگر به تو استطاعت مىدهد ، اين استطاعت تو عطيّهء اوست و اگر از تو سلب مىكند ، تو را در بوتهء آزمايش قرار مىدهد . در عين حال بايد بدانى آنچه به تو تمليك مىكند در عين اينكه به تو تمليك مىكند ، خودش مالك اوست . تو را به هر چه قادر مىسازد باز تحت قدرت خود اوست و از تحت قدرت او خارج نمىشود .\r\nخلاصهء مضمون حديث اين است كه هر اثرى در عين اينكه به مؤثّر خود مستند است ، به خداوند مستند است ؛ اگر آن اثر را به فاعل و مؤثّر عادى و طبيعى وى نسبت دهيم ، او را به فاعل غير قائم بالذّات او نسبت داده‌ايم و اگر به خداوند نسبت دهيم ، او را به فاعل قائم بالذّات او نسبت داده‌ايم . خداوند به موجودات خاصيّت تأثير و امكان تأثير مىدهد و عطا مىكند . امّا عطا و تمليك الهى با عطا و تمليك بشر كه چيزى را به كس ديگر تمليك مىكند يا مىبخشد متفاوت است . تمليك يا اعطاى بشر چيزى را ، مستلزم خروج آن شىء است از ملك تمليك‌كننده يا بخشنده ، و تا از ملكيّت او خارج نشود به ملكيّت ديگرى در نمىآيد . امّا تمليك و اعطاى خداوند با حفظ و بقاى مالكيّت خداوند منافات ندارد ، بلكه شأنى از شئون و مظهرى از مظاهر مالكيّت خداوند است .\r\nخداوند به همهء اشياء تأثير و اثر مىبخشد و تمليك مىكند و در عين حال ، خود مالك\r\n\r\n","description":"","footnote":"","page_name":" 419 ","page_number":431},
  {"content":"\r\n\r\nبالاستقلال همهء تأثيرها و اثرهاست .\r\nاخبار و احاديث زيادى به اين مضمون يا قريب به اين مضمون هست كه نمىتوانيم همهء آنها را در اين رساله ذكر كنيم و شرح دهيم .\r\n\r\nسطح عالى\r\nچيزى كه براى يك نفر محقّق عارف به مسائل توحيد بسيار بسيار اعجاب‌آور است ، منطق مخصوصى است كه قرآن كريم و پس از آن ، روايات مأثوره از رسول اكرم ( ص ) و على ( ع ) و ساير ائمّهء اطهار در مسائل توحيد پيش گرفته‌اند . اين منطق اصلًا و ابداً با منطق آن عصر و زمان تطبيق نمىكند ، بلكه با منطق قرنها بعد كه كلام رونق گرفت و منطق و فلسفه رايج شد نيز تطبيق نمىكند ؛ بسى بالاتر و والاتر از آنهاست . آنچه در مسألهء سرنوشت ، و قضا و قدر ، و جبر و اختيار آمده است نمونه‌اى از اين منطق است . اين خود مىرساند كه قرآن كريم از منبع و منشأ ديگرى سرچشمه گرفته و آن كس كه قرآن بر زبان مقدّس او جارى شده است ، حقايق توحيدى را با ديدهء ديگرى مىديده و مشاهده مىكرده است ، و هم مىرساند كه اهل بيت پيغمبر ( صلوات اللّه و سلامه عليه و عليهم ) آشنايىشان با منطق قرآن و علوم قرآن با ديگران متفاوت بوده است .\r\nدر جاهايى كه ديگران به اقتضاى علوّ مطلب از سطح عادى افكار بشرى دچار سرگيجه بوده‌اند ، آن بزرگواران حقايق را با روشن‌بينى خاصّى بيان كرده‌اند . جاى تعجّب نيست اگر ديده مىشود حتّى متكلّمين شيعه قادر نبوده‌اند اين مسائل را درست هضم كنند كه انحرافى براى آنها دست ندهد .\r\nهنگامى كه انسان به كلمات بزرگانى مانند شيخ مفيد و سيّد مرتضى و علّامهء حلّى و مجلسى و امثال اينها برخورد مىكند و بيانات آنان را در اين زمينه‌ها در كتب كلامى يا در شرح احاديث مىبيند ، متوجّه مىشود كه اين شخصيّتهاى بزرگ از قرار گرفتن تحت تأثير بيانات معتزله و اشاعره مصون نمانده‌اند ؛ طرز تفكّرشان نزديك به طرز تفكّر معتزله يا اشاعره بوده است و ناچار بوده‌اند تا حدّ زيادى آيات و اخبار را در اين گونه مسائل تأويل و توجيه كنند . بديهى است اين نقصى براى آن بزرگان محسوب نمىشود . هر كس ديگر هم كه در شرايط آنها مىبود نمىتوانست از آنچه\r\n\r\n","description":"","footnote":"","page_name":" 420 ","page_number":432},
  {"content":"\r\n\r\nآنها مصون نمانده‌اند مصون بماند . در همهء شرق و غرب عالم ، اين منطق منحصر است به قرآن كريم و فرزندان و پروردگان اين كتاب مقدّس ، يعنى اولياى دين .\r\nديگران تدريجا و قدم به قدم در اثر آشنايى اصولى با اين گونه مسائل و تعمّق و تفكّر زياد توأم با توسّل به قرآن مجيد و كلمات رسول اكرم ( ص ) و ائمّهء دين مخصوصاً على ( عليه السّلام ) به اين حريم راه يافته‌اند .\r\nبعضى از دانشمندانى كه در عصر ما زندگى مىكرده‌اند با آنكه از لحاظ طرز تفكّر اجتماعى و تجزيه و تحليل آن مسائل از خود شايستگى نشان مىدهند ، وقتى كه به اين گونه مسائل مىرسند همان اندازه دچار سرگيجه مىشوند كه متكلّمين مىشدند . براى نمونه ، احمد امين مصرى صاحب كتابهاى فجر الاسلام و ضحى الاسلام و ظهر الاسلام و يوم الاسلام را مىتوان ذكر كرد .\r\nاحمد امين در بررسيهاى اجتماعى تا حدّ زيادى از خود شايستگى نشان مىدهد ؛ امّا در اين گونه مسائل همان اندازه ناتوان است كه متكلّمين ناتوان بوده‌اند .\r\nاحمد امين در آخر فجر الاسلام فصلى تحت عنوان جبر و قدر باز كرده است ، امّا مجموعاً فهميده مىشود كه از نظر او اعتقاد به تقدير با عقيدهء جبر مساوى است .\r\nاحمد امين باور نمىكند كه اخبار تقدير صحّتى داشته باشد ، همان طورى كه نمىتواند باور كند نهج البلاغه از على ( عليه السّلام ) است . البتّه او از اين جهات گناهكار نيست ؛ سرمايهء علمى او به او اجازهء قبول نمىدهد . اصولا بايد دانست دانشمندى كه سرمايه‌اش منحصر به علوم اجتماعى است ، چه اروپايى و چه مصرى و چه ايرانى ، هرگز قادر نيست با آن سرمايه در تاريخ معارف اسلامى اظهار نظر نمايد .\r\nتاريخ‌نويسان و شرق‌شناسان اروپايى هر وقت در اين مسأله اظهار نظر كرده‌اند ، يا رسماً اسلام را يك دين جبرى معرّفى كرده‌اند يا مدّعى شده‌اند كه عقيدهء قضا و قدر در قرآن نيست و در صدر اسلام هم نبوده و بعد متكلّمين اين عقيده را ابداع كرده‌اند . مثلا در تاريخ آلبر ماله جلد سوّم فصل ششم صفحهء 99 ضمن اظهار نظر دربارهء اصول دين اسلام چنين مىگويد :\r\n« اصل اصيل دين اسلام اين است : خدا يكى است ، محمّد [ ص 
  ] رسول اوست . . .\r\nعلما و متكلّمين اسلام بعدها تعليم دادند كه خداوند قبلا سرنوشت هر كس را معيّن مىكند و مشيّت او تغييرناپذير است ؛ اين را طريقهء جبر گويند . . » . ! ! !\r\nگوستاولوبون با لحن دفاع از قرآن ، مىگويد :\r\n\r\n","description":"","footnote":"","page_name":" 421 ","page_number":433},
  {"content":"\r\n\r\n« آنچه در قرآن در اين زمينه رسيده است بيش از آنچه در ساير كتب مقدّسه آمده است نيست » .\r\nآنگاه آياتى چند از قرآن كريم نقل مىكند و پس از يك سلسله بحثها مىگويد :\r\n« امّا اعتقاد به تقدير كه اسلام را در اين باب ملزم قرار داده‌اند ، اين الزام هم مثل ساير الزامات بىپايه و مايه است . ما آياتى را كه در موضوع قضا و قدر [ است 
  ] سابقاً از نظر خوانندگان گذرانيديم . آن آيات بيش از آياتى نيست كه در اين خصوص در كتاب مقدّس ما درج است . تمام حكما و متكلّمين [ مسيحى 
  ] خصوصا لوتر قائل‌اند كه كليّهء حوادث و وقايع عالم آنچه هست همه مقدّر شده و قابل هيچ گونه تبديل و تغيير نيست . خود لوتر كه مصلح مذهب مسيحى است مىنويسد : در اين باب شواهدى كه از كتاب مقدّس در دست مىباشد ، تماما منافى و مخالف با مسألهء اختيار است و اين قرائن و شواهد در بسيارى از موارد كتاب ، موجود ، بلكه تمام كتب پر است از اين قبيل امارات » .\r\nآنگاه به عقيدهء تقدير در ميان قدماى روم و يونان اشاره مىكند ؛ سپس مىگويد :\r\n« پس معلوم شد اسلام بيش از ساير اديان مسألهء تقدير را اهميّت نداده . حتّى به قدر علماى معاصر كه در پيروى از اقوال لاپلاس و ليب نيتس اهميّت به اين مسأله داده‌اند ، اسلام اين قدر هم آن را قابل توجّه قرار نداده است . » ( 1 )\r\nگوستاولوبون قبول مىكند كه عقيده به تقدير مستلزم جبر و نفى اختيار است ، ولى مىگويد در تمام اديان و بسيارى از سيستمهاى فلسفى اين عقيده هست ؛ اختصاص به قرآن ندارد .\r\nويل دورانت در تاريخ تمدّن پس از آنكه مضمون آياتى از قرآن را در زمينهء شمول و عموميّت علم و مشيّت الهى نقل مىكند ، و نيز به حديث معروفى كه در صحيح بخارى است اشاره مىكند ، مىگويد :\r\n« اين اعتقاد به قضا و قدر ، جبريگرى را از لوازم تفكّر اسلامى كرده است . . » . ( 2 )\r\n\r\n\r\n\r\n\r\n","description":"","footnote":"\r\n( 1 ) . تمدّن اسلام و عرب ، ص 141 و 149 .\r\n( 2 ) . تاريخ تمدّن ، ج 11 ( بخش دوّم از كتاب چهارم ) / ص 41 .\r\n","page_name":" 422 ","page_number":434},
  {"content":"\r\n\r\nخوب است سخنى هم از آقاى دومينيك سوردل گوش كنيم . وى در كتابى كه به نام اسلام نوشته و جزء مجموعهء « چه مىدانم ؟ » منتشر و به فارسى ترجمه شده است ، مىگويد :\r\n« . . . از آغاز دورهء اسلامى ، مسلمين به خيال خود تناقضاتى در آن [ قرآن 
  ] يافتند و حتّى مطابق حديثى كه در دست است پيغمبر در جواب آنها فرمود : « به آنچه باعث ناراحتى شما مىشود ايمان داشته باشيد » . بعدها مسلمين كه نمىخواستند بعضى اصول را سرسرى بپذيرند ، كوشيدند بعضى از عبارات و كلمات قرآن را تفسير كنند و از اينجاست كه علم تفسير به وجود آمد . نخستين سؤالى كه به نظر مسلمين آمد اين بود كه اگر بشر نتواند عليه امر خداوند [ قدر 
  ] اقدامى كند و با وجود اين خداوند پاداش او را به موجب اعمال خوب و بد او بدهد ، آيا قدرت خداوندى و مسئوليّت بشر متناقض نمىآيد ؟ قرآن كريم نيز به اين سؤال پاسخى نمىدهد . در واقع ، قدرت كاملهء خداوندى چنان در سراسر قرآن به چشم مىخورد كه جايى براى آزادى بشر باقى نمىگذارد . به اين طريق حسّ مسئوليّت بشر در برابر تسليم به امر خداوند وجود ندارد . . . » ( 1 )\r\nكتاب آقاى دومينيك سوردل پر است از اين تحقيقات عالى ! ! ! اين است طرز تفكّر و استنباط مستشرقين ، و اين است ميزان صلاحيّت آنها در اين گونه مسائل .\r\nاز آنچه گذشت معلوم شد كه مسألهء سرنوشت و قضا و قدر در خود قرآن مجيد مكرّر ذكر شده و از ابداعات متكلّمين نيست ؛ بعلاوه اعتقاد به سرنوشت و قضا و قدر عمومى آن طور كه قرآن تعليم مىدهد با مسلك جبر از زمين تا آسمان فاصله دارد .\r\nمعمولا مستشرقين اروپايى معتزله را ستايش مىكنند از آن نظر كه معتزله منكر قضا و قدر مىباشند ، زيرا به عقيدهء مستشرقين اعتقاد به سرنوشت عين اعتقاد به جبر است ! ! !\r\nبدون شكّ اگر معتزله را با اشاعره مقايسه كنيم ، معتزله از حرّيت و استقلال فكرى شايسته‌اى برخوردار بوده‌اند . اقدام متوكّل عبّاسى عليه معتزله و به كرسى نشاندن روش اشعرى را بايد فاجعهء بزرگى براى جهان اسلام شمرد ( 2 ) . امّا در خصوص\r\n\r\n\r\n\r\n\r\n","description":"","footnote":"\r\n( 1 ) . اسلام ، از سرى « چه مىدانم ؟ » ترجمهء دكتر اسماعيل دولتشاهى ، ص 55 و 56 .\r\n( 2 ) . رجوع شود به مقالهء « اصل اجتهاد در اسلام » به قلم نگارنده در نشريّهء سالانهء مكتب تشيّع ، شمارهء 3 ، ص 318 و 332 . [ اين مقاله در كتاب ده گفتار اثر استاد شهيد نيز به چاپ رسيده است . 
  ]\r\n","page_name":" 423 ","page_number":435},
  {"content":"\r\n\r\nمسألهء قضا و قدر و سرنوشت ، انحراف و اشتباه معتزله از اشاعره كمتر نيست .\r\nمستشرقين كه با معارف اسلامى آشنايى عمقى ندارند و خيال مىكنند اعتقاد به سرنوشت عين اعتقاد به جبر است ، معتزله را در اين مسأله مورد ستايش قرار مىدهند .\r\nدر جلد اوّل تاريخ ادبى ايران تأليف ادوارد براون صفحهء 411 مىگويد :\r\n« فرقهء قدريّه يا معتزله بيشتر اهميّت داشت و طرفدار آزادى اراده يا طريقهء تفويض و اختيار بود . به گفتهء دكتر اشتاينر : « بهترين توصيف معتزله اين است كه بگوييم ظهور اين قبيل افكار در حكم اعتراضى است كه پيوسته عقل سليم بشر بر احكام جابرانه و تعليمات مقرّره و محدوده نموده است » . معتزله خود را اهل العدل و التّوحيد يا طرفداران عدل الهى و يكتاپرستى مىدانستند ؛ مىگفتند قسمت ازلى به عقيدهء اهل سنّت [ اشاعره 
  ] آن است كه خداوند سرنوشت هر كس را قبلا تعيين نمايد و گناهانى را كيفر دهد كه خود بر بشر به جبر تحميل كرده است و بشر را در برابر تقدير و سرنوشت ، قدرت استقامت و پايدارى نباشد . »\r\nاين طرز تفكّر معتزله يعنى اينكه سرنوشت مستلزم جبر است ، مورد تأييد مستشرقين است .\r\n\r\nريشهء تاريخى\r\nيكى از مباحث قابل توجّه اين است كه منشأ پيدايش اين افكار و عقايد و اين بحث و جدلها چيست ؟ چطور شد كه مسلمين از نيمهء اوّل قرن اوّل و حدّ اكثر از نيمهء دوّم آن قرن وارد بحث جبر و قدر شدند .\r\nبدون شكّ علّت ورود مسلمين در اين مباحث آيات قرآن و كلمات رسول اكرم است . مسألهء سرنوشت و هم مسألهء آزادى و اختيار بشر از مسائلى است كه بالطّبع مورد علاقهء هر كسى است ، و چون اين مسأله مكرّر در كتاب آسمانى مسلمين طرح و عنوان شده و آياتى در كمال صراحت ، سرنوشت را تأييد مىكند و آياتى ديگر به همين صراحت بشر را مختار و آزاد معرّفى مىكند ، خواه ناخواه آنها را به فكر و انديشه و بحث و گفتگو وادار مىكرد .\r\nامّا مستشرقين و اتباع و اذنابشان مدّعى هستند كه اين افكار ريشهء ديگر دارد .\r\nچنان كه قبلًا گفتيم بعضى از مورّخين اروپايى را عقيده اين است كه مسألهء سرنوشت و\r\n\r\n","description":"","footnote":"","page_name":" 424 ","page_number":436},
  {"content":"\r\n\r\nجبر و اختيار بعدها در ميان متكلّمين اسلامى عنوان شد و در اسلام سخنى از اين مطالب نيست ، نه از جبر و نه از اختيار ! ! ولى بعضى ديگر در سخنان خود چنين وانمود مىكنند كه فكر اشاعره مبنى بر جبر و عدم آزادى بشر همان چيزى است كه اسلام تعليم داده است ، امّا معتزله زير بار اين حرف اسلام مانند بسيارى از حرفهايى ديگر اسلام كه با عقل و منطق منطبق نمىشد نرفتند و موضوع آزادى و اختيار بشر را معتزله براى اوّلين بار در ميان مسلمين عنوان كردند ! ! تازه معتزله نيز اين فكر را از پيش خود ابداع نكردند ؛ در اثر معاشرت و مجاورت با ملل ديگر و مخصوصاً مسيحيان متوجّه اين فكر بكر عالى شدند .\r\nدر تاريخ ادبى ايران تأليف ادوارد براون جلد اوّل صفحهء 413 مىگويد :\r\n« فن كرمر معتقد است فكر آزادى اراده را معبد الجهنى به تقليد و تبعيّت از يك ايرانى موسوم به سنبويه در پايان قرن هفتم [ ميلادى 
  ] در دمشق ترويج مىكرد . »\r\nدر صفحهء 412 مىگويد :\r\n« به نظر فن كرمر محلّ تكوين و تكامل معتقدات اين قوم دمشق بوده و تحت نفوذ متألّهين بيزانس ، على الخصوص يحيى دمشقى و مريد او ثيودور ابو قره بوده است . »\r\nمعلوم مىشود به نظر فن كرمر آن ايرانى هم كه به عقيدهء او ابتدائاً فكر آزادى و اختيار را به معبد جهنى تلقين كرد ، از فيوضات متألّهين مسيحى رومى بهره‌مند شده است ! !\r\nاگر اينچنين است پس براى بحث در مسائل توحيد و معاد و بلكه نماز و روزه هم بايد اينچنين ريشهء تاريخى جستجو كنيم و لا بد علّت اينكه مسلمين متوجّه بحث در توحيد و معاد و نماز و روزه شدند ، سوابقى است كه اين مباحث در حوزه‌هاى مسيحى داشته است .\r\nحقيقت اين است كه مستشرقين نه صلاحيّت تحقيق در عقايد و افكار اسلامى را دارا مىباشند و نه غالباً حسن نيّت آن را . آنجا كه در مقام تجزيه و تحليل افكار و عقايد اسلامى برمىآيند و فى المثل وارد مسائل مربوط به كلام اسلامى يا عرفان و تصوّف يا فلسفه مىشوند ، آن قدر مهملات به هم مىبافند كه موجب تعجّب و گاهى\r\n\r\n","description":"","footnote":"","page_name":" 425 ","page_number":437},
  {"content":"\r\n\r\nمضحك است . براى نمونه به مندرجات ذيل توجّه كنيد .\r\nدر جلد اوّل تاريخ ادبى ادوارد براون صفحهء 422 از كتاب تاريخ اسلام « دوزى » مستشرق نامى هلندى دربارهء معتزله چنين نقل مىكند :\r\n« چون دربارهء احكام شرع به تأمّل و تفكّر پرداختند طرفدار طريقهء عقل و استدلال شدند . بدين طريق يكى از مطالب عمدهء آنها اين بود كه قرآن در واقع حادث است و خلق شده و لو اينكه اين حرف خلاف قول پيغمبر باشد ( 1 ) . مىگفتند لازمهء قديم و غير مخلوق بودن قرآن است كه دو موجود ازلى و ابدى قائل شويم ؛ همين‌كه قرآن يعنى كلام خدا را در زمرهء مخلوقات به شمار آوريم ، ديگر نمىتوان آن را متعلّق به ذات پروردگار دانست ، زيرا ذات پروردگار لا يتغيّر است ( 2 ) .\r\nبدين طريق به تدريج اساس نزول وحى متزلزل گشت و بسيارى از معتزله علنا اظهار مىكردند كه نوشتن نظير قرآن و حتّى بهتر از آن غير ممكن نيست . بنابراين نسبت به اينكه قرآن كتاب آسمانى است و از مبدأ وحى نازل گرديده است اعتراض داشتند ( 3 ) . عقيدهء آنها دربارهء خدا پاك‌تر و بلندتر از عقيدهء متشرّعين و متمسّكين به مقبولات عامّه و موازين شرعيّه و اهل سنّت [ اشاعره 
  ] بود ؛ زيرا معتزله به هيچ نحو زير بار اين فكر نمىرفتند كه آفريدگار جهان ممكن است به صورت جسمانى ظاهر شود و گوششان حاضر به شنيدن اين حرف نبود . در خبر است از پيغمبر اكرم كه فرمود : « همچنان كه ماه تمام را در جنگ بدر ديدى ، روزى هم خداى\r\n\r\n\r\n\r\n\r\n","description":"","footnote":"\r\n( 1 ) . اين مستشرق عاليقدر تلويحا مىخواهد بفهماند كه اشاعره ، عقيدهء قديم بودن قرآن را از كلام پيغمبر اخذ كرده بودند و معتزله با توجّه به اينكه پيغمبر اكرم چنين سخنى فرموده است ، چون اين سخن با عقل و منطق تطبيق نمىكرد ، آن را رد كردند . در صفحهء 418 همين كتاب مىگويد : « . . . عكس اين عقيده [ عقيدهء قابل رؤيت نبودن خداوند 
  ] و همچنين قديم بودن قرآن و انكار خلق آن ، از عقايد سنّت و جماعت [ اشاعره 
  ] بود كه در همهء امور از نص قرآن تبعيّت مىكردند و از تأويل كه مورد توجّه و علاقهء دشمنانشان بود ، خوددارى داشتند . » در صورتى كه كوچكترين اشاره‌اى در قرآن به قديم بودن و مخلوق نبودن آن نشده است و در احاديث منسوب به رسول اكرم نيز حديثى كه نزد معتزله فى الجمله احتمال صحّت انتساب به رسول اكرم داشته باشد ، در كار نبوده است .\r\n( 2 ) . مترجم محترم كتاب در اينجا در ذيل صفحه از طرف جناب آقاى فروزانفر تذكّر داده‌اند كه : « عقيده به خلق قرآن ارتباطى با اين مطالب و استنباطات بىاساس نويسندهء فوق ندارد . »\r\n( 3 ) . معتزله به شهادت تاريخ ، مدافعين سرسخت و با ايمان قرآن بودند و با زنادقه و عقايد فلاسفه سخت مبارزه مىكردند ، و اگر طبق نظر آقاى دوزى آنها قرآن را از مبدأ وحى نمىدانستند ، به چه مناسبت خود را ملزم به دفاع مىدانستند ؟ !\r\n","page_name":" 426 ","page_number":438},
  {"content":"\r\n\r\nخود را خواهى ديد » ( 1 ) و چون متشرّعين كلام مزبور را به منطوق آن تلقّى مىكردند ، لذا اين مسأله همواره سنگ راه معتزله بود ؛ بنابراين در مقام تفسير و توضيح برآمدند و مىگفتند انسان پس از مرگ ، خدا را به چشم بيناى روح يعنى به دليل عقل خواهد ديد ؛ و نيز منكر اين حرف شدند كه خداوند كريم خالق كافران است . » ( 2 )\r\nاين بود نمونه‌اى كه خواستم در اينجا ذكر بكنم . ادوارد براون نويسندهء كتاب تاريخ ادبى ايران اين تحقيقات عرشى ! را از اين مستشرق عاليقدر نقل مىكند و بدون هيچ گونه انتقادى مىگذرد .\r\nمن نمىدانم نام اين چيزها را جهالت بگذارم يا جنايت . آنچه بيشتر موجب تأسّف است اين است كه اتباع و اذناب شرقى اين مستشرقين نيز به جاى اينكه مستقيما افكار و عقايد شرقى و اسلامى را مورد رسيدگى كامل قرار دهند ، افكار و آراى اينها را سرمشق قرار مىدهند و بازگو مىكنند .\r\n\r\n\r\n\r\n\r\n","description":"","footnote":"\r\n( 1 ) . منظور حديثى است كه در كتب كلام ( نه كتب حديث ) به اين مضمون نقل شده است : « انكم سترون ربّكم يوم القيامة كما ترون القمر ليلة البدر » . يعنى شما در قيامت خداى خود را خواهيد ديد آن طور كه ماه شب چهارده را مىبينيد .\r\nمستشرق نامى كلمهء « البدر » را در جملهء بالا كه به معنى ماه تمام ( ماه شب چهارده ) است ، خيال كرده است كه اشاره به جنگ بدر است و آنگاه براى اينكه معنى درست بيايد ، صيغهء مضارع ( ترون ) را ماضى ( رأيتم ) ترجمه كرده است ! ! !\r\nاين حديث سرگذشتى دارد كه مفصّل است و تا آنجا كه قرائن نشان مىدهد يك نوبت در دست بعضى از راويان حديث تغيير شكل داده است و همان تغيير شكل يافته ، دوباره در دست علماى كلام مسخ شده و براى سوّمين بار در دست اين مستشرق عاليقدر به اين صورت مضحك در آمده است . در قرآن كريم صريحا رؤيت خداوند با چشم نفى شده است : « لا تدركه الابصار و هو يدرك الابصار و هو اللّطيف الخبير » . [ انعام / 103 
  ] در عين حال در قرآن از حقيقتى به نام لقاى حقّ مكرّر ياد شده است . در اخبار و روايات شيعه و سنّى ، هم صريحا رؤيت خداوند با چشم نفى شده و هم آن حقيقت ديگر قرآنى كه مسلّما امرى حسّى و جسمانى نيست ، تأييد شده است .\r\nيكى از اشتباهات فوق العاده بزرگ و غير قابل بخشش اشاعره اعتقاد به رؤيت حسّى خداوند در قيامت است كه گذشته از امتناع عقلى ، خلاف نص صريح قرآن كريم است . اين مطلب داستان درازى دارد و اكنون جاى بحث از آن نيست .\r\n( 2 ) . حتّى يك نفر معتزلى در تاريخ نمىتوان جست كه گفته باشد خداوند خالق كافران نيست . معتزله منكر خلق كفر بودند نه خلق كافر ؛ مىگفتند خداوند خالق كفر و ظلم و معصيت نيست ؛ نمىگفتند خداوند خالق كافر و ظالم و معصيت كار نيست .\r\n","page_name":" 427 ","page_number":439},
  {"content":"\r\n\r\n\r\nبحثى حديثى\r\nدر ميان اخبار و روايات احياناً مضامينى ديده مىشود كه با آنچه گفته شد منافى به نظر مىرسد ، ولى بايد دانست كه اين گونه تنافيها و تعارضها يا در اثر برخى اشتباهات است كه احياناً از برخى راويان حديث در نقل مضمون احاديث رخ داده است و با مقايسهء بعضى احاديث با بعضى ديگر آن اشتباه را مىتوان كشف كرد ، و يا تعارض و تنافى ظاهرى است و پس از تعمّق معلوم مىشود كه تعارضى در كار نيست .\r\nما براى هر دو قسم ، نمونه نقل مىكنيم :\r\n1 . در صحيح بخارى جلد 8 صفحهء 158 از يحيى بن يعمر از عايشه نقل مىكند كه گفت از رسول خدا دربارهء طاعون سؤال كردم ، آن حضرت فرمود :\r\nكان عذابا يبعثه اللّه على من يشاء من عباده فجعله اللّه رحمة للمؤمنين . ما من عبد يكون فى بلد يكون فيه ، و يمكث فيه لا يخرج من البلد صابرا محتسبا يعلم انّه لا يصيبه الّا ما كتب اللّه له الّا كان له مثل اجر شهيد .\r\nطاعون عذابى بود ( است ) كه خداوند بر آن كسان كه مىخواهد ، مىفرستد ، ولى او را براى مؤمنين رحمت قرار داده است . هيچ بنده‌اى نيست كه در شهرى باشد كه در آن شهر طاعون باشد و او در آن شهر مكث كند و بيرون نرود و براى رضاى خدا شكيبايى كند و معتقد باشد كه جز آنچه خداوند برايش نوشته است به او نمىرسد مگر آنكه پاداشى مانند پاداش شهيد براى او خواهد بود .\r\nاكنون حديث ديگرى در اين زمينه نقل مىكنم : در كافى جلد 8 ( روضه ) صفحهء 108 نقل مىكند كه عبيد اللّه حلبى از امام صادق ( عليه السلام ) دربارهء و با سؤال كرد كه در يك محلّه از شهرى پديد مىآيد و شخصى خود را به محلّهء ديگر منتقل مىكند ، و يا و با در شهرى پيدا مىشود و آن شخص از آن شهر به شهر ديگر مىرود . آيا اين كار جايز است يا نه ؟\r\nامام فرمود :\r\nلا بأس ، انّما نهى رسول اللّه صلّى اللّه عليه و آله و سلّم عن ذلك لمكان ربيئة كانت\r\n\r\n","description":"","footnote":"","page_name":" 428 ","page_number":440},
  {"content":"\r\n\r\nبحيال العدوّ فوقع فيهم الوبا فهربوا منه فقال رسول اللّه صلى اللّه عليه و آله :\r\nالفارّ منه كالفارّ من الزّحف كراهية ان لا يخلو مراكزهم .\r\nمانعى ندارد ؛ همانا علّت اينكه رسول خدا ( ص ) در يك جريان بخصوصى مردم را از خروج از سرزمين و با منع كرد اين بود كه مسلمانان در موقعى كه در مقابل دشمن قرار گرفته بودند و لازم بود مركز خود را حفظ كنند ، ناگهان و با پيدا شد و آنها از آن محل گريختند . رسول خدا ( ص ) فرمود : فرار از اين و با مثل فرار از ميدان جنگ است و گناه محسوب مىشود . رسول خدا اين جمله را گفت كه مركز را در مقابل دشمن تخليه نكنند .\r\nگفتهء امام صادق ( عليه السّلام ) توضيح مىدهد كه منظور رسول خدا در واقعهء خاصّى كه فرار از و با يا طاعون را نهى كرده اين بوده كه مسلمانان به واسطهء آمدن و با وظيفه‌اى را كه در مقابل دشمن دارند از ياد نبرند و خود را دچار مخاطره و مهلكهء بزرگتر نكنند ، نه اينكه رسول خدا ( ص ) يك دستور كلّى براى هميشه صادر كرده باشد كه هر وقت و هر جا كه و با يا طاعونى پيدا شد ، مرد مسلمان كه موظّف است جان و مال خود را از گزند حفظ كند ، در آنجا در مقابل اين بيمارى مهلك دستها را روى هم بگذارد و منتظر سرنوشت بنشيند .\r\nولى دست به دست شدن سخن رسول اكرم ( ص ) در ميان راويان ، كم كم آن را به صورت يك دستور كلّى درآورده است كه در صحيح بخارى ديده مىشود . خوشبختانه امام صادق ( عليه السلام ) به مصداق « اهل البيت ادرى بما فى البيت » پرده از روى حقيقت برداشته و منظور رسول اكرم را بيان كرده است .\r\nممكن هم هست كه آنچه در حديث صحيح بخارى آمده است براى منظور ديگرى است و مقصود ديگرى در ميان بوده است و آن اينكه رسول اكرم دستور داده است كه هنگامى كه طاعون يا و با در شهرى پيدا مىشود و مردمى خواه ناخواه گرفتار آن مىگردند ، مردم آن شهر از آن شهر بيرون نروند ، براى اينكه اين بيمارى را به جاهاى ديگر منتقل نكنند ، تا لا اقل جان مردم ديگر محفوظ بماند ؛ و چون در ايّام قديم نه وسيلهء معالجهء اين بيمارى بوده است و نه قرنطينه در مرزها و يا دروازه‌هاى شهرها بوده كه افراد مورد بررسى قرار گيرند و پس از حصول اطمينان از سلامت آنها پروانهء ورود داده شود ، بهترين راه براى جلوگيرى از شيوع اين بيمارى اين بوده كه مردمى\r\n\r\n","description":"","footnote":"","page_name":" 429 ","page_number":441},
  {"content":"\r\n\r\nكه در شهرى هستند كه در آن شهر اين بيمارى هست ، از آن شهر به شهر ديگر يا ده ديگر نروند و وسيلهء انتقال بيمارى نگردند .\r\nابن ابى الحديد در شرح نهج البلاغه ، خطبهء 132 ضمن نقل جريان مسافرت عمر به شام مىگويد : پس از آنكه عمر اطّلاع پيدا كرد كه در شام طاعون است و تصميم گرفت وارد شهر نشود و به اعتراض ابو عبيدهء جرّاح كه گفت آيا مىخواهى از قضا و قدر الهى فرار كنى ، جواب داد ، عبد الرحمن بن عوف روايت كرد كه از رسول خدا ( ص ) شنيده است اگر در شهرى طاعون پيدا شد و شما در آن شهر بوديد ، از آن شهر خارج نشويد ، ولى اگر در شهرى پيدا شد و شما در خارج آن شهر بوديد ، داخل آن شهر نشويد .\r\nعلىهذا حديث صحيح بخارى يا مربوط به آن جريانى است كه امام صادق ( عليه السلام ) دربارهء و با توضيح داده است و يا جريانى كه امام صادق ( ع ) توضيح داده يك جريان ديگر بوده و اين حديث مربوط به او نيست ، اين حديث مربوط به اين است كه مردم مبتلا به طاعون رعايت حال مردم جاهاى ديگر را بكنند و از شهر خارج نشوند و به جاى ديگر نروند . به هر حال ، قطعا آنچه از ظاهر حديث عايشه استفاده مىشود مقصود نيست و ناقلان حديث در نقل مضمون آن دچار اشتباه شده‌اند .\r\n2 . در كافى جلد 2 صفحهء 58 باب فضل اليقين از امام صادق ( عليه السّلام ) روايت مىكند :\r\nانّ امير المؤمنين عليه السّلام جلس الى حائط مائل يقضى بين النّاس فقال بعضهم : لا تقعد تحت هذا الحائط فانّه معور فقال امير المؤمنين عليه السّلام :\r\nحرس امرأ اجله . فلمّا قام سقط الحائط . قال : و كان امير المؤمنين عليه السّلام ممّا يفعل هذا و اشباهه ، و هذا اليقين .\r\nعلى ( عليه السّلام ) در پاى ديوار كجى نشسته بود و ميان مردم داورى مىكرد .\r\nشخصى به آن حضرت گفت : اينجا منشين كه مشرف به سقوط است . على فرمود :\r\nاجل نگهبان مرد است . همين كه على ( ع ) برخاست ، ديوار خراب شد . امام صادق ( ع ) فرمود : على ( ع ) از اين گونه كارها مىكرد و اين يقين است .\r\nممكن است گفته شود اين حديث اوّلًا منافات دارد با آنچه قبلا در صفحهء 396 از\r\n\r\n","description":"","footnote":"","page_name":" 430 ","page_number":442},
  {"content":"\r\n\r\nتوحيد صدوق نقل كرديم كه اصبغ بن نباته گفت : على ( عليه السّلام ) از پاى ديوار كجى حركت كرد و پاى ديوار ديگرى نشست ؛ همين‌كه مورد اعتراض قرار گرفت كه مىخواهى از قضا و قدر الهى فرار كنى ، جواب داد از قضا و قدرى به قضا و قدر ديگر فرار مىكنم . چگونه است آنجا كه خود على ( ع ) از پاى ديوار كجى حركت مىكند و حركت كردنش مورد ايراد قرار مىگيرد ، مىگويد از قضا و قدرى به قضا و قدرى پناه مىبرم ، و امّا آنجا كه ديگرى به او تذكّر مىدهد ، مىگويد : اجل نگهبان است . و ثانياً در زير ديوار مشرف به سقوط نشستن از لحاظ قانون شرعى حرام و ممنوع است ؛ چگونه على ( عليه السّلام ) تحت عنوان اينكه اجل نگهبان است بر جاى خود نشست ؟\r\nپس اين حديث قابل قبول نيست .\r\nامّا به نظر مىرسد با توجّه به مطالبى كه در گذشته گفتيم بتوان اين حديث را تفسير كرد ، به طورى كه نه با حديث توحيد صدوق منافات داشته باشد و نه با اصل مسلّم شرعى مبنى بر وجوب حفظ نفس و حرمت القاى نفس در مهالك .\r\nدر فصلى كه تحت عنوان « عوامل معنوى » ايراد كرديم ، گفتيم كه عوامل قضا و قدر و رشته‌هاى علّى و معلولى را نبايد به علل و اسباب مادّى و دنياى سه بعدى محدود و محصور كرد ؛ عوامل معنوى نيز به نوبهء خود رشته‌اى از علل و اسباب اين جهان را تشكيل مىدهند . علىهذا گاهى اگر يك جريان را تنها از دريچهء علل مادّى و ابعاد جسمانى بنگريم رابطهء علّىّ و معلولى كاملى مىبينيم ، ولى اگر با ديدهء ديگرى جريانهاى پنهان ديگر را مشاهده كنيم ، خواهيم ديد آنچه ما او را علّت مىپنداشتيم براى وجود معلول كافى نبوده ، زيرا يك جريان پنهان ديگر بوده كه در جريان مورد نظر ما دخالت داشته است . در آن فصل گفتيم كه صدقات و احسانها و نيّتها و بالاخره نوع اعمال بشر كه با نيّت و جنبه‌هاى روحى بشر وابستگى دارد ، از خود آثارى در جريان علل و اسباب جهان باقى مىگذارد و اگر كسى حسّ علاوه‌اى بر آنچه ما داريم داشته باشد و آن جريانها را با آن حسّ ، ادراك كند ، در موارد خاصّى طرز قضاوت او با قضاوت ما متفاوت خواهد بود . درست مثل اين است كه ما كه موجود سه بعدى هستيم با موجودات دو بعدى كه بيش از دو بعد را نمىتوانند درك كنند ، در يك موضوع بخواهيم قضاوت كنيم ؛ البتّه در موضوعات دو بعدى قضاوت ما و آنها يكسان خواهد بود ولى در موضوعات سه بعدى قضاوت ما و آنها قهراً متفاوت خواهد بود . اهل يقين ، يعنى آنها كه حسّى ديگر و ديده‌اى ديگر دارند و جهان را در كشش و امتدادى ديگر و\r\n\r\n","description":"","footnote":"","page_name":" 431 ","page_number":443},
  {"content":"\r\n\r\nجريان و سيلانى ديگر علاوه بر آنچه ما مىبينيم مىبينند ، در موارد خاصّى قضاوت آنها با ما متفاوت خواهد بود . آنچه ما او را مثلا علّت مرگ مىبينيم ، او به واسطهء احاطه بر جريانى پنهان ممكن است علّت مرگ نبيند . از لحاظ جريانهاى معنوى چه مانعى دارد كه بعضى چيزها در حكم تضمين عمر يا سلامت يا رزق باشد و تأثيرى معنوى در ادامهء عمر يا سلامت يا توسعهء رزق داشته باشد و اهل يقين از آن آگاه باشند ؟\r\nبه هر حال ، اين حديث قابل توجيه است و اين مطلب دامنهء درازى دارد .\r\n\r\nعلم خدا جهل بود ؟ !\r\nدر خاتمهء بحث سرنوشت و قضا و قدر ، بد نيست به ذكر معروفترين اشكالات جبريّون بپردازيم و آن را تجزيه و تحليل نماييم تا پاسخ آن روشن گردد .\r\nجبريّون ادلهء و شواهد زيادى از نقل و عقل بر مدّعاى خود اقامه كرده‌اند .\r\nجبريّون مسلمان آيات قضا و قدر قرآن را كه قبلًا نقل كرديم ، مستمسك قرار داده‌اند و احياناً به كلماتى از رسول اكرم ( صلّى اللّه عليه و آله ) يا ائمّهء اطهار ( عليهم السّلام ) نيز در اين زمينه استشهاد شده است .\r\nادلّهء عقلى كه از طرف جبريّون بر اين مدّعا اقامه شده بسيار است . ما در پاورقيهاى جلد سوّم اصول فلسفه برخى از آنها را ذكر و انتقاد كرده‌ايم . معروفترين شبههء جبر همان است كه با مسألهء قضا و قدر به مفهوم الهى ، يعنى با مسألهء علم خداوند مربوط است و آن اين است :\r\nخداوند از ازل ، از آنچه واقع مىشود و آنچه واقع نمىشود آگاه است و هيچ حادثه‌اى نيست كه از علم ازلى الهى پنهان باشد . از طرفى ، علم الهى نه تغييرپذير است و نه خلاف‌پذير ؛ يعنى نه ممكن است عوض شود و صورت ديگر پيدا كند زيرا تغيير با تماميّت و كمال ذات واجب الوجود منافى است ، و نه ممكن است آنچه او از ازل مىداند با آنچه واقع مىشود مخالف و مغاير باشد زيرا لازم مىآيد علم او علم نباشد ، جهل باشد ؛ اين نيز با تماميّت و كمال وجود مطلق منافى است .\r\nپس به حكم اين دو مقدّمه :\r\nالف . خداوند از همه چيز آگاه است .\r\n\r\n","description":"","footnote":"","page_name":" 432 ","page_number":444},
  {"content":"\r\n\r\nب . علم الهى نه تغييرپذير است و نه خلاف‌پذير .\r\nمنطقاً بايد چنين نتيجه گرفت : حوادث و كائنات جبراً و قهراً بايد به نحوى واقع شوند كه با علم الهى مطابقت داشته باشند ، خصوصا اگر اين نكته اضافه شود كه علم الهى علم فعلى و ايجابى است ؛ يعنى علمى است كه معلوم از علم سرچشمه مىگيرد ، نه علم انفعالى كه علم از معلوم ريشه مىگيرد نظير علم انسان به حوادث جهان .\r\nعلىهذا اگر در ازل در علم الهى چنين بوده است كه فلان شخص در فلان ساعت فلان معصيت را مرتكب مىشود ، جبراً و قهراً آن معصيت بايد به همان كيفيّت واقع شود ؛ شخص مرتكب قادر نخواهد بود طورى ديگر رفتار كند ، بلكه هيچ قدرتى قادر نخواهد بود آن را تغيير دهد ، و الّا علم خدا جهل خواهد بود . خيّام مىگويد :\r\n من مى خورم و هر كه چو من اهل بود * مى خوردن من به نزد او سهل بود\r\nمى خوردن من حقّ ز ازل مىدانست * گر مى نخورم علم خدا جهل بود \r\nجواب اين شبهه پس از درك صحيح مفهوم قضا و قدر آسان است . اين شبهه از آنجا پيدا شده كه براى هر يك از علم الهى و نظام سببى و مسبّبى جهان حساب جداگانه فرض شده است ؛ يعنى چنين فرض شده كه علم الهى در ازل به طور گزاف و تصادف به وقوع حوادث و كائنات تعلّق گرفته است ؛ آنگاه براى اينكه اين علم درست از آب درآيد و خلافش واقع نشود لازم است وقايع جهان كنترل شود و تحت مراقبت قرار گيرد تا با تصوّر و نقشهء قبلى مطابقت كند .\r\nبه عبارت ديگر ، چنين فرض شده كه علم الهى مستقل از نظام سببى و مسبّبى جهان به وقوع يا عدم وقوع حوادث تعلّق گرفته است و لازم است كه كارى صورت گيرد كه اين علم با معلوم خود مطابقت كند ؛ از اين رو بايد نظام سببى و مسبّبى جهان كنترل گردد . در مواردى جلوى طبع آنچه به حكم طبع اثر مىكند و جلوى اراده و اختيار آن كه با اراده و اختيار كار مىكند گرفته شود تا آنچه در علم ازلى الهى گذشته است با آنچه واقع مىشود مطابقت كند و با هم مغايرت نداشته باشند . از اين رو از انسان نيز بايد اختيار و آزادى و قدرت و اراده سلب گردد تا اعمالش كاملًا تحت كنترل درآيد و علم خدا جهل نشود .\r\nاينچنين تصوّر دربارهء علم الهى منتهاى جهل و بىخبرى است . مگر ممكن است كه علم حقّ به طور تصادف و گزاف به وقوع يا عدم وقوع حادثه‌اى تعلّق بگيرد و\r\n\r\n","description":"","footnote":"","page_name":" 433 ","page_number":445},
  {"content":"\r\n\r\nآنگاه براى اينكه اين علم با واقع مطابقت كند لازم شود دستى در نظام متقن و قطعى علّى و معلولى برده شود ، تغييراتى در اين نظام داده شود ، از طبيعتى خاصيّتى سلب گردد يا از فاعل مختارى اختيار و آزادى گرفته شود ؟ !\r\nلهذا بعيد به نظر مىرسد كه رباعى بالا از خيّام كه لا اقل نيمه فيلسوفى است ، بوده باشد . شايد اين رباعى جزء اشعارى است كه بعد به خيّام نسبت داده‌اند ، يا از خيّام است ولى خيّام نخواسته در اين رباعى به زبان جدّ و فلسفه سخن بگويد ؛ خواسته فقط خيالى را به صورتى زيبا در لباس نظم ادا كند . بسيارى از اهل تحقيق آنجا كه شعر مىسروده‌اند افكار علمى و فلسفى خود را كنار گذاشته ، تخيّلات لطيف را جامه‌اى زيبا از شعر پوشانيده‌اند ؛ به عبارت ديگر ، به زبان اهل ادب سخن گفته‌اند نه به زبان اهل فلسفه ، همچنانكه بسيارى از اشعار منسوب به خيّام از اين قبيل است .\r\nخيّام شهرت جهانى خود را مديون اين گونه تخيّلات و اين طرز از بيان است .\r\nعلم ازلى الهى ، از نظام سببى و مسبّبى جهان جدا نيست . علم الهى علم به نظام است . آنچه علم الهى ايجاب و اقتضا كرده و مىكند اين جهان است با همين نظاماتى كه هست . علم الهى به طور مستقيم و بلا واسطه نه به وقوع حادثه‌اى تعلّق مىگيرد و نه به عدم وقوع آن . علم الهى كه به وقوع حادثه‌اى تعلّق گرفته است به طور مطلق و غير مربوط به اسباب و علل آن حادثه نيست ، بلكه تعلّق گرفته است به صدور آن حادثه از علّت و فاعل خاصّ خودش . علل و فاعلها متفاوت مىباشند ؛ يكى علّيت و فاعليّتش طبيعى است و يكى شعورى ؛ يكى مجبور است و يكى مختار . آنچه علم ازلى الهى ايجاب مىكند اين است كه اثر فاعل طبيعى از فاعل طبيعى ، اثر فاعل شعورى از فاعل شعورى ، اثر فاعل مجبور از فاعل مجبور و اثر فاعل مختار از فاعل مختار صادر شود . علم الهى ايجاب نمىكند كه اثر فاعل مختار از آن فاعل ، بالاجبار صادر شود .\r\nبه عبارت ديگر ، علم ازلى الهى علم به نظام است ؛ يعنى علم به صدور معلولات است از علل خاصّ آنها . در نظام عينى خارجى علّتها و فاعلها متفاوت‌اند : يكى طبيعى است و يكى شعورى ؛ يكى مختار است و يكى مجبور . در نظام علمى نيز امر از اين قرار است ؛ يعنى هر فاعلى همانطور كه در عالم عينى هست در عالم علمى هست ، بلكه بايد گفت آن طور كه در عالم علمى هست در عالم عينى هست . علم الهى كه به صدور اثرى از فاعلى تعلّق گرفته است به معنى اين است كه تعلّق گرفته به\r\n\r\n","description":"","footnote":"","page_name":" 434 ","page_number":446},
  {"content":"\r\n\r\nصدور اثر فاعل مختار از فاعل مختار و به صدور اثر فاعل مجبور از فاعل مجبور .\r\nآنچه علم الهى اقتضا دارد و ايجاب مىكند اين است كه فعل فاعل مختار از فاعل مختار و فعل فاعل مجبور از فاعل مجبور صادر شود ، نه اينكه علم الهى ايجاب مىكند كه فاعل مختارى مجبور بشود يا فاعل مجبورى مختار گردد .\r\nانسان در نظام هستى ، چنان كه در گذشته گفته شد ، داراى نوعى اختيار و آزادى است و امكاناتى در فعاليّتهاى خود دارد كه آن امكانات براى موجودات ديگر حتّى براى حيوانها نيست . و چون نظام عينى از نظام علمى ريشه مىگيرد و سرچشمهء عالم كيانى عالم ربّانى است ، پس علم ازلى كه به افعال و اعمال انسان تعلّق گرفته است به معنى اين است كه او از ازل مىداند كه چه كسى به موجب اختيار و آزادى خود طاعت مىكند و چه كسى معصيت . و آنچه آن علم ايجاب مىكند و اقتضا دارد اين است كه آن كه اطاعت مىكند به اراده و اختيار خود اطاعت كند و آن كه معصيت مىكند به اراده و اختيار خود معصيت كند . اين است معنى سخن كسانى كه گفته‌اند : « انسان مختار بالاجبار است » ؛ يعنى نمىتواند مختار نباشد . پس علم ازلى دخالتى ندارد در سلب آزادى و اختيار آنكه در نظام علمى و نظام عينى مقرّر است كه مختار و آزاد باشد ؛ دخالتى ندارد در سلب اختيار و آزادى انسان به اينكه او را به معصيت يا اطاعت وادار و مجبور كند .\r\nعلىهذا دو مقدّمه‌اى كه در اشكال به كار برده شده ، هر دو صحيح و غير قابل ترديد است و هم آنچه در ضمن نكته اضافه شد كه علم الهى ، علم فعلى و ايجابى است نه علم انفعالى و تبعى نيز صحيح و غير قابل انكار است . امّا لازمهء اينها همه اين نيست كه انسان مجبور و مسلوب الاختيار باشد و آنگاه كه معصيت مىكند از طرف قوّه و نيرويى مجبور بوده باشد ، بلكه آن موجودى كه در نظام تكوينى آزاد آفريده شده و در نظام علمى نيز آزاد و مختار قرار گرفته ، اگر كارى را به جبر بكند ، « علم خدا جهل بود » . لذا از اشكال‌كننده كه مىگويد : « مى خوردن من حقّ ز ازل مىدانست » ، بايد توضيح خواست كه آيا آنچه حقّ ز ازل مىدانست ، مى خوردن اختيارى و از روى ميل و اراده و انتخاب شخصى بدون اكراه و اجبار بود ، يا مى خوردن جبرى و تحميلى به وسيلهء يك قوّه‌اى خارج از وجود انسان ، و يا مى خوردن مطلق بدون توجّه به علل و اسباب ؟ آنچه « حقّ ز ازل مىدانست » نه مى خوردن اجبارى بود و نه مى خوردن مطلق ؛ مى خوردن اختيارى بود ، و چون علم ازلى چنين است پس اگر مى به اختيار\r\n\r\n","description":"","footnote":"","page_name":" 435 ","page_number":447},
  {"content":"\r\n\r\nنخورد و به جبر بخورد « علم خدا جهل بود » . علىهذا نتيجهء علم ازلى به افعال و اعمال موجودات صاحب اراده و اختيار ، جبر نيست ؛ نقطهء مقابل جبر است . لازمهء علم ازلى اين است كه آن كه مختار است حتما بايد مختار باشد . پس راست گفته آن كه گفته است :\r\n علم ازلى علّت عصيان كردن * نزد عقلا ز غايت جهل بود \r\nاينها همه در صورتى است كه محلّ بحث را علم سابق ازلى الهى قرار دهيم كه در قرآن كريم به نام كتاب و لوح محفوظ و قلم و امثال اينها ياد شده است و در اشكال هم همين علم ذكر شده است . امّا بايد دانست گذشته از اينكه موجودات جهان و نظام سببى و مسبّبى ، معلوم حقّ مىباشند به علم سابق ازلى ، خود همين نظام كه معلوم حقّ است علم حقّ نيز مىباشد . اين جهان با همهء نظامات خود ، هم علم بارى تعالى است و هم معلوم او ، زيرا ذات حقّ به ذات همهء اشياء از ازل تا ابد محيط است و ذات هر چيزى نزد او حاضر است . امكان ندارد در تمام سراسر هستى موجودى از او پنهان بماند . او همه جاست و با همه چيز است :\r\n فَأَيْنَما تُوَلُّوا فَثَمَّ وَجْهُ اللَّهِ  ( 1 ) .\r\n وَ نَحْنُ أَقْرَبُ إِلَيْهِ مِنْ حَبْلِ الْوَرِيدِ  ( 2 ) .\r\n هُوَ الْأَوَّلُ وَ الْآخِرُ وَ الظَّاهِرُ وَ الْباطِنُ وَ هُوَ بِكُلِّ شَيْءٍ عَلِيمٌ  ( 3 ) .\r\nعلىهذا خود جهان با همهء خصوصيّات و نظامات ، از مراتب علم خداوند است . در اين مرتبه از علم ، علم و معلوم يكى است نه دو تا ، تا در آن انطباق و عدم انطباق علم با معلوم فرض شود و آنگاه گفته شود اگر چنين شود ، علم خداوند علم و اگر چنان شود ، جهل خواهد بود .\r\n\r\n\r\n\r\n\r\n","description":"","footnote":"\r\n( 1 ) . بقره / 115 .\r\n( 2 ) . ق / 16 .\r\n( 3 ) . حديد / 3 .\r\n","page_name":" 436 ","page_number":448},
  {"content":"\r\n\r\n\r\nعلل گرايش به مادّيگرى\r\n\r\n","description":"","footnote":"","page_name":" 437 ","page_number":449},
  {"content":"\r\n . \r\n","description":"","footnote":"","page_name":" 438 ","page_number":450},
  {"content":"\r\n\r\n\r\nمقدّمه ماترياليسم در ايران\r\nدر مقدّمهء چاپ اوّل تذكّر داده شد هستهء اوّلى اين كتاب دو سخنرانى در همين موضوع در سالهاى 48 و 49 است كه بنا به دعوت انجمن اسلامى دانشجويان دانشسراى عالى در آن محل ايراد شد و اين بنده مطالب آن دو سخنرانى را با توضيحات و اضافاتى آماده كرد و در سال 1350 به چاپ رسانيد . در سال 1352 كه تجديد چاپ شد مطالبى بر چاپ اوّل افزوده گشت و تا چاپ هفتم كه در سال گذشته صورت گرفت ، عيناً به همان صورت بود كه در چاپ دوّم انجام شده بود .\r\nچند ماه پيش قرار شد چاپ هشتم كتاب با قطع و حروف جديدى صورت گيرد .\r\nفرصت را غنيمت شمرده ، برخى مطالب ديگر كه جاى آنها را در اين كتاب خالى مىديدم ، افزودم و اكنون به صورت جامع‌ترى تقديم خوانندگان عزيز مىشود . اين اضافات همه در بخش « نارسايى مفاهيم فلسفى » صورت گرفته است . قسمت مختصرى از اين اضافات ( حدود 3 صفحه ) ، توضيحاتى است پيرامون نظريّهء هگل دربارهء « علّت نخستين » و باقى كه در حدود 27 صفحه از اين كتاب را در بر مىگيرد ، مطالب ديگرى است در زمينهء نارسايى مفاهيم فلسفى غرب . مخصوصا براى اوّلين بار نقدهاى معروف ديويد هيوم فيلسوف مشهور انگليسى قرن هفدهم را دربارهء برهان نظم - كه از نظر غربزدگان سه قرن است كه اين برهان را از اعتبار انداخته است - با\r\n\r\n","description":"","footnote":"","page_name":" 439 ","page_number":451},
  {"content":"\r\n\r\nمحكها و معيارهاى اسلامى در بوتهء نقد قرار دادم .\r\nآنچه در اين كتاب دربارهء علل گرايش به مادّيگرى آمده ، در حقيقت ، نقد و بررسى گوشه‌اى از تاريخ عقايد و انديشه‌هاى بشرى است . تجزيه و تحليل وقايع تاريخى ، از اين جهت كه با عوامل پيچيده‌اى سر و كار دارد ، بسى دشوار است بويژه اگر به تحوّلات عقايد و انديشه‌ها مربوط باشد . اين بنده مدّعى نيست كه بحث جامع و مانعى در اين موضوع انجام داده است ، امّا اميدوار است راهى به مطلوب باز كرده باشد و ديگران با دقّت و فرصت و امكانات بيشتر به بررسى اين مسأله بپردازند ، كه با توجّه به جرياناتى كه در كشور ما مىگذرد ، فوق العاده ضرورى و حياتى است .\r\nماترياليسم در عصر ما - خصوصاً در كشور ما - جامهء منطق را از خود دور كرده و به سلاح « تبليغ » مجهّز شده است ؛ از اين رو ابايى ندارد كه علل گرايشها و اعراضها از مادّيگرى را به گونه‌اى ديگر كه با هدفهاى از پيش تعيين‌شدهء سياسى و اجتماعى منطبق باشد ، توجيه و تفسير نمايد .\r\nموضوع اصلى بحث اين كتاب ، يعنى اثبات يا انكار خدا ، قطعا حسّاس‌ترين و شورانگيزترين موضوعى است كه از فجر تاريخ تاكنون انديشه‌ها را به خود مشغول داشته و مىدارد .\r\nموضع انسان در اين مسأله ، در تمام ابعاد انديشه‌اش و در جهان‌بينى او و ارزيابيهايش از مسائل و در جهت‌گيريهاى اخلاقى و اجتماعىاش تأثير و نقش تعيين‌كننده دارد . گمان نمىرود هيچ انديشه‌اى به اندازهء اين انديشه « دغدغه‌آور » باشد . هر فردى كه اندكى با تفكّر و انديشه سر و كار داشته است ، لااقل دوره‌اى از عمر خويش را با اين « دغدغه » گذرانده است .\r\nتا آنجا كه من از تحوّلات روحى خودم به ياد دارم از سنّ سيزده سالگى اين دغدغه در من پيدا شد و حسّاسيت عجيبى نسبت به مسائل مربوط به خدا پيدا كرده بودم . پرسشها - البتّه متناسب با سطح فكرى آن دوره - يكى پس از ديگرى بر انديشه‌ام هجوم مىآورد . در سالهاى اوّل مهاجرت به قم كه هنوز از مقدّمات عربى فارغ نشده بودم ، چنان در اين انديشه‌ها غرق بودم كه شديداً ميل به « تنهايى » در من پديد آمده بود . وجود هم حجره را تحمّل نمىكردم و حجرهء فوقانى عالى را به نيم‌حجره‌اى دخمه مانند تبديل كردم كه تنها با انديشه‌هاى خودم بسر برم . در آن وقت نمىخواستم در ساعات فراغت از درس و مباحثه به موضوع ديگرى بينديشم ، و در\r\n\r\n","description":"","footnote":"","page_name":" 440 ","page_number":452},
  {"content":"\r\n\r\nواقع ، انديشه در هر موضوع ديگر را پيش از آنكه مشكلاتم در اين مسائل حل گردد ، بيهوده و اتلاف وقت مىشمردم . مقدّمات عربى و يا فقهى و اصولى و منطقى را از آن جهت مىآموختم كه تدريجاً آمادهء بررسى انديشهء فيلسوفان بزرگ در اين مسأله بشوم .\r\nبه ياد دارم كه از همان آغاز طلبگى كه در مشهد مقدّمات عربى مىخواندم ، فيلسوفان و عارفان و متكلّمان - هر چند با انديشه‌هايشان آشنا نبودم - از ساير علما و دانشمندان و از مخترعان و مكتشفان در نظرم عظيم‌تر و فخيم‌تر مىنمودند تنها به اين دليل كه آنها را قهرمانان صحنهء اين انديشه‌ها مىدانستم . دقيقاً به ياد دارم كه در آن سنين كه ميان 13 تا 15 سالگى بودم ، در ميان آن همه علما و فضلا و مدرّسين حوزهء علميّهء مشهد ، فردى كه بيش از همه در نظرم بزرگ جلوه مىنمود و دوست مىداشتم به چهره‌اش بنگرم و در مجلسش بنشينم و قيافه و حركاتش را زير نظر بگيرم و آرزو مىكردم كه روزى به پاى درسش بنشينم ، مرحوم « آقا ميرزا مهدى شهيدى رضوى » مدرّس فلسفهء الهى در آن حوزه بود . آن آرزو محقّق نشد ، زيرا آن مرحوم در همان سالها ( 1355 قمرى ) در گذشت .\r\nپس از مهاجرت به قم گمشدهء خود را در شخصيّتى ديگر يافتم . همواره مرحوم آقا ميرزا مهدى را بعلاوهء برخى مزاياى ديگر در اين شخصيّت مىديدم ؛ فكر مىكردم كه روح تشنه‌ام از سرچشمهء زلال اين شخصيّت سيراب خواهد شد . اگر چه در آغاز مهاجرت به قم هنوز از « مقدّمات » فارغ نشده بودم و شايستگى ورود در « معقولات » را نداشتم ، امّا درس اخلاقى كه وسيلهء شخصيّت محبوبم در هر پنجشنبه و جمعه گفته مىشد و در حقيقت درس معارف و سير و سلوك بود نه اخلاق به مفهوم خشك علمى ، مرا سرمست مىكرد . بدون هيچ اغراق و مبالغه‌اى اين درس مرا آنچنان به وجد مىآورد كه تا دوشنبه و سه‌شنبهء هفتهء بعد خودم را شديداً تحت تأثير آن مىيافتم .\r\nبخش مهمّى از شخصيّت فكرى و روحى من در آن درس - و سپس در درسهاى ديگرى كه در طىّ دوازده سال از آن استاد الهى فرا گرفتم - انعقاد يافت و همواره خود را مديون او دانسته و مىدانم . راستى كه او « روح قدسى الهى » بود .\r\nتحصيل رسمى علوم عقلى را از سال 23 شمسى آغاز كردم . اين ميل را هميشه در خود احساس مىكردم كه با منطق و انديشهء مادّيين از نزديك آشنا گردم و آراء و عقايد آنها را در كتب خودشان بخوانم . دقيقاً يادم نيست ، شايد در سال 25 بود كه با\r\n\r\n","description":"","footnote":"","page_name":" 441 ","page_number":453},
  {"content":"\r\n\r\nبرخى كتب مادّيين كه از طرف حزب تودهء ايران به زبان فارسى منتشر مىشد و يا به زبان عربى در مصر - مثلًا - منتشر شده بود آشنا شدم . كتابهاى دكتر تقى ارانى را هر چه مىيافتم به دقّت مىخواندم و چون در آن وقت به علّت آشنا نبودن با اصطلاحات فلسفى جديد فهم مطالب آنها بر من دشوار بود ، مكرّر مىخواندم و يادداشت برمىداشتم و به كتب مختلف مراجعه مىكردم . بعضى از كتابهاى ارانى را آن قدر مكرّر خوانده بودم كه جمله‌ها در ذهنم نقش بسته بود . در سال 29 يا 30 بود كه كتاب اصول مقدّماتى فلسفهء ژرژ پوليتسر استاد دانشكدهء كارگرى پاريس به دستم رسيد . براى اينكه مطالب كتاب در حافظه‌ام بماند ، همهء مطالب را خلاصه كردم و نوشتم . هم اكنون يادداشتها و خلاصه‌هايى را كه از آن كتاب و كتاب ماترياليسم ديالكتيك ارانى برداشته‌ام ، دارم .\r\nدر سال 29 در محضر درس حضرت استاد ، علّامهء كبير آقاى طباطبايى روحى فداه كه چند سالى بود به قم آمده بودند و چندان شناخته نبودند ، شركت كردم و فلسفهء بوعلى را از معظّم له آموختم و در يك حوزهء درس خصوصى كه ايشان براى بررسى فلسفهء مادّى تشكيل داده بودند نيز حضور يافتم . كتاب اصول فلسفه و روش رئاليسم - كه در بيست سالهء اخير نقش تعيين كننده‌اى در ارائهء بىپايگى فلسفهء مادّى براى ايرانيان داشته است - در آن مجمع پربركت پايه‌گذارى شد .\r\nبراى من كه با شور و شوق و علاقهء زائد الوصفى فلسفهء الهى و فلسفهء مادّى را تعقيب و مطالعه و بررسى مىكردم ، در همان سالها كه هنوز در قم بودم مسلّم و قطعى شد كه فلسفهء مادّى واقعاً فلسفه نيست و هر فردى كه عميقاً فلسفهء الهى را درك كند و بفهمد ، تمام تفكّرات و انديشه‌هاى مادّى را نقش بر آب مىبيند و تا امروز كه بيست و شش سال از آن تاريخ مىگذرد و در همهء اين مدّت از مطالعهء اين دو فلسفه فارغ نبوده‌ام ، روز به روز آن عقيده‌ام تأييد شده كه فلسفهء مادّى فلسفهء كسى است كه فلسفه نمىداند .\r\nاز همان اوايل كه به مطالعهء اين دو فلسفه پرداختم ، سعىام اين بود كه وجوه اختلاف اين دو فلسفه را دقيقاً و عميقاً درك كنم . مىخواستم بدانم راه اين دو فلسفه در كجا از هم جدا مىشود و نقطهء اصلى اختلاف نظر كجاست ؟ آنچه خودم در اين جهت مىفهميدم اين بود كه نقطهء اصلى اختلاف نظر ، دايرهء « وجود » و « واقعيّت » است .\r\nمادّى ، واقعيّت و وجود را در انحصار آنچه مادّى است - يعنى در انحصار آنچه جسم و\r\n\r\n","description":"","footnote":"","page_name":" 442 ","page_number":454},
  {"content":"\r\n\r\nجسمانى است ، آنچه به نحوى داراى ابعاد مكانى و زمانى است ، آنچه دستخوش تغيير و تحوّل است ، آنچه قابل اشارهء حسّيه است ، آنچه محدود و نسبى است - مىداند و به واقعيّتى و راى اين واقعيّتها قائل نيست . امّا الهى ، واقعيّت و وجود را در انحصار اين امور نمىداند ؛ اين امور را بخشى از واقعيّت مىشمارد نه تمام واقعيّت .\r\nالهى بر خلاف مادّى به واقعيّات غير مادّى و نامحسوس و مجرّد از زمان و مكان و حركت ، به واقعيّت ثابت و جاودانه ، ايمان دارد . پس مكتب مادّى مكتب انحصار است و مكتب الهى مكتب ضدّ انحصار .\r\nولى وقتى كه به كتب مادّيين مراجعه مىكردم مىديدم مطلب به شكل ديگر طرح مىشود . مثلًا به اين شكل طرح مىشود كه مسألهء اساسى فلسفه - كه فلاسفه را به دو اردوى كاملًا مختلف تقسيم مىكند - اين است كه آيا مادّه مقدّم است يا شعور ؟ آيا عين مقدّم است يا ذهن ؟ آنان كه مادّه را مقدّم بر شعور و عين را مقدّم بر ذهن مىدانند ، يعنى مادّه را خالق شعور و عينيّت را منشأ ذهنيّت مىشمارند ، گروه ماترياليستها هستند و آنان كه شعور را خالق مادّه و ذهن را آفرينندهء عين مىدانند ، گروه ايده‌آليستها و متافيزيسينها و مذهبيها هستند . و يا آنجا كه منطق ديالكتيك را شرح مىدهند مىگويند : ديالكتيك بر خلاف متافيزيك ، طبيعت را مجموعهء تصادفات اشياء و پديده‌هايى كه از يكديگر مجزّا و منفرد بوده و به يكديگر وابستگى ندارند ، نمىداند ؛ ديالكتيك بر خلاف متافيزيك كه براى طبيعت يك حالت آرامش و ركود و سكون تغييرناپذير قائل است ، آن را متحرّك و در حال تحوّلات پىدرپى مىداند ؛ ديالكتيك بر خلاف متافيزيك . . .\r\nوقتى كه طرح اين مسائل را در كتب مادّيين به اين شكل و به اين صورت مىديدم ، در انديشه فرو مىرفتم كه چرا مسائل به اين صورت طرح مىشود ؟ ذهنم را به كتب و انديشه‌هاى الهيّون كه با آنها آشنا بودم معطوف مىكردم ، مىديدم چنين مسائلى براى الهيّون مطرح نيست و نمىتواند مطرح باشد . ذهن مقدّم بر عين و خالق عين است يعنى چه ؟ كجا گفته‌اند جهان يك سلسله اجزاى منفرد و بىرابطه با يكديگر است ؟ كدام فلسفهء الهى مىگويد جهان ثابت و راكد است ؟ عميق‌ترين نظريّه‌ها دربارهء اينكه جهان يك « واحد حركت » است ، از طرف الهيّون عنوان و اثبات شده است .\r\nطولى نكشيد كه راز و رمز اين گونه طرح‌كردنها از طرف مادّيين بر من روشن\r\n\r\n","description":"","footnote":"","page_name":" 443 ","page_number":455},
  {"content":"\r\n\r\nشد . آن راز چه بود ؟ يك چيز ، يك چيز بسيار ساده : ضعف منطق مادّيين و ترس آنها از مواجهه با مسائل در چهرهء اصلى .\r\nمادّيين كاملًا احساس كرده‌اند كه اگر مسائل را به صورت اصلى و صحيح مطرح كنند ، كلاهشان سخت پس معركه است ؛ ناچار كانالهاى انحرافى ايجاد مىكنند و مغلطه به كار مىبرند .\r\nانديشه‌هاى مادّى در جهان اسلام و در فرهنگ و تمدّن اسلامى سابقهء طولانى دارد . از آيات قرآن برمىآيد كه انديشهء انكار خدا و معاد در عصر جاهليّت در ميان مردم جزيرة العرب وجود داشته است . از قرن دوّم هجرى كه اختلاط ملل مختلف آغاز شد و برخورد عقايد و آراء سخت اوج گرفت ، مادّيين در كمال آزادى عقايد و انديشه‌هاى خويش را در محافل علمى و در مجالس علنى ابراز مىداشتند و ديگران را به پيروى از مكتب خويش دعوت مىكردند . احياناً در مسجد الحرام و يا مسجد النّبى حلقه تشكيل مىدادند و به گفتگو دربارهء عقايد خويش مىپرداختند .\r\nاينچنين آزادى براى مادّيين در هيچ محيط مذهبى در جهان سابقه ندارد . با همهء اينها ، با آنكه انديشه‌هاى مادّى همواره در محافل علمى و غير علمى مطرح بود ، اين انديشه‌ها طرفدارانى از انديشمندان واقعى به دست نياورد . افرادى بوده‌اند كه مادّى فكر مىكرده‌اند ، ولى هيچ‌گاه شخصيّت برجستهء صاحب‌نظر علمى را نمىيابيم كه واقعاً پيرو مكتب مادّى باشد . آنچه احياناً به ابن مقفّع و محمّد بن زكريّاى رازى و يا خيّام نسبت داده مىشود ، اساس درستى ندارد و غالباً دشمنان اينها روى اغراض شخصى اين نسبتها را داده‌اند ( 1 ) .\r\nبا اينكه در همهء دوره‌ها زنادقه و دهريّينى بوده‌اند كه با شعر و نثر و خطابه عقايد خويش را تبليغ مىكرده‌اند ، ما از نظر تاريخ انديشه به انديشه‌اى قابل طرح از مادّيين برنمىخوريم . انديشه‌هايى كه به سود فلسفهء مادّى و به عنوان اشكال و ايرادى بر فلسفهء الهى طرح شده - كه قابل بررسى بوده است - از طرف خود الهيّون طرح شده است .\r\nاز اين رو مادّيين در جهان اسلام « تاريخ » و سرگذشت دارند ، اما انديشه‌هاى مادّى\r\n\r\n\r\n\r\n\r\n","description":"","footnote":"\r\n( 1 ) . رجوع شود به كتاب خدمات متقابل اسلام و ايران بخش سوّم ، فصل فلسفه و حكمت .\r\n","page_name":" 444 ","page_number":456},
  {"content":"\r\n\r\n« تاريخ » و سرگذشتى ندارد .\r\nدر نيم‌قرن اخير ، فلسفهء مادّى در ايران و ساير كشورهاى اسلامى در اثر ترجمهء كتب فلاسفهء مادّى غرب جانى تازه گرفت و پيروانى به دست آورد ، ولى در همان حملهء اوّل بىپايگىاش ظاهر شد و از پاى در آمد ؛ معلوم شد كه انديشه‌هاى مادّى با همهء زرق و برقهاى ظاهرى ، محتوايى ندارد . كاملًا مشهود است كه ماترياليستهاى ايران در برابر الهيّون پاسخى ندارند و جز تكرار همان سخنان هميشگى كارى از آنها ساخته نيست . آنان ترجيح مىدهند كه خود را درگير اين مسائل نكنند و همان روش « سراسر تبليغى » را كه با آن آشنا هستيم ادامه دهند .\r\nماترياليستهاى ايران اخيراً به تشبّثات مضحكى دست زده‌اند . اين تشبّثات بيش از پيش فقر و ضعف اين فلسفه را مىرساند . يكى از اين تشبّثات « تحريف شخصيّتها » است . كوشش دارند از راه تحريف شخصيّتهاى مورد احترام ، اذهان را متوجّه مكتب و فلسفهء خود بنمايند .\r\nيكى از شاعران به اصطلاح نوپرداز ، اخيرا ديوان لسان الغيب خواجه شمس الدّين حافظ شيرازى را با يك سلسله اصلاحات كه داستان « شدرسنا » را به ياد مىآورد به چاپ رسانيده و مقدّمه‌اى بر آن نوشته است . مقدّمهء خويش را اينچنين آغاز مىكند :\r\n« به راستى كيست اين قلندر يك‌لاقباى كفرگو كه در تاريك‌ترين ادوار سلطهء رياكاران زهد فروش ، در ناهار بازار زهدنمايان . . . يك تنه وعدهء رستاخيز را انكار مىكند ، خدا را عشق و شيطان را عقل مىخواند و شلنگ‌انداز و دست افشان مىگذرد كه :\r\n اين خرقه كه من دارم در رهن شراب اولى * وين دفتر بىمعنى غرق مى ناب اولى \r\n. . . يا تسخر زنان مىپرسد :\r\n چو طفلان تا كى اى زاهد فريبى * به سيب بوستان و جوى شيرم \r\nو يا آشكارا به باور نداشتن مواعيد مذهبى اقرار مىكند كه فى المثل :\r\n من كه امروزم بهشت نقد حاصل مىشود * وعدهء فرداى زاهد را چرا باور كنم ؟ \r\nبه راستى كيست اين مرد عجيب كه با اين همه ، حتّى در خانهء قشرىترين مردم اين\r\n\r\n","description":"","footnote":"","page_name":" 445 ","page_number":457},
  {"content":"\r\n\r\nديار نيز كتابش را با قرآن و مثنوى در يك طاقچه مىنهند ، بىطهارت دست به سويش نمىبرند و چون به دست گرفتند همچون كتاب آسمانى مىبوسند و به پيشانى مىگذارند ، سروش غيبىاش مىدانند و سرنوشت اعمال و افعال خود را با اعتماد تمام به دو مىسپارند ؟ كيست اين « كافر » كه چنين به حرمت در صف پيغمبران و اولياء اللّهش مىنشانند ؟ » ( 1 )\r\nمن اضافه مىكنم : كيست اين مرد كه با « اين همه » كفرگوييها و انكارها و بىاعتقاديها همشاگردىاش در درس خواجه قوام الدّين عبد اللّه كه ديوان او را پس از مرگش جمع‌آورى كرد ، از او به عنوان « ذات ملك صفات ، مولانا الاعظم السّعيد ، المرحوم الشّهيد ، مفخر العلماء ، استاد نحارير الادباء ، معدن اللطائف الرّوحانيّة ، مخزن المعارف السّبحانيّة » ( 2 ) ياد مىكند و علّت موفّق نشدن خود حافظ به جمع‌آورى ديوانش را اينچنين توضيح مىدهد :\r\n« به واسطهء محافظت درس قرآن و ملازمت بر تقوا و احسان و بحث كشّاف و مفتاح و مطالعهء مطالع و مصباح و تحصيل قوانين ادب و تجسّس دواوين عرب ، به جمع اشتات غزليّات نپرداخت . » ( 3 )\r\nاين كيست كه استادش قوام الدّين عبد اللّه كه حافظ سحرگاهان به درس او مىرفته است « به كرّات و مرّات در اثناى محاوره ( به خواجه شمس الدّين حافظ ) گفتى كه اين « فرايد فوائد » را همه در يك عقد مىبايد كشيد . . . و آن جناب ( حافظ ) حوالت رفع ترفيع اين بنابر ناراستى روزگار كردى . . . » ( 4 )\r\nاين كيست كه استاد ديگرش علّامهء بزرگ و محقّق نامدار مير سيّد شريف گرگانى « هرگاه در مجلس درسش شعر خوانده مىشد مىگفت به عوض اين ترّهات به فلسفه و حكمت بپردازيد . امّا چون شمس الدّين محمّد مىرسيد ، علّامه گرگانى مىپرسيد : بر شما چه الهام شده است ؟ غزل خود را بخوانيد . شاگردان علّامه به وى\r\n\r\n\r\n\r\n\r\n","description":"","footnote":"\r\n( 1 ) . احمد شاملو : حافظ شيراز ( مقدّمه ) ، ص 25 و 26 .\r\n( 2 ) . حافظ ، چاپ قزوينى ( مقدّمه ) ، ص « ق » ( 100 ) .\r\n( 3 ) . همان كتاب ، ص « قو » ( 106 ) .\r\n( 4 ) . همان كتاب ، ص « قح » ( 108 ) .\r\n","page_name":" 446 ","page_number":458},
  {"content":"\r\n\r\nاعتراض مىكردند : اين چه رازى است كه ما را از سرودن شعر منع مىكنى ولى به شنيدن شعر حافظ رغبت نشان مىدهى ؟ و استاد در پاسخ مىگفت : شعر حافظ همه الهامات و حديث قدسى و لطايف حكمى و نكات قرآنى است . » ( 1 )\r\nبه راستى اين كافر كيست كه از طرفى همهء مواعيد مذهبى را انكار مىكند و از طرف ديگر مىگويد :\r\n ز حافظان جهان كس چو بنده جمع نكرد * لطايف حكمى با نكات قرآنى ( 2 ) \r\nاين كيست كه از طرفى مطابق كشف بزرگ ( ! ) اين شاعر معاصر ، پس از يك سلسله جستجو به دنبال حقيقت ، خسته و سرخورده به فلسفهء « خوش باشى » و دم غنيمتى و عيش‌پرستى رو آورده و از غنيمت شمردن فرصت ، كام‌جويى از عمر و از دست ندادن لحظه سخن مىگويد :\r\n ساقيا سايهء ابر است و بهار و لب جوى * من نگويم چه كن ار اهل دلى خود تو بگوى\r\nبوى يك‌رنگى از اين نقش نمىآيد خيز * دلق آلودهء صوفى به مى ناب بشوى\r\nسفله طبع است جهان بر كرمش تكيه مكن * اى جهانديده ثبات قدم از سفله مجوى \r\nو بلافاصله عكس اين را دستور مىدهد :\r\n دو نصيحت كنمت بشنو و صد گنج ببر * از ره « عيش » درآ و به ره عيب مپوى\r\nشكر آن را كه دگر باره رسيدى به بهار * بيخ نيكى بنشان و ره تحقيق بجوى \r\n\r\n\r\n\r\n\r\n","description":"","footnote":"\r\n( 1 ) . مقدّمهء ابو القاسم انجوى نقل از دكتر محمّد معين در كتاب حافظ شيرين سخن .\r\n( 2 ) . حافظ ، چاپ قزوينى ، ص « قكو » ( 126 ) .\r\n","page_name":" 447 ","page_number":459},
  {"content":"\r\n\r\n روى جانان طلبى آينه را قابل ساز * ورنه هرگز گل و نسرين ندمد ز آهن و روى \r\nاين كيست كه در يك غزل ، اوّل مطابق نظر شاعر نوپرداز ، فلسفهء « خوش باشى » را تبليغ مىكند و مىگويد :\r\n صبا به تهنيت پير مى فروش آمد * كه موسم طرب و « عيش » و ناز و نوش آمد\r\nهوا مسيح نفس گشت و باد نافه‌گشاى * درخت سبز شد و مرغ در خروش آمد\r\nتنور لاله چنان بر فروخت باد بهار * كه غنچه غرق عرق گشت و گل به جوش آمد \r\nو بعد يك مرتبه زبان خودش را برمىگرداند و عيش و عشرت را به گونه‌اى ديگر تعبير مىكند و مىگويد :\r\n به گوش هوش نيوش از من و به « عشرت » كوش * كه اين سخن سحر از هاتفم به گوش آمد\r\nز فكر « تفرقه » بازآى تا شوى « مجموع » * به حكم آنكه چو شد « اهرمن » ، « سروش » آمد \r\nآخر چه ارتباطى است ميان هاتف سحرى و دستور عيش و عشرت ؟ ! چه ارتباطى است ميان عيش و عشرت و بازآمدن از فكر « تفرقه » و مجموعه شدن خاطرات و تمركز ذهن ؟ ! و چه ارتباطى است ميان بازآمدن از « تفرقه » و « مجموع » شدن ، با رفتن اهرمن و آمدن سروش ؟ !\r\nآيا اينها يك سلسله سخنان ياوه و بىربط نيست ؟ اگر اينها را ياوه و بىربط ندانيم پس با كشف بزرگ شاعر سترگ معاصر ( ! ) چه كنيم ؟\r\nاين كيست كه از يك طرف رستاخيز را انكار مىكند و از طرف ديگر « انسان » را به گونه‌اى ديگر مىبيند ؛ دل را « جام جم » ، « گوهرى كه از كان جهانى دگر » است ،\r\n\r\n","description":"","footnote":"","page_name":" 448 ","page_number":460},
  {"content":"\r\n\r\nقطره‌اى كه « خيال حوصلهء بحر مىپزد » ، « پادشاه سدره‌نشين » مىخواند و به « انسان قبل الدّنيا » و « انسان بعد الدّنيا » معتقد است ، دنيا را كشتزار جهانى ديگر معرّفى مىكند ، دغدغهء « نامهء سياه » دارد و تن را غبارى مىداند كه « حجاب چهرهء جانش » شده است .\r\n سالها دل طلب جام جم از ما مىكرد * آنچه خود داشت ز بيگانه تمنّا مىكرد\r\nگوهرى كز صدف كون و مكان بيرون است * طلب از گمشدگان لب دريا مىكرد\r\nگوهر جام جم از كان جهانى دگر است * تو تمنّا ز گل كوزه‌گران مىدارى\r\nكه اى بلند نظر پادشاه سدره‌نشين * نشيمن تو نه اين كنج محنت‌آباد است\r\nكاروان رفت و تو در خواب و بيابان در پيش * وه كه بس بىخبر از غلغل چندين جرسى\r\nبال بگشا و صغير از شجر طوبى زن * حيف باشد چو تو مرغى كه اسير قفسى\r\nخيال حوصلهء بحر مىپزد هيهات * چه‌هاست در سر اين نقطهء محال‌انديش\r\nحجاب چهرهء جان مىشود غبار تنم * خوشا دمى كه از اين چهره پرده برفكنم\r\nچنين قفس نه سزاى چو من خوش الحانى است * روم به روضهء رضوان كه مرغ آن چمنم \r\n\r\n","description":"","footnote":"","page_name":" 449 ","page_number":461},
  {"content":"\r\n\r\n در آستين جان تو صد نافه مندرج * و آن را فداى طرّهء يارى نمىكنى\r\nآبرو مىرود اى ابر خطاشوى ببار * كه به ديوان عمل نامه‌سياه آمده‌ايم\r\nاز نامهء سياه نترسم كه روز حشر * با فيض لطف او صد از اين نامه طى كنم\r\nگوهر معرفت اندوز كه با خود ببرى * كه نصيب دگران است نصاب زر و سيم\r\nتخم وفا و مهر در اين كهنه كشتزار * آنگه عيان شود كه بود موسم درو\r\nمزرع سبز فلك ديدم و داس مه نو * يادم از كشتهء خويش آمد و هنگام درو \r\nاين كافر كيست كه از طرفى مطابق تحقيق عميق و كشف بزرگ شاعر سترگ معاصر ( ! ) در بىاعتقادى كامل بسر مىبرده و همه چيز را نفى و انكار مىكرده ، و از طرف ديگر در طول شش قرن مردم فارسى زبان از دانا و بىسواد او را در رديف اولياء اللّه شمرده‌اند و خودش هم جا و بىجا سخن از خدا و معاد و انسان ماورايى آورده است . ما كه كشف اين شاعر بزرگ معاصر ( ! ) را نمىتوانيم ناديده بگيريم ، پس معمّا را چگونه حل كنيم ؟\r\nمن حقيقتاً نمىدانم آيا واقعاً اين آقايان نمىفهمند يا خود را به نفهمى مىزنند ؟\r\nمقصودم اين است كه آيا اينها نمىفهمند كه حافظ را نمىفهمند و يا مىفهمند كه نمىفهمند ، ولى خود را به نفهمى مىزنند ؟ شناخت كسى مانند حافظ آنگاه ميسّر\r\n\r\n","description":"","footnote":"","page_name":" 450 ","page_number":462},
  {"content":"\r\n\r\nاست كه فرهنگ حافظ را بشناسند و براى شناخت فرهنگ حافظ لااقل بايد عرفان اسلامى را بشناسند و با زبان اين عرفان گسترده آشنا باشند .\r\nعرفان ، گذشته از اينكه مانند هر علم ديگر اصطلاحاتى مخصوص به خود دارد ، زبانش زبان « رمز » است . خود عرفا در برخى كتب خود كليد اين رمزها را به دست داده‌اند . با آشنايى با كليد رمزها بسيارى از ابهامات و ايهامات رفع مىشود . اينجا به عنوان مثال موضوعى را طرح مىكنم كه با اشعارى كه شاعر بزرگ معاصر ( ! ) به عنوان سند الحاد حافظ آورده مربوط مىشود و آن موضوع « دم » يا « وقت » است .\r\nعرفا - و در اين جهت حكما نيز با آنها هم عقيده‌اند - معتقدند كه انسان تا در اين جهان است بايد مراتب و مراحل آن جهان را طى كند ، و اين آيهء قرآن نيز مستند ايشان است :  « وَ مَنْ كانَ فِي هذِهِ أَعْمى فَهُوَ فِي الْآخِرَةِ أَعْمى وَ أَضَلُّ سَبِيلًا » ( 1 ) .  محال است كه انسان در اين جهان چشم حقيقت‌بينش باز نشده باشد و در آن جهان بازگردد . آنچه به نام « لقاء اللّه » در قرآن كريم آمده است بايد در همين جهان تحصيل گردد . اينكه زاهدان و متعبّدان قشرى مىپندارند كه با انجام يك سلسله اعمال ظاهرى ، بدون اينكه نفس در اين جهان اطوار خود را طى كرده باشد ، مىتوان به جوار قرب الهى رسيد ، خيال خام و وعدهء « نسيهء » شيطانى است . فخر الدّين رازى در يك رباعى چنين مىگويد :\r\n ترسم بروم ، عالم جان ناديده * بيرون روم از جهان ، جهان ناديده\r\nدر عالم جان چون روم از عالم تن ؟ * در عالم تن ، عالم جان ناديده \r\nعارف كه همواره با زبان طنز ، زاهد را مورد ملامت قرار مىدهد و از « نقد » دم مىزند و نسيه را بىاعتبار مىشمارد ، اين حقيقت را مىگويد . اگر حافظ مىگويد :\r\nمن كه امروزم بهشت نقد حاصل مىشود * وعدهء فرداى زاهد را چرا باور كنم\r\n\r\n\r\n\r\n\r\n","description":"","footnote":"\r\n( 1 ) . اسراء / 72 .\r\n","page_name":" 451 ","page_number":463},
  {"content":"\r\n\r\nچنين منظورى دارد و با اشعار ديگرش منافات ندارد .\r\nبعضى پنداشته‌اند حافظ تناقض گويى مىكند و يا در يك دوره يك جور عقيده داشته و در دورهء ديگر جور ديگر و يك گردش 180 درجه‌اى كرده است . بعضى ديگر پا را از اين هم بالاتر گذاشته و مدّعى شده‌اند حافظ در هر شبانه روز يك بار تغيير عقيده مىداده است ؛ سر شب به عيش و نوش و باده‌گسارى و ساده بازى مشغول بوده و سحرگاه يكسره به دعا و نياز و نيايش و توبه و انابه مىپرداخته است ، چون به همان اندازه كه دربارهء باده و ساده سخن گفته است از سحرخيزى و گريهء سحرى سخن گفته است .\r\nمن نمىدانم كسانى كه مفهوم عيش حافظ را به « خوش باشى » و به اصطلاح به اپيكوريسم توجيه مىكنند ، اين بيت را چگونه تفسير مىكنند :\r\nنمىبينم نشاط « عيش » در كس * نه درمان دلى نه درد دينى\r\nيا مىگويد :\r\n عشرت كنيم ورنه به حسرت كشندمان * روزى كه رخت جان به جهان دگر كشيم \r\n« دم » يا « وقت » كه عارف بايد آن را مغتنم شمارد تنها اين نيست كه كار امروز را به فردا نيفكند ، بلكه هر سالكى در هر درجه و مرتبه‌اى كه هست « وقت » و « دم » مخصوص به خود دارد . حافظ مىگويد :\r\n من اگر باده خورم ورنه چه كارم با كس * حافظ راز خود و « عارف وقت » خويشم \r\nيا مىگويد :\r\n قدر « وقت » ار نشناسد دل و كارى نكند * بس خجالت كه از اين حاصل « اوقات » بريم \r\n\r\n","description":"","footnote":"","page_name":" 452 ","page_number":464},
  {"content":"\r\n\r\nفعلًا مجال بيش از اين نيست . اين بنده در سه چهار سال پيش در دانشكدهء الهيّات و معارف اسلامى پنج كنفرانس دربارهء « عرفان حافظ » دادم . اقلًا پنج كنفرانس ديگر هم لازم بود كه تا اندازه‌اى پرده از روى انديشه‌هاى تابناك اين سالك راه حقّ كه بحقّ او را « لسان الغيب » خوانده‌اند ، برداشته شود . يادداشتهايش موجود است و شايد روزى موفّق به تنظيم و پخش و نشر آنها بشوم . جاى تأسّف است كه مردى آنچنان ، اينچنين تفسير مىشود . به هر حال ، مادّى مسلكان از چسباندن حافظ به خود طرفى نمىبندند .\r\nيكى ديگر از شخصيّتهايى كه اخيراً مادّى مسلكان براى توجيه خود دست به تحريف او زده‌اند ، حسين بن منصور حلّاج است . حلّاج يك شخصيّت جنجال‌انگيز در جهان اسلام است . من در اينجا نمىخواهم دربارهء اين شخصيّت جنجالى بحث كنم .\r\nدربارهء اين مرد دو نظريّهء مختلف وجود داشته است :\r\nعرفا ، و از آن جمله حافظ ، او را عارفى بلند قدر مىدانند كه به مقام « فناء فى اللّه » و « بقاء باللّه » رسيده بوده است و از مقاماتش كه براى مردم قشرى قابل فهم و درك نبوده بازگو مىكرده است و همين باعث قتلش شد . حافظ مىگويد :\r\n مشكل خويش بر پير مغان بردم دوش * كو به تأييد نظر حلّ معمّا مىكرد\r\nگفت آن يار كزو گشت سر دار بلند * جرمش آن بود كه اسرار هويدا مىكرد \r\nعرفا معتقدند كه « انا الحقّ » گفتن ادّعاى خدايى نيست ، ادّعاى فنا و انجذاب در خداست و اين گونه انجذابها را كسى درك مىكند كه خود احياناً اين جاذبه را حسّ كرده باشد . حافظ مىگويد :\r\n رموز سرّ انا الحقّ چه داند آن غافل * كه منجذب نشد از جذبه‌هاى سبحانى \r\nمحمود شبسترى در بيان اينكه « انا الحقّ » حلّاج ، ادّعاى فنا و مظهريّت است نه\r\n\r\n","description":"","footnote":"","page_name":" 453 ","page_number":465},
  {"content":"\r\n\r\nالوهيّت ، مىگويد :\r\n روا باشد انا الحقّ از درختى * چرا نبود روا از نيكبختى \r\nاو در اين بيت اشاره دارد به داستان موسى و وادى ايمن و شجرهء طور كه در قرآن آمده موسى از درخت شنيد :  « إِنَّنِي أَنَا اللَّهُ لا إِلهَ إِلَّا أَنَا فَاعْبُدْنِي »  ( 1 ) .\r\nحاجى سبزوارى حكيم و عارف بزرگ قرن سيزدهم مىگويد :\r\n موسىيى نيست كه دعوىّ انا الحقّ شنود * ورنه اين زمزمه اندر شجرى نيست كه نيست \r\nاز طبقهء عرفا و حكيمان عارف مشرب كه بگذريم ، ديگران غالباً او را مردى شعبده‌باز بازدانسته‌اند كه ادّعاى عرفان و « حلول » مىكرده است . بعضى مانند هجويرى و عطّار به دو شخصيّت به اين نام قائل‌اند كه اتّفاقا معاصر يكديگر بوده‌اند : يكى عارف كامل ، ديگرى شعبده‌باز .\r\nدر ميان مستشرقين غربى ظاهراً هيچ كس به اندازهء ماسينيون دربارهء حلّاج كار نكرده است . ماسينيون ، حلّاج را يك عارف پاك مسلمان و شهيد عرفان مىنامد .\r\nبرخى مادّى مسلكان معاصر خواسته‌اند از حلّاج يك مادّى منكر خدا بسازند كه نه تنها اعتقاد به خدا نداشته است ، به هيچ وجه هم نمىخواسته با ادّعاى حلول خدا در خود ، به خدا رسيدن و خدا شدن خود را تبليغ كند ، بلكه مىخواسته انديشهء انكار خدا را تبليغ نمايد . اين گروه بر خلاف گروه اوّل كه حلّاج را يك عارف و اصل مىدانند و او را مبلّغ انديشهء « وصل » مىشمارند و بر خلاف گروه دوّم كه او را يك دروغزن مىدانند و مبلّغ انديشهء « حلول » مىشمارند و به هر حال هر دو دسته تبليغات حلّاج را بر اساس قبول وجود خداوند تلقّى مىكنند ، او را منكر خدا و مبلّغ انديشهء انكار و نفى خدا مىشمارند . اينها مىگويند حلّاج نمىخواسته براى خود مقامى ، اعمّ از « وصل » يا « حلول » ، اثبات كند ، بلكه فقط مىخواسته خدا را نفى و انكار نمايد .\r\nطبق نظر اين مدّعيان ، حلّاج نه تنها يك ماترياليست تمام عيار بوده ، منطقاً نيز از منطق\r\n\r\n\r\n\r\n\r\n","description":"","footnote":"\r\n( 1 ) . طه / 14 .\r\n","page_name":" 454 ","page_number":466},
  {"content":"\r\n\r\nديالكتيك پيروى مىكرده است . يعنى ماترياليسم او ماترياليسم ديالكتيك بوده و همان فلسفه و منطق را داشته كه هزار سال بعد از او ماركس و انگلس با تكيه بر ماترياليسم فويرباخ و منطق هگل در جهان علم كردند ، و نه تنها شخصاً يك ماترياليست ديالكتيسين بوده ، درد خلق و رنج توده‌هاى زحمتكش را داشته و هدفش تشكيل حزب و جمعيّت براى واژگون كردن رژيم فئوداليسم حاكم و نهادهاى وابسته به آن بوده است .\r\nاز نظر ما مهمّ اين نيست كه بدانيم آيا يك نفر به نام حسين حلّاج وجود داشته و همهء قضايايى كه نسبت داده مىشود ، به يك نفر تعلّق دارد و يا دو نفر بوده‌اند : يكى عارف و مسلمان و پاك نهاد ، و هم او بوده كه انا الحقّ گفته ، و ديگرى مردى شعبده‌باز و حيله‌گر بوده كه با قرامطه ارتباط داشته است . و همچنين اين جهت براى ما مهمّ نيست كه بدانيم بر فرض اينكه يك نفر بوده نه دو نفر ، آيا او به عنوان يك فرد ، مؤمن و مسلمان بوده يا ملحد و ماترياليست . آنچه فعلًا براى ما مهمّ است اين است كه بدانيم اين آقايان مادّى مسلك معاصر چه اندازه در گفته‌هاى خود صداقت دارند و چه اندازه « علمى » مىانديشند ، و ديگر اينكه بدانيم ماترياليسم در ايران از نظر منطقى چه اندازه در تنگنا قرار گرفته كه به اين تشبّثات دست مىزند .\r\nكتابى اخيراً به نام حلّاج منتشر شده و يكى از روزنامه‌هاى ملّى ( ! ) بدون هيچ نظر خاصّى و بدون هيچ انگيزهء غير ملّى ( ! ) دو صفحه در دو روز به معرّفى و تقريظ بر اين كتاب اختصاص داد ! اين كتاب مدّعى است كه حلّاج در دورهء آخر عمر خود يك ماترياليست تمام عيار بوده است ، و مدّعى است كه افكار مترقّى ماترياليستى حلّاج همه در آن عده از آثار او بوده كه سوزانده شده و اثرى از آنها در دست نيست . ( امّا به چه دليل چنين افكارى در آن كتابها بوده است ، معلوم نيست . ) از نظر مؤلّف اين كتاب حالا كه آنها از بين رفته و اظهار نظرهاى گروههاى مختلف موافق و مخالف حلّاج همه مورد تخطئه قرار مىگيرد ، پس يگانه مدرك ، آثار منسوب به اوست كه باقى مانده است .\r\nمؤلّف كتاب اقرار مىكند كه اشعار فارسى منسوب به حلّاج از او نيست . باقى مىماند كتاب طاسين الازل او كه مورد استناد ماسينيون است و ماسينيون به استناد آن اثر ، او را عارفى مسلمان و شهيد عرفان مىداند ، و ديگر اشعار عربى او . مؤلّف كتاب در انتساب طاسين الازل به حلّاج ترديد مىكند ؛ باقى مىماند اشعار عربى حلّاج كه در\r\n\r\n","description":"","footnote":"","page_name":" 455 ","page_number":467},
  {"content":"\r\n\r\nاختيار همه بوده است ، و مدّعى مىشود اين اشعار از نظر مضمون متناقض‌اند . بعضى اشعار ، او را متفكّرى ملحد و بعضى ديگر او را عارفى زاهد مىنمايانند . لهذا مؤلّف بدون هيچ دليل آن اشعار را به سه دورهء مختلف از عمر حلّاج تقسيم مىكند : دورهء عرفان و تصوّف كه دورهء مذهبى بودن اوست ، دورهء ترديد ، و بالاخره دورهء الحاد و عصيان . از جمله اشعار دورهء عرفان و تصوّف او - و به قول مؤلّف كتاب حلّاج « دورهء از خود بيگانگى او » - اشعارى است به اين مضمون :\r\n« عنايت و يارى او كه مانند رمزى به نظر مىرسد ، چونان برقى ناگهان از افق رحمت خدايى جستن مىكند و مانند برق همه را روشن مىكند . . . همه چيز گواهى مىدهند كه هر چه هست اوست و من نيز بر اين عقيده‌ام و در حقيقت هر چه هست اوست » . ( 1 )\r\nامّا آنچه بر دورهء الحاد او دلالت دارد « انا الحقّ » گفتن او و يا اشعار معروف « اقتلونى يا ثقاتى انّ فى قتلى حياتى » است كه به اصطلاح مفهومى ديالكتيكى دارد ، زيرا زندگى را در درون مرگ جستجو مىكند ؛ يا اشعار ديگر عرفانى از اين قبيل كه مانند آنها را متشرّع‌ترين عرفا - كه حتّى در نزد بعضى به قشرى بودن متّهم‌اند از قبيل خواجه عبد اللّه انصارى - هم گفته‌اند و هر كس به اصطلاحات اهل عرفان آشنا باشد ، مفاهيم آنها را به خوبى درك مىكند .\r\nاگر جمله‌هايى از قبيل « انّ فى قتلى حياتى » دليل بر انديشهء مادّى ديالكتيكى باشد ، پس تكليف ما با نهج البلاغهء على ( عليه السّلام ) چه مىشود كه مىگويد : « فالموت فى حياتكم مقهورين ، و الحياة فى موتكم قاهرين » ؟ ( 2 )\r\nمؤلّف از طرفى مىگويد حلّاج انديشه‌هاى ماترياليستى را تبليغ مىكرد و از طرف ديگر اقرار دارد كه حلّاج در پى ياد گرفتن شعبده و جادو و كارهاى معجزه مانند بود كه خود او را به صورت پيغمبران جلوه دهد ( 3 ) .\r\nاگر واقعاً او انديشهء ماترياليستى داشته ، يكى از انديشه‌هايى كه با آنها مبارزه مىكرده معجزه و خرق عادت بوده است . آيا حلّاج با معجزه و خرق عادت\r\n\r\n\r\n\r\n\r\n","description":"","footnote":"\r\n( 1 ) . على مير فطروس : حلّاج ، ص 140 .\r\n( 2 ) . نهج البلاغه ، خطبهء 51 .\r\n( 3 ) . على مير فطروس : حلّاج ، ص 148 .\r\n","page_name":" 456 ","page_number":468},
  {"content":"\r\n\r\nمىخواست ثابت كند كه ما وراء الطّبيعه‌اى نيست و معجزه و خرق عادت دروغ است ؟ !\r\nمؤلّف تصوّف اسلامى را به سه دوره تقسيم مىكند : دورهء اموى ، دورهء عبّاسى و دورهء مغول . تصوّف دورهء اموى را تصوّف تسليم و توكّل ، تصوّف دورهء عبّاسى را كه حلّاج وابسته به اين دوره بوده تصوّف عصيان و طغيان ، و تصوّف دورهء مغول را تصوّف تقيّه معرّفى مىكند و غزالى را كه احياء علوم الدّين نوشت متعلّق به اين دوره مىداند ( 1 ) ، در صورتى كه مىدانيم غزالى در 450 تولّد يافت و در 505 درگذشت و به دورهء عبّاسيان تعلّق دارد .\r\nآنجا كه دربارهء معتزله به بحث مىپردازد و مكتب آنها را مكتب عقلى معرّفى مىكند ، مىگويد :\r\n« معتزله قرآن را حادث مىدانستند . . . و بدين ترتيب اساس نزول وحى را سخت متزلزل كردند . »\r\nمن كه نتوانستم ميان حدوث قرآن و تزلزل اساس وحى رابطه‌اى برقرار كنم ؛ شما اگر توانستيد مرا خبر كنيد . مثل اين است كه بگوييم معتزله پيغمبر را حادث مىدانستند و به اين ترتيب اساس نزول وحى را متزلزل ساختند .\r\nمؤلّف آنجا كه انديشهء ديالكتيكى حلّاج را مىخواهد بازگو كند كه او پيشاپيش اصل تأثير متقابل و اصل تبديل و تحوّل اشياء به يكديگر و تكامل خلّاق را مىدانسته ، با استفاده از برخى از عبارات كتاب ماركس و ماركسيسم ( صفحات 19 - 27 ) مطالبى مىآورد كه البتّه با « استراق بىادبى » ( ! ) نبايد اشتباه شود . مؤلّف از طرفى مىگويد :\r\n« شخصيّت ، ثمرهء تكامل تاريخى - اجتماعى و شخصى و بروز ارزشهاى اجتماعى انسان است . شخصيّت محصولى است از يك روند تاريخى - اجتماعى كه در جريان پراتيك و درك ارزشهاى اجتماعى حادث مىشود ، شكل مىگيرد ، قوام مىيابد و براى پاسخ دادن به يك ضرورت عينى و تاريخى به ميدان كشيده مىشود » . ( 2 )\r\n\r\n\r\n\r\n\r\n","description":"","footnote":"\r\n( 1 ) . همان كتاب ، ص 16 و 17 .\r\n( 2 ) . همان كتاب ، ص 115 .\r\n","page_name":" 457 ","page_number":469},
  {"content":"\r\n\r\nاز طرف ديگر ، آنجا كه پاى شخصيّت حلّاج به عنوان يك متفكّر بزرگ مادّى به ميان مىآيد ، مىگويد :\r\n« اشعارى كه انديشه‌هاى مترقّى حلّاج را بازگو مىكردند ، اگر چه به طور كلّى سوزانده شدند ، امّا تعدادى از آثار و اشعار موجود او داراى ذخايرى از انديشه‌هاى الحادى و ديالكتيكى مىباشد . اين آثار بر وحدت و پيوستگى متقابل اشياء و تبديل و تحوّل اشياء به يكديگر و بر پيدايى و ناپيدايى آنها تأكيد مىنمايد : « معرفه در ضمن نكره مخفى است و نكره در ضمن معرفه مخفى است » . ( شرح شطحيّات ، ص 428 ) . » ( 1 )\r\nمن فعلًا به مفهوم اين جمله‌ها كه از « شطحيّات » حلّاج شمرده شده كارى ندارم ؛ مىخواهم بدانم آيا طبق فلسفه‌اى كه شما پيرو آن هستيد ، امكان دارد كه در يازده قرن پيش انديشه‌هايى كه به عقيدهء شما تنها در قرن 19 مسيحى و 13 هجرى آن هم در محيط صنعتى اروپا مىتوانسته پديد آيد ، از مغز حلّاج بيرون آمده باشد ؟ !\r\nماترياليسم در ايران در يكى دو سال اخير به نيرنگ تازه‌اى بس خطرناك‌تر از « تحريف شخصيّتها » دست يازيده است و آن تحريف آيات قرآن كريم و تفسير مادّى محتواى آيات با حفظ پوشش ظاهرى الفاظ است . اين نيرنگ ، نيرنگ جديدى است و از عمر آن در ايران كمتر از دو سال مىگذرد .\r\nالبتّه اصل اين طرح و نيرنگ چيز تازه‌اى نيست ؛ طرحى است كه كارل ماركس براى ريشه كن كردن دين از اذهان توده‌هاى معتقد در صد سال پيش داده است . طرح ماركس اين است كه براى مبارزه با مذهب در ميان تودهء معتقد بايد از خود مذهب عليه مذهب استفاده كرد ، به اين صورت كه مفاهيم مذهبى از محتواى معنوى و اصلى خود تخليه و از محتواى مادّى پر شود تا توده مذهب را به صورت مكتبى مادّى دريابد . پس از اين مرحله ، دور افكندن پوستهء ظاهرى آن ساده است .\r\nكتاب ماركس و ماركسيسم از نوشته‌اى از لنين به نام « وضع طبقهء كارگر در قبال\r\n\r\n\r\n\r\n\r\n","description":"","footnote":"\r\n( 1 ) . همان كتاب ، ص 152 .\r\n","page_name":" 458 ","page_number":470},
  {"content":"\r\n\r\nدين » چنين نقل مىكند :\r\n« مكتب ماركس همانا مكتب مادّيگرايى است . از اين لحاظ ، به همان اندازهء مادّيگرايى انسيكلوپديستها با مادّيگرايى فويرباخ با دين عناد دارد . . . لكن مادّيگرايى جدلى ( 1 ) نسبت به كاربرد فلسفه در زمينه‌هاى تاريخ و علوم اجتماعى از انسيكلوپديستها يا فويرباخ بسيار دور تر مىرود : بايستى دين را براندازيم . اين الفباى هر نوع مادّيگرايى و لذا الفباى ماركس مىباشد . امّا . . . مكتب ماركس دور تر مىرود : بايد دانست چگونه با دين مبارزه كرد ؟ و براى اين كار ، بايد منابع ايمان و دين توده‌ها را با مفاهيم مادّيگرا توضيح داد . » ( 2 )\r\nاين تعبير ماركس شامل مفهوم ديگرى نيز مىتواند باشد و آن اينكه تاريخ را به طور كلّى به گونهء مادّى براى توده تفسير نمايند . خاستگاه مادّى گرايشها و از آن جمله گرايشهاى مذهبى را به توده تفهيم كنيد تا بفهمد مذهب ريشهء طبقاتىاش كجاست و از كجا به او تحميل شده است . توده هنگامى كه فهميد همهء پديده‌هاى اجتماعى ريشهء مادّى طبقاتى دارد ، خودبخود پيوند خويش را با مذهب قطع مىكند .\r\nماترياليسم در شكل جديد كه كمتر از نيم قرن است در ايران براى خود جاى پايى پيدا كرده است ، در ابتدا نه منطق الهيّون را در سطحى كه بعد با آن مواجه شد پيش‌بينى مىكرد و نه مذهب را در ميان عموم طبقات و بالاخص توده‌ها اين اندازه ريشه‌دار مىدانست . مىپنداشت به سادگى مىتواند حريف را ، هم از ميدان منطق و استدلال و هم از صحنهء اجتماع خارج سازد . امّا در عمل اين حساب غلط از آب درآمد . اكنون كه نه از راه منطق و استدلال و نه از راه به اصطلاح وارد كردن خودآگاهى طبقاتى در انديشهء توده‌ها طرفى نبسته و عملًا قوىترين و بانفوذترين نيروها را در ميان عموم طبقات ، و بالخصوص طبقهء محروم و ستم كشيده ، نيروى مذهب تشخيص داده ، به اين فكر افتاده كه از خود مذهب عليه مذهب استفاده كند .\r\nمطالعهء نوشته‌هاى به اصطلاح تفسيرى كه در يكى دو سالا خير منتشر شده و مىشود ، ترديدى باقى نمىگذارد كه توطئهء عظيمى در كار است . در اينكه چنين توطئه‌اى از طرف ضدّ مذهبها براى كوبيدن مذهب در كار است ، من ترديد ندارم ، آنچه\r\n\r\n\r\n\r\n\r\n","description":"","footnote":"\r\n( 1 ) . ماترياليسم ديالكتيك .\r\n( 2 ) . ص 284 ، ضميمهء چهاردهم .\r\n","page_name":" 459 ","page_number":471},
  {"content":"\r\n\r\nفعلًا براى من مورد ترديد است اين است كه آيا نويسندگان اين جزوه‌ها خود اغفال شده‌اند و نمىفهمند كه چه مىكنند و تنها دستهاى پشت پرده هستند كه مىدانند چه مىكنند ، و يا خود اينها عالماً عامداً با توجّه به اينكه با كتاب مقدّس هفتصد ميليون مسلمان چه مىكنند ، دست به چنين تفسيرهاى ماترياليستى زده و مىزنند ؟\r\nما نظر به اينكه در اين نوشته‌ها آثار و علائم خامى و بىسوادى را فراوان مىبينيم - و به چند نمونه اشاره خواهيم كرد - ترجيح مىدهيم كه فعلًا ماترياليسمى را كه به صورت تفسير آيات قرآن در اين يكى دو سال اخير تبليغ مىشود ، « ماترياليسم اغفال شده » بناميم و اگر پس از اين تذكّرات ، بازهم راه انحرافى خود را تعقيب كردند ، ناچاريم آن ماترياليسم را « ماترياليسم منافق » اعلام نماييم .\r\nمن در اينجا از همهء سروران و فضلا و دانشمندان با حسن نيّت اين كشور دعوت مىكنم كه در آنچه من اكنون مىگويم با ديدهء دقّت و بىطرفى بنگرند و اگر واقعاً احساس مىكنند كه من اشتباه مىكنم به من تذكّر دهند و منطقاً اشتباه مرا به من ثابت كنند . من خدا را گواه مىگيرم كه حاضرم صريحا به اشتباه خودم اعتراف كنم .\r\nبه اين نكته توجّه دارم كه تدبّر در قرآن مجيد حقّ هر فرد مسلمانى است و در انحصار فرد يا گروهى نيست . و باز به اين نكته توجّه دارم كه برداشتها هر اندازه بىغرضانه باشد ، يك جور از آب در نمىآيد . هر كسى ممكن است ديدگاه ويژه‌اى داشته باشد و حقّ دارد با توجّه به درك مفاهيم لغات و وارد بودن به اسلوب زبان عربى و اسلوب خاصّ قرآن و با توجّه به شأن نزول آيات و تاريخ صدر اسلام و با توجّه به آنچه مسلّم است كه از ناحيهء ائمّهء اطهار ( عليهم السّلام ) در تفسير آيات رسيده است و با توجّه به پيشرفتهاى علوم ، در آيات قرآن مجيد تدبّر نمايد و برداشتهاى خود را كه لا اقل خودش بينه و بين اللّه به آنها معتقد است ، به عنوان تفسير يا هر عنوان ديگرى در اختيار ديگران بگذارد . امّا مىدانيم در طول تاريخ از طرف گروههايى از « باطنيّه » و غير باطنيّه تفسيرهايى از آيات شده است كه آنها را به حساب تفسير و برداشت نمىتوان گذاشت ؛ مسخ و تحريف است نه برداشت و تفسير .\r\nمن ترجيح مىدهم در مطالبى كه مىخواهم تذكّر دهم ، خود اين نويسنده و يا نويسندگان را - كه فرض ما فعلا بر اين است كه اغفال شده‌اند و قصد خيانتى در كار نيست - مخاطب قرار دهم .\r\nعزيزان من ! شما در مقدّمهء تفسير خود از وضع تفاسير و مفسّرين گذشته مطالبى\r\n\r\n","description":"","footnote":"","page_name":" 460 ","page_number":472},
  {"content":"\r\n\r\nنوشته‌ايد كه تنها در خطابه و منبر كه كسى از كسى مدرك و دليل نمىخواهد بايد به كار برده شود . كى و كجا وضع تفسير و مفسّر آنچنان بوده كه شما نوشته‌ايد ؟ آيا تاريخ را با چشم به هم گذاشتن و خطابه‌سرايى مىتوان رقم زد ؟ آيا اگر هزارها مفسّر معروف و غير معروفى كه در تاريخ آمده و رفته‌اند به شما عرضه بدارند ، مىتوانيد با همان معيار طبقاتى خودتان آنها را توجيه كنيد ؟ من نمىخواهم بيش از اين دربارهء اين بررسى - كه بسى طولانى است - با شما سخن بگويم .\r\nشما در تفسير خود ، معيار را اين قرار داده‌ايد كه كتاب هر مؤلّف را از طريق آشنايى با خواست او و طرز تفكّر او مىتوان تفسير كرد و ما خواست خدا و طرز تفكّر خدا را ( براى اوّلين بار ) به دست آورده‌ايم كه :\r\n« ارادهء خداوند ، « انقلابى » است و « طرز تفكّر » خداوند بر اين اساس استوار است كه توده‌هاى ضعيف و محروم‌شدگان تاريخ بر قدرتمندان و اربابان و صاحبان زر و زور چيره شوند و غالب گردند و براى تحقّق اين اراده است كه خداوند « تشكيل حزب » داده است ؛ حزبى كه همهء نيروهاى متكامل جهان را به همراهى قشر پيشتاز انقلابگر در پوشش خود فرو برده است ، و در مقابل ، قدرتمندان و طواغيت و شياطين‌اند كه مانع تحقّق ارادهء خداوند مىگردند . تنها با ديد انقلابى و بر اساس ايدئولوژى و طرز تفكّر خداوند است كه مىتوان به قرآن نگريست و حقايق آن را دريافت . . . »\r\nاز نظر شما قرآن جز « فلسفهء مدوّن حزب خدا » نيست ، فلسفه‌اى كه تنها يك هدف دارد و آن پيروز گردانيدن محروم‌شدگان بر قدرتمندان است ؛ تمام مسائل قرآن بر محور انقلاب و فلسفهء انقلاب است ؛ خداوند حزب تشكيل داده و حزب خدا همهء نيروهاى متكامل جهان - داراى هر عقيده و مذهب - مىباشند و خداوند مىخواسته است يك حزب تشكيل دهد و يك فلسفهء انقلابى براى حزب بنويسد و همين كار را هم كرده است ؛ براى فهم فلسفهء انقلاب ، انقلابى بودن كافى است و شرط ديگرى ندارد و با انقلابى نبودن هيچ شرطى مفيد نيست . لهذا آنجا كه خواسته‌ايد به مفسّر بزرگ معاصر - كه البتّه گناه بزرگش تأليف كتاب اصول فلسفه و روش رئاليسم و نقد ماترياليسم ديالكتيك است - اهانت كنيد ، گفته‌ايد :\r\n« مفسّر قرآن در نظام استعمارى بايد كوهى از سواد و فلسفه و منطق و حكمت و كلام\r\n\r\n","description":"","footnote":"","page_name":" 461 ","page_number":473},
  {"content":"\r\n\r\nو فقه و اصول و صرف و نحو . . . باشد كه سنگينى آنها او را آزار داده و از ميان « تن » ها به « تنهايى » بكشاند ، زيرا به مفاد آيهء كريمه هر كس وزنش سنگين‌تر باشد پيروز است . . . » ( 1 )\r\nبدون شك برنامهء مبارزه با طواغيت جزء برنامهء قرآن است و بدون شك اسلام يك دين انقلابى است ، ولى آيا همهء مسائلى كه در قرآن مطرح شده در اين جهت و براى اين منظور است و قرآن برنامهء ديگرى جز اين برنامه ندارد و در نتيجه همهء آيات قرآن و رواياتى كه دربارهء لوح و عرش و ملك و قيامت و نماز و روزه است ، بايد در اين زمينه پياده شود ؟ آيا انقلاب قرآن و « حزب اللّه » ، انقلاب شكم است و ريشهء اقتصادى و طبقاتى دارد ، يا انقلاب « سر » است و ريشه در فطرت آدمى دارد ؟\r\nشما مىگوييد منظور از اينكه امام بايد تفسير كند ، اين است كه :\r\n« انديشهء مفسّران به سان انديشهء امام باشد و بر مبناى آموزشها و اعمال او شكل گرفته باشد ؛ يعنى تفسيرگو كسى باشد كه در شرايط حسّاس و درگيريهاى سخت و تضادهايى كه امامان ما با آنها روبرو بوده‌اند ، قرار بگيرد و از آگاهى و شناخت مخصوص امام برخوردار باشد تا از عهدهء حلّ اين گونه تضادها برآيد . . . »\r\nخلاصه براى اينكه تفسير ، تفسير امام باشد دنبال سخن امام رفتن ضرورتى ندارد ؛ بايد تفكّر ، تفكّر امام باشد و تفكّر آنگاه تفكّر امام خواهد بود كه فرد از نظر طبقاتى در طبقهء امام ( طبقهء محرومان تاريخ ) باشد و عملا درگيريهاى طبقاتى او را داشته باشد تا مانند او تجربه كند و بينديشد .\r\nآيا واقعا معنى رجوع به ائمّه در تفسير آيات همين است ؟ آيا شما خودتان به اين مطلب معتقديد ، يا مىخواهيد بدين وسيله ديگران را اغفال كنيد ؟ شما از وجدان انقلابى و صداقت انقلابى دم مىزنيد ؛ همان وجدان و صداقت انقلابى شما را به گواهى مىطلبم . آيا واقعاً شما نمىدانيد تعبيراتى از اين قبيل : ارادهء خدا انقلابى است ، طرز تفكّر خدا چنين است و خداوند براى تحقّق خواست خودش حزب تشكيل داده است و قرآن جز يك فلسفهء مدوّن حزب انقلابى محتوايى ندارد ، صحيح نيست ؟\r\n\r\n\r\n\r\n\r\n","description":"","footnote":"\r\n( 1 ) . از ادامهء نقل اين اهانتها معذورم .\r\n","page_name":" 462 ","page_number":474},
  {"content":"\r\n\r\nشما حتّى اطّلاع از تاريخ صدر اسلام و شأن نزول آيات را هم لازم نشمرده و زحمت يك بررسى مختصر تاريخ اسلام را هم به خود نداده‌ايد و آنگاه به تفسير قرآن و تدوين ايدئولوژى اسلامى دست زده‌ايد . شما آنجا كه مىخواهيد دو قطبى شدن جامعهء اسلامى را بلافاصله بعد از پيغمبر توجيه كنيد و خانهء فاطمه را مركز محرومان و كسانى كه دستشان به اصطلاح به دم گاوى بند نبوده معرّفى كنيد و به گرايشهاى شيعيان از قبيل ابو ذر و مقداد و بلال جنبهء مادّى و طبقاتى بدهيد ، دربارهء خانهء فاطمه ( عليها السّلام ) و مظلوميّت اهل اين خانه و به آتش كشيده شدن آن خانه داد سخن مىدهيد ، آنگاه مىگوييد :\r\n« در همان حال [ كه خانهء فاطمه ( عليها السّلام ) به آتش كشيده مىشود 
  ] در خانهء روحانى بزرگ و يهودى منافق « عبد اللّه بن ابىّ » كه مدّتها بر ضدّ انقلاب مىجنگيد و اكنون وارد انقلاب شده و جبههء خارجى را مبدّل به جبههء داخلى كرده و بالاتر آنكه مفسّر قرآن هم شده و حتّى پس از گذشتن هزار و چهار صد سال هم مىبينيم كه نبوغ تفسيرى عدّه‌اى از مفسّرين ما هم مرهون تجزيه و تحليلها و برداشتها و اقوال همين مفسّر شهير است و البتّه از موقعيّت خاصّى هم برخوردار است - چه از قدما مىباشد - هر روز صدها نفر در پاى كرسى تفسير او حاضر مىشوند . »\r\nعبد اللّه بن ابىّ همان منافق مشهور است كه از اشراف مدينه بود و موقعيّت مهمّى داشت و به واسطهء اسلام متزلزل شد و تا چند سال بعد از ورود رسول خدا زنده بود و در حيات رسول خدا مرد و آيه نازل شد : « بر اينان نماز مگزار و استغفار توهم براى آنها مفيد فايده‌اى نيست » .\r\nعبد اللّه بن ابىّ هيچ وقت با پيغمبر نجنگيد كه جبههء خارجى را تبديل به جبههء داخلى كند ؛ از اوّل در جبههء داخلى اخلال مىكرده است . عبد اللّه بن ابىّ به هيچ وجه روحانى نبوده و هرگز يك آيه هم از قرآن تفسير نكرده و در هيچ تفسيرى هم از او به عنوان مفسّر نامى برده نشده و همهء مفسّران بالاجماع او را منافقى بزرگ مىدانند . او اساساً بعد از رسول خدا زنده نبود كه در خانهء او صدها نفر براى تفسير شركت كنند .\r\nآيا اينها نشانهء كمال بىاطّلاعى شما از تاريخ اسلام نيست ؟\r\nشما در پاورقى همين قسمت ، از واقعهء « يمامه » - كه در حدود يك سال بعد از پيغمبر رخ داد و نبردى سهمگين ميان مسلمانان و پيروان مسيلمهء كذّاب واقع شد - نام\r\n\r\n","description":"","footnote":"","page_name":" 463 ","page_number":475},
  {"content":"\r\n\r\nمىبريد و مىگوييد :\r\n« تعداد زيادى از مسلمانان به قتل رسيدند كه تعداد كشته‌شدگان از هزار تا هزار و دويست نفر گفته شده است و در ميان آنان هفتصد و يا چهارصد و پنجاه و يا به كمترين شماره هفتاد تن از حاملان و حافظان قرآن بودند كه در تارك درخشان اين گروه نام سالم موسى بن حذيفه ( مولى ابى حذيفه ) ديده مىشود . . . پيداست كه بنيانگذاران اين جنگ چه كسانى بودند . »\r\nآيا مىدانيد اين آقاى سالم كه شما او را در تارك درخشان شهداى حافظ قرآن در يمامه قرار مىدهيد كيست ؟ اين سالم همان فردى است كه گروه يورش به خانهء على و زهرا و به آتش كشيدن آن خانه را رهبرى مىكرد . اين شخص در گروه همان كسانى بود كه شما هم آنها را به طنز « صحابهء كبار » مىخوانيد و در قطب مخالف على قرار مىدهيد . اين فرد همان است كه خليفهء دوّم هنگام مرگ گفت : اگر سالم زنده مىبود كار را به شورا نمىافكندم ؛ يعنى در تقدّم او بر على و پنج عضو ديگر شورا ترديد نداشتم .\r\nسالم يك ايرانى آزادشدهء اهل اصطخر است . من مىدانم كه اين همه عنايت و لطف شما به او از آن جهت است كه او به تعبير شما از محرومان تاريخ و از به اسارت گرفته‌شده‌ها و مستضعفين تاريخ است . اسارت و بردگى سالم به دورهء قبل از مدينه و قبل از جنگهاى اسلامى منتهى مىشود . شما طبق فلسفه‌اى كه از آن پيروى مىكنيد و آن را يكى از معيارهاى تفسير قرآن قرار داده‌ايد ، فكر كرده‌ايد كه چون سالم از محرومان تاريخ است ، پس يك انقلابى واقعى و مؤمن واقعى است و از نظر موضع اجتماعى همرديف سلمان و ابو ذر و مقداد و بلال است ؛ يعنى موضع طبقاتى او كافى است كه او را يك انقلابى واقعى قرار دهد و بر تارك درخشان همهء شهيدان و حافظان قرآن يمامه بنشاند . غافل از آنكه آن خانه‌اى كه به اعتراف خود شما خانهء مردم و خانهء توده بوده است ( خانهء فاطمه عليها السّلام ) به دست همين فرد توده‌اى به آتش كشيده شد .\r\nآيا اينها دليل بىاطّلاعى شما از تاريخ صدر اسلام نيست ؟ آيا اينها معيارهاى شما را در فلسفهء تاريخ بكلّى بىاعتبار نمىكند ؟ آيا اينها كافى نيست كه شما در\r\n\r\n","description":"","footnote":"","page_name":" 464 ","page_number":476},
  {"content":"\r\n\r\nارزيابيها و تفسيرهاى خود از تاريخ تجديد نظر كنيد و فى المثل قضاوتها و انديشه‌ها و گرايشها و تفكّرات هزار سالهء مفسّرين و فقها و حكما و عرفا و زهّاد و عبّاد را آن گونه توجيه مادّى و طبقاتى نفرماييد ؟ !\r\nشما در تفسير آيهء كريمهء  « الَّذِينَ يُؤْمِنُونَ بِالْغَيْبِ وَ يُقِيمُونَ الصَّلاةَ وَ مِمَّا رَزَقْناهُمْ يُنْفِقُونَ »  ( 1 ) در بارهء ايمان به غيب اينچنين مىگوييد :\r\n« مفسّرين ، غيب را آنچه كه ديدنى نيست ، اعمّ از خداوند يا فرشتگان و . . . از اين قبيل دانسته‌اند ؛ حال آنكه اوّلًا خداوند و فرشتگان و . . . غيب نيستند ، ثانياً با طرح عنوان متّقين ، مسألهء ايمان به خدا مطرح شده و گذشته است . »\r\nآنگاه خودتان ، غيب و ايمان به غيب را اينچنين تفسير مىكنيد :\r\n« منظور از غيب معهود و شناخته شده ، ( 2 ) همان مراحل ابتدايى رشد انقلاب توحيدى و زمان انجام تحوّلات كمّى است . »\r\nخلاصه مدّعى هستيد كه مقصود از ايمان به غيب كه در قرآن آمده ، اين است كه مؤمنين بدانند انقلاب مرحلهء پنهانى دارد و در آن مرحله مبارزه بايد پنهانى باشد ؛ اين مرحله مرحله‌اى است كه نظام حاكم هنوز مسلّط است و انقلاب مرحلهء رشد تدريجى را مىپيمايد تا تغيير تدريجى كمّى تبديل به تغيير كيفى دفعى شود ( اصل چهارم ديالكتيك ) و نظام جديد مستقر گردد و انقلاب از مرحلهء غيب به مرحلهء شهادت برسد .\r\nمن سخنم اين نيست كه انقلاب مرحلهء غيب و شهادت دارد يا نه ؛ قطعاً دارد .\r\nانقلاب اسلامى - كه بر خلاف تصوّر شما انقلاب سر بود نه انقلاب شكم ، انقلاب انسانى و فطرى بود نه انقلاب طبقاتى - مرحلهء پنهان را در مكّه طى كرد و مرحلهء آشكار را در مدينه . سخن من اين است كه آيا شما واقعا در وجدان خودتان احتمال مىدهيد كه منظور اين آيه همين مطلب باشد ؟ آيا انقلابيون عصر پيغمبر از قبيل سلمان و ابو ذر و مقداد مفهومشان از ايمان به غيب همين معنى بود ؟ آيا آنها در دورهء مدينه موضوع ايمان به غيب را منتفى شده تلقّى مىكردند ؟ !\r\n\r\n\r\n\r\n\r\n","description":"","footnote":"\r\n( 1 ) . بقره / 3 .\r\n( 2 ) . يعنى الف و لام « الغيب » ، الف و لام عهد است .\r\n","page_name":" 465 ","page_number":477},
  {"content":"\r\n\r\nشما در تفسير جملهء  « وَ بِالْآخِرَةِ هُمْ يُوقِنُونَ »  ( 1 ) مىگوييد :\r\n« اينان به نظام برتر در مرحلهء شهادت انقلاب يقين دارند و مىدانند كه اين موضعگيريهاى خاص و اين روش انقلابى ، سرانجام آنان را به هدف خويش كه رسيدن به نظام برتر است ، مىرساند . . . »\r\nشما هر جا كه نام دنيا آمده آن را با كلمهء « زندگى پست‌تر » ترجمه كرده‌ايد ، كه اصل ترجمه درست است ، ولى مقصود از زندگى پست‌تر را منحصراً زندگى در نظام به اصطلاح سرمايه‌دارى قرار داده‌ايد و آخرت را كه به « نظام برتر » ترجمه كرده‌ايد ، به معنى نظام عادلانهء سوسياليستى ، كه بعد از اين نظام برقرار خواهد شد ، دانسته‌ايد .\r\nآيا واقعاً شما خود باور داريد كه منظور از آخرت در قرآن ، نظام برتر از زندگى در همين جهان است ؟ يعنى مقصود از دنيا ، زندگى در نظام سرمايه‌دارى و مالكيّت است و مقصود از آخرت ، زندگى در نظام تكامل‌يافتهء سوسياليستى است ؟ آيا اينها ملعبه قرار دادن قرآن نيست ؟ اگر نيست پس چيست ؟\r\nشما جملهء « و يقيمون الصّلاة » را اين طور تفسير كرده‌ايد :\r\n« آنان براى تحقّق ايمان خود ، آن پيوستگى را كه در زبان مذاهب ، نماز خوانده مىشود برپاى مىدارند . »\r\nآنگاه چنين گفته‌ايد :\r\n« اين نشانهء تنگ نظرى و محدودنگرى مفسّرين و مترجمين است كه كلماتى از اين قبيل را از معناى عامّ خود بازداشته و محدود و محصور ساخته‌اند ، زيرا معنى « صلاة » از نظر لغوى آن نماز نيست . نماز شكل خارجى اين پيوستگى و ارتباط بين عناصر انقلابى همراه و نمودهاى برتر و قوانين حاكم بر آفرينش است . . . قرآن با انتخاب اين كلمه به يكى ديگر از اصول كلّى در همهء انقلابات ، چه توحيدى و چه غير توحيدى ، توجّه كرده ؛ منتها در انقلاب توحيدى ، اين اصول به نحو جالب‌ترى خودنمايى مىكند كه به روزگار غيب انقلاب ، بايد بين عناصر انقلابى پيوستگى ، چه از نظر فكرى و ايدئولوژيكى و چه از نظر عملى و پايگاههاى انقلابى و نحوهء\r\n\r\n\r\n\r\n\r\n","description":"","footnote":"\r\n( 1 ) . بقره / 4 .\r\n","page_name":" 466 ","page_number":478},
  {"content":"\r\n\r\nاجراى تاكتيكها ، حكمفرما باشد . . . ديدگاه باز كادر رهبرى حزب توحيدى نه تنها لازمهء ايمان به غيب ( 1 ) را برپاى داشتن اين پيوند و رابطه و مستحكم‌تر ساختن هر چه بيشتر آن مىداند ، بلكه مىخواهد اين رابطه از سطح عناصر انقلابى مؤمن نسبت به يكديگر برتر آمده و در سطح آفرينش در رابطهء خداوند و همهء قواى وجود مطرح گردد و به صورت نماز ، صورت خارجى يابد . »\r\nاوّلًا در كدام لغت و كدام تاريخ ، نماز ( صلاة ) به معنى پيوستگى ميان اعضاى يك حزب يا پيوستگى به طور مطلق آمده است ؟ ثانياً مگر قرآن پيوستگى ميان اهل ايمان ( حزب اللّه ) را صريحاً توصيه و تأكيد نكرده است ؟ :  « وَ اعْتَصِمُوا بِحَبْلِ اللَّهِ جَمِيعاً وَ لا تَفَرَّقُوا »  ( 2 ) ( همه با يكديگر به ريسمان الهى چنگ بزنيد و از يكديگر جدا مباشيد ) . اكنون چه ضرورتى هست كه هر جا نام « صلاة » آمده آن را به معنى پيوستگى عناصر انقلابى بگيريم و نماز معهود را به عنوان صورت عينى اين پيوستگى در رابطه با كلّ هستى به حساب آوريم ؟ ثالثاً اينكه مىگوييد « به روزگار غيب انقلاب ، بايد بين عناصر انقلابى نوعى پيوستگى . . . باشد » مفهومش اين است كه در روزگار شهادت انقلاب ، دستور  « فَأَقِيمُوا الصَّلاةَ »  ( 3 ) بلا موضوع است ، همچنانكه نظير اين را در مورد جملهء  « وَ مِمَّا رَزَقْناهُمْ يُنْفِقُونَ »  گفته‌ايد . آيا مسلمانان صدر اسلام در دورهء مدينه ، كه دورهء به اصطلاح شهادت انقلاب بود ، دستور  « فَأَقِيمُوا الصَّلاةَ »  و دستور  « وَ مِمَّا رَزَقْناهُمْ يُنْفِقُونَ »  را اجرا نمىكردند ؟ !\r\nاز شما مىپرسم آيا از نظر قرآن ، پيوستگى عناصر مؤمن ، مولود و تابع وابستگى انسان با خداست يا وابستگى انسان با خدا تابع و مولود و مظهر وابستگى عناصر مؤمن انقلابى است ؟ آيا نماز معهود مسلمانان صورت خارجى پيوستگى مؤمنان است يا پيوستگى مؤمنان در حكم صورت اجتماعى پيوستگى مؤمنان با خداست ؟\r\nشما خلود و جاودانگى را كه در قرآن آمده است ، همان گونه تفسير مىكنيد كه فلاسفهء مادّى تفسير كرده و مىكنند ، كه خلاصه‌اش اين است كه اگر فرد در طريق تكامل جامعه فانى گردد ، جاودان مىگردد ، زيرا راه جاودان است و تكامل جاودان است ، هر چند فرد فانى است .\r\n\r\n\r\n\r\n\r\n","description":"","footnote":"\r\n( 1 ) . غيب انقلاب .\r\n( 2 ) . آل عمران / 103 .\r\n( 3 ) . حجّ / 78 .\r\n","page_name":" 467 ","page_number":479},
  {"content":"\r\n\r\nبگذريم از همهء اشكالات ديگر ، قرآن خلود و جاودانگى را مخصوص مؤمنان و پيشتازان تكامل و انقلاب نمىداند ، كافران و منافقان را هم جاويد و خالد مىداند .\r\nخلود و جاودانگى آنها را چگونه توجيه مىكنيد ؟\r\nشما از يك طرف در تفسير سورهء حمد مىگوييد :\r\n« مسألهء خداخواهى اصل اساسى در قرآن است . اللّه يعنى ذات مقدّسى كه همهء موجودات ، مات و مبهوت و ديوانهء او مىباشند و براى پيوستن و رسيدن به او تلاشى پيگير و خستگىناپذير دارند . . . مگر نه اين است كه اسم حاكى از مسمّى و كاشف از اوست ؟ آيا [ انسان 
  ] چگونه با نام اللّه به مسمّاى خداوند مىتواند پى ببرد ؟ مگر خداوند ، آفرينش را احاطه نكرده است و مگر اللّه در جزء جزء موجودات راه ندارد و حكومت نمىكند ؟ مگر چگونه با نام اللّه به ذات او مىتوان راه يافت ؟ آيا با به كار گرفتن همين نام ، چشم‌انداز انسان مؤمن به قرآن به اندازهء پهناى همهء آفرينش گستردگى و انبساط نمىيابد و آيا ظرف وجودى او از همهء آفرينش گسترده‌تر و منبسطتر نمىشود ؟ آيا از همين جا به مفهوم اين سخن زيباى خدايى پى نمىبريم كه : « تنها دل بندهء مؤمن جايگاه خداست » ؟ پس ضمن آنكه عنصر مؤمن نام خدا مىبرد و خود را واله و حيران عظمت و بزرگى و جبروت او مىبيند و براى رسيدن به او و در قلب خود جاى دادنش تلاش مىكند ، به آفرينش و موجودات آن هم مىانديشد كه همه جوياى اللّه و پوياى او مىباشند و تنها دل به دو بسته و پيوند بندگى را با او محكم كرده و رو به سوى او دارند . »\r\nاينها همه صحيح و درست و قابل تحسين ، امّا از طرف ديگر در ضمن تفسير آيهء 9 از سورهء بقره  ( يُخادِعُونَ اللَّهَ وَ الَّذِينَ آمَنُوا وَ ما يَخْدَعُونَ إِلَّا أَنْفُسَهُمْ . . . )  كلمهء اللّه به گونه‌اى تفسير مىشود كه يك مرتبه انديشه دربارهء جمله‌هاى بالا هم عوض مىشود كه همهء آن تعبيرات از قبيل ذات مقدّس ، همهء موجودات واله عظمت و جبروت او هستند و او را مىجويند و تنها دل به او بسته‌اند و امثال اينها ، نه دربارهء آن ذات مقدّسى است كه قرآن او را به عنوان اللّه مىشناساند كه منزّه از هر نقص و حالت منتظره و مجرّد از زمان و مكان است ، بلكه دربارهء واقعيّت ديگرى است كه همه با او آشنا هستيم . كدام واقعيّت ؟ چه ؟ : تكامل .\r\nدر ذيل آن آيه چنين مىخوانيم :\r\n\r\n","description":"","footnote":"","page_name":" 468 ","page_number":480},
  {"content":"\r\n\r\n« راستى از اللّه چه مىفهميم ؟ جز تكامل مطلق ؟ جز آفرينش با همهء ابعادش ؟ و بالاخره جهان با حركت تكاملىاش به سوى يك بىنهايت بزرگ ؟ »\r\nآيا اللّه در منطق قرآن يعنى تكامل مطلق ؟ تكامل ، حركت به پيش است و خداوند ، كمال و كامل مطلق است . فرق است ميان كمال و تكامل . مادّى مسلكان تكامل مطلق را مىپذيرند ، كمال مطلق را نمىپذيرند . اختلاف مادّى با الهى بر سر كمال مطلق است كه هيچ حالت منتظره و نيستى و كاستى و حركت ندارد ، نه بر سر تكامل مطلق .\r\nآيا اللّه يعنى آفرينش با همهء ابعادش ، يا اينكه اللّه يعنى آفرينندهء همهء آفرينش با همهء ابعادش ؟ آيا اللّه يعنى جهان با حركت تكاملىاش به سوى بىنهايت بزرگ ، يا اللّه آن بىنهايت بزرگى است كه جهان از او سر زده و به سوى او در حركت و صيرورت است ( الا الى اللّه المصير ) ؟\r\nاللّه به معنى تكامل مطلق ، به معنى آفرينش با همهء ابعادش ، به معنى جهان با حركت تكاملىاش به سوى بىنهايت بزرگ ، چيزى است كه هر بىاللّهى هم او را مىپذيرد . شما اگر از فويرباخ و ماركس و انگلس و لنين و استالين هم بپرسيد ، به چنين اللّهى اعتراف دارند .\r\nخلاصه در اين تفسير همهء نامها مذهبى است و ابتدا جلب توجّه مىكند از قبيل اللّه ، توحيد ، نبوّت ، وحى ، ملك ، آخرت ، بهشت ، دوزخ ، روح ، نعيم ، عذاب ، توكّل ، صبر ، تكامل ، انقلاب . . . امّا همين‌كه به عمق و ژرفاى برداشتها وارد مىشويم ، همه از نظر ناپديد مىشوند و به جاى اينها معانى و مفاهيم ديگرى جايگزين مىگردند و جز لفظ چيزى باقى نمىماند .\r\nعجيب اين است كه ادّعا مىشود كه ما مىخواهيم فرهنگ اسلامى را فرهنگى انقلابى كنيم . شگفتا ! آيا انقلابى بودن و يا به نظر شما انقلابى شدن فرهنگ اسلامى در گرو اين است كه محتواى معنوى آن را از آن بگيريم و محتواى مادّى جايگزين آن سازيم ؟ ! آيا انقلاب منحصر به انقلاب شكم و انقلاب ناشى از محروميّت و موضع طبقاتى است ؟ آيا پيغمبر اسلام انقلاب سر و انقلاب روح و قلب برپا نكرد ؟ آيا اين گونه برداشت از انقلاب ، دانسته يا ندانسته ، تبليغ به سود ماترياليسم نيست كه تنها با برداشتهاى ماترياليستى و توجيه مادّى تاريخ و جامعه و بالاخره با ماترياليسم\r\n\r\n","description":"","footnote":"","page_name":" 469 ","page_number":481},
  {"content":"\r\n\r\nتاريخى است كه مىتوان از يك فرهنگ انقلابى دم زد ؟\r\nاين بود شمّه‌اى از تذكّراتى كه مىخواستم خيرخواهانه و دوستانه به عزيزانى كه هنوز فكر مىكنم اغفال شده هستند ، بدهم . اميدوارم اين تذكّرات ، سودمند واقع گردد . بار ديگر از همهء فضلا و دانشمندان درخواست دارم كه به دقّت در آنچه گفته شد بنگرند ؛ اگر مرا بر خطا مىبينند واقفم فرمايند كه با سپاسگزارى فراوان خواهم پذيرفت .\r\nاوّل رجب 1398 هجرى قمرى مرتضى مطهّرى\r\n\r\n","description":"","footnote":"","page_name":" 470 ","page_number":482},
  {"content":"\r\n\r\n\r\nعلل گرايش به مادّيگرى\r\n\r\nماترياليسم\r\nموضوع بحث ، علل گرايش به مادّيگرى ( ماترياليسم ) است . اوّل بايد مادّيگرى ( ماترياليسم ) را كه موضوع بحث امروز ماست ، از نظر اصطلاح متداول فعلى تعريف كنيم و حدود آن را بيان نماييم ، سپس وارد بحث شويم .\r\nواژهء ماترياليسم استعمالات مختلفى دارد كه همهء آنها - اكنون كه دربارهء علل گرايش به ماترياليسم بحث مىكنيم - نمىتواند موضوع بحث ما باشد . مثلًا گاهى ماترياليسم مىگويند و مراد مكتب اصالت مادّه است ، امّا به اين معنى كه مادّه يك امر اصيل و يك امر واقعى در جهان هستى است ، نه يك امر فرضى و ذهنى و نمايشى و ساختهء ذهن ؛ در مقابل ايده‌آليسم كه منكر واقعيّت مادّه است و آن را مخلوق ذهن بشر مىداند . اگر ماترياليسم را به اين معنى بگيريم بايد همهء الهيّون را - چه مسلمان و چه غير مسلمان - ماترياليست بخوانيم ، زيرا اينها همه مادّه را كه واقعيّتى است در بستر زمان و مكان ، و حقيقتى است متغيّر و متحوّل و متكامل و محسوس و ملموس ، امرى عينى و ماوراى ذهنى و ذى اثر مىدانند . مادّى بودن و ماترياليست بودن به اين معنى با مسألهء خدا و توحيد منافاتى ندارد ، بلكه عالم مادّه و طبيعت به عنوان يك واحد « كار » و يك واحد « مصنوع » ، بهترين وسيله براى شناسايى خداوند است . ارادهء حكيمانهء خداوند در جريان همين تحوّلات مادّى كشف مىشود . قرآن كريم پديده‌هاى مادّى را\r\n\r\n","description":"","footnote":"","page_name":" 471 ","page_number":483},
  {"content":"\r\n\r\nبه عنوان آيات الهى ياد مىكند .\r\nو گاهى اين كلمه استعمال مىشود و مراد از آن انكار موجود ماوراى مادّه است ؛ يعنى مكتب انحصار ؛ مكتبى كه هستى و نظام وجود را در انحصار مادّه مىداند و هستى را در چهار چوب آنچه در تغيّر و تبدّل است و در بستر زمان و مكان واقع است محدود و محصور مىكند و آنچه را كه از چهار ديوارى تغيّر و تبدّل و احساس و لمس بشر بيرون است ، منكر است و معدوم و نيست مىپندارد .\r\nاكنون بحث ما پيرامون علل گرايش به اين مكتب يعنى مكتب انحصار است كه چطور شد گروهى از بشر طرفدار انحصار گشتند و به مكتب نفى گراييدند و در صدد انكار خدا برآمده ، بيرون از جهان مادّه را نيست پنداشتند .\r\n\r\nآيا انسان بالفطره الهى است يا مادّى ؟\r\nطرح اين بحث به اين كيفيّت كه علل گرايشهاى مادّى چيست ، طبعاً نمودار اين است كه ما مدّعى هستيم انسان بالطّبع نمىبايست گرايش مادّى پيدا كند ؛ مادّيگرى يك جريان مخالف طبيعت و فطرت انسان است و چون بر خلاف اصل است ، بايد به جستجوى علّت آن پرداخت و از سببى كه آن را بر خلاف اصل و قاعده به وجود آورده كاوش نمود . و به عبارت ساده‌تر ، اعتقاد به خدا حكم سلامت را دارد و گرايش مادّى حكم بيمارى را . هيچ‌گاه از سرّ سلامت نبايد پرسيد ، زيرا سلامت بر طبق مسير و جريان طبيعى نظام خلقت است ؛ امّا اگر ديديم فردى يا جمعيّتى بيمارند ، آنجا بايد پرسيد : چرا اين افراد بيمار شدند ؟ چه موجباتى سبب بيمارى آنها شده است ؟\r\nاين نظر ما درست بر خلاف آن است كه در كتب « تاريخ اديان » معمولًا اظهار نظر مىكنند . نويسندگان آن كتب غالباً به دنبال اين مىگردند كه چرا بشر گرايش دينى پيدا كرد ؟ از نظر ما گرايش دينى نيازى به پرسش ندارد . آن ، كشش فطرت است ، بلكه بايد كاوش كرد كه چرا بشر گرايش به بىدينى پيدا كرد ؟ فعلا نمىخواهيم اين بحث را دنبال كنيم كه آيا دينى بودن يك امر طبيعى است و بىدينى امرى غير طبيعى و يا بر عكس است ؟ زيرا از نظر موضوع بحث اصلى ، ضرورتى نمىبينيم .\r\nالبتّه اين مطلب را بايد توجّه داشت كه مقصود اين نيست كه چون گرايش توحيدى يك گرايش فطرى و طبيعى است ، آنگاه كه در سطح تعقّلات علمى و فلسفى\r\n\r\n","description":"","footnote":"","page_name":" 472 ","page_number":484},
  {"content":"\r\n\r\nطرح مىشود هيچ گونه سؤالى به وجود نمىآورد . خير ، مقصود اين نيست . اين مسأله مانند هر مسألهء ديگر هر چند مورد تأييد يك غريزهء فطرى باشد ، آنگاه كه در سطح تعقّل طرح مىشود ، طبعاً سؤالات و اشكالات و شكوك و شبهاتى براى مبتدى به وجود مىآورد و راه حلهاى لذّت‌بخشى هم در همان سطح دارد . علىهذا ما نمىخواهيم شكوك و شبهاتى كه واقعاً براى افرادى پيش مىآيد ناديده بگيريم و يا آنها را ناشى از خبث طينت و سوء سريرهء آنها بدانيم . خير ، چنين نيست . پيدايش شكوك و شبهات در اين زمينه آنگاه كه بشر مىخواهد همهء مسائل مربوط به اين موضوع را حل كند ، يك امر طبيعى و عادى است و همين شكوك است كه محرّك بشر به سوى تحقيق بيشتر است . و لهذا ما اين نوع شكوك را كه منجر به تحقيق بيشتر مىشود ، مقدّس مىشماريم ، زيرا مقدّمهء وصول به يقين و ايمان و اطمينان است . شك آنگاه بد است كه به صورت وسواس درآيد و آدمى را به خود سرگرم كند ، آنچنان كه مىبينيم بعضى افراد از اينكه مىتوانند در مسائل ترديد كنند لذّت مىبرند و آخرين منزل سير فكرى خود را ترديد و دودلى مىدانند . اين حالت ، حالت بسيار خطرناكى است ، بر خلاف حالت اوّل كه مقدّمهء كمال است . لهذا مكرّر گفته‌ايم كه شك ، گذرگاه خوب و لازمى است امّا توقّفگاه و سرمنزل بدى .\r\nبحث ما اكنون دربارهء افراد يا گروههايى است كه شك را توقّفگاه و آخرين منزل خويش ساختند . به عقيدهء ما ماترياليسم هر چند خود را يك مكتب جزمى معرّفى مىكند ، ولى جزء مكاتب شك است . منطق قرآن نيز دربارهء اينها همين است . قرآن مىگويد : « حدّ اكثر اين است كه دچار برخى شكوك و ظنون هستند ، ولى در عمل ، آن را به صورت جزم و علم و يقين در مىآورند . »\r\n\r\nسابقهء تاريخى\r\nاين طرز تفكّر چيز تازه و جديدى نيست . نبايد پنداشت كه پيدايش اين طرز تفكّر از نتايج تحوّلات علمى و صنعتى جديد است و در يكى دو قرن اخير براى اوّلين بار به وجود آمده است ، مانند بسيارى از نظريّات علمى كه در دورانهاى قبل نبود و سپس بشر بر آنها دست يافت . نه ، مسلّما گرايش مادّى بشر پديدهء مخصوص قرنهاى اخير نيست ، بلكه از جملهء افكار بسيار قديمى است . در تاريخ فلسفه مىخوانيم كه\r\n\r\n","description":"","footnote":"","page_name":" 473 ","page_number":485},
  {"content":"\r\n\r\nبسيارى از فلاسفهء يونان باستان ، قبل از دوران سقراط و نهضت فلسفى او ، مادّى بوده و ماوراى مادّه را انكار مىكردند .\r\nدر ميان مردم جاهليّت مقارن زمان بعثت نيز گروهى چنين فكرى داشتند و قرآن در مقام مبارزه با آنها برآمده ، سخنشان را نقل و انتقاد مىكند :\r\n وَ قالُوا ما هِيَ إِلَّا حَياتُنَا الدُّنْيا نَمُوتُ وَ نَحْيا وَ ما يُهْلِكُنا إِلَّا الدَّهْرُ  ( 1 ) .\r\nو گفتند : زندگى نيست جز همين زندگى دنياى ما . مىميريم و زنده مىشويم و نمىميراند ما را جز دست روزگار .\r\nاين جمله كه قرآن از مردمى نقل مىكند ، هم انكار خدا را در بر دارد و هم انكار معاد را .\r\n\r\nماترياليسم در دورهء اسلامى\r\nكلمهء « دهر » يعنى روزگار . به مناسبت همين آيه و همين كلمه كه در اين آيه آمده است ، در دورهء اسلامى افرادى را كه منكر خدا بودند ، « دهرى » مىگفتند . در دورهء اسلامى به افرادى برخورد مىكنيم كه دهرى و مادّى بوده‌اند ، خصوصاً در دوران عبّاسيان كه فرهنگها و روشهاى مختلف فلسفى وارد جهان اسلام شد . به واسطهء آزادى فكرى كه در آن دوره براى افكار علمى و فلسفى و دينى ( البتّه تا حدودى كه با سياست عبّاسيين تضاد نداشت ) وجود داشت ، رسماً عدّه‌اى به عنوان مادّى مسلك و منكر خدا شناخته مىشدند . اين عدّه با مسلمانان و ساير پيروان اديان و معتقدين به خدا مباحثه و مجادله مىكردند و دلايل خود را بازگو مىنمودند و به دلايل اهل توحيد ايراد مىگرفتند و بالاخره مىگفتند و مىشنيدند و آزادانه عقايد خود را ابراز مىداشتند . تاريخچهء اينها در متن كتب اسلامى ثبت شده است .\r\nافرادى در زمان امام صادق ( عليه السّلام ) در مسجد پيغمبر ( ص ) جلسه مىكردند و از اين نوع سخنان مىگفتند . كتاب توحيد مفضّل زاييدهء يكى از اين جريانهاست .\r\n\r\n\r\n\r\n\r\n","description":"","footnote":"\r\n( 1 ) . جاثيه / 24 .\r\n","page_name":" 474 ","page_number":486},
  {"content":"\r\n\r\nيكى از اصحاب امام صادق ( ع ) به نام مفضّل بن عمر مىگويد : در مسجد پيغمبر نماز خواندم و سپس در انديشه فرو رفتم و دربارهء پيغمبر ( صلّى اللّه عليه و آله ) و عظمت آن حضرت فكر مىكردم . در همان حال عبد الكريم بن ابى العوجاء - كه به اصطلاح آن وقت زنديق بوده است - آمد و به فاصلهء دورترى نشست . سپس يكى ديگر از هم مسلكان وى آمد . دو نفرى شروع كردند به كفر گفتن ؛ يعنى خدا را انكار كردند و پيغمبر را فقط به عنوان يك مفكّر و نابغهء بزرگ - نه به عنوان فرستادهء خدا و مبعوث از جانب او و به عنوان كسى كه از مبدئى غيبى وحى تلقّى مىكرده است - ياد كردند .\r\nمىگفتند او نابغه‌اى بود كه افكارش را به صورت وحى عرضه داشت تا بتواند در مردم نفوذ كند ، و الّا نه خدايى هست و نه وحيى و نه قيامتى .\r\nمفضّل از شنيدن سخنان آنها سخت ناراحت شد و به آنها ناسزا گفت . سپس به محضر امام صادق ( عليه السّلام ) آمد و جريان را به عرض رسانيد . حضرت او را دلدارى داد و فرمود من تو را مجهّز مىكنم به سخنانى كه بتوانى با آنان مواجه شوى و سخنانشان را جواب گويى . سپس امام صادق ( عليه السّلام ) در چند جلسهء طولانى تعليماتى به مفضّل داد ؛ مفضّل نوشت و به اين ترتيب كتاب توحيد مفضّل به وجود آمد .\r\n\r\nماترياليسم در قرون جديد\r\nچنان كه مىدانيم در قرنهاى هيجدهم و نوزدهم ، ماترياليسم به صورت يك مكتب درآمد ، و حال آنكه در گذشته اينچنين نبوده است و آنچه به بعضى مكاتب يونان قديم نسبت مىدهند ، اساس درستى ندارد . معمولًا تاريخ فلسفه نويسها خودشان فلسفه نمىدانند و چون بعضى كلمات از برخى فلاسفه در مورد قدم زمانى مادّه و يا چيزى از اين قبيل مىبينند ، خيال مىكنند لازمهء اين فكر ، انكار خدا و ماوراى طبيعت است . از نظر ما ثابت نيست كه قبل از قرون جديد مكتبى مادّى وجود داشته است ، بلكه قبلًا فقط گرايشهاى فردى به سوى مادّيگرى در يونان و غير يونان وجود داشته است و همين است كه براى بسيارى اين احتمال را به وجود آورده است كه شايد پيدايش ماترياليسم به صورت يك مكتب ، رابطهء مستقيم با علم و پيشرفتهاى علمى دارد .\r\nخود ماترياليستها البتّه بسيار مىكوشند كه مطلب را به همين صورت جلوه دهند\r\n\r\n","description":"","footnote":"","page_name":" 475 ","page_number":487},
  {"content":"\r\n\r\nو ديگران را به اين مطلب مذعن نمايند كه علّت نضج و رواج ماترياليسم در قرون هيجده و نوزده ، طلوع نظريّات علمى بوده و توسعهء علم ، بشر را به اين سو كشانده است . اين مطلب به شوخى نزديكتر است تا به يك حقيقت جدّى .\r\nگرايش مادّى از دورانهاى باستان ، هم در طبقات دانشمند بوده و هم در طبقات جاهل . در دورهء جديد نيز همين طور ، در تمام طبقات افرادى مادّى پيدا مىشوند ، همچنانكه در تمام طبقات و قشرها - خصوصاً در طبقهء دانشمند - گرايشهاى الهى و معنوى و ما وراء الطّبيعى وجود دارد . اگر مطلب به اين منوال بود كه ماترياليستها مىگويند ، بايد به همان نسبت كه علم پيشروى كرده است و دانشمندان بزرگ در جهان پيدا شده‌اند ، گرايشهاى مادّى در تيپ دانشمند بيشتر باشد و افراد هر چه دانشمندتر باشند مادّىتر باشند ، و حال اينكه واقعيّت خلاف آن را نشان مىدهد .\r\nامروز ما از يك طرف افرادى معروف و مشهور را مىبينيم مانند راسل كه تا حدود زيادى خود را ماترياليست نشان مىدهند . وى مىگويد :\r\n« بشر مولود عواملى است كه در ايجاد او تدبيرى به كار نرفته و غايتى در نظر گرفته نشده است . اصل بشر ، نمو و حتّى عواطف او چون آرزو ، ترس ، عشق و عقيده چيزى جز مظهر تلفيق تصادفى اتمهاى مختلف نيست . . » . ( 1 )\r\nراسل به اين ترتيب وجود نيروى شاعر و مدبّر حاكم بر جهان را انكار مىكند ، هر چند گاهى در بعضى گفته‌هاى خود ، خود را شكّاك و « لا ادرى » قلمداد مىكند ( 2 ) .\r\nاز طرف ديگر ، اينشتاين نابغهء علمى قرن بيستم را مىبينيم كه درست در جهت خلاف نظر راسل ، نظر مىدهد و مىگويد :\r\n« در عالم مجهول ، نيروى عاقل و قادرى وجود دارد كه جهان گواه وجود اوست » . ( 3 )\r\nآيا مىتوان گفت راسل با مفاهيم علمى امروز آشناست ، امّا اينشتاين آشنا نيست ؟ ! يا فلان فيلسوف قرن هيجدهم يا نوزدهم با مفاهيم علمى زمان خويش آشنا\r\n\r\n\r\n\r\n\r\n","description":"","footnote":"\r\n( 1 ) . كتاب اثبات وجود خدا ، چاپ سوم ، ص 99 به نقل « ايروينگ ويليام نبلوچ » .\r\n( 2 ) . عرفان و منطق .\r\n( 3 ) . كتاب اثبات وجود خدا ، چاپ سوم ، ص 76 به نقل « مارلين بوكس كريدر » .\r\n","page_name":" 476 ","page_number":488},
  {"content":"\r\n\r\nبوده امّا پاستور خداشناس ، آشنا نبوده و جاهل بوده است ؟ ! يا مىتوانيم بگوييم ويليام جيمز ، مرد موحّد بلكه عارف عصر خويش يا برگسون و الكسيس كارل و امثال اينها با مفاهيم علمى زمان خود آشنا نبوده‌اند و با مقياس هزار سال قبل فكر مىكرده‌اند ، امّا فلان جوان ايرانى كه يكدهم آنها معلومات ندارد و به خدا معتقد نيست ، با مفاهيم علمى زمان خود آشناست ؟ !\r\nگاهى ديده مىشود دو نفر رياضى دان ، يكى معتقد به خدا و دين است و ديگرى مادّى است ؛ يا دو نفر فيزيك‌دان ، دو نفر زيست‌شناس ، دو نفر ستاره‌شناس ، يكى مادّى فكر مىكند و ديگرى الهى . پس مسأله به اين سادگى نيست كه بگوييم علم آمده است و مسائل ماوراى طبيعت را منسوخ كرده است . اين يك سخن كودكانه است .\r\nبحثى كه بيشتر بايد روى آن تكيه كرد اين است كه چه چيز موجب گشت در اروپا ماترياليسم به صورت يك مكتب ظهور كرد و گروندگان بسيارى پيدا كرد ، هر چند قرن بيستم بر خلاف قرنهاى هيجدهم و نوزدهم از پيشروى ماترياليسم كاست ، بلكه در اين قرن نوعى شكست نصيب ماترياليسم شد . اين گرايشهاى دسته جمعى ، يك سلسله علل تاريخى و اجتماعى دارد كه بايد مورد بررسى قرار گيرد .\r\nما در مطالعات خود به عللى برخورده‌ايم و همانها را در اينجا ذكر مىكنيم . شايد افرادى كه مطالعات بيشترى در زمينه‌هاى اجتماعى ، خصوصاً در تاريخ اروپا دارند ، علل و اسباب ديگرى را بشناسند . ما در اينجا محصول مطالعات خودمان را ذكر مىكنيم .\r\n\r\n","description":"","footnote":"","page_name":" 477 ","page_number":489},
  {"content":"\r\n . \r\n","description":"","footnote":"","page_name":" 478 ","page_number":490},
  {"content":"\r\n\r\n\r\nنقش كليسا در گرايشهاى مادّى\r\nكليسا چه از نظر مفاهيم نارسايى كه در الهيّات عرضه داشت و چه از نظر رفتار غير انسانىاش با تودهء مردم ، خصوصاً طبقهء دانشمندان و آزادفكران ، از علل عمدهء گرايش جهان مسيحى - و به طور غير مستقيم جهان غير مسيحى - به مادّيگرى است .\r\nما اين عامل را در دو بخش بررسى مىكنيم :\r\n1 . نارسايى مفاهيم كليسايى در مورد خدا و ما وراء الطّبيعه .\r\n2 . خشونتهاى كليسا .\r\nامّا بخش اوّل : در قرون وسطى كه مسألهء خدا به دست كشيشها افتاد ، يك سلسله مفاهيم كودكانه و نارسا دربارهء خدا به وجود آمد كه به هيچ وجه با حقيقت وفق نمىداد و طبعاً افراد باهوش و روشنفكر را نه تنها قانع نمىكرد ، بلكه متنفّر مىساخت و بر ضدّ مكتب الهى برمىانگيخت .\r\n\r\nتصوير انسانى خدا\r\nكليسا به خدا تصوير انسانى داد و خدا را در قالب بشرى به افراد معرّفى نمود .\r\nافراد تحت تأثير نفوذ مذهبى كليسا از كودكى خدا را با همين قالبهاى انسانى و مادّى\r\n\r\n","description":"","footnote":"","page_name":" 479 ","page_number":491},
  {"content":"\r\n\r\nتلقّى كردند و پس از رشد علمى دريافتند كه اين مطلب با موازين علمى و واقعى و عقلى صحيح سازگار نيست . و از طرف ديگر ، تودهء مردم طبعا اين مقدار قدرت نقّادى ندارند كه فكر كنند ممكن است مسائل مربوط به ماوراى طبيعت ، مفاهيم معقولى داشته باشد و كليسا اشتباه كرده باشد . چون ديدند مفاهيم كليسايى با مقياسهاى علمى تطبيق نمىكند ، مطلب را از اساس انكار كردند .\r\nكتابى است به نام اثبات وجود خدا كه مجموعه‌اى است از چهل مقاله از چهل نفر از دانشمندان متخصّص در رشته‌هاى گوناگون كه هر كدام از راه مطالعات تخصّصى خود ، براى اثبات خدا استدلال كرده‌اند . اين كتاب به زبان فارسى ترجمه شده است .\r\nاز جمله ، يكى از آن دانشمندان به نام والتر اسكار لندبرگ بحثى علمى دربارهء خداشناسى مىكند و در ضمن بحث ، تحقيقى دارد در اين زمينه كه چرا عدّه‌اى ، حتّى از دانشمندان ، گرايش مادّى پيدا كرده‌اند . وى دو علّت ذكر مىكند كه يك علّتش همين است كه ما ذكر كرديم ؛ يعنى نارسايى مفاهيمى كه به اين نام و عنوان در خانه يا در كليسا به افراد ياد مىداده‌اند .\r\nاينكه فقط نام كليسا را مىبريم ، به اين معنى نيست كه در منابر و مساجد ما هميشه افراد مطّلع و با صلاحيّت ، مفاهيم دينى را تعليم مىدهند و مىدانند چه تعليم دهند و با عمق تعليمات اسلامى آشنا هستند . اينكه فقط نام كليسا را مىبريم يكى بدان جهت است كه بحث در علل گرايشهاى مادّى است و اين گرايشها در محيطهاى مسيحى بوده نه در محيطهاى اسلامى - در محيطهاى اسلامى هر چه پيدا شده كپيه و تقليدى بوده و هست از اروپا - ديگر اينكه در محيط اسلامى در سطح فلاسفه و حكماى الهى ، مكتبى وجود داشته است كه پاسخگوى اهل تحقيق بوده و مانع بوده كه كار دانشمندان بدانجا بكشد كه در اروپا كشيده شد ، ولى در محيطهاى كليسايى چنين مكتبى وجود نداشته است .\r\nبه هر حال ، آقاى والتر اسكار لندبرگ چنين مىگويد :\r\n« اينكه توجّه بعضى دانشمندان در مطالعات علمى منعطف به درك وجود خدا نمىشود ، علل متعدّدى دارد كه از آن جمله دو علّت را ذكر مىكنيم : نخست آنكه غالباً شرايط سياسى استبدادى يا كيفيّت اجتماعى و يا تشكيلات مملكتى ، انكار وجود صانع را ايجاب مىكند ؛ دوّم آنكه فكر انسانى هميشه تحت تأثير بعضى اوهام قرار دارد و با آنكه شخص هيچ عذاب روحى و جسمى هم نداشته باشد ، باز فكر او\r\n\r\n","description":"","footnote":"","page_name":" 480 ","page_number":492},
  {"content":"\r\n\r\nدر انتخاب و اختيار راه درست كاملا آزاد نيست . در خانواده‌هاى مسيحى اغلب اطفال در اوايل عمر به وجود خدايى شبيه انسان ايمان مىآورند ؛ مثل اينكه بشر به شكل خدا آفريده شده است . اين افراد هنگامى كه وارد محيط علمى مىشوند و به فرا گرفتن و تمرين مسائل علمى اشتغال مىورزند ، اين مفهوم انسانگونه و ضعيف از خدا نمىتواند با دلايل منطقى و مفاهيم علمى جور در بيايد و بالنتيجه بعد از مدّتى كه اميد هرگونه سازش از بين مىرود ، مفهوم خدا نيز بكلّى متروك و از صحنهء فكر خارج مىشود . علّت مهمّ اين كار آن است كه دلايل منطقى و تعريفات علمى ، وجدانيات يا معتقدات پيشين اين افراد را عوض نمىكند و احساس اينكه در ايمان به خدا قبلًا اشتباه شده و همچنين عوامل ديگر روانى باعث مىشوند كه شخص از نارسايى اين مفهوم بيمناك شود و از خداشناسى اعراض و انصراف حاصل كند . » ( 1 )\r\nخلاصهء سخن : چيزى كه در برخى تعليمات دينى و مذهبى مشاهده مىشود و متأسّفانه كم و بيش در ميان خود ما هم هست اين است كه در ايام صباوت مفهومى با مشخّصات خاصّى با نام و عنوان خدا به خورد كودك مىدهند . كودك وقتى بزرگ مىشود و دانشمند مىگردد ، مىبيند چنين چيزى معقول نيست و نمىتواند موجود باشد تا خدا باشد يا غير خدا . كودك پس از آنكه بزرگ شد ، بدون اينكه فكر كند يا انتقاد كند كه ممكن است مفهوم صحيحى براى آن تصوّر كرد ، يكسره الوهيّت را انكار مىكند . او خيال مىكند خدايى را كه انكار مىكند همان است كه خداشناسان قبول دارند . پس چون اين ساخته‌شدهء ذهن خود را - كه اوهام عاميانه برايش ساخته‌اند - قبول ندارد ، خدا را قبول ندارد ؛ ديگر فكر نمىكند خداى به آن مفهوم را كه او انكار مىكند ، خداشناسان نيز انكار دارند و انكار او انكار خدا نيست ، بلكه انكار همان است كه بايد انكار كرد . فلاماريون در كتاب خدا در طبيعت مىگويد : كليسا به اين شكل خدا را معرّفى كرد كه : « چشم راستش تا چشم چپش شش هزار فرسخ فاصله دارد » . بديهى است افرادى كه از دانش بهره‌اى داشته باشند - و لو بسيار مختصر - به چنين موجودى نمىتوانند معتقد شوند .\r\n\r\n\r\n\r\n\r\n","description":"","footnote":"\r\n( 1 ) . اثبات وجود خدا ، ص 51 .\r\n","page_name":" 481 ","page_number":493},
  {"content":"\r\n\r\n\r\nخدا از عينك اگوست كنت\r\nفلاماريون از اگوست كنت كه پايه‌گذار « پوزيتيويسم » است و به اصطلاح « اصالة العلمى » است ، مطلبى نقل مىكند كه دورنماى خوبى است براى نشان دادن اينكه تصويرى كه دانشمندانى مانند اگوست كنت در محيط كليسايى آن روز از خدا داشته‌اند ، چگونه تصويرى بوده است . فلاماريون مىگويد اگوست كنت گفته است :\r\n« علم ، پدر طبيعت و كائنات را از شغل خود منفصل [ كرد 
  ] و او را به محلّ انزوا سوق داد و در حالى كه از خدمات موقّت او اظهار قدردانى كرد ، او را تا سرحدّ عظمتش هدايت نمود . »\r\nمقصودش اين است كه قبلًا هر حادثه‌اى در جهان پيدا مىشد ، با استناد به خدا تعليل مىشد . مثلًا كسى تب مىكرد و اين پرسش به وجود مىآمد كه چرا تب كرده است ؟ تب از كجا پيدا شد ؟ جواب اين بود كه خدا تب را آورده . مفهوم عمومى از اين جمله اين نبود كه گردانندهء چرخ كائنات خداست و اينكه مىگوييم خدا تب را آورد يعنى خداوند گردانندهء اصلى و كلّى جهان است ، بلكه مفهوم اين جمله اين بود كه خدا مانند موجود مرموزى و مانند جادوگرى كه جادو مىكند ، يك مرتبه تصميم گرفت بدون مقدّمه تب بيافريند و آفريد . بعد علم آمد علّت آن را كشف كرد ، ديدند تب را خدا نياورده است بلكه فلان نوع ميكرب موجب تب شده است . در اينجا خدا يك قدم عقب‌نشينى كرد . بعد خداشناس مجبور بود بگويد بحث را به ميكرب منتقل مىكنيم .\r\nميكرب را كى آورد ؟ علم علّت ميكرب را هم كشف كرد كه در چه شرايطى ميكرب به وجود مىآيد . باز در اينجا خدا قدمى عقب‌تر رفت . باز از علّت آن علّت بحث مىشد .\r\nو همچنين عقب‌نشينى خدا ادامه يافت تا آنجا كه بالاخره علم توسعه يافت و عموميّت پيدا كرد و علّت بسيارى از پديده‌ها كشف شد و آن پديده‌هايى هم كه علّت آنها مجهول ماند ، يقين حاصل شد كه علّتى از نوع علّتهاى شناخته شده دارد . اينجا بود كه بشر براى هميشه عذر خدا را خواست ، زيرا جايى و پستى برايش باقى نمانده بود . حالت خدا در اين وقت حالت كارمندى است در يك مؤسّسه كه شغل مهمّى به او واگذار شده و آنگاه افراد شايسته‌ترى پيدا مىشوند و تدريجا كارهاى او را از او مىگيرند تا جايى كه پست او و مشاغل او يك جا گرفته مىشود و پستى و جايى برايش\r\n\r\n","description":"","footnote":"","page_name":" 482 ","page_number":494},
  {"content":"\r\n\r\nباقى نمىماند . در اين وقت مدير مؤسّسه مىآيد و ضمن قدردانى از خدمات گذشتهء او براى هميشه عذرش را مىخواهد ؛ ابلاغ خاتمه خدمت را به دستش مىدهد و براى هميشه مرخّصش مىنمايد .\r\nاگوست كنت از خدا به « پدر طبيعت » تعبير كرده است . اين تعبير دربارهء خدا نشان دهندهء طرز تفكّر كليسايى اوست . او با تعليمات كليسا مخالف است ، امّا تفكّرش دربارهء خدا تفكّر كليسايى بوده و نتوانسته است خود را از اين طرز تفكّر آزاد كند .\r\nمجموع گفتهء اگوست كنت نشان مىدهد كه خدا در نظر او يعنى چيزى مانند جزئى از جهان و عاملى در عرض ساير عوامل جهان ، ولى عاملى مجهول و مرموز . از طرف ديگر ، پديده‌هاى جهان نيز بر دو قسم است : معلوم و مجهول . هر پديدهء مجهولى را بايد به آن عامل مرموز و مجهول نسبت داد . طبعاً هر چه پديده‌ها در اثر علم ، مكشوف و معلوم مىگردند از حوزهء تأثير آن عامل مجهول كاسته مىگردد .\r\nاين طرز تفكّر ، تفكّر او تنها نبوده است ؛ تفكّر محيط و عصر و زمان او بوده است .\r\n\r\nپست خدايى\r\nپس عمده اين است كه به اصطلاح ، مقام الوهيّت را تشخيص دهيم و جا و مقام و پست خدايى را بشناسيم . آيا جاى خدا در هستى و مقام الوهيّت در عالم وجود اين است كه او را در رديف يكى از موجودات عالم و جزئى از عالم بدانيم و در ميان كارهاى جهان كارى را به او اختصاص دهيم و به اصطلاح تقسيم كار به عمل آوريم ، آنگاه در تشخيص كار مخصوص خدا كه چيست و چگونه است برويم ببينيم در ميان آثار و معلولات كدام اثر است كه علّت و سبب آن بر ما مجهول است و هر جا علّت و سبب ، مجهول بود بگوييم اين يكى ديگر كار خداست ؟ نتيجهء اين طرز تفكّر اين است كه خدا را در ميان مجهولات خود جستجو كنيم . طبعاً هر چه بر معلومات ما افزوده مىگردد و از مجهولات ما كاسته مىشود ، منطقهء خداشناسى ما محدودتر مىگردد تا جايى كه اگر فرض كنيم جميع مجهولات بشر يك روز حل شود ، ديگر جايى براى خدا و خداشناسى باقى نمىماند .\r\nطبق اين طرز تفكّر ، تنها برخى موجودات جهان آيت و حكايت و آينهء وجود خداوند مىباشند و آنها همان موجوداتى هستند كه علل آنها مجهول است ؛ امّا\r\n\r\n","description":"","footnote":"","page_name":" 483 ","page_number":495},
  {"content":"\r\n\r\nموجودات شناخته شده از نظر اسباب و علل ، از قلمرو آيت و معرّف بودن ذات پروردگار خارج‌اند .\r\nسبحان اللّه ! چقدر اين طرز تفكّر غلط است و اين چقدر گمراهى است و چقدر ناآشنايى به مقام و جايگاه الوهيّت است ! در اينجا بايد تعبير قرآن را ذكر كنيم كه مىفرمايد :  « ما قَدَرُوا اللَّهَ حَقَّ قَدْرِهِ »  ( 1 ) خدا را آنچنان كه شايسته است و ممكن است ، تصوّر نكرده و اندازه‌گيرى نكرده‌اند .\r\nالفباى خداشناسى اين است كه او خداى همهء عالم است و با همهء اشياء نسبت متساوى دارد . همهء اشياء بدون استثناء مظهر قدرت و علم و حكمت و اراده و مشيّت اويند و آيت و حكايت كمال و جمال و جلال او مىباشند . فرقى ميان پديده‌هاى معلوم العلّه و مجهول العلّه در اين جهت نيست . جهان با همهء نظامات و علل و اسبابش يك جا قائم به ذات اوست . او بر زمان و مكان تقدّم دارد . زمان و زمانيات و مكان و مكانيات ، اعمّ از آنكه متناهى باشند يا غير متناهى ، يعنى اعمّ از آنكه رشتهء زمان محدود باشد يا از ازل تا ابد كشيده شده باشد ، و ابعاد مكانى و فضايى جهان نيز اعمّ از اينكه به جايى منتهى شود يا نشود و بالاخره دامنهء موجودات ، اعمّ از آنكه در زمان و مكان نامتناهى باشد يا متناهى ، متأخّر از ذات و هستى اوست و فيضى از فيضهاى او به شمار مىرود .\r\nپس منتهاى جهالت است كه « كليسايى » فكر كنيم و مانند اگوست كنت انتظار داشته باشيم كه در يك گوشهء عالم ضمن جستجو از علّت يك شىء خاص ، يك مرتبه وجود خدا را در آن گوشه كشف كنيم و آنگاه جشن بگيريم و شادمانى كنيم كه خدا را در فلان جا پيدا كرديم ، و اگر موفّق نشديم و پيدا نكرديم ، بدبين شويم و يكسره وجود خداوند را انكار نماييم . برعكس ، تنها در اين صورت است كه بايد منكر خدا بشويم .\r\nيعنى آن خدايى كه مانند يكى از اجزاى عالم است و ضمن جستجوهايى كه از پديده‌ها مىشود ، او هم مانند يك پديده كشف مىشود ، او قطعاً خدا نيست و بايد منكرش شد .\r\nاگر به زبان ساده‌تر بخواهيم بگوييم ، بايد بگوييم كه اين گونه جستجو از خدا در عالم ، شبيه اين است كه ساعت را به كسى نشان دهيم و بگوييم اين ساعت سازنده‌اى\r\n\r\n\r\n\r\n\r\n","description":"","footnote":"\r\n( 1 ) . انعام / 91 .\r\n","page_name":" 484 ","page_number":496},
  {"content":"\r\n\r\nدارد . او بخواهد ساعت‌ساز را در لابلاى چرخهاى ساعت و اجزاى آن بيابد و پس از آنكه مدّتى در لابلاى چرخها جستجو كرد و غير از اجزاى ساعت چيزى نيافت ، بگويد من ساعت‌ساز را نيافتم ، پس اين دليل اين است كه ساعت سازى وجود ندارد .\r\nيا مثل اين است كه لباس دوختهء زيبايى را به كسى نشان بدهند و بگويند اين لباس ، دوزنده و خيّاطى دارد ، و او بگويد من اگر خيّاط را در جيبهاى آن لباس پيدا كردم ، وجودش را قبول مىكنم و الّا نه .\r\nاين طرز تفكّر از نظر تعليمات اسلامى صد در صد غلط است . خدا از نظر معارف اسلامى در رديف علل طبيعى نيست كه ما بگوييم اين موجود خارجى را خدا درست كرده يا فلان علّت طبيعى ؟ اين ترديد ، غلط و بىمعناست . ميان خدا و علل طبيعى ترديد و « يا » متخلّل نمىشود تا سؤال را بدين گونه مطرح كنيم . اين نحو تفكّر ، تفكّر ضدّ خدايى است . خداشناسى به اين معنى است كه تمام مجموعهء طبيعت از اوّل تا به آخر ، يك واحد كار است و همه مجموعاً كار خداست ؛ نه اينكه جزئى از اين كار را بگوييم آيا خدا كرده يا طبيعت ، آنگاه اگر علّت آن را خوب نشناختيم ، بگوييم خدا كرده و اگر علّت طبيعى آن را شناختيم ، بگوييم مربوط به طبيعت است و ديگر ربطى به خدا ندارد .\r\n\r\nدوره‌هاى سه‌گانهء اگوست كنت\r\nاگوست كنت در مورد ادوار زندگى بشر ، تقسيمى دارد كه با كمال تأسّف كم و بيش پذيرفته شده است ، در صورتى كه از نظر آشنايان به فلسفهء اسلامى سخنى كاملًا بچّگانه است . مىگويد بشر سه دوره را گذرانده است :\r\nدورهء ربّانى . در آن دوره بشر حوادث را با قواى ما وراء الطّبيعه توجيه مىكرد و علّت هر چيز را خدا يا خدايان مىدانست .\r\nدورهء فلسفى ، كه در آن دوره بشر به اصل علّيت پى برده بود ، امّا هنوز به تفصيل ، علل اشياء را نمىدانست . چون به اصل عليّت پى برده بود ، دربارهء هر حادثه‌اى حكم مىكرد كه اجمالًا علّتى در خود طبيعت دارد . در اين دوره بشر به وجود قوّه در طبيعت پى برده بود و سربسته حكم مىكرد كه در طبيعت يك سلسله قوا وجود دارد كه در حوادث ، نقش اصلى را بر عهده دارد . در اين دوره نظر به اينكه بشر كلّى و\r\n\r\n","description":"","footnote":"","page_name":" 485 ","page_number":497},
  {"content":"\r\n\r\nفلسفى فكر مىكرد ، جز اين نمىتوانست اظهار نظر كند كه فلان حادثه علّتى دارد ، امّا اينكه آن علّت چيست و چه مشخّصاتى دارد ، پاسخى نداشت .\r\nدورهء علمى ، كه در اين دوره بشر به تفصيل ، علل اشياء را در طبيعت شناخته است . در اين دوره ، بشر از تفكّر كلّى و فلسفى روى گردانيد و روش تجربى و پديده‌شناسى را پيشه ساخت و پديده‌ها را با يكديگر تعليل كرد . برايش كاملًا روشن شد كه يك رابطهء زنجيرى پديده‌ها را به يكديگر مربوط مىكند . علم امروز اين روش را صحيح مىداند و لهذا اين دوره را « دورهء علمى » مىخوانيم .\r\nاين سه دوره كه اگوست كنت بيان كرده است ، از نظر عامّه و تودهء مردم ممكن است صحيح باشد ، به اين معنى كه در يك دوره مردم علّت يك حادثه - مثلًا بيمارى - را موجوداتى نامرئى از قبيل ديو و جن مىدانستند ، همچنانكه الان هم حتّى در ميان تحصيلكرده‌هاى اروپايى چنين افراد و طبقاتى وجود دارند ؛ و در يك دورهء ديگر ، به نظامات طبيعى پىبرده بودند و علّت بيمارى را در عللى كه بر بيمار احاطه كرده است مىدانستند و اجمالًا مىدانستند تأثيراتى از ناحيهء طبيعت سبب بيمارى شده است ، همچنانكه همهء كسانى كه طب نخوانده‌اند و اطّلاعات طبّى ندارند ولى به نظامات طبيعى ايمان دارند ، طبعاً تصوّرشان به همين شكل است ؛ و در دورهء ديگر ، رابطهء خود پديده‌ها را از راه تجربيّات علمى كشف كرده‌اند ؛ كه اين هم تازگى ندارد ، هم در قديم بوده هم در جديد ، و البتّه در دورهء جديد ، گرايش بشر به پديده‌شناسى و تعليل پديده‌ها به يكديگر بيشتر است .\r\nولى تقسيم‌بندى فكر بشر به اين نحو غلط است . اگر بخواهيم ادوار تفكّر بشر را تقسيم‌بندى كنيم ، بايد افكار مفكّران بشر را - نه توده و عامّه را - مقياس دوره‌ها قرار دهيم و به اصطلاح ، جهان‌بينى افراد برجستهء بشر را در نظر بگيريم . در اينجاست كه مىبينيم تقسيم‌بندى اگوست كنت سر تا پا غلط است . هرگز انديشهء بشرى كه مفكّران هر دوره‌اى نمايندگان آن هستند ، اينچنين سه دوره‌اى طى نكرده است .\r\nيكى از ادوار تفكّر و يا حلقه‌هاى تفكّر ، دوره و حلقهء تفكّر اسلامى است . از نظر متد اسلامى همهء اين تفكّرات در يك شكل خاص با هم امكان اجتماع دارند ؛ يعنى در يك طرز تفكّر خاص - كه ما آن را اسلامى مىناميم - همهء آن سه نوع تفكّر با يكديگر قابل جمع است . به عبارت ديگر ، يك فرد در آن واحد مىتواند طرز تفكّرى داشته باشد كه هم الهى باشد ، هم فلسفى و هم علمى . از نظر يك متفكّر آشنا به تفكّر اسلامى ،\r\n\r\n","description":"","footnote":"","page_name":" 486 ","page_number":498},
  {"content":"\r\n\r\nاين مطلب مطرح نيست كه آيا علّت حادثه آن است كه علم نشان مىدهد يا آن است كه فلسفه به صورت قوّه نشان مىدهد يا علّت حادثه آن است كه به نام خدا ناميده مىشود .\r\nپس در اينجا به امثال آقاى اگوست كنت بايد يادآور شد كه طرز تفكّر چهارمى در جهان بوده كه شما از آن بىخبريد .\r\n\r\nخشونتهاى كليسا\r\nتا اينجا نقش كليسا را در گرايش به مادّيگرى از نظر نارسايى مفاهيم الهى كليسايى بيان كرديم . كليسا از نظر ديگر نيز نقش مهمّى در سوق دادن مردم به ضدّ خدايى دارد كه از نارسايى مفاهيم الهى كليسايى بسى مؤثّرتر بوده است و آن تحميل عقايد و نظريات خاصّ مذهبى و علمى كليسا به صورت اجبار و سلب هرگونه آزادى عقيده در اين دو قسمت است .\r\nكليسا علاوه بر عقايد خاصّ مذهبى ، يك سلسله اصول علمى مربوط به جهان و انسان را كه غالباً ريشه‌هاى فلسفى يونانى و غير يونانى داشت و تدريجاً مورد قبول علماى بزرگ مذهب مسيح قرار گرفته بود ، در رديف اصول عقايد مذهبى قرار داد و مخالفت با آن « علوم رسمى » را جايز نمىشمرد ، بلكه به شدّت با مخالفان آن عقايد مبارزه مىكرد .\r\nما فعلًا به مسألهء آزادى مذهب و عقايد مذهبى و اينكه اصول عقايد مذهبى اجباراً بايد آزادانه مورد تحقيق واقع شود و گرنه با روح مذهب كه هدايت و راهنمايى است منافى است ، كارى نداريم . اينكه اصول دين بايد تحقيقى باشد نه تقليدى و يا تحميلى ، تزى است كه اسلام طرفدار آن است ؛ بر خلاف مسيحيّت كه اصول دين را براى عقل ، « منطقهء ممنوعه » اعلام كرده است .\r\nخطاى عمدهء كليسا در دو جهت ديگر بود : يكى اينكه كليسا پاره‌اى معتقدات علمى بشرى موروث از فلاسفهء پيشين و علماى كلام مسيحى را در رديف اصول مذهبى قرار داد و مخالفت با آنها را موجب ارتداد دانست ؛ ديگر اينكه حاضر نبود صرفاً به ظهور ارتداد اكتفا كند و هر كس كه ثابت و محقّق شد مرتد است ، او را از جامعهء مسيحيّت طرد كند ، بلكه با نوعى رژيم پليسى خشن در جستجوى عقايد و\r\n\r\n","description":"","footnote":"","page_name":" 487 ","page_number":499},
  {"content":"\r\n\r\nما فى الضّمير افراد بود و با لطائف الحيل كوشش مىكرد كوچكترين نشانه‌اى از مخالفت با عقايد مذهبى در فردى يا جمعى پيدا كند و با خشونتى وصف ناشدنى آن فرد يا جمع را مورد آزار قرار دهد .\r\nاين بود كه دانشمندان و محقّقان جرأت نداشتند بر خلاف آنچه كليسا آن را علم مىداند بينديشند ؛ يعنى مجبور بودند آنچنان بينديشند كه كليسا مىانديشد . اين فشار شديد بر انديشه‌ها كه از قرن 12 تا 19 در كشورهاى فرانسه ، انگلستان ، آلمان ، هلند ، پرتغال ، لهستان و اسپانيا معمول بود ، بالطّبع عكس العمل بسيار بدى نسبت به دين و مذهب به طور كلّى ايجاد كرد .\r\nكليسا محاكمى به نام « انگيزيسيون » يا « تفتيش عقايد » به وجود آورد كه نام اين محاكم از وظيفه‌اى كه به عهدهء آنها گذاشته شده بود ، حكايت مىكند .\r\nويل دورانت مىنويسد :\r\n« محكمهء تفتيش عقايد ، قوانين و آيين دادرسىاى خاصّ خود داشت . پيش از آنكه ديوان محاكمات آن در شهرى تشكيل شود ، از فراز منابر كليساها فرمان ايمان را به گوش مىرسانيد و از مردم مىخواست كه هر كدام ، از ملحد و بىدين و بدعتگذارى سراغ دارند به سمع اعضاى محكمهء تفتيش برسانند . آنها را به خبرچينى ، به متّهم ساختن همسايگان ، دوستان و خويشاوندان تحريض و تشويق مىكردند . . . به خبرچينان قول رازپوشى كامل و حمايت داده مىشد و آن كس كه ملحدى را مىشناخت و رسوا نمىساخت يا در خانهء خويش پنهان مىداشت ، به لعن و تكفير و نفرين گرفتار مىگشت . . . طرق شكنجه در جاها و زمانهاى مختلف ، متفاوت بود . گاه مىشد كه دست متّهم را به پشتش مىبستند و سپس با آنها مىآويختندش . ممكن بود كه او را ببندند چنان كه نتواند حركت كند و آنگاه چندان آب در گلويش بچكانند كه به خفگى افتد . ممكن بود كه طنابى چند بر اطراف بازوان و ساقهايش ببندند و چندان محكم كنند كه در گوشتهاى تنش فرو رود و به استخوان برسد » . ( 1 )\r\nو هم او مىگويد :\r\n« شمارهء قربانيان . . . از سال 1480 تا 1488 [ يعنى در مدّت 8 سال بالغ بر 
  ] 8800 تن سوخته و 96494 تن محكوم به مجازاتهاى ديگر ، و از سال 1480 تا 1808 بالغ\r\n\r\n\r\n\r\n\r\n","description":"","footnote":"\r\n( 1 ) . تاريخ تمدّن ، ج 18 / ص 349 و 351 .\r\n","page_name":" 488 ","page_number":500},
  {"content":"\r\n\r\nبر 31912 تن سوخته و 291450 تن محكوم به مجازاتهاى سنگين تخمين زده شده است . » ( 1 )\r\nجرج سارتون متخصّص و قهرمان معروف تاريخ علم ، در كتاب شش بال علم بحثى تحت عنوان « جادوگرى » باز كرده است و نشان مىدهد كه كليسا به نام مبارزه با جادوگرى چه جناياتى مرتكب شده است . مىنويسد :\r\n« . . . علماى الهى و دين ، آگاهانه يا ناآگاه ، زندقه را با جادوگرى يكى تصوّر مىكردند . آدمى زود به اين نتيجه مىرسد كه كسانى كه با او توافق ندارند مردم بدى هستند . جادوگران مردان يا زنانى بودند كه روح خود را به شيطان فروخته بودند . با فرض اينكه زنديقان و بددينان نيز رابطه‌اى با شيطان دارند ، تنبيه كردن و عذاب دادن به آنها به سهولت جايز شمرده مىشد و مردمى كه در دين خود مستقيم بودند ، ممكن بود با خود بگويند كه اين ماجراجويان و آشوبگران ، جادوگرند و بايد به همين صورت با ايشان معامله شود ؛ نه شايستهء آنند كه ايمان صحيح داشته باشند و نه آنكه مورد عفو قرار گيرند . »\r\nجرج سارتون از كتابى به نام چكش ساحران نام مىبرد كه توسّط دو نفر كشيش دومينيكى به اشارهء پاپ اينوسنت هشتم ( پاپ 1484 - 1492 ميلادى ) نوشته شد و در حقيقت ، دستور العمل تفتيش عقايد متّهمان به زندقه و جادوگرى بود . مىگويد :\r\n« كتاب چكّش دستور العملى براى راهنمايى بازرسان عقايد مردم بود و جزئيات طرز كشف و محكوم كردن و به مجازات رساندن ساحران در آن ديده مىشود . . . ترس از جادوگران علّت اصلى كشتن ايشان بود و خود اين كشتن سبب زياد شدن ترس مىشد . در آن زمان يك بيمارى روانى توده‌اى پيدا شده بود كه نظير آن تا عصر منوّر حاضر ديده نشد . صورت‌مجلس بعضى از آن محاكمات به دقّت ثبت شده و براى ما باقى مانده است . بازرسان عقيده مردم بدى نبودند ؛ خود را لا اقل از حدّ وسط مردم بهتر مىپنداشتند . مگر نه اين است كه لا ينقطع براى اعلاى كلمهء حقّ و نام خدا مىكوشيدند و كار مىكردند ؟ ! نيكولارمى بازرس عقيدهء « لورن » سبب آن شد كه نهصد جادوگر را در ظرف مدّت 15 سال ( 1575 - 1590 ) به آتش بسوزانند . وى مرد\r\n\r\n\r\n\r\n\r\n","description":"","footnote":"\r\n( 1 ) . همان كتاب ، ص 360 .\r\n","page_name":" 489 ","page_number":501},
  {"content":"\r\n\r\nبا وجدانى بود ! و در آخر عمر از آن جهت كه از كشتن چند كودك چشم پوشيده بود ، خود را گناهكار احساس مىكرد : مگر كسى حقّ دارد از كشتن بچّهء افعى خوددارى كند ؟ ! اسقف ترز پتر بينزفلد فرمان مرگ شش هزار و پانصد نفر را صادر كرده بود . »\r\nآنگاه مىنويسد :\r\n« هنگامى كه بازرسان عقيده به ناحيهء تازه‌اى در مىآمدند ، اعلان مىكردند كه هر كس نسبت به ساحرى مظنون است اطّلاعات خود را بدهد . اگر كسى اطّلاعات خود را مخفى مىكرد ، در معرض آن قرار مىگرفت كه وى را تبعيد كنند و مبلغى به عنوان جريمه از وى بستانند . دادن اطّلاع در اين زمينه عنوان تكليف و وظيفه داشت و كسانى كه خبر مىدادند نامشان افشا نمىشد . اشخاص متّهم را - كه ممكن بود در ميان آنان كسانى بوده باشند كه دشمنان شخصى ، بىجهت در حقّ ايشان سعايت كرده‌اند - از جرمى كه به ايشان نسبت داده شده و از دلايل آن جرم ، بىخبر مىگذاشتند . چنان فرض و قبول مىشد كه اين مردم ، گناهكار و بزهكارند و بر ايشان بود كه گناهكارى خود را ثابت كنند . داوران هرگونه وسيلهء فكرى و بدنى را براى وادار كردن ايشان به اعتراف به گناه و شناساندن همدستان خود به كار مىبردند . براى تشويق متّهمين به اعتراف ، وعدهء بخشش يا تخفيف به ايشان مىدادند . ولى آن داوران چنان مىپنداشتند كه براى وفا كردن به عهدى كه با جادوگران و بددينان بسته‌اند ، هيچ الزام اخلاقى ندارند و اين وعده را براى مدّت مختصرى كه در آن فاصله متّهم آنچه گفتنى است بگويد ، مراعات مىكردند . هر عمل خارج از حدود شرافتمندى را كه نسبت به آن متّهمان انجام مىشد ، چون به منظور مقدّسى مىدانستند ، روا مىداشتند . هر چه بيشتر مردم را عذاب و شكنجه مىدادند ، اين كار را ضرورىتر تصوّر مىكردند . اينها كه گفتيم ممكن است به آسانى با مراجعه به چكش و كتابهاى ديگر و نيز به صورت مجسّم‌تر با مطالعهء صورت‌مجلسهاى محاكمات كه عددشان فراوان است ، تأييد شود . » ( 1 )\r\nجرج سارتون پس از سه چهار صفحه بحث در اين زمينه ، مىگويد :\r\n« اعتقاد به جادوگرى به راستى يك بيمارى دماغى بود كه از سفليس خطرناك‌تر بود و سبب مرگ وحشت‌انگيز هزاران مرد و زن بىگناه شد . از آن گذشته ، توجّه به اين\r\n\r\n\r\n\r\n\r\n","description":"","footnote":"\r\n( 1 ) . شش بال ، ص 296 - 298 .\r\n","page_name":" 490 ","page_number":502},
  {"content":"\r\n\r\nامر جنبهء تاريكى از رنسانس را نشان مىدهد كه معمولًا فريبندگى آن از چيزهاى ديگرى كه معمولا دربارهء اين دوره گفته مىشود كمتر است ، ولى دانستن آن براى فهم صحيح حوادث اين دوره ضرورت دارد . رنسانس دورهء طلايى هنر و ادبيّات بود ، ولى در عين حال ، دورهء عدم تسامح دينى و قساوت و بيرحمى نيز بود . نامردمى آن دوره به اندازه‌اى است كه جز در زمان حاضر در هيچ دوره‌اى چنين نبوده است . » ( 1 )\r\nمذهب كه مىبايست دليل هدايت و پيام‌آور محبّت باشد ، در اروپا به اين صورت درآمد كه مشاهده مىكنيم . تصوّر هر كس از دين و خدا و مذهب ، خشونت بود و اختناق و استبداد . بديهى است كه عكس العمل مردم در مقابل چنين روشى جز نفى مذهب از اساس و نفى آن چيزى كه پايهء اوّلى مذهب است ، يعنى خدا ، نمىتوانست باشد .\r\nهر وقت و هر زمان كه پيشوايان مذهبى مردم - كه مردم در هر حال آنها را نمايندهء واقعى مذهب تصوّر مىكنند - پوست پلنگ مىپوشند و دندان ببر نشان مىدهند و متوسّل به تكفير و تفسيق مىشوند ، مخصوصاً هنگامى كه اغراض خصوصى به اين صورت در مىآيد ، بزرگترين ضربت بر پيكر دين و مذهب به سود مادّيگرى وارد مىشود .\r\n\r\n\r\n\r\n\r\n","description":"","footnote":"\r\n( 1 ) . همان كتاب ، ص 303 .\r\n","page_name":" 491 ","page_number":503},
  {"content":"\r\n . \r\n","description":"","footnote":"","page_name":" 492 ","page_number":504},
  {"content":"\r\n\r\n\r\nنارسائى مفاهيم فلسفى غرب\r\nدوّمين علّتى كه در مورد گرايشهاى مادّى دسته جمعى در جهان غرب بسيار قابل اهميّت است ، نارسايى مفاهيم فلسفى غرب است .\r\nحقيقت اين است كه غرب در آنچه حكمت الهى ناميده مىشود ، بسيار عقب است و شايد عدّه‌اى نتوانند بپذيرند كه غرب به فلسفهء الهى مشرق و خصوصاً فلسفهء اسلامى نرسيده است . بسيارى از مفاهيم فلسفى كه در اروپا سر و صداى زيادى بپامىكند ، از جملهء مسائل پيش پا افتادهء فلسفهء اسلامى است . در ترجمه‌هاى فلسفهء غربى به مطالب مضحكى برمىخوريم كه به عنوان مطالب فلسفى از فيلسوفان بسيار بزرگ اروپا نقل شده است ، و هم به مطالبى برمىخوريم كه مىبينيم فيلسوفان دچار برخى مشكلات در مسائل الهى بوده‌اند و نتوانسته‌اند آنها را حل كنند ؛ يعنى معيارهاى فلسفىشان نارسا بوده است . بديهى است كه اين نارساييها زمينهء فكرى را به نفع ماترياليسم آماده مىكرده است .\r\n\r\nمشكل « علّت نخستين »\r\nيكى از مسائلى كه خوب است به عنوان نمونه ذكر كنيم ، داستان فلسفى « علّت\r\n\r\n","description":"","footnote":"","page_name":" 493 ","page_number":505},
  {"content":"\r\n\r\nنخستين » در فلسفهء غرب است . هر چند مطلب قدرى دشوار است ، امّا اميدوارم خوانندگان قدرى تحمّل داشته باشند .\r\nهگل از فيلسوفان بزرگ و معروف جهان است كه حقّا بزرگىاش را نبايد انكار كرد و در سخنان وى مطالب صحيح ، بسيار است . مطلبى از اين فيلسوف بزرگ دربارهء يكى از مهمترين مسائل الهيّات نقل مىكنيم و سپس آن را با آنچه در فلسفهء اسلامى آمده مقايسه مىكنيم . آن مطلب دربارهء علّت نخستين يعنى دربارهء ذات « واجب الوجود » است از آن جهت كه نخستين علّت موجودات است . هگل مىگويد :\r\n« در حلّ معمّاى جهان آفرينش به دنبال علّت فاعلى نبايد برويم ، زيرا از طرفى ذهن به تسلسل راضى نمىگردد و ناچار علّت نخستين مىخواهد ، و از طرفى چون علّت نخستين را در نظر گرفتيم ، معمّا حل نگشته و طبع قانع نمىگردد و اين مشكل باز باقى است كه علّت نخستين چرا علّت نخستين شده است ؟\r\nبراى اينكه معمّا گشوده شود بايد غايت يا وجه و دليل وجود را دريابيم ؛ چه اگر دانستيم براى چه موجود شده است ، و به عبارت ديگر ، چون معلوم شد كه امرى معقول است ، طبع قانع مىشود و علّت ديگرى نمىجويد ، و روشن است كه هر چيز توجيه لازم دارد امّا خود وجه ، توجيه نمىخواهد . »\r\nشارحين كلام او نتوانسته‌اند مراد او را توجيه كنند ، ولى شايد بتوان با دقّتى دانست كه درد اين مرد چه بوده است .\r\nاگر بخواهيم مطلب را به زبان فلسفهء خودمان طورى تقرير كنيم كه با نظر هگل منطبق شود و لا اقل نزديك گردد ، بايد بگوييم خدا را به صورت امرى كه مستقيماً مورد قبول ذهن است - نه به صورت امرى كه ذهن با نوعى اجبار ملزم گردد آن را بپذيرد - بايد پذيرفت . فرق است ميان مطلبى كه ذهن مستقيماً لمّيّت آن را درك مىكند و پذيرشش يك پذيرش طبيعى است و ميان اينكه مطلبى را از آن جهت بپذيرد كه دليل نفى و بطلان نقطهء مقابل آن مطلب او را ملزم مىكند ، و در حقيقت ، از آن جهت مىپذيرد كه جوابى ندارد به دليلى كه بر بطلان نقطهء مقابل آن اقامه شده است بدهد . و از طرفى ، وقتى كه نقطهء مقابل يك مطلب به حكم برهان ، باطل شناخته شد طبعاً و بالاجبار خود آن مطلب را بايد پذيرفت ؛ چون ممكن نيست هم نقطهء مقابل يك مطلب ، نادرست باشد و هم خود آن مطلب ، بلكه از دو نقيض يكى را بايد پذيرفت . بطلان يكى از دو نقيض ، دليل صحّت و درستى نقيض ديگر است .\r\n\r\n","description":"","footnote":"","page_name":" 494 ","page_number":506},
  {"content":"\r\n\r\nپذيرفتن مطلبى به دليل بطلان نقيض آن مطلب ، نوعى الزام و اجبار براى ذهن به وجود مىآورد ولى اقناع نمىآورد ، و فرق است ميان اجبار و الزام ذهن با اقناع و ارضاى آن . بسيار اتّفاق مىافتد كه انسان در مقابل يك دليل ساكت مىشود ، امّا در عمق وجدان خود نوعى شك و ترديد نسبت به مدّعا احساس مىكند .\r\nاين تفاوت را ميان « برهان مستقيم » و « برهان خلف » مىبينيم . گاهى ذهن از « مقدّمه » و « حدّ وسط » ( 1 ) به طور طبيعى و عادى و آگاهانه عبور مىكند و به « نتيجه » مىرسد . « نتيجه » مولود مستقيم « حدّ وسط » است ، آنچنان كه در برهانهاى « لمّى » مشاهده مىشود . در اين گونه براهين ، ذهن به طور طبيعى نتيجه را از مقدّمات استنتاج مىكند . نتيجه براى ذهن حكم فرزندى را دارد كه به طور طبيعى از پدر و مادر متولّد مىشود . امّا « برهان خلف » چنين نيست . حتّى « برهان انّى » نيز چنين نيست . در « برهان خلف » ، ذهن به حكم اجبار نتيجه را قبول مىكند . حالت ذهن حالت كسى است كه در مقابل يك قوّهء قهريّه قرار گرفته و نمىتواند سرپيچى كند ؛ از آن جهت مىپذيرد كه نمىتواند رد كند .\r\nدر اين گونه براهين چون از دو طرف احتمال ، يك طرف با دليل باطل مىشود ، ذهن مجبور است طرف ديگر را بپذيرد . آن طرف ديگر كه مورد قبول ذهن واقع شده است ، از اين جهت مورد قبول ذهن است كه طرف مخالف رد شده و از دو طرف يكى بايد مقبول باشد و ممكن نيست هر دو طرف مردود باشد ، زيرا مستلزم ارتفاع نقيضين است ؛ پس اين طرف را الزاماً و اجباراً قبول مىكند ؛ پس پذيرش اين طرف يك پذيرش اجبارى است نه طبيعى .\r\nهگل مىخواهد بگويد اينكه به دنبال علّت نخستين مىرويم و آن را قبول مىكنيم ، از نوع دوّم است . ذهن مستقيماً علّت نخستين را درك نمىكند بلكه براى پرهيز از تسلسل آن را مىپذيرد ، و از آن طرف مىبيند كه هر چند از حكم « امتناع تسلسل » نمىتوان سرپيچى كرد امّا نمىتوان درك كرد كه فرق علّت نخستين با ساير علل چيست ، كه آنها نيازمند به علّت‌اند و او بىنياز از علّت است . يا به عبارت خود او ، نمىتوان فهميد كه چرا علّت نخستين ، علّت نخستين شده است ، ولى اگر به دنبال وجه و غايت برويم مىرسيم به وجه و غايتى كه وجه و غايت بودن آن عين ذات اوست\r\n\r\n\r\n\r\n\r\n","description":"","footnote":"\r\n( 1 ) . براى توضيح اصطلاحات اين قسمت به كتابهاى منطق رجوع كنيد .\r\n","page_name":" 495 ","page_number":507},
  {"content":"\r\n\r\nو احتياجى به وجه و غايت ديگر ندارد .\r\nنظير آنچه هگل در باب علّت نخستين گفته است كانت و سپنسر نيز گفته‌اند .\r\nسپنسر مىگويد :\r\n« مشكل اينجاست كه عقل بشر از يك طرف براى هر امرى علّت مىجويد و از طرف ديگر از دور و تسلسل امتناع دارد ؛ علّت بىعلّت را هم نه مىيابد و نه فهم مىكند ، چنان كه كشيش چون به كودك مىگويد دنيا را خدا خلق كرده است ، كودك مىپرسد خدا را كى خلق كرده است ؟ »\r\nو همچنين نظير اينها و بلكه بىپايه‌تر از اينهاست آنچه ژان پل سارتر در اين باره گفته است . وى به نقل پل فولكيه دربارهء علّت نخستين مىگويد :\r\n« تناقض است اينكه وجودى خودش علّت خودش باشد . »\r\nپل فولكيه در توضيح گفتهء سارتر چنين مىگويد :\r\n« برهان مزبور كه سارتر آن را تشريح نمىكند معمولًا اينچنين عرضه مىگردد : اگر ادّعا كنيم كه خود وجود خويش را پايه گذارده‌ايم ، بايد اين را نيز باور داشت كه پيش از وجود خود وجود داشته‌ايم ، و اين همان تناقض آشكارى است كه رخ مىگشايد . » ( 1 )\r\nاكنون بايد ببينيم تصوير واقعى نظريّهء علّت نخستين از نظر فلسفى چگونه است ؟ آيا به اين شكل است كه ژان پل سارتر و گروهى ديگر فرض كرده‌اند كه يك شىء به وچودآورندهء خود باشد و به اصطلاح ، پايه‌گذار وجود خود باشد ؟ كه لازمه‌اش اين است يك شىء خودش علّت خودش و معلول خودش باشد . و يا معنى علّت نخستين آن است كه كانت و هگل و سپنسر تصوّر كرده‌اند ، يعنى موجودى كه دربارهء او استثنائى در قانون علّيت صورت گرفته است ؛ يعنى با آنكه هر چيزى نيازمند به علّت است و ممكن نيست بدون علّت باشد ، استثنائا علّت نخستين چنين نيست . و آيا امتناع تسلسل كه ما را ملزم مىكند به قبول علّت نخستين ، ملزم مىكند به اينكه قبول\r\n\r\n\r\n\r\n\r\n","description":"","footnote":"\r\n( 1 ) . پل فولكيه : اگزيستانسياليسم ، ترجمهء فارسى ، ص 96 .\r\n","page_name":" 496 ","page_number":508},
  {"content":"\r\n\r\nكنيم يك چيزى خودش علّت خودش است ؟ آيا ذهن ما براى فرار از يك محال ، ملزم مىگردد به قبول يك محال ديگر ؟ چرا ؟ اگر بناست ذهن محال را نپذيرد ، هيچ محالى را نمىپذيرد . چرا استثناء قائل شود ؟ !\r\nمطابق تصوير سارتر ، علّت نخستين نيز مانند همهء اشياء نيازمند به علّت است ، ولى اين نياز را خودش براى خودش برمىآورد . امّا مطابق تصوير كانت و هگل و سپنسر ، در ميان اشيايى كه همه از نظر عقل مانند هم هستند ، يكى را الزاماً و براى فرار از امتناع تسلسل بايد استثناء كنيم و بگوييم همهء اشياء نيازمند به علّت‌اند جز يكى و آن يكى همان علّت نخستين است . امّا اينكه چه فرقى ميان علّت نخستين و ساير اشياء است كه همهء آنها نيازمند به علّت‌اند و آن يكى مورد استثناء واقع شده است ، جواب اين است كه از نظر عقل هيچ فرقى نيست ؛ تنها براى فرار از تسلسل ممتنع مجبوريم يكى را بىنياز از علّت فرض كنيم .\r\nدر اين تصوير فرض نشده كه علّت نخستين نيازمند به علّت است ولى خودش نياز خودش را برآورده است ( چنان كه در تصوير سارتر اينچنين بود ) ، بلكه فرض شده كه علّت نخستين نياز به علّتى كه او را به وجود آورد ، ندارد ؛ يعنى علّت نخستين از اين قاعده مستثنى است . امّا اينكه چرا نياز ندارد ، چرا مستثنى است ، معلوم نيست .\r\nتصوير اوّل بسيار كودكانه است . هيچ فيلسوف و نيمه فيلسوف و حتّى اكثر انسانهاى عامى چنان تصويرى از خدا ندارد . اندكى دربارهء تصوير دوّم بحث مىكنيم و ضمناً تصوير صحيح آن را به دست مىدهيم .\r\nاز نظر ما ترديد و شك امثال كانت و هگل و سپنسر دربارهء علّت نخستين به دو مطلب اساسى فلسفى بستگى دارد كه هيچ كدام از آنها در فلسفهء غرب حل نشده بوده است . آن دو مسألهء اساسى يكى مسألهء « اصالت وجود » است و ديگر مسألهء « مناط احتياج به علّت » است .\r\nاكنون جاى بحث و توضيح دربارهء « اصالت ماهيّت » و يا « اصالت وجود » - كه نقطهء مقابل آن است - نيست ؛ امّا همين اندازه توضيح مىدهيم كه بنابر اصالت ماهيّت - آن هم با يك نظر ابتدايى و غير عميق ، يعنى با اين فرض كه خدا نيز مانند ديگر ذوات ، داراى ماهيّتى و وجودى است ( كه البتّه حتّى به نظر طرفداران اصالت ماهيّت نيز سخنى مردود است و آنها نيز ذات خدا را وجود محض مىدانند ) - جاى اين پرسش هست كه چرا هر ذاتى علّت مىخواهد و ذات خدا علّت نمىخواهد ؟ چرا يك ذات ،\r\n\r\n","description":"","footnote":"","page_name":" 497 ","page_number":509},
  {"content":"\r\n\r\n« واجب الوجود » است و ذوات ديگر « ممكن الوجود » ؟ مگر نه اينكه همهء ذوات ، ماهيّتهايى هستند كه وجود بر آنها عارض گشته است ؟ ليكن بنابر « اصالت وجود » - كه قهرمان آن ، از نظر اثبات فلسفى و اقامهء براهين ، صدر المتألّهين شيرازى است - طرز تفكّر عوض مىشود .\r\nبنابر نظريّهء اوّل ، تصوير ما دربارهء اشياء چنين خواهد بود كه ذات آنها چيزى است كه به خودى خود غير « هستى » است و « هستى » را يك موجود ديگر بايد به او افاضه نمايد . ما آن موجود ديگر را « علّت » مىناميم . امّا بنابر اصالت وجود ، ذات حقيقى اشياء همان بهرهء آنها از هستى است و هستى ، ذاتى نيست كه يك موجود ديگر بخواهد به آن هستى بدهد . پس اگر لازم باشد كه علّت خارجى ، چيزى را به اشياء افاضه نمايد آن چيز همان ذات اشياء است كه عين هستى است نه يك امر عارض و علاوه بر ذات اشياء .\r\nآنگاه مطلب ديگرى مطرح مىشود و آن اينكه آيا هستى از آن جهت كه هستى است - يعنى در هر لباس و در هر مظهر و در هر مرتبه باشد - لازم است كه از ناحيهء يك موجود ديگر افاضه شود ، و لازمهء اين مطلب اين است كه وجود از آن جهت كه وجود است ، عين افاضه و عين فيض و عين وابستگى و تعلّق و عين اثر بودن و مؤخّر بودن است و قهرا عين محدوديّت است ، يا جهت ديگرى در كار است ؟\r\nپاسخ اين است كه حقيقت هستى كه در عين دارا بودن مراتب و مظاهر مختلف ، يك حقيقت بيش نيست ، هرگز ايجاب نمىكند احتياج و افتقار به شىء ديگر را ؛ زيرا معنى احتياج و افتقار در هستى ( بر خلاف احتياج و افتقارى كه قبلا در ماهيّات فرض مىشد ) اين است كه هستى عين احتياج و افتقار باشد و اگر حقيقت هستى عين احتياج و افتقار باشد ، لازم مىآيد تعلّق و وابستگى داشته باشد به حقيقتى ديگر غير خود ، و حال آنكه براى هستى غير و ماورايى تصوّر ندارد . غير هستى ، نيستى است و ماهيّت است كه آن نيز على الفرض « اعتبارى » است و برادر نيستى . پس حقيقت هستى از آن جهت كه حقيقت هستى است ، ايجاب مىكند استقلال و غنا و بىنيازى و عدم وابستگى به غير خود را و هم ايجاب مىكند اطلاق و رهايى و لا محدوديّت را ؛ يعنى ايجاب مىكند كه به هيچ وجه عدم و سلب در او راه نداشته باشد . نياز و فقر و وابستگى و همچنين محدوديّت و توأم با نيستى بودن ، از اعتبارى ديگر غير از صرافت هستى ناشى مىشود ؛ ناشى از تأخّر و معلوليّت است . يعنى هستى از آن جهت كه\r\n\r\n","description":"","footnote":"","page_name":" 498 ","page_number":510},
  {"content":"\r\n\r\nهستى است - قطع نظر از هر اعتبار ديگر - ايجاب مىكند استغنا و استقلال از علّت را ؛ امّا نيازمندى به علّت ، و به عبارت ديگر ، اينكه هستى در مرحله و مرتبه‌اى نيازمند به علّت باشد ، از آن ناشى مىشود كه عين حقيقت هستى نباشد تا از ذات حقّ به صورت يك فيض صدور يابد . لازمهء فيض بودن ، تأخّر و نيازمندى است بلكه به حقيقت ، چيزى جز آن نيست .\r\nاز اينجا مىفهميم كه بنا بر اصالت وجود اگر نظر عقل را به حقيقت هستى بدوزيم ، در آنجا بىنيازى و استغنا و اوّليت مىبينيم ، و به عبارت ديگر ، حقيقت هستى مساوى است با وجوب ذاتى ، و به تعبيرى كه هگل را پسند آيد ، وجه معقول حقيقت هستى بىنيازى از علّت است . نياز به علّت از اعتبارى علاوه بر حقيقت هستى پيدا مىشود كه همان تأخّر و محدوديّت است ، و به تعبيرى ديگر ، نياز به علّت عين تأخّر مرتبهء هستى از حقيقت هستى است ، و به تعبيرى متناسب با تعبير هگل ، نياز به علّت وجه غير معقول هستى است .\r\nاين است معنى اينكه مىگويند صدّيقين چون به حقيقت وجود مىنگرند و هستى را قطع نظر از هر قيد و اضافه‌اى تحت مطالعه قرار مىدهند ، اوّلين چيزى كه كشف مىكنند ذات واجب الوجود و علّت نخستين است ؛ سپس از ذات واجب الوجود به آثار و معلولاتش كه هستى محض نيستند و هستيهاى محدود و توأم با عدم‌اند ، استدلال مىكنند . و اين است معنى اينكه در اين منطق هيچ چيزى واسطهء اثبات ذات حقّ نيست ؛ ذات خدا خود گواه بر وجود خويش است :  « شَهِدَ اللَّهُ أَنَّهُ لا إِلهَ إِلَّا هُوَ وَ الْمَلائِكَةُ وَ أُولُوا الْعِلْمِ »  ( 1 ) .\r\n آفتاب آمد دليل آفتاب * گر دليلت بايد از وى رخ متاب\r\nسايه‌گر از وى نشانى مىدهد * شمس هر دم نور جانى مىدهد \r\nاز اينجا معلوم مىشود كه چقدر پوچ است سخن كسى كه مىگويد : فرض علّت نخستين مستلزم تناقض است ، زيرا مستلزم اين است كه يك شىء خودش پايه‌گذار وجود خودش باشد و خودش قبل از خودش وجود داشته باشد ، و همچنين سخن كسى\r\n\r\n\r\n\r\n\r\n","description":"","footnote":"\r\n( 1 ) . آل عمران / 18 .\r\n","page_name":" 499 ","page_number":511},
  {"content":"\r\n\r\nكه مىگويد : فرضاً با دليل اثبات كنيم كه همه چيز را علّت نخستين به وجود آورده است ، اين سؤال باقى است كه خود علّت نخستين را چه چيز به وجود آورده است ؟ و علّت نخستين يك استثناى بدون دليل است .\r\n\r\nتوضيح جهان با دليل و نه علّت .\r\nهگل معتقد شد كه توضيح جهان از راه علّت نخستين ، خواه اين علّت را ذهن بدانيم يا مادّه يا خدا ، ناممكن است ؛ زيرا خود علّت نخستين توضيح‌ناپذير است . پس بايد براى توضيح جهان راه ديگرى جستجو كرد . وى گفت نخست ببينيم « توضيح » چيست ؟\r\n« معمولا هنگامى مىگوييم كه امر بخصوصى براى ما توضيح داده شده كه علّت آن كشف شده باشد ، و اگر نتوانيم آن علّت را معيّن كنيم مىگوييم كه آن امر بىتوضيح مانده است . . . ولى كائنات را به اين شيوه نمىتوان توضيح داد . اگر چنين فرض شود كه كائنات علّتى دارد ، آن علّت يا خود معلول علّت پيشينى است و يا نيست . يا زنجيرهء علّتها تا بىنهايت واپس مىرود و يا در جايى مىتوان علّت العلل يا علّت نخستينى را يافت كه معلول هيچ علّت پيشينى نباشد . اگر اين زنجيره پايان‌ناپذير باشد ، يافتن توضيح غايى و نهايى ناممكن است ، و اگر علّت نخستينى در كار است ، اين علّت نخستين ، خود امرى توضيح‌ناپذير است . . . توضيح كائنات به يارى چيزى كه خود رازى غايى است ، بىگمان هيچ مشكلى را حل نخواهد كرد » . ( 1 )\r\nهگل بعد گفت اصل عليّت نه تنها كائنات را نمىتواند توضيح دهد ، حتّى از توضيح امور جزئى نيز عاجز است ، زيرا توضيح يك چيزى عبارت است از بيان رابطهء منطقى آن چيز با چيز ديگر . هرگاه چيزى از چيزى منطقا استنتاج شود ، به وسيلهء آن چيز توضيح داده شده است .\r\nمثلًا آنگاه كه مىدانيم زاويهء « الف » مساوى با زاويهء « ب » است و زاويهء « ب » مساوى با زاويهء « ج » است ، منطقاً نتيجه مىگيريم كه زاويهء « الف » مساوى زاويهء « ج » است . ذهن درمىيابد كه ضرورتا بايد چنين باشد و نمىتواند چنين نباشد ؛ يعنى محال\r\n\r\n\r\n\r\n\r\n","description":"","footnote":"\r\n( 1 ) . استيس : فلسفهء هگل ، ترجمهء دكتر حميد عنايت ، ص 68 .\r\n","page_name":" 500 ","page_number":512},
  {"content":"\r\n\r\nو ممتنع است كه چنين نباشد . اينجاست كه مساوى بودن زاويهء « الف » با زاويهء « ج » به يارى دو مقدّمه توضيح داده شده است . آن دو مقدّمه « دليل » مساوى بودن زاويهء « الف » با زاويهء « ج » است نه « علّت » آن .\r\nامّا عليّت چيزى را توضيح نمىدهد . علّيت تنها يك « قضيّهء وجوديّه » را بيان مىكند نه يك « قضيّهء ضروريّه » را ، زيرا عليّت از تجربه به دست مىآيد نه از استنتاج عقلى . مثلًا به تجربه دريافته‌ايم كه آب در اثر حرارت بخار مىشود و در اثر سرما منجمد مىگردد . از اين رو مىگوييم حرارت علّت بخار شدن و سرما علّت منجمد شدن آب است . امّا هرگز ذهن ما حكم نمىكند كه ضرورتاً و منطقاً بايد چنين باشد .\r\nفرضاً ما در تجربه عكس آن را دريافته بوديم ، يعنى هميشه آب در حرارت منجمد مىشد و در سرما بخار مىگشت ، از نظر ذهن ما فرقى نمىكرد . پس اين فرض از نظر ذهن امرى ممتنع و محال نيست ، به خلاف مساوى نبودن زاويهء « الف » با زاويهء « ج » در مثال گذشته كه فرض امرى محال و ممتنع است . عليّت توضيح نمىدهد كه آنچه معلول است بايد معلول باشد و منطقاً بايد چنين باشد ، و آنچه علّت است منطقاً بايد علّت باشد . پس جهان را از طريق « دليل » بايد توضيح داد نه از طريق « علّت » . فرق دليل و علّت اين است كه علّت ، چيزى « منفرد » است ؛ يعنى وجود مستقل از معلول خود دارد ، بر خلاف دليل كه چيزى « منفرد » و وجودى مستقل از مدلول نيست . مثلًا مساوى بودن زاويهء « الف » با زاويهء « ب » و مساوى بودن زاويهء « ب » با زاويهء « ج » دليل مساوى بودن زاويهء « الف » با زاويهء « ج » است . ولى اين دليلها در خارج ، وجودى مستقل و جدا از مدلول خود ندارند ، آنچنان كه علّتها وجودهايى مستقل از معلولات خود مىباشند .\r\n\r\nوحدت ذهن و عين\r\nهگل آنگاه به اصل ديگرى مىپردازد كه از آن به اصل « وحدت شناسايى و هستى » و يا اصل « وحدت ذهن و عين » و يا اصل « وحدت عقل و خارج » تعبير مىشود .\r\nوى كوشش دارد ديوار دوگانگى ذهن و عين را فرو ريزد . از نظر هگل ذهن و عين دو حقيقت از هم مستقل و بيگانه نيستند ؛ يعنى مانند دو شىء كاملًا متفاوت نيستند كه در برابر يكديگر قرار گرفته باشند ، بلكه هر دو يكى هستند ، زيرا دو رويهء گوناگون يك\r\n\r\n","description":"","footnote":"","page_name":" 501 ","page_number":513},
  {"content":"\r\n\r\nحقيقت‌اند . حكمت اعتقاد به اين حكم اين است كه اگر آن را نپذيريم ، مسألهء اينكه معرفت چگونه ممكن مىگردد ظاهرا غير قابل قبول خواهد بود ( 1 ) .\r\nهگل بر اساس اين دو اصل ، يكى اينكه « دليل » مىتواند جهان را توضيح دهد نه « علّت » و ديگر اصل « وحدت شناسايى و هستى » ( وحدت علم و معلوم ) ، فلسفهء خود را آغاز مىكند و از نخستين دليل كه به زعم او « هستى » است آغاز مىكند و از « هستى » ، « نيستى » را استنتاج مىنمايد و از آن به « شدن » كه مفهوم حركت است مىرسد و به اين ترتيب ديالكتيك خود را ادامه مىدهد .\r\nما در اينجا نمىتوانيم به نقد فلسفهء هگل و ريشهء اشتباهات او با معيارهاى فلسفى اسلامى كه داستانى دلكش و طولانى است بپردازيم . اينجا همين قدر اشاره مىكنيم كه بنابر فلسفهء اصالت وجود و با توجّه به برهان خاصّ « صدّيقين » ، اين جدايى كه هگل ميان علّت و دليل و « لم ثبوتى » و « لم اثباتى » فرض كرده ، همه نقش بر آب مىشود . علّت نخستين بنابراين فلسفه ، هم « خود سامان » است و بىنياز از علّت و هم « خود پيدا » و بىنياز از دليل ؛ هم علّت همهء اشياء و هم دليل آنها و توضيح دهندهء آنها .\r\nبراى حلّ مسألهء معرفت ( مسألهء شناخت ) نيز نيازى به اصل « وحدت شناسايى و هستى » ، آنچنان كه هگل فرض كرده ، نيست . مسألهء معرفت و شناخت كه از مشكل‌ترين و پيچيده‌ترين مسائل فلسفى است ، راه حلّ ديگرى دارد . شرح اين دو مطلب را به جاى ديگر موكول مىكنيم .\r\nتوضيح داديم كه بنابر اصالت وجود اين سؤال كه علّت نخستين چرا علّت نخستين شده است ، بكلّى بىمعنى است . اكنون مىگوييم حتّى بنابر « اصالت ماهيّت » نيز اين سؤال باقى نيست ، زيرا سؤال وقتى باقى است كه الزاماً فرض كنيم ذات واجب الوجود هم مانند ساير ذوات ماهيّتى دارد و وجودى كه عارض بر آن ماهيّت شده است . امّا الزامى به چنين فرضى نداريم ، بلكه الزام بر خلاف آن است ؛ يعنى همين‌كه به حكم امتناع تسلسل ناچاريم وجود علّت نخستين را كه واجب الوجود است بپذيريم ، به حكم اينكه واجب الوجود نمىتواند حقيقتى مركّب از ماهيّت و وجود باشد ، حكم مىكنيم كه او وجود محض و « انّيّت صرف » است و طبعاً سؤال ما منتفى مىشود .\r\n\r\n\r\n\r\n\r\n","description":"","footnote":"\r\n( 1 ) . همان كتاب ، ص 97 .\r\n","page_name":" 502 ","page_number":514},
  {"content":"\r\n\r\nاين استدلال ، بنابر « اصالت ماهيّت » نيز استدلال تمامى است . افرادى نظير بو على سينا از همين راه رفته‌اند . سؤالى اگر باقى بماند در جاى ديگر است و آن اينكه اگر حقيقت ذات واجب ، وجود محض است ، حقيقت ساير اشياء چيست ؟ آيا حقيقت ساير اشياء ، ماهيّت آنهاست و وجود در آنها امر اعتبارى است و در نتيجه جهان هستى دو حقيقتى است ، و يا حقيقت در ساير اشياء نيز همان بهرهء آنها از وجود است ؟\r\nپاسخ صحيح اين سؤال به آن است كه شقّ دوّم را انتخاب كنيم و اين همان اصالة الوجود است .\r\nو البتّه امثال ابن سينا منكر اصالت وجود نبوده‌اند . در زمان آنها هنوز مسألهء اصالت ماهيّت و اصالت وجود در ميان فلاسفه و غير فلاسفه طرح نشده بوده است .\r\nلهذا اين سؤال بر بيان ابن سينا سؤالى است كه در آن وقت طرح نشده بوده است ، نه اشكالى بر بيان وى . به هر حال ، قطع نظر از اصالت وجود نيز ايراد امثال كانت و هگل و سپنسر ايراد درستى نيست . اكنون دربارهء « ملاك نياز معلول به علّت » توضيحى مىدهيم .\r\n\r\nريشهء نيازمندى اشياء به علّت\r\nقانون علّيت و رابطهء سببى و مسبّبى اشياء نسبت به يكديگر از قطعىترين معارف بشرى است . پيوند و ارتباط معلول به علّت ، صورى و ظاهرى نيست ؛ عميق است و در متن واقعيّت معلول نفوذ دارد . يعنى معلول به تمام واقعيّت خود وابسته و متّكى به علّت است و به طورى است كه اگر واقعيّت علّت نبود ، محال بود كه واقعيّت معلول تحقّق يابد . علوم بشرى بر پايهء اين قانون بنا شده است . ما در جاى خود اثبات كرده‌ايم كه گريز از اين قانون مساوى است با نفى هرگونه نظامى در هستى و نفى هرگونه قانون علمى و فلسفى و منطقى و رياضى . در اينجا بيش از اين لازم نمىدانيم كه دربارهء اين اصل بحث كنيم .\r\nفلاسفهء اسلامى مسأله‌اى در اين زمينه طرح كرده‌اند ( 1 ) كه از نظرى مقدّم بر اصل\r\n\r\n\r\n\r\n\r\n","description":"","footnote":"\r\n( 1 ) . اين مسأله براى اوّلين بار در فلسفهء اسلامى طرح شده و مانند بسيارى از مسائل ديگر نتيجهء مناقشات و ناخن زدنهاى متكلّمين است . متكلّمين با ناخن زدنهاى خود سبب شدند كه مسائل خاصّى در فلسفه مطرح شود و از اين نظر ، حقّ بزرگى بر فلسفه دارند .\r\n","page_name":" 503 ","page_number":515},
  {"content":"\r\n\r\nعليّت است و آن اينكه ملاك نيازمندى به علّت چيست ؟ بنابراين در هر موردى ، مثلًا در مورد علّيت « الف » براى « ب » ، دو سؤال و دو چرا مطرح است :\r\nيكى اينكه چرا « ب » موجود شده است ؟ پاسخ اين است كه وجود « الف » اقتضا كرده كه « ب » موجود گردد و اگر « الف » موجود نمىشد ، قطعاً « ب » موجود نمىشد .\r\nپس وجود « الف » خود پاسخ اين پرسش است . فرض كنيد خانه‌اى در جريان سيل خراب مىشود . شخصى از ما مىپرسد چرا اين خانه خراب شد ؟ پاسخ مىدهيم چون سيل آمد .\r\nديگر اينكه چرا « ب » نيازمند به « الف » است و بدون « الف » نمىتواند وجود پيدا كند ؟ چرا « ب » از « الف » بىنياز نيست ؟ بديهى است كه پاسخ اين پرسش اين نيست كه وجود « الف » چنين اقتضا كرده است ؛ پاسخ ديگرى براى اين پرسش بايد جستجو كرد .\r\nپاسخ سؤال اوّل را با علم - كه محصول تجربيّات و آزمايشهاى بشر است - مىتوان داد ، زيرا كار علم كشف روابط علّىّ و معلولى اشياء است ( 1 ) . پس اگر از ما بپرسند علّت « ب » چيست ، ما با استمداد از علوم مىگوييم علّت « ب » ، « الف » است .\r\nامّا اينكه چرا « ب » نيازمند به « الف » است ؟ چرا مستقل و بىنياز از « الف » و هر علّت ديگر نيست ؟ سؤالى است كه پاسخ آن از قلمرو علوم خارج است ؛ با آزمايش و تجربه و تجزيه و تركيب و قرع و انبيق و لابراتوار براى اين پرسش پاسخى نمىتوان يافت . اينجاست كه پاى تجزيه و تحليلهاى فلسفى و محاسبات دقيق عقلى به ميان مىآيد . به همان دليل كه مورد سؤال يك پديدهء عينى نيست ؛ زيرا نيازمندى معلول به علّت در عين اينكه يك حقيقت غير قابل انكار است ، پديده‌اى جدا از علّت و معلول نيست ؛ يعنى در خارج سه پديده نداريم : يكى علّت و يكى معلول و سوّم نيازمندى معلول به علّت ؛ عيناً به همان دليل ، علم - كه كارش پديده‌شناسى است - از پاسخگويى ناتوان است و فلسفه - كه قادر به كشف اين روابط و نفوذ در عمق حقايق است - تنها مقام صلاحيّتدار پاسخگويى به اين گونه پرسشهاست .\r\n\r\n\r\n\r\n\r\n","description":"","footnote":"\r\n( 1 ) . البتّه بيان بالا مبنى بر نوعى تسامح است . علم از اثبات رابطهء علّىّ و معلولى يعنى اثبات نيازمندى معلول به علّت نيز ناتوان است . حدّ اكثر آنچه در حوزهء علوم است اثبات تقارن يا توالى پديده‌هاست و ما اين مطلب را در پاورقيهاى جلد دوّم اصول فلسفه كاملا روشن كرده‌ايم .\r\n","page_name":" 504 ","page_number":516},
  {"content":"\r\n\r\nاز نظر فلسفه مطلب اين نيست كه چون عملًا ديده نشده كه « ب » بدون « الف » وجود پيدا كند ، پس « ب » نيازمند « الف » است و همچنين هر معلول ديگر نسبت به علّت خودش . از نظر فلسفه آنچه معلول است ، محال است كه معلول نباشد و مستقل از علّت باشد ؛ وابستگى معلول به علّت از واقعيّت معلول غير قابل تفكيك است بلكه عين واقعيّت معلول است . اين است كه فلسفه بدون آنكه به معلوليّت خصوص « ب » براى « الف » توجّه كند ، يك مسأله را به طور كلّى مطرح مىكند و آن اينكه ريشهء وابستگيهاى علّى و معلولى و نياز معلول به علّت در كجاست ؟ آيا اشياء از آن جهت كه « شىء » يا « موجود » مىباشند نيازمند به علّت‌اند ؟ يعنى شيئيّت و موجوديّت ، ملاك نيازمندى است ؟ پس هر شيئى و هر موجودى از آن جهت كه شىء است و موجود است بايد وابسته به علّتى باشد ، يا صرف شيئيّت و موجوديّت ملاك وابستگى و نيازمندى نيست ؟ اگر بنا باشد كه صرف شيئيّت و موجوديّت ملاك چيزى باشد ، قاعدتاً بايد ملاك بىنيازى و عدم وابستگى باشد نه ملاك نيازمندى و وابستگى . آنچه مناسب است ملاك نيازمندى و وابستگى باشد ، نقص در شيئيّت و موجوديّت است نه نفس شيئيّت و موجوديّت و نه كمال در شيئيّت و موجوديّت .\r\nفلاسفهء اسلامى و همچنين متكلّمين كه آغاز كنندهء اين بحث بودند ، هرگز فرض نكردند كه صرف شيئيّت و موجوديّت ملاك نيازمندى و وابستگى باشد - كه لازمه‌اش اين است موجود از آن جهت كه موجود است بايد وابسته باشد - ، بلكه اين مطلب را قطعى دانستند كه حيثيّت و جهت ديگرى كه به جنبه‌هاى نقص و عدمى اشياء برمىگردد ، بايد ريشهء اين نيازمندى و وابستگى باشد . در اينجا مجموعاً سه نظريّه ابراز شد :\r\nالف . نظريّهء متكلّمين : متكلّمين ملاك وابستگى و نيازمندى معلولها به علّتها و عدم استقلال آنها را « حدوث » يعنى سابقهء نيستى دانستند و ريشهء بىنيازى يك شىء از علّت را « قدم » و دائمى بودن وجود دانستند . متكلّمين گفتند اگر موجودى وجودش مسبوق به عدم بوده و نيستى بر هستىاش پيشى داشته باشد ، و به عبارت ديگر اگر موجودى در يك زمان نبود و در زمان ديگر بعد از آن زمان « بود » شد ، چنين موجودى به اين دليل كه نبوده و بعد « بود » شده ، نيازمند به علّتى است كه او را پديد آورد و وجودش يك وجود وابسته به غير خواهد بود . و امّا اگر موجودى فرض شود كه هميشه بوده است ، هيچ‌گاه نبوده كه نبوده است ، چنين موجودى مستقل و بىنياز از علّت است و\r\n\r\n","description":"","footnote":"","page_name":" 505 ","page_number":517},
  {"content":"\r\n\r\nبه هيچ وجه وابسته به غير خود نخواهد بود . متكلّمين گفتند كه اساساً معنى علّيت چيزى براى چيزى - مثلًا علّيت « الف » براى « ب » - اين است كه « الف » ، « ب » را از نيستى به هستى آورده است و اين در صورتى متصوّر است كه « ب » سابقهء نيستى داشته باشد ؛ و امّا اگر فرض شود كه « ب » هميشه بوده است ، هيچ‌گاه نبوده كه نبوده باشد ، علّيت « الف » براى آن معنى ندارد .\r\nدر حقيقت ، متكلّمين آن نقصى كه منشأ نيازمندى اشياء و وابستگى آنها به غير خودشان مىشود ، نيستى پيشين - يعنى نيستى مقدّم بر هستى از حيث زمان - دانستند و منشأ كمال و بىنيازى و استقلال از غير را « قِدَم » و نداشتن سوء سابقهء نيستى دانستند . پس از نظر متكلّمين موجود يا ناقص است و نيازمند است و حادث است و وابسته به غير است ، و يا كامل است و بىنياز است و قديم است و مستقل از غير است .\r\nب . نظريّهء قدماى فلاسفهء اسلامى مانند بو على تا دورهء صدر المتألّهين : اين فلاسفه بر نظريّهء متكلّمين كه حدوث و عدم پيشين را ملاك نقص و نيازمندى و وابستگى به غير دانستند ، ايرادهاى اساسى وارد كردند كه اكنون مجال ذكر آن ايرادها نيست . گفتند درست است كه هر حادثى نيازمند به علّت است ، امّا ملاك نيازمندى حادث ، حدوثش نيست ؛ چيز ديگر است . و گفتند « قِدَم » به هيچ وجه ملاك بىنيازى و كمال و استقلال نيست . فلاسفه مدّعى شدند كه ملاك نقص و كمال و نيازمندى و بىنيازى اشياء را در مرتبهء ذات و ماهيّت آنها بايد جستجو كرد ، نه در سابقهء نيستى كه « حدوث » ناميده مىشود و ازليّت وجود كه « قدم » ناميده مىشود .\r\nاشياء در مرتبهء ذات از نظر هستى دو گونه‌اند يا لا اقل دو گونه فرض مىشوند :\r\nيكى اينكه هستى عين ذات آنها باشد ، يعنى ماهيّتى غير از هستى نداشته باشند و به عبارت ديگر « چيستى » و « هستى » آنها يكى باشد ؛ ديگر اينكه ذات شىء چيزى باشد غير از هستى و غير از نيستى . نوع اوّل را « واجب الوجود » مىناميم و نوع دوّم را « ممكن الوجود » . واجب الوجود از آن نظر كه عين وجود است و معنى ندارد كه شىء از خودش خالى باشد بلكه محال است كه خودش كه عين هستى است ، « هست » نباشد ، بىنياز از علّت است ، زيرا علّيت عبارت است از اينكه علّت به ذات معلول ، هستى ببخشد و وقتى كه ذات شىء عين هستى است و از اين نظر خلئى ندارد نيازى به علّت ندارد . ولى ممكن الوجود نظر به اينكه نه عين هستى است و نه عين نيستى ، و\r\n\r\n","description":"","footnote":"","page_name":" 506 ","page_number":518},
  {"content":"\r\n\r\nنسبت به هر دو بىتفاوت و لا اقتضاست و نسبت به هر دو خلأ دارد ، نيازمند به چيز ديگر است كه آن خلأ را پر كند و آن علّت است . وجود علّتها آن خلأ را از هستى پر مىكند و ممكن الوجود بالذّات ، واجب الوجود بالغير مىگردد و عدم علّت ، آن خلأ را از نيستى پر مىكند و ممكن الوجود بالذّات ، ممتنع الوجود بالغير مىگردد .\r\nفلاسفه نام اين خلأ را « امكان ذاتى » مىگذارند و مىگويند ملاك نيازمندى اشياء به علّت ، امكان ذاتى است ، همچنانكه نام آن « ملأ » وجودى را « وجوب ذاتى » مىنهند .\r\nدر حقيقت ، از نظر فلاسفه آن نقص ذاتى كه موجودات را نيازمند و ناقص و وابسته به غير مىكند ، همان خلأ ذاتى است و آن كمال ذاتى كه منشأ كمال موجودات است و آنها را از وابستگى به غير بىنياز مىسازد ، « ملأ » ذاتى يعنى عينيّت ذات و وجود است .\r\nاز نظر اين فلاسفه نظر به اينكه ريشه و ملاك نيازمندى ، خلأ ذاتى است نه سابقهء نيستى ، فرضاً موجودى در عالم وجود داشته باشد كه هميشه بوده و هيچ‌گاه نبوده كه نبوده است و به هيچ وجه سابقهء نيستى ندارد امّا ممكن الوجود است ، يعنى ماهيّتش عين هستى نيست و در مرتبهء ذات خود خلأ هستى دارد ، چنين موجودى معلول و مخلوق و وابسته به غير است هر چند ازلى و ابدى باشد . به عقيدهء حكما چنين موجوداتى وجود دارند و آنها را « عقول قاهره » مىنامند .\r\nج . نظريّهء خاصّ صدر المتألّهين و پيروان مكتبش : صدر المتألّهين قبول كرد كه هر حادثى نيازمند به غير است و هم قبول كرد كه هر ممكن الوجودى نيازمند به علّت است ؛ ايرادهاى فلاسفه را بر متكلّمين وارد دانست و نظر فلاسفه را دربارهء اينكه هيچ مانعى ندارد كه موجودى ، قديم زمانى و دائم الوجود و ازلى و ابدى باشد و در عين حال وجودش وابسته و مخلوق و معلول باشد ، پذيرفت ، همچنانكه نظر فلاسفه را دربارهء اينكه ملاك نيازمنديها و وابستگيها را در درون اشياء بايد جستجو كرد نه در عدم پيشين ، صحيح دانست ، ولى ثابت كرد همچنانكه « حدوث » نمىتواند ملاك نيازمندى باشد ، « امكان ذاتى » - و به تعبير ما « خلأ ذاتى » - نيز نمىتواند ملاك نيازمندى و وابستگى باشد ، زيرا « امكان ذاتى » از احكام ماهيّت است ؛ اين ماهيّت است كه گفته مىشود در مرتبهء ذات نسبت به هستى و نيستى بىتفاوت است و اجوف است و در درون خود پوك و خالى است و غيرى بايد تا آن را پر كند . امّا نظر به اينكه ماهيّت ، اعتبارى است نه واقعى ، از حريم نياز و بىنيازى و علّيت و معلوليّت و تأثير و تأثّر و\r\n\r\n","description":"","footnote":"","page_name":" 507 ","page_number":519},
  {"content":"\r\n\r\nبلكه از حريم موجوديّت و معدوميّت خارج است . « امكان ماهوى » نمىتواند ريشهء اصلى اين نياز باشد . همهء اينها يعنى موجوديّت و معدوميّت و علّيت و معلوليّت و نياز و بىنيازى را به ماهيّت مىتوان نسبت داد امّا بالعرض و المجاز و بالتّبع ؛ يعنى به تبع وجودى كه ماهيّت از آن انتزاع و اعتبار شده است . پس ريشهء اصلى نياز حقيقى و بىنيازى حقيقى را بايد در خود وجود جستجو كرد .\r\nصدر المتألّهين همانطور كه « اصالت وجود » را اثبات كرد ، « تشكيك وجود » يعنى ذى مراتب بودن حقيقت وجود را نيز اثبات كرد . پس همانطور كه بىنيازى ، از حقيقت وجود خارج نيست ، نياز نيز از حقيقت وجود خارج نيست و همان طورى كه كمال از حقيقت وجود بيرون نيست بلكه مساوى با وجود است ، نقص نيز از حقيقت وجود بيرون نيست . اين حقيقت وجود است كه كمال و نقص ، استغنا و فقر ، بىنيازى و نياز ، شدّت و ضعف ، وجوب و امكان ، و لا محدودى و محدودى را در درون خود مىپذيرد ، بلكه عين همهء اينهاست . چيزى كه هست حقيقت وجود بر صرافت خودش و در مرتبهء ذات خودش مساوى است با كمال و استغنا و بىنيازى و شدت و وجوب و لا محدوديّت ، امّا نقص و فقر و نياز و امكان و امثال اينها از تأخّر از مرتبهء ذات و از معلوليّت كه لازمه‌اش نقص است برمىخيزد .\r\nاز نظر صدر المتألّهين مسألهء خلوّ ذاتى ماهيّت از هستى و نيازمندى به شىء ديگر كه آن خلأ را پر كند ، بنابر اصالت ماهيّت درست است نه بنابر اصالت وجود . بنابر اصالت وجود نسبت نيازمندى و خلوّ ذاتى به ماهيّت و اينكه چيزى ديگر به نام علّت ، پركنندهء اين خلأ است تنها با نوعى تسامح فلسفى درست است . علّيت و معلوليّت و نيازمندى و بىنيازى همه از شئون آن چيزى است كه عين عينيّت و متن واقعيّت است يعنى وجود . ريشهء نيازمندى يك هستى به هستى ديگر ، قصور ذاتى و محدوديّت ذاتى آن هستى است .\r\nبنابر نظريّهء صدر المتألّهين - بر خلاف نظريّهء متكلّمين و نظريّهء جمهور فلاسفه - نياز و نيازمند و ملاك نياز ، امور جداگانه نيستند . در اينجا نياز و نيازمند و ملاك نياز هر سه يك چيز است . برخى از مراتب هستى به حكم قصور ذاتى و به حكم تأخّر ذاتى از منبع اصلى وجود ، عين نياز به مرتبهء ديگر از هستى مىباشند .\r\nصدر المتألّهين آنجا كه به طور كلاسيك مسألهء « ملاك نياز به علّت » را طرح مىكند ، از همان روش امثال بو على پيروى مىكند ، ولى در جاهاى ديگر نظر خويش\r\n\r\n","description":"","footnote":"","page_name":" 508 ","page_number":520},
  {"content":"\r\n\r\nرا در اين مسأله - كه نتيجهء قطعى اصولى است كه تأسيس كرده و جز اين نمىتوانست باشد - بيان كرده است . و چون آنجا كه به طور كلاسيك مسأله را طرح كرده ، از روش قدما پيروى كرده است ، متأخّران و پيروان مكتبش مانند مرحوم حاجى سبزوارى ، چنين پنداشته‌اند كه صدر المتألّهين در اين مسأله نظر جداگانه‌اى ندارد . و ما براى اوّلين بار در پاورقيهاى اصول فلسفه اين مطلب را روشن كرديم و مورد استفادهء ديگران قرار داديم .\r\nو به هر حال آنچه در اين ميان ، بنابر همهء مكاتب ، مسلّم شد اين است كه ريشهء نيازمندى اشياء به علّت ، صرف « شىء » بودن يا « موجود » بودن نيست و اشياء فقط به دليل اينكه موجودند ، نيازمند به علّت نمىباشند . موجوديّت بيش از آنكه دليل نياز باشد ، دليل بىنيازى است .\r\nاز مجموع آنچه كه تاكنون گفتيم دو مطلب معلوم شد :\r\nالف . اينكه احياناً مىگوييم « هر چيزى و يا هر موجودى علّت مىخواهد » تعبير ناصحيحى است ، بلكه يك غلط فاحش است . تعبير صحيح اين است كه هر ناقصى نيازمند به علّت است ، و چنان كه دانستيم مكاتب مختلفى كه در اين باره بحث كرده‌اند ، در ارائهء نقصى كه ملاك نيازمندى به علّت مىشود اختلاف نظر دارند ، ولى قدر مسلّم اين است كه هر ناقصى نيازمند به علّت است ، نه هر چيز اعمّ از آنكه ناقص باشد يا كامل .\r\nب . تصوّر ما دربارهء علّت نخستين روشن شد و معلوم شد علّت نخستين كه همان ذات قديم كامل واجب الوجود نامتناهى است ، از آن جهت علّت نخستين است كه هستى عين ذات اوست ، و هستى كامل است نه ناقص ، و نامحدود است نه محدود ، تا منشأ نياز به علّت پيدا شود . معنى علّت نخستين اين نيست كه او خودش علّت خود و پايه‌گذار خود و سامان دهندهء خويش است ، و هم معنى علّت نخستين اين نيست كه با ساير موجودات ديگر از نظر نياز به علّت فرقى ندارد و او به حكم يك استثناء از قانون علّيت خارج شده است .\r\nاينجا ممكن است در ذهن افرادى كه تمرينى در اين مسائل ندارند ، يك سؤال ديگر طرح شود و آن اينكه درست است كه علّت نخستين چون قديم و كامل و نامحدود و واجب الوجود است بىنياز از هرگونه وابستگى است و ساير اشياء چون چنين نيستند وابسته و نيازمندند ، ولى چرا علّت نخستين ، علّت نخستين شد ؟ يعنى\r\n\r\n","description":"","footnote":"","page_name":" 509 ","page_number":521},
  {"content":"\r\n\r\nچرا تنها او در ميان موجودات جهان ، قديم و كامل و نامحدود و واجب الوجود شد ؟ چرا او حادث و ناقص نشد ؟ و چرا يك موجود ديگر از موجودات كه اكنون ناقص و نيازمند است ، مقام واجب الوجود را حيازت نكرد ؟\r\nبا تذكّر مطالب گذشته پاسخ اين پرسش واضح است . در اين پرسش چنين فرض شده كه ممكن بود واجب الوجود ، واجب الوجود نباشد و علّتى دخالت كرد و آن را واجب الوجود كرد نه ممكن الوجود ، و هم ممكن بود كه ممكن الوجود ، ممكن الوجود نباشد و در اثر دخالت علّتى خاص ممكن الوجود شد . و به تعبير ديگر ، ممكن بود وجود كامل الذّات نامحدود ، ناقص و محدود باشد و وجود ناقص محدود ، كامل الذّات و نامحدود باشد و عاملى دخالت كرد و آن يكى را كامل الذّات و نامحدود ساخت و ديگرى را ناقص الذّات و محدود . آرى ، اين است ريشهء اين پرسش .\r\nپرسش‌كننده توجّه ندارد كه مرتبهء هر موجود عين ذات آن موجود است ، همچنانكه مرتبهء هر عدد عين ذات آن عدد است . علىهذا اگر موجودى به حكم غناى ذاتى و كمال ذاتى مستغنى از علّت شد ، پس هيچ علّتى هيچ گونه دخالتى در او نمىتواند داشته باشد و هيچ علّتى او را به وجود نياورده است و هيچ علّتى هم او را در مرتبه‌اى كه هست قرار نداده است . سؤال از اينكه چرا علّت نخستين ، علّت نخستين شد - كه در فلسفهء غرب يك سؤال بلا جواب تلقّى شده است - سؤالى است بىمعنى .\r\nعلّت نخستين ، موجوديّتش عين حقيقت و عين ذاتش است و هم علّت نخستين بودنش عين ذاتش است و در هر دو حيثيّت ، بىنياز از علّت است .\r\nاين پرسش درست مثل اين است كه بگوييم چرا عدد يك عدد يك شد و عدد دو نشد و چرا عدد دو عدد دو شد و عدد يك نشد و در جاى عدد يك ننشست ؟ ما در كتاب عدل الهى دربارهء اينكه مرتبهء هر موجودى عين ذات آن موجود است بحث بيشترى كرده‌ايم و در اينجا تكرار نمىكنيم .\r\nدر پايان اين قسمت از بحث ، مناسب است سخنى از برتراند راسل فيلسوف معاصر دربارهء علّت نخستين نقل كنيم و تصوّر فيلسوفانهء ( ! ) او را نيز دربارهء اين مسألهء غامض به دست آوريم .\r\nراسل كتاب كوچكى دارد به نام چرا مسيحى نيستم ؟ در آن كتاب تنها مسيحيّت را انتقاد نمىكند ، بلكه اساسا انديشه‌هاى مذهبى را عموما و انديشهء خدا را خصوصا - كه برخى غير مذهبيها نيز قبول دارند - مورد ايراد و انتقاد قرار مىدهد . وى در آن\r\n\r\n","description":"","footnote":"","page_name":" 510 ","page_number":522},
  {"content":"\r\n\r\nكتاب از جمله مطالبى كه ايراد مىگيرد « برهان علّت نخستين » است . براى اينكه بدانيم آقاى راسل - اين فيلسوف بزرگ غرب كه نامش همه جا را گرفته - اين مسائل را به چه شكلى در ذهن خود تصوير مىكرده است ، عبارت او را نقل مىكنيم .\r\nمىگويد :\r\n« اساس اين برهان عبارت از اين است كه تمام آنچه را ما در اين جهان مىبينيم داراى علّتى است و اگر زنجير علّتها را دنبال كنيم سرانجام به نخستين علّت مىرسيم و اين نخستين علّت را علّة العلل يا خدا مىناميم » .\r\nراسل آنگاه اين برهان را اينچنين انتقاد مىكند :\r\n« به هنگام جوانى دربارهء اين مسائل ژرف نمىانديشيدم و برهان علّة العلل را تا مدّتى مديد پذيرفتم ، تا اينكه روزى به سنّ هيجده سالگى ضمن خواندن اتوبيوگرافى جان استوارت ميل بدين جمله برخوردم : « پدرم به من مىگفت كه اين پرسش : چه كسى مرا آفريده است ؟ جواب ندارد ، زيرا بلافاصله اين سؤال مطرح مىشود چه كسى خدا را آفريد ؟ » جمله‌اى بدين سادگى ، دروغ برهان علّة العلل را برايم آشكار ساخت و هنوز هم آن را دروغ مىدانم . اگر هر چيز بايد علّتى داشته باشد ، پس خداى را نيز علّتى بايد . اگر چيزى بدون علّت وجود تواند داشت ، اين چيز مىتواند هم خدا باشد و هم جهان پوچى اين برهان به همين جهت است . »\r\nسخنان گذشتهء ما پوچى سخن راسل را روشن مىكند . سخن در اين نيست كه آيا هر چيز بايد علّت داشته باشد يا استثنائاً يك موجود بدون علّت وجود تواند داشت ، و اگر يك چيز بدون علّت مىتواند وجود داشته باشد چه فرق مىكند كه خدا باشد يا جهان . سخن در اين است كه هر چيز و هر موجود از آن جهت كه چيز است و به نوعى داراى هستى است ، نه ملاك نياز به علّت است و نه ملاك بىنيازى ، تا گفته شود چه فرقى در اين جهت ميان چيزهاست . سخن در اين است كه در ميان چيزها و موجودات ، چيزى و موجودى هست كه وجود صرف و كمال مطلق است و هر كمالى از اوست و به سوى اوست و او چون هستى عين ذاتش است ، بىنياز از علّت است ، بر خلاف چيزهايى كه هستى را به صورت عاريت دارند . آنچنان موجودى نه وجود و نه كمالات وجود را فاقد است تا طلب كند و به سوى آن بشتابد ، و نه اين كمالات را از دست مىدهد .\r\n\r\n","description":"","footnote":"","page_name":" 511 ","page_number":523},
  {"content":"\r\n\r\nاز طرف ديگر ، ما در جهانى زندگى مىكنيم كه همه چيز در آن جنبهء موقتى دارد ؛ همه چيز در جستجوى چيز ديگرى است كه ندارد ؛ همه چيز آنچه را دارد در وقت ديگر از دست مىدهد . در جهانى زندگى مىكنيم كه همه چيز در آن در معرض فنا و زوال و تغيير و تحوّل است ؛ همهء علامات فقر و نياز و عاريتى بودن و عاريتى داشتن در جبين همهء اجزايش نمودار است . پس چنين جهانى نمىتواند علّت نخستين و واجب الوجود باشد ، و اين است استدلال ابراهيمى كه در قرآن كريم آمده است :\r\n     « وَ كَذلِكَ نُرِي إِبْراهِيمَ مَلَكُوتَ السَّماواتِ وَ الْأَرْضِ وَ لِيَكُونَ مِنَ الْمُوقِنِينَ . فَلَمَّا جَنَّ عَلَيْهِ اللَّيْلُ رَأى كَوْكَباً قالَ هذا رَبِّي فَلَمَّا أَفَلَ قالَ لا أُحِبُّ الْآفِلِينَ . فَلَمَّا رَأَى الْقَمَرَ بازِغاً قالَ هذا رَبِّي فَلَمَّا أَفَلَ قالَ لَئِنْ لَمْ يَهْدِنِي رَبِّي لَأَكُونَنَّ مِنَ الْقَوْمِ الضَّالِّينَ . فَلَمَّا رَأَى الشَّمْسَ بازِغَةً قالَ هذا رَبِّي هذا أَكْبَرُ فَلَمَّا أَفَلَتْ قالَ يا قَوْمِ إِنِّي بَرِيءٌ مِمَّا تُشْرِكُونَ . إِنِّي وَجَّهْتُ وَجْهِيَ لِلَّذِي فَطَرَ السَّماواتِ وَ الْأَرْضَ حَنِيفاً وَ ما أَنَا مِنَ الْمُشْرِكِينَ . »      ( 1 )\r\nخلاصهء استدلال اين است كه به سائقهء فطرت و به حكم بديهى عقل ، خود را مربوب و دست‌پرورده و مقهور مىبيند و در جستجوى پروردگار و قاهر خود قرار مىگيرد . ستاره و ماه و خورشيد به ترتيب نظرش را جلب مىكند ، امّا با اندك ملاحظه ، آثار مربوبيّت و مقهوريّت و دست‌پروردگى را در آنها - كه درخشنده‌ترين موجودات‌اند و مردم عصر و زمان ابراهيم آنها را مدير و مدبّر جهان مىدانستند - و در ساير موجودات جهان طبيعت مشاهده مىكند ؛ سودا را يك جا مىكند و روى دل را به سوى قدرت قاهره‌اى مىآورد كه « ربّ » مطلق و قاهر مطلق است و نشانه‌اى از مربوبيّت و مقهوريّت و حدوث و فنا و فقر و نادارى در او نيست . از اين فقر و فناها و حدوث و زوالها و مربوبيّتها و مقهوريّتها به وجود آن قاهريّت و كمال پى مىبرد .\r\n\r\n\r\n\r\n\r\n","description":"","footnote":"\r\n( 1 ) . انعام / 75 - 79 .\r\n","page_name":" 512 ","page_number":524},
  {"content":"\r\n\r\n\r\nتوحيد و تكامل\r\nاز جمله مسائلى كه به نظر من تأثير زيادى در گرايشهاى مادّى داشته است ، توهّم تضاد ميان اصل « خلقت و آفرينش » از يك طرف و اصل « ترانسفورميسم » يعنى اصل تكامل خصوصاً تكامل جانداران از طرف ديگر است . و به عبارت ديگر ، توهّم اينكه « آفرينش » مساوى است با « آنى و دفعىّ الوجود » بودن اشياء ، و « تكامل » مساوى با « خالق نداشتن اشياء » است .\r\nآنچنان كه از تاريخ برمىآيد در مغرب زمين بخصوص اين انديشه وجود داشته است كه لازمهء اينكه جهان به وسيلهء خداوند به وجود آمده باشد اين است كه همهء اشياء ، ثابت و يكنواخت بوده باشند و تغييرى در كائنات ، خصوصاً در اصول كائنات يعنى « انواع » ، رخ ندهد . پس تكامل خصوصاً تكامل ذاتى - يعنى تكاملى كه مستلزم اين باشد كه ماهيّت يك شىء تغيير كند و نوعيّت آن عوض شود - غير ممكن است . از طرف ديگر ، مىبينيم كه هر اندازه علوم سير تكاملى انجام مىدهند و توسعه مىيابند ، مسألهء اينكه اشياء و بالاخص جانداران يك قوس صعودى تكاملى را طى مىكنند ، بيشتر ثابت و مبرهن مىگردد . نتيجهء اين دو مقدّمه اين است كه علوم - بالاخص علوم زيستى - در جهت ضدّ خداشناسى گام برمىدارند .\r\nچنان كه مىدانيم نظريّات لامارك و داروين ، خصوصاً شخص اخير ، غوغايى در اروپا به پا كرد . داروين با اينكه شخصاً مردى معتقد به خدا و مذهب بود و مىگويند در لحظات احتضار ، كتاب مقدّس را به سينه چسبانيده بود و خود وى مكرّر در نوشته‌هايش ايمان خود را به خداوند اعلام مىكند ، نظريّاتش صد در صد ضدّ خدا معرّفى شد .\r\nممكن است گفته شود ترانسفورميسم به طور كلّى ( خصوصاً داروينيسم با توجّه به فرضيّهء وى در اين باره كه اصل انسان از ميمون است اگر چه بعد مردود گشت ) از آن جهت ضدّ خدا شناخته شد كه بر خلاف مندرجات كتب مقدّس مذهبى بود ؛ زيرا كتب مذهبى عموماً خلقت انسان را از يك انسان اوّلى به نام « آدم » مىدانند كه ظاهر اين است كه او مستقيماً از خاك آفريده شده است . علىهذا بحقّ و بجا بوده كه داروين و داروينيستها ، بلكه همهء طرفداران تكامل ، ضدّ خدا شناخته شوند ، زيرا به هيچ وجه\r\n\r\n","description":"","footnote":"","page_name":" 513 ","page_number":525},
  {"content":"\r\n\r\nنمىتوان ميان اعتقاد به مذهب و اعتقاد به اصل تكامل آشتى داد . چاره‌اى نيست از اينكه از اين دو يكى اختيار و ديگرى رها شود .\r\nجواب اين است كه اوّلًا آنچه علوم در اين زمينه بيان داشته‌اند فرضيّه‌هايى است كه دائماً تغيير كرده و اصلاح شده و يا باطل شناخته شده و فرضيّه‌اى ديگر جانشين آن شده است . با اينچنين فرضيّه‌هايى نمىتوان مطلبى را كه در يك كتاب آسمانى آمده است ، اگر به صورت صريح و غير قابل توجيهى بيان شده باشد ، مردود شناخت و آن را دليل بر بىاساسى اصل مذهب شمرد و بىاساسى مذهب را دليل بر نبودن خدا گرفت .\r\nثانياً علوم در اين جهت سير كرده است كه تغييرات اساسى كه در جانداران پيدا شده ، خصوصاً مراحلى كه نوعيّت تغيير يافته و ماهيّت عوض شده است ، به صورت جهش يعنى سريع و ناگهانى بوده است . ديگر مسألهء تغييرات بسيار بطىء و نامحسوس و كند و متراكم مطرح نيست . وقتى كه علم ممكن دانست كه طفل يك شبه ره صدساله برود ، چه دليلى در كار است كه چهل شبه ره صدها ميليون‌ساله را نرود ؟\r\nآنچه در كتب مذهبى آمده است فرضاً صراحت داشته باشد كه « آدم اوّل » مستقيما از خاك آفريده شده است ، به شكلى بيان شده كه نشان مىدهد ملازم با نوعى فعل و انفعال در طبيعت بوده است . در آثار مذهبى آمده است كه طينت آدم چهل صباح سرشته شد . چه مىدانيم ؟ شايد همهء مراحلى را كه به طور طبيعى اوّلين سلول حياتى بايد در طول ميلياردها سال طى كند تا منتهى به حيوانى از نوع انسان بشود ، سرشت و طينت « آدم اوّل » به اقتضاى شرايط فوق العاده‌اى كه دست قدرت الهى فراهم كرده بوده است ، در مدّت چهل روز طى كرده باشد ؛ همچنانكه نطفهء انسان در رحم در مدّت نه ماه تمام مراحلى را كه مىگويند اجداد حيوانى انسان در طول ميلياردها سال طى كرده‌اند ، طى مىكند .\r\nثالثاً فرض مىكنيم آنچه در علوم در اين زمينه آمده است بيش از حدّ فرضيّه است و از نظر علوم قطعى است ، و هم فرض مىكنيم كه ممكن نيست شرايط طبيعى به صورتى فراهم شود كه مادّه مراحلى را كه در شرايط ديگر كند و بطىء طى مىكند در آن شرايط سريع و تند طى كند و از نظر علم قطعى است كه انسان اجداد حيوانى داشته است . آيا ظواهر مذهبى غير قابل توجيه است ؟ ما اگر مخصوصاً قرآن كريم را ملاك قرار دهيم مىبينيم قرآن داستان آدم را به صورت به اصطلاح سمبوليك طرح\r\n\r\n","description":"","footnote":"","page_name":" 514 ","page_number":526},
  {"content":"\r\n\r\nكرده است . منظورم اين نيست كه « آدم » كه در قرآن آمده نام شخص نيست ، چون « سمبل » نوع انسان است - ابداً - قطعاً « آدم اوّل » يك فرد و يك شخص است و وجود عينى داشته است ؛ منظورم اين است كه قرآن داستان آدم را از نظر سكونت در بهشت ، اغواى شيطان ، طمع ، حسد ، رانده شدن از بهشت ، توبه و . . . به صورت سمبوليك طرح كرده است . نتيجه‌اى كه قرآن از اين داستان مىگيرد ، از نظر خلقت حيرت‌انگيز آدم نيست و در باب خداشناسى از اين داستان هيچ گونه نتيجه‌گيرى نمىكند ، بلكه قرآن تنها از نظر مقام معنوى انسان و از نظر يك سلسله مسائل اخلاقى ، داستان آدم را طرح مىكند . براى يك نفر معتقد به خدا و قرآن كاملًا ممكن است كه ايمان خود را به خدا و قرآن حفظ كند و در عين حال داستان كيفيّت خلقت آدم را به نحوى توجيه كند . امروز ما افرادى با ايمان و معتقد به خدا و رسول و قرآن را سراغ داريم كه داستان خلقت آدم را در قرآن به نحوى تفسير و توجيه مىكنند كه با علوم امروزى منطبق است . احدى ادّعا نكرده است كه آن نظريّه‌ها بر خلاف ايمان به قرآن است . ما خودمان وقتى آن نظريّه‌ها را در كتابهاى مربوط به اين موضوع مطالعه مىكنيم در آنها نكات قابل توجّه و تأمّل زيادى مىبينيم ، هر چند صد در صد قانع نشده‌ايم .\r\nبه هر حال ، اين گونه مطالب را بهانهء انكار قرآن و مذهب قرار دادن تا چه رسد بهانهء انكار خدا قرار دادن ، بسيار دور از انصاف علمى است .\r\nرابعاً فرضاً قبول كرديم كه ظواهر آيات مذهبى غير قابل توجيه است و از نظر علمى هم تسلسل انسان از حيوان ، قطعى است ؛ حدّ اكثر اين است كه انسان ايمان خود را به كتب مذهبى از دست بدهد ، چرا ايمان خود را به خدا از دست بدهد ؟ اوّلًا شايد مذاهبى در جهان پيدا شوند كه دربارهء خلقت انسان ، به صراحت تورات ، اصل انسان را مستقيماً از خاك ندانند . ثانياً چه ملازمه‌اى هست ميان قبول نداشتن يك يا چند يا همهء مذاهب و ميان قبول نداشتن خدا ؟ همواره در جهان افرادى بوده و هستند كه به خداوند ايمان و اعتقاد دارند ولى به هيچ مذهبى پايبند نيستند .\r\nاز مجموع آنچه گفتيم معلوم شد فرض تضاد ميان مندرجات كتب مذهبى و اصل تكامل ، عذرى براى گرايش به مادّيگرى محسوب نمىشود ؛ مطلب چيز ديگرى است . حقيقت آن است كه مادّيين اروپا خيال مىكرده‌اند كه فرضيّهء تكامل عقلًا و منطقاً با مسألهء خدا سازگار نيست - اعمّ از آنكه با مذهب سازگار باشد يا نباشد - بدين جهت اظهار مىداشتند كه با قبول اصل تكامل ، مسألهء خدا منتفى است .\r\n\r\n","description":"","footnote":"","page_name":" 515 ","page_number":527},
  {"content":"\r\n\r\nاكنون ما وارد اين بحث مىشويم . مىخواهيم ببينيم آيا عقلًا و منطقاً ميان اين دو مسأله ضدّيت است يا عقلًا و منطقاً ضدّيتى نيست و نارسايى مفاهيم فلسفى اروپا توهّم ضدّيت را به وجود آورده است ؟ و به هر حال ، بايد ببينيم مادّيين كه ضدّيت فرض مىكرده‌اند از چه راه بوده است ؟\r\nسخن اينها را به دو گونه مىتوان تقرير كرد : يكى به اين نحو كه با پيدايش نظريّهء تكامل ، مهمترين دليل الهيّون از دستشان گرفته مىشود . عمده دليل الهيّون بر وجود صانع عليم حكيم ، نظام متقن موجودات است . اين نظام متقن بالخصوص در جانداران يعنى گياهان و حيوانات نمودار است . اگر خلقت گياه و حيوان دفعى مىبود ، استدلال از راه نظام متقن موجودات صحيح بود ؛ زيرا عقلًا قابل قبول نبود كه موجودى بدون يك نظارت مدبّرانه آناً و دفعتاً موجود گردد ، در حالى كه به يك سلسله تشكيلات مجهّز است كه نشان مىدهد اين تشكّل و نظم و ارگانيزم به خاطر هدفهاى پيش‌بينى شده و در نظر گرفته شده به وجود آمده است . ولى اگر خلقت موجودات ، تدريجى و در طول زمان يعنى امتداد صدها ميليون سال صورت گرفته باشد ، به اين ترتيب كه كم‌كم با توالى قرون و تراكم نسلها وضع ساختمان موجودات به شكل حاضر درآمده باشد ، مانعى نيست كه اين تشكيلات دقيق به هيچ وجه پيش‌بينى نشده باشد ؛ يعنى قوّهء مدبّرى بر آن نظارت نداشته ، بلكه تنها تصادفات و انطباق قهرى با محيط ، منشأ اين نظامات و تشكيلات بوده باشد .\r\nپس با قبول و ثبوت نظريّهء ترانسفورميسم عمده دليل الهيّون از دست آنها گرفته شد و همين كافى است كه كفّهء مادّيين بچربد و گروهى به آن طرف متمايل گردند .\r\nولى اين توجيه فى حدّ ذاته صحيح نيست . اگر اين سخن بر يك مكتب الهى جاندارى عرضه بشود ، فوراً پاسخ مىدهد كه اوّلًا دليل « اتقان صنع » را به عنوان تنها دليل بر وجود خدا محسوب داشتن غلط است و به عنوان عمده دليل ذكر كردن مبالغه است ؛ ثانياً نظام خلقت منحصر به ساختمان اعضاى حيوانات نيست تا گفته شود تكامل تدريجى جانداران براى توجيه وجود تصادفى آنها كافى است ؛ ثالثاً آنچه مهمّ است و جواب اصلى اين ايراد است ، اين است كه پيدايش تدريجى و تغييرات تصادفى ساختمان اندامهاى گياهان و حيوانات به هيچ وجه براى توجيه تشكيلات و نظامات دقيق اندامهاى آنها كافى نيست .\r\nتغييرات تصادفى آنگاه مىتواند كافى شمرده شود كه فرض كنيم در اثر يك\r\n\r\n","description":"","footnote":"","page_name":" 516 ","page_number":528},
  {"content":"\r\n\r\nتصادف و يك فعّاليت بىهدف و يا يك فعّاليت براى هدف ديگر غير از خاصيّتى كه اكنون پيدا شده ، تغييرى در اندام جاندار پيدا شود ؛ مثلًا پرده‌اى لاى انگشتان مرغابى پيدا شود و اين تغيير تصادفى ، به حال شناورى مرغ مفيد باشد و بعد در اثر وراثت به نسلهاى بعد منتقل شود و بماند . و حال آنكه اوّلًا از نظر علم وراثت ، انتقال صفات اكتسابى و فردى و شخصى ، خصوصاً صفات اكتسابى ، سخت مورد ترديد بلكه مورد انكار است ، و ثانياً همهء اعضا و جوارح و اندامها از قبيل پردهء لاى انگشت مرغابى نيست . غالباً هر كدام از اعضا جزء يك جهاز بسيار مفصّل و پيچيده‌اى است نظير جهاز هاضمه ، جهاز تنفّس ، جهاز باصره ، جهاز سامعه و غيره . هر يك از اين جهازها يك دستگاه منظّم و به‌هم‌پيوسته است كه تا همهء اجزاى آن به وجود نيايند ، كار و خاصيّت منظور ، مترتّب نمىشود . مثلًا پرده‌هاى چشم چنان نيست كه فرض شود هر كدام كار جدايى براى بدن انجام مىدهد و هر كدام در طول ميليونها سال تدريجاً به وجود آمده است ، بلكه چشم با همهء پرده‌ها و رطوبتها و اعصاب و عضلات كه از لحاظ كثرت و تنوّع و انتظام و تشكّل ، حيرت‌انگيز است ، مجموعاً يك كار را انجام مىدهد .\r\nقابل قبول نيست كه تغييرات تصادفى ، و لو در طول ميلياردها سال ، تدريجاً جهاز باصره يا جهاز سامعه را به وجود آورده باشد . اصل تكامل ، بيش از پيش ، دخالت قوّه‌اى مدبّر و هادى و راهنما را در وجود موجودات زنده نشان مىدهد و ارائه دهندهء اصل غائيّت است .\r\nداروين شخصاً دربارهء اصل انطباق با محيط آنچنان اظهار نظر كرد كه به او گفته شد تو دربارهء اين اصل مانند اصلى ما وراء الطّبيعى سخن مىگويى . حقيقت هم همين است كه نيروى تطبيق با محيط در جاندارها كه نيرويى بسيار مرموز و حيرت‌انگيز است ، نيرويى است ما وراء الطّبيعى ؛ يعنى در تسخير يك نوع هدايت و شعور به هدف است و به هيچ وجه نيرويى كور و بىهدف نيست .\r\nدلالت اصل تكامل بر وجود متصرّفى غيبى در كار جهان از هيچ اصلى كمتر نيست . علّت اينكه شخص داروين و همچنين بسيارى از زيست‌شناسان بعد از او موحّد و الهى هستند همين است كه اصول و نواميس طبيعى از قبيل اصل كوشش براى بقا ، اصل وراثت ، اصل انتخاب اصلح ، اصل انطباق با محيط را ( اگر صرفا به يك عكس العمل عادى كوركورانهء طبيعى در مقابل محيط تفسير شود ) به هيچ وجه براى توجيه خلقت موجودات زنده اعمّ از گياه و حيوان كافى ندانسته‌اند . البتّه نمىگويم\r\n\r\n","description":"","footnote":"","page_name":" 517 ","page_number":529},
  {"content":"\r\n\r\nلازم ندانسته‌اند و بار ديگر به نظريّهء دفعى الوجود بودن جانداران بازگشت كرده‌اند ، بلكه مىگويم كافى ندانسته‌اند .\r\nحقيقت اين است كه علّت اينكه نظريّهء تكامل بر ضدّ استدلال معروف الهيّون از راه اتقان صنع بر وجود خدا تلقّى شد ، همانا ضعف دستگاههاى فلسفى و حكمت الهى بود . آنها به جاى اينكه از پيدايش نظريّهء تكامل به نفع مكتب الهيّون استفاده كنند ، آن را چيزى بر ضدّ مكتب الهى تلقّى كردند ، زيرا چنين فرض كردند كه تنها با دفعى الوجود بودن جهان است كه جهان نيازمند به علّت و پديدآورنده است ، و اگر جهان يا نوعى از انواع ، تدريجى الوجود باشد ، علل و عوامل تدريجى طبيعت براى توجيه آنها كافى است . اين گونه فرضيّات نشانه‌هاى ضعف دستگاههاى فلسفى غرب است .\r\nعلاوه بر اين جهت كه در غرب فرض بر اين بود كه نظريّهء تكامل ، برهان نظم و اتقان صنع را تضعيف مىكند يك چيز ديگر نيز سبب شد كه مكتب تكامل ، ضدّ مكتب الهى تلقّى شود و به اين وسيله بازار مادّيگرى را رونق دادند . آن اين بود كه فرض شد اگر خدايى در كار باشد مىبايست اشياء طبق طرح قبلى به وجود آمده باشند ؛ يعنى وجود اشياء قبلا در علم الهى پيش‌بينى شده باشد و سپس با اراده و مشيّت قاهرهء الهى خلق شده باشند .\r\nطرح قبلى و پيش‌بينى قبلى ملازم است با اينكه به هيچ وجه « تصادف » دخالت نداشته باشد ، زيرا تصادف بر ضدّ پيش‌بينى است . امر تصادفى يعنى امرى غير مترقّب و غير منتظر و غير قابل پيش‌بينى . امّا ما مىدانيم كه تصادف نقش فوق العاده مهمّ و مؤثّرى در خلقت كائنات بازى كرده است . فرضاً تصادف را براى خلقت اوّلى اشياء كافى ندانيم ، بالاخره وجودش را و نقش مؤثّرش را در جريان خلقت نمىتوانيم انكار كنيم . مثلًا خود زمين كه گهوارهء جانداران است قطعه‌اى بوده كه بر اثر تصادف ، مثلًا نزديك شدن خورشيد به يك كرهء بزرگ و واقع شدن آن تحت تأثير جاذبهء آن كرهء بزرگ ، به وجود آمده است . اگر طرح قبلى و به اصطلاح اگر تقدير ازلى در كار بود ، تصادف هيچ نقشى نداشت . نتيجه اينكه اگر خدايى در كار باشد ، اشياء طبق طرح قبلى به وجود مىآيند و قبلًا در علم ازلى الهى پيش‌بينى مىشوند ؛ اگر اشياء در علم ازلى الهى پيش‌بينى شده بودند تصادفى در كار نبود ؛ و چون تصادف نقش مؤثّرى در خلقت داشته است ، پس خلقت اشياء مقرون به پيش‌بينى نبوده و چون مقرون به\r\n\r\n","description":"","footnote":"","page_name":" 518 ","page_number":530},
  {"content":"\r\n\r\nپيش‌بينى نبوده پس خدايى نيست .\r\nبعلاوه اگر اشياء با اراده و مشيّت ازلى به وجود آمده باشند ، لازم است آناً و دفعتاً به وجود آيند ، زيرا ارادهء خداوند مطلق و بلامانع و غير مشروط است . لازمهء ارادهء مطلق و بلامانع و غير مشروط اين است كه هر چيزى را كه بخواهد ، بدون يك لحظه فاصله به وجود آيد . لهذا در كتب مذهبى آمده است : « امر الهى چنان است كه چون چيزى را بخواهد و بگويد باش ، بلافاصله آن چيز وجود مىيابد » . پس اگر جهان و موجودات جهان به وسيلهء اراده و مشيّت الهى به وجود آمده باشند ، لازم مىآيد كه جهان به هر شكل و هر وضعى كه در نهايت امر بايد موجود گردد ، از همان اوّل موجود گردد .\r\nنتيجهء اين دو بيان - كه يكى مربوط به علم ازلى بود و ديگرى مربوط به مشيّت ازلى - اينكه اگر خدايى در جهان باشد ، هم علم ازلى هست و هم مشيّت ازلى ، و مقتضاى علم ازلى و همچنين مقتضاى مشيّت و ارادهء ازلى اين است كه اشياء دفعتاً به وجود آمده باشند .\r\nپاسخ اين است كه نه نتيجهء علم ازلى ، دفعى الوجود بودن اشياء است و نه نتيجهء اراده و مشيّت ازلى ، و نه حتّى الهيّون جهان و يا كتب مذهبى اين مسأله را اينچنين طرح كرده‌اند . در كتب مذهبى آمده است كه خداوند آسمانها را در شش روز آفريد .\r\nمراد از اين روزها هر چه باشد ، خواه مراد شش دوره است و يا مراد شش روز ربوبى است كه هر روزش برابر است با هزار سال و يا مراد شش روز معمولى يعنى معادل 144 ساعت است ، به هر حال از اين جمله « تدريج » فهميده مىشود . هيچ‌گاه الهيّون اين مسأله را طرح نكرده‌اند كه علم ازلى و يا مشيّت مطلقهء ازلى ايجاب مىكرده كه آسمانها در يك لحظه و يك آن آفريده شود . پس چگونه است كه در كتب مذهبى آمده است كه تدريجاً و در طول يك زمان معيّن آفريده شده است ؟ و نيز قرآن كريم با كمال صراحت خلقت تدريجى جنين را در رحم مطرح مىكند و آن را به عنوان دليلى بر معرفت خدا ياد مىنمايد . احدى تاكنون نگفته است لازمهء علم ازلى و مشيّت ازلى - كه چون به چيزى تعلّق بگيرد و بگويد باش ، موجود مىشود - اين است كه جنين در يك لحظه متكوّن گردد .\r\nاين از نظر كتب مذهبى . امّا از نظر فلسفى اينكه گفته شد لازمهء علم ازلى اين است كه تصادف به هيچ وجه نقش مؤثّرى نداشته باشد ، توضيحى را ايجاب مىكند .\r\n\r\n","description":"","footnote":"","page_name":" 519 ","page_number":531},
  {"content":"\r\n\r\nاز نظر فلاسفه ، صدفه و اتّفاق ، و به تعبيرى ديگر تصادف ، به هيچ وجه وجود ندارد و آنچه بشر آن را به نام تصادف مىنامد ، واقعاً از نوع تصادف نيست ؛ با ساير علل و معلولات و مقدّمات و نتايج ، كوچكترين تفاوتى از لحاظ ماهيّت ندارد .\r\nكلمهء تصادف در دو مورد استعمال مىشود :\r\nيكى در مورد پيدايش حادثه‌اى بدون علّت فاعلى . يعنى اينكه فرض كنيم پديده‌اى كه نبود و پديد شد ، خودبخود و بدون تأثير هيچ عاملى پديد شد . اين نوع از تصادفات از طرف همهء مكتبها ، اعمّ از الهى و مادّى ، مردود است . مادّيين نيز در خلقت عالم چنين فرضى را نمىپذيرند . اين نوع از تصادف از محلّ بحث فعلى ما نيز خارج است . كسانى كه مدّعى هستند كه تغييرات اندام حيوانها تصادفى بوده است ، منظورشان اين نوع از تصادف نيست .\r\nمورد ديگر استعمال اين كلمه اين است كه فرض شود نتيجه‌اى از مقدّمه‌اى پيدا شود كه مقدّمهء او نيست و از مقدّمه‌اى نتيجه‌اى پيدا شود كه آن نتيجه ، نتيجهء اين مقدّمه نيست ، بلكه نتيجهء طبيعى مقدّمات ديگر است كه وجود نيافته است . مثلًا اگر شما از تهران سوار اتومبيل شويد و راه تهران - قم را پيش بگيريد و بعد از دو سه ساعت به قم برسيد ، هرگز نمىگوييد با اتومبيل در اين راه ، راه افتادم و تصادفاً به قم رسيدم ، زيرا لازمهء طبيعى اين نوع سير و حركت ، رسيدن به قم است . ولى اگر دوستى قديمى داشته باشيد كه سالهاست او را نديده‌ايد و در وقتى كه به قم مىرويد ابدا در فكر او و در جستجوى او نيستيد ، همين‌كه در بين راه تهران و قم به علىآباد رسيديد براى رفع خستگى پياده شديد و در كنار يك ميز ، يك صندلى خالى يافتيد و رفتيد كه بنشينيد ناگهان رفيق خودتان را ديديد كه بيست سال بود نديده بوديد و معلوم شد در شيراز بوده و مىآمده به تهران و او هم براى رفع خستگى آمده لحظه‌اى بنشيند و با شما برابر شده است ، در اينجا هر دو نفر مىگوييد در بين راه قم و تهران تصادفاً به هم رسيديم .\r\nاينكه هر دو نفر اين ملاقات را تصادف تلقّى مىكنيد ، از اين جهت است كه لازمهء طبيعت كلّى حركت از قم به تهران و از تهران به قم چنين برخوردى نيست . اگر لازمه‌اش اين بود ، بايد هر وقت و هر زمان و در هر شرايطى كه شما از تهران به قم حركت كنيد ، چنين برخوردى دست دهد و حال آنكه چنين نيست ؛ تنها اين سفر كه سفرى خاص بوده و در زمانى خاص صورت گرفته است و مقرون به شرايط خاصّى بوده است ، اين نتيجه را به بار آورده است و به همين جهت اين ملاقات نه براى شما و\r\n\r\n","description":"","footnote":"","page_name":" 520 ","page_number":532},
  {"content":"\r\n\r\nنه براى دوست شما و نه براى هر فردى ديگر مانند شما قابل پيش‌بينى نبوده است و اگر شما يا دوستتان مىخواستيد طرحى براى سفرتان تهيّه كنيد ، هرگز نمىتوانستيد برخورد دو نفرى خود را در علىآباد در طرح بگنجانيد ، ولى چيزهايى كه از لوازم طبيعى حركت بين قم و تهران است قابل پيش‌بينى و قابل گنجانيدن در يك طرح قبلى بود .\r\nامّا اگر نظر خود را از طبيعت كلّى حركت از تهران به قم ، به سوى همان حركت خاصّى كه در زمان خاص و شرايط خاص انجام داده‌ايد ، معطوف كنيد و آن را در حالى كه محفوف و مقرون به يك سلسله شرايط و اوضاع است و مقارن يك سلسله حوادث ديگر است در نظر بگيريد ، مىبينيد كه برخورد شما با رفيقتان در آن نقطهء معيّن و در آن لحظهء معيّن به هيچ وجه تصادفى نبوده ، بلكه كاملًا ضرورى و طبيعى و نتيجهء قهرى حركت شما به قم بوده است و براى كسى كه بر مجموع اوضاع و احوال شما دو نفر آگاه بوده كاملا قابل پيش‌بينى نيز بوده است .\r\nاين برخورد از نظر كسى تصادفى است كه طبيعت كلّى حركت از تهران به قم را مىبيند . البتّه طبيعت كلّى و عمومى اين حركت يك سلسله لوازم محدود دارد . آنچه از محدودهء آن لوازم خارج باشد ، از نظر طبيعت كلّى اين حركت امرى تصادفى است .\r\nامّا آنچه وجود دارد تنها طبيعت عام نيست ؛ آنچه وجود دارد آن طبيعت است بعلاوهء يك سلسله شرايط و ضمائم ، و با در نظر گرفتن آن شرايط و ضمائم است كه تصادف از ميان برمىخيزد .\r\nدر اينجا مثال ديگرى ذكر مىكنيم تا روشن شود چگونه تصادف و اتّفاق يك امر نسبى است ؛ يعنى از نظر كسى كه از اسباب و علل بىخبر است تصادف است ، امّا از نظر عالم به اسباب و علل ، تصادف و اتّفاقى در كار نيست .\r\nفرض كنيد دو نفر را كه هر دو عضو يك اداره‌اند و از يك مركز فرمان مىگيرند .\r\nيكى از اين دو نفر كه آقاى « الف » است ، مأمور خراسان و ديگرى كه آقاى « ب » است ، مأمور اصفهان است . از مركز دستور مىرسد به آقاى « الف » كه فلان روز براى فلان كار به فلان نقطهء آسيب‌ديده برود و پس از چندى دستور به آقاى « ب » مىرسد كه در همان روز براى انجام يك مأموريّت ديگر به همان نقطه برود . بديهى است كه آقاى « الف » و آقاى « ب » يكديگر را در همان محل ملاقات مىكنند و اين ملاقات براى هر دو نفر آنها جنبهء تصادفى دارد . هر دو نفر مىگويند در فلان روز در فلان نقطه تصادفا\r\n\r\n","description":"","footnote":"","page_name":" 521 ","page_number":533},
  {"content":"\r\n\r\nيكديگر را ملاقات كرديم . هر كدام از اينها كه طبيعت كار خود را در نظر مىگيرد ، مىبيند لازمهء هيچ يك از اينها آن برخورد و ملاقات نبوده است و مىبيند از نظر هيچ يك از آنها اين ملاقات قابل پيش‌بينى نبوده است ؛ امّا از نظر مركز كه هر دو مأموريّت به ظاهر جدا و بىارتباط را او اداره مىكرده است و به فرمان او صورت گرفته است ، به هيچ وجه تصادف نيست . از نظر مركز كه از يك طرف ، خطّ سير از اصفهان را تا آن نقطه ، و از طرف ديگر ، خطّ سير مشهد را تا آن نقطه به وجود آورده است و هر دو را طورى تنظيم كرده كه در روز معيّن هر دو نفر به آن نقطه برسند ، ملاقات و برخورد هر دو نفر بسيار طبيعى و قهرى است . او نمىتواند بگويد اين دو نفر را من فرستادم و تصادفاً در يك نقطه به هم رسيدند . پس تصادف و اتّفاق امرى نسبى است ؛ يعنى نسبت به كسى كه بىاطّلاع از جريانهاست تصادف است ، امّا نسبت به كسى كه آگاه بر متن جريانات است و به همهء اوضاع و شرايط احاطه دارد - و در واقع نسبت به متن واقع - به هيچ وجه تصادف و اتّفاقى در كار نيست . اين است كه مىگويند : « يقول الاتّفاق جاهل السّبب » يعنى آنچه اتّفاق و تصادف ناميده مىشود نسبت به جاهل به اسباب و علل اتّفاق و تصادف است نه نسبت به عالم و محيط بر جريانات .\r\nاز اينجا معلوم مىشود كه براى ذات بارى تعالى و در حقيقت بايد بگوييم از نظر متن واقع و نفس الامر ، تصادف و اتّفاقى در كار نيست . پس اينكه گفته مىشود « اگر قائل به خدا باشيم بايد قبول كنيم كه حوادث جهان طبق طرح قبلى و قابل پيش‌بينى بوده و تصادف و اتّفاق در كار نبوده و نقشى نداشته است و حال آنكه علوم براى تصادف و اتّفاق نقش مؤثّر و مهمّى قائل‌اند » سخنى بيهوده است .\r\nاين تصادف نسبت به ما كه جاهل به مجموع علل و اسبابيم ، تصادف است نه نسبت به خداوند كه خالق و آفرينندهء كلّ است و محيط بر همهء اسباب و اوضاع و احوال و علل و شرايط است .\r\nامّا مسألهء ارادهء ازلى و مشيّت ازلى . اين ايراد از ايراد اوّل سست‌تر است . عجبا ! تصوّر شده است كه لازمهء مشيّت مطلقهء ازليّه اين است كه وجود همهء مخلوقات ، دفعى و آنى باشد . چه اشتباه بزرگى ! لازمهء مشيّت و ارادهء مطلقه اين است كه هر چيزى همچنانكه او مىخواهد و به شكلى كه او مىخواهد ، بدون هيچ مانع و رادعى به وجود آيد و هيچ فصلى ميان ارادهء او و شىء اراده شده وجود نداشته باشد ، نه اينكه هر چيزى كه اراده مىكند دفعتاً به وجود آيد ، يعنى دفعى الوجود باشد .\r\n\r\n","description":"","footnote":"","page_name":" 522 ","page_number":534},
  {"content":"\r\n\r\nتوضيح اينكه ما - كه اراده و مشيّتمان ناقص و محدود است - اگر چيزى را اراده كنيم بايد متوسّل به چيزهايى غير از ارادهء خود بشويم و تا آن اسباب و وسايل را تحصيل نكنيم ، از ارادهء ما كارى ساخته نيست ؛ همچنين يك سلسله از موانع را بايد رفع كنيم و با وجود آن موانع نيز از ارادهء ما كارى ساخته نيست . امّا ارادهء خداوند چون محيط بر همه چيز است و همه چيز به ارادهء اوست ، اسباب و وسايط و موانع نيز مولود اراده و مشيّت اوست . پس در مرتبه‌اى كه ارادهء او حاكم است هيچ چيزى در برابر او به عنوان شرط يا سبب يا مانع وجود ندارد ؛ همهء شروط و اسباب و موانع و زوال موانع ، مادون و محكوم ارادهء او يعنى تابع ارادهء اوست . پس آنچه او اراده مىكند بدون هيچ وقفه‌اى همانطور است كه او اراده كرده است . اگر وجود چيزى موقوف به يك سلسله شرايط است ، از نظر آن چيز صحيح است كه بگوييم مشروط به شرايطى است ، امّا از نظر ارادهء الهى صحيح نيست گفته شود كه مشروط به شرايطى است ؛ يعنى اجراى ارادهء الهى مشروط به چيزى نيست ، بلكه ارادهء الهى آن را با همان شرط اراده كرده است و آن هم بدون وقفه‌اى به همان نحو كه اراده شده به وجود آمده است .\r\nپس معنى اينكه ارادهء الهى ، مطلق است اين است كه او هر چه بخواهد به همان نحو كه مىخواهد - بدون اينكه اجراى اراده‌اش متوقّف بر امرى ماوراى خودش باشد - انجام مىگيرد . پس اگر او وجود چيزى را به شكل دفعى بخواهد ، آن چيز به صورت آنى و دفعى به وجود مىآيد و اگر وجود چيزى را به صورت تدريجى بخواهد ، آن چيز به صورت تدريجى به وجود مىآيد ؛ بستگى دارد كه نحوهء وجود آن چيز چه نحوهء وجود باشد و ذات احديّت وجود آن چيز را به چه شكلى اراده كرده باشد .\r\nاگر اراده و مشيّت و حكمت الهى تعلّق گرفته است كه جانداران تدريجاً و در طول ميلياردها سال متسلسل گردند ، طبعا موجودات به همان نحو وجود مىيابند . پس غلط است كه بگوييم لازمهء مشيّت مطلقهء الهى اين است كه همه چيز دفعى الوجود باشد . خير ، لازمهء مشيّت مطلقهء الهى اين است كه همه چيز به همان نحو كه او اراده كرده است ، خواه به صورت دفعى و خواه به صورت تدريجى ، بدون توقّف به امرى ماوراى ارادهء پروردگار وجود پيدا كند .\r\nبعلاوه حكما ثابت كرده‌اند كه امور تدريجى الوجود نحوهء وجودشان منحصر به تدريجى است ؛ نوعى ديگر از وجود ، يعنى وجود ثابت و دفعى ، بر آنها محال است .\r\nپس قابليّت قابل نيز اقتضا مىكند تدريج را . صدر المتألّهين نوعى حركت در عالم\r\n\r\n","description":"","footnote":"","page_name":" 523 ","page_number":535},
  {"content":"\r\n\r\nاثبات كرده است كه آن را « حركت جوهريّه » مىنامند . بنابر اصل حركت جوهريّه هيچ امر ثابتى در طبيعت وجود ندارد و نمىتواند وجود داشته باشد ؛ همه چيز در طبيعت تدريجى الوجود است و جز اين نمىتواند باشد . اين فيلسوف كه در عين حال يك عارف الهى است ، هرگز در مخيّله‌اش خطور نمىكرد كه روزى مردمى در جهان پيدا شوند و لازمهء علم ازلى الهى و يا مشيّت ازلى الهى را دفعى الوجود بودن همهء اشياء بپندارند .\r\nما در چند سال پيش مقاله‌اى تحت عنوان « توحيد و تكامل » در نشريّهء ماهانهء مكتب تشيّع نوشتيم ( 1 ) و راههاى اشتباه فيلسوفان مغرب زمين را در تضادّ توحيد با اصل تكامل روشن كرديم .\r\n\r\nازليّت مادّه\r\nباز از جمله نمونه‌هاى نارسايى فلسفهء غربى اين است كه خيال كرده‌اند نظريّهء ازليّت مادّه با اعتقاد به خدا منافى است و حال آنكه هيچ ملازمه‌اى ميان اين نظريّه و انكار خداوند نيست ، بلكه حكماى الهى معتقدند لازمهء اعتقاد به خداوند ، اعتقاد به ازليّت و دوام فيّاضيّت او و دوام خالقيّت اوست كه مستلزم ازليّت خلق است .\r\nيكى از دانشمندان روسى در مقاله‌اى كه به فارسى در يكى از مجلّه‌ها در چند سال پيش ترجمه شده بود ، نوشته بود كه أبو على سينا در ميان ماترياليسم و ايده‌آليسم در نوسان بوده است .\r\nچرا اين دانشمند دربارهء ابن سينا اينچنين اظهار نظر مىكند و حال اينكه يكى از مشخّصات « ابن سينا » اين است كه در آراء و عقايد خودش به يك روش رفته است و تذبذب و تناقض در گفته‌هايش يافت نمىشود . شايد حافظهء نيرومند و فوق العاده‌اش كه هيچ‌گاه افكارش را فراموش نمىكرد ، يكى از علل اين ويژگى است .\r\nاين دانشمند روسى چون ديده است ابن سينا از طرفى قائل به ازليّت مادّه است و براى زمان ابتدا قائل نبوده است ، فكر كرده پس او ماترياليست است . و از طرف ديگر ديده است كه از خدا و آفرينش و علّت نخستين دم مىزند ، با خود فكر كرده كه\r\n\r\n\r\n\r\n\r\n","description":"","footnote":"\r\n( 1 ) . اين مقاله همراه يك سلسله مقالات ديگر به خواست خدا در مجموعهء مقالات فلسفى منتشر مىشود .\r\n","page_name":" 524 ","page_number":536},
  {"content":"\r\n\r\nبو على به اصطلاح ايده‌آليست است ؛ پس بو على در ميان دو قطب ماترياليسم و ايده‌آليسم در نوسان بوده و عقيدهء ثابتى در اين زمينه نداشته است !\r\nآن دانشمند روسى از اين جهت دربارهء بو على اينچنين انديشيده كه نظريّهء ازليّت مادّه را با مخلوق بودن آن و مخلوق بودن همهء جهان منافى دانسته است ، و حال آنكه در منطق ابن سينا كه مسألهء « مناط نيازمندى به علّت » را بررسى كرده است و مناط نيازمندى به علّت را « امكان ذاتى » تشخيص داده نه حدوث ، هيچ گونه تناقضى ميان اين دو وجود ندارد . قبلا مسألهء « مناط نيازمندى به علّت » را كه از مهمترين مسائل فلسفى است و تنها در فلسفهء اسلامى آن مسأله طرح شده است ، طرح كرديم و روشن كرديم كه لازمهء معلوليّت و مخلوقيّت ، « حدوث زمانى » نيست . مانعى نيست كه يك موجود ، وجود ازلى و ابدى داشته باشد و در عين حال وجودش « از غير » باشد . دربارهء اين مسأله بازهم سخن خواهيم گفت .\r\n\r\nخدا يا آزادى ؟\r\nمسألهء معروفى هست در فلسفه و كلام و اخلاق به نام جبر و اختيار . بحث در اين است كه آيا انسان در كارهاى خود مجبور است و آزادى براى انتخاب ندارد ، و يا حرّ و آزاد و مختار است ؟ مسألهء ديگرى در الهيّات هست به نام قضا و قدر . قضا و قدر يعنى حكم قطعى الهى در جريانات كارهاى عالم و حدود و اندازه‌هاى آنها .\r\nدر مسألهء قضا و قدر بحث در اين است كه آيا قضا و قدر الهى عامّ است و شامل همهء اشياء و جريانات است يا نه ؟ و اگر عامّ است ، تكليف آزادى و اختيار انسان چه مىشود ؟ آيا ممكن است كه هم قضا و قدر الهى عامّ و كلّى باشد و هم انسان نقش آزاد و مختار داشته باشد ؟\r\nجواب اين است : بلى . ما خود در رساله‌اى كه در همين موضوع نوشته‌ايم و با نام انسان و سرنوشت چاپ شده است . در اين باره بحث كرده‌ايم و ثابت كرده‌ايم كه هيچ گونه منافات ميان قضاى عامّ الهى از يك طرف و اختيار و آزادى انسان از طرف ديگر نيست . و البتّه آنچه ما در آنجا گفته‌ايم چيزى نيست كه اوّلين مرتبه ما گفته باشيم ؛ آنچه گفته‌ايم اقتباس از قرآن كريم است و قبل از ما ديگران اقتباس كرده‌اند ، مخصوصاً حكماى اسلامى مستوفى در اين باب بحث كرده‌اند . امّا امروز كه به جهان\r\n\r\n","description":"","footnote":"","page_name":" 525 ","page_number":537},
  {"content":"\r\n\r\nاروپا مىنگريم مىبينيم افرادى مانند ژان پل سارتر در شش و پنج اين مسأله گرفتارند و چون در فلسفهء خود به مسألهء انتخاب و اختيار و آزادى تكيه كرده‌اند ، خدا را نمىخواهند قبول كنند . ژان پل سارتر مىگويد : چون به آزادى ايمان و اعتقاد دارم نمىتوانم به خدا ايمان و اعتقاد داشته باشم ، زيرا اگر خدا را بپذيرم ناچارم قضا و قدر را بپذيرم و اگر قضا و قدر را بپذيرم آزادى فرد را نمىتوانم بپذيرم و چون نمىخواهم آزادى را نپذيرم و به آزادى علاقه و ايمان دارم پس به خدا ايمان ندارم .\r\nاز نظر اسلام ، اعتقاد و ايمان به خدا مساوى است با اينكه انسان آزاد و مختار باشد . آزادى به معناى واقعى ، گوهر انسان است . قرآن كريم خدا را بسيار بزرگ و اراده و مشيّتش را عامّ معرفى مىكند ، ولى از آزادى نيز سخت دفاع مىكند :\r\n    هَلْ أَتى عَلَى الْإِنْسانِ حِينٌ مِنَ الدَّهْرِ لَمْ يَكُنْ شَيْئاً مَذْكُوراً . إِنَّا خَلَقْنَا الْإِنْسانَ مِنْ نُطْفَةٍ أَمْشاجٍ نَبْتَلِيهِ فَجَعَلْناهُ سَمِيعاً بَصِيراً . إِنَّا هَدَيْناهُ السَّبِيلَ إِمَّا شاكِراً وَ إِمَّا كَفُوراً     ( 1 ) .\r\nآيا بر انسان روزگارى گذشت كه چيزى نبود كه از آن ياد شود ؟ ما او را از نطفهء مخلوطى كه داراى خلطها بود آفريديم ؛ خلطهايى كه موجب استعدادهاى گونه‌گون بود و او را در معرض آزمايش قرار مىدهيم . پس ما او را بينا و شنوا قرار داديم و راه به او نشان داديم ، و او خود مختار است كه شكرگزار باشد يا كافر نعمت .\r\nيعنى او آزاد است ؛ مىخواهد راه صحيح را انتخاب كند و مىخواهد راه كفران نعمت را انتخاب كند .\r\nباز قرآن مىفرمايد :\r\n   مَنْ كانَ يُرِيدُ الْعاجِلَةَ عَجَّلْنا لَهُ فِيها ما نَشاءُ لِمَنْ نُرِيدُ ثُمَّ جَعَلْنا لَهُ جَهَنَّمَ يَصْلاها مَذْمُوماً مَدْحُوراً . وَ مَنْ أَرادَ الْآخِرَةَ وَ سَعى لَها سَعْيَها وَ هُوَ مُؤْمِنٌ فَأُولئِكَ كانَ سَعْيُهُمْ مَشْكُوراً . كُلًّا نُمِدُّ هؤُلاءِ وَ هَؤُلاءِ مِنْ عَطاءِ رَبِّكَ وَ ما كانَ عَطاءُ رَبِّكَ مَحْظُوراً ( 2 ) .   \r\nهر كه به نعمتهاى زودگذر بسنده كند ، از آن نعمتها هر چه خواهيم به هر كس كه\r\n\r\n\r\n\r\n\r\n","description":"","footnote":"\r\n( 1 ) . دهر / 1 - 3 .\r\n( 2 ) . اسراء / 18 - 20 .\r\n","page_name":" 526 ","page_number":538},
  {"content":"\r\n\r\nخواهيم زود دهيم و سپس جهنّم را براى او قرار دهيم كه در آن داخل شود نكوهيده و دور از رحمت . و هر كس كه خانهء عاقبت خواهد و براى آن به مقدار لازم و شايسته كوشش كند و مؤمن باشد ، پس اينان كوشششان قدردانى خواهد شد . همه را - آن گروه و اين گروه را - از بخشش پروردگارت مدد كنيم ، و عطاى پروردگارت منع شدنى نيست .\r\nآرى ، اين است منطق قرآن . قرآن هيچ منافاتى ميان قضاى عامّ الهى و حرّيت و اختيار انسان نمىبيند . از نظر برهانى و فلسفى نيز در جاى خود ثابت شده است كه ميان اين دو منافاتى نيست . امّا اين فيلسوفان قرن بيستم خيال كرده‌اند كه تنها اگر خدا را نپذيرند آزادند ؛ آن هم بدين معنى كه در اين صورت مىتوانند رابطهء ارادهء خود را با گذشته و حاضر ، يعنى با تاريخ و محيط ، قطع كنند و با چنين ارادهء قطع شده از تاريخ و محيط ، آينده را انتخاب كنند و بسازند ، و حال آنكه مسألهء جبر و اختيار به قبول و نفى خدا مربوط نيست . با قبول خدا مىتوان براى ارادهء انسان نقش فعّال و آزاد قائل شد ، همچنانكه با نفى خدا نيز طبق قانون عليّت عامّه مىتوان به فرضيّهء آزادى انسان ايراد گرفت ؛ يعنى ريشهء جبر و يا توهّم جبر ، اعتقاد به نظام قطعى علّت و معلول است كه هم الهى به آن معترف است و هم مادّى . اگر منافاتى ميان نظام قطعى علّت و معلول و ميان آزادى و اختيار انسان نيست - همچنان كه واقعا هم نيست - اعتقاد به خدا سبب نمىشود منكر آزادى بشويم . تفصيل بيشتر اين مسأله را از كتاب انسان و سرنوشت بخواهيد . در اينجا چند نمونهء ديگر از لغزشهاى فلسفى غرب را در الهيّات ذكر مىكنيم .\r\n\r\nتصادف ، خدا ، عليّت ؟\r\nبراى آنكه بيشتر با طرز تفكّر غربى ، اعمّ از الهى يا مادّى ، دربارهء خدا آگاه شويم خوب است اين بحث را نيز طرح كنيم :\r\nگروهى اثبات خدا را در گرو خدشه وارد كردن بر قانون عليّت و بر اصل ضرورت علّى و معلولى پنداشته‌اند ؛ يعنى در گرو همان چيزى كه اساسىترين پايهء اثبات وجود خداوند است ؛ نه تنها اساسىترين پايهء اثبات وجود خداوند ، بلكه اساس\r\n\r\n","description":"","footnote":"","page_name":" 527 ","page_number":539},
  {"content":"\r\n\r\nقبول هر نظريّهء علمى و فلسفى است .\r\nبرتراند راسل در كتاب جهان‌بينى علمى فصلى باز كرده تحت عنوان « علم و دين » . مسائلى در اين فصل عنوان كرده كه به زعم او محلّ برخورد علم و دين است .\r\nيكى از آنها همين مسأله است و او آن را تحت عنوان « اختيار » ذكر كرده است . علّت اينكه تحت اين عنوان ذكر كرده اين است كه در تصوّر غربى ، اختيار و آزادى كه در مورد انسان به كار برده مىشود عبارت است از رهايى از قانون عليّت و ضرورت علّى و معلولى . پس اگر قانون علّيت و قانون موجبيّت ( قانون ضرورت علّى و معلولى ) را در طبيعت انكار كنيم ، در حقيقت به نوعى اختيار در مورد طبيعت قائل شده‌ايم . از اين رو « راسل » اين بحث را در زير تيتر « اختيار » طرح كرده است .\r\nبه عقيدهء ما طرح اين مسأله زير اين تيتر به نوبهء خود نشانهء ديگرى است از اينكه تفكّر غربى در اين گونه مسائل در چه سطحى است . به هر حال ، راسل مىگويد :\r\n« تا اين اواخر ، اگر چه حكمت كاتوليكى اصل اختيار را مىپذيرفت ، با اين حال ميلى هم به قبول قوانين طبيعى در جهان هستى نشان مىداد و اين اصل فقط در مورد قبول معجزات استثناء مىپذيرفت و اندكى تعديل مىيافت .\r\n. . . يكى از مراحل رشد قابل توجّهى كه اخيرا در شيوهء عمل پژوهشگران مذهبى حاصل شده تلاشى است براى نجات اختيار به دستيارى جهلى كه نسبت به طرز سلوك اتمها دارند . . . هنوز با هيچ درجهء اطمينانى نمىتوان اعلام كرد كه اصولًا قانونى كه از جميع جهات شامل حركات اتمها باشد ، وجود دارد يا حركات اين گونه اتمها تا اندازه‌اى تصادفى است . . . در يك اتم حالات مختلفى روى مىدهد كه با يكديگر توالى مستمر ندارند و با فواصل كوچكى از يكديگر جدا مىشوند . يك اتم مىتواند يك مرتبه از حالتى به حالت ديگر جهش كند و از اين گونه جهشها براى اتم فراوان اتّفاق مىافتد . در حال حاضر قانونى وجود ندارد تا معلوم كند كه در فلان موقعيّت خاص ، كدام جهش روى خواهد داد و از اين لحاظ گفته مىشود كه اتم تحت هيچ نظم و قاعده‌اى قرار نمىگيرد ، امّا داراى خاصيّتى است كه از نظر مشابهت شايد بتوان به اختيار تعبير كرد . ادينگتون ( 1 ) در كتاب ماهيّت جهان فيزيكى با همين امكان ، صحنهء بزرگى آراسته است » .\r\n\r\n\r\n\r\n\r\n","description":"","footnote":"\r\n( 1 ) . آرتور استانلى ادينگتون فيزيك‌دان معروف قرن بيستم .\r\n","page_name":" 528 ","page_number":540},
  {"content":"\r\n\r\nراسل آنگاه به تاريخچهء « اصل عدم موجبيّت » پرداخته و اضافه مىكند :\r\n« من در شگفتم از اينكه ادينگتون براى تأييد اختيار به اين اصل متوسّل شده باشد ، زيرا اصل مزبور به هيچ وجه نشان نمىدهد كه در سير طبيعت ، اختيار وجود دارد » .\r\nآنگاه دربارهء اين مطلب بحث مىكند كه آنچه از مكانيك كوانتومى نتيجه مىشود ، نفى علّيت نيست ؛ نفى اصل موجبيّت ( و اصل ضرورت ترتّب معلول بر علّت ) است . مىگويد :\r\n« پس در اصل عدم موجبيّت ، چيزى كه نشان دهد يك واقعهء فيزيكى بدون علّت واقع مىشود ، وجود ندارد . . . حال برمىگرديم به اتم و اختيارى كه در آن پنداشته مىشود .\r\nنخست بايد دانست كه هنوز معلوم نيست حركت اتم كاملًا سرسرى باشد . ادّعاى قاطعيّت در تأييد و يا ردّ اين نظريّه به يك اندازه غير علمى و اشتباه‌آميز است ، زيرا علم در همين اواخر به كشف اين نكته نائل آمده است كه اتم در حوزهء عمل قوانين فيزيكى قديم نيست و برخى فيزيك‌دانان با بىپروايى از همين مقدّمه نتيجه گرفته‌اند كه اتم اصلا در حوزهء عمل « قانون » نيست . . . آدمى تا چه اندازه بايد بىپروا باشد كه روبناى حكمتى را بر مبناى جهلى بنا كند كه فقط براى لحظه‌اى قابل دوام باشد . . . بعلاوه ايرادهاى علمى محضى نيز عليه ايمان به اختيار ، وجود دارد . بررسيهايى كه تاكنون در مورد رفتار حيوانات يا موجودات انسانى به عمل آمده روشن كرده است كه در اينجا نيز مانند زمينه‌هاى ديگر مىتوان به قوانين علمى ( علّى ظ ) دست يافت و اين همان است كه در تجربيّات « پاولوف » آزموديم .\r\nصحيح است كه ما نمىتوانيم اعمال آدمى را با هيچ درجه از كليّت پيش‌بينى كنيم ، لكن اين موضوع تا حدّى مربوط به پيچيدگى مكانيسم آدمى است و هرگز بيانگر بىقانونى محض - كه باطل بودنش در همهء موارد تجربى به ثبت رسيده است - نيست و كسانى كه مايل‌اند جهان فيزيكى از وجود قانون بر كنار باشد ، به نظر من نتيجهء اين ميل خود را در نمىيابند . همهء استنباط ما از جريان طبيعت بر اصل علّيت استوار است و اگر طبيعت تحت لگام قانون نباشد ، مجموع چنين استنباطى نقش بر آب خواهد بود . در آن صورت ، ديگر نخواهيم توانست از چيزى كه همهء جوانب آن را شخصاً نيازموده‌ايم ، آگاهى داشته باشيم ، و حتّى اگر جدّىتر صحبت كنيم ، آگاهى ما منحصر به تجربهء خود ما خواهد بود ، آن هم فقط در همان لحظهء آگاهى ؛ چون حافظه نيز بكلّى مشمول قوانين علّيت است . در اين صورت ، اگر ما ناتوان از اين باشيم كه از وجود ديگران و حتّى از گذشتهء خود استنباط موجّهى داشته باشيم ،\r\n\r\n","description":"","footnote":"","page_name":" 529 ","page_number":541},
  {"content":"\r\n\r\nاستنباط ما دربارهء خدا يا هر چيز ديگرى كه حكماى الهى آرزوى آن را دارند ، بسى ناچيزتر خواهد بود . . .\r\nدر واقع ، هيچ دليل قانع كننده‌اى بر اين فرض وجود ندارد كه حركات اتمها تابع قانون نباشند ، زيرا فقط در همين اواخر روشهاى تجربى توانسته‌اند آگاهيهايى از حركات اتمهاى مجرّد را به دست بياورند و هيچ بعيد نيست قوانين حاكم بر اين حركات هنوز كشف نشده باشند . » ( 1 )\r\nما نظر راسل را داير بر اينكه هيچ دليل قانع كننده‌اى بر بىقانون بودن حركات اتمها ارائه نشده تأييد مىكنيم و بلكه مدّعى هستيم محال است چنين دليلى وجود داشته باشد يا در آينده پيدا شود . و همچنين نظر وى را دربارهء اينكه اگر قانون عليّت در كار نباشد و جهان بىقانون باشد ، همهء استنباطهاى ما دربارهء جهان و دربارهء خدا و دربارهء هر چيز ديگر نقش بر آب خواهد بود ، كاملًا صحيح مىدانيم .\r\nآنچه راسل در پاسخ مدّعيان بىقانون بودن جهان ( لا اقل در درون ذرّات اتمى ) اظهار داشته است ، همان است كه حكماى الهى اسلامى در پاسخ اشاعره كه مىخواستند منكر ضرورت علّى و معلولى بشوند اظهار داشته‌اند . ما در پاورقيهاى اصول فلسفه و روش رئاليسم و در كتاب انسان و سرنوشت نظر خود را دربارهء اين اصل بيان كرده‌ايم . ولى در اينجا نمىتوانيم از اظهار تعجّب دربارهء دو مطلب خوددارى كنيم :\r\nيكى اينكه گروهى به اصطلاح الهى خواسته‌اند از راه نفى علّيت ، و به قول خودشان از راه اختيار ، و از راه نفى ضرورت علّى و معلولى و انكار سنخيّت علّت و معلول ( علّت معيّن ، معلول معيّن به وجود مىآورد ) وجود خداوند را اثبات كنند .\r\nهر كس كه اندك آشنايى با الهيّات اسلامى داشته باشد مىداند كه قبول اصل علّيت ، اصل ضرورت علّى و معلولى و اصل سنخيّت علّت و معلول جزء الفباى الهيّات است .\r\nديگر اينكه آقاى راسل پنداشته كه با انكار اصل علّيت ، تنها ضربه‌اى كه بر پيكر علوم وارد مىشود اين است كه نمىتوانيم نتيجهء تجربه‌هاى علمى خود را تعميم دهيم ، زيرا تعميم مورد تجربه نشده متّكى بر اين اصل است كه « علل يكسان در موارد يكسان به طور يكسان عمل مىكنند » . غافل از اينكه با انكار اصل علّيت حتّى در مورد چيزى\r\n\r\n\r\n\r\n\r\n","description":"","footnote":"\r\n( 1 ) . راسل : جهان‌بينى علمى ، ترجمهء حسن منصور ، ص 82 - 88 .\r\n","page_name":" 530 ","page_number":542},
  {"content":"\r\n\r\nكه همهء جوانب آن را آزموده‌ايم نيز نمىتوانيم در همان حدودى كه آزموده‌ايم اطّلاعى به دست آوريم ، زيرا اطّلاع حسّى و تجربى ما از خارج نيز تابع قانون عليّت است .\r\nاگر قانون عليّت در كار نباشد چيزى عايد ما نمىشود .\r\nآقاى راسل مكرّر در كتاب جهان‌بينى خود اين نظر را تأييد مىكند كه فيزيك جديد به سوى بىقانون بودن جهان پيش مىرود . امّا مطلب اساسى اين است كه قانون عليّت ، قانون فيزيكى نيست ، قانون فلسفى است ؛ لذا فيزيك نه مىتواند آن را اثبات كند و نه نفى . ولى آقاى راسل به قانون فلسفى مستقل از دست آوردهاى علوم اعتقاد ندارد و ناچار در اين گردابها براى هميشه بايد متحيّر بماند .\r\nما در پاورقيهاى اصول فلسفه و روش رئاليسم - مقالهء « پيدايش كثرت در ادراكات » - دربارهء منشأ پيدايش مفهوم علّيت و كيفيّت انتقال ذهن به اين مفهوم و تصديق به واقعيّت آن ، بحث كرده‌ايم و خواننده را به آن كتاب ارجاع مىدهيم .\r\n\r\nمفهوم آفرينش\r\nاز جمله سردرگميهاى غربى از ناحيهء فلسفى ، كه به مسألهء علّيت مربوط مىشود ، تحليل و بررسى آفرينش است . آفرينش يا خلقت يعنى چه ؟ آيا آفرينش به معنى اين است كه آفريننده معدومى را موجود مىكند يا به معنى اين است كه موجودى را موجود مىكند ؟ ! هيچ كدام از اينها مفهوم معقولى ندارد و شقّ سوّمى هم فرض نمىشود .\r\nبه عبارت ديگر ، آنچه به وسيلهء يك نيرو آفريده مىشود ، يا موجود است يا معدوم .\r\nاگر موجود است ، آفرينش او از قبيل تحصيل حاصل است ، زيرا موجود را ايجاد كردن به معنى اين است كه چيزى را كه يك شىء دارد مىخواهيم به او بدهيم ، مثل اينكه مثلًا خطّ راست را راست كنيم ؛ و اگر معدوم است ، آفرينش او از نوع تحقّق بخشيدن به تناقض است ، زيرا معدوم را موجود كردن يعنى عدم را تبديل به وجود كردن و تبدّل عدم به وجود يعنى اينكه عدم ، وجود و نيستى ، هستى بشود و اين تناقض است . پس آفرينش ، يا تبديل وجود به وجود است و يا تبديل عدم به وجود ؛ اوّلى تحصيل حاصل است و دوّمى تناقض ، و هر دو محال است .\r\nاين است شبههء معروفى كه در اين زمينه هست . در ميان علماى اسلامى ، آن كه\r\n\r\n","description":"","footnote":"","page_name":" 531 ","page_number":543},
  {"content":"\r\n\r\nبهتر از همه اين شبهه را پرورش داده امام فخر الدّين رازى است .\r\nحكماى اسلامى حساب مستقلّى براى اين مسأله باز كرده‌اند كه به « مسألهء جعل » معروف است و تحليلى عالى و دقيق در مفهوم علّيت ، آفرينش و امثال اينها به عمل آورده‌اند و اين شبهه را ريشه‌كن كرده‌اند . اوّلًا نشان داده‌اند كه اگر اين استدلال صحيح باشد ، به طور كلّى عليّت را يك جا بايد كنار گذاشت ، اعمّ از علّيت طبيعى يعنى تحريك و تبديل چيزى به چيز ديگر ، و يا علّيت الهى يعنى ايجاد و آفرينش . ثانياً محقّق ساخته‌اند كه دو نوع علّيت و دو نوع « جعل » متصوّر است : يكى جعل بسيط و ديگر جعل مركّب . همهء آن توهّمات از اينجا پيدا شده كه همهء جعلها و عليّتها را از نوع جعل و علّيت مركّب پنداشته‌اند . ما در اينجا در صدد تحقيق آن مسأله كه دامنهء وسيعى دارد نيستيم و اگر وارد بشويم و همهء جوانب مسأله را طرح كنيم ، مطلب به درازا خواهد كشيد . در اينجا تنها در صدد نشان دادن علل گرايش به مادّيگرى از نظر نارساييهاى فلسفى در غرب هستيم و ناچار آن اندازه اين مطلب را طرح مىكنيم كه ريشه‌اى از اين گرايشها را ارائه دهيم . يكى از آن ريشه‌ها حل نشدن مفهوم آفرينش ، و به عبارت ديگر ، تحليل دقيق نشدن مفهوم علّيت است كه در فلسفهء اسلامى در مبحث معروف « جعل » به عمل آمده است .\r\nدر اينجا به اين مناسبت مجدّداً عباراتى از راسل به عنوان يك فيلسوف مادّى غرب نقل مىكنيم . برتراند راسل در كتاب سابق الذّكر در فصل نام برده شده بحثى را تحت عنوان « خداى آفريدگار » طرح كرده است . در آنجا نظريّهء معروف فيزيك جديد را مطرح كرده است مبنى بر اينكه جهان رو به تحليل و كاهش مىرود ؛ پس دليل بر اين است كه جهان پايان دارد و اين به نوبهء خود دليل بر اين است كه جهان نقطهء آغازى از نظر زمان دارد ، زيرا آنچه آغاز ندارد پايان ندارد و آنچه پايان دارد حتماً آغاز دارد ، ولى ممكن است چيزى آغاز داشته باشد و پايان‌ناپذير هم باشد . از اينجا نتيجه گرفته شده كه پس جهان به وسيلهء يك نيرو آفريده شده است ، پس نظريّهء مادّيون باطل است .\r\nراسل در مقام بيان اين مطلب كه نظريّهء جديد تأييدى بر نظريّهء الهيّون نيست ، مىگويد :\r\n« يكى از جدّىترين مشكلاتى كه در عصر حاضر با علم روبرو است ، از اين حقيقت ناشى مىشود كه جهان ظاهراً رو به تحليل مىرود . به عنوان نمونه مىتوان از\r\n\r\n","description":"","footnote":"","page_name":" 532 ","page_number":544},
  {"content":"\r\n\r\nعناصر اكتيويته‌راديو نام برد . اين گونه عناصر به طور مداوم به عناصر ساده‌ترى تجزيه مىشوند و هنوز فعل و انفعالى كه در جهت عكس آن براى از نو به وجود آوردن عنصر مركّب صورت بگيرد ، شناخته نشده است . البتّه اين نكته مهمترين و مشكلترين جنبهء تحليل رفتن جهان نيست ، زيرا اگر چه ما فعل و انفعال ديگرى در طبيعت سراغ نداريم كه جريان عكس اين فعل و انفعال را نشان دهد ، با اين حال ، مىتوانيم وجود چنان فعل و انفعالاتى را تصوّر بكنيم و ممكن نيز هست كه در نقطهء ديگرى از جهان همچو عملى صورت بگيرد . ولى هنگامى كه به قانون دوّم ترموديناميك مىرسيم ، با مشكل اساسىترى روبرو مىشويم . در حالت كلّى ، قانون دوّم ترموديناميك مىگويد كه اگر اشياء جهان به حال خود گذاشته شوند ، به بىنظمى مىگرايند و هيچ وقت سامان نخستين خود را بازنمىيابند . از اينجا چنين به نظر مىرسد كه روزى همهء جهان وضع كاملا مرتّبى داشته و هر چيز آن در محلّ مناسب خود بوده ، از آن وقت تا كنون بىنظمى هر چه بيشتر شده تا جايى كه امروز هيچ عملى مگر يك تكان بسيار قوى نمىتواند نظم نخستين را بازگرداند » . ( 1 )\r\nراسل پس از توضيحاتى در اين زمينه چنين به سخن خود ادامه مىدهد :\r\n« . . . هر اندازه كه در زمان هستى عالم به عقب سفر كنيم ، پس از سالهاى محدودى ( 2 ) ، مىرسيم به مرحله‌اى كه - در صورت صحّت قانون دوّم ترموديناميك - پيش از آن جهانى وجود نداشته است و اين عبارت از همان حالت اوّليه است كه توزيع انرژى نابرابرترين وضع ممكن را دارا بوده است . » ( 3 )\r\nآنگاه به نقل سخن ادينگتون و ترديد و تحيّر او در اينكه در نهايت امر چه نظريّه‌اى را بايد انتخاب كرد ، مىپردازد . ادينگتون مىگويد :\r\n« مشكل وجود يك گذشتهء نامتناهى ، مشكل هولناكى است . اين قابل فهم نيست كه ما وارثان زمان مقدّماتى نامحدودى باشيم و اين مسأله نيز كه لحظه‌اى وجود داشته كه پيش از آن ، لحظهء ديگرى نبوده است ، خود كمتر از آن نامفهوم نيست . » ( 4 )\r\n\r\n\r\n\r\n\r\n","description":"","footnote":"\r\n( 1 ) . همان كتاب ، ص 92 و 93 .\r\n( 2 ) . در اينجا راسل به طنز در پرانتز مىگويد به هر حال از 4004 سال بيشتر است .\r\n( 3 ) . همان كتاب ، ص 94 .\r\n( 4 ) . همان كتاب ، ص 94 .\r\n","page_name":" 533 ","page_number":545},
  {"content":"\r\n\r\nخود راسل در نهايت امر اينچنين اظهار نظر مىكند :\r\n« . . . يا بايد قانون دوّم ترموديناميك در هر زمان و مكان صدق نكند و يا اينكه ما بايد در محدود انگاشتن جهان هستى از لحاظ مكانى اشتباه كرده باشيم . امّا تا روزى كه اين گونه استدلالات رواج دارند ، من ترجيح مىدهم به طور موقّت بپذيريم كه جهان در زمانى متناهى ولى نامعلوم آغاز يافته است . آيا از اينجا مىتوانيم استنباط كنيم كه جهان به دست آفريننده‌اى خلق شده است ؟ در صورت توسّل به قوانين ناشى از روش استنباط موجّه علمى ، پاسخ مطمئنّا منفى است . دليلى وجود ندارد كه جهان دفعتاً ايجاد نشده باشد ، جز اينكه اين امر به نظر عجيب مىنمايد . امّا در طبيعت ، هيچ قانونى وجود ندارد دال بر اينكه چيزهايى كه به نظر ما عجيب باشند نبايد روى بدهند .\r\nاستنباط ما از خالق مترادف است با استنباط يك « علّت » ، و استنباطهاى علّى در حوزهء علم فقط زمانى مجاز هستند كه از قوانين علّى آغاز شده باشند . خلقت از عدم چيزى است كه به تجربه ممتنع است . از اين رو تصوّر اينكه جهان به دست خالقى آفريده شده به هيچ وجه منطقىتر از اين فرض نيست كه جهان بدون علّت ايجاد شده باشد ، چه اين هر دو ، قوانين علّىاى را كه ما قادر به مشاهده‌شان هستيم با يك قوّه نقض مىكند . » ( 1 )\r\nآنچه نقل شد شامل دو بخش است :\r\nيكى مربوط به فيزيك جديد است و اظهار نظر دربارهء آن در صلاحيّت علم الهى نيست . از نظر علم الهى ، خلقت و آفرينش نمىتواند محدود باشد و از نظر زمانى نقطهء آغازى داشته باشد ، كما اينكه نمىتواند در يك حدّ معيّن متوقّف گردد . فيض الهى ، چه از نظر آغاز و چه از نظر انجام ، لا ينقطع و نامتناهى است . جهان كنونى به شكلى كه فيزيك تصوّر مىكند ، مىتواند يك حلقه از حلقات فيض الهى باشد كه به يكديگر متّصل و مرتبطاند ، امّا نمىتواند حلقهء منحصر به فرد باشد . از نظر علم الهى معنى اينكه جهان در زمانى متناهى آغاز يافته است ، اين است كه اين قطعه از خلقت نقطهء آغازى دارد نه اينكه خلقت و آفرينش در زمانى متناهى آغاز يافته است .\r\nبخش دوّم مربوط است به اظهار نظرهاى فيلسوفانهء اين فيلسوف قرن بيستم .\r\n\r\n\r\n\r\n\r\n","description":"","footnote":"\r\n( 1 ) . همان كتاب ، ص 96 و 97 .\r\n","page_name":" 534 ","page_number":546},
  {"content":"\r\n\r\nهدف اصلى ما از نقل كلمات بالا اين بخش است . ايشان در حال حاضر كه فيزيك جديد ، نظريّهء تحليل و كاهش تدريجى جهان را تأييد مىكند ، ترجيح مىدهند كه بپذيرند جهان در زمانى متناهى ولى نامعلوم آغاز يافته است ، ولى اكنون كه اجباراً بايد پذيرفت جهان در زمانى متناهى آغاز يافته است در اينجا دو فرضيّه وجود دارد :\r\nيكى اينكه جهان در لحظهء آغاز به دست خالقى آفريده شده باشد ؛ ديگر اينكه در آن لحظه خودبخود و بدون دخالت هيچ عاملى ، هستى جهان آغاز شده باشد . ايشان مدّعى هستند از نظر قوانين علّى هيچ ترجيحى ميان اين دو فرضيّه نيست ؛ هر دو فرضيّه قوانين علّى را يكسان نقض مىكنند . همانطور كه پيدايش خودبخود جهان بر خلاف قوانين علّى است ، پيدايش جهان وسيلهء يك نيروى آفريننده نيز بر خلاف قوانين علّى است ، زيرا قوانين علّى كه ما قادر به مشاهدهء آن هستيم استنتاجهايى را از راه علّيت مجاز مىشمارد كه از قوانين علّى آغاز شده باشد ؛ يعنى علّيت و معلوليّتى را به رسميّت مىشناسد كه خود علّت نيز به نوبهء خود معلول علّتى ديگر باشد ، امّا اگر علّيت و معلوليّتى فرض شود كه علّت به نوبهء خود معلول نباشد ، بر خلاف اصل عليّت است كه در حوزهء علم معتبر به شمار مىرود .\r\nاگر علّيت و معلوليّتى فرض شود كه علّت به نوبهء خود معلول علّتى ديگر نباشد ، مستلزم اين است كه خلقت از عدم صورت گرفته باشد و خلقت از عدم چيزى است كه به تجربه ممتنع است .\r\nاوّلًا آقاى راسل مىپندارد قانون علّيت از نوع مشهودات و محسوسات است ؛ توجّه نكرده و يا نخواسته است توجّه كند كه علّيت و معلوليّت محسوس نيست . آنچه محسوس است توالى و تعاقب حوادث است نه علّيت و معلوليّت آنها و نه قوانين كلّى علّى و معلولى ، بلكه توالى و تعاقب نيز محسوس نيست ، معقول و انتزاعى است .\r\nثانياً مىگويد قانون علّت و معلول ، علّيت و معلوليّتى را تأييد مىكند كه علّت نيز به نوبهء خود معلول علّتى ديگر باشد و فرض علّيت و معلوليّتى كه علّت ، معلول علّت ديگر نباشد بر خلاف قانون علّيت و معلوليّت است .\r\nمىپرسيم چرا ؟ فرضاً ما قانون علّيت را يك قانون تجربى بدانيم ، در كجاى اين قانون چنين محدوديّتى و تقييدى هست ؟ مگر تصوّر ما از علّيت و معلوليّت جز اين است كه هر پديده‌اى نيازمند به عاملى است كه او را به وجود آورده باشد ؟ امّا اينكه خود عامل مزبور نيز بايد پديده‌اى باشد كه به يارى عامل ديگر به وجود آمده باشد و\r\n\r\n","description":"","footnote":"","page_name":" 535 ","page_number":547},
  {"content":"\r\n\r\nآن عامل نيز به نوبهء خود همين طور الى غير النهاية ، از كدام تجربه به دست آمده است ؟\r\nثالثاً خلقت از عدم به تجربه ممتنع است يعنى چه ؟ مگر ضرورت و امتناع ، جزء امور تجربى هستند ؟ آيا امتناع يا ضرورت ، يك پديده و يك حالت مادّى است كه قابل تجربه و احساس باشد ؟ حدّ اكثر اين است كه تاكنون خلقت از عدم مشاهده نشده باشد ، امّا اينكه امتناعش با تجربه ثابت شده باشد يعنى چه ؟\r\nرابعاً چه فرقى هست ميان علّيت و معلوليّتى كه علّت خود معلول علّتى ديگر باشد ، با علّيت و معلوليّتى كه علّت معلول علّتى ديگر نباشد ، كه اوّلى خلقت از عدم نيست و دوّمى خلقت از عدم است ؟ در هر دو مورد ، وجودى وابسته به وجود ديگر و ناشى از وجود ديگر است . اگر خلقت از عدم صورت گرفته ، در هر دو حالت صورت گرفته و اگر صورت نگرفته ، در هيچ حال صورت نگرفته است .\r\nخامساً طبق گفتهء اين فيلسوف ، فيزيك جديد به هر حال قانون علّيت را نقض شده اعلام كرده است ، زيرا اين فيزيك الزام مىكند كه براى جهان نقطهء آغاز قائل شويم و دو فرض هم بيشتر براى آغاز جهان وجود ندارد و هر دو فرض هم به يك قوّه ، قانون علّيت را نقض مىكنند .\r\nپس بايد بپذيريم تمام استنباطهاى ما دربارهء طبيعت و جهان نقش بر آب است ، زيرا قبلًا خود جناب راسل پذيرفت كه همهء استنباط ما از جريان طبيعت بر اصل علّيت استوار است ، و اگر طبيعت تحت لگام قانون نباشد ، مجموع چنين استنباطى نقش بر آب خواهد بود .\r\nطبيعت هستى يا محكوم قانون علّيت هست و يا نيست ؛ اگر هست ، پيدايشش هم بايد تابع قانون علّيت باشد و اگر نيست ، امكان ندارد كه طبيعت ، بىلگام پديد آمده و بعد اين لگام به دهنش زده شود .\r\nما در اينجا سخن راسل را به خودش برمىگردانيم . وى مىگويد :\r\n« شايد اصل علّيت روا يا ناروا باشد ولى كسى كه فرض ناروايى آن را مىپسندد ، از فهم نتايج مترتّب بر نظريّهء خويش ناتوان است . اين شخص معمولًا آن دسته از قوانين علّيت را كه مورد پسند خود مىيابد ، از تعرّض مصون مىپندارد . مثلًا شك نمىكند كه خوراكى كه ميل مىكند ، موجب سيرى و رشد او خواهد شد ، يا تا وقتى كه وجه كافى در حساب بانكى خود دارد چكهايش قابل پرداخت خواهد بود ، لكن\r\n\r\n","description":"","footnote":"","page_name":" 536 ","page_number":548},
  {"content":"\r\n\r\nدر همان حال ، قوانين ديگرى را كه مخالف ميل خود مىبيند ، مورد اعتراض قرار مىدهد . با توجّه به اين حالات ، رويّهء مزبور را روىهمرفته بيش از حدّ ساده‌لوحانه مىيابيم . » ( 1 )\r\nبه نظر مىرسد اين جمله‌ها دربارهء خود آقاى راسل بيش از همه صادق است .\r\nآنچه ما دربارهء آقاى راسل در زمينهء مسألهء خدا مىبينيم اين نيست كه منطق و استدلال ، ايشان را به بىخدايى كشانده است ؛ تنها نوعى بىميلى بلكه تعصّب منفى در ايشان احساس مىكنيم . امّا اينكه منشأ بىميلى چيست ، نيازمند به روانكاوى مفصّلى از مشار اليه است . در اين روانكاوى ، از الهيّات و معلومات ما وراء الطّبيعى كه در آغاز كودكى از مادربزرگ خود آموخته و مكرّر در كلمات خود از آنها ياد مىكند ، نبايد غافل ماند .\r\n\r\nبرهان نظم\r\nساده‌ترين و عمومىترين برهانى كه بر وجود خداوند اقامه مىشود ، برهان نظم است . قرآن كريم موجودات جهان را به عنوان « آيات » يعنى علائم و نشانه‌هايى از خداوند ياد مىكند . معمولًا چنين گفته مىشود كه نظم و سازمان اشياء دليل بر اين است كه نيروى نظم‌دهنده‌اى در كار است . گفته مىشود اين برهان بر خلاف ساير براهين از قبيل برهان محرّك اوّل و برهان وجوب و امكان و برهان حدوث و قدم و برهان صدّيقين - كه ماهيّت فلسفى و كلامى و عقلانى محض دارند - يك برهان طبيعى و تجربى است و ماهيّت تجربى دارد ، نظير ساير براهين و استدلالاتى كه محصول تجربهء بشر است .\r\nدر غرب ديويد هيوم فيلسوف انگليسى قرن هيجدهم بر اين برهان خدشه‌هايى وارد كرده و از آن هنگام تاكنون بسيارى از غربيها را عقيده بر آن است كه برهان نظم - كه بزرگترين تكيه‌گاه الهيّون است - از اعتبار افتاده است . بىاعتبار شدن ادلّهء اثبات خدا ، خصوصا دليل نظم ، يكى از علل گرايش به مادّيگرى در جهان غرب است .\r\nاينك به بررسى خدشه‌هاى جناب هيوم مىپردازيم .\r\n\r\n\r\n\r\n\r\n","description":"","footnote":"\r\n( 1 ) . همان كتاب ، ص 87 و 88 .\r\n","page_name":" 537 ","page_number":549},
  {"content":"\r\n\r\nهيوم كتابى تأليف كرده به نام محاورات دربارهء دين طبيعى . در آن كتاب ، شخصى فرضى به نام « كلئانتس » از برهان نظم دفاع مىكند و شخص فرضى ديگرى به نام « فيلون » بر آن خدشه وارد مىسازد و به اين ترتيب ميان اين دو نفر محاوره صورت مىگيرد . البتّه هيوم شخصاً ماترياليست نيست . او مىكوشد ثابت كند كه ادلّه‌اى كه الهيّون اقامه كرده‌اند ، استحكام علمى ندارد ، همچنان كه ادلّهء مادّيون نيز چنين است .\r\nاو معتقد است ايمان ، امرى قلبى است و از نظر عقلانى اگر بنا شود برهان نظم ملاك قرار گيرد ، همين قدر مىتوان گفت كه :\r\n« نظم مشهود در طبيعت اگر دليل كافى نيست لا اقل قرينه است بر اينكه علّت يا علل نظم در جهان احتمالًا شباهتى به عقل و خرد انسانى دارد . امّا وراى اين ، ما راهى براى بسط و تعميم اين دليل به منظور اثبات خصوصيّات اين علّت يا اين علل نداريم . » ( 1 )\r\nهيوم شخصاً از نظر فلسفى ، شكّاك و « لا ادرى » است ، ولى اصرار دارد كه ثابت كند برهان نظم ، ناتمام بلكه مخدوش است . مىگويند :\r\n« هيوم در تمام عمر خويش با بحث دربارهء ارزش و اعتبار ادلّهء گوناگونى كه مفاد آنها اثبات هستى يك موجود الهى است ، سر و كار داشت . . . هيوم در آثار متنوّع خود استدلالى را كه بعضى از فيلسوفان دينى به كار برده بودند مورد انتقاد شديد قرار داد ، و اين امر شايد به علّت شيوع و رواج برهان نظم در آن ايّام بوده است . وى در اين باره در حدود بيست و پنج سال متناوبا كار كرد و كتاب مشهور خود محاورات دربارهء دين طبيعى را به انجام رسانيد . » ( 2 )\r\nهيوم برهان نظم را از زبان كلئانتس چنين تقرير مىكند :\r\n« به اطراف جهان بنگريد ؛ در كلّ و هر جزء آن نظاره كنيد ؛ خواهيد يافت كه جهان چيزى جز يك ماشين عظيم نيست كه به يك عدّهء نامتناهى ماشينهاى كوچكتر تقسيم شده و بازهم قبول تقسيم مىكند تا حدّى كه حواس و قواى انسانى ديگر نتواند\r\n\r\n\r\n\r\n\r\n","description":"","footnote":"\r\n( 1 ) . ريچارد پاپكين و آوروم استرول : كلّيات فلسفه ، ترجمهء دكتر سيّد جلال مجتبوى ، ص 231 .\r\n( 2 ) . همان كتاب ، ص 211 .\r\n","page_name":" 538 ","page_number":550},
  {"content":"\r\n\r\nپىجويى و تعيين كند . تمام اين ماشينهاى گوناگون ، و حتّى كوچكترين اجزاى آن ، با چنان دقّتى با يكديگر متعادل و هماهنگ است كه تحسين و شگفت همهء آدميان را كه دربارهء آنها مىانديشند ، برمىانگيزد و آنان را شيفته و مجذوب مىسازد .\r\nسازگارى شگفت‌انگيز وسايل نسبت به غايات در سراسر طبيعت دقيقاً - هر چند خيلى عظيم‌تر - به محصولات و اختراعات انسانى و فراورده‌هاى طرح و فكر و هوش و خرد انسانى شباهت دارد . بنابراين ، از شباهت ميان آثار طبيعى و مصنوعات انسانى ، ما از راه قياس به شباهت ميان علل آنها حكم مىكنيم و سازندهء طبيعت را نظير روح انسان مىدانيم ، هر چند كه به تناسب عظمت دستگاه طبيعت ، سازندهء آن داراى قوايى عظيم‌تر است . تنها به دليل اين دليل غير اولى ( متأخّر بر تجربه ) است كه ما بىدرنگ وجود خدا و همانندى او را با روح و عقل انسانى اثبات مىكنيم . » ( 1 )\r\nهيوم از زبان فيلون شكّاك ، خطاب به كلئانتس نظريّهء او را اينچنين مورد خدشه قرار مىدهد :\r\n« اگر ما خانه‌اى ببينيم - كلئانتس ! - با بزرگترين يقين و اطمينان نتيجه مىگيريم كه آن خانه معمار يا بنّايى داشته ، زيرا اين دقيقا آن نوع معلولى است كه تجربه كرده‌ايم كه از آن نوع علّت ناشى و صادر مىشود . امّا مطمئنّا تصديق نخواهيم كرد كه جهان چنين شباهتى به يك خانه دارد كه ما بتوانيم با همان يقين و اطمينان ، يك علّت مشابه استنباط كنيم يا بگوييم شباهت در اينجا تمام و كامل است . اين عدم شباهت طورى روشن است كه بيشترين ادّعايى كه مىتوانى بكنى فقط يك حدس و ظنّ و فرضى دربارهء يك علّت مشابه است .\r\nممكن است مادّه علاوه بر روح ، در اصل ، منشأ يا سرچشمهء نظم در درون خود باشد و تصوّر اينكه چندين عنصر به واسطهء يك علّت درونى ناشناخته ممكن است با عالىترين نظم و ترتيب درآيد ، از تصوّر اينكه صور و معانى آنها در روح بزرگ جهانى به واسطهء يك علّت درونى ناشناختهء همانند به نظم و ترتيب درآيد مشكل‌تر نيست .\r\nآيا كسى جدّاً به من خواهد گفت كه يك جهان منظّم بايد ناشى از فكر و صنعتى انسان‌وار باشد ، زيرا كه ما آن را تجربه كرده‌ايم ؟ براى محقّق ساختن اين استدلال لازم است كه دربارهء مبدأ جهانها تجربه داشته باشيم و مطمئنّا اين كافى نيست كه\r\n\r\n\r\n\r\n\r\n","description":"","footnote":"\r\n( 1 ) . همان كتاب ، ص 209 و 210 .\r\n","page_name":" 539 ","page_number":551},
  {"content":"\r\n\r\nديده باشيم كه كشتيها و شهرها ناشى از صنعت و اختراع انسانى است .\r\n. . . آيا مىتوانى ادّعا كنى كه چنين شباهتى را ميان ساخت يك خانه و پيدايش يك جهان نشان دهى ؟ آيا طبيعت را در چنان وضعى همانند نخستين نظم و ترتيب عناصر ديده‌اى ؟ آيا جهانها زير چشم تو صورت پذيرفته‌اند ؟ و آيا فرصت و مجال آن را داشته‌اى كه تمام پيشرفت پديدار ( فنومن ) را از نخستين ظهور نظم تا كمال نهايى آن مشاهده كنى ؟ اگر داشته‌اى پس تجربهء خود را ذكر كن و نظريّهء خويش را ارائه ده .\r\nثانيا تو بنابر نظريّهء خودت دليلى ندارى براى اسناد كمال به خدا ، يا براى اين فرض كه او از هر خطا و اشتباه يا بىنظمى در افعال خود منزّه و مبرّاست . . . لا اقل بايد اعتراف كنى كه براى ما غير ممكن است كه با افكار و انظار محدود خود بگوييم كه آيا اين نظام اگر با ساير نظامهاى ممكن و حتّى واقعى مقايسه شود ، شامل اشتباهات و خطاهاى بزرگ است يا شايستهء تحسين و تقديرى شگرف ؟ آيا يك روستايى اگر « انئيد » ( شعر حماسى ويرژيل ) براى او خوانده شود مىتواند اظهار نظر كند كه آن شعر مطلقاً بىعيب است ، يا مقام شايستهء آن را در ميان محصولات هوش انسانى تعيين كند در حالى كه وى هيچ محصول ديگرى هرگز نديده است ؟\r\nامّا اگر اين عالم ، محصول كاملى باشد بازهم نامعلوم و مشكوك است كه همهء خوبيهاى آن اثر را بتوان بحقّ به سازندهء آن نسبت داد . اگر يك كشتى را بررسى كنيم ، البتّه انديشهء عالى و بلند دربارهء هوشمندى سازندهء چنين ماشين پيچيده و سودمند و زيبايى پيدا خواهيم كرد . امّا وقتى دانستيم كه آن مكانيك‌دان كودنى است كه به ديگران تأسّى كرده و از صنعتى تقليد نموده كه طىّ ادوار و اعصار متوالى پس از بسى آزمايشها و اشتباهات و تصحيحات و سنجشها و گفتگوها تدريجا اصلاح شده و پيشرفت كرده است . آيا باز نسبت به او همان احساس را خواهيم داشت ؟ پيش از اينكه نظام موجود رقم زده شود ، ممكن است عوالم بسيار در سراسر ازل سرهم‌بندى شده باشد و پيشرفت و بهبود ، آهسته امّا مداوم در طىّ ادوار و اعصار نامتناهى ، صنعت ساخت جهان را پيش برده باشد . در چنين مسائلى چه كسى مىتواند تعيين كند كه حقيقت چيست و حتّى كه مىتواند حدس بزند كه در ميان بسى فرضها كه ممكن است پيشنهاد يا تصوّر شود ، فرضى كه بيشتر احتمال وقوع دارد كدام است ؟\r\nما هيچ معلوماتى براى اظهار نظر دربارهء تكوين جهان ( نظر دربارهء مبادى جهان ) نداريم . تجربهء ما كه خود ، هم از جهت قلمرو و هم از حيث دوام و استمرار ، اين قدر\r\n\r\n","description":"","footnote":"","page_name":" 540 ","page_number":552},
  {"content":"\r\n\r\nناقص و محدود است نمىتواند هيچ فرضيّه‌اى دربارهء كلّ اشياء به ما تلقين كند . امّا اگر ما ناگزير و لزوماً بايد فرضيّه‌اى برگزينيم ، بر حسب چه قاعده‌اى بايستى انتخاب خود را معيّن كنيم ؟ آيا قاعدهء ديگرى غير از بيشتر بودن شباهت ميان اشياء مورد مقايسه وجود دارد ؟ و آيا يك گياه يا يك حيوان كه با رويش و زايش به وجود مىآيد ، بيش از يك ماشين مصنوعى كه از عقل و تدبير ناشى مىشود ، شباهت قوىترى به عالم ندارد ؟\r\nاستدلال تمثيلى كه در آن برهان به كار رفته است ، به فرض اينكه وجود ناظمى را ثابت كند ، به هيچ وجه مشعر بر صفات پسنديده‌اى كه به آن ناظم نسبت مىدهند نيست . تصوّر خداوندى نيكوكار و عادل و مهربان از مقايسهء آثار طبيعى با اعمال انسان نتيجه نمىشود . اگر آن ناظم فرض شود كه مانند انسان است ، ديگر دليلى نداريم براى اين فرض كه صفت اخلاقى خاصّى وجود دارد كه متعلّق به خالق طبيعت است . وقتى كسى محصول - يعنى طبيعت - را مطالعه كند و همهء اوصاف ناخوشايند آن ، يعنى طوفانها و زلزله‌ها و منازعات يك قسمت طبيعت يا قسمت ديگر را مشاهده كند ، آيا مىتواند نتيجه بگيرد كه آن طرح‌ريزى از يك عقل سليم و خوب ناشى شده است ؟ » ( 1 )\r\nخلاصهء نظريّات هيوم در تقرير و بيان برهان نظم اين است :\r\nالف . برهان نظم يك برهان تعقّلى محض بر اساس بديهيّات اوّليّه نيست ؛ برهانى تجربى است و مولود تجربهء طبيعت است و بايد واجد شرايط براهين تجربى باشد .\r\nب . اين برهان مدّعى است كه از تجارب ممتد دربارهء طبيعت ، شباهت كامل ميان طبيعت و ميان مصنوعات انسان از قبيل ماشين و كشتى و خانه به دست مىآيد و روشن مىگردد كه جهان از نظر رابطهء اجزايش با يكديگر و از نظر تطابق ميان ساختمان جهان و آثار و نتايجى كه بر آن مترتّب مىشود ، عينا مانند يك ماشين بزرگ است .\r\nج . به حكم قاعدهء كلّى كه در براهين تجربى مورد استفاده قرار مىگيرد ، شباهت معلولات دليل بر شباهت علل است و نظر به اينكه معلولات و مصنوعات انسان از يك روح و عقل و انديشه ناشى شده است ، پس جهان نيز از يك روح و عقل و انديشهء بزرگ ناشى شده است .\r\n\r\n\r\n\r\n\r\n","description":"","footnote":"\r\n( 1 ) . همان كتاب ، ص 212 - 224 .\r\n","page_name":" 541 ","page_number":553},
  {"content":"\r\n\r\nو خلاصهء نظريّهء وى در نقد اين برهان اين است :\r\nالف . اساس اين برهان بر شباهت ميان مصنوعات طبيعت و مصنوعات انسان است ؛ بر اين است كه جهان از نظر تركيب و تأليف اجزا مانند يك خانه و يا يك ماشين است كه يك قوّهء بيرونى ذى شعور ، يعنى عقل و روح ، آنها را براى دست يافتن به يك سلسله هدفها و غرضها به يكديگر پيوند داده است . امّا اين شباهت كامل نيست ؛ يعنى قطعى و يقينى نيست ، ظنّ و احتمال است . نمىتوان گفت كه شباهت جهان به يك ماشين از شباهت آن به يك گياه يا يك حيوان كه داراى يك نيروى خود تنظيمى درونى است و به هيچ وجه از بيرون تنظيم نمىشود ، بيشتر است .\r\nب . اين برهان آنگاه يك برهان تجربى بود كه مكرّر تجربه شده بود ؛ يعنى مكرّر جهانهايى به همين شكل و همين وضع و همين نظام از موجوداتى شاعر و انسان مآب صادر شده بود و ما با تجربه رابطهء چنين نوع معلولى را با علّتى انسان مآب احساس كرده بوديم ؛ پس از آن با ديدن جهانى شبيه جهانهاى تجربه شده ، حكم مىكرديم كه اين جهان نيز مانند آن جهانها علّتى انسان مآب دارد . در صورتى كه چنين نيست .\r\nتجربه‌اى كه در مورد ساخت كشتى و خانه و شهر داريم باتجربه‌اى كه در مورد جهان بايد داشته باشيم ، يك سنخ نيست ؛ پيدايش و تكوين جهان كه در طول ميلياردها سال تدريجاً رخ داده ، شباهتى به تكوين كشتى يا خانه ندارد .\r\nج . از اينها گذشته ، اين برهان مىخواهد وجود بارى تعالى را اثبات كند كه مساوى است با حكمت بالغه و قدرت نامتناهى و كمال مطلق . فرضاً ثابت شود كه مبدأ جهان موجودى انسانگونه است ، براى مدّعا كافى نيست . اين برهان آنگاه براى اثبات ذات بارى كافى بود كه ما به تجربه دريافته باشيم كه اين جهان ، كامل‌ترين جهان ممكن است و منطبق بر حكمت بالغه است . در صورتى كه براى ما كه تنها با همين يك جهان سر و كار داشته و داريم و جهانى ديگر نديده تا ميان آنها و اين جهان مقايسه كنيم ، غير ممكن است كه بتوانيم بفهميم اين جهان بر اساس حكمت بالغه ساخته شده ؛ يعنى بهترين جهان ممكن است . درست مثل اين است كه از يك روستايى كه جز يك كتاب در عمرش نخوانده ( هر چند فرضا آن كتاب عالىترين شاهكار باشد ) درخواست كنيم كه نظر خود را دربارهء تنها كتابى كه خوانده اعلام دارد كه بهترين كتاب است .\r\nد . فرضاً اين جهان بهترين جهان ممكن باشد كه بهتر از آن امكان‌پذير نباشد ،\r\n\r\n","description":"","footnote":"","page_name":" 542 ","page_number":554},
  {"content":"\r\n\r\nبازهم دليلى بر وجود بارى تعالى كه كمال مطلق و غنى بالذّات و واجب الوجود است ( بر حسب فرض ) نمىشود ، زيرا اين برهان آنگاه دليل بر وجود ذات بارى تعالى است كه ثابت كند علاوه بر اينكه اين جهان كامل‌ترين جهان ممكن است و بهتر از آن فرض نمىشود ، اوّلين جهانى است كه خداوند آفريده و خداوند قبلًا تجربه‌اى در كار خلقت نداشته و تدريجاً صنعت خود را تكميل نكرده و بعلاوه از هيچ صنعت ديگر هم تقليد نكرده است . ولى هيچ يك از اينها ثابت شدنى نيست . از كجا معلوم كه صانع اين عالم ، اين صنعت را از جاى ديگر تقليد نكرده است ؟ و از كجا معلوم كه خودش در سراسر ازل ، صنعت عالم‌سازى را تكرار و تجربه نكرده و تدريجاً به اين پيشرفت عظيم در صنعت نائل نشده است ؟\r\nه . گذشته از همهء اينها در جهان موجود ، نقصها و بديها و زشتيها ديده مىشود كه با حكمت بالغهء الهيّه جور نمىآيد از قبيل طوفانها ، زلزله‌ها ، بيماريها و غيره .\r\nاينها خلاصه‌اى است از ايرادهاى هيوم كه ما به زبانى نسبتاً شرقى آنها را تقرير كرديم .\r\nاكنون به بررسى اين ايرادها بپردازيم :\r\n1 اينكه آقاى هيوم پنداشته است كه برهان نظم ماهيّت تجربى دارد ، مانند همهء برهانهاى تجربى ديگر ، اشتباه است . براهين تجربى در مواردى است كه بخواهيم رابطهء يك پديدهء محسوس را با يك پديدهء قابل احساس ديگر كشف نماييم . به عبارت ديگر ، برهان تجربى تنها در مورد كشف رابطه ميان دو جزء از طبيعت مىتواند جارى باشد ، نه در مورد كشف رابطه ميان طبيعت و ماوراى طبيعت . به عبارت ديگر ، تجربه آنجا ميسّر است كه پديده‌اى را در طبيعت مشاهده مىكنيم و مىخواهيم علّت يا علل آن پديده را با آزمايش كشف كنيم و يا مىخواهيم آثار و نتايج و معلولات آن را به دست آوريم . مثلًا با تجربه ، رابطهء ميان حرارت آب و بخار شدنش و يا رابطهء ميان سردى آب و منجمد شدنش را مىيابيم . وقتى كه دو عامل را در پى يكديگر ديديم و از دخالت عاملى ديگر هم مطمئن شديم ، حكم مىكنيم كه يكى از اين دو علّت ديگرى است . پس شرط تجربى بودن يك رابطه اين است كه هر دو طرف رابطه ، قابل احساس و تحت\r\n\r\n","description":"","footnote":"","page_name":" 543 ","page_number":555},
  {"content":"\r\n\r\nتسلّط مشاهدهء حسّى ما باشند .\r\nاكنون ببينيم آيا استدلال از راه نظم جهان بر وجود ناظم ذى شعور ، يك برهان تجربى است ؟ پيش از آنكه وارد ماهيّت برهان نظم گرديم ، لازم است ماهيّت يك استدلال رايج ديگر را كه آقاى هيوم صد در صد آن را تجربى مىداند و برهان نظم را چيزى شبيه آن مىشمارد ، بررسى كنيم و آن ، برهان و استدلال از آثار و مصنوعات انسان بر عقل و انديشه و هوش انسان است .\r\nآيا آن استدلال رايج و عادى ما در مورد انسانها كه از آثار و مصنوعات انسان ، عقل و انديشه و ميزان معلومات او را كشف مىكنيم ، واقعاً يك دليل تجربى است از نوع تجربه‌هايى كه در مورد كشف روابط اجزاى طبيعت ، نظير رابطهء حرارت و بخار و رابطهء سردى و انجماد ، به كار مىرود يا نه ؟ به عبارت ديگر ، آيا كشف عقل و هوش و علم صانعهاى انسانى از مصنوعاتشان يك دليل تجربى است يا يك برهان عقلى ؟\r\nما از كجا مىدانيم كه مثلًا بو على فيلسوف يا طبيب بوده و يا سعدى شاعر و اديبى با ذوق بوده است ؟ ما كه با اشخاص مختلف از دوست و رفيق و معلّم و شاگرد و همكلاسى هميشه روبرو مىشويم ، از كجا مىفهميم كه آن يكى باهوش و ديگرى كم هوش و سوّمى با معلومات و چهارمى كم اطّلاع است ؟ بديهى است كه از آثارى كه از آنها بروز مىكند ، از سخنانى كه از آنها مىشنويم ، از رفتارى كه از آنها مىبينيم يا از آثار و نوشته‌هاى آنها كه مطالعه مىكنيم . ما كه هوش و عقل و معلومات آنها را نمىتوانيم مستقيما مشاهده كنيم يا لمس نماييم .\r\nاساساً چيزهايى از قبيل انديشه و معلومات ، قابل حسّ و لمس نيست . فرضاً مغز آنها را تشريح كنيم يا به وسايلى از مغز آنها عكس‌بردارى كنيم ، ممكن است يك سلسله آثار در آن مغزها ببينيم ولى هرگز انديشه‌ها را نمىتوانيم حس كنيم يا لمس نماييم ، بلكه ما آنچه از قبيل انديشه و عقل و هوش است ، جز همان مقدار كه در درون خود داريم - يعنى عقل و هوش و انديشهء خود را - مستقيماً درك نمىكنيم . ما تنها به معلومات و عقل و انديشهء خود مستقيما دسترسى داريم و بس . از اين رو هيچ عقل و انديشه‌اى در دسترس تجربهء ما نيست كه بتوانيم با آزمايش ، رابطهء يك اثر را با آنها درك كنيم ، بلكه از نظر تجربى ، از وجود عقل و انديشه‌اى جز عقل و انديشهء خودمان بىخبريم .\r\nدر عين حال چرا و به چه دليل به وجود عقل و انديشه در ساير افراد انسان حكم\r\n\r\n","description":"","footnote":"","page_name":" 544 ","page_number":556},
  {"content":"\r\n\r\nمىكنيم و شك نداريم ، و به چه دليل از روى آثار و مصنوعات و تجلّيات عملى آنها به ميزان عقل و هوش و انديشه و معلومات و ذوق و احساس آنها پى مىبريم ؟ مگر دكارت نمىگفت كه حيوانات - عموما به استثناى انسان - ماشينهاى غير ذى شعورى هستند و طورى ساخته شده‌اند كه شبيه جاندارها عكس العمل نشان مىدهند ؟ از كجا كه اين طور نباشد ؟ و از كجا كه نه تنها حيوانات ماشينهاى بىجان و بىشعور هستند - كه آثارى شبيه جانداران از خود بروز مىدهند - بلكه هر انسانى جز خود من چنين نباشد ؟ من كه مستقيماً از وجود هيچ عقل و هيچ انديشه و احساس ، جز عقل و انديشه و احساسات خود آگاه نيستم . شايد عقل و انديشه و احساس منحصراً در من وجود داشته باشد و در هيچ موجود ديگرى وجود نداشته باشد . چه دليل تجربى هست كه اين طور نيست ؟ دريافت عقل و انديشه در خودم كافى نيست براى اينكه حكم كنم كه عيناً شبيه آنچه در من هست در ديگران هم هست ، زيرا اين به اصطلاح منطقى ، « تمثيل » است ؛ يعنى مقياس قرار دادن يك فرد است براى افراد ديگر ، نه تجربه كه عبارت است از مورد آزمايش قرار دادن افراد زياد يك نوع تا آنجا كه يقين حاصل شود آثار مربوطه اختصاص به افراد آزمايش شده ندارد ؛ در همهء افراد نوع موجود است .\r\nحقيقت اين است كه اكتشاف عقل و هوش در انسانها از روى آثار و مصنوعاتشان ، نه از قبيل « تمثيل » منطقى است و نه از قبيل استدلال تجربى ، بلكه نوعى برهان عقلى است . درست است كه انسان وجود موجودى به نام عقل يا اراده يا انديشه را تنها در درون خود مستقيما مىيابد و به نوع كارش كه تدبير و تقدير و انتخاب است - يعنى در ميان امكانات فراوان ، يكى را كه با هدفش مناسب باشد برمىگزيند - آشنا مىشود ، ولى آنجا كه در كار ديگران مطالعه مىكند ، هر چند عقل و شعور را در آنها شهود نمىكند ، امّا عمل « گزينش » را در كارهاى آنها مشاهده مىنمايد ؛ يعنى هنگامى كه كارهاى آنها را مورد مطالعه قرار مىدهد ، مىبيند همواره در ميان انواع و اقسام كارها ، بلكه در ميان هزار شكل و صورت كارها ، تنها يك شكل و يك صورت به نتيجه‌اى مطلوب مىرسد و ساير شكلها به نتيجه نمىرسد . آنها همان شكل و همان صورت خاص را بر مىگزينند كه به نتيجهء مطلوب مىرسد ؛ ساير شكلها و صورتها را رها مىكنند . مثلًا اگر انسانى قلم به دست بگيرد و بخواهد آن را روى كاغذ بكشد كه يك سياهى به يك شكل رسم شود ، هزار گونه ممكن است ، كه يكى از آنها اين\r\n\r\n","description":"","footnote":"","page_name":" 545 ","page_number":557},
  {"content":"\r\n\r\nاست كه مثلًا به شكل « م » درآيد و اگر ادامه دهد و قلم را روى كاغذ بكشد ، هزار گونه شكل ممكن است رسم شود كه يكى از آنها « ن » است ، و اگر نوبت ديگر عمل خود را تكرار كند ، هزار گونه ممكن است كه يكى از آنها شكل « ت » است . حالا اگر قلم به دست گرفت و شكل « منّت » درآمد ، در حقيقت بايد گفت يك هزارم احتمالات از يك هزارم احتمالات از يك هزارم احتمالات صورت گرفته است . و اگر كار خود را ادامه داد و چند سطر نوشت و از مجموع آنها اين شكل پديدار شد : « منّت خداى را عزّ و جلّ كه طاعتش موجب قربت است و به شكر اندرش مزيد نعمت . هر نفسى كه فرو مىرود ممدّ حيات است و چون برمىآيد مفرّح ذات . پس در هر نفسى دو نعمت موجود و بر هر نعمتى شكرى واجب . . . » ، احتمال اينكه همهء اين حروف تصادفا و نه از روى گزينش ، يعنى نه از روى توجّه و انتخاب ، صورت گرفته است آن قدر ضعيف است كه قابل تصوّر نيست ؛ يعنى عقل انسان عادتاً آن را محال مىداند . از اينجاست كه حكم مىكند نيروى « گزينش » ، يعنى همان چيزى كه عقل و اراده ناميده مىشود ، وجود دارد .\r\nاين است مسألهء اينكه مىگوييم استدلال از آثار و مصنوعات انسانها بر وجود عقل و انديشه در آنها نه يك تمثيل منطقى است كه صرفاً از مقياس قرار دادن فرد خودش را براى ديگران پيدا مىشود ( مثل اينكه مثلًا اگر خودش دل درد داشته باشد حكم كند كه همهء مردم دل درد دارند ) و نه يك دليل تجربى است كه به دليل اينكه مكرّر رابطهء چنان آثارى را با عقل انسانها آزمايش كرده ، يعنى عقل و آثار آن را مستقيماً تحت مطالعه قرار داده ، رابطهء آنها را كشف كرده است ؛ بلكه نوعى برهان عقلى است شبيه برهانى كه ذهن در مورد صدق قضاياى متواتر تاريخى اقامه مىكند ( 1 ) .\r\nپس معلوم شد شناخت ما و دست يافتن به عقل و هوش انسانهاى ديگر غير از خود ما از نوع دليل تجربى نيست ، چه رسد به آنكه برهان نظم - كه در مورد جهان و رابطه‌اش با ذات بارى تعالى اقامه مىشود - از نوع دليل تجربى باشد .\r\nاخيراً اين اشتباه نصيب بسيارى از نويسندگان مسلمان عرب و دنباله‌روان ايرانى آنها شده است ؛ گمان برده‌اند كه دعوت قرآن كريم به مطالعهء « آيات تكوين » ،\r\n\r\n\r\n\r\n\r\n","description":"","footnote":"\r\n( 1 ) . ما تحقيق و تفصيل بيشتر بحث دربارهء ماهيّت اين گونه استدلالها را در بحثهاى « شناخت » كرده‌ايم ؛ اميدواريم به نشر آنها توفيق حاصل نماييم .\r\n","page_name":" 546 ","page_number":558},
  {"content":"\r\n\r\nدر حقيقت ، به معنى دعوت به خداشناسى تجربى است ؛ گمان برده‌اند همين‌كه ما آيات تكوين را مورد مطالعه قرار داديم و از اين طريق به معرفت خداوند نائل شديم ، با يك دليل تجربى خدا را شناخته‌ايم ، و از اينجا به يك نتيجه‌گيرى مضحك ديگر پرداخته‌اند و آن اينكه در مسائل الهيّات از همان راه مىرويم كه علماى طبيعى براى شناخت طبيعت رفتند و ديگر نيازى به آن بحثهاى دقيق و ظريف فلسفى در مسائل الهيّات نداريم ، بلكه براى اينكه عار ندانستن و نفهميدن آنها را بر خود هموار نماييم ، همهء آنها را بىاساس اعلام مىنماييم . غافل از اينكه حدّ تجربه فقط شناخت آثار خداوند است . امّا شناخت خداوند به كمك آثار شناخته شده از راه تجربه ، نوعى استدلال عقلى محض است .\r\n2 آقاى هيوم پنداشته است كه الهيّون مىخواهند ثابت كنند كه عالم كاملًا شبيه آثار و مصنوعات انسان است و از راه اينكه تشابه معلولات دليل تشابه علل است ، خواسته‌اند ثابت كنند كه پس عالم - كه عيناً مانند يك ماشين و يك خانه است - سازنده‌اى نظير سازندهء ماشين و خانه دارد .\r\nآقاى هيوم مىفرمايند : اينچنين نيست ؛ جهان بيش از آنكه شبيه به يك كشتى يا يك ماشين يا يك خانه باشد ، شبيه دستگاه منظّم و خود تنظيم يك گياه يا يك حيوان است .\r\nاوّلًا در پاسخ آقاى هيوم مىگوييم : معنى سخن شما اين است كه جهان مانند يك ماشين يا كشتى نيست ، بلكه مانند خودش است ! ! ! مگر شما انتظار داشتيد كه جهان مانند خودش نباشد ؟ مگر گياه يا حيوان جزئى از جهان نيستند ؟ در حقيقت ، سخن بر سر همان گياه و يا حيوان است كه به قول شما چنان ساخته شده كه مانند يك دستگاه صنعتى بسيار پيشرفته - هزار درجه از كشتى و ماشينهاى بشرى پيشرفته‌تر - از درون خود تنظيم مىشود . پس نشانه‌هاى « صنع » در گياه و حيوان بيش از كشتى و ماشين است . پس اگر سازندهء كشتى و ماشين از عقل و انديشه بهره‌مند است ، سازندهء جهان كه نمونه‌اش گياه و حيوان است ، به طريق اولى داراى عقل و دانايى است .\r\nثانياً اينكه آقاى هيوم مىگويد اين برهان از نظر ماهيّت نوعى « تشبيه » است و\r\n\r\n","description":"","footnote":"","page_name":" 547 ","page_number":559},
  {"content":"\r\n\r\nمنظور ، اثبات كمال مشابهت ميان صنع صانع طبيعت و ميان صنع انسان است ، اشتباه است . محال است كه صنع صانع طبيعت ( خدا ) شباهت كامل به صنع انسان داشته باشد ، بلكه صانع طبيعت همچنانكه از نظر ذات و صفات منزّه است از اينكه شبيه انسان باشد ، از نظر فعل و صنع نيز منزّه از شباهت است .\r\nانسان جزئى از طبيعت است . به حكم اينكه جزئى از طبيعت است ، موجودى است در حال « شدن » و تكامل . همهء تلاشش اين است كه خود را از قوّه به فعل و از نقص به كمال برساند . تمام تلاشهاى انسان نوعى حركت از قوّه به فعل و از نقص به كمال است . و نيز به حكم اينكه جزئى از اجزاى طبيعت است نه خالق طبيعت ، تصرّف او در طبيعت به شكل برقرار كردن رابطهء مصنوعى ( غير طبيعى ) ميان اجزاى طبيعت است . ساخته‌هاى انسان از قبيل شهر و خانه و كشتى عبارت است از يك سلسله موادّ طبيعى كه با يك ارتباط مصنوعى به خاطر يك هدف و غايتى كه آن هدف و غايت ، هدف صانع و سازنده است نه هدف مصنوع و ساخته شده ، و سازنده مىخواهد به وسيلهء اين ارتباط مصنوعى به هدف و غرضى نائل آيد ، با يكديگر پيوند يافته‌اند .\r\nپس مقوّم صنع بشرى دو چيز است :\r\nالف . پيوند اجزاى مصنوع ، پيوند مصنوعى است و نه طبيعى .\r\nب . هدف و غرضى كه در اين صنع به كار رفته ، هدف و غرض صانع است ؛ يعنى اين صانع است كه به وسيلهء اين مصنوع ، خود را به هدفى مىرساند و از خود رفع نقص مىكند و به نوعى خود را از قوّه به فعليّت مىرساند .\r\nهيچ يك از اين دو ركن در صنع بارى تعالى نمىتواند وجود داشته باشد . نه ممكن است رابطهء اجزاى مصنوع با يكديگر يك رابطهء غير طبيعى باشد و نه ممكن است هدف موجود هدف صانع باشد ، بلكه بايد پيوند اجزاى مصنوع با يكديگر پيوند طبيعى باشد ، آنچنان كه در پيوند اجزاى منظومهء شمسى يا منظومهء اتمى يا در اجزاى يك مركّب طبيعى جمادى يا در اجزاى گياهان يا حيوانات يا انسان مشاهده مىكنيم .\r\nاين است معنى سخن حكماى الهى كه مىگويند : غايات افعال بارى همه غايات فعل‌اند نه غايات فاعل ، و يا مىگويند : حكمت انسان به معنى انتخاب فاضل‌ترين وسيله‌ها براى بهترين غايتهاست و حكمت بارى تعالى به معنى رساندن موجودات است به غايات خودشان .\r\n\r\n","description":"","footnote":"","page_name":" 548 ","page_number":560},
  {"content":"\r\n\r\n اذ مقتضى الحكمة و العناية * ايصال كلّ ممكن لغاية ( 1 ) \r\nو اين است معنى سخنشان كه مىگويند : « العالى لا يلتفت الى السافل » مقام برتر عوالم وجود ، غايتى را در مقام پايين‌تر اين عوالم جستجو نمىكند . و اين است معنى سخن آنها كه لازمهء مخلوقيّت موجودات و صدور آنها از ذات كامل على الاطلاق ، غايت داشتن همهء موجودات و سريان عشق در همهء موجودات است و غاية الغايات ، ذات حقّ متعال است . و اين است معنى سخنشان كه فاعليّت انسانها فاعليّت بالقصد است و فاعليّت حقّ متعال فاعليّت بالعناية .\r\nحقيقت اين است كه تصوّر هيوم و همهء فلاسفهء غرب از قديم الايّام تا عصر حاضر از برهان نظم همان تصوّر كودكانهء عوامانه است بر اساس اينكه خدا را صانعى مانند صانعهاى بشر فرض كرده و در اطراف نفى و اثبات چنين صانعى به بحث پرداخته‌اند ، و حال آنكه تنها با اثبات چنين صانعى است كه به هيچ وجه خدا را اثبات نكرده‌ايم ، مخلوقى در حدّ انسان اثبات كرده‌ايم .\r\nبررسى نظريّهء پرطمطراق هيوم در تقرير برهان نظم كه نزديك سه قرن است فلسفهء غرب را تحت الشّعاع قرار داده است ، بار ديگر ضعف بنيهء فلسفى غرب را - چه الهى و چه مادّى - روشن مىكند و نشان مىدهد تصوّر غربيان از برهان نظم يك ذرّه شكل فلسفى ندارد ، از آنچه در فلسفهء اسلامى در بحث « عنايت » مطرح است ، در غرب خبرى نبوده ، تصوّر غربيان از اين برهان در حدّ تصوّر عوام النّاس و حدّ اكثر در حدّ تصوّر متكلّمين اشعرى و معتزلى بوده نه در حدّ تصوّر حكما و فلاسفهء اسلامى .\r\n3 آقاى هيوم مىگويد : فرضا با اين برهان ثابت شود كه صانع جهان از عقل و هوشى مانند عقل و هوش انسان برخوردار است ، مدّعا كه اثبات كمال لايتناهى خداوندى است اثبات نشده است .\r\n\r\n\r\n\r\n\r\n","description":"","footnote":"\r\n( 1 ) . منظومهء حكمت سبزوارى .\r\n","page_name":" 549 ","page_number":561},
  {"content":"\r\n\r\nاشتباه آقاى هيوم در اينجا اين است كه پنداشته كسانى كه خداوند را كمال مطلق و لايتناهى دانسته‌اند ، با اتكا به برهان نظم - كه به قول او يك دليل تجربى است - بوده است .\r\nما در جلد پنجم اصول فلسفه يادآور شديم كه ارزش برهان نظم تنها در اين حدّ است كه ما را تا مرز ما وراء الطّبيعه سوق مىدهد . اين برهان همين قدر ثابت مىكند كه طبيعت ماورايى دارد و مسخّر آن ما وراء است و آن ما وراء ، مستشعر به ذات و مستشعر به افعال خود است . امّا اينكه آن ما وراء واجب است يا ممكن ، حادث است يا قديم ، واحد است يا كثير ، محدود است يا نامحدود ، علم و قدرتش متناهى است يا نامتناهى ، از حدود اين برهان خارج است . اينها مسائلى است كه تنها و تنها بر عهدهء فلسفهء الهى است و فلسفهء الهى با براهين ديگرى اينها را اثبات مىكند .\r\n4 آقاى هيوم مىگويد : فرضاً جهان ما كامل‌ترين جهان ممكن باشد ، از كجا كه صانع جهان آن را از جاى ديگر كپيه نكرده باشد و يا خود به تدريج و ممارست ، صنعت خود را تكميل نكرده باشد ؟\r\nاين اشكال نيز ناشى از آن است كه هيوم از حدود كاربرد برهان نظم غافل است . او پنداشته همهء مسائل الهيّات را از يك برهان استنتاج مىكنند و آن برهان نظم است . در جلد پنجم اصول فلسفه گفته‌ايم كه كاربرد برهان نظم اين است كه ثابت مىكند طبيعت به خود واگذاشته نيست ؛ قواى طبيعت ، قواى تسخير شده است .\r\nطبيعت به اصطلاح فلاسفه فاعل بالتّسخير است ، و به عبارت ديگر ، طبيعت ماورايى دارد و آن ما وراء حاكم بر طبيعت و مدبّر آن است . برهان نظم كه كاربردش در اين حدّ است ، در حدود همين كاربرد ، رسا و كافى است . امّا اينكه آن ما وراء چه وضعى دارد ، مثلًا آيا كمالش ذاتى است يا مكتسب است ، آيا تدريجاً به دست آورده و يا مانند ذاتش قديم است و امثال اينها ، يك سلسله مسائل است كه با يك سلسله براهين ديگر قابل تحقيق است ، و فرضاً با براهين ديگرى قابل تحقيق نباشد و از مسائلى باشد كه براى هميشه براى بشر مجهول خواهد ماند - كه البتّه اين طور نيست و قابل تحقيق است - از ارزش برهان نظم نمىكاهد . هدف برهان نظم اين است كه ما را از طبيعت تا مرز\r\n\r\n","description":"","footnote":"","page_name":" 550 ","page_number":562},
  {"content":"\r\n\r\nماوراى طبيعت رهبرى كند . ماوراى اين مرز ، خارج از مسئوليّت اين برهان است .\r\n5 آقاى هيوم مسألهء شرور و آفات و طوفانها و زلزله‌ها را به عنوان نقضى بر « نظم معقول » جهان ذكر مىكند .\r\nما نظر به اينكه دربارهء اين مطلب در كتاب عدل الهى مشروحاً بحث كرده‌ايم ، از طرح آن در اينجا خوددارى مىكنيم و خوانندگان را به آن كتاب ارجاع مىدهيم .\r\n\r\n","description":"","footnote":"","page_name":" 551 ","page_number":563},
  {"content":"\r\n . \r\n","description":"","footnote":"","page_name":" 552 ","page_number":564},
  {"content":"\r\n\r\n\r\nنارسائى مفاهيم اجتماعى و سياسى\r\nسوّمين علّت گرايشهاى مادّى ، نارسايى برخى مفاهيم اجتماعى و سياسى بوده است . در تاريخ فلسفهء سياسى مىخوانيم كه آنگاه كه مفاهيم خاصّ اجتماعى و سياسى در غرب مطرح شد و مسألهء حقوق طبيعى و مخصوصاً حقّ حاكميّت ملّى به ميان آمد و عدّه‌اى طرفدار استبداد سياسى شدند و براى تودهء مردم در مقابل حكمران حقّى قائل نشدند و تنها چيزى كه براى مردم در مقابل حكمران قائل شدند وظيفه و تكليف بود ، اين عدّه در استدلالهاى خود براى اينكه پشتوانه‌اى براى نظريّات سياسى استبدادمآبانهء خود پيدا كنند ، به مسألهء خدا چسبيدند و مدّعى شدند كه حكمران در مقابل مردم مسئول نيست ، بلكه او فقط در برابر خدا مسئول است ، ولى مردم در مقابل حكمران مسئول‌اند و وظيفه دارند . مردم حقّ ندارند حكمران را بازخواست كنند كه چرا چنين و چنان كرده‌اى ؟ و يا برايش وظيفه معيّن كنند كه چنين و چنان كن ؛ فقط خداست كه مىتواند او را مورد پرسش و بازخواست قرار دهد . مردم حقّى بر حكمران ندارند ، ولى حكمران حقوقى دارد كه مردم بايد ادا كنند .\r\nاز اين رو طبعاً در افكار و انديشه‌ها نوعى ملازمه و ارتباط تصنّعى به وجود آمد ميان اعتقاد به خدا از يك طرف ، و اعتقاد به لزوم تسليم در برابر حكمران و سلب حقّ هرگونه مداخله‌اى در برابر كسى كه خدا او را براى رعايت و نگهبانى مردم برگزيده\r\n\r\n","description":"","footnote":"","page_name":" 553 ","page_number":565},
  {"content":"\r\n\r\nاست و او را فقط در مقابل خود مسئول ساخته است از طرف ديگر . و همچنين قهراً ملازمه به وجود آمد ميان حقّ حاكميّت ملّى از يك طرف ، و بىخدايى از طرف ديگر .\r\nآقاى دكتر محمود صناعى در كتاب آزادى فرد و قدرت دولت نوشته‌اند :\r\n« در اروپا مسألهء استبداد سياسى و اينكه اساساً آزادى از آن دولت است نه مال افراد ، با مسألهء خدا توأم بوده است . افراد فكر مىكردند كه اگر خدا را قبول كنند ، استبداد قدرتهاى مطلقه را نيز بايد بپذيرند ؛ بپذيرند كه فرد در مقابل حكمران هيچ گونه حقّى ندارد و حكمران نيز در مقابل فرد هيچ گونه مسئوليّتى نخواهد داشت ؛ حكمران تنها در پيشگاه خدا مسئول است . لذا افراد فكر مىكردند كه اگر خدا را بپذيرند بايد اختناق اجتماعى را نيز بپذيرند ، و اگر بخواهند آزادى اجتماعى داشته باشند بايد خدا را انكار كنند ؛ پس آزادى اجتماعى را ترجيح دادند . »\r\nاز نظر فلسفهء اجتماعى اسلامى ، نه تنها نتيجهء اعتقاد به خدا پذيرش حكومت مطلقهء افراد نيست و حاكم در مقابل مردم مسئوليّت دارد ، بلكه از نظر اين فلسفه ، تنها اعتقاد به خداست كه حاكم را در مقابل اجتماع مسئول مىسازد و افراد را ذى حقّ مىكند و استيفاى حقوق را يك وظيفهء لازم شرعى معرّفى مىكند .\r\nامير المؤمنين پيشواى سياسى و اجتماعى و امام معصوم و برگزيدهء حضرت حقّ در گيرودار صفّين با مردم سخن گفت و فرمود :\r\nامّا بعد ، فقد جعل اللّه سبحانه لى عليكم حقّا بولاية امركم ، و لكم علىّ من الحقّ مثل الّذى لى عليكم . . . لا يجرى لاحد الّا جرى عليه ، و لا يجرى عليه الّا جرى له ، و لو كان لأحد أن يجرى له و لا يجرى عليه لكان ذلك خالصا للّه سبحانه دون خلقه ، لقدرته على عباده و لعدله فى كلّ ما جرت عليه صروف قضائه ( 1 ) .\r\nحقّ تعالى با حكومت من بر شما براى من حقّى بر شما قرار داده است و شما را همان اندازه حقّ بر عهدهء من است كه مرا بر عهدهء شماست . حقّ همواره دو طرفى است ؛ كسى را بر ديگرى حقّى نيست مگر اينكه آن ديگرى را هم بر او حقّى است . و اگر كسى باشد كه بر ديگران حقّ دارد و ديگران بر او حقّى ندارند ، او تنها خداست و آفريدگانش را چنين مزيّتى نيست ، زيرا او بر بندگانش توانايى و قدرت دارد و قضاى گوناگون او جز بر عدالت جارى نمىگردد .\r\n\r\n\r\n\r\n\r\n","description":"","footnote":"\r\n( 1 ) . نهج البلاغه ، خطبهء 207 .\r\n","page_name":" 554 ","page_number":566},
  {"content":"\r\n\r\nيعنى حقّ ، متبادل است ؛ هر كس از آن بهره‌مند شد ، مسئوليّتى در مقابل خواهد داشت .\r\nاز نظر اسلام ، مفاهيم دينى هميشه مساوى آزادى بوده است ، درست برعكس آنچه - طبق نقل آقاى دكتر صناعى - در غرب جريان داشته ، يعنى اينكه مفاهيم دينى مساوى با اختناق اجتماعى بوده است .\r\nپرواضح است كه چنين روشى ، جز گريزاندن افراد از دين و سوق دادن ايشان به سوى ماترياليسم و ضدّيت با مذهب و خدا و هر چه رنگ خدايى دارد ، محصولى نخواهد داشت .\r\nسه علّت ديگر براى گرايش به مادّيگرى هست كه لازم است ذكر شود . اين سه علّت ، هم در ميان ما وجود دارد و هم در ميان مسيحيان . اين سه علّت مربوط مىشود به روش تبليغى و يا عملى كه پيروان اديان در گذشته و يا زمان حاضر داشته و دارند .\r\n\r\n","description":"","footnote":"","page_name":" 555 ","page_number":567},
  {"content":"\r\n . \r\n","description":"","footnote":"","page_name":" 556 ","page_number":568},
  {"content":"\r\n\r\n\r\nاظهار نظر غير متخصّص\r\nدر بعضى مسائل همهء مردم به خود حقّ مىدهند كه اظهار نظر كنند . در قديم دربارهء مسائل بهداشتى ، مطلب اينچنين بود . اگر كسى مىگفت من فلان ناراحتى دارم ، هر كس كه مىشنيد اظهار نظر مىكرد كه بلى ، علّتش اين است و اثرش اين است و چاره‌اش و علاجش هم اين است ، و ديگرى كه مىشنيد به نحوى ديگر اظهار نظر مىكرد . حقّ اظهار نظر را همه براى خود محفوظ مىدانستند و اگر احيانا نفوذ و قدرتى مىداشتند و لااقل بيمار نوعى رودرواسى از آنها مىداشت ، او را مجبور مىكردند كه اين دستور را كه نتيجه‌اش قطعى است به كار ببندد . كمتر فكر مىكردند كه اظهار نظر در مسائل بهداشتى نيازمند به تخصّص است ؛ بايد پزشك بود ، داروشناس بود ؛ بايد سالها نزد استاد درس خواند ؛ بايد مدّتها تجربهء علمى آموخت . امّا گويى همه خود را پزشك مىدانستند . الان هم در ميان يك طبقه وضع همين است .\r\nدر مسائل دينى نيز عيناً همين طور بود و هنوز هم همين طور هست و ادامه دارد .\r\nهمه كس به خود حقّ مىدهد كه اظهار نظر كند .\r\nمسائل دينى خصوصاً قسمتهاى خداشناسى و توحيدى از جملهء پيچيده‌ترين مسائل علمى است كه همه كس شايستگى اظهار نظر ندارد . البتّه اساس خداشناسى آن اندازه كه عموم مردم مكلّف‌اند بدانند و ايمان داشته باشند ، ساده و فطرى است ،\r\n\r\n","description":"","footnote":"","page_name":" 557 ","page_number":569},
  {"content":"\r\n\r\nامّا يك قدم كه آن طرف‌تر برويم ، بحث صفات و اسماء و افعال و قضا و قدر الهى به ميان مىآيد و فوق العاده پيچيده مىگردد . به تعبير امير المؤمنين على ( عليه السّلام ) « دريايى عميق است » ؛ تنها نهنگها مىتوانند در اعماق اين دريا شناورى كنند .\r\nشناسايى و بررسى صفات و اسماء ذات حقّ كارى نيست كه از همه كس ساخته باشد ، و حال اينكه مىبينيم همه كس خود را در اين قسمت اهل نظر مىداند و به بحث و اظهار نظر و استدلال مىپردازد و گاه سر از سخنان مضحكى درمىآورد .\r\nمىنويسند كشيشى مىخواست « اصل غائيّت » را تعريف كند و بيان كند كه نظام جهان يك نظام هدفدار است و جهان يك جريان هدفدارى را طى مىكند و از اين راه مىخواست حكمت بارى تعالى و علم و ارادهء او را به ثبوت برساند . و البتّه چنان كه مىدانيم اين مطلب دشوارى نيست ؛ از خلقت هر موجودى مىتوان شاهد آورد ، امّا كشيش خطوط روى طالبى را به عنوان مثال ذكر كرد ، گفت علّت اينكه خطوط منظّم روى طالبى كشيده شده اين است كه وقتى ما مىخواهيم طالبى را براى افراد خانواده تقسيم و قاچ كنيم ، قبلًا محلّ گذاشتن كارد مشخّص باشد كه عادلانه تقسيم كنيم و بچّه‌ها دعوا نكنند و جار و جنجال راه نيندازند !\r\nمثالى هم از خودمان ذكر كنم . مىگويند شخصى اين مطلب را عنوان كرده كه چرا خداوند به كبوتر بال داده است امّا به شتر نداده است ؟ جواب مىداد : اگر شتر بال مىداشت ، ديگر براى ما زندگى نمىماند ؛ شتر پرواز مىكرد و خانه‌هاى خشت و گلى ما خراب مىشد !\r\nاز ديگرى پرسيدند چه دليلى بر وجود خدا هست ؟ گفت : « تا نباشد چيزكى مردم نگويند چيزها » !\r\nضعف منطقهايى كه غالباً ديده مىشود كه افراد ناوارد در مسائل مربوط به حكمت الهى ، عدل الهى ، قضا و قدر الهى ، اراده و مشيّت الهى ، قدرت كاملهء الهى ، جبر و اختيار ، حدوث و قدم عالم ، قبر و برزخ و معاد و بهشت و جهنّم و صراط و ميزان و غيره از خود نشان مىدهند و غالباً مستمعان آنها مىپندارند كه آنچه اين جاهلان و بىخبران مىگويند متن تعليمات دينى است و اينها به اعماق آن تعليمات رسيده‌اند ، يكى از موجبات بزرگ لامذهبى و گرايشهاى مادّى است .\r\nچقدر مصيبت است براى اهل معرفت كه افرادى كه نه با مكتب الهيّون آشنا هستند و نه با مكتب مادّيون ، از هرج و مرج و بىنظمى كه در سيستم تبليغات دينى\r\n\r\n","description":"","footnote":"","page_name":" 558 ","page_number":570},
  {"content":"\r\n\r\n- خصوصاً در جامعهء تشيّع - وجود دارد استفاده كرده ، در ردّ مادّيون كتاب مىنويسند ؛ لاطائلاتى به هم مىبافند كه اسباب تمسخر و استهزاست . بديهى است كه چنين تبليغاتى به سود مادّيگرى است . از كتبى كه در زمان خود ما در اين زمينه نوشته شده است فراوان مىتوان مثال آورد .\r\n\r\n","description":"","footnote":"","page_name":" 559 ","page_number":571},
  {"content":"\r\n . \r\n","description":"","footnote":"","page_name":" 560 ","page_number":572},
  {"content":"\r\n\r\n\r\nخداپرستى يا زندگى\r\nدر اينجا مقدّمتاً بايد مطلبى را خاطر نشان كنيم تا منظور كاملًا روشن گردد :\r\nبشر محكوم است از غرايز خود پيروى كند . در وجود بشر غرايزى نهاده شده تا او را به سوى هدفى كه در متن خلقت منظور است ، بكشاند . البتّه مقصود اين نيست كه بشر چشم بسته بايد تابع غرايز خود باشد ؛ مقصود اين است كه وجود غرايز ، عبث نيست ، نتوان آنها را ناديده گرفت ، نتوان آنها را مهمل گذاشت و نبايد به معارضه و مبارزهء كلّى آنها پرداخت . غرايز را بايد اصلاح و تعديل و رهبرى كرد ، كه اين مطلب ديگرى است .\r\nمثلًا در انسان تمايل به فرزند هست . اين تمايل امر كوچكى نيست ؛ از شاهكارهاى خلقت الهى است . اگر اين تمايل نبود ، خلقت ادامه نمىيافت . منتها در كارخانهء خلقت ، اين تمايل به صورت يك امر لذيذ و شيرين در كام هر حيوانى ريخته شده است تا هر نسلى در خدمت نسل آيندهء خويش باشد و از اين خدمت نيز لذّت ببرد . اين علاقه را تنها در نسل قبلى قرار نداده است . در انسان ، نسل بعد را نيز به نسل قبلى علاقه‌مند گردانيده است ، امّا نه به آن شدّت كه گذشته را به آينده علاقه‌مند كرده است . اين علاقه‌ها رمز پيوندهاست .\r\nيكى ديگر از غرايز بشرى ، حسّ حقيقت‌جويى و دانش طلبى و كاوش است .\r\n\r\n","description":"","footnote":"","page_name":" 561 ","page_number":573},
  {"content":"\r\n\r\nممكن است مردم را در زمانى موقّت از تحقيق و دانش و كاوش منصرف كرد ، امّا براى هميشه نمىتوان بر ضدّ روح حقيقت‌جويى و دانش طلبى بشر قيام كرد .\r\nاز جمله غرايز انسان مال دوستى است . البتّه مال دوستى يك غريزهء مستقيم در انسان نيست ؛ يعنى اينچنين نيست كه انسان مال را به خاطر مال دوست بدارد و مورد علاقهء او باشد ، امّا چون به حسب طبع و غريزه ، حوايج مادّى زندگى خود را مىخواهد رفع كند و در پاره‌اى اجتماعات مانند اجتماع ما وسيلهء رفع حوايج ، پول و ثروت است - اگر انسان پول داشته باشد كليد همهء قفلها را در دست دارد و اگر نداشته باشد همهء درها به رويش بسته مىماند - از اين نظر ، آدمى پول را به عنوان كليد همهء قفلها از نظر مادّيات زندگى دوست مىدارد .\r\nهمچنانكه گفتيم با يك امر طبيعى و غريزى نمىتوان مبارزه كرد ؛ بدين معنى كه براى هميشه نمىتوان آن را تعطيل كرد ، هر چند ممكن است در يك مدّت محدود جامعه را بدان سو كشاند و هم ممكن است افرادى محدود را براى هميشه بدان سو كشاند ، امّا بشر و جامعهء بشرى را نمىتوان از مقتضيات يكى از غرايز براى هميشه منصرف كرد .\r\nمثلًا امكان ندارد كه بتوانيم همهء افراد را براى هميشه قانع كنيم كه راضى شوند همهء درها به رويشان بسته باشد و از آن كليد مرموز و جادويى به نام « پول » يا « ثروت » به عنوان يك شىء پليد و منفور دورى گزينند .\r\nحالا اگر با نام خدا و با نام دين ، با اين غرايز مبارزه شود ، اگر تحت نام و عنوان دين ، تجرّد و رهبانيّت مقدّس شمرده شود و ازدواج پليدى ، اگر تحت آن نام و عنوان ، جهل موجب نجات معرّفى گردد و علم سبب گمراهى ، اگر با آن نام و عنوان ، ثروت و قدرت و تمكّن مايهء بدبختى شناخته شود و فقر و ضعف و دست‌نارسى مايهء سعادت و خوشبختى ، چه عوارضى دست مىدهد ؟ انسانى را در نظر بگيريد كه از طرفى تحت تأثير جاذبهء دينى و تلقينات دينى است و از طرف ديگر تحت تأثير جاذبهء شديد اين امور ؛ بالاخره يا اين طرف را مىگيرد يا آن طرف را و يا مانند بسيارى از مردم در كشاكش اين دو جاذبه گرفتار مىشود ؛ از كسانى مىشود كه درباره‌شان گفته‌اند :\r\n يك دست به مصحفيم و يك دست به جام * گه نزد حلاليم و گهى نزد حرام \r\nروحيّهء مذبذب پيدا مىكند : « لا الى هؤلاء و لا الى هؤلاء » . در واقع و نفس الامر ، يك\r\n\r\n","description":"","footnote":"","page_name":" 562 ","page_number":574},
  {"content":"\r\n\r\nبيمار روانى درست و حسابى مىشود با همهء عوارض و آثارش .\r\nكار دين و رسالت دين محو غرايز نيست ؛ تعديل و اصلاح و رهبرى و حكومت و تسلّط بر آنهاست . چون غرايز را نمىتوان و نبايد از بين برد ، قهراً در اجتماعاتى كه با نام خدا و دين و مذهب براى نابودى غرايز قيام مىكنند و خداپرستى را با زندگى ، متضاد معرّفى مىكنند ، خود اين معانى و مفاهيم عالى شكست مىخورند و ماترياليسم و ساير مكتبهاى ضدّ خدايى و ضدّ دينى رواج مىگيرد . لهذا بدون ترديد بايد گفت كه زاهدمآبان جاهل هر محيطى - كه بدبختانه در ميان خود ما هم زياد هستند - از عوامل مهمّ گرايش مردم به مادّيگرى مىباشند .\r\nراسل مىگويد تعليمات كليسايى ، بشر را در ميان دو بدبختى و حرمان قرار مىدهد : يا بدبختى دنيا و حرمان از نعمتهاى آن ، و يا بدبختى و حرمان از آخرت و حور و قصور آن . مىگويد از نظر كليسا انسان الزاماً بايد يكى از دو بدبختى را تحمّل كند :\r\nيا به بدبختى دنيا تن دهد و خود را محروم و منزوى نگه دارد و در مقابل در آخرت و جهان ديگر از لذّتها بهره‌مند گردد ، يا اگر خواست در دنيا از نعمتها و لذّتها بهره‌مند باشد بايد بپذيرد كه در آخرت محروم خواهد ماند .\r\nاوّلين سؤال و ايرادى كه بر اين منطق وارد است از ناحيهء منطق توحيد و خداشناسى است . آخر چرا خدا الزاماً بشر را به تحمّل يكى از دو بدبختى محكوم كرده است ؟ چرا جمع ميان دو خوشبختى ناممكن است ؟ مگر خداوند بخيل است ؟ ! مگر از خزانهء رحمت او كم مىشود ؟ ! چه مانعى دارد خدا ، هم خوشبختى دنيا را براى ما بخواهد و هم خوشبختى آخرت را ؟ اگر خدايى در كار است كه از وجود و قدرت غير متناهى لبريز است ، بايستى سعادت كامل ما را بخواهد ، و اگر سعادت كامل ما را مىخواهد ، هم خوشبختى دنياى ما را مىخواهد و هم خوشبختى آخرت ما را .\r\nبرتراند راسل از كسانى است كه اين تعليم كليسايى سخت او را آزار مىداده است و شايد اين تعليم تأثير فراوانى در گرايشهاى ضدّ خدايى و ضدّ دينى او داشته است .\r\nكسانى كه اين فكر را تبليغ كرده و مىكنند ، خيال كرده‌اند كه علّت اينكه در دين يك سلسله چيزها از قبيل شراب و قمار و زنا و ظلم و غيره نهى شده اين است كه اين امور سعادت و خوشبختى و بهجت مىآورد و دين با خوشى و بهجت مخالف است و خدا خواسته او در دنيا خوشى و سعادت و مسرّت نداشته باشد تا بتواند در آخرت\r\n\r\n","description":"","footnote":"","page_name":" 563 ","page_number":575},
  {"content":"\r\n\r\nخوشبخت باشد ! و حال اينكه امر ، درست برعكس اين است .\r\nاين جلوگيريها و محدوديّتها به خاطر اين است كه اين امور موجب بدبختى و تيرگى زندگى مىگردد . اگر خدا گفت شراب مخور ، معنايش اين نيست كه اگر شراب بخورى در دنيا خوشبخت مىشوى و خوشبختى دنيا با خوشبختى آخرت ناسازگار است ، بلكه چون شراب موجب بدبختى است ، هم در دنيا و هم در آخرت از آن جلوگيرى شده است . تمام محرّمات اينچنين‌اند ؛ يعنى اگر موجب بدبختى نبودند حرام نمىشدند .\r\nو همچنين در مورد واجبات ؛ يعنى واجبات چون موجب خوشبختى هستند و در همين زندگى دنيا نيز اثر نيك دارند ، واجب شده‌اند ، نه اينكه واجب شده‌اند تا قدرى از خوشبختى دنيا بكاهند .\r\nقرآن با كمال صراحت فوايد و مصالح واجبات و مضار و مفاسد محرّمات را توضيح مىدهد . مثلًا در دو آيه نيرو بخشى نماز و روزه را بيان مىكند ، مىفرمايد :\r\n اسْتَعِينُوا بِالصَّبْرِ وَ الصَّلاةِ وَ إِنَّها لَكَبِيرَةٌ إِلَّا عَلَى الْخاشِعِينَ  ( 1 ) .\r\nاز شكيبايى و نماز كمك جوييد و آن [ نماز 
  ] بسى سنگين است مگر براى خشوع‌پيشگان .\r\nو دربارهء روزه مىفرمايد :\r\n يا أَيُّهَا الَّذِينَ آمَنُوا كُتِبَ عَلَيْكُمُ الصِّيامُ كَما كُتِبَ عَلَى الَّذِينَ مِنْ قَبْلِكُمْ لَعَلَّكُمْ تَتَّقُونَ  ( 2 ) .\r\nاى كسانى كه ايمان آورده‌ايد ! روزه بر شما نوشته شده است ، همچنانكه بر كسانى كه قبل از شما بودند نوشته شد ، شايد كه باتقوا شويد .\r\nيعنى نماز بخوانيد و روزه بگيريد تا روحتان نيرومند گردد و اخلاق زشت از شما زدوده شود . نماز و روزه نوعى كار و عمل و نوعى تمرين و تربيت‌اند كه جلوى فحشاء و كارهاى زشتتان را مىگيرند .\r\n\r\n\r\n\r\n\r\n","description":"","footnote":"\r\n( 1 ) . بقره / 45 .\r\n( 2 ) . بقره / 183 .\r\n","page_name":" 564 ","page_number":576},
  {"content":"\r\n\r\nدر اين تعليمات ، نه تنها مسائل زندگى و مسائل معنوى را با يكديگر متناقض نمىداند ، بلكه مسائل معنوى را وسيلهء سازش بيشتر با يك محيط زندگى سعادتمندانه معرّفى مىكند .\r\nتعليمات خلاف حقيقت برخى مبلّغين ، موجب گشت كه مردم از دين فرارى شوند و خداشناسى را مستلزم قبول محروميّت و تحمّل بدبختى و ذلّت اين جهانى بپندارند .\r\n\r\n","description":"","footnote":"","page_name":" 565 ","page_number":577},
  {"content":"\r\n . \r\n","description":"","footnote":"","page_name":" 566 ","page_number":578},
  {"content":"\r\n\r\n\r\nمحيط اخلاقى و اجتماعى نامساعد\r\nعلّت ديگر گرايشهاى مادّى اين است كه جوّ روحى و اخلاقى انسان با انديشهء خداشناسى و خداپرستى نامساعد باشد . خداشناسى و خداپرستى طبعاً مستلزم يك نوع تعالى روحى خاصّى است ؛ بذرى است كه در زمينهاى پاك رشد مىكند . زمينهاى فاسد و شوره‌زار ، اين بذر را فاسد مىكند و از ميان مىبرد . اگر انسان در عمل ، شهوتران و ماده‌پرست و اسير شهوات گردد ، تدريجاً افكار و انديشه‌هايش هم به حكم اصل انطباق با محيط ، خود را با محيط روحى و اخلاقى او سازگار مىكنند ، يعنى انديشه‌هاى متعالى خداشناسى و خداپرستى و خدادوستى جاى خود را به افكار پست مادّيگرى و اينكه هستى لغو و بيهوده است ، حساب و كتابى در كار عالم نيست ، دم غنيمت است و امثال اينها مىدهد .\r\nهر فكر و انديشه‌اى براى اينكه رشد كند و باقى بماند ، زمينهء روحى مساعدى مىخواهد . چقدر زيبا و عالى در آثار دينى گفته شده است كه :\r\nلا يدخل الملائكة بيتا فيه كلب او صورة كلب ( 1 ) .\r\n\r\n\r\n\r\n\r\n","description":"","footnote":"\r\n( 1 ) . سفينة البحار ، ج 2 / ص 486 .\r\n","page_name":" 567 ","page_number":579},
  {"content":"\r\n\r\nفرشتگان به خانه‌اى كه در آن خانه ، سگ يا تصوير سگ وجود داشته باشد وارد نمىگردند .\r\nگفتيم جوّ روحى نامساعد . ممكن است پرسش شود كه جوّ اجتماعى چطور ؟\r\nجواب اين است كه ما علّت نزديك و مباشر را گفتيم . شك نيست كه جوّ اجتماعى نيز بايد مساعد باشد . ولى تأثير جوّ اجتماعى بر روى عقايد ، تأثير مستقيم نيست ، تأثير غير مستقيم است . جوّ فاسد اجتماعى جوّ روحى را فاسد مىكند و جوّ فاسد روحى زمينهء رشد انديشه‌هاى متعالى را ضعيف و زمينهء رشد انديشه‌هاى پست را تقويت مىكند . به همين جهت است كه در اسلام به اصلاح محيط اجتماعى اهتمام زياد شده است و باز به همين جهت است كه سياستهايى كه مىخواهند انديشه‌هاى متعالى را در مردمى بكشند ، زمينهء فساد اخلاقى و عملى آنها را فراهم مىكنند و براى فراهم كردن اين زمينه ، محيط اجتماعى را با وسايلى كه در اختيار دارند فاسد مىنمايند .\r\nما براى اينكه تأثير جوّ نامساعد روحى را در گرايشهاى مادّى روشن سازيم ، ناچاريم مطلبى را كه قبلا به آن اشاره كرديم مجدّدا توضيح دهيم .\r\nقبلًا گفتيم كه مادّيگرى گاهى اعتقادى است و گاهى اخلاقى . مادّيت اخلاقى يعنى اينكه شخص هر چند از نظر اعتقاد معتقد به ماوراى طبيعت است و ليكن از نظر اخلاق و عمل ، مادّى است . مادّيت اخلاقى - همچنانكه گفته شد - يكى از علل و موجبات مادّيت اعتقادى است . به عبارت ديگر ، شهوترانيها و افسارگسيختگيها و غرق شدن در منجلاب شهوت‌پرستى يكى از موجبات گرايشهاى فكرى مادّى است .\r\nمادّيت اخلاقى يعنى اينكه انسان از حيات و زندگى هيچ گونه ايدهء اخلاقى و معنوى نداشته باشد .\r\nآيا ممكن است كسى اعتقادا الهى باشد ولى عملش جلوه‌گاه اعتقادش نباشد و از نظر عمل ، مادّى باشد ؟ و آيا ممكن است كسى از نظر اعتقاد ، مادّى باشد ولى از نظر عمل ، مادّى نباشد و زندگىاش زندگى منزّه و بىآلايش از تندروى و تجاوز و ستم باشد ؟ بالاخره آيا انفكاك مادّيت اخلاقى از مادّيت اعتقادى امكان‌پذير است ؟\r\nپاسخ اين است كه آرى امكان‌پذير است و زياد واقع مىشود ، امّا چيزى نيست كه دوام يابد و روى آن بتوان حساب كرد ، زيرا يك حالت غير طبيعى است و آنچه بر خلاف طبيعت و روش طبيعى نظام اسباب و مسبّبات است دوام نخواهد يافت . و\r\n\r\n","description":"","footnote":"","page_name":" 568 ","page_number":580},
  {"content":"\r\n\r\nبالاخره آنجا كه انفكاك است ، يا روش و عمل در اعتقاد مؤثّر مىافتد و آن را منقلب مىكند و يا اعتقاد و ايده تأثير مىكند و طرز عمل را منقلب مىسازد . و بالاخره يا اعتقاد فداى عمل مىشود و يا عمل فداى اعتقاد .\r\nاين را نمىتوان باور كرد كه كسى بتواند يك عمر زندگى كند كه فكراً و ايماناً الهى باشد ولى عملًا مادّى ؛ عاقبت يكى از دو طرف غالب خواهد شد ، يا به اين سو و يا به آن سو خواهد رفت . كما اينكه آن كسى هم كه از نظر فكر و ايمان مادّى است ، خواه ناخواه ، دير يا زود يا برمىگردد و الهى مىشود و يا اينكه تنزّه اخلاقى او تبديل به مادّيت اخلاقى مىگردد . اين دو نحو مادّيت ( مادّيت اعتقادى و مادّيت اخلاقى ) علّت و معلول يكديگرند و از نوع علّت و معلولهاى متقابل هستند ؛ يعنى هر كدام ، هم علّت ديگرى واقع مىشوند و هم معلول آن .\r\nوقتى انسان فكرش به اينجا منتهى گشت كه جهان بدون هدف است و هوش و عقل و ادراك در آن وجود ندارد و خلقت افراد انسانى هم تصادفى است و خلقتى است بر اساس عبث و پروندهء انسانها نيز پس از مرگ بكلّى بسته مىشود ، طبعاً به فكر مىافتد « پس دم را بايد غنيمت شمرد . تا كى در فكر خوب و بد بودن و عمر را بيهوده تلف كردن ؟ » . طرز تفكّر بيهوده شمارى هستى و حيات و آفرينش طبعاً به مادّيت اعتقادى منتهى مىگردد ؛ مخصوصاً كه اين طرز تفكّر فوق العاده رنج‌آور و طاقت‌فرساست . غالباً صاحبان اين انديشه‌ها از خود ، يعنى از انديشه‌هاى خود كه مانند مار و عقرب آنها را مىگزد ، فرار مىكنند و به دنبال وسيله‌اى هستند كه آن انديشه‌هاى گزنده و خردكننده را از آنها دور سازد . در پى امور فراموشىآور مىروند ؛ به مخدّرات و مسكرات پناه مىبرند ؛ حدّ اقل اين است كه به مجالس و محافل عيش و عشرت براى فراموش كردن خود و انديشه‌هاى خود رو مىآورند و تدريجاً غرق در مادّيت اخلاقى مىگردند .\r\nپس علّت اينكه مادّيت اعتقادى منجر به مادّيت اخلاقى مىگردد تنها اين نيست كه منطقاً اساس اخلاق مبتنى بر عفاف و تقوا متزلزل مىگردد و دليلى براى چشم‌پوشى از لذّتهاى مادّى باقى نمىماند ؛ تنها اين نيست كه با از ميان رفتن سدّ معنوى افكار الهى ، جاذبهء شهوات كار خود را مىكند ؛ بلكه علّت ديگرى هم در كار است و آن اينكه انديشه‌هاى ماترياليستى دربارهء جهان و حيات و خلقت ، آدمى را سخت در رنج و فشار مىگذارد و در آدمى حالت ميل به فرار از اين انديشه‌ها و\r\n\r\n","description":"","footnote":"","page_name":" 569 ","page_number":581},
  {"content":"\r\n\r\nپناه بردن به امور فراموشىآور ، اعمّ از عيش و عشرتها و يا مخدّرات و مسكرات ، به وجود مىآورد . تأثير دافعهء اين انديشه‌هاى سهمناك كمتر از تأثير جاذبهء لذّت مادّيات نيست .\r\nعكس اين حالت نيز ممكن است . يعنى همانطور كه مادّيت اعتقادى منجر به مادّيت اخلاقى مىشود ، مادّيت عملى و اخلاقى نيز در نهايت امر منجر به مادّيت اعتقادى مىشود ؛ يعنى همانطور كه فكر و انديشه بر روى اخلاق و عمل اثر مىگذارد ، اخلاق و عمل نيز روى فكر و اعتقاد و انديشه اثر مىگذارد . مقصود اصلى در اين بحث - كه از علل گرايشهاى مادّى بحث مىكنيم و سخنمان به مسألهء جوّ نامساعد روحى و اخلاقى رسيده است - همين قسمت است .\r\nممكن است سؤال شود چه رابطه‌اى ما بين عمل و فكر هست ؟ مسألهء فكر از مسألهء عمل مجزّاست . ممكن است انسان جورى فكر كند و نظام فكرىاش ثابت بماند ، امّا عمل و اخلاقش مطابق آن نباشد و به نحو ديگرى سير كند .\r\nجواب اين است كه ايمان و اعتقاد ، يك فكر مجرّد و خشك نيست كه گوشه‌اى از ذهن را اشغال كند و با ساير قسمتهاى هستى انسان سر و كارى نداشته باشد . در بين افكار انسان ، افكار بىارتباط به عمل ، بسيار است ، مانند افكار و اطّلاعات رياضى انسان و قسمتهاى بسيارى از اطّلاعات طبيعى و يا جغرافيايى . امّا بعضى از افكار است كه وقتى در انسان پيدا شد ، به حكم اينكه با سرنوشت انسان پيوند دارد ، مىخواهد بر سراسر وجود انسانى تسلّط يابد و همه را در قبضهء خويش قرار دهد ؛ هنگامى كه پيدا مىشود ، زنجيروار يك عدّه انديشه‌هاى ديگرى را به دنبال خويش مىآورد و خطّمشى انسان را عوض مىكند . عينا داستان كودك مكتبى است كه هر چه استاد مىگفت بگو « الف » ، نمىگفت . پس از آنكه اصرار بسيار كردند كه « الف » گفتن براى تو چه ضررى دارد ؟ جواب داد كه اگر « الف » بگويم ، به آن ختم نمىشود ؛ پس از آن بايد بگويم « ب » و بالاخره سلسلهء درازى خواهد داشت . من از اول ، « الف » نمىگويم كه تا به آخر راحت باشم .\r\nسعدى مىگويد :\r\n دل گفت مرا علم لدنّى هوس است * تعليمم كن اگر ترا دسترس است\r\nگفتم كه « الف » گفت : دگر ؟ گفتم : هيچ * در خانه اگر كس است يك حرف بس است \r\n\r\n","description":"","footnote":"","page_name":" 570 ","page_number":582},
  {"content":"\r\n\r\nمسألهء خدا عيناً همان « الف » مكتبى است كه انسان وقتى گفت ، بلافاصله بعدش بايد بگويد « ب » و به ترتيب ساير الفباى معرفت به دنبال آن . انسان وقتى خدا را پذيرفت بايد بپذيرد كه خدا عالم السّرّ و الخفيّات است ، قادر مطلق است ، حكيم على الاطلاق است ، عبث و بيهوده در كار او وجود ندارد ؛ پس ، از خلقت انسان نيز هدف و غرضى در كار است و بيهوده نيست . قهراً اين فكر به دنبال مىآيد : آيا زندگى انسان به همين حيات و زندگى محدود است و يا اينكه انسان تكليف و وظيفهء ديگرى دارد ؟ آيا آن كه انسان را آفريده است ، وظيفه‌اى را هم به عهدهء او گذاشته است يا اينكه نگذاشته است ؟ و اگر وظيفه‌اى هست ، آن وظيفه چيست و چگونه بايد رفتار كرد ؟\r\nاين است « الفى » كه تا آخر گريبان انسان را رها نمىكند ، مگر اينكه سراپاى زندگى خود را تسليم اين « الف » كند ؛ يعنى اين خطّ سيرى است كه « الف خدا » براى انسان معيّن مىكند .\r\nروى اين حساب است كه خداشناسى ، جوّ روحى و عملى مساعدى لازم دارد و اگر جوّ روحى و عملى مساعدى نبود ، همان ريشهء اصلى نيز خشك مىگردد ؛ همچون بذرى كه در زمينى افشانده مىشود كه اگر محيط مساعد نباشد فاسد مىگردد و از بين مىرود .\r\nتوحيد اقتضا مىكند يك زمينهء آمادهء روحى را براى تعالى . توحيد مقتضى تعالى روحى است ؛ مىخواهد روح را برترى دهد و با هدفهاى حيات و خلقت سازگارى دهد و به همين جهت در قرآن كريم همه سخن از قابليّت و پاكى و استعداد است ؛ مىگويد :\r\n « هُدىً لِلْمُتَّقِينَ »  ( 1 ) هدايت است براى پرهيزكاران .  « لِيُنْذِرَ مَنْ كانَ حَيًّا »  ( 2 ) قرآن براى اين است كه تو به وسيلهء آن زنده‌ها را اعلام خطر كنى .\r\nاز طرف ديگر ، عصيانهاى اخلاقى و عملى ، روح را از آن مقام قدس و الا تنزّل مىدهند و لذا اين فكر و آن عمل دو نيروى متضاد با يكديگرند .\r\nنه تنها در مفاهيم مقدّس مذهبى مطلب اينچنين است ، بلكه در تمام مفاهيم مقدّس ، و لو غير مذهبى ، مطلب به همين منوال است . شرافت و شهامت و شجاعت\r\n\r\n\r\n\r\n\r\n","description":"","footnote":"\r\n( 1 ) . بقره / 2 .\r\n( 2 ) . يس / 70 . [ و در قرآن كريم « لينذر » به صيغهء غايب است . 
  ]\r\n","page_name":" 571 ","page_number":583},
  {"content":"\r\n\r\nروح در همه كس رشد نمىكند . عزّت و آزادگى و عدالتخواهى و خيرخواه بشر بودن در همه كس رشد ندارد . در انسان شهوتران و عيّاش ، اينها رو به زبونى و فرسودگى مىروند ؛ در انسان از خود گذشته و از تن رهيده رشد مىكنند ، و لذا در آنجا كه انسان به شهوت و عيش و نوش گراييده است ، همهء سجاياى انسانى مرده است و انسان در لجن سيّئات اخلاقى فرو رفته است و بدان سبب جامعه و انسانها در راه سقوط مىافتند . يك نمونهء تاريخى اين مطلب ، داستان سقوط اسپانياى اسلامى است . كليسا هر چه خواست آن را از چنگال مسلمانان به در آورد ، نتوانست تا نقشه‌اى ماهرانه كشيد و تعالى روح را از آنان گرفت ؛ آنان را به باده‌گسارى و عيّاشى عادت داد و غيرت و شرفشان را برد و به دنبال آن سيادت و استقلالشان و سپس دين و اعتقاداتشان همه را نابود ساخت .\r\nاولياى حقّ حتّى از بسيارى از لذّات مباح چشم مىپوشيدند و از گرفتارى در لذّات حلال نيز پرهيز داشتند ، زيرا مىدانستند آنجا كه انسان پايبند لذّت شد تعالى روح از او گرفته مىشود چه رسد به آنجا كه پاىبند گناه باشد .\r\nدر آثار اسلامى ما اين مطلب به اين صورت طرح شده كه گناه ، سياه‌دلى مىآورد و سياه‌دلى ، بىايمانى . به عبارت ديگر سيه‌كارى ، سيه‌دلى مىآورد و سيه‌دلى ، سيه‌فكرى :  « ثُمَّ كانَ عاقِبَةَ الَّذِينَ أَساؤُا السُّواى أَنْ كَذَّبُوا بِآياتِ اللَّهِ »  ( 1 ) .\r\n\r\n\r\n\r\n\r\n","description":"","footnote":"\r\n( 1 ) . روم / 10 .\r\n","page_name":" 572 ","page_number":584},
  {"content":"\r\n\r\n\r\nسنگر قهرمانى و پرخاشگرى\r\nعلل و عواملى كه قبلًا تحت عناوين نارسايى مفاهيم كليسايى ، نارسايى مفاهيم فلسفى ، نارسايى مفاهيم اجتماعى و سياسى ، نقص روشهاى تبليغى و نامساعد بودن جوّ اخلاقى و اجتماعى از آنها ياد شد ، يا تنها به گذشته و تاريخ مربوط است و در گرايشهاى مادّى عصر ما نقشى ندارد و يا از عوامل مشترك همهء عصرهاست و در عصر ما نقش بخصوصى ندارد .\r\nاكنون مىخواهيم گرايشهاى مادّى عصر خودمان را بررسى كنيم . در عصر ما كم و بيش ماترياليسم نوعى كشش و جاذبه دارد ، البتّه نه از نوع كشش و جاذبه‌اى كه در دو قرن پيش از نظر روشنفكرى و هماهنگى با علوم داشت . در قرن هجدهم و نوزدهم در اثر همان نارسايى مفاهيم كليسايى و مفاهيم فلسفى اروپايى ، موجى پديد آمده بود مبنى بر اينكه يا علم و دانش و يا مذهب و خدا . امّا طولى نكشيد كه اين موج كاذب درهم شكست و روشن گشت كه پوچ و بىاساس است .\r\nجاذبه و كشش ماترياليسم در عصر ما از ناحيهء ديگر است ؛ از ناحيهء خاصيّت انقلابى و پرخاشگرى و مبارزه‌طلبىاى است كه بدان معروف شده است .\r\nامروز كم و بيش اينچنين در مغز جوانان فرو رفته است كه يا بايد خداپرست بود و مسالمت جو و عافيت طلب و ساكت و ساكن و بىتفاوت ، و يا بايد ماترياليست بود و\r\n\r\n","description":"","footnote":"","page_name":" 573 ","page_number":585},
  {"content":"\r\n\r\nمتحرّك و پرخاشگر و دشمن استعمار و استثمار و استبداد .\r\nچرا چنين انديشه‌اى در مغز جوانان راه يافته است ؟ چرا ماترياليسم به آن خاصيّت شناخته شده و مكتب الهى به اين خاصيّت ؟ از كجاى ماترياليسم ، آن استنباط مىشود و از كجاى مكتب الهى اين ؟\r\nپاسخ اين پرسشها واضح است . لزومى ندارد كه منطقاً از ماترياليسم ، آن استنباط شود و از مكتب الهى اين . جوان كه با اين استنتاجات منطقى سر و كار ندارد .\r\nجوان يك چيز مىبيند و همان كافى است براى نتيجه‌گيرى او . جوان مىبيند كه قيامها و انقلابها و نبردها و مبارزه‌ها را طرفداران ماترياليسم اداره مىكنند و الهيّون غالبا در جناح بىتحرّكها و بىتفاوتها قرار دارند . براى جوان همين قدر كافى است كه در قضاوت خود مكتب الهى را محكوم و مكتب مادّى را تأييد نمايد .\r\nدر حال حاضر قسمت عمدهء مبارزات قهرمانانهء ضدّ استبداد و استثمار را افرادى رهبرى مىكنند كه كم و بيش تمايلات ماترياليستى دارند . بدون ترديد سنگر قهرمانى را تا حدود زيادى آنها اشغال كرده‌اند . خاصيّت تحرّك و انقلابى بودن را آنها نسبتاً به خود اختصاص داده‌اند . بايد اعتراف كنيم كه مفاهيم دينى در عصر ما از هرگونه حماسه‌اى تهى گشته است . و از آن طرف با توجّه به عكس العملى كه ظلم و ستمگرى در روح طبقهء محروم و ستمكش ايجاد مىكند و با توجّه به روح قهرمان‌پرستى كه در همهء افراد بشر وجود دارد ، كافى است كه ارزش مثبت اين تبليغ عملى را به نفع ماترياليسم و ارزش منفى آن روش عملى را كه اكنون الهيّون ما دارند ، عليه خدا و مذهب درك كنيم .\r\nاين جريان ، عجيب به نظر مىرسد ؛ قاعدتاً مىبايست برعكس باشد ، زيرا لازمهء خداشناسى و خداپرستى اين است كه انسان را به هدفهاى ما فوق مادّيات وابسته مىكند و او را در راه هدفهاى عالى خود با گذشت مىنمايد ، بر خلاف ماترياليسم كه طبيعتا آدمى را با مادّه و مادّيات و آنچه مربوط به حيات فردى و شخصى - آن هم در حدود شئون مادّى زندگى - است پاى بست مىكند .\r\nبعلاوه ، تاريخ نشان مىدهد كه همواره پيامبران و پيروان آنها بوده‌اند كه در مقابل فرعونها و نمرودها و صاحبان قدرت بپاخاسته‌اند و قدرتهاى اهريمنى را درهم‌كوفته‌اند . پيامبران بودند كه با نيروى ايمان ، از طبقهء محروم و استثمار شده قدرتى عظيم عليه « ملأ » و « مترفين » به وجود مىآوردند .\r\n\r\n","description":"","footnote":"","page_name":" 574 ","page_number":586},
  {"content":"\r\n\r\nقرآن كريم در سورهء قصص مىفرمايد :\r\n  وَ نُرِيدُ أَنْ نَمُنَّ عَلَى الَّذِينَ اسْتُضْعِفُوا فِي الْأَرْضِ وَ نَجْعَلَهُمْ أَئِمَّةً وَ نَجْعَلَهُمُ الْوارِثِينَ . وَ نُمَكِّنَ لَهُمْ فِي الْأَرْضِ وَ نُرِيَ فِرْعَوْنَ وَ هامانَ وَ جُنُودَهُما مِنْهُمْ ما كانُوا يَحْذَرُونَ   ( 1 ) .\r\nما مىخواهيم بر خوار شمرده‌شدگان در زمين منّت نهيم و آنها را پيشوا و وارث موهبتها و قدرتهايى كه ستمگران به زور تصاحب كرده‌اند ، قرار دهيم و قدرت و نيروى آنها را ( كه قدرت و نيروى ملّى است ) در زمين مستقر سازيم و به فرعون و هامان ( سمبلهاى زور و استبداد ) به دست اين خوار شمرده‌شدگان ، آن را بنمايانيم كه از آن پرهيز مىكردند .\r\nدر جاى ديگر مىفرمايد :\r\n   وَ كَأَيِّنْ مِنْ نَبِيٍّ قاتَلَ مَعَهُ رِبِّيُّونَ كَثِيرٌ فَما وَهَنُوا لِما أَصابَهُمْ فِي سَبِيلِ اللَّهِ وَ ما ضَعُفُوا وَ مَا اسْتَكانُوا وَ اللَّهُ يُحِبُّ الصَّابِرِينَ . وَ ما كانَ قَوْلَهُمْ إِلَّا أَنْ قالُوا رَبَّنَا اغْفِرْ لَنا ذُنُوبَنا وَ إِسْرافَنا فِي أَمْرِنا وَ ثَبِّتْ أَقْدامَنا وَ انْصُرْنا عَلَى الْقَوْمِ الْكافِرِينَ . فَآتاهُمُ اللَّهُ ثَوابَ الدُّنْيا وَ حُسْنَ ثَوابِ الْآخِرَةِ وَ اللَّهُ يُحِبُّ الْمُحْسِنِينَ    ( 2 ) .\r\nچه بسيار پيامبرانى كه مردان الهى بسيارى به همراهى آنها به پيكار برخاستند و به هيچ وجه بر اثر سختيها و مصائبى كه به آنها در راه خدا رسيد ، سست نشدند و ضعيف نگشتند و آهنگ زارى سر ندادند . آرى ، خداوند صابران را دوست مىدارد .\r\nسخن و تقاضايشان از پروردگارشان جز اين نبود كه : پروردگارا ! از تقصيرهاى ما و زياده‌رويهاى ما در كار درگذر و ما را ثابت قدم بدار و بر كافران پيروز گردان . پس خداوند هم پاداش دنيا و پاداش نيك آخرت به آنها داد . خداوند نيكوكاران را دوست مىدارد .\r\nدر آيات سورهء قصص چنين آمده بود : « مىخواهيم آنها را در زمين مستقر سازيم » . اكنون آيه‌اى از قرآن ذكر مىكنيم كه روشن مىكند پيروان مكتب انبياء آن روزى كه قدرتشان در زمين مستقر گردد ، چگونه عمل مىكنند . در سورهء حجّ مىفرمايد :\r\n\r\n\r\n\r\n\r\n","description":"","footnote":"\r\n( 1 ) . قصص / 5 و 6 .\r\n( 2 ) . آل عمران / 146 - 148 .\r\n","page_name":" 575 ","page_number":587},
  {"content":"\r\n\r\n الَّذِينَ إِنْ مَكَّنَّاهُمْ فِي الْأَرْضِ أَقامُوا الصَّلاةَ وَ آتَوُا الزَّكاةَ وَ أَمَرُوا بِالْمَعْرُوفِ وَ نَهَوْا عَنِ الْمُنْكَرِ وَ لِلَّهِ عاقِبَةُ الْأُمُورِ  ( 1 ) .\r\nآنان كه چون قدرت آنها را در زمين مستقر سازيم ، نماز را ( كه مظهر و آيينهء پيوند آنها با خداست ) به پا مىدارند و زكات را ( كه مظهر و سمبل و وسيلهء كمك به خلق خداست ) ادا مىكنند و امر به معروف و نهى از منكر مىنمايند ( يعنى در اشاعهء خوبيها و ازالهء بديها كوشش مىكنند ) ، و البتّه عاقبت و سرانجام به دست خداست .\r\nيعنى آنها به هر حال در انجام وظيفهء خود كوشا مىباشند ، امّا به نتيجه رسيدن و نرسيدن به طور قطع ، امرى است كه تابع يك سلسله شرايط و مصالح است كه به دست خداست .\r\nايضاً در همان آيات سورهء قصص چنين آمده بود : « مىخواهيم . . . آنها را پيشواى ديگران قرار دهيم » . اكنون آيه‌اى از قرآن ذكر مىكنيم كه در آنجا روشن مىكند كه بر حسب سنّت الهى چه قومى صلاحيّت پيشوايى دارند . در سورهء الم سجده مىفرمايد :\r\n وَ جَعَلْنا مِنْهُمْ أَئِمَّةً يَهْدُونَ بِأَمْرِنا لَمَّا صَبَرُوا وَ كانُوا بِآياتِنا يُوقِنُونَ  ( 2 ) .\r\nما از ميان آنها ( قومى كه تحت فشار و شكنجه بودند ) پيشوايانى قرار داديم كه به فرمان ما ديگران را رهبرى مىكنند ، بدين جهت كه مقاومت كردند و سرسختى نشان دادند و تسليم نشدند ، و ديگر اينكه به آيات ما و وعده‌هاى بر حقّ ما و سنن و نواميس ما يقين داشتند .\r\nقرآن كريم در جاى ديگر مىفرمايد :\r\n فَضَّلَ اللَّهُ الْمُجاهِدِينَ عَلَى الْقاعِدِينَ أَجْراً عَظِيماً  ( 3 ) .\r\nخداوند مجاهدان و پيكار كنندگان و به پا خاستگان را بر نشستگان ، به اجر و پاداش عظيمى برترى داده است .\r\nدر جاى ديگر مىفرمايد :\r\n\r\n\r\n\r\n\r\n","description":"","footnote":"\r\n( 1 ) . حجّ / 41 .\r\n( 2 ) . الم سجده / 24 .\r\n( 3 ) . نساء / 95 .\r\n","page_name":" 576 ","page_number":588},
  {"content":"\r\n\r\n إِنَّ اللَّهَ يُحِبُّ الَّذِينَ يُقاتِلُونَ فِي سَبِيلِهِ صَفًّا كَأَنَّهُمْ بُنْيانٌ مَرْصُوصٌ  ( 1 ) .\r\nخداوند دوست مىدارد مردمى را كه در راه او پيكار مىكنند در حالى كه صفى رويين بنيان به وجود آورده‌اند .\r\nدر جاى ديگر خواسته‌هاى قهرمانانه و پرخاشگرانهء آنها را اينچنين منعكس مىكند :\r\n رَبَّنا أَفْرِغْ عَلَيْنا صَبْراً وَ ثَبِّتْ أَقْدامَنا وَ انْصُرْنا عَلَى الْقَوْمِ الْكافِرِينَ  ( 2 ) .\r\nپروردگارا ! ظرف قلوب ما را از نيروى پايدارى و خويشتن‌دارى لبريز فرما ؛ قدمهاى ما را ثابت بدار و ما را بر كافران پيروزى ده .\r\nمنحصر به اين آيات نيست ، فراوان است . آيا از اين بيشتر و بهتر حماسه مىتوان يافت ؟ سراسر قرآن ، حماسهء پيكار و جهاد و امر به معروف و نهى از منكر است . با اين حال ، چگونه است كه سنگر انقلاب و پرخاشگرى از الهيّون گرفته شده و ماترياليستها اين سنگر را تصاحب كرده‌اند ؟ آنچه مايهء تعجّب است اين است كه حتّى پيروان قرآن نيز اين سنگر را از دست داده‌اند . از كليسا تعجّبى نيست . كليسا قرنها قرآن و اسلام و پيامبر گرامى اسلام را مورد طعن و شماتت قرار داد كه چرا پا از گليم رهبانيّت و صومعه‌نشينى درازتر كرده است ؟ چرا با ستمگران زمان به نبرد برخاسته است ؟ چرا عليه قدرتهاى دنيوى بپاخاسته است ؟ چرا كار قيصر را به قيصر و كار خدا را به خدا وانگذاشته است ؟\r\nامّا الحقّ از مدّعيان پيروى قرآن جاى تعجّب است . به عقيدهء ما خالى كردن اين سنگر از طرف خداپرستان و همچنين اشغال اين سنگر به وسيلهء پيروان مكتب مادّى ، هر كدام علّت جداگانه دارد .\r\nاين سنگر از طرف خداپرستان آنگاه خالى شد كه در مدّعيان پيشوايى دينى ، روح عافيت طلبى پديد آمد . و به عبارت صحيح‌تر ، اين پديده از آن وقت رخ داد كه مردمى عافيت طلب و اهل زندگى روزمرّه و به تعبير خود دين ، مردمى اهل دنيا ، به جاى\r\n\r\n\r\n\r\n\r\n","description":"","footnote":"\r\n( 1 ) . صف / 4 .\r\n( 2 ) . بقره / 250 .\r\n","page_name":" 577 ","page_number":589},
  {"content":"\r\n\r\nپيامبران و پيشوايان دينى نشستند و مردم به غلط ، اينها را كه روحيّه‌اى بر ضدّ روحيّهء پيامبران و امامان و تربيت‌شدگان واقعى آنها داشتند - و اگر تشابهى در كار بود اندكى در قيافه و لباس بود - نماينده و مظهر و جانشين آنها دانستند .\r\nبديهى است كه اينها مفاهيم دينى را آنچنان توجيه كرده و مىكنند كه تكليفى براى خودشان ايجاد و ايجاب نكند و با عافيت طلبى كوچكترين تضاد و تصادمى نداشته باشد . دانسته و يا ندانسته مفاهيمى از دين را تغيير دادند و عليه خود دين به كار بردند .\r\nدر شيعه مفهوم معقول و خردمندانه‌اى وجود دارد كه هم قرآن آن را تأييد مىكند و هم خرد ، و آن مفهوم « تقيّه » است . تقيّه عبارت است از تاكتيك معقول به كار بردن در مبارزه براى حفظ بهتر و بيشتر نيروها . بديهى است كه هر فردى ، چه از نظر جانش و چه از نظر امكانات اقتصادىاش و چه از نظر حيثيّات اجتماعىاش ، براى جبهه‌اى كه در آن جبهه پيكار مىكند يك نيرو است ، يك سرمايه است . حدّ اكثر كوشش براى حفظ اين نيروها و سرمايه‌ها بايد به كار برده شود . چرا نيروها بىجهت هدر برود ؟\r\nچرا قدرتها بىجهت ضعيف گردد ؟ بايد جبهه هر چه بيشتر قوى و نيرومند بماند .\r\nتقيّه نوعى سپر به كار بردن است در مبارزه . اين كلمه از مادّهء « وقى » است كه به معنى نگهدارى است . وظيفهء يك فرد مبارز در مبارزه تنها اين نيست كه حريف را بكوبد ؛ خود نگهدارى تا حدّ امكان نيز وظيفهء مبارز است . تقيّه يعنى هر چه بيشتر زدن و هر چه كمتر خوردن . به هر حال ، تقيّه تاكتيك معقول و خردمندانه‌اى است در مبارزه .\r\nولى امروز مىبينيم كه اين كلمه از مفهوم اصلى خود بكلّى تهى گشته و مفهوم ضدّ مبارزه به خود گرفته است . از نظر عافيت طلبان ، تقيّه يعنى از ميدان به در رفتن و صحنه را به دشمن واگذار كردن ، و در مقابل ، به جرّ و بحث و هو و جنجال پرداختن .\r\nامّا چگونه شد كه مادّيين اين سنگر را اشغال كردند ؟ ممكن است گفته شود علّت اينكه مادّيين اين سنگر را اشغال كردند ، اين بود كه الهيّون تخليه كردند . ولى اين گفته صحيح نيست ؛ علّت ديگرى در كار است .\r\nدر اين جهت كليسا بيش از همه مسئول است . در غرب - همچنانكه قبلًا اشاره شد - از يك طرف مفاهيم نامعقولى دربارهء خدا و جهان ديگر و عيسى مسيح عرضه شد كه افكار حرّ و آزاد و روشن نمىتوانستند بپذيرند . آنچه هم به عنوان حكمت الهى عرضه مىشد كه وابسته به كليسا بود نيز همين طور ؛ به اضافهء اينكه نوعى ارتباط\r\n\r\n","description":"","footnote":"","page_name":" 578 ","page_number":590},
  {"content":"\r\n\r\nمصنوعى ميان ايمان به خدا و مشروع شمردن استبدادها و اختناقها از يك طرف و ميان بىخدايى و حقّ حاكميّت ملّى و پيكار در راه كسب حقوق ، از طرف ديگر برقرار شد .\r\nاينها موجب شد كه برخى مصلحان اجتماعى و داعيه داران ، براى اينكه خود را در راه مبارزات اجتماعى يكسره از اين قيود آزاد كنند ، از اساس منكر خدا و هر معنى و مفهومى كه از فكر خدا منشعب شود گشتند و به سوى ماترياليسم رو آوردند .\r\nپيروان آنها كه از نظر اجتماعى شيفته و فريفتهء آنها بودند ، تدريجاً چنين فكر كردند كه شايد انديشهء ماترياليسم چنين معجزه‌اى دارد و چنين افراد مبارز و پرخاشگرى به وجود مىآورد ، و حال آنكه آن افراد از ماترياليسم نيرو نگرفته بودند ، بلكه اين ماترياليسم بود كه از اين افراد نيرو گرفت و اعتبار و حيثيّت كسب كرد . علّت گرايش آن افراد به ماترياليسم محاسن ماترياليسم نبود ، بلكه مفاسدى بود كه در دستگاههاى به اصطلاح مذهبى از جنبه‌هاى فكرى ، اخلاقى ، علمى و اجتماعى پديد آمده بود .\r\nالان مىبينيم كه نوعى ارتباط تصنّعى ميان سوسياليسم - كه مربوط است به وضع اقتصادى و اجتماعى و سياسى اجتماع - و ميان ماترياليسم در نظر برخى كوته‌نظران موجود است و حال اينكه هيچ ارتباطى نيست . در حقيقت ، به مقدار زيادى در عصر حاضر ماترياليسم به واسطهء پيوند دروغينى كه با سوسياليسم پيدا كرده است ، حيثيّت و اعتبار يافته است .\r\nالبتّه نمىخواهيم مبالغه كرده باشيم ؛ نمىخواهيم ادّعا كنيم كه در حال حاضر ماترياليسم توانسته است تمام سنگرهاى انقلاب و نوجويى و نوسازى و پرخاشگرى را از دست الهيّون بگيرد . مخصوصاً در جهان اسلام اين كلّيّت به هيچ وجه صادق نيست . تاريخ نيم قرن اخير مبارزات ضدّ استعمارى در سرزمينهاى اسلامى بهترين شاهد مدّعاست و پيش‌بينى مىشود كه مسلمانان بيدار دل تدريجا اين سنگر را كه بحقّ مال خودشان است تصاحب كنند . حتّى گفته مىشود آنچه در جنوب شرقى آسيا مىگذرد كه اعجاب جهانيان را برانگيخته است ، بر خلاف برخى تبليغات ، با نوعى معنويّت و جنبه‌هاى ضدّ ماترياليستى توأم است . ولى انكار هم نبايد بكنيم كه در گذشتهء نزديك ، چنين بوده است و هنوز هم صاحب اصلى اين سنگرها همان بىخداها قلمداد مىشوند .\r\n\r\n","description":"","footnote":"","page_name":" 579 ","page_number":591},
  {"content":"\r\n . \r\n","description":"","footnote":"","page_name":" 580 ","page_number":592},
  {"content":"\r\n\r\n\r\nنتيجه\r\nنتيجه‌اى كه عملًا از بررسى علل و عوامل گرايشهاى مادّى بايد بگيريم چيست ؟\r\nمجدّدا بايد اعتراف كنم كه مدّعى نيستم اين بررسى يك بررسى جامع و كامل است . ممكن است علل و عواملى از نظر من پنهان مانده باشد . ممكن است در ارزيابى بعضى عاملها اشتباه كرده باشم . مسلّماً ديگران كه جريان تاريخ را با زيربناهاى اقتصادى توجيه مىكنند ، به شكل ديگر اين حوادث را تعليل مىنمايند و آينده را هم به شكلى ديگر پيش‌بينى مىكنند . ما هر چند مطالعات خود را براى اظهار نظر قطعى دربارهء علل و عوامل گرايشهاى مادّى كافى نمىدانيم و خود را نيازمند به بررسى دقيق‌تر و كامل‌ترى مىدانيم ، امّا حاضر هم نيستيم از ديگران تقليد كنيم و چشم بسته تسليم گفته‌هاى آنها بشويم .\r\nاكنون ببينيم از نظر علاقه‌مندان به بسط و اشاعهء كلمهء توحيد كه نجات انسانيّت را در گرو خداشناسى و خداپرستى مىدانند ، معنويّت را از ضرورتهاى زندگى فردى و اجتماعى انسان مىشناسند ، اذعان دارند بشريّت منهاى معنويّت اميدى به بقايش نيست ، خودش را و تمدّنش را و زمينى را كه بر آن قرار گرفته به دست خود نابود خواهد ساخت - آرى ، از نظر اين افراد - چاره چيست و چه بايد كرد ؟\r\n\r\n","description":"","footnote":"","page_name":" 581 ","page_number":593},
  {"content":"\r\n\r\nاگر بررسيهاى گذشته را ملاك قرار دهيم بايد اوّلًا مكتب الهى را به طور معقول و علمى و استدلالى صحيح عرضه بداريم : به خداوند تصوير انسانى ندهيم ، برايش چشم و گوش نسازيم ، ميان چشم چپش و چشم راستش فاصله معيّن نكنيم ، او را در لابراتوارها و يا در بالاى ابرها و ما فوق آسمانها و در قعر درياها جستجو نكنيم ، مسألهء تنزيه را كه قرآن كريم فراوان بر آن تكيه كرده است در نظر بگيريم و او را برتر از خيال و قياس و گمان و وهم بدانيم ، او را فقط آغاز كنندهء جهان ندانيم ، ميان او و علل زمانى تقسيم كار برقرار نكنيم ، با تصوّرات نامربوط دربارهء علم ازلى و ارادهء ازلى مبارزه كنيم و خلاصه جلوى هرگونه لغزش فكرى را در مسائل الهيّات بگيريم .\r\nالبتّه اين كار وقتى ميسّر است كه به يك مكتب استدلالى سيستماتيك الهى كه پاسخگوى اين نياز باشد ، بپيونديم . معارف اسلامى از اين نظر فوق العاده غنى است و مىتواند پاسخگوى خوبى به اين نياز باشد . حكماى اسلامى با الهام از قرآن كريم و كلمات رسول اكرم ( ص ) و ائمّهء اطهار ( ع ) توانسته‌اند يك مكتب مستدل و مستحكمى در اين زمينه به وجود آورند . كسى كه با اين مكتب آشنا باشد نمىگويد معنى علّت نخستين اين است كه يك شىء خودش پايه‌گذار وجود خودش باشد ؛ نمىگويد اگر همه چيز را علّت نخستين به وجود آورده است ، خود علّت نخستين را چه چيز به وجود آورده است ؟ نمىگويد مشكل علّت نخستين لا ينحلّ است ؛ نمىگويد اگر قائل به خدا شويم براى زمان بايد ابتداى زمانى قائل شويم ؛ نمىگويد اگر خدا را اثبات كنيم بايد آزادى را نفى كنيم ؛ نمىگويد يا خدا يا آزادى و امثال اينها .\r\nدر گذشتهء تاريخ اسلامى ، اشعريان و حنبليان ، جمود و قشريّتى به وجود آوردند كه الهيّات اسلامى را تهديد مىكرد ، ولى نتوانست در مقابل تحرّك و تعالىاى كه معارف عميق اسلامى در بر داشت مقاومت كند . متأسّفانه اخيرا گروهى از نويسندگان به اصطلاح روشنفكر مسلمان عرب ، تحت تأثير فلسفهء حسّى غرب از يك طرف و سوابق اشعريگرى از طرف ديگر ، نوعى جمود فكرى و لاادريگرى در الهيّات را تبليغ مىكنند و يك نوع اشعريگرى پيوند خورده با فلسفهء حسّى را رواج مىدهند .\r\nفريد وجدى و تا حدّى سيّد قطب ، محمّد قطب ، سيّد ابو الحسن ندوى از اين طبقه‌اند .\r\nكم و بيش موج اين طرز تفكّر به ميان ما هم رسيده است .\r\nاين طبقه تحت عنوان اينكه ما وراء الطّبيعه واديى است ناشناخته و براى بشر\r\n\r\n","description":"","footnote":"","page_name":" 582 ","page_number":594},
  {"content":"\r\n\r\nمجهول است و از حدود توانايى عقل و انديشهء بشر خارج است و ما هم شرعا مكلّف نيستيم وارد اين واديهاى ناشناخته بشويم ، به طور كلّى باب معارف را سدّ مىكنند .\r\nاينها خيال مىكنند حدّ نهايى الهيّات اين است كه در نظامات خلقت مطالعه كنيم و انگشت حيرت به لب بگيريم ؛ انگشت حيرت به دندان گزيدن حدّ اكثر خداشناسى است ؛ بنابراين يك دوره تاريخ طبيعى مطالعه كردن براى همهء مسائل الهيّات كافى است ؛ كتابهاى امثال موريس مترلينگ يك الهيّات كامل است .\r\nاينها نمىدانند كه مطالعهء نظام خلقت ، قدم اوّل است نه قدم آخر ؛ حدّ اكثر اين است كه با اين قدم تا مرز ميان طبيعت و ماوراى طبيعت مىرسيم نه بيشتر .\r\nما در جلد پنجم اصول فلسفه و روش رئاليسم راههاى مختلف خداشناسى و از آن جمله راه حسّ و علم ، يعنى راه مطالعهء طبيعت را ارزيابى كرده‌ايم و حدود آنها را مشخّص كرده‌ايم و ثابت كرده‌ايم كه اوّلًا راه انسان براى تحصيل معارف الهى و ما وراء الطّبيعى به مانند يك علم متقن و مبرهن باز است و بسته نيست ؛ ثانياً از نظر اسلام ، انسانها مكلّف‌اند و يا لااقل مجازند كه با معارف ما وراء الطّبيعى به مانند مسائل تحقيقى و استدلالى و برهانى ، نه تقليدى ، آشنا بشوند ؛ و ثالثاً راه حسّ و علم يا راه طبيعت ، جادّه‌اى است كه از طبيعت تا مرز ماوراى طبيعت كشيده شده است و نه بيشتر . نمىگويم جادّه‌اى است كه از طبيعت تا مرز الوهيّت كشيده شده است و به اصطلاح براى سفر « من الخلق الى الحقّ » كافى است ، بلكه مىگويم جادّه‌اى است كه تا مرز ماوراى طبيعت كشيده شده است ؛ يعنى همين قدر ثابت مىكند كه طبيعت ، ماورايى دارد و مسخّر آن ما وراء است ؛ امّا خود آن ما وراء ، مخلوق است يا نه ؟ يعنى آيا قدرت ما وراء الطّبيعى ، همان خالق كلّ است يا خود او نيز به نوبهء خود مخلوق و مسخّر ماوراى خود است ؟ فرضاً او خود ماورايى ندارد ، آيا او خودش بسيط است يا مركّب ؟\r\nواحد است يا كثير ؟ علم و قدرتش متناهى است يا غير متناهى ؟ فيضش محدود است يا نامحدود ؟ بشر در برابر او مجبور است يا آزاد ؟ . . . و دهها پرسش ديگر ، به هيچ يك از اين پرسشها نمىتواند پاسخ دهد .\r\nامّا علم و فنّى هست كه به همهء اين پرسشها پاسخ مىدهد ؛ مىتواند ما را با اصول برهانى خود ، هم از خلق تا حقّ به پرواز در آورد و هم مىتواند ما را « بالحقّ فى الحقّ » سير و حركت دهد و با يك سلسله معارف مربوط به عالم ربوبى آشنا سازد .\r\nبه هر حال ، يك گام مبارزه با مادّيگرى ، عرضه كردن يك مكتب الهى است كه\r\n\r\n","description":"","footnote":"","page_name":" 583 ","page_number":595},
  {"content":"\r\n\r\nبتواند پاسخگوى نيازهاى فكرى انديشمندان بشر باشد .\r\nدر مرحلهء دوّم بايد پيوند مسائل الهى با مسائل اجتماعى و سياسى مشخّص شود . مقام مكتب الهى از نظر پشتوانه بودن حقوق سياسى و اجتماعى روشن گردد .\r\nديگر قبول خدا ملازم با قبول حقّ زورگويى و استبداد حكمران تلقّى نگردد .\r\nخوشبختانه از اين نظر نيز تعليمات اسلامى غنى و رساست ، هر چند كمتر عرضه شده است . وظيفهء دانشمندان روشنفكر اسلامى است كه مكتب حقوقى اسلام را از وجهه‌هاى سياسى و اقتصادى - و بالاخص از وجههء اقتصادى - معرّفى كنند .\r\nدر مراحل ديگر بايد با هرج و مرج تبليغى و اظهار نظرهاى نامتخصّص مبارزه شود . ديگر براى خطوط روى طالبى و براى بال نداشتن شتر ، از آن فلسفه‌ها بافته نشود . به مسألهء محيط مساعد اخلاقى و اجتماعى كه هماهنگ با مفاهيم متعالى معنوى باشد ، بايد كمال اهميّت داده شود . مسألهء محيط مساعد - كه از نظر اسلام امر به معروف و نهى از منكر براى چنين منظورى است - گذشته از ساير جهات از جنبهء ايجاد زمينه براى رشد مفاهيم عالى معنوى فوق العاده ضرورى است .\r\nاز همه ضرورىتر اينكه در عصر ما بايد علاقه‌مندان و آشنايان به مفاهيم واقعى اسلامى سعى كنند بار ديگر حماسه را كه ركنى از مفاهيم اسلامى بود ، بدانها برگردانند . البتّه بازگردانيدن حماسه به مفاهيم اسلامى نيازمند است به جهادى فكرى و قلمى و زبانى . . . و جهاد ديگرى عملى .\r\nو السّلام على من اتّبع الهدى\r\n\r\n","description":"","footnote":"","page_name":" 584 ","page_number":596},
  {"content":"\r\n\r\n\r\nفهرستها\r\n\r\n","description":"","footnote":"","page_name":" 585 ","page_number":597},
  {"content":"\r\n . \r\n","description":"","footnote":"","page_name":" 586 ","page_number":598},
  {"content":"\r\n\r\n\r\nفهرست آيات قرآن كريم\r\nمتن آيه / نام سوره / شماره آيه / شماره صفحه\r\n بِسْمِ اللَّهِ الرَّحْمنِ . . .  / حمد / - / 468\r\n ذلِكَ الْكِتابُ لا . . .  / بقره / 2 / 571\r\n الَّذِينَ يُؤْمِنُونَ بِالْغَيْبِ . . .  / بقره / 3 / 465 ، 466 ، 467\r\n وَ الَّذِينَ يُؤْمِنُونَ بِما . . .  / بقره / 4 / 466\r\n يُخادِعُونَ اللَّهَ وَ الَّذِينَ . . .  / بقره / 9 / 468\r\n إِنَّ اللَّهَ . . .   يُضِلُّ بِهِ كَثِيراً . . .  / بقره / 26 / 253\r\n وَ إِذْ . . .   وَ كانَ مِنَ الْكافِرِينَ .  / بقره / 34 / 291\r\n وَ اسْتَعِينُوا بِالصَّبْرِ وَ الصَّلاةِ . . .  / بقره / 45 / 564\r\n وَ اتَّقُوا يَوْماً لا تَجْزِي . . .  / بقره / 48 / 244 ، 245\r\n وَ قالُوا لَنْ تَمَسَّنَا . . .  / بقره / 80 / 282\r\n بَلى مَنْ كَسَبَ سَيِّئَةً . . .  / بقره / 81 / 282\r\n وَ الَّذِينَ آمَنُوا وَ عَمِلُوا . . .  / بقره / 82 / 282\r\n وَ قالُوا لَنْ يَدْخُلَ . . .  / بقره / 111 / 283\r\n بَلى مَنْ أَسْلَمَ وَجْهَهُ . . .  / بقره / 112 / 283 ، 315 ، 317\r\n وَ لِلَّهِ الْمَشْرِقُ وَ الْمَغْرِبُ . . .  / بقره / 115 / 436\r\n وَ اتَّقُوا يَوْماً لا تَجْزِي . . .  / بقره / 123 / 244\r\n وَ إِذِ ابْتَلى إِبْراهِيمَ رَبُّهُ . . .  / بقره / 124 / 61\r\n\r\n","description":"","footnote":"","page_name":" 587 ","page_number":599},
  {"content":"\r\n\r\n وَ لَنَبْلُوَنَّكُمْ بِشَيْءٍ مِنَ الْخَوْفِ . . .  / بقره / 155 / 177\r\n الَّذِينَ إِذا أَصابَتْهُمْ . . .  / بقره / 156 / 102 ، 208 ، 331\r\n يا أَيُّهَا الَّذِينَ آمَنُوا . . .  / بقره / 183 / 564\r\n وَ إِذا سَأَلَكَ عِبادِي . . .  / بقره / 186 / 406\r\n يا أَيُّهَا الَّذِينَ آمَنُوا . . .  / بقره / 208 / 291\r\n وَ لَمَّا . . .   رَبَّنا أَفْرِغْ . . .  / بقره / 250 / 577\r\n اللَّهُ لا إِلهَ إِلَّا هُوَ . . .  / بقره / 255 / 35\r\n لا إِكْراهَ فِي الدِّينِ . . .  / بقره / 256 / 277\r\n يا أَيُّهَا الَّذِينَ آمَنُوا . . .  / بقره / 264 / 313\r\n وَ اتَّقُوا يَوْماً تُرْجَعُونَ . . .  / بقره / 281 / 231\r\n يا أَيُّهَا الَّذِينَ آمَنُوا . . .  / بقره / 282 / 60\r\n شَهِدَ اللَّهُ أَنَّهُ . . .  / آل عمران / 18 / 35 ، 59 ، 73 ، 499\r\n فَإِنْ . . . *   فَإِنْ أَسْلَمُوا . . .  / آل عمران / 20 / 311\r\n ذلِكَ بِأَنَّهُمْ قالُوا . . .  / آل عمران / 24 / 282\r\n فَكَيْفَ إِذا جَمَعْناهُمْ . . .  / آل عمران / 25 / 282\r\n قُلِ اللَّهُمَّ مالِكَ الْمُلْكِ . . .  / آل عمران / 26 / 370 ، 415\r\n يَوْمَ تَجِدُ كُلُّ نَفْسٍ . . .  / آل عمران / 30 / 230\r\n قُلْ يا أَهْلَ الْكِتابِ . . .  / آل عمران / 64 / 312\r\n وَ مَنْ يَبْتَغِ غَيْرَ الْإِسْلامِ . . .  / آل عمران / 85 / 277\r\n وَ اعْتَصِمُوا بِحَبْلِ اللَّهِ جَمِيعاً . . .  / آل عمران / 103 / 467\r\n وَ كَأَيِّنْ مِنْ نَبِيٍّ قاتَلَ . . .  / آل عمران / 146 / 575\r\n وَ ما كانَ قَوْلَهُمْ إِلَّا . . .  / آل عمران / 147 / 575\r\n فَآتاهُمُ اللَّهُ ثَوابَ . . .  / آل عمران / 148 / 575\r\n ثُمَّ . . .   يَقُولُونَ هَلْ . . .  / آل عمران / 154 / 369\r\n الَّذِينَ قالَ لَهُمُ النَّاسُ . . .  / آل عمران / 173 / 413\r\n فَانْقَلَبُوا بِنِعْمَةٍ مِنَ اللَّهِ . . .  / آل عمران / 174 / 413\r\n إِنَّ الَّذِينَ يَأْكُلُونَ . . .  / نساء / 10 / 231\r\n وَ ما . . . *   وَ لَوْ أَنَّهُمْ إِذْ . . .  / نساء / 64 / 264\r\n أَيْنَما . . .   قُلْ كُلٌّ مِنْ . . .  / نساء / 78 / 416\r\n لا . . .   فَضَّلَ اللَّهُ . . .  / نساء / 95 / 576\r\n إِنَّ الَّذِينَ تَوَفَّاهُمُ . . .  / نساء / 97 / 320\r\n إِلَّا الْمُسْتَضْعَفِينَ مِنَ الرِّجالِ . . .  / نساء / 98 / 320 ، 322\r\n فَأُولئِكَ عَسَى اللَّهُ . . .  / نساء / 99 / 320\r\n إِنَّ اللَّهَ لا يَغْفِرُ أَنْ . . .  / نساء / 116 / 260\r\n\r\n","description":"","footnote":"","page_name":" 588 ","page_number":600},
  {"content":"\r\n\r\n لَيْسَ بِأَمانِيِّكُمْ وَ لا . . .  / نساء / 123 / 283\r\n وَ مَنْ يَعْمَلْ مِنَ الصَّالِحاتِ . . .  / نساء / 124 / 283\r\n يا أَيُّهَا الَّذِينَ آمَنُوا . . .  / مائده / 35 / 263\r\n إِنَّ الَّذِينَ آمَنُوا . . .  / مائده / 69 / 285\r\n يا أَيُّهَا الَّذِينَ آمَنُوا . . .  / مائده / 95 / 61\r\n  الْحَمْدُ لِلَّهِ الَّذِي . . .   / انعام / 1 / 91\r\n هُوَ الَّذِي خَلَقَكُمْ . . .  / انعام / 2 / 398\r\n مَنْ يُصْرَفْ عَنْهُ يَوْمَئِذٍ . . .  / انعام / 16 / 257\r\n وَ عِنْدَهُ مَفاتِحُ الْغَيْبِ . . .  / انعام / 59 / 368 ، 398\r\n وَ كَذلِكَ نُرِي إِبْراهِيمَ . . .  / انعام / 75 / 512\r\n فَلَمَّا جَنَّ عَلَيْهِ اللَّيْلُ . . .  / انعام / 76 / 512\r\n فَلَمَّا رَأَى الْقَمَرَ بازِغاً . . .  / انعام / 77 / 512\r\n فَلَمَّا رَأَى الشَّمْسَ بازِغَةً . . .  / انعام / 78 / 512\r\n إِنِّي وَجَّهْتُ وَجْهِيَ لِلَّذِي . . .  / انعام / 79 / 512\r\n وَ ما قَدَرُوا اللَّهَ حَقَّ . . .  / انعام / 91 / 484\r\n لا تُدْرِكُهُ الْأَبْصارُ . . .  / انعام / 103 / 427\r\n وَ كَذلِكَ نُوَلِّي بَعْضَ . . .  / انعام / 129 / 400\r\n قُلْ أَ غَيْرَ اللَّهِ أَبْغِي . . .  / انعام / 164 / 222\r\n قالَ ما مَنَعَكَ أَلَّا . . .  / اعراف / 12 / 292\r\n قالَ أَنْظِرْنِي إِلى . . .  / اعراف / 14 / 292\r\n قالَ فَبِما أَغْوَيْتَنِي . . .  / اعراف / 16 / 97\r\n ثُمَّ لَآتِيَنَّهُمْ مِنْ بَيْنِ . . .  / اعراف / 17 / 97\r\n قُلْ أَمَرَ رَبِّي بِالْقِسْطِ . . .  / اعراف / 29 / 60\r\n قالَ . . .   كُلَّما دَخَلَتْ . . .  / اعراف / 38 / 223\r\n إِنَّ رَبَّكُمُ اللَّهُ الَّذِي . . .  / اعراف / 54 / 98\r\n قالَ . . .   إِنَّ الْأَرْضَ . . .  / اعراف / 128 / 400\r\n إِنَّمَا الْمُؤْمِنُونَ الَّذِينَ . . .  / انفال / 2 / 237\r\n وَ إِذْ قالُوا اللَّهُمَّ . . .  / انفال / 32 / 314\r\n وَ إِذْ يُرِيكُمُوهُمْ إِذِ . . .  / انفال / 44 / 410\r\n ذلِكَ بِأَنَّ اللَّهَ لَمْ . . .  / انفال / 53 / 417\r\n إِنَّمَا الصَّدَقاتُ لِلْفُقَراءِ . . .  / توبه / 60 / 322\r\n أَ لَمْ يَأْتِهِمْ نَبَأُ الَّذِينَ . . .  / توبه / 70 / 73\r\n وَ آخَرُونَ اعْتَرَفُوا بِذُنُوبِهِمْ . . .  / توبه / 102 / 322\r\n وَ آخَرُونَ مُرْجَوْنَ لِأَمْرِ اللَّهِ . . .  / توبه / 106 / 321 ، 322\r\n\r\n","description":"","footnote":"","page_name":" 589 ","page_number":601},
  {"content":"\r\n\r\n إِنَّ اللَّهَ اشْتَرى مِنَ الْمُؤْمِنِينَ . . .  / توبه / 111 / 299\r\n ما كانَ . . .   إِنَّ اللَّهَ . . .  / توبه / 120 / 284\r\n قالَ يا نُوحُ إِنَّهُ لَيْسَ . . .  / هود / 46 / 335\r\n يَقْدُمُ قَوْمَهُ يَوْمَ الْقِيامَةِ . . .  / هود / 98 / 251\r\n وَ لِلَّهِ غَيْبُ السَّماواتِ وَ الْأَرْضِ . . .  / هود / 123 / 71\r\n لَهُ مُعَقِّباتٌ مِنْ بَيْنِ . . .  / رعد / 11 / 136 ، 137 ، 370 ، 400\r\n قُلْ مَنْ رَبُّ السَّماواتِ . . .  / رعد / 16 / 98\r\n أَنْزَلَ مِنَ السَّماءِ ماءً . . .  / رعد / 17 / 172\r\n يَمْحُوا اللَّهُ ما يَشاءُ . . .  / رعد / 39 / 390\r\n وَ ما أَرْسَلْنا مِنْ رَسُولٍ . . .  / ابراهيم / 4 / 369 ، 415\r\n مَثَلُ الَّذِينَ كَفَرُوا . . .  / ابراهيم / 18 / 286 ، 317 ، 342\r\n وَ قالَ الشَّيْطانُ لَمَّا . . .  / ابراهيم / 22 / 95\r\n رَبِّ إِنَّهُنَّ أَضْلَلْنَ . . .  / ابراهيم / 36 / 337\r\n وَ إِنْ مِنْ شَيْءٍ إِلَّا . . .  / حجر / 21 / 369\r\n وَ نَزَعْنا ما فِي صُدُورِهِمْ . . . *  / حجر / 47 / 223\r\n وَ ما خَلَقْنَا السَّماواتِ وَ . . .  / حجر / 85 / 35\r\n إِنَّهُ لَيْسَ لَهُ سُلْطانٌ . . .  / نحل / 99 / 95\r\n إِنَّما سُلْطانُهُ عَلَى الَّذِينَ . . .  / نحل / 100 / 95\r\n وَ ضَرَبَ اللَّهُ مَثَلًا قَرْيَةً . . .  / نحل / 112 / 370\r\n وَ عَلَى . . .   وَ ما ظَلَمْناهُمْ . . .  / نحل / 118 / 185\r\n وَ قَضَيْنا إِلى بَنِي إِسْرائِيلَ . . .  / اسراء / 4 / 137\r\n فَإِذا جاءَ وَعْدُ أُولاهُما . . .  / اسراء / 5 / 137\r\n ثُمَّ رَدَدْنا لَكُمُ . . .  / اسراء / 6 / 137\r\n إِنْ أَحْسَنْتُمْ أَحْسَنْتُمْ . . .  / اسراء / 7 / 137\r\n عَسى رَبُّكُمْ أَنْ يَرْحَمَكُمْ . . .  / اسراء / 8 / 137\r\n مَنِ اهْتَدى فَإِنَّما يَهْتَدِي . . .  / اسراء / 15 / 222 ، 293\r\n وَ إِذا أَرَدْنا أَنْ نُهْلِكَ . . .  / اسراء / 16 / 400\r\n مَنْ كانَ يُرِيدُ الْعاجِلَةَ . . .  / اسراء / 18 / 305 ، 360 ، 371 ، 526\r\n وَ مَنْ أَرادَ الْآخِرَةَ وَ . . .  / اسراء / 19 / 305 ، 360 ، 371 ، 526\r\n كُلًّا نُمِدُّ هؤُلاءِ وَ . . .  / اسراء / 20 / 306 ، 360 ، 371 ، 526\r\n وَ اسْتَفْزِزْ مَنِ اسْتَطَعْتَ . . .  / اسراء / 64 / 97\r\n يَوْمَ نَدْعُوا كُلَّ أُناسٍ . . .  / اسراء / 71 / 251\r\n وَ مَنْ كانَ فِي هذِهِ أَعْمى . . .  / اسراء / 72 / 451\r\n وَ قُلِ الْحَمْدُ لِلَّهِ الَّذِي . . .  / اسراء / 111 / 48 ، 98\r\n\r\n","description":"","footnote":"","page_name":" 590 ","page_number":602},
  {"content":"\r\n\r\n وَ قُلِ . . .   فَمَنْ شاءَ . . .  / كهف / 29 / 371\r\n إِنَّ الَّذِينَ آمَنُوا . . .  / كهف / 30 / 35 ، 284 ، 285\r\n وَ لَوْ لا إِذْ دَخَلْتَ . . .  / كهف / 39 / 35\r\n وَ وُضِعَ . . .   وَ وَجَدُوا . . .  / كهف / 49 / 230\r\n وَ تِلْكَ الْقُرى أَهْلَكْناهُمْ . . .  / كهف / 59 / 401\r\n وَ أَنْذِرْهُمْ يَوْمَ الْحَسْرَةِ . . .  / مريم / 39 / 338\r\n إِنَّنِي أَنَا اللَّهُ لا إِلهَ إِلَّا أَنَا . . .  / طه / 14 / 454\r\n قالَ رَبُّنَا الَّذِي أَعْطى . . .  / طه / 50 / 91 ، 97 ، 172\r\n يَعْلَمُ ما بَيْنَ أَيْدِيهِمْ . . .  / انبياء / 28 / 261\r\n وَ نَضَعُ الْمَوازِينَ الْقِسْطَ . . .  / انبياء / 47 / 72 ، 73\r\n إِنَّ الَّذِينَ سَبَقَتْ . . .  / انبياء / 101 / 255\r\n وَ لَقَدْ كَتَبْنا فِي الزَّبُورِ . . .  / انبياء / 105 / 400\r\n إِنَّ اللَّهَ يُدافِعُ . . .  / حج / 38 / 412\r\n الَّذِينَ أُخْرِجُوا مِنْ دِيارِهِمْ . . .  / حج / 40 / 412\r\n الَّذِينَ إِنْ مَكَّنَّاهُمْ فِي . . .  / حج / 41 / 576\r\n ذلِكَ بِأَنَّ اللَّهَ يُولِجُ . . .  / حج / 61 / 174\r\n وَ جاهِدُوا فِي اللَّهِ . . .  / حج / 78 / 467\r\n لَعَلِّي . . .   وَ مِنْ وَرائِهِمْ . . .  / مؤمنون / 100 / 340\r\n فَإِذا نُفِخَ فِي الصُّورِ . . .  / مؤمنون / 101 / 333\r\n أَ فَحَسِبْتُمْ أَنَّما خَلَقْناكُمْ . . .  / مؤمنون / 115 / 203 ، 207\r\n وَ الَّذِينَ كَفَرُوا أَعْمالُهُمْ . . .  / نور / 39 / 287\r\n أَوْ كَظُلُماتٍ فِي بَحْرٍ . . .  / نور / 40 / 287\r\n وَعَدَ اللَّهُ الَّذِينَ آمَنُوا . . .  / نور / 55 / 401\r\n وَ الَّذِي هُوَ يُطْعِمُنِي . . .  / شعراء / 79 / 416\r\n وَ إِذا مَرِضْتُ فَهُوَ . . .  / شعراء / 80 / 416\r\n وَ الَّذِي يُمِيتُنِي ثُمَّ . . .  / شعراء / 81 / 416\r\n يَوْمَ لا يَنْفَعُ   وَ لا . . .  / شعراء / 88 / 289\r\n إِلَّا مَنْ أَتَى اللَّهَ . . .  / شعراء / 89 / 289\r\n نَزَلَ بِهِ الرُّوحُ الْأَمِينُ  / شعراء / 193 / 129\r\n عَلى قَلْبِكَ لِتَكُونَ . . .  / شعراء / 194 / 129\r\n أَمَّنْ يَبْدَؤُا الْخَلْقَ . . .  / نمل / 64 / 291\r\n وَ نُرِيدُ أَنْ نَمُنَّ عَلَى . . .  / قصص / 5 / 575\r\n وَ نُمَكِّنَ لَهُمْ فِي الْأَرْضِ . . .  / قصص / 6 / 575\r\n فَكُلًّا أَخَذْنا بِذَنْبِهِ . . .  / عنكبوت / 40 / 370\r\n\r\n","description":"","footnote":"","page_name":" 591 ","page_number":603},
  {"content":"\r\n\r\n وَ ما هذِهِ الْحَياةُ الدُّنْيا . . .  / عنكبوت / 64 / 218\r\n ثُمَّ كانَ عاقِبَةَ الَّذِينَ . . .  / روم / 10 / 572\r\n ظَهَرَ الْفَسادُ فِي الْبَرِّ . . .  / روم / 41 / 371 ، 417\r\n أَ لَمْ تَرَ أَنَّ اللَّهَ . . .  / لقمان / 29 / 174\r\n يُدَبِّرُ الْأَمْرَ مِنَ السَّماءِ . . .  / سجده / 5 / 129\r\n الَّذِي أَحْسَنَ كُلَّ شَيْءٍ . . .  / سجده / 7 / 91 ، 97\r\n وَ جَعَلْنا مِنْهُمْ أَئِمَّةً . . .  / سجده / 24 / 576\r\n سُنَّةَ اللَّهِ فِي الَّذِينَ . . .  / احزاب / 62 / 135 ، 400\r\n وَ الَّذِينَ سَعَوْا فِي آياتِنا . . .  / سبا / 5 / 225\r\n مَنْ كانَ يُرِيدُ الْعِزَّةَ . . .  / فاطر / 10 / 304\r\n يُولِجُ اللَّيْلَ فِي النَّهارِ . . .  / فاطر / 13 / 174\r\n وَ لا تَزِرُ وازِرَةٌ وِزْرَ . . .  / فاطر / 18 / 222\r\n اسْتِكْباراً فِي الْأَرْضِ وَ . . .  / فاطر / 43 / 135\r\n وَ إِذا قِيلَ لَهُمْ أَنْفِقُوا . . .  / يس / 47 / 417\r\n وَ امْتازُوا الْيَوْمَ أَيُّهَا . . .  / يس / 59 / 222\r\n الْيَوْمَ نَخْتِمُ عَلى أَفْواهِهِمْ . . .  / يس / 65 / 219\r\n لِيُنْذِرَ مَنْ كانَ حَيًّا . . .  / يس / 70 / 571\r\n وَ ما مِنَّا إِلَّا لَهُ مَقامٌ . . .  / صافات / 164 / 128 ، 131\r\n إِنَّ ذلِكَ لَحَقٌّ . . .  / صافات / 64 / 223\r\n قالَ فَبِعِزَّتِكَ لَأُغْوِيَنَّهُمْ . . .  / صافات / 82 / 292\r\n إِلَّا عِبادَكَ مِنْهُمُ الْمُخْلَصِينَ .  / ص / 83 / 292\r\n إِنْ . . .   وَ لا تَزِرُ وازِرَةٌ . . .  / زمر / 7 / 222\r\n قُلْ لِلَّهِ الشَّفاعَةُ . . .  / زمر / 44 / 262\r\n الَّذِينَ يَحْمِلُونَ الْعَرْشَ . . .  / مؤمن ( غافر ) / 7 / 260\r\n وَ أَمَّا ثَمُودُ فَهَدَيْناهُمْ . . .  / فصّلت / 17 / 416\r\n وَ قالُوا لِجُلُودِهِمْ لِمَ . . .  / فصّلت / 21 / 219\r\n مَنْ عَمِلَ صالِحاً فَلِنَفْسِهِ . . .  / فصلّت / 46 / 370\r\n فاطِرُ السَّماواتِ وَ الْأَرْضِ . . .  / شورى / 11 / 51 ، 98\r\n مَنْ كانَ يُرِيدُ حَرْثَ . . .  / شورى / 20 / 371\r\n وَ قالُوا ما هِيَ إِلَّا . . .  / جاثيه / 24 / 474\r\n قُلْ ما كُنْتُ بِدْعاً . . .  / احقاف / 9 / 274\r\n يا أَيُّهَا الَّذِينَ آمَنُوا . . .  / محمد ( ص ) / 7 / 361 ، 412\r\n يا أَيُّهَا الَّذِينَ آمَنُوا . . .  / محمد ( ص ) / 33 / 224\r\n لِيَغْفِرَ لَكَ اللَّهُ . . .  / فتح / 2 / 274\r\n\r\n","description":"","footnote":"","page_name":" 592 ","page_number":604},
  {"content":"\r\n\r\n سُنَّةَ اللَّهِ الَّتِي . . .  / فتح / 23 / 135 ، 244\r\n يا أَيُّهَا الَّذِينَ آمَنُوا . . .  / حجرات / 12 / 233\r\n يا أَيُّهَا النَّاسُ إِنَّا . . .  / حجرات / 13 / 337\r\n وَ لَقَدْ خَلَقْنَا الْإِنْسانَ . . .  / ق / 16 / 436\r\n وَ فِي السَّماءِ رِزْقُكُمْ . . .  / ذاريات / 22 / 416\r\n إِنَّ اللَّهَ هُوَ الرَّزَّاقُ . . .  / ذاريات / 58 / 416\r\n أَمْ لَهُمْ سُلَّمٌ يَسْتَمِعُونَ . . .  / نجم / 38 / 222\r\n أَمْ لَهُ الْبَناتُ وَ لَكُمُ . . .  / نجم / 39 / 244\r\n أَمْ يُرِيدُونَ كَيْداً . . .  / نجم / 42 / 54\r\n إِنَّا كُلَّ شَيْءٍ خَلَقْناهُ . . .  / قمر / 49 / 127 ، 128 ، 369\r\n وَ ما أَمْرُنا إِلَّا واحِدَةٌ . . .  / قمر / 50 / 123 ، 127\r\n إِنَّ الْمُتَّقِينَ فِي جَنَّاتٍ . . .  / قمر / 54 / 208\r\n فِي مَقْعَدِ صِدْقٍ عِنْدَ . . .  / قمر / 55 / 208\r\n وَ السَّماءَ رَفَعَها وَ وَضَعَ . . .  / رحمن / 7 / 35 ، 60 ، 79\r\n يَسْئَلُهُ مَنْ فِي السَّماواتِ . . .  / رحمن / 29 / 398\r\n وَ السَّابِقُونَ السَّابِقُونَ .  / واقعه / 10 / 328\r\n لِأَصْحابِ الْيَمِينِ .  / واقعه / 38 / 328\r\n وَ أَصْحابُ الشِّمالِ ما . . .  / واقعه / 41 / 328\r\n هُوَ الْأَوَّلُ وَ الْآخِرُ وَ الظَّاهِرُ . . .  / حديد / 3 / 436\r\n يُولِجُ اللَّيْلَ فِي النَّهارِ . . .  / حديد / 6 / 174\r\n ما أَصابَ مِنْ مُصِيبَةٍ . . .  / حديد / 22 / 368 ، 398\r\n لَقَدْ أَرْسَلْنا رُسُلَنا . . .  / حديد / 25 / 60 ، 72\r\n يا أَيُّهَا الَّذِينَ آمَنُوا . . .  / حشر / 18 / 231\r\n إِنَّ اللَّهَ يُحِبُّ الَّذِينَ . . .  / صف / 4 / 577\r\n قُلْ إِنَّ الْمَوْتَ الَّذِي . . .  / جمعه / 8 / 232\r\n  يُسَبِّحُ لِلَّهِ ما فِي السَّماواتِ . . .   / تغابن / 1 / 71\r\n فَإِذا . . .   وَ أَشْهِدُوا . . .   وَ مَنْ يَتَّقِ . . .  / طلاق / 2 / 61 ، 140\r\n وَ يَرْزُقْهُ مِنْ حَيْثُ . . .  / طلاق / 3 / 140 ، 141 ، 369 ، 410\r\n الَّذِي خَلَقَ الْمَوْتَ وَ . . .  / ملك / 2 / 205 ، 296\r\n  هَلْ أَتى عَلَى الْإِنْسانِ . . .   / دهر / 1 / 526\r\n إِنَّا خَلَقْنَا الْإِنْسانَ . . .  / دهر / 2 / 526\r\n إِنَّا هَدَيْناهُ السَّبِيلَ . . .  / دهر / 3 / 371 ، 526\r\n إِنَّما نُطْعِمُكُمْ لِوَجْهِ اللَّهِ . . .  / دهر / 9 / 302\r\n إِنَّا نَحْنُ نَزَّلْنا عَلَيْكَ . . .  / دهر / 23 / 130\r\n\r\n","description":"","footnote":"","page_name":" 593 ","page_number":605},
  {"content":"\r\n\r\n لابِثِينَ فِيها أَحْقاباً .  / نبأ / 23 / 339\r\n فَالْمُدَبِّراتِ أَمْراً .  / نازعات / 5 / 129\r\n  إِذَا الشَّمْسُ كُوِّرَتْ . . .   / تكوير / 1 تا 14 / 232\r\n كَلَّا إِنَّ كِتابَ . . .  / مطففين / 7 / 305\r\n كَلَّا إِنَّ كِتابَ . . . *  / مطففين / 18 / 305\r\n لَقَدْ خَلَقْنَا الْإِنْسانَ . . .  / بلد / 4 / 176\r\n وَ لَسَوْفَ يُعْطِيكَ رَبُّكَ . . .  / ضحى / 5 / 274\r\n  أَ لَمْ نَشْرَحْ لَكَ صَدْرَكَ . . .   / انشراح / 1 تا 8 / 175\r\n وَ ما أُمِرُوا إِلَّا لِيَعْبُدُوا . . .  / بيّنه / 5 / 301\r\n يَوْمَئِذٍ يَصْدُرُ النَّاسُ . . .  / زلزال / 6 / 230\r\n فَمَنْ يَعْمَلْ مِثْقالَ . . .  / زلزال / 7 / 230 ، 284 ، 285\r\n وَ مَنْ يَعْمَلْ مِثْقالَ . . .  / زلزال / 8 / 230 ، 284\r\n\r\n","description":"","footnote":"","page_name":" 594 ","page_number":606},
  {"content":"\r\n\r\n\r\nفهرست احاديث\r\nمتن حديث / گوينده / صفحه\r\nلا جبر و لا تفويض . . . / - / 53 ، 124\r\nافضل الجهاد كلمة . . . / رسول اكرم ( ص ) / 58\r\nبالعدل قامت السّماوات . . . / رسول اكرم ( ص ) / 60 ، 79\r\n[ لا يجرى لاحد . . . 
  ] / امام على ( ع ) / 82\r\nلا تسبّوا الدّهر . . . / - / 105\r\nافرّ من قضاء اللّه . . . / امام على ( ع ) / 140 ، 396 ، 431\r\nالا و انّ الشّجرة . . . / امام على ( ع ) / 177\r\nانّ اللّه عزّ و جلّ . . . / امام محمد باقر ( ع ) / 178\r\nانّ اللّه اذا احبّ . . . / امام جعفر صادق ( ع ) / 178\r\nانّ اشدّ النّاس . . . / امام جعفر صادق ( ع ) / 179\r\nما ضرب اللّه عبدا . . . / - / 184\r\nبتشعيره المشاعر عرف . . . / امام على ( ع ) / 191\r\nمعجونا بطبيعة الالوان . . . / امام على ( ع ) / 192\r\nكما تنامون تموتون . . . / رسول اكرم ( ص ) / 211\r\nفزت و ربّ الكعبه / امام على ( ع ) / 211\r\nو لئن امهل اللّه . . . / امام على ( ع ) / 215\r\nايّاكم و الغيبة . . . / - / 216\r\n\r\n","description":"","footnote":"","page_name":" 595 ","page_number":607},
  {"content":"\r\n\r\nو انّ اليوم عمل . . . / امام على ( ع ) / 220\r\nعباد اللّه الآن فاعملوا . . . / امام على ( ع ) / 220\r\nالدّنيا مزرعة الآخرة / رسول اكرم ( ص ) / 220\r\nانّ الجنّة قيعان . . . / - / 223\r\nانّ الحسد ليأكل . . . / رسول اكرم ( ص ) / 224\r\nلا يزهّدنّك فى المعروف . . . / امام على ( ع ) / 229\r\nانّما هى اعمالكم . . . / - / 235\r\nو انّى لم اخرج . . . / امام حسين ( ع ) / 249\r\nادّخرت شفاعتى لاهل . . . / رسول اكرم ( ص ) / 250\r\nانّ القرآن شافع . . . / رسول اكرم ( ص ) / 254\r\nكلّ مولود يولد . . . / - / 256\r\nايّها النّاس انّه . . . / رسول اكرم ( ص ) / 257 ، 258 ، 334\r\nانّه ليغان على . . . / رسول اكرم ( ص ) / 258\r\nانّى رسول اللّه و . . . / رسول اكرم ( ص ) / 273\r\nلا تحتمى على اللّه . . . / رسول اكرم ( ص ) / 274\r\nغدا ترون ايّامى . . . / امام على ( ع ) / 276\r\nانّما الاعمال بالنيّات . / رسول اكرم ( ص ) / 300\r\nلكلّ امرئ مانوى . / رسول اكرم ( ص ) / 300\r\nلا عمل الّا بنية . / رسول اكرم ( ص ) / 300\r\nانما الاعمال بالنية . . . / - / 300\r\nانّه كان يطعم . . . / رسول اكرم ( ص ) / 308\r\nانّ الحسد ليأكل . . . / - / 313\r\nالاسلام هو التسليم . / امام على ( ع ) / 314 ، 315\r\nكلّ شىء يجرّه . . . / امام محمد باقر ( ع ) / 315\r\nيا اهل الكوفة . . . / حضرت زينب ( س ) / 318\r\nالابقاء على العمل . . . / امام محمد باقر ( ع ) / 318 ، 319\r\n. . . / حقّا على اللّه . . . / امام محمد باقر ( ع ) / 323\r\nلو انّ العباد اذا . . . / امام جعفر صادق ( ع ) / 323\r\nكلّ من دان اللّه . . . / - / 324\r\nلا يقبل اللّه اعمال . . . / - / 324\r\nمن عرفنا كان مؤمنا . . . / امام جعفر صادق ( ع ) / 324\r\nحبّ علىّ بن ابى طالب . . . / - / 330 ، 331 ، 332\r\nاذا عرفت فاعمل . . . / امام جعفر صادق ( ع ) / 331\r\nتعصى الاله و انت . . . / امام جعفر صادق ( ع ) / 332\r\n\r\n","description":"","footnote":"","page_name":" 596 ","page_number":608},
  {"content":"\r\n\r\nما تنال و لا يتنا الّا . . . / امام محمد باقر ( ع ) / 332\r\nهيهات هيهات يا . . . / امام على بن الحسين ( ع ) / 333\r\nانّى رسول اللّه اليكم . . . / رسول اكرم ( ص ) / 334\r\nايّها النّاس انّ اباكم . . . / رسول اكرم ( ص ) / 338\r\nسلمان منّا اهل البيت . / رسول اكرم ( ص ) / 338\r\nو اللّه ما اخاف عليكم . . . / رسول اكرم ( ص ) / 340\r\nالاسلام يعلو و لا . . . / رسول اكرم ( ص ) / 347\r\nالقدريّة مجوس هذه . . . / رسول اكرم ( ص ) / 372\r\n. . . / انّها من قدر اللّه / رسول اكرم ( ص ) / 396\r\n. . . فى امر فرغ منه . . . / رسول اكرم ( ص ) / 398\r\nالملك يبقى مع الكفر . . . / رسول اكرم ( ص ) / 401\r\nالدّعاء يردّ القضاء . . . / - / 406\r\nمن يموت بالذّنوب . . . / امام جعفر صادق ( ع ) / 406\r\nان اللّه اذا اراد . . . / رسول اكرم ( ص ) / 407\r\nاذا اراد اللّه امرا . . . / امام على بن موسى الرضا ( ع ) / 408\r\nابى اللّه ان يجرى الامور . . . / - / 408 ، 409\r\n. . . سألت عن الاستطاعة . . . / امام على النقى ( ع ) / 418 ، 419\r\nانّكم سترون ربّكم . . . / - / 427\r\nكان عذابا يبعثه . . . / رسول اكرم ( ص ) / 428\r\nلا بأس ، انّما نهى . . . / امام جعفر صادق ( ع ) / 428 ، 429\r\nانّ امير المؤمنين عليه السلام . . . / امام جعفر صادق ( ع ) / 430\r\nفالموت فى حياتكم . . . / امام على ( ع ) / 456\r\nامّا بعد ، فقد جعل . . . / امام على ( ع ) / 554\r\nلا يدخل الملائكة . . . / - / 567\r\n\r\n","description":"","footnote":"","page_name":" 597 ","page_number":609},
  {"content":"\r\n\r\n\r\nفهرست اشعار عربى\r\nمصرع اول اشعار / تعداد ابيات / نام سراينده / صفحه\r\nاذ يكشف الاشياء مرّات له / 2 / حاج ملا هادى سبزوارى / 381\r\nاذ مقتضى الحكمة و العناية / 1 / حاج ملا هادى سبزوارى 549\r\nاقتلونى يا ثقاتى انّ فى قتلى حياتى / - / حسين بن منصور حلّاج / 456\r\nتخيّر خليطا من فعالك انّما / 5 / قيس بن عاصم / 234\r\nتعصى الاله و انت تظهر حبّه / 2 / امام صادق ( ع ) / 332\r\nقال ان كنت مالكا / 1 / ابو فراس / 71\r\nقالوا حبست فقلت ليس بضائر / 4 / علىّ بن الجهم / 182\r\nقسيم جسيم وسيم بسيم / 1 / 252\r\nلك جسمى تعلّه / 1 / سيف الدولهء حمدانى / 71\r\nلو شقّ عن قلبى يرى وسطه / 2 / صاحب بن عبّاد / 64\r\nو الكلّ من نظامه الكيانى / 1 / - / 387\r\nورث الوزارة كابر عن كابر / 2 / - / 64\r\n\r\n","description":"","footnote":"","page_name":" 598 ","page_number":610},
  {"content":"\r\n\r\n\r\nفهرست اشعار فارسى\r\nمصرع اول اشعار / تعداد ابيات / نام سراينده / صفحه\r\nآبرو مىرود اى ابر خطاشوى ببار / 1 / حافظ / 450\r\nآفتاب آمد دليل آفتاب / 2 / مولوى / 499\r\nآمد از آفاق يارى مهربان / 12 / مولوى / 180 ، 181\r\nآنچه آن خسرو كند شيرين بود / - / 43\r\nآن خداى دان همه مقبول و ناقبول / 6 / آقا محمد رضا قمشه‌اى / 329\r\nآن يكى در پيش شير دادگر / 7 / فريد الدين عطار / 205\r\nآن يكى مىگفت در عهد شعيب / 8 / مولوى / 184\r\nابروى كج ار راست بدى كج بودى / - / 166\r\nاجرام كه ساكنان اين ايوان‌اند / 2 / منسوب به خيّام / 104\r\nاديم زمين سفرهء عام اوست / 1 / سعدى / 307\r\nاز جمادى مردم و نامى شدم / 4 / مولوى / 202\r\nاز جهان دو بانگ مىآيد به ضد / 2 / مولوى / 96\r\nاز خدا مىخواه تا زين نكته‌ها / 3 / مولوى / 253\r\nاز رنج كشيدن آدمى حرّ گردد / 2 / خيّام / 210\r\nاز شير حمله خوش بود و از غزال رم / - / - / 166\r\nاز نامهء سياه نترسم كه روز حشر / 1 / حافظ / 450\r\nافلاك كه جز غم نفزايند دگر / 2 / منسوب به خيّام / 105\r\n\r\n","description":"","footnote":"","page_name":" 599 ","page_number":611},
  {"content":"\r\n\r\nالهى طول و عرض عالمت را / 7 / منسوب به خيّام / 106\r\nاندر طبيعت است كه بايد شود ذليل / 1 / - / 180\r\nاو شفيع است اين جهان و آن جهان / 10 / مولوى / 252 ، 253\r\nاى چرخ فلك خرابى از كينهء توست / 2 / منسوب به خيّام / 105\r\nاى دريده پوستين يوسفان / 6 / مولوى / 238\r\nاين جهان جنگ است چون كل بنگرى / 9 / مولوى / 190\r\nاين جهان كوه است و فعل ما ندا / 1 / مولوى / 229\r\nاين خرقه كه من دارم در رهن شراب اولى / 1 / حافظ / 445\r\nباده كاندر خم همىجوشد نهان / 7 / مولوى / 102\r\nباران كه در لطافت طبعش خلاف نيست / 1 / - / 260\r\nبار خدايا اگر ز روى خدايى / 7 / ناصر خسرو / 106\r\nبا خود آمد گفت اى بحر خوشى / 8 / مولوى / 189 ، 190\r\nبرخيز و مخور غم جهان گذران / 2 / خيّام / 210\r\nبر شاخ اميد اگر برى يافتمى / 2 / منسوب به خيّام / 200\r\nبس زيادتها كه اندر نقصها است / - / مولوى / 176\r\nبه جهان خرّم از آنم كه جهان خرّم از اوست / 2 / سعدى / 91\r\nبه چشم خويش ديدم در گذرگاه / 3 / - / 229\r\nبه عنبرفروشان اگر بگذرى / 2 / فردوسى / 222\r\nپير ما گفت خطا بر قلم صنع نرفت / 2 / حافظ / 92 ، 118\r\nپيل بايد تا چو خسبد اوستان / 3 / مولوى / 201\r\nتا زهره و مه در آسمان گشت پديد / 2 / خيّام / 212\r\nتا گوهر جان در صدف تن پيوست / 2 / بابا افضل كاشانى / 208\r\nتخم وفا و مهر در اين كهنه كشتزار / 1 / حافظ / 450\r\nترسم بروم عالم جان ناديده / 2 / فخر الدّين رازى / 451\r\nتركيب پياله‌اى كه در هم پيوست / 2 / منسوب به خيّام / 105 ، 199 ، 208\r\nتو از آن روزى كه در هست آمدى / 3 / مولوى / 190\r\nجامى است كه عقل آفرين مىزندش / 2 / منسوب به خيّام / 106 ، 199\r\nجز حكم حقى كه حكم را شايد نيست / 2 / خواجه نصير الدّين طوسى / 87\r\nجهان چون چشم و خطّ و خال و ابروست / 1 / - / 167\r\nجهانا چه در خورد و بايسته‌اى / 11 / ناصر خسرو / 205\r\nچو طفلان تا كى اى زاهد فريبى / 1 / حافظ / 445\r\nچون حاصل آدمى در اين شورستان / 2 / منسوب به خيّام / 105 ، 200\r\nچون صفا بيند بلا شيرين شود / 2 / مولوى / 183\r\nچون قضا آيد طبيب ابله شود / 1 / مولوى / 408\r\n\r\n","description":"","footnote":"","page_name":" 600 ","page_number":612},
  {"content":"\r\n\r\nچون قضا آيد نبينى غير پوست / 1 / مولوى / 408\r\nچون قضا آيد نماند فهم و راى / 4 / مولوى / 408\r\nحاصل آن كز وسوسه هر كو گسيخت / 2 / مولوى / 396\r\nحجاب چهرهء جان مىشود غبار تنم / 2 / حافظ / 449\r\nحشر پرحرص خس مردار خوار / 8 / مولوى / 238\r\nحق جان جهان است و جهان همچو بدن / 2 / مير فندرسكى / 165\r\nخرما نتوان خورد از اين خار كه كشتيم / 5 / سعدى / 239\r\nخيال حوصلهء بحر مىپزد هيهات / 1 / حافظ / 449\r\nدارنده كه تركيب طبايع آراست / 2 / منسوب به خيّام / 105 ، 199\r\nدر آستين جان تو صد نافه مندرج / 1 / حافظ / 450\r\nدر اين چمن گل بىخار كس نچيد آرى / 1 / حافظ / 166\r\nدر اين ورطه كشتى فروشد هزار / 1 / - / 88\r\nدر تك دريا گهر با سنگهاست / 1 / مولوى / 190\r\nدر كارخانهء عشق از كفر ناگزير است / 1 / حافظ / 166 ، 168\r\nدل گفت مرا علم لدنى هوس است / 2 / سعدى / 570\r\nرموز سرّ انا الحق چه داند آن غافل / 1 / حافظ / 453\r\nرنج گنج آمد كه رحمتها در او است / 5 / مولوى / 188\r\nروا باشد انا الحق از درختى / 1 / محمود شبسترى / 454\r\nروان از پيش و دلها جمله از پى / 1 / - / 252\r\nروى خوبت آيتى از لطف بر ما كشف كرد / 1 / حافظ / 92\r\nز حافظان جهان كس چو بنده جمع نكرد / 1 / حافظ / 447\r\nزندگى در مردن و در محنت است / 1 / - / 175\r\nزهر مار آن مار را باشد حيات / 2 / مولوى / 156\r\nساقيا سايهء ابر است و بهار و لب جوى / 6 / حافظ / 447\r\nسالها دل طلب جام جم از ما مىكرد / 2 / حافظ / 449\r\nصبا به تهنيت پير مىفروش آمد / 5 / حافظ / 448\r\nضد اندر ضد پنهان مندرج / - / مولوى / 175\r\nعارفى كو كه كند فهم زبان سوسن / 1 / - / 212\r\nعاشقم بر لطف و بر قهرش به جد / 1 / مولوى / 102\r\nعدل چبود ؟ وضع اندر موضعش / 3 / مولوى / 81\r\nعشرت كنيم ورنه به حسرت كشندمان / 1 / حافظ / 452\r\nعكس روى تو چو در آينهء جام افتاد / 3 / حافظ / 93\r\nعلم ازلى علّت عصيان كردن / 1 / - / 142 ، 436\r\nفلك را سقف بشكافيم و طرحى نو دراندازيم / - / - / 163\r\n\r\n","description":"","footnote":"","page_name":" 601 ","page_number":613},
  {"content":"\r\n\r\nقدر وقت ار نشناسد دل و كارى نكند / 1 / حافظ / 452\r\nكاروان رفت و تو در خواب و بيابان در پيش / 2 / حافظ / 449\r\nكوتاه ديدگان همه راحت طلب كنند / 4 / سعدى / 182\r\nكه اى بلند نظر پادشاه سدره‌نشين / 1 / حافظ / 449\r\nگذشته زين جهان وصف سنانش / 1 / فريد الدّين عطّار / 302\r\nگر آمدنم به خود بدى نامدمى / 2 / منسوب به خيّام / / 200\r\nگر بر فلكم دست بدى چون يزدان / 2 / منسوب به خيّام / 163\r\nگفت موسى اى خداوند حساب / 19 / مولوى / 208 ، 209\r\nگنج و مار و گل و خار و غم و شادى بهمند / - / سعدى / 187\r\nگوهر جام جم از كان جهانى دگر است / 1 / حافظ / 449\r\nگوهر قيمتى از كام نهنگان آرند / 1 / سعدى / 183\r\nگوهر معرفت اندوز كه با خود ببرى / 1 / حافظ / 450\r\nمرا به كار جهان هرگز التفات نبود / 1 / حافظ / 93\r\nمزرع سبز فلك ديدم و داس مه نو / 2 / حافظ / 255 ، 450\r\nمشكل خويش بر پير مغان بردم دوش / 2 / حافظ / 453\r\nمن اگر باده خورم ورنه چه كارم با كس / 1 / حافظ / 452\r\nمن كه امروزم بهشت نقد حاصل مىشود / 1 / حافظ / 445 ، 451\r\nمن مىخورم و هر كه چو من اهل بود / 2 / منسوب به خيّام / 141 ، 433 ، 435\r\nموسىيى نيست كه دعوىّ انا الحق شنود / 1 / حاج ملّا هادى سبزوارى / 454\r\nمىرود از سينه‌ها در سينه‌ها / 1 / مولوى / 222\r\nنمىبينم نشاط عيش در كس / 1 / حافظ / 452\r\nهر دم از عمر مىرود نفسى / 8 / سعدى / 235\r\nهر نقش را كه ديدى جنسش ز لا مكان است / 1 / - / 212\r\nهست حيوانى كه نامش اسغر است / 11 / مولوى / 181\r\nهمچنين تأويل قد جفّ القلم / 8 / مولوى / 393\r\nهمه عمر تلخى كشيده است سعدى / 1 / سعدى / 180\r\nيار نزديك‌تر از من به من است / 2 / سعدى / 281\r\nيك دست به مصحفيم و يك دست به جام / 1 / - / 562\r\n\r\n","description":"","footnote":"","page_name":" 602 ","page_number":614},
  {"content":"\r\n\r\n\r\nفهرست اسامى اشخاص\r\nآدم ( ع ) : 192 ، 292 ، 338 ، 513 ، 514 ، 515\r\nآهورامزدا : 89 ، 94 ، 96\r\nابراهيم ( ع ) : 60 ، 416 ، 512\r\nابن ابى الحديد ( عزّ الدين عبد الحميد ) : 397 ، 430\r\nابن ابى العوجاء ( عبد الكريم ) : 475\r\nابن اثير ( عزّ الدين على ) : 397\r\nابن اشعث : 376\r\nابن النديم ( محمّد بن اسحاق ) : 41\r\nابن تيميه حرّانى دمشقى ( ابو العباس احمد ) : 51 ، 244\r\nابن خلدون ( ابو زيد عبد الرحمن بن محمّد ) : 190\r\nابن خلّكان ( شمس الدّين ابو العبّاس احمد ) : 63\r\nابن رشد ( ابو الوليد محمّد بن احمد ) : 349\r\nابن سينا ( ابو على حسين بن عبد اللّه ) : 41 ، 112 ، 171 ، 237 ، 243 ، 327 ، 328 ، 342 ، 349 ، 442 ، 503 ، 506 ، 508 ، 524 ، 525 ، 544\r\nابن عبّاس : 246 ابن مقفّع ( عبد اللّه ) : 444\r\nابو الخطاب : 325\r\nابو العلاء معرّى ( احمد بن عبد اللّه ) : 93 ، 101\r\nابو بصير : 324\r\nابو جهل ( عمرو بن هشام ) : 314\r\nابو ذر غفارى ( جندب بن جنادة ) : 339 ، 463 ، 464 ، 465\r\nابو طلحه : 103\r\nابو عبيدهء جرّاح : 397 ، 430\r\nابو فراس : 71\r\nابو قره : ( تئودور ) : 425\r\nابو لهب : 165\r\nابو يوسف قاضى القضاة هارونى : 64\r\nاحمد امين مصرى : 421\r\nاحمد بن حنبل : 64\r\nاخگر ( سرهنگ ) : 107\r\nاديسون ( توماس ) : 270 ، 271 ، 310\r\nادينگتون ( آرتور استانلى ) : 528 ، 529 ، 533\r\n\r\n","description":"","footnote":"","page_name":" 603 ","page_number":615},
  {"content":"\r\n\r\nارانى ( تقى ) : 422\r\nارسطو : 72 ، 165 ، 349\r\nارونگ ( واشنگتن ) : 358 ، 359 ، 360 ، 361\r\nاستالين ( ژوزف ) : 469\r\nاسترول ( آوروم ) : 538\r\nاستيس ( و . ت ) : 500\r\nاسدآبادى ( سيّد جمال الدّين ) : 377 ، 378\r\nاسرائيل ( يعقوب ) : 282\r\nاسفراينى ( ابو اسحاق ) : 50 ، 380\r\nاسكات ( مايكل ) : 349\r\nاشتاينر ( دكتر ) : 424\r\nاصبغ بن نباته : 431\r\nافلاطون : 61 ، 149\r\nامّ سليم : 103\r\nامّ علاء : 273\r\nانجوى شيرازى ( ابو القاسم ) : 447\r\nانصارى ( خواجه عبد اللّه ابو اسماعيل بن محمّد ) :\r\n456\r\nانصارى ( شيخ مرتضى ، ابن محمد امير شوشترى ) : 272 ، 316 ، 317\r\nانگلس ( فريدريك ) : 100\r\nاورل ( مارك ) : 100\r\nاينشتين ( آلبرت ) : 112 ، 476\r\nباثى ( ادلارد ) : 349\r\nبحر العلوم ( سيد محمّد مهدى بن مرتضى ) : 272\r\nبراون ( ادوارد ) : 424 ، 425 ، 426 ، 427\r\nبرگسون ( هانرى ) : 477\r\nبروجردى ( آية اللّه سيد حسين طباطبائى ) : 237\r\nبصرى ( حسن ) : 376\r\nبكير : 322\r\nبلال ( ابن رباح حبشى ) : 463 ، 464\r\nبهبهانى ( وحيد ) : 331\r\nبهلول ( ابو وهيب بن عمرو صيرفى ) : 303\r\nبينزفلد ( اسقف ترزپتر ) : 490 پاپ اينوسنت هشتم : 489\r\nپاپكين ( ريچارد ) : 538\r\nپاستور ( لوئى ) : 270 ، 271 ، 272 ، 310 ، 317 ، 477\r\nپاولف : 529\r\nپاينده ( ابو القاسم ) : 358\r\nپوليتسر ( ژرژ ) : 442\r\nجاحظ ( عمرو بن بحر ) : 167\r\nجامى ( نور الدّين عبد الرّحمن بن نظام الدّين ) :\r\n122\r\nجبرائيل ( ع ) : 129 ، 130 ، 334\r\nجبران ( جبران خليل ) : 276\r\nجرداق ( جرج ) : 276 ، 277\r\nجعفر : 321\r\nجعفر بن محمد ، امام صادق ( ع ) : 178 ، 179 ،\r\n300 ، 321 تا 327 ، 331 ، 332 ، 339 ، 340 ، 406 ، 428 تا 430 ، 474 ، 475\r\nجميل بن درّاج : 323\r\nجهنى ( معبد ) : 376 ، 425\r\nجيمز ( ويليام ) : 100 ، 101 ، 103 ، 477\r\nحافظ شيرازى ( خواجه شمس الدّين محمّد ) : 91 ، 92 ، 93 ، 102 ، 118 ، 165 ، 238 ، 255 ، 445 تا 448 ، 450 تا 453\r\nحجّاج بن يوسف بن حكم ثقفى : 376\r\nحسّان بن ثابت خزرجى انصارى : 234\r\nحسن بن على ، امام مجتبى ( ع ) : 246 ، 252\r\nحسن بن موسى الوشّاء : 335\r\nحسين بن على ، سيد الشّهداء ( ع ) : 237 ، 246 ، 248 ، 249 ، 252 ، 253 ، 254 ، 318 ، 333\r\nحلّاج ( حسن بن منصور ) : 453 ، 454 ، 455 ، 456 ، 457 ، 458\r\nحلبى ( عبيد اللّه ) : 428\r\nحلّى ( علّامه ابو القاسم نجم الدّين جعفر ) : 78 ، 420\r\n\r\n","description":"","footnote":"","page_name":" 604 ","page_number":616},
  {"content":"\r\n\r\nحمّاد : 322\r\nحمران بن اعين : 321 ، 322\r\nحمزه : 321\r\nحمزة بن الطّيار : 322\r\nخيّام نيشابورى ( ابو الفتح عمر بن ابراهيم ) : 93 ، 101 ، 104 ، 141 ، 142 ، 163 ، 199 ، 200 ، 208 ، 210 ، 211 ، 212 ، 433 ، 434 ، 444\r\nداروين ( چارلز رابرت ) : 513 ، 517\r\nدكارت ( رنه ) : 112 ، 294 ، 545\r\nدورات ( ويل ) : 175 ، 348 ، 349 ، 361 ، 422 ، 488\r\nدوزى ( راينهارت ) : 426 ، 427\r\nدولتشاهى ( اسماعيل ) : 423\r\nدومزيل : 90\r\nديلمى : 184\r\nذر ( فرزند ابو ذر غفارى ) : 339\r\nرازى ( ابو بكر محمد بن زكريّا ) : 444\r\nراسل ( برتراند آرتور ويليام ) : 237 ، 238 ، 476 ، 510 ، 511 ، 528 تا 537 ، 563\r\nربيعة الرأى : 49 ، 50 ، 379 ، 380\r\nروسو ( ژان ژاك ) : 185\r\nزبيدة ( دختر جعفر بن منصور ) : 302 ، 303\r\nزرارة : 322 ، 323 ، 324 ، 325 ، 326\r\nزردشت : 89 ، 90\r\nزرياب خويى ( عبّاس ) : 175 ، 191\r\nزمخشرى ( ابو القاسم محمود بن عمر ) : 374\r\nزيد النّار : 335\r\nزينب ( س ) ، دختر على بن ابى طالب ( ع ) : 318\r\nسارتر ( ژان پل ) : 496 ، 497 ، 526\r\nسارتون ( جرج ) : 489 ، 490\r\nسالم موسى بن حذيفه : 464\r\nسبزوارى ( حاج ملّا هادى ) : 381 ، 454 ، 509\r\nسپنسر ( هربرت ) : 496 ، 497 ، 503\r\nسعد بن معاذ : 274 سعد بن ابى وقّاص : 397\r\nسعدى شيرازى ( مشرف الدّين مصلح بن عبد اللّه ) :\r\n62 ، 91 ، 102 ، 122 ، 180 ، 182 ، 183 ، 186 ، 187 ، 235 ، 238 ، 239 ، 281 ، 307 ، 544 ، 570\r\nسقراط : 189 ، 474\r\nسلمان فارسى : 338 ، 464 ، 465\r\nسليمان بن داوود ( ع ) : 201\r\nسنايى ( ابو المجد مجدود بن آدم ) : 238\r\nسنبويه : 425\r\nسوردل ( دومينيك ) : 423\r\nسهروردى ( شهاب الدّين يحيى بن حبش ) : 211\r\nسيّد بن طاووس : 272\r\nسيّد قطب : 582\r\nسيّد مرتضى علم الهدى : 420\r\nسيف الدولهء حمدانى ( ابو الحسن على بن ابو الهيجاء ) : 71\r\nشاملو ( احمد ) : 445 ، 446 ، 447 ، 448 ، 450 ، 451\r\nشبسترى ( سعد الدّين محمود بن عبد الكريم ) :\r\n453 ، 454\r\nشبلى نعمان : 376\r\nشريف گرگانى ( مير سيّد علىّ بن محمّد ) : 446 ، 447\r\nشعيب ( ع ) : 184\r\nشوپنهاور ( آرتور ) : 100 ، 101\r\nشهيدى رضوى ( آقا ميرزا مهدى ) : 441\r\nشيخ صدوق ( ابو جعفر محمّد بن على ) : 235 ، 307 ، 334 ، 339 ، 340 ، 396 ، 431\r\nشيخ مفيد ( محمد بن محمد بن النعمان ) : 420\r\nشيرازى ( حاج ميرزا على آقا ) : 235 ، 236 ، 237\r\nشيطان : 85 ، 94 ، 95 ، 96 ، 97 ، 98 ، 149 ، 291 ، 292 ، 445 ، 489 ، 515\r\nصاحب بن عبّاد ( اسماعيل ) : 50 ، 63 ، 64 ، 380\r\n\r\n","description":"","footnote":"","page_name":" 605 ","page_number":617},
  {"content":"\r\n\r\nصاحب جواهر الكلام ( شيخ محمّد حسن ) : 316\r\nصدر الدّين شيرازى ( محمّد بن ابراهيم معروف به ملّا صدرا ) : 82 ، 84 ، 112 ، 124 ، 148 ، 188 ، 244 ، 262 ، 328 ، 329 ، 342 ، 398 ، 498 ، 506 ، 507 ، 508 ، 509 ، 523 ، 524\r\nصدر واثقى : 378\r\nصناعى ( محمود ) : 554 ، 555\r\nطائى ( حاتم بن عبد اللّه بن سعد ) : 307\r\nطاووس يمانى ( ابن كيسان خولانى همدانى ) :\r\n333\r\nطباطبائى ( علّامه محمد حسين ) : 320 ، 442\r\nطبرى ( محمّد بن جرير ) : 397\r\nطنطاوى ( شيخ جوهرى ) : 189\r\nطوسى ( خواجه نصير الدّين محمّد بن حسن ) :\r\n41 ، 87 ، 207 ، 208 ، 244\r\nعايشه ( دختر ابو بكر ) : 233 ، 428 ، 461\r\nعبّاد : 64\r\nعبّاس : 64\r\nعبّاس بن على ، ابو الفضل ( ع ) : 273\r\nعبد الرّحمن بن عوف : 430\r\nعبد اللّه بن ابىّ : 463\r\nعبد اللّه بن جدعان : 308\r\nعبد المطّلب بن هاشم بن عبد مناف : 333\r\nعثمان بن حنيف انصارى : 177\r\nعثمان بن مظعون : 273\r\nعزرائيل ( ع ) : 128 ، 129 ، 130\r\nعزير : 309\r\nعطّار نيشابورى ( فريد الدّين ابو حامد محمّد بن ابو بكر ) : 204 ، 238 ، 302 ، 454\r\nعلى الوردى : 190\r\nعلى بن الجهم : 181\r\nعلى بن ابراهيم : 340\r\nعلى بن ابى طالب ( ع ) : در بسيارى از صفحات على بن الحسين ، على اكبر ( ع ) : 249 ، 273 على بن الحسين ، امام سجّاد ( ع ) : 333\r\nعلى بن محمد ، امام هادى ( ع ) : 418 ، 419\r\nعلى بن موسى ، امام رضا ( ع ) : 335 ، 407\r\nعلى بن يقطين : 307\r\nعمر بن خطّاب : 246 ، 247 ، 397 ، 430\r\nعمرو عاص : 246 ، 247\r\nعنايت ( حميد ) : 500\r\nعيسى بن مريم ، مسيح ( ع ) : 139 ، 275 ، 276 ، 309 ، 310 ، 317 ، 578\r\nغزالى طوسى ( ابو حامد محمّد بن محمّد ) : 91 ، 395 ، 457\r\nغيلان دمشقى قدرى ( ابن مسلم ) : 49 ، 50 ، 376 ، 379 ، 380\r\nفارابى ( ابو نصر محمّد بن محمّد ) : 112\r\nفاطمه زهرا ( س ) : 228 ، 245 ، 248 ، 252 ، 333 ، 463 ، 464\r\nفخر الدّين رازى ( ابو عبد اللّه محمّد بن عمر ) : 374 ، 451 ، 532\r\nفراهانى ( اديب الممالك محمد صادق ) : 348\r\nفردوسى ( ابو القاسم ) : 222\r\nفرزانهء يزدى ( سيّد ابو القاسم ) : 378\r\nفرعون ( منفلى ) : 172 ، 251 ، 574 ، 575\r\nفروزانفر ( بديع الزّمان ) : 426\r\nفريد وجدى : 582\r\nفلاماريون ( نيكلا كاميل ) : 481 ، 482\r\nفن كرمر : 425\r\nفولكيه ( پل ) : 496\r\nفويرباخ ( آنسلم فون ) : 455 ، 459 ، 469\r\nفيض : 326\r\nفيلون ( شخص فرضى ) : 538 ، 539\r\nقاضى عبد الجبّار معتزلى : 50 ، 380\r\nقزوينى ( محمّد بن عبد الوهّاب ) : 446 ، 447\r\nقمشه‌اى ( آقا محمد رضا ) : 329\r\nقوام الدّين عبد اللّه ( خواجه ) : 446\r\n\r\n","description":"","footnote":"","page_name":" 606 ","page_number":618},
  {"content":"\r\n\r\nقيس بن عاصم : 234\r\nقيصر : 577\r\nكارل ( آلكسيس ) : 477\r\nكاشانى ( بابا افضل ) : 207 ، 208\r\nكانت ( امانوئل ) : 496 ، 497 ، 503\r\nكخ ( ربرت ) : 271\r\nكريدر ( مارلين بوكس ) : 476\r\nكلئانتس ( شخص فرضى ) : 538 ، 539\r\nكلينى ( محمّد بن يعقوب ) : 339\r\nكنت ( اگوست ) : 482 ، 483 ، 484 ، 485 ، 486 ، 487\r\nكندى ( يعقوب بن اسحاق ) : 41\r\nكوه كمرى ( آية اللّه سيد حسين ) : 316\r\nگاليله : 290\r\nگربرت : 349\r\nلاپلاس ( پير سيمون ماركى دو ) : 422\r\nلامارك ( ماكسيميلين ) : 513\r\nلندبرگ ( والتر اسكار ) : 480\r\nلنين ( ولاديمير ايليچ اوليانوف ) : 458 ، 469\r\nلوبون ( گوستاو ) : 348 ، 361 ، 421 ، 422\r\nلوتر ( مارتين ) : 422\r\nليب نيتس ( گوتفريد ويلهلم ) : 422\r\nماركس ( كارل ) : 165 ، 458 ، 459 ، 469\r\nماسينيون ( لوئى ) : 454 ، 455\r\nماله ( آلبر ) : 421\r\nمأمون عبّاسى ( عبد اللّه ) : 63 ، 376\r\nمترلينگ ( موريس ) : 583\r\nمتوكّل عباسى ( جعفر ) : 63 ، 75 ، 181 ، 228 ، 376 ، 423\r\nمجتبوى ( سيّد جلال الدّين ) : 538\r\nمجلسى ( ملّا محمّد باقر ) : 307 ، 308 ، 420\r\nمحدّث قمى : 339\r\nمحمّد بن عبد اللّه ، رسول اكرم ( ص ) : در بسيارى از صفحات محمّد بن عبد الوهّاب : 244\r\nمحمّد بن على ، امام باقر ( ع ) : 178 ، 288 ، 308 ، 315 ، 318 ، 319 ، 321 ، 322 ، 326 ، 332\r\nمحمّد بن مارد : 331\r\nمحمّد بن مسلم : 288 ، 315 ، 324 ، 325 ، 326\r\nمحمّد قطب : 582\r\nمسعودى ( ابو الحسين على بن حسين ) : 181\r\nمسيلمهء كذّاب ( ابى المنذر ) : 463\r\nمعاوية بن ابى سفيان : 168\r\nمعتصم عبّاسى ( ابو اسحاق محمّد بن هارون الرّشيد ) : 63 ، 376\r\nمعين ( محمّد ) : 447\r\nمفضّل بن عمر : 475\r\nمقداد : 463 ، 464 ، 465\r\nمنتصر عبّاسى ( محمّد ) : 228 ، 229\r\nمنصور ( حسن ) : 530\r\nموسوى خمينى ( ره ) ( آية اللّه العظمى روح اللّه مصطفوى ) : 124 ، 441\r\nموسى بن جعفر ، امام كاظم ( ع ) : 307 ، 323 ، 335\r\nموسى بن عمران ( ع ) : 172 ، 208 ، 209 ، 454\r\nمولوى ( جلال الدّين محمّد ) : 81 ، 102 ، 156 ، 175 ، 180 ، 183 ، 184 ، 187 ، 189 ، 201 ، 222 ، 229 ، 238 ، 253 ، 393 ، 408\r\nمير داماد ( محمّد باقر بن محمّد استرآبادى ) : 211\r\nمير فطروس ( على ) : 455 ، 456 ، 457\r\nمير فندرسكى ( ابو القاسم ) : 165\r\nميكائيل ( ع ) : 128 ، 130\r\nميل ( جان استوارت ) : 511\r\nميل ( جيمز ) : 511\r\nناپلئون بناپارت : 174\r\nناصر خسرو قباديانى ( ابو معين ناصر بن خسرو ) :\r\n106 ، 205\r\nنبلوچ ( ايروينگ ويليام ) : 476\r\nندوى ( سيّد ابو الحسن ) : 582\r\n\r\n","description":"","footnote":"","page_name":" 607 ","page_number":619},
  {"content":"\r\n\r\nنراقى ( حاج ملّا احمد بن حاج ملّا مهدى ) : 317\r\nنمرود : 190 ، 574\r\nنوح ( ع ) : 335\r\nنيچه ( فردريك ويلهلم ) : 100 ، 101\r\nنيكولارمى : 489\r\nواثق عباسى : 63\r\nويرژيل ( پوبليوس ويرژيليوس مارو ) : 540\r\nهارون ( ع ) : 172\r\nهارون الرّشيد : 302 ، 349\r\nهاشم : 333\r\nهاشم بن البريد : 325 ، 326\r\nهامان : 575\r\nهجويرى جلابى ( ابو الحسن على بن عثمان بن ابو على ) : 454\r\nهدايت ( صادق ) : 101 ، 185 ، 186\r\nهشام بن عبد الملك : 376\r\nهگل ( جرج ويلهلم فردريك ) : 165 ، 174 ، 191 ، 439 ، 455 ، 494 تا 497 ، 499 ، 500 تا 503\r\nهيكل ( محمد حسنين ) : 358 ، 359 ، 360\r\nهيوم ( ديويد ) : 439 ، 537 ، 538 ، 539 ، 541 ، 542 ، 543 ، 544 ، 547 ، 549 ، 550 ، 551\r\nيحيى بن يعمر : 428\r\nيحيى دمشقى : 425\r\nيعقوب بن شعيب : 327\r\nيوسف بن يعقوب ( ع ) : 167 ، 180\r\n\r\n","description":"","footnote":"","page_name":" 608 ","page_number":620},
  {"content":"\r\n\r\n\r\nفهرست اسامى كتب ، نشريات ، مقالات\r\nآزادى فرد و قدرت دولت : 554\r\nاثبات وجود خدا : 476 ، 480 ، 481\r\nاحتجاج : 418\r\nاحياء علوم الدين : 395 ، 457\r\nاخگر ( مجلّه ) : 107\r\nارشاد القلوب : 184\r\nاسد الغابه : 273\r\nاسرار خلقت : 107\r\nاسفار : 82 ، 188 ، 192 ، 328\r\nاسلام ( از مجموعهء « چه مىدانم ؟ » ) : 423\r\nاشارات : 112 ، 328\r\nاصل اجتهاد در اسلام ( مقاله ) : 423\r\nاصل تضاد در فلسفهء اسلامى ( مقاله ) : 192\r\nاصول فلسفه و روش رئاليسم : 53 ، 74 ، 77 ، 112 ، 131 ، 165 ، 193 ، 382 ، 385 ، 388 ، 442 ، 461 ، 504 ، 509 ، 530 ، 531 ، 550 ، 583\r\nاصول مقدماتى فلسفه : 442\r\nاگزيستانسياليسم : 442 الامام على ( ع ) : 276 ، 277\r\nالفهرست : 41\r\nالمهزلة : 190\r\nامالى صدوق : 340\r\nاميل : 185\r\nانسان و سرنوشت : 53 ، 141 ، 142 ، 362 ، 363 ، 374 ، 391 ، 525 ، 527 ، 530\r\nاوستا : 89 ، 94 ، 96\r\nبحار الانوار : 103 ، 140 ، 178 ، 179 ، 216 ، 233 ، 246 ، 250 ، 256 ، 274 ، 288 ، 308 ، 313 ، 330 تا 340 ، 396 ، 406\r\nپيدايش كثرت در ادراكات ( مقاله ) : 531\r\nتاريخ آلبر ماله : 421\r\nتاريخ ادبى ايران : 424 ، 425 ، 426 ، 427\r\nتاريخ اسلام : 426\r\nتاريخ تمدّن : 348 ، 349 ، 361 ، 422 ، 488 ، 489\r\nتاريخ طبرى : 397\r\nتاريخ علم كلام : 376\r\n\r\n","description":"","footnote":"","page_name":" 609 ","page_number":621},
  {"content":"\r\n\r\nتاريخ فلسفه : 175 ، 191\r\nتاريخ كامل ابن اثير : 397\r\nتاريخ يعقوبى : 338\r\nتحف العقول : 407 ، 418\r\nتفسير الجواهر : 189\r\nتفسير الميزان : 98 ، 223 ، 258 ، 320 ، 321\r\nتفسير امام فخر رازى ( مفاتيح الغيب ) : 374\r\nتفسير صافى : 60 ، 79\r\nتفسير علىّ بن ابراهيم : 340\r\nتفسير عيّاشى : 254 ، 321\r\nتفسير كشّاف : 374 ، 446\r\nتمدّن اسلام و عرب : 348 ، 422\r\nتوحيد صدوق : 140 ، 396 ، 431\r\nتوحيد مفضّل : 474 ، 475\r\nتوحيد و تكامل ( مقاله ) : 524\r\nثواب الاعمال : 307 ، 340\r\nجامع الصّغير : 372 ، 407\r\nجواهر الكلام : 316\r\nجهان‌بينى علمى : 528 ، 530 ، 531 ، 532 ، 533 ، 534 ، 537\r\nچرا مسيحى نيستم ؟ : 510\r\nچكش : 489 ، 490\r\nحافظ شيراز : 445 ، 446\r\nحافظ شيرين سخن : 447\r\nحلّاج : 455 تا 458\r\nخدا در طبيعت : 481\r\nخدمت متقابل اسلام و ايران : 98 ، 101\r\nخصال صدوق : 235\r\nده گفتار : 423\r\nدين و روان : 100 ، 103\r\nديوان حافظ : 446 ، 447\r\nديوان ناصر خسرو : 106\r\nزندگانى محمد ( ص ) : 358\r\nسفينة البحار : 229 ، 406 ، 567 سير حكمت در اروپا : 100 ، 101\r\nسيرى در نهج البلاغه : 53\r\nشرح اصول كافى : 398\r\nشرح شطحيّات : 458\r\nشرح نهج البلاغه ابن ابى الحديد : 258 ، 334 ، 397 ، 430\r\nشش بال : 489 ، 490 ، 491\r\nشفا : 192\r\nشناخت : 546\r\nصحيح بخارى : 422 ، 428 تا 430\r\nصحيح مسلم : 300\r\nصفات الشيعة : 334\r\nضحى الاسلام : 421\r\nطاسين الازل : 455\r\nظهر الاسلام : 421\r\nعدل الهى : 254 ، 258 ، 551\r\nعرفان و منطق : 476\r\nعلل گرايش به مادّيگرى : 437 ، 439 ، 440 ، 471\r\nفجر الاسلام : 421\r\nفلسفهء هگل : 500 ، 502\r\nقانون : 237\r\nقرآن مجيد : در بسيارى از صفحات .\r\nقرآن و مسأله‌اى از حيات ( مقاله ) : 418\r\nقيام و انقلاب مهدى ( ع ) از ديدگاه فلسفهء تاريخ :\r\n193\r\nكافى : 58 ، 178 ، 179 ، 224 ، 287 ، 315 ، 321 323 ، 324 ، 325 ، 326 ، 327 ، 331 ، 332 ، 430\r\nكافى ( روضه ) : 428\r\nكتاب مقدّس : 422 ، 513\r\nكشف المراد فى شرح تجريد الاعتقاد : 78\r\nكفاية الاصول : 236\r\nكلّيات فلسفه : 538 ، 539 ، 541\r\nكنوز الحقايق : 220\r\n\r\n","description":"","footnote":"","page_name":" 610 ","page_number":622},
  {"content":"\r\n\r\nگلستان سعدى : 186\r\nماترياليسم ديالكتيك : 442 ، 459\r\nماركس و ماركسيسم : 457 ، 458 ، 459\r\nماهيت جهان فيزيكى : 528\r\nمثنوى مولوى : 208 ، 215 ، 446\r\nمجمع البحرين : 409\r\nمحاورات دربارهء دين طبيعى : 538\r\nمروج الذهب : 181\r\nمستدرك الوسائل : 287 ، 331\r\nمصباح : 446\r\nمطالع : 446\r\nمفتاح : 446\r\nمقالات فلسفى : 192 ، 524\r\nمقالات و بررسيها ( نشريه ) : 192 مكتب تشيع ( نشريه ) : 418 ، 423 ، 524\r\nمنازل الآخرة : 339 ، 340\r\nمنظومه حكمت سبزوارى : 381 ، 549\r\nمن لا يحضره الفقيه : 339\r\nنفس المهموم : 249 ، 318\r\nنهج البلاغه : 82 ، 125 ، 177 ، 192 ، 204 ، 220 ، 229 ، 236 ، 237 ، 243 ، 246 ، 314 ، 421 ، 456 ، 554\r\nوسائل الشيعة : 224 ، 287 ، 288 ، 300 ، 319\r\nوضع طبقهء كارگر در قبال دين ( مقاله ) : 458 ، 459\r\nيادداشتهاى صدر واثقى دربارهء سيّد جمال الدّين :\r\n378\r\nيوم الاسلام : 421\r\n\r\n","description":"","footnote":"","page_name":" 611 ","page_number":623},
  {"content":"\r\n\r\n\r\nفهرست مذاهب ، مكاتب فلسفى ، گروههاى فكرى ، علوم\r\nآيين مزدايى : 94\r\nاپيكوريسم ( خوش باشى ) : 452\r\nاخلاق : 348 ، 349 ، 525\r\nاديان آسمانى : 72\r\nاروپاييان : 101 ، 348\r\nاشاعره ، اشعريان : 42 ، 44 ، 45 ، 47 تا 53 ، 70 ، 74 تا 77 ، 86 ، 87 ، 113 ، 243 ، 372 ، 374 تا 377 ، 387 ، 394 ، 420 ، 423 تا 427 ، 549 ، 582\r\nاشعريت ، عقيدهء اشعرى : 63 ، 357 ، 373\r\nاصول فقه : 56 ، 281 ، 284 ، 316 ، 462\r\nاصوليين : 293 ، 319\r\nاعتزال : 63 ، 357\r\nاعراب جاهليّت : 248\r\nالحاد : 456\r\nالهيّات : 113 ، 479 ، 494 ، 525 ، 537 ، 547 ، 582 ، 583\r\nالهيّات اسلامى : 41 ، 52 ، 124 ، 479 ، 530 ، 582 الهيّون : 102 ، 378 ، 383 تا 385 ، 443 ، 445 ، 469 ، 471 ، 516 ، 518 ، 519 ، 527 ، 532 ، 538 ، 547 ، 574 ، 575 ، 578 ، 579\r\nاهل ادب ، ادبا : 362 ، 434\r\nاهل التوحيد : 50\r\nاهل الحديث : 41 ، 42 ، 44 ، 47 ، 48 ، 73 ، 74 ، 113\r\nاهل العدل و التوحيد : 50\r\nاهل حس ، پيروان روش حسى و علوم طبيعى ، طرفداران روش حسى و تجربى در الهيّات :\r\n41 ، 73 ، 77 ، 78 ، 113\r\nاهل سنّت ، سنّىها : 44 ، 47 ، 52 ، 55 ، 57 ، 86 ، 299 ، 347 ، 353 ، 357 ، 363 ، 397 ، 424 ، 426 ، 427\r\nاهل عرفان ، عرفا : 73 ، 201 ، 362 ، 441 ، 453 ، 454 ، 456 ، 465\r\nاهل كتاب : 89 ، 283 ، 312\r\nايده‌آليستها : 443\r\n\r\n","description":"","footnote":"","page_name":" 612 ","page_number":624},
  {"content":"\r\n\r\nايده‌آليسم : 471 ، 525\r\nايرانيان قديم : 89 تا 91\r\nپوزيتيويسم ( اصالة العمل ) : 482\r\nتاريخ : 459\r\nتجرّد و رهبانيت : 562 ، 577\r\nترانسفورميسم : 513 تا 518\r\nتشيّع ، مكتب شيعه ، شيعيان : 52 ، 53 ، 55 ، 57 ، 75 ، 86 ، 87 ، 243 ، 259 ، 269 ، 270 ، 279 ، 285 تا 289 ، 299 ، 319 ، 322 ، 330 ، 331 ، 340 ، 341 ، 347 ، 353 ، 354 ، 357 ، 360 ، 363 ، 376 ، 390 ( اثنىعشريّه ) ، 397 ، 427 ، 463 ، 559 ، 578\r\nتصوّف اسلامى : 357 ، 457\r\nتفكر اسلامى : 486\r\nتفكر غربى : 527\r\nثنويّت ، ثنويّه : 88 تا 90 ، 148 ، 149 ، 153 ، 158\r\nجادوگرى : 489 ، 490\r\nجبريّون ، جبرى مذهبان ، مذهب جبر : 359 ، 360 ، 372 ، 373 ، 375 ، 378 ، 409 ، 432\r\nحنبليان : 582\r\nخوارج : 288\r\nداروينيسم : 513\r\nدهرى ، دهريين : 444 ، 474\r\nدين زردشتى : 89 ، 90 ، 94 ، 96 ، 97\r\nزروانيّه : 105\r\nزنادقه ، زندقه : 355 ، 426 ، 444 ، 489\r\nسوسياليسم : 579\r\nسوفسطايىگرى : 134\r\nشعوبىگرى : 357\r\nشكّاك ، لا ادرى ، 538 ، 539\r\nصابئين : 285\r\nصرف و نحو : 462\r\nطب : 237 ، 349 طرفداران اصالت اجتماع : 169 ، 170\r\nطرفداران اصالت فرد : 169 ، 170\r\nعدليّه : 47 ، 52 ، 58 ، 75 ، 360\r\nعرفان اسلامى : 238 ، 451\r\nعرفان و تصوّف : 102 ، 425 ، 456\r\nعلم الهى : 534\r\nعلم تفسير : 423\r\nعلم كلام : 54 ، 420 ، 425 ، 427 ، 461 ، 525\r\nعلوم اجتماعى : 459\r\nعلوم ادبى ، ادبيّات : 71 ، 104 ، 124 ، 237 ، 349 ، 376 ، 407 ، 491\r\nعلوم اسلامى : 58\r\nعلوم تجربى : 176\r\nعلوم رياضى ، رياضيّات : 124 ، 349\r\nعلوم طبيعى و زيستى : 124 ، 513 تا 515\r\nعلوم عقلى : 441\r\nغلاة : 249\r\nفقه اسلامى : 54 ، 55 ، 57 ، 59 ، 62 ، 316 ، 462\r\nفقه شيعه : 57 ، 58\r\nفلاسفهء بدبين : 98 ، 200\r\nفلاسفهء مادّى غرب : 445\r\nفلاسفهء مدرسى اروپا : 349\r\nفلسفهء ابن سينا ، 112 ، 442\r\nفلسفهء اسكندرانى : 52\r\nفلسفهء الهى غرب : 549\r\nفلسفهء پوچى غرب : 186\r\nفلسفهء تاريخ : 464\r\nفلسفهء جديد اروپا : 112\r\nفلسفهء حسّى غرب : 582\r\nفلسفهء ژان پل سارتر : 526\r\nفلسفهء سياسى : 553\r\nفلسفهء غربى : 524\r\nفلسفهء قديم يونانيان باستان ، 52 ، 111 ، 112\r\n\r\n","description":"","footnote":"","page_name":" 613 ","page_number":625},
  {"content":"\r\n\r\nفلسفهء مادّى : 379 ، 442 ، 443 ، 445\r\nفلسفهء مادّى غرب : 549\r\nفلسفهء نيچه : 100\r\nفلسفه‌هاى بدبينانه : 88\r\nفلسفه‌هاى ثنوى مادّى : 88\r\nفلسفهء هگل : 165 ، 502\r\nفيزيك اينشتين : 112\r\nفيزيك جديد : 531 ، 532 ، 534 تا 536\r\nفيزيك يونان : 112\r\nفيلسوفان اروپا ، مغرب زمين : 493 ، 524\r\nفيلسوفان دينى : 538\r\nفيلسوفان عرب : 349\r\nفيلسوف رواقى : 104\r\nقدريّون : 372 ، 373\r\nقرامطه : 455\r\nكفّار ، كافران : 285 تا 287 ، 293 تا 295 ، 302 ، 308 ، 313 ، 317 ، 322 ، 323 ، 340 ، 427 ، 468\r\nكلام اسلامى : 52 ، 59 ، 62 ، 281\r\nماترياليستها ، مادى مسلكان : 443 ، 453 تا 455\r\nماترياليستهاى ايران : 445\r\nماترياليسم اغفال شده : 460\r\nماترياليسم تاريخى : 469 ، 470\r\nماترياليسم ديالكتيك : 165 ، 455 ، 459 ، 461\r\nماترياليسم فوئرباخ : 455 ، 459\r\nماترياليسم ، مادّيگرى ، افكار ماترياليستى : 87 ، 98 119 ، 148 ، 206 ، 207 ، 211 ، 405 ، 439 ، 440 ، 455 ، 458 تا 460 ، 469 ، 471 تا 477 ، 479 ، 487 ، 491 ، 493 ، 515 ، 518 ، 525 ، 537 ، 555 ، 559 ، 563 ، 568 ، 569 ، 573 ، 574 ، 579 ، 583\r\nماترياليسم منافق : 460\r\nمادّيت اخلاقى : 568 تا 570 مادّيت اعتقادى : 568 تا 570\r\nمادّيگرايى انسيكلوپديستها : 459\r\nمادّيون : 378 ، 379 ، 383 ، 411 تا 444 ، 469 ، 527 ، 538 ، 578\r\nمادّيين اروپا : 515 ، 516 ، 520\r\nمانويان : 90 ، 97 ، 355\r\nمتافيزيسينها : 443\r\nمتشرّعان قشرى : 104\r\nمتشرّعين : 426 ، 427\r\nمتكلّمين ، اهل كلام : 40 تا 42 ، 52 ، 54 ، 73 تا 77 ، 86 ، 113 ، 127 ، 362 ، 372 تا 374 ، 379 ، 381 ، 397 ، 414 ، 420 ، 421 ، 423 ، 425 ، 427 ، 441 ، 503 ، 505 تا 508\r\nمجوس ، مجوسيان : 275 ، 355 ، 373\r\nمذهب : 458 ، 459 ، 487 ، 491 ، 513 تا 515 ، 555 ، 573\r\nمذهب وهّابيّت : 51 ، 243\r\nمذهبىها : 443\r\nمرجئه : 288\r\nمزدكيان : 90 ، 97\r\nمستشرقين ، خاورشناسان ، مورّخين اروپايى : 45 ، 360 ، 421 ، 423 ، 427 ، 454\r\nمسيحيان ، نصارى : 283 ، 285 ، 310 ، 355 ، 411 ، 425 ، 555\r\nمسيحيّت : 275 ، 276 ، 294 ، 317 ، 360 ، 487 ، 510\r\nمشركان : 312\r\nمعارف اسلامى : 54 ، 124 ، 128 ، 237 ، 238 ، 255 ، 304 ، 319 ، 362 ، 424 ، 485 ، 582\r\nمعتزله : 42 تا 45 ، 47 تا 53 ، 75 ، 86 ، 360 ، 372 ، 374 ، 376 ، 387 ، 388 ، 420 ، 423 تا 427 ، 457 ، 549\r\nمكاتب شك : 473\r\n\r\n","description":"","footnote":"","page_name":" 614 ","page_number":626},
  {"content":"\r\n\r\nمكانيك كوانتومى : 525\r\nمكتب الهى : 411 ، 412 ، 414 ، 516 ، 518 ، 520 ، 558 ، 574 ، 582 تا 584\r\nمكتب كلامى شيعى : 53 ، 57\r\nمكتب مادّى : 411 ، 412 ، 444 ، 520 ، 558 ، 559 ، 574 ، 577\r\nمكتب مادّيگرى ماركس : 459\r\nمنافقان : 468\r\nمنطق : 420 ، 461 ، 495 منطق ديالكتيك : 189 ، 192 ، 193 ، 443 ، 454 ، 455\r\nمنطق هگل : 455\r\nنهضت فلسفى سقراط : 474\r\nنيمه اشعريها : 394\r\nنيهيليسم : 186\r\nيهود ، يهوديان : 136 ، 275 ، 282 ، 283 ، 285 ، 355\r\n\r\n\r\n","description":"","footnote":"","page_name":" 615 ","page_number":627}
  ]