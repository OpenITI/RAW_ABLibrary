[
  {"content":"\r\n\r\nبسم الله الرحمن الرحيم\r\nمؤسسه علمى فرهنگى دارالحديث\r\nسازمان چاپ و نشر\r\n\r\n","description":"","footnote":"","page_name":" 1 ","page_number":1},
  {"content":"\r\n\r\nسرشناسه : مشكينى اردبيلى ، على ، 1300 - 1386 .\r\nعنوان و نام پديد آور : تفسير روان / على مشكينى ؛ خطاط عثمان طه ، ويراستار حسين استاد ولى .\r\nمشخصات نشر : قم موسسه علمى فرهنگى دار الحديث ، سازمان چاپ و نشر ، 1392 .\r\nمشخصات ظاهرى : 8 ج .\r\nISBN ( set ) : 978 - 964 - 493 - 657 - 9\r\nISBN : 978 - 964 - 493 - 663 - 0\r\nوضعيت فهرست نويسى : فيپا\r\nيادداشت : نويسنده در جلدهاى ششم و هفتم و هشتم رضا استادى است .\r\nيادداشت : ويراستار در جلدهاى ششم و هفتم و هشتم قاسم شير جعفرى است .\r\nيادداشت : چاپ قبلى : الهادى ، 1388 .\r\nيادداشت : ج . 1 - 8 ( چاپ دوم )\r\nموضوع : تفاسير شيعه - قرن 14\r\nشناسه افزوده : استادى ، رضا ، 1316\r\nشناسه افزوده : استاد ولى ، حسين ، 1331 - ويراستار\r\nشناسه افزوده : شير جعفرى . قاسم . ويراستار\r\nشناسه افزوده : موسسه علمى - فرهنگى دار الحديث . سازمان چاپ و نشر\r\nرده بندى كنگره : 1392 7 ت 56 م / 98 bp\r\nرده بندى ديويى : 179 / 297\r\nشماره كتابشناسى ملى : 3114009\r\n\r\n","description":"","footnote":"","page_name":" 2 ","page_number":2},
  {"content":"\r\n\r\nمجموعه آثار آية الله على مشكينى ( قدس سره ) - ( 6 )\r\nآية الله على مشكينى قدس سره\r\nتفسير روان 6\r\nهمايش بزرگداشت آية الله على مشكينى ( قدس سره )\r\n\r\n","description":"","footnote":"","page_name":" 3 ","page_number":3},
  {"content":"\r\n\r\nتفسير روان / ج 6\r\nآيت الله على مشكينى قدس سره\r\nخطاط : عثمان طه\r\nنوع خط : نسخ\r\nويراستار : حسين استاد ولى\r\nناظر فنى : محمدباقر نجفى\r\nنمونه خوان : علنيقى نگران ، محمود سپاسى ، محمدعلى دباغى\r\nصفحه آرا : مرتضى فتح اللهى\r\nناشر : سازمان چاپ و نشر دارالحديث\r\nچاپ : اول / 1392\r\nچاپخانه : دار الحديث\r\nشمارگان : 1000\r\nقيمت مورد : 100000 تومان\r\nمؤسسه علمى فرهنگى دار الحديث\r\nسازمان چاپ و نشر\r\nدفتر مركز : قم ، ميدان شهدا ، خيابان معلم ، پلاك 125 تلفن : 7740523 - 0251 / فاكس : 7740571 - 0251\r\nنمايشگاه دائمى علوم حديث ( قم ، خيابان معلم ) تلفن : 7740545 - 0251 ، فروشگاه شماره \" 2 \" ( شهر رى ، حرم حضرت عبدالعظيم حسنى عليه السلام درب شرقى 7 ) تلفن : 55952862 - 021\r\nفروشگاه شماره \" 3 \" ( مشهد مقدس ، چهار راه شهدا ، ضلع شمالى باغ نادرى ، مجتمع فرهنگى تجارى گنجينهء كتاب ، طبقهء هم كف : 3 - 2240062 - 0511\r\nhttp : / / darolhadith . ir isbn ( set ) : 978 - 964 - 493 - 657 - 9\r\ndarolhadith 20 @ gmail . com isbn : 978 - 964 - 493 - 663 - 0\r\n* كليه حقوق چاپ و نشر براى ناشر محفوظ است\r\n\r\n","description":"","footnote":"","page_name":" 4 ","page_number":4},
  {"content":"\r\n . \r\n","description":"","footnote":"","page_name":" 5 ","page_number":5},
  {"content":"\r\n . \r\n","description":"","footnote":"","page_name":" 6 ","page_number":6},
  {"content":"\r\n . \r\n","description":"","footnote":"","page_name":" 7 ","page_number":7},
  {"content":"\r\n . \r\n","description":"","footnote":"","page_name":" 8 ","page_number":8},
  {"content":"\r\n . \r\n","description":"","footnote":"","page_name":" 9 ","page_number":9},
  {"content":"\r\n . \r\n","description":"","footnote":"","page_name":" 10 ","page_number":10},
  {"content":"\r\n . \r\n","description":"","footnote":"","page_name":" 11 ","page_number":11},
  {"content":"\r\n . \r\n","description":"","footnote":"","page_name":" 12 ","page_number":12},
  {"content":"\r\n\r\n\r\n[ جلد ششم 
  ]\r\n\r\nدرآمد\r\nبسم اللَّه الرحمن الرحيم\r\nچون تفسيرى كه آية اللَّه مشكينى رحمه الله تأليف كرده‌اند تنها شامل هجده جزء و اندى از قرآن مجيد بود ، هنگام انتشار آن تصميم گرفته شد با اصل قرار دادن ترجمهء قرآن كه به قلم ايشان است ، و استفاده از تفسير اثنا عشرى و منهج الصادقين ، بقيهء قرآن به گونه‌اى تفسير شود كه با ترجمهء قرآن ايشان هماهنگ باشد ، و در برخى موارد به پاره‌اى از نكات لغوى ، صرفى و نحوىِ مربوط به هر آيه نيز اشاره گردد .\r\nاين كار را حقير به عهده گرفتم و با صرف وقت بسيار و مراجعه به برخى از كتاب‌هاى تفسير و علوم قرآن و حديث و ادب به صورتى كه ملاحظه مىشود آن را انجام دادم . اميد است مانند نوشتهء آن بزرگوار ، اين بخش نيز مورد استفاده قرار گيرد .\r\nدر اين جا لازم است به چند مطلب اشاره كنم :\r\n1 - روشن است كه اگر در يك كلمه يا جمله يا آيه از حيث معنى و يا اعراب دو يا چند احتمال بوده ، تنها به احتمالى كه با ترجمهء قرآن ايشان مطابقت داشته بسنده گشته و از بقيهء احتمال‌ها صرف نظر شده است .\r\n2 - با توجّه به مقام علمى و معنوى آن مرحوم ، انتظار اين كه تفسير اين دوازده جزء از\r\n\r\n","description":"","footnote":"","page_name":" 13 ","page_number":13},
  {"content":"\r\n\r\nجهت سطح علمى و نيز روان بودن و جهات ديگر كاملًا مانند آن هجده جزء باشد توقّع به جايى نيست ؛ بلكه ما كوشيده‌ايم تكميل تفسير ايشان به گونه‌اى كه در بالا گفته شد باشد .\r\n3 - اگر فضلا و دانشمندان قرآنى ، در اين بخش كه تنظيم آن با بنده بوده نقاط ضعف يا اشتباهاتى ديدند ( يعنى در نقل و اقتباس از سه كتاب ياد شده و ويراستارى آن ، و يا در نكات ادبى كه بنده افزوده‌ام اشتباهى رخ داده بود ) لطف كرده به اين جانب يادآورى نمايند تا در چاپ‌هاى بعد اصلاح گردد .\r\nرضا استادى\r\n\r\n","description":"","footnote":"","page_name":" 14 ","page_number":14},
  {"content":"\r\n\r\n\r\nسورهء شعرا\r\nبِسْمِ اللّهِ الرَّحْمنِ الرَّحِيمِ ( طسم * تِلْكَ آيَاتُ الْكِتَابِ الْمُبِينِ )\r\nتفسير :\r\n\r\n[ حروف مقطّعه 
  ]\r\nطسم\r\nيعنى : اين حروف ، رمزهايى ميان اللَّه و رسول اوست و اين كتاب ، مركب از همين حروف است ؛ ولى احدى را توان آوردن مانند آن نيست و اين كتاب داراى محكمات و اين گونه متشابهات است كه بايد راسخان در علم ، متشابهات آن را با محكمات آن تفسير نمايند . و ممكن است اين حروف سه گانه اشاره به مُقسَم‌ٌبِه باشد كه خدا به آنها براى اثبات آيهء بعد سوگند مىخورد و تقدير چنين است : اقسم بالطور و سدرة المنتهى و محمد المصطفى صلى الله عليه و آله .\r\nتِلْكَ ءَايتُ الْكِتبِ الْمُبِينِ\r\nيعنى : اين آيات شريفه و جليله كه در اين سوره است آيات كتاب روشن و آشكارى است كه از علم ازلى الهى در لوح محفوظ مندرج گشته و از آن جا بر قلب تو فرود آمده\r\n\r\n","description":"","footnote":"","page_name":" 15 ","page_number":15},
  {"content":"\r\n\r\nاست .\r\nو بايد دانست كه اين سوره به قرينهء آيهء 214 آن وَ أَنذِرْ عَشِيرَتَكَ الْأَقْرَبِينَ كه در آن دستور دعوت خويشان نزديك او صادر شده ، از سوره‌هاى نخستين است كه در آغاز نبوّت پيامبر اسلام صلى الله عليه و آله نازل گرديده است ، اين نكته از متن آيات آن نيز روشن مىشود .\r\n\r\n[ حرص پيامبر به ايمان بشر 
  ]\r\n( لَعَلَّكَ بَاخِعٌ نَفْسَكَ أَلَّا يَكُونُوا مُؤْمِنِينَ * إِن نَشَأْ نُنَزِّلْ عَلَيْهِم مِنَ السَّماءِ آيَةً فَظَلَّتْ أَعْنَاقُهُمْ لَهَا خَاضِعِينَ * وَمَا يَأْتِيهِم مِّن ذِكْرٍ مِنَ الرَّحْمنِ مُحْدَثٍ إِلَّا كَانُوا عَنْهُ مُعْرِضينَ )\r\nتفسير :\r\n\r\n[ اختيارى بودن ايمان 
  ]\r\nلَعَلَّكَ بخِعٌ نَّفْسَكَ أَلَّا يَكُونُواْ مُؤْمِنِينَ * إِن نَّشَأْ نُنَزّلْ عَلَيْهِم مّنَ السَّمَآءِ ءَايَةً فَظَلَّتْ أَعْنقُهُمْ لَهَا خضِعِينَ\r\nيعنى : اى پيامبر ، شايد تو مىخواهى جان خود را تباه كنى و خود را هلاك نمايى از اين كه كفّار و مشركان مكّه ايمان نمىآورند و در جَرگهء مؤمنان قرار نمىگيرند ! اگر ما بخواهيم بر آنها از جانب آسمان علامت و نشانه‌اى - مانند ظهور فرشتگان عذاب - مىفرستيم ، كه رؤيت شود يا همچون بلند كردن كوهى بر بالاى سرشان و غير آن باشد تا مجبور به پذيرش و تسليم شوند ، و گردن‌هايشان در برابر آن خاضع و خم گردد .\r\nمراد اين است كه چنين نمىكنيم ؛ چرا كه سنّت جاريهء ما بر اختيار است و اجبار و اكراه در تكليف نيست ؛ لكن هر قومى را عذاب خاصى براى طغيان آنهاست ، و اينان را بدر و خندق در پيش است .\r\n\r\n[ روى گردانى و تمسخر كافران 
  ]\r\nوَ مَا يَأْتِيهِم مّن ذِكْرٍ مّنَ الرَّحْمنِ مُحْدَثٍ إِلَّا كَانُواْ عَنْهُ مُعْرِضِينَ\r\nو هيچ گاه براى اين مشركان يادآورى تازه و آيات قرآنى و معجزات نوينى از جانب خداوند نمىآيد مگر آن كه از آن روى مىگردانند و اعراض مىكنند . يعنى اعراض از حق و انكار دعوت خداوندى در دل آنان رسوخ كرده و ردّ آيات قديم و جديد ( محدَث ) براى\r\n\r\n","description":"","footnote":"","page_name":" 16 ","page_number":16},
  {"content":"\r\n\r\nآنها يكسان است .\r\n( فَقَدْ كَذَّبُواْ فَسَيَأْتِيهِمْ أَنبؤُاْ مَا كَانُواْ بِهِ يَسْتَهْزِءُونَ * أَوَ لَمْ يَرَوْاْ إِلَى الْأَرْضِ كَمْ أَنبَتْنَا فِيهَا مِن كُلّ زَوْجٍ كَرِيمٍ * إِنَّ فِى ذَ لِكَ لَأَيَةً وَ مَا كَانَ أَكْثَرُهُم مُّؤْمِنِينَ * وَ إِنَّ رَبَّكَ لَهُوَ الْعَزِيزُ الرَّحِيمُ )\r\nتفسير :\r\nفَقَدْ كَذَّبُواْ فَسَيَأْتِيهِمْ أَم‌نبؤُاْ مَا كَانُوا بِهِ يَسْتَهْزِءُونَ\r\nيعنى : پس حقّاً آنها تكذيب كردند ؛ يعنى در انكار آيات ما و تكذيب آنها اصرار ورزيدند ، به گونه‌اى كه همه را مسخره و استهزا نمودند ، پس به زودى خبرهاى آنچه آن را استهزا و ريشخند مىكردند به آنها مىرسد . يعنى در دنيا كيفرهاى دنيوى و مجازاتى كه نتيجهء استهزاست - مانند مصيبات دنيوى و خشكسالى و قحطى در زندگى و شكست در بدر و خندق - و سپس عذاب‌هاى اخروى پس از مرگ به آنها خواهد رسيد .\r\n\r\n[ جفت بودن گياهان 
  ]\r\nأَوَ لَمْ يَرَوْاْ إِلَى الْأَرْضِ كَمْ أَم‌نبَتْنَا فِيهَا مِن كُلّ زَوْجٍ كَرِيمٍ\r\nيعنى : آيا آنها ننگريستند به اين زمين كه چه بسيار در روى آن از هر صنفى از گياهان و هر جفتى از روييدنىهاى نيكو و پسنديده و پرارج رويانديم مانند سبزىهاى گوناگون خوراكى و غيرخوراكى و گل‌هاى رنگارنگ بىشمار حيرت‌آور و حبوباتِ متنوع اغذيهء بشرى ، و نهال‌ها و درخت با ميوه‌هاى مختلف خوراكى و غيرخوراكى ؟ !\r\nإِنَّ فِى ذَ لِكَ لَأَيَةً وَ مَا كَانَ أَكْثَرُهُم مُّؤْمِنِينَ\r\nيعنى : در اين ابتكارِ تكوينى كه از دل خاك ، اين همه گياهان و درختان و دانه‌ها و ميوه‌ها بيرون آورد ، بىترديد آيت و نشانه‌اى بر وجود مبدأ و قدرت و عظمت و حكمت اوست ، و لكن بيشتر مشركان مكّه گرونده نيستند .\r\nوَ إِنَّ رَبَّكَ لَهُوَ الْعَزِيزُ الرَّحِيمُ\r\n\r\n","description":"","footnote":"","page_name":" 17 ","page_number":17},
  {"content":"\r\n\r\nيعنى : و حقّاً كه پروردگار تو عزيز است ؛ يعنى مقتدر شكست‌ناپذير است و از اين رو طاغيان را به ناگاه مىگيرد و هلاك مىكند . و رحيم است كه مؤمنان را به سوى كمالات معنوى و مادى هدايت مىكند و اتمام نعمت مىنمايد .\r\n\r\n[ داستان موسى ( ع ) و فرعون 
  ]\r\n( وَإِذْ نَادَى رَبُّكَ مُوسَى أَنِ ائْتِ الْقَوْمَ الظَّالِمِينَ * قَوْمَ فِرْعَوْنَ أَلَا يَتَّقُونَ * قَالَ رَبِّ إِنِّى أَخَافُ أَن يُكَذِّبُونِ * وَيَضِيقُ صَدْرِى وَلَا يَنطَلِقُ لِسَانِى فَأَرْسِلْ إِلَى هَارُونَ * وَلَهُمْ عَلَيَّ ذَنبٌ فَأَخَافُ أَن يَقْتُلُونِ )\r\nتفسير :\r\nوَإِذْ نَادَى رَبُّكَ مُوسَى أَنِ ائْتِ الْقَوْمَ الظَّالِمِينَ * قَوْمَ فِرْعَوْنَ أَلَا يَتَّقُونَ\r\nاز اين آيه به بعد نقل سرگذشت هشت تن از پيامبران بزرگ الهى ( موسى ، هارون ، ابراهيم ، نوح ، هود ، صالح ، لوط و شعيب سلام اللَّه عليهم اجمعين ) است و داستان‌هايى از آنان تا پايان سوره به نحو مفصّل و مختصر ذكر گرديده و بيشتر امّت‌هايشان نكوهش شده‌اند كه كفر ورزيدند و طغيان كردند تا آن كه گرفتار عذاب شديد خداى قهّار شدند ، و اشاره به اين دارد كه اگر مشركان مكّه و كفّار حجاز نيز كفر و عناد ورزند گرفتار سرنوشت آنها خواهند شد .\r\nمعناى آيه : به ياد آور هنگامى را كه پروردگارت به موسى ندا در داد كه : برو به سوى گروه ستمكاران يعنى قوم فرعون ، آيا تقوا نمىورزند ؟\r\nاين خطاب هنگامى متوجه موسى عليه السلام شد كه وى با عائله و خدم و حشم خود از پدرزن خود شعيب رخصت يافته بود كه به سوى مصر وطن اصلى خود روانه شود . وى در سر راه خود در شبى بسيار سرد در نزديكى طور سينا رحل اقامت افكنده بود ، از دور آتشى ديد و به سوى آن روان شد تا قبسى از آن براى عايلهء خود بياورد ، در آن حال از جانبِ خدا\r\n\r\n","description":"","footnote":"","page_name":" 18 ","page_number":18},
  {"content":"\r\n\r\nدعوت شد و به مقام شامخ نبوّت و رسالت نايل آمد . و جملهء أَلَا يَتَّقُونَ استيناف است و استفهام به عنوان تعجب و نكوهش و تحقير فرعون و فرعونيان است ؛ زيرا افراط آنها در ظلم و ستم و آداب و سنن ، شرك و كفر است .\r\nقَالَ رَبِّ إِنِّى أَخَافُ أَن يُكَذِّبُونِ * وَيَضِيقُ صَدْرِى وَلَا يَنطَلِقُ لِسَانِى فَأَرْسِلْ إِلَى هَارُونَ\r\nيعنى : موسى پس از دعوت شدن به رسالت الهى گفت : پروردگارا ، من مىترسم مرا تكذيب كنند ، و سينهء من تنگ مىشود و زبانم به سخن گشوده نمىشود . مراد اين است كه طبق اقتضاى مزاجم چون ترس و اندوهى بر من عارض گردد سينه‌ام از سخن تنگ مىشود و زبانم لكنت مىيابد و يا لكنت زبانم شديد مىشود ، پس به سوى هارون بفرست ؛ يعنى فرشتگانى به سوى هارون بفرست كه او را احضار كنند تا همراه من باشد و مرا در موارد تكذيب فرعونيان يارى كند و سينه‌ام باز و زبانم روان شود .\r\nوَلَهُمْ عَلَىَّ ذَنبٌ فَأَخَافُ أَن يَقْتُلُونِ\r\nيعنى : علاوه بر اين ، آنها را در گردن من كيفر گناهى است كه يكى از آنها را هنگام يارى طلبيدنِ يك سبطى كشته‌ام ، پس مىترسم فرعونِ طاغى و يارانش پيش از آن كه رسالت خود را انجام دهم مرا به اين جرم بكشند .\r\n( قَالَ كَلّا فَاذْهَبَا بِآيَاتِنَا إِنَّا مَعَكُم مُسْتَمِعُونَ * فَأْتِيَا فِرْعَوْنَ فَقُولَا إِنَّا رَسُولُ رَبِّ الْعَالَمِينَ * أَنْ أَرْسِلْ مَعَنَا بَنِى إِسْرَائِيلَ * قَالَ أَلَمْ نُرَبِّكَ فِينَا وَلِيداً وَلَبِثْتَ فِينَا مِنْ عُمُرِكَ سِنِينَ * وَفَعَلْتَ فَعْلَتَكَ الَّتِى فَعَلْتَ وَأَنتَ مِنَ الْكَافِرِينَ )\r\nتفسير :\r\nقَالَ كَلّا فَاذْهَبَا بِآيَاتِنَا إِنَّا مَعَكُم مُسْتَمِعُونَ * فَأْتِيَا فِرْعَوْنَ فَقُولَا إِنَّا رَسُولُ رَبِّ الْعَالَمِينَ * أَنْ أَرْسِلْ مَعَنَا بَنِى إِسْرَائِيلَ\r\n\r\n","description":"","footnote":"","page_name":" 19 ","page_number":19},
  {"content":"\r\n\r\nيعنى : خداوند فرمود : چنين نيست ( يعنى از تكذيب آنها مترس ، چون سينه‌ات تنگ نخواهد شد و زبانت روان خواهد بود و هارون را هم احضار كردم و همراهت قرار دادم ، و از كشته شدن به كيفر قتلى كه انجام داده‌اى نهراس . حاصل آن كه از نگرانى و ناراحتى از چهار جهت آسوده‌خاطر باش ) . پس هر دو به همراه آيات و معجزات ما به سوى فرعون روانه شويد ، بىترديد ما خود با شما و همهء آن مجتمع خواهيم بود و هر سخنى كه ميان شما ردّ و بدل شود خواهيم شنيد ، پس بدون ترس و بيم بر فرعون وارد شويد و بگوييد :\r\nبىترديد ما هر دو فرستادهء پروردگار عالميان هستيم و رسالتمان اين است كه بگوييم : بنى اسرائيل را همراه ما بفرست ؛ يعنى دست از طايفهء بنى اسرائيل كه در حدود ششصد هزار جمعيت پراكنده در اين شهر و منطقه دارند بردار و آنها را از زير سلطه و بردگى خود درآور و رها كن و ما را به سوى شامات و بيت المقدس كه موطن اصلى ماست روانه ساز .\r\nقَالَ أَلَمْ نُرَبِّكَ فِينَا وَلِيداً وَلَبِثْتَ فِينَا مِنْ عُمُرِكَ سِنِينَ * وَفَعَلْتَ فَعْلَتَكَ الَّتِى فَعَلْتَ وَأَنتَ مِنَ الْكَافِرِينَ\r\nطبق تواريخ ، موسى تا سنّ سى سالگى در خانهء فرعون زندگى مىكرد ، سپس از آن جا به مَديَن گريخت و ده سال در آن جا در خدمت شعيب پيامبر بود و داراى زن و فرزند و اموال شد و سپس در حالى كه به منصب نبوّت و رسالت الهى مفتخر گشته بود به مصر بازگشت و مدّت سى سال مشغول دعوت فرعونيان بود و به انواع دعوت‌هاى ممكن از شديد و خفيف و سرد و گرم پرداخت و پس از پيروزى بر آنها و غرق شدنشان و نجات بنى اسرائيل پنجاه سال مشغول تعليم و تربيت بنى اسرائيل گرديد و تورات را از خداوند تحويل گرفت و به آنها عرضه داشت .\r\nمعناى آيه : فرعون گفت : آيا تو نبودى كه در آغاز ولادتت تو را در ميان خود تربيت كرديم و چندين سال از عمرت را در اجتماع ما مكث نمودى ، و كردى كار آن‌چنانى را كه كردى ؟ ! يعنى يكى از مقربان درگاه ما را به طرفدارى از يك سبطىِ برده به قتل رساندى و تو در ارتكاب چنين جرم جزو كفران‌كنندگان نعمت ما بودى ! گويند : آن مرد ، خبّاز و نانواى مخصوص فرعون به نام « فاتون » بود .\r\nغرض فرعون اين است كه : تو با اين پيشينهء سوء چگونه مىتوانى به منصب نبوّت و\r\n\r\n","description":"","footnote":"","page_name":" 20 ","page_number":20},
  {"content":"\r\n\r\nرسالت برگزيده شوى ؟ !\r\n( قَالَ فَعَلْتُهَا إِذاً وَأَنَا مِنَ الضَّالِّينَ * فَفَرَرْتُ مِنكُمْ لَمَّا خِفْتُكُمْ فَوَهَبَ لِى رَبِّى حُكْماً وَجَعَلَنِى مِنَ الْمُرْسَلِينَ * وَتِلْكَ نِعْمَةٌ تَمُنُّهَا عَلَيَّ أَنْ عَبَّدتَّ بَنِي إِسْرَائِيلَ )\r\nتفسير :\r\nقَالَ فَعَلْتُهَا إِذاً وَأَنَا مِنَ الضَّالِّينَ * فَفَرَرْتُ مِنكُمْ لَمَّا خِفْتُكُمْ فَوَهَبَ لِى رَبِّى حُكْماً وَجَعَلَنِى مِنَ الْمُرْسَلِينَ\r\nموسى در پاسخ اعتراضات فرعون ، نخست به توجيه قتل نفس پرداخت ؛ زيرا كه اگر اين اشكال ، وارد بود طبعاً قدح در رسالتش مىشد . گفت : من آن كار را در آن هنگام انجام دادم و او را در حالى كشتم كه من ناآگاه بودم . يعنى نه آن زدن كشنده بود و نه من قصد كشتن داشتم و بىترديد نمىخواستم عملى انجام دهم كه سال‌ها فرارى گردم . پس چون حادثه واقع شد و من از شما ترسيدم ، فرار كردم و به شهرى دور رفتم ، در نتيجه پروردگارم به من حكم بخشيد و مرا از پيامبران مرسل قرار داد .\r\nمراد از حكم در اين جا مقام نبوّت است كه توام با رسالت به او اعطا شد ، و يا علم به شريعت ابراهيمى است كه از شعيب پيامبر آموخت ، و يا حكمت و مستقلّات عقليه است كه هر پيامبرى را در مقام ولايت بر ملت و تربيت امّت خويش لازم و ضرورى است . و ممكن است مراد ، مسئلهء امامت و ولايت بر مردم باشد بر اين اساس كه همهء انبياى الهى - بويژه اولوا العزمان آنها - منصب ولايت و امامت را نيز داشته‌اند . و در روايات اهل بيتِ وحى عليهم السلام آمده است كه حضرت مهدى عليه السلام نيز در روز ظهور ، مردم را با اين آيه مورد خطاب قرار مىدهد : فَفَرَرْتُ مِنكُمْ لَمَّا خِفْتُكُمْ فَوَهَبَ لِى رَبِّى حُكْماً وَجَعَلَنِى مِنَ الْمُرْسَلِينَ .\r\nوَتِلْكَ نِعْمَةٌ تَمُنُّهَا عَلَىَّ أَنْ عَبَّدتَّ بَنِى إِسْرَائِيلَ\r\nاين جمله جواب موسى از منّت نهادن فرعون است كه گفت : تو را در ايّام طفوليّت و\r\n\r\n","description":"","footnote":"","page_name":" 21 ","page_number":21},
  {"content":"\r\n\r\nجوانى پرورش داده‌ام . مىگويد : اى فرعون ، دليل بودن من در خانه و در تحت تربيت تو اين بود كه همهء بنى اسرائيل را به بردگى گرفته بودى ، پسرانشان را مىكشتى و دختران و زنانشان را زنده مىگذاشتى و من هم جزو محكومان به قتل بودم كه دست تقدير خداوند مرا به عنوان لَقيط دريا « 1 » زير دست تو قرار داد . پس آيا نگه‌داشتن من در خانه و نگهدارى بنى اسرائيل به عنوان بردگى ، نعمتى است كه آن را بر من منّت مىنهى ؟ !\r\n( قَالَ فِرْعَوْنُ وَمَا رَبُّ الْعَالَمِينَ * قَالَ رَبُّ السَّماوَاتِ وَالْأَرْضِ وَمَا بَيْنَهُمَا إِن كُنتُم مُوقِنِينَ * قَالَ لِمَنْ حَوْلَهُ أَلَّا تَسْتَمِعُونَ * قَالَ رَبُّكُمْ وَرَبُّ آبَائِكُمُ الْأَوَّلِينَ * قَالَ إِنَّ رَسُولَكُمُ الَّذِى أُرْسِلَ إِلَيْكُمْ لَمَجْنُونٌ * قَالَ رَبُّ الْمَشْرِقِ وَالْمَغْرِبِ وَمَا بَيْنَهُمَا إِن كُنتُمْ تَعْقِلُونَ )\r\nتفسير :\r\nقَالَ فِرْعَوْنُ وَمَا رَبُّ الْعَالَمِينَ * قَالَ رَبُّ السَّماوَاتِ وَالْأَرْضِ وَمَا بَيْنَهُمَا إِن كُنتُم مُوقِنِينَ * قَالَ لِمَنْ حَوْلَهُ أَلَا تَسْتَمِعُونَ\r\nيعنى : پس از آن كه موسى و هارون به دستور خداوند گفتند : ما فرستادهء رب العالمين هستيم ، فرعون گفت : اى موسى ، رب العالمين چيست ؟ موسى گفت : تدبيرگر و تربيت‌كنندهء آسمان‌ها و زمين و آنچه در ميان آنهاست اگر اهل يقين باشيد ؛ يعنى بتوانيد از حسن تدبير و تربيت آنها به مدبّر و مربّى آنها پى ببريد .\r\nاين سؤال فرعون از روى اعتقاد وثنيت آن عصر بود كه معتقد بودند خداى اصل و خالق جهان هيچ تدبير و تصرّف و تربيتى در جهان هستى ندارد ؛ بلكه تدبير موجودات بر عهدهء خدايانى است كه از جانب خداى اصل براى تربيت تعيين شده‌اند ، و احدى مربّى\r\n\r\n\r\n","description":"","footnote":"\r\n( 1 ) . لقيط : فرزند سر راهى و پيدا شده كه كسان او ناشناخته باشند .\r\n","page_name":" 22 ","page_number":22},
  {"content":"\r\n\r\nهمه چيز نيست ؛ بلكه امور جهان قسمت شده و تحت تربيت اربابان مختلف اداره مىشود و ممكن است كسى مربوب اربابى باشد و خود ، رب عدّه‌اى از مربوبين باشد ، و از اين رو فرعون هم بت‌پرست بود و داراى صنم‌ها و مع ذلك رب قبطيان هم بود چنان كه از دو جملهء وَيَذَرَكَ وَآلِهَتَكَ [ اعراف ، 127 
  ] ، و مَا عَلِمْتُ لَكُم مِنْ إِلهٍ غَيْرِى [ قصص ، 38 
  ] استفاده مىشود . و لذا فرعون رو به اطرافيان و ملت خود كرد و از روى تعجب گفت : آيا گوش فرا نمىدهيد كه موسى چه مىگويد ؟ ! يعنى همهء تربيت‌ها را به يك موجود واحد نسبت مىدهد .\r\nو بايد دانست كه موسى در مقابل فرعون استدلال عقلى و منطقى نمود ؛ زيرا مرادش از رَبُّ السَّماوَاتِ وَالْأَرْضِ وَمَا بَيْنَهُمَا اين است كه ملاحظه و دقت در تدبير آسمان‌ها و زمين و كيفيت ارتباط تدبير اين موجودات در نظر اهل فكر و يقين شهادت مىدهد كه همه از ناحيهء يك مبدأ تدبير و اداره مىشوند ، پس همه مربوب و مدبَّر و اداره شده از جانب مبدأ يكتا و موجود واحد واجب الوجودند .\r\nقَالَ رَبُّكُمْ وَرَبُّ آبَائِكُمُ الْأَوَّلِينَ * قَالَ إِنَّ رَسُولَكُمُ الَّذِى أُرْسِلَ إِلَيْكُمْ لَمَجْنُونٌ\r\nموسى در جواب دوم فرعون ، از عالم كبير و استدلال به نظم و تدبير آن به سوى عالم صغير انسانيت تنزّل كرد و گفت : ربّ العالمين كسى است كه مربّى عالم انسانيت از آغاز تا انجام است .\r\nمعناى آيه : خدا ربّ همهء مجتمع فعلى شما و نياكان گذشتهء شماست . و اين مطلب نيز با اعتقاد فرعون مخالف بود ؛ زيرا او خود را رب قبطيان مىدانست كه خداى اصل او را به اين عنوان تعيين كرده است ، از اين رو گفت : اى مردم ، اين فرستادهء شما كه به سويتان ارسال گرديده ديوانه است كه مرا نيز مربوب مىخواند ! يعنى در حالى كه من رب بزرگ شما هستم و براى شما خدايى جز خودم نمىشناسم : أَنَا رَبُّكُمُ الْأَعْلَى [ نازعات ، 24 
  ] ، وَ مَا عَلِمْتُ لَكُم مِنْ إِلهٍ غَيْرِى [ قصص ، 38 
  ] .\r\nقَالَ رَبُّ الْمَشْرِقِ وَالْمَغْرِبِ وَمَا بَيْنَهُمَا إِن كُنتُمْ تَعْقِلُونَ\r\nاين كلام از موسى تكرار جمله و استدلال اوّل است ؛ زيرا مرادش از مشرق محلّ طلوع همهء نيّرات از جانب خاور ، و مراد از مغرب محلّ غروب همهء نيّرات در جانب باختر است ،\r\n\r\n","description":"","footnote":"","page_name":" 23 ","page_number":23},
  {"content":"\r\n\r\nو مرادش از « ما بينهما » همهء چيزى است در روز و شب براى بشر قابل مشاهده است . و گويى كلام تكرار مطلب اين است كه خداى من پديدآورندهء اين جهان حيرتزاست و اين نظم خاصِ كاشفِ از وحدت مديريت از آنِ اوست و مربّى حقيقى ، اوست اگر قدرت انديشه داشته باشيد .\r\n( قَالَ لَئِنِ اتَّخَذْتَ إِلهاً غَيْرِى لَأَجْعَلَنَّكَ مِنَ الْمَسْجُونِينَ * قَالَ أَوَلَوْ جِئْتُكَ بِشَيْءٍ مُبِينٍ * قَالَ فَأْتِ بِهِ إِن كُنتَ مِنَ الصَّادِقِينَ * فَأَلْقَى عَصَاهُ فَإِذَا هِيَ ثُعْبَانٌ مُبِينٌ * وَنَزَعَ يَدَهُ فَإِذَا هِيَ بَيْضَاءُ لِلنَّاظِرِينَ )\r\nتفسير :\r\nقَالَ لَئِنِ اتَّخَذْتَ إِلهاً غَيْرِى لَأَجْعَلَنَّكَ مِنَ الْمَسْجُونِينَ * قَالَ أَوَلَوْ جِئْتُكَ بِشَيْءٍ مُبِينٍ * قَالَ فَأْتِ بِهِ إِن كُنتَ مِنَ الصَّادِقِينَ\r\nيعنى : فرعون پس از آن كه در مقابل منطق موسى عاجز ماند ، طبق عادت طاغيان زورگو متوسل به تهديد و زور شد و گفت : اى موسى ، بىترديد ، اگر خدا و معبودى غير از من اتّخاذ كنى تو را از زندانيان قرار خواهم داد ؛ يعنى از زندانيان با جرم سنگينى كه با ربوبيت معبود وقت مخالفت كرده است . موسى گفت : حتى اگر براى تو در اثبات مدَّعاى خود امرى روشن بياورم ؟ يعنى معجزهء آشكارى كه صدق رسالتم از جانب خداى اصل و ربوبيت و الوهيت او بر همهء اجزاى عالم هستى را به وضوح آشكار سازد ؟ فرعون گفت :\r\nچنين چيزى را بياور اگر از راستگويانى .\r\nفَأَلْقَى عَصَاهُ فَإِذَا هِيَ ثُعْبَانٌ مُبِينٌ * وَنَزَعَ يَدَهُ فَإِذَا هِىَ بَيْضَاءُ لِلنَّاظِرِينَ\r\nپس موسى عصاى خود را بر زمين افكند ، به ناگاه اژدهايى آشكار شد ؛ يعنى به گونه‌اى بزرگ شد كه حيوان حقيقى و اژدها بودنش براى همه روشن شد . گفته شده : چون فرعون\r\n\r\n","description":"","footnote":"","page_name":" 24 ","page_number":24},
  {"content":"\r\n\r\nمعجزهء غيرقابل انكار عصا را ديد گفت : آيا غير اين هم هست ؟ موسى دست خود را نشان داد ، فرعون گفت : چه اعجازى در آن هست ؟ موسى دست در گريبان خود يا زير بغل خود نمود ، سپس بيرون آورد ، به ناگاه آن چنان درخشيد كه چشم ناظران را خيره كرد و نورش بر نور خورشيد غلبه نمود .\r\n( قَالَ لِلْمَلَإِ حَوْلَهُ إِنَّ هذَا لَسَاحِرٌ عَلِيمٌ * يُرِيدُ أَن يُخْرِجَكُم مِنْ أَرْضِكُم بِسِحْرِهِ فَمَاذَا تَأْمُرُونَ * قَالُوا أَرْجِهْ وَأَخَاهُ وَابْعَثْ فِى الْمَدَائِنِ حَاشِرِينَ * يَأْتُوكَ بِكُلِّ سَحَّارٍ عَلِيمٍ )\r\nتفسير :\r\nقَالَ لِلْمَلَإِ حَوْلَهُ إِنَّ هذَا لَسَاحِرٌ عَلِيمٌ * يُرِيدُ أَن يُخْرِجَكُم مِنْ أَرْضِكُم بِسِحْرِهِ فَمَاذَا تَأْمُرُونَ\r\nچون فرعون از جواب منطقى و ادلّه و معجزات موسى عاجز ماند به ناچار از مقام غرورِ دعوى ربوبيت عاليه تنزّل نمود و به اعيان و اشراف مربوبينِ لشكرى و كشورى كه غالباً در چنين مواقعى در اطراف قدرت حاضرند ، رو كرد و گفت : بىترديد ، اين مرد ، جادوگر دانايى است ، مىخواهد شما را به وسيلهء جادوى خود از سرزمينتان بيرون كند ، پس چه امر مىكنيد ؟\r\nمراد از امر ، نظرخواهى و مشورت است ، و يا آن كه از من دربارهء او چه برخوردى مىخواهيد ؟ و مراد از بيرون كردن به سحر ، اين است كه تودهء مردم را دور خود جمع مىكند ، سلطنت را از من مىگيرد و شما را كه سران ملت باشيد و اكثر اين سرزمين در اختيار شما و منافعش جزو عايدات شماست بيرون مىكند .\r\nقَالُوا أَرْجِهْ وَأَخَاهُ وَابْعَثْ فِى الْمَدَائِنِ حَاشِرِينَ * يَأْتُوكَ بِكُلِّ سَحَّارٍ عَلِيمٍ\r\n« أرجه » اصلش أرجِئْهُ بوده ، همزهء ساكن حذف شده و هاء ضمير ساكن شده . يعنى كار\r\n\r\n","description":"","footnote":"","page_name":" 25 ","page_number":25},
  {"content":"\r\n\r\nاو و برادرش را به تأخير انداز و حاشرانى را - يعنى گروهى از نيروهاى گردآورنده را - به شهرهاى كشور گسيل دار تا هر جادوگر دانا و متخصص در فنّ جادو را نزد تو بياورند تا با وى مبارزه كنند و پيروز شوند .\r\n( فَجُمِعَ السَّحَرَةُ لِمِيقَاتِ يَوْمٍ مَّعْلُومٍ * وَقِيلَ لِلنَّاسِ هَلْ أَنتُم مُّجْتَمِعُونَ * لَعَلَّنَا نَتَّبِعُ السَّحَرَةَ إِن كَانُوا هُمُ الْغَالِبِينَ * فَلَمَّا جَاءَ السَّحَرَةُ قَالُوا لِفِرْعَوْنَ أَءِنَّ لَنَا لَأَجْراً إِن كُنَّا نَحْنُ الْغَالِبِينَ * قَالَ نَعَمْ وَإِنَّكُمْ إِذاً لَمِنَ الْمُقَرَّبِينَ )\r\nتفسير :\r\nفَجُمِعَ السَّحَرَةُ لِمِيقَاتِ يَوْمٍ مَّعْلُومٍ * وَقِيلَ لِلنَّاسِ هَلْ أَنتُم مُّجْتَمِعُونَ * لَعَلَّنَا نَتَّبِعُ السَّحَرَةَ إِن كَانُوا هُمُ الْغَالِبِينَ\r\nيعنى : طبق دستور فرعون ، جادوگران چيره‌دست براى وقت خاص در روز معيَّن كه بامداد روز زينت و عيد بود گردآورى شدند و مردم نيز در ميدان بزرگ شهر به عنوان تماشاى نبرد ساحران كل كشور با دو نفر مدعى رسالت الهى گرد آمدند ، و به مردم گفته شد : آيا در اين جا گرد آمده‌ايد كه اگر ساحران و جادوگران كشورمان پيروز شدند از آنها پيروى كنيم ؟ « 1 » گويندهء سخن از درباريان فرعون است كه به منظور منصرف كردن مردم از موسى و برادرش و ترغيب آنها به جادوگران به مردم خطاب كرده است .\r\nفَلَمَّا جَاءَ السَّحَرَةُ قَالُوا لِفِرْعَوْنَ أَئِنَّ لَنَا لَأَجْراً إِن كُنَّا نَحْنُ الْغَالِبِينَ * قَالَ نَعَمْ وَإِنَّكُمْ إِذاً لَمِنَ الْمُقَرَّبِينَ\r\nيعنى : پس چون گروه ساحران با هيبت و شكوه خاص به ميدان مبارزه وارد شدند و در\r\n\r\n\r\n","description":"","footnote":"\r\n( 1 ) . ترجمهء ديگر كه در ترجمهء قرآن مؤلف رحمه الله آمده : . . . و به مردم ( به عنوان دعوت به حضور و پيروى از ساحران ) گفته شد : آياشما هم اجتماع خواهيد كرد تا اگر جادوگران پيروز شدند از آنها پيروى كنيم ؟\r\n","page_name":" 26 ","page_number":26},
  {"content":"\r\n\r\nبرابر موسى و برادرش قرار گرفتند ، به فرعون گفتند : آيا اگر ما در اين نبرد پيروز شديم براى ما پاداشى هست ؟ فرعون گفت : آرى ، در آن وقت شما جزو مقربان دربار خواهيد شد .\r\nقَالَ لَهُم مُوسَى أَلْقُوا مَا أَنتُم مُلْقُونَ « 43 » فَأَلْقَوْا حِبَالَهُمْ وَعِصِيَّهُمْ وَقَالُوا بِعِزَّةِ فِرْعَوْنَ إِنَّا لَنَحْنُ الْغَالِبُونَ « 44 » فَأَلْقَى مُوسَى عَصَاهُ فَإِذَا هِيَ تَلْقَفُ مَا يَأْفِكُونَ « 45 » فَأُلْقِيَ السَّحَرَةُ سَاجِدِينَ « 46 » قَالُوا آمَنَّا بِرَبِّ الْعَالَمِينَ « 47 » رَبِّ مُوسَى وَهَارُونَ « 48 »\r\nلغت :\r\nحبال جمع حبل : ريسمان . عِصىّ جمع عصا . لَقِفَ الشىءَ - از بابِ عَلم - : به سرعت آن را بلعيد .\r\nتفسير :\r\nقَالَ لَهُم مُوسَى أَلْقُوا مَا أَنتُم مُلْقُونَ * فَأَلْقَوْا حِبَالَهُمْ وَعِصِيَّهُمْ وَقَالُوا بِعِزَّةِ فِرْعَوْنَ إِنَّا لَنَحْنُ الْغَالِبُونَ\r\nيعنى : موسى به جادوگران گفت : آنچه را شما بايد بيفكنيد ، بيفكنيد . و اين سخن موسى پس از آن است كه آنها به موسى گفتند : إِمَّا أَنْ تُلْقِيَ وَإِمَّا أَنْ نَكُونَ نَحْنُ الْمُلْقِينَ [ اعراف ، 115 
  ] .\r\nپس آنها ريسمان‌ها و عصاهاى خود را بيفكندند . گفته شده كه : هفتاد هزار ريسمان و هفتاد هزار عصاى دستى بوده همه مجوّف و جوفشان مملوّ از جيوه و سيماب و مواد منفجره و محترقه كه به مجرد تابش گرم آفتاب به حركت‌هاى وحشتناك و نامنظم و حيرت‌انگيز درآمدند و غلغله و هلهله و فريادهاى مردم را برانگيختند ؛ گروهى از ترس و وحشت و گروهى از خوشحالى و شوق پيروزى فرعون به صدا درآمدند و در آن حال بود كه جادوگران گفتند : سوگند به عزّت فرعون كه ما پيروزيم .\r\n\r\n","description":"","footnote":"","page_name":" 27 ","page_number":27},
  {"content":"\r\n\r\nفَأَلْقَى مُوسَى عَصَاهُ فَإِذَا هِىَ تَلْقَفُ مَا يَأْفِكُونَ * فَأُلْقِىَ السَّحَرَةُ سَاجِدِينَ * قَالُوا آمَنَّا بِرَبِّ الْعَالَمِينَ * رَبِّ مُوسَى وَهَارُونَ\r\nيعنى : پس از ظهور آن مناظر عجيب كه ديدگان ناظران را خيره و دل‌هاى حاضران را در اضطراب قرار مىداد ، موسى عصاى دستى خود را در برابر انبوه آن مارها و اژدهاها و حيوانات موهوم ديگر كه ميدان عظيم مركز را پر كرده بودند بيفكند و به ناگاه همهء پديده‌هاى سحرى و صورت‌هاى موحش و ددهاى جادويى را كه ساحران به تدريج جعل مىكردند و محيط را پر مىكردند بلعيد به گونه‌اى كه صحنه را از همه چيز خالى نمود و تنها عصا بود كه به شكل اژدها جولان‌گر ميدان شد .\r\nپس همهء جادوگران ، سجده‌كنان به رو افكنده شدند . يعنى عظمت كار عصا و مشاهدهء اعجاز آن ، چنان آنها را در بهت و شكست و تسليم و انقياد در آورد كه گويى بىاختيار در برابر خداى موسى به حالت سجده درافتادند و همه يك‌صدا ندا در دادند : ما به پروردگار جهانيان ايمان آورديم ؛ يعنى به خداى واجب الوجود يگانه كه همهء ماسواى او بلاواسطه در تحت ربوبيت او قرار گرفته است ، به پروردگار موسى و هارون . و اين جمله تأكيد و توضيح است ؛ يعنى به پروردگارى كه موسى و هارون مىگويند ، و فرعون و ملأ و قبطيان و غيرشان همه مربوب بلاواسطهء اويند .\r\nقَالَ آمَنتُمْ لَهُ قَبْلَ أَنْ ءَأَذَنَ لَكُمْ إِنَّهُ لَكَبِيرُكُمُ الَّذِى عَلَّمَكُمُ السِّحْرَ فَلَسَوْفَ تَعْلَمُونَ لَأُقَطِّعَنَّ أَيْدِيَكُمْ وَأَرْجُلَكُم مِنْ خِلَافٍ وَلَأُصَلِّبَنَّكُمْ أَجْمَعِينَ « 49 » قَالُوا لَا ضَيْرَ إِنَّا إِلَى رَبِّنَا مُنقَلِبُونَ « 50 » إِنَّا نَطْمَعُ أَن يَغْفِرَ لَنَا رَبُّنَا خَطَايَانَا أَن كُنَّا أَوَّلَ الْمُؤْمِنِينَ « 51 »\r\nتفسير :\r\nقَالَ آمَنتُمْ لَهُ قَبْلَ أَنْ ءَاذَنَ لَكُمْ إِنَّهُ لَكَبِيرُكُمُ الَّذِى عَلَّمَكُمُ السِّحْرَ فَلَسَوْفَ تَعْلَمُونَ لَأُقَطِّعَنَّ أَيْدِيَكُمْ وَأَرْجُلَكُم مِنْ خِلَافٍ وَلَأُصَلِّبَنَّكُمْ أَجْمَعِينَ\r\n\r\n","description":"","footnote":"","page_name":" 28 ","page_number":28},
  {"content":"\r\n\r\nيعنى : فرعون گفت : آيا به خداى موسى ايمان آورديد پيش از آن كه من به شما اجازه دهم ؟ به يقين ، او بزرگ و استاد شماست كه به شما جادو آموخته است . و اين كلام را كه بهتان ديگرى به موسى است براى اين گفت كه فكر مردم را منحرف كند مبادا گمان كنند كه چون حقيقت امر براى ساحران كشف شده ايمان آورده‌اند و آنها هم بگروند .\r\nسپس گفت : پس به زودى خواهيد دانست ! اين كلام ، تهديد ابتدايى و اجمالى است و كلام بعدى توضيح آن است . يعنى بىترديد ، دست‌ها و پاهاى شما را بر خلاف يكديگر تقطيع خواهم كرد ؛ يعنى دست راست را با پاى چپ يا عكس آن ( كه احتمالًا اين طرز عمل جزو قانون كيفرى او بوده ) . و كلمهء « تقطيع [ ايدى و ارجل 
  ] » اشاره به شدّت عمل و دسته‌جمعى بودن آن نسبت به همهء جادوگران است . و حتماً همهء شما را دسته‌جمعى به دار مجازات خواهم آويخت .\r\nقَالُوا لَا ضَيْرَ إِنَّا إِلَى رَبِّنَا مُنقَلِبُونَ * إِنَّا نَطْمَعُ أَن يَغْفِرَ لَنَا رَبُّنَا خَطَايَانَا أَن كُنَّا أَوَّلَ الْمُؤْمِنِينَ\r\nيعنى : ساحرانِ تازه مسلمان در جواب تهديد فرعون گفتند : هيچ ضررى نيست ؛ يعنى با اين رفتارت هيچ آسيبى به ما نمىرسانى ؛ زيرا ما به واسطهء اين رفتار تو به سوى پروردگار خود بازمىگرديم و ما بىترديد ، طمع داريم كه پروردگارمان خطاها و گناهان ما را بدين سبب كه ما نخستين گرونده به رسولان او هستيم ، بيامرزد .\r\nوَأَوْحَيْنَا إِلَى مُوسَى أَنْ أَسْرِ بِعِبَادِى إِنَّكُم مُّتَّبَعُونَ « 52 » فَأَرْسَلَ فِرْعَوْنُ فِى الْمَدَائِنِ حَاشِرِينَ « 53 »\r\nتفسير :\r\nوَأَوْحَيْنَا إِلَى مُوسَى أَنْ أَسْرِ بِعِبَادِى إِنَّكُم مُّتَّبَعُونَ * فَأَرْسَلَ فِرْعَوْنُ فِى الْمَدَائِنِ حَاشِرِينَ\r\nبايد دانست كه سرنوشت رسالت موسى و هارون به سوى فرعون در دو فصل است ، فصل اوّل از آغاز برخورد با فرعون و فرعونيان و شروع به دعوت و ارائهء معجزات و پيروزى در اثبات دعوت و شروع به مبارزه و اتمام دعوت و حجّت كه سال‌هاى متمادى طول كشيده و تفصيل و شرحى از اين حوادث گوناگون در اين كتاب مجيد در موارد\r\n\r\n","description":"","footnote":"","page_name":" 29 ","page_number":29},
  {"content":"\r\n\r\nمختلف ذكر شده است و آيات گذشته مربوط به اين فصل بود ، و فصل دوم تماميت زمان مهلت و حصول يأس از گرويدن آنها و رسيدن وقت كيفر و مقدمات سقوط قدرت و دولت آنها و هلاكت همه و نجات بنى اسرائيل است و اين آيه در بيان شروع اين فصل است .\r\nمعناى آيه : و ما به موسى وحى كرديم كه بندگان مرا شبانه سير ده ؛ زيرا شما دنبال خواهيد شد . يعنى به سبب اين سير شبانه مقدمهء فرج شما و نابودى فرعونيان فراهم خواهد آمد . پس فرعون پس از اطلاع از فرار بنى اسرائيل ، نيروهاى گردآورنده‌اى در شهرها فرستاد تا لشكريان را جمع كنند . « 1 » و گفت :\r\n( انَّ هؤلاء لَشِرْذِمَةٌ قَليلُونَ )\r\nلغت :\r\nشرذمه به معنى جماعت كم و يا جماعتى كه دنباله و طرفدار ندارند .\r\nتفسير :\r\nبه درستى كه گروه بنى اسرائيل جماعتى اندك هستند . البته فرعون ، آنها را نسبت به لشكر خود اندك شمرد و حال آن كه عدد آنها بسيار زياد بود .\r\n( وَانَّهُم لَنا لَغائِظُونَ )\r\nلغت :\r\nغائظ به معنى خشم‌آورنده يا خشمگين‌كننده است .\r\n\r\n\r\n","description":"","footnote":"\r\n( 1 ) . « إنا للَّه‌وإنا إليه راجعون »\r\nتا اين‌جا نسخهء دست‌نويس مرحوم آية اللَّه مشكينى ( رضوان اللَّه عليه ) در تفسير قرآن كريم به پايان مىرسد و معلوم است كه قلم مبارك آن بزرگوار تا آخرين لحظات عمر مباركش در كار بود و همّت بر آن داشت كه اين تفسير را به پايان رساند ؛ ولى افسوس كه اجل مهلت نداد و پيمانهء عمر لبريز شد و روح پاكش داعى حق را لبّيك گفت و اين فيض ناتمام ماند . رحمه اللَّه رحمةً واسعة ، و حشره مع مواليه الأطهار عليهم السلام . حسين استاد ولى\r\n1431 / 1388\r\n","page_name":" 30 ","page_number":30},
  {"content":"\r\n\r\nتفسير :\r\nو البته اين‌ها ما را به سوابق تمرّد و نافرمانىشان به غيظ و خشم آورده‌اند .\r\n( وَانَّا لَجَميعٌ حاذِرُونَ )\r\nلغت :\r\nحاذر احتياطكننده و آماده براى مقابلهء با دشمن .\r\nتفسير :\r\nو حتماً ما گروهى هشيار و آماده هستيم . بعضى از مفسّران گفته‌اند : يعنى ما مسلّح هستيم ، به خلاف قوم موسى كه آماده نيستند و سلاح جنگ ندارند ، پس البته مغلوب ما خواهند شد .\r\n( آيهء 57 و 58 ) ( فَاخْرَجْناهُمْ مِنْ جَنّاتٍ وعُيُونٍ * وَكُنُوزٍ ومَقامٍ كَريمٍ )\r\nتفسير :\r\nپس بيرون آورديم فرعونيان را از بوستان‌هاى مملوّ از درختان و چشمه‌هاى آب روان ، و از گنج‌هاى طلا و نقره ، و از منزل‌هاى نيكو و خوش‌آيند و آراسته ، كه نشيمن بزرگان و اميران ايشان بود .\r\nمراد آن است كه انگيزهء خروج در آنها پديد آورديم تا از باغستان‌ها و چشمه‌سارها و گنج‌ها و منزل‌ها بيرون آمدند .\r\n( آيهء 59 ) ( كَذلِكَ وَاوْرَثْناها بَنى اسرائيلَ )\r\nتفسير :\r\nمقتضاى قدرت و حكمت ما چنين بود كه باغات و چشمه‌ها و گنج‌ها و منازل ايشان را به فرزندان يعقوب ميراث داديم . بنا به قولى بنى اسرائيل بعد از هلاك فرعونيان به مصر آمده همهء اموال قبطيان را به حيطهء تصرّف خود درآوردند .\r\n\r\n","description":"","footnote":"","page_name":" 31 ","page_number":31},
  {"content":"\r\n\r\n( آيهء 60 ) فَاتْبَعُوهُمْ مُشْرِقينَ )\r\nتفسير :\r\nپس فرعونيان ، آنها را به هنگام طلوع خورشيد تعقيب كردند .\r\n( آيهء 61 ) ( فَلَمّا تَراءَ الْجَمْعانِ قالَ اصْحابُ مُوسى انّا لَمُدْرَكُونَ )\r\nلغت :\r\nتراء فعل ماضى مفرد از باب تفاعل كه در اصل تراءى بوده . الجمعان تثنيهء « جمع » است .\r\nتفسير :\r\nپس آن هنگام كه هر دو گروه يكديگر را ديدند ياران موسى گفتند : به درستى كه لشكر فرعون ما را درخواهند يافت و به دست آنها گرفتار خواهيم شد ، اكنون راه خلاص چگونه پيدا كنيم و طريق گريز را از كه جوييم ؛ زيرا در پيش ، دريا و در عقب ، دشمن است ؟ !\r\nاز حضرت امام محمد باقر عليه السلام روايت شده است كه : بنى اسرائيل به موسى عليه السلام استغاثه نمودند كه دعا فرما خدا ما را از بليهء فرعون نجات كرامت فرمايد . پس خدا وحى فرمود كه ايشان را شب از مصر بيرون ببر . حضرت موسى عليه السلام بنى اسرائيل را برداشته در شب روانهء ساحل دريا شد ، چون فرعون خبردار شد ، لشكر خود را جمع و ايشان را تعقيب نمود ، به كنار دريا كه رسيدند . . . طليعهء لشكر فرعون پيدا شد ، بنى اسرائيل به موسى گفتند : ما را فريب دادى و هلاك كردى ، اگر مىگذاشتى آل فرعون ما را در بندگى داشتند از اين كه اكنون به دست ايشان كشته شويم بهتر بود .\r\n( آيهء 62 ) ( قالَ كَلّا انَّ مَعِىَ رَبّى سَيَهْدينِ )\r\n\r\n","description":"","footnote":"","page_name":" 32 ","page_number":32},
  {"content":"\r\n\r\nتفسير :\r\nموسى گفت : نه چنين است ، به درستى كه پروردگار من با من است به حفظ و نصرت ، زود باشد كه مرا راه نمايد و در اين حيرت طريق نجات پديد آورد . خلاصه چون لشكر فرعون نزديك بنى اسرائيل رسيدند ، حق تعالى حجابى از بخار در ميان فريقين پديد آورد چنان كه يكديگر را نمىديدند ، فرعون قوم خود را گفت : فرود آييد تا آفتاب مرتفع شده بخار از ميان برخيزد و شتاب مكنيد كه راه خلاصى برايشان بسته است و نتوانند گريخت .\r\nمؤمن آل فرعون در جلو لشكر موسى ايستاده بود گفت : اى موسى ، به كجا مأمور شده‌اى ؟\r\nلشكر فرعون تو را فرا گرفته‌اند . موسى عليه السلام فرمود : مأمور شده‌ام به گذشتن از دريا و منتظر آنم كه چگونه به گذشتن آن مأمور شوم ؟\r\n( آيهء 63 ) ( فَاوْحَيْنا الى مُوسى انِ اضْرِبْ بِعَصاكَ الْبَحْرَ فَانْفَلَقَ فَكانَ كُلُّ فِرْقٍ كَالطَّوْدِ الْعَظيمِ )\r\nاعراب :\r\nقبل از فانفلق « ضُرِبَ » ، در تقدير است ، و « انفلق » با فاء عطف « به ضُرِبَ » شده است .\r\nتفسير :\r\nپس به موسى وحى كرديم كه عصاى خود را به دريا بزن . پس موسى بر لب دريا آمد و عصا بر آن زده ، دريا بشكافت و دوازده راه پديد آمد ، پس هر پاره‌اى از وسط دو راه مانند كوهى بزرگ بود و همان وقت بادى بر قعر دريا وزيد و گل او خشك شد و هر سبطى از دوازده سبط بنى اسرائيل از راهى به دريا درآمدند .\r\n( آيهء 64 ) ( وازْلَفْنا ثَمَّ الآخَرينَ )\r\nلغت :\r\nزَلْفَ به معنى نزديك شدن و نزديك گرداندن است .\r\n\r\n","description":"","footnote":"","page_name":" 33 ","page_number":33},
  {"content":"\r\n\r\nتفسير :\r\nيعنى : آورديم تمام قوم فرعون را بر لب دريا كه شكافته شده بود و بنى اسرائيل از آن جا گذشته بودند . چون فرعون به كنار دريا رسيد و آن حال را مشاهده كرد خواست كه سُفَهاى قوم را فريب دهد گفت : اى قوم ، مىبينيد كه دريا از هيبت من شكافته شده ؟ ! هامان به طريق سرّى گفت : « تو خود مىدانى كه اين شكاف و راه به دعاى موسى واقع شده ، مبادا كه به دريا وارد شوى كه خود و همهء كسان خود را هلاك مىكنى ! اما به خواست خداى متعال فرعون وارد دريا ( يعنى يكى از آن راه‌ها ) شد و لشكريان چون ديدند فرعون به دريا درآمد ، هر گروهى از راهى به دريا درآمدند ؛ تمام لشكر كه به دريا درآمدند ، حكم الهى رسيد به دريا كه به حال خود بازگرد ، به يك بار آب‌ها درهم پيوست و همهء فرعونيان هلاك شدند .\r\n( آيهء 65 و 66 ) ( وَانْجَيْنا مُوسى وَمَنْ مَعَهُ اجْمَعينَ * ثُمَّ اغْرَقْنا الآخَرينَ )\r\nتفسير :\r\nيعنى : و موسى و هر كه را با او بود نجات داديم - آب دريا چنان از آن راه‌ها برداشته شد كه تا همه از آن دوازده راه درگذشتند - سپس آن گروه ديگر را غرق كرديم .\r\n( آيهء 67 ) ( انَّ فى ذلِكَ لايَةً وَما كانَ اكثَرُهُم مُؤمنينَ )\r\nتفسير :\r\nحقّاً كه در نجات دادن موسى و قوم او و هلاك كردن فرعون و فرعونيان علامتى روشن و نشانه‌اى هويدا بر قدرت و رحمت و غضب ذات يگانهء سبحانى است و بيشتر قوم فرعون گرويدگان به حق نبودند ، يا بيشتر قوم او با ديدن اين نشانهء واضح باز هم متنبّه نشدند و ايمان نياوردند ، از قوم فرعون فقط يك مرد و دو زن ايمان آوردند ، و بنى اسرائيل هم اكثر\r\n\r\n","description":"","footnote":"","page_name":" 34 ","page_number":34},
  {"content":"\r\n\r\nگوساله‌پرست شدند ؛ يعنى اى پيغمبر ، از ايمان نياوردن قوم خود اندوهناك مباش كه تابع گذشتگان خود هستند كه هر چند حجّت‌هاى بيّنه و دلايل ساطعه ببينند ، ايمان نمىآورند .\r\n( آيهء 68 ) ( وَانَّ رَبَّكَ لَهُوَ الْعَزيزُ الرَّحيمُ )\r\nتفسير :\r\nو همانا كه پروردگار تو غالب و منتقم از دشمنان خود است و هيچ كس را قوهء غلبهء بر او نيست ، و مهربان است كه عقوبت نفرمايد مگر بعد از اتمام حجّت ، يا رحيم و مهربان است نسبت به مطيعان .\r\nگفتيم كه در اين سوره قصهء هشت پيامبر ياد شده است ؛\r\nقصهء اوّل داستان حضرت موسى عليه السلام بود ، امّا قصهء دوم :\r\n\r\n[ داستان حضرت ابراهيم ( ع ) 
  ]\r\n( آيهء 69 ) ( وَاتلُ عَلَيْهِمْ نَبَأَ ابراهيمَ )\r\nتفسير :\r\nو اى پيامبر ، خبر و داستان ابراهيم را بر مشركان عرب كه خود را به او نسبت مىدهند و به فرزندى او مفتخرند بخوان و بازگو كن .\r\n( آيهء 70 ) ( اذ قالَ لِأبيهِ وَقَوْمِهِ ما تَعْبُدُونَ )\r\nتفسير :\r\nزمانى كه ابراهيم عليه السلام به عموى خود ( كه در تربيت و مهربانى مانند پدر او بود ) ، و به قوم خود گفت : چيست آنچه را مىپرستيد ؟ ! اگرچه حضرت مىدانست كه ايشان بت‌ها را پرستش نمايند ؛ اما غرض او از اين سؤال آن بود كه به ايشان بنمايد كه بت‌هايى كه آنها به عبادت آنان مشغول‌اند استحقاق و قابليت پرستش و ستايش را ندارند .\r\n\r\n","description":"","footnote":"","page_name":" 35 ","page_number":35},
  {"content":"\r\n\r\nتنبيه : مراد از « اب » در اين جا عمو مىباشد ؛ زيرا به اجماع علماى شيعه و دلايل نقليه از ائمهء هدى عليهم السلام و براهين عقليه ، جميع پدران انبيا تا آدم عليه السلام مؤمن بوده‌اند ، و اطلاق « اب » بر « عم » در كلام عرب شايع است و قرآن كريم هم به آن شاهد است ؛ در آيهء شريفهء سورهء بقره امْ كُنتُم شُهَداءَ اذْ حَضَرَ يَعْقُوبَ الْمَوْتُ اذ قالَ لِبَنيهِ ما تَعبُدُونَ مِنْ بَعْدى قالُوا نَعْبُدُ الهكَ والهَ آبائِكَ ابْراهيمَ واسمعيلَ واسحقَ الهاً واحِدَاً [ بقره ، 133 
  ] بر حضرت اسماعيل اطلاق پدر شده ، و حال آن كه حضرت اسماعيل عموى حضرت يعقوب بوده است .\r\nو حديث مشهور كه خاصّه و عامّه از حضرت نبوى صلى الله عليه و آله نقل كرده‌اند :\r\nلا يَزالُ يَنقُلُنى اللَّهُ مِنْ أَصْلابِ الطّاهِرينَ إِلى أَرْحامِ الطَّاهِراتِ حَتَّى أَخْرَجَني في عامِكُمْ هذَا ، لَمْ يُدَنِّسني بِدَنَسِ الْجاهِليّةِ :\r\nيعنى خداى تعالى همواره مرا نقل مىكرد از اصلاب طاهره به ارحام مطهَّره ، تا خارج نمود مرا در زمان شما ، و آلوده ننمود مرا به نجاست كفر جاهليّت .\r\nو آيهء كريمهء وَتَقَلُّبَكَ فِى السّاجِدينَ [ شعرا ، 219 
  ] نيز براى اثبات اين مدّعا كافى است ، و اگر در پدران آن حضرت كافرى مىبود ، تمام ايشان به طهارت متّصف نمىشدند ؛ لقوله تعالى : انَّما الْمُشرِكُونَ نَجَسٌ [ توبه ، 28 
  ] .\r\n( آيهء 71 ) ( قالُوا نَعْبُدُ اصْناماً فَنَظَلُّ لَها عاكِفينَ )\r\nلغت :\r\nفنظل در اين جا به معنى « فنصير » است .\r\nتفسير :\r\nچون حضرت ابراهيم اين سؤال را نمود ، در جواب حضرت ابراهيم عليه السلام گفتند : بتان را مىپرستيم ، پس هميشه مجاوران و ملازمان آنها مىباشيم .\r\nمراد از « اصنام » تمثال‌هايى بود كه از انواع فلزّات بر صورت‌هاى مختلفه ساخته بودند و آنها را عبادت مىكردند به خلاف « اوثان » كه آنها را صورتى لازم نبود .\r\nو سؤال حضرت گرچه فقط از معبود ايشان بود و يك كلمه جواب كافى بود كه بگويند :\r\n« بت مىپرستيم » ؛ لكن جواب را طولانى نمودند به جهت ابتهاج و افتخار به پرستش بتان\r\n\r\n","description":"","footnote":"","page_name":" 36 ","page_number":36},
  {"content":"\r\n\r\nتا قول آنها علاوه بر جواب حضرت ، به اظهار افتخار و شرف هم مشتمل باشد .\r\nاز ابن عباس نقل شده كه معنى آيه اين است كه ما پيوسته براى بتان نماز گزارندگانيم .\r\n( آيهء 72 ) ( قالَ هَلْ يَسْمَعُونَكُمْ اذْتَدْعُونَ )\r\nاعراب :\r\nاصل هل يسمعونكم « هل يسمعون دعاءكم » است و مضاف حذف شده است .\r\nتفسير :\r\nحضرت ابراهيم بعد از شنيدن اين كلام از آنها فرمود : آيا مىشنوند خواندن شما را وقتى كه بخوانيد ايشان را ؟\r\nنكته : ذكر فعل مضارع با كلمهء « إذ » براى استحضار حال گذشته است ، پس معنى آيه اين است : ابراهيم عليه السلام فرمود : مستحضر سازيد آن احوالى را كه شما اصنام را در آن احوال مىخوانديد ، و بگوييد : آيا هرگز قول شما را شنيدند و دعاى شما را اجابت نمودند ؟\r\n( آيهء 73 ) ( اويَنْفَعُونَكُمْ اوْيَضُرُّونَ )\r\nتفسير :\r\nيا سودى مىرسانيدند شما را بر اين كه پرستش ايشان مىكرديد و ستايش ايشان مىنموديد ؟ يا زيان مىرسانيدند به كسى كه اعراض كرده بود از عبادت ايشان و آنها را سرزنش مىنمود ؟\r\n( آيهء 74 ) ( قَالُواْ بَلْ وَجَدْنَآ ءَابَآءَنَا كَذَ لِكَ يَفْعَلُونَ )\r\nتفسير :\r\nخلاصه وقتى قوم حضرت ابراهيم نتوانستند او را جواب دهند ، بهانهء تقليد را پيش آوردند و در جواب گفتند : نه ، چنين نيست كه اجابت دعا و نفع و ضرر از آنها ديده باشيم ؛\r\n\r\n","description":"","footnote":"","page_name":" 37 ","page_number":37},
  {"content":"\r\n\r\nبلكه يافتيم پدران خود را كه ايشان چنين مىكردند ؛ يعنى بتان را پرستش مىنمودند ، ما نيز به ايشان اقتدا نموده‌ايم .\r\n( آيهء 75 و 76 ) ( قَالَ أَفَرَءَيْتُم مَّا كُنتُمْ تَعْبُدُونَ * أَنتُمْ وَءَابَآؤُكُمُ الْأَقْدَمُونَ )\r\nلغت :\r\nاقدم افعل تفضيل است .\r\nتفسير :\r\nحضرت ابراهيم عليه السلام فرمود : آيا ديديد و دانستيد ؟ ! ( استفهام براى تقرير و تثبيت است ) يعنى ببينيد و بدانيد كه چه چيزى را شما و نياكان شما مىپرستيديد . قديمى بودن يك عقيده دليل بر صحّت آن نباشد و به سبب آن ، باطل به حق منقلب نشود .\r\n( آيهء 77 ) ( فَإِنَّهُمْ عَدُوٌّ لّى إِلَّا رَبَّ الْعلَمِينَ )\r\nاعراب :\r\nربّ العالمين منصوب است به استثناء و « عدوّ » مفرد است ؛ اما گاهى معنى جمع را افاده مىكند و در اين جا معنى « اعداء » دارد .\r\nتفسير :\r\nپس به درستى كه معبودان شما و پدران شما دشمنان من‌اند ، مگر پروردگار عالميان كه دوست من مىباشد ، يا لكن دوست من پروردگار عالميان است ، يا همهء معبودان دشمن من‌اند مگر آفريدگار عالميان .\r\nنكته : بنابر معنى اوّل و دوم استثناى منقطع ، و بنابر معنى سوم استثناى متّصل است .\r\nمرادِ حضرت ابراهيم آن است كه اين اصنام دشمن من هستند ، چون شما را جهنمى مىكنند و شما به پرستش آنها متضرر مىشويد زياده از آنچه كسى از دشمن خود متضرر مىشود ؛ زيرا خلود در عذاب اليم و عقاب جحيم كه از عبادت آنها حاصل مىشود از هيچ\r\n\r\n","description":"","footnote":"","page_name":" 38 ","page_number":38},
  {"content":"\r\n\r\nدشمنى متصور نيست .\r\n( آيهء 78 ) ( الَّذى خَلَقَنى فَهُوَيَهْدينِ )\r\nتفسير :\r\nابراهيم در اين جا تعدادى از نعمت‌ها و اوصاف حضرت ربّ العالمين را بيان مىفرمايد تا قوم او دست از عبادت بتان برداشته به پرستش خداوند منّان مايل شوند :\r\nوصف اول :\r\nآفريدگار عالميان آن ذاتى است كه مرا بيافريد و از عدم به عرصهء وجود آورد .\r\nوصف دوم :\r\nپس او مرا به راستىِ در قول و فعل راه مىنمايد .\r\nيا بيافريد مرا براى اقامهء حق و راه مىنمايد به دعوت خلق .\r\nيا خلق فرمود مرا به جهت طاعت ، و هدايت مىكند به وسيله‌اى كه با آن بتوانم به سعادت و بهشت برسم .\r\nيا هدايت مىكند به امور معاش و معاد كما قال : والّذى قدّر فَهَدى [ اعلى ، 3 
  ] هدايتى از ابتداى تولد تا منتهاى اجل كه موجب جلب منافع و دفع زيان‌ها شود .\r\n( آيهء 79 ) ( وَ الَّذِى هُوَ يُطْعِمُنِى وَيَسْقِينِ )\r\nتفسير\r\nوصف سوم :\r\nو او آن ذاتى است كه غذايى كه قوام بدن من به آن مىباشد به من مىخوراند از سبزيجات و حبوبات و ميوه‌جات و غيره .\r\nوصف چهارم :\r\nو مىآشاماند مرا آبى كه موجب تسكين عطش و سبب تربيت اعضاى من است .\r\n\r\n","description":"","footnote":"","page_name":" 39 ","page_number":39},
  {"content":"\r\n\r\n( آيهء 80 ) ( وَ إِذَا مَرِضْتُ فَهُوَ يَشْفِينِ )\r\nتفسير :\r\nوصف پنجم :\r\nو هر گاه بيمار شوم پس او مرا شفا مىدهد .\r\nاين عطف است بر يُطْعِمُنِى وَيَسْقِينِ زيرا كه مرض و شفا از توابع خوردن و آشاميدن است ؛ زيرا صحّت و مرض در اغلب اوقات ، تابع خوردنىها و آشاميدنىهاست .\r\nو نسبت ندادن مرض به خدا ، به جهت حسن ادب است . و ديگر آن كه مقصود حضرت ابراهيم عليه السلام در اين جا شمارهء نعمت‌هاى الهى است ، و اگر غرض بيان قدرت الهى بود مريض كردن را هم به خدا نسبت مىداد .\r\nتنبيه : اين كه مريض شدن را به خدا نسبت نمىدهد با اسناد اماته و ميراندن به او سبحانه كه بعد از اين مذكور مىشود منافات ندارد ؛ زيرا موت نسبت به اهل ايمان و تقوا ، موجب خلاصى از كثافت و خباثت دنيا و نجات از بليات آن است .\r\nو ديگر آن كه حدوث مرض در اغلب به جهت افراط و تفريط خود انسان در خوردن و آشاميدن است .\r\nپس ، از اين جهت مرض را به حق تعالى نسبت نداد و شفا را به او نسبت داد .\r\nدر تفسير منهج الصادقين از حضرت امام جعفر صادق عليه السلام در تفسير اين آيه روايت شده است : آن كه چون بيمار شوم به گناه ، مرا به توبه شفا دهد .\r\nحكايت : يكى از اكابر دين نقل نموده كه به بيمارستان رفتم ، طبيبى را ديدم نشسته و جماعتى از بيماران گرد او جمع گشته ، و هر كس بيمارى خود را شرح مىداد و هر كس را دوايى مىداد كه درخور او بود . جوانى نزد او آمد كه صورتش زرد گشته و اثر عبادت و سيماى تقوا و صلاحيت در او پيدا بود ، به طبيب گفت : مرا بيماريى هست دوايى ده . گفت :\r\nچه مرض دارى ؟ گفت : بيمارى گناه بر مزاج من مستولى شده و بدن من به جهت سنگينى گناه گران گشته ، مرا علاجى كن كه صحّت مزاج يابم .\r\n\r\n","description":"","footnote":"","page_name":" 40 ","page_number":40},
  {"content":"\r\n\r\nطبيب گفت : صبر ، تواضع ، مخالفت با هواى نفس ، حيا ، صفا ، رضا ، محبت به خدا ، حفظ كردن خود از گناه ، عزم و اراده به اطاعت اوامر خداى مهربان ، اينها نسخهء علاج تو است .\r\nجوان از اين دستور شاد شد و برفت .\r\n( آيهء 81 ) ( وَ الَّذِى يُمِيتُنِى ثُمَّ يُحْيِينِ )\r\nتفسير :\r\nوصف ششم :\r\nو او آن ذاتى است كه مرا به وقت انقضاى اجل من بميراند . پس مرا در آخرت براى محاسبه و پاداش و مجازات زنده گرداند .\r\nيا بميراند مرا به عدل و زنده گرداند به فضل .\r\nيا بميراند مرا به افتادن در معصيت و زنده فرمايد به توفيق دادن در طاعت .\r\nيا بميراند به جهل و زنده نمايد به عقل .\r\nيا بميراند به طمع و زنده فرمايد به ورع .\r\nيا بميراند به غفلت و زنده نمايد به تذكّر .\r\nيا بميراند به صفات حيوانيت و زنده فرمايد به اخلاق روحانيت .\r\n( آيهء 82 ) ( وَ الَّذِى أَطْمَعُ أَن يَغْفِرَ لِى خَطِيَتِى يَوْمَ الدّينِ )\r\nتفسير :\r\nوصف هفتم پروردگار :\r\nو او آن ذاتى است كه طمع دارم در روز جزا گناهان مرا بيامرزد .\r\nتنبيه : اين مطلب محقّق شده كه انبياى عظام ، معصوم از گناه هستند و از اوّل عمر تا آخر به هيچ وجه گناه صغيره و كبيره از ايشان صادر نخواهد شد ؛ زيرا موجب سلب اطمينان امّت است ، و آن منافى نبوّت است و نقض غرض مىگردد ؛ بنابراين اسناد گناه به حضرت ابراهيم عليه السلام در آيهء شريفه به يكى از اين معانى مىباشد :\r\n\r\n","description":"","footnote":"","page_name":" 41 ","page_number":41},
  {"content":"\r\n\r\n1 . آن كه به جهت كسر نفس و انقطاع تام به حضرت سبحان معترف به تقصير شده .\r\n2 . آن كه براى تعليم امّت باشد تا استغفار را شعار خود ساخته از معاصى اجتناب نمايند و طريق توبه را سرمشق قرار دهند .\r\n3 . آن كه نظر به جلالت شأن ايشان ، از ترك مستحب و فعل مباح تعبير به گناه شده ، چنان كه صاحب كتاب كشف الغمه فرموده : چون اكثر اوقات عمر ايشان به ياد خدا و مراقبهء الهى مصروف و خاطر ايشان به ملأ اعلى متعلق است ، پس گاهى كه از آن مرتبه نزول مىكنند و مشغول به مباحات مانند خوردن و آشاميدن و غيره شوند ، اينها را گناه به حساب آورده و از آنها استغفار كنند ، چنان كه فرموده‌اند :\r\nحَسَناتُ الأبرارِ سَيِّئاتُ المقرَّبين .\r\n\r\n[ دعاى قرآنى 
  ]\r\n( آيهء 83 ) ( رَبّ هَبْ لِى حُكْمًا وَ أَلْحِقْنِى بِالصلِحِينَ )\r\nتفسير :\r\nسپس حق تعالى از درخواست حضرت ابراهيم عليه السلام خبر مىدهد كه مىفرمايد :\r\nپروردگارا ، مرا كمالِ در علم عطا فرما تا به آن مستعد خلافت حق و رياست خلق گردم .\r\nنزد بعضى مراد از حكم نبوّت است .\r\nو مرا به سبب توفيق در عمل ، به مرتبه و درجهء شايستگان و نيكوكاران و برگزيدگان درگاه ملحق فرما . يعنى داخل فرما مرا در عداد انبيا كه در صلاح كامل‌اند .\r\nابن عباس گفته : يعنى مرا به اهل بهشت برسان .\r\nتنبيه : آيهء شريفه دالّ بر عظمت صلاح است و صلاح ، عبارت است از استقامت بر آنچه حق تعالى بندگان را به آن امر و بدان دعوت فرموده ، و شخص صالح مقام قرب و منزلت ويژه‌اى را نزد پروردگار دارا مىباشد كه شخص عظيمى مانند حضرت خليل عليه السلام مرتبهء ايشان را درخواست نمايد .\r\n\r\n","description":"","footnote":"","page_name":" 42 ","page_number":42},
  {"content":"\r\n\r\n( آيهء 84 ) ( وَ اجْعَل لّى لِسَانَ صِدْقٍ فِى الْأَخِرِينَ )\r\nتفسير :\r\nيعنى : ثنا و نيك‌نامى و آوازهء مرا بر زبان كسانى كه از اين پس مىآيند جارى كن به وجهى كه اثر آن در دنيا تا به روز قيامت بماند .\r\nو اين دعا به اجابت رسيده است ؛ زيرا جميع امم از مجوس و يهود و نصارا و اهل اسلام ، ثناى خليل الرحمن مىگويند و محبت او را دارند .\r\nنزد بعضى از مفسّران مراد از « لسان صدق » حضرت محمّد صلى الله عليه و آله است كه از ذريهء اوست و در تمام رفتار و گفتار ، صادق و تجديدكنندهء اصل دين اوست و مردم را به آن دعوت فرمايد ؛ بنابراين معنى آن است كه ظاهر فرما در آخر امّت‌ها - براى تجديد اصل دين من كه توحيد و ستايش حق است - راستگويى را كه آن خاتم حضرت پيامبر صلى الله عليه و آله مىباشد .\r\n( آيهء 85 ) ( وَ اجْعَلْنِى مِن وَرَثَةِ جَنَّةِ النَّعِيمِ )\r\nتفسير :\r\nو مرا از ارث برندگان بهشت پر نعمت در آخرت قرار ده ؛ يعنى داخل فرما مرا در كسانى كه در منازل بهشت جاى دارند .\r\nعلى بن ابراهيم قمى رحمه الله از حضرت صادق عليه السلام روايت نموده كه فرمود : خلق نفرمود خداوند خلقى را مگر آن كه مقرّر نمود براى او منزلى در بهشت و منزلى در جهنّم . پس چون اهل بهشت در بهشت و اهل جهنّم در جهنّم ساكن شدند ، منادى ندا كند : اى اهل بهشت ، مُشْرِف شويد بر جهنمىها ، [ چون مشرف شوند و نگاه كنند به آنها 
  ] گفته شود : اين منزل‌هاى شماست در آتش ! اگر معصيت خدا مىكرديد ! حضرت فرمود : اگر آن جا كسى از شدّت خوشحالى مىمرد بهشتيان از\r\n\r\n","description":"","footnote":"","page_name":" 43 ","page_number":43},
  {"content":"\r\n\r\nشدّت خوشحالى مىمردند به جهت بازداشتن خدا عذاب را از آنها .\r\nپس منادى ندا كند : اى جهنميان ، سر بلند كنيد [ و ببينيد 
  ] . چون نگاه كنند و منازل خود را در بهشت ببينند ، به آنها گويند : اين منازل شما بود كه اگر خدا را اطاعت مىنموديد داخل آن مىشديد .\r\nحضرت فرمود : اگر آن جا كسى از شدّت غصه مىمرد ، جهنميان مىمردند ، پس بهشتيان ارث برند منازل جهنميان را .\r\n( آيهء 86 ) ( وَ اغْفِرْ لِأَبِى إِنَّه‌ُو كَانَ مِنَ الضَّآلّينَ )\r\nتفسير :\r\nو بيامرز پدر مرا ( مراد عموى اوست ) ؛ يعنى او را توفيق ايمان و هدايت بخش تا آمرزيده شود ؛ به درستى كه او از گمراهان است ؛ يعنى از طريق حق منحرف است .\r\nدر مجمع البيان فرمايد : وصف او به گمراهى مشعر است بر آن كه عموى او از روى جهل كافر بود نه بر سبيل عناد و انكار . « 1 »\r\nتنبيه : اولًا : اين مطلب نزد مفسّران و محدّثان و مورخان محقّق شده كه پدر حضرت ابراهيم عليه السلام نامش « تارخ » و مؤمن بوده و « آذر » عموى او بوده است و اطلاق « اب » بر عمو در لسان عرب شايع است .\r\nثانياً : « آذر » وعده نمود حضرت ابراهيم عليه السلام را به ايمان ، وعده داد پس از ايمان براى او استغفار نمايد ، فرمود : ساستغفر لك ربى [ مريم ، 47 
  ] و چون روشن شد كه دشمن خداست ، از او تبرّى نمود ؛ بنابراين آمرزش خواستن مشروط به ايمان او بود .\r\n( آيهء 87 ) ( وَلَا تُخْزِنِى يَوْمَ يُبْعَثُونَ )\r\n\r\n\r\n","description":"","footnote":"\r\n( 1 ) . تفسير مجمع البيان ، ج 4 ، ص 194 .\r\n","page_name":" 44 ","page_number":44},
  {"content":"\r\n\r\n\r\n[ قلب سليم 
  ]\r\nتفسير :\r\nو رسوا مساز و خوار مگردان مرا ، روزى كه برانگيخته شوند مردمان ، يا روزى كه برانگيخته شوند گمراهان .\r\nتبصره : اين مطلب ثابت شده كه پيغمبران از گناهان در تمام عمر معصوم‌اند ، و به جهت عصمت ، از رسوايى و خوارى قيامت مصون و محفوظ مىباشند . پس اين دعاى حضرت ابراهيم عليه السلام نيز يا از روى شكسته‌نفسى و خاكسارى در مقام فرمان‌بردارى حضرت احديت بوده ، يا براى تعليم امّت تا دستورى براى آنان در مرحلهء اطاعت حضرت منّان باشد .\r\nبعد از آن يكى از ويژگىهاى روز قيامت را بيان مىكند :\r\n( آيهء 88 - 89 ) ( يَوْمَ لَايَنفَعُ مَالٌ وَ لَابَنُونَ * إِلَّا مَنْ أَتَى اللَّهَ بِقَلْبٍ سَلِيمٍ )\r\nتفسير :\r\nروزى كه نه مال نه پسران و اولاد براى انسان فايده‌اى ندارند و به كار نيايند .\r\nإِلَّا مَنْ أَتَى اللَّهَ بِقَلْبٍ سَلِيمٍ : مگر كسى با قلب و دل خالص از كفر و معصيت نزد خدا بيايد ؛ زيرا كه او مال خود را در راه حق خرج كرده و اولاد را به راه حق ارشاد نموده ، پس مال و اولاد ، او را در آن روزى كه مال و اولاد سود ندهد فايده رساند .\r\nتنبيه : در بيان « قلب سليم » وجوهى است :\r\n1 - در كافى روايت شده كه از حضرت صادق عليه السلام سؤال شد از اين آيه ، فرمود :\r\nقلب سليم » قلبى است كه ملاقات نمايد پروردگار خود را در حالتى كه نباشد در او غير از خدا هيچ كس ؛ يعنى بيرون كند از قلب خود دوستى غير خدا و اشتغال به غير او را ؛ و هر قلبى كه در او شرك يا شك باشد ، پس او ساقط است . . . . « 1 »\r\n\r\n\r\n","description":"","footnote":"\r\n( 1 ) . كافى ، ج 2 ، ص 16 .\r\n","page_name":" 45 ","page_number":45},
  {"content":"\r\n\r\n2 - در روايت ديگر آن حضرت فرمود :\r\nقلب سليم قلبى است كه سالم باشد از محبت دنيا . « 1 »\r\n3 - نزد بعضى مراد قلبى است كه سالم باشد از فساد و معاصى . و تخصيص قلب به سلامت ، به جهت آن است كه هر گاه قلب سالم ماند جوارح از فساد سالم باشد ؛ زيرا فساد جوارح نباشد مگر از قصد و عزم قلب به فساد و معصيت .\r\n4 - سعيد بن مسيِّب گفته : مراد از قلب سليم ، دل مؤمن است كه صحيح و سالم باشد از نفاق ، به خلاف منافق كه دل او مريض است به نفاق . « 2 » و اين كه گفته‌اند سلامتى قلب ، اخلاص در شهادت توحيد و رسالت است ، به همين معنى باشد .\r\nنكته : قوله\r\n« إلّا مَنْ أَتى اللَّهَ بِقَلبٍ سَليمٍ »\r\nاستثناء است از آنچه مال و اولاد دال‌ّاند بر آن كه غنا و دارايى باشد ؛ يعنى آن روز غنا نفع ندهد مگر غنايى كه سلامت قلب بوده باشد ؛ زيرا غناى انسان در دين به سلامتى قلب او از كفر و معاصى است ، همچنان كه غناى او در دنيا به مال و اولاد است .\r\nيا استثناى منقطع است ؛ يعنى آن روز مال و اولاد نفع نرساند ، و لكن سلامتى قلب و قلب سليم ، نفع دهد . « 3 »\r\n\r\n[ فرجام گمراهان 
  ]\r\n( آيهء 90 و 91 ) ( وَ أُزْلِفَتِ الْجَنَّةُ لِلْمُتَّقِينَ * وَ بُرّزَتِ الْجَحِيمُ لِلْغَاوِينَ )\r\nتفسير :\r\nو روزى كه بهشت به پرهيزكارانِ از شك و گناهان نزديك شود تا آن را ببينند و به مشاهدهء منازل عاليه خود مسرور شوند و آتش جهنّم براى گمراهان از حق ظاهر شود تا در آن نگرند و جاى خود را ببينند و غم و حسرت آنها افزايش يابد .\r\n\r\n\r\n","description":"","footnote":"\r\n( 1 ) . مجمع البيان ، ج 4 ، ص 194 .\r\n( 2 ) . تفسير ابو الفتوح رازى ، ج 8 ، ص 347 ، چاپ كتاب‌فروشى اسلاميّه .\r\n( 3 ) . تفسير منهج الصادقين ، ج 6 ، ص 458 .\r\n","page_name":" 46 ","page_number":46},
  {"content":"\r\n\r\nدر منهج الصادقين از هشام بن سعيد روايت نموده كه از حضرت صادق عليه السلام پرسيدم از معنى « غاوون » فرمود : آنان كه بدانند و بشناسند حق را و به خلاف آن رفتار كنند . « 1 »\r\n( آيهء 92 و 93 ) ( وَ قِيلَ لَهُمْ أَيْنَ مَا كُنتُمْ تَعْبُدُونَ * مِن دُونِ اللَّهِ هَلْ يَنصُرُونَكُمْ أَوْ يَنتَصِرُونَ )\r\nتفسير :\r\nو به ايشان گفته شود ؛ يعنى ملائكه به حكم حق تعالى از ايشان بر وجه توبيخ و سرزنش بپرسند : كجايند آنچه كه مىپرستيديد غير از خداى تعالى ؟ يعنى كجايند خدايان شما كه به آنها اميدوار بوديد ؟ آيا هيچ يارى مىكنند شما را به دفع عذاب از شما ؟ و آيا مىتوانند از خودشان دفع عذاب كنند ؟ !\r\n( آيهء 94 و 95 ) ( فَكُبْكِبُواْ فِيهَا هُمْ وَ الْغَاوُونَ * وَ جُنُودُ إِبْلِيسَ أَجْمَعُونَ )\r\nلغت :\r\nكبّ به معنى بر رو انداختن است ، و كبكب به همان معنى است و يا معنايش پى در پى بر رو انداختن و روى هم ريختن است .\r\nتفسير :\r\nپس بت‌ها و گمراهان ، پى در پى به رو افكنده شوند در جهنّم ؛ يعنى عابد و معبود را به جهنّم اندازند .\r\nوَ جُنُودُ إِبْلِيسَ . . . و به جهنّم انداخته شوند لشكرهاى شيطان همهء آنها ؛ يعنى پيروان او از كفّار و گناهكاران .\r\n\r\n\r\n","description":"","footnote":"\r\n( 1 ) . تفسير منهج الصادقين ، ج 6 ، ص 458 .\r\n","page_name":" 47 ","page_number":47},
  {"content":"\r\n\r\n( آيهء 96 و 97 ) ( قَالُواْ وَ هُمْ فِيهَا يَخْتَصِمُونَ * تَاللَّهِ إِن كُنَّا لَفِى ضَللٍ مُّبِينٍ )\r\nتفسير :\r\nكافران در حالى كه ايشان در جهنّم با يكديگر دشمنى كنند گويند : . . . يعنى در وقتى كه حق تعالى اصنام و بت‌ها را ناطق ساخته باشد تا تخاصم صحيح باشد . يا اين تخاصم ميان معصيتكاران و شياطين باشد ؛ يعنى كافران با بت‌ها و يا با شياطين مخاصمه كنند گويند :\r\nقسم به خدا به درستى كه ما در گمراهى هويدا و آشكار بوديم .\r\n( آيهء 98 ) ( إِذْ نُسَوّيكُم بِرَبّ الْعلَمِينَ )\r\nتفسير :\r\nوقتى كه برابر و مساوى ساختيم شما را در ستايش و پرستش با پروردگار عالميان .\r\nحاصل آن كه به خدا قسم ما در گمراهى آشكار بوديم وقتى كه شما مخلوق عاجز ضعيف پست را با خالق قادر قاهر عالى در ستايش و بندگى ، برابر داشتيم .\r\nآرى نهايت گمراهى است مخلوق را پرستش نمودن ، چه جاى آن كه آن را در ستايش با خالق برابر داشتن ، البته چنين گمراهى ، واضح است و محتاج به اقامهء برهان و دليل نخواهد بود ، و عقل سليم حاكم بر آن باشد .\r\n( آيهء 99 ) ( وَ مَآ أَضَلَّنَآ إِلَّا الْمُجْرِمُونَ )\r\nتفسير :\r\nو گمراه نكردند ما را مگر بدكاران از پيشوايان ما كه به ايشان اقتدا نموديم .\r\n( آيهء 100 و 101 ) ( فَمَا لَنَا مِن شفِعِينَ * وَ لَاصَدِيقٍ حَمِيمٍ )\r\n\r\n","description":"","footnote":"","page_name":" 48 ","page_number":48},
  {"content":"\r\n\r\nتفسير :\r\nپس نيست اكنون براى ما شفاعت‌كننده‌اى چنان كه مؤمنان را هست و نه دوستى مهربان و با شفقت ، چنان كه مؤمنان را هست .\r\nدر بعضى تفاسير نقل شده كه « حميم » در اصل « هميم » بوده « ها » را بدل به « حا » نمودند جهت قرب مخرج ، و « هميم » از « اهتمام » مأخوذ است ؛ يعنى دوستى كه در آن روز اهتمام كند در مهمّ كافران و شرط دوستى به جا آورد نخواهد بود ؛ زيرا دوستى در آن روز به مؤمنان مخصوص خواهد بود ؛ و اما اهل آتش ميان آنها دشمنى و عداوت خواهد بود ، چنان كه فرمايد : الْأَخِلَّآءُ يَوْمَئذٍ بَعْضُهُمْ لِبَعْضٍ عَدُوٌّ إِلَّا الْمُتَّقِينَ [ زخرف ، 67 
  ] .\r\nو نزد بعضى از مفسّران معنى آيه اين است كه : نيست ما را شفعا و دوست مهربان ، از آنانى كه ما آنها را دوست و شفعاى خود مىدانستيم ؛ زيرا اعتقاد آنها آن بود كه در آن روز بت‌ها شفعاى آنها نزد خدا هستند ، و شياطين انس ، دوستان آنها هستند .\r\nيا مراد اين باشد كه چون آنها در مهلكهء عذاب افتند ، بدانند كه شفيعان و دوستان ، نفع نخواهند داشت و دافع عذاب از آنها نخواهند بود . پس مراد به نفى شفعا و اصدقا ، نفى فايده از آنهاست ؛ زيرا آنچه نفع نرساند در حكم معدوم است . « 1 » 1 - عيّاشى از حضرت صادق عليه السلام روايت نموده كه سه مرتبه حضرت تكرار فرمود :\r\nوَاللَّهِ لَنَشْفَعَنَّ ، وَاللَّهِ لَنَشْفَعَنَّ ، وَاللَّهِ لَنَشْفَعَنَّ لِشيعَتِنا حَتّى يَقولَ عَدُوُّنا\r\nفَمَا لَنَا مِن شفِعِينَ * وَ لَاصَدِيقٍ حَمِيمٍ [ شعرا ، 100 و 101 
  ] : يعنى : سه مرتبه فرمود : قسم به خدا ما شفاعت كنيم شيعيان خود را تا آن كه دشمنان ما گويند : ما را هيچ شفيعى و صديقى و حميمى نيست . « 2 » 2 . ابان بن تغلب نيز روايت نموده كه شنيدم مىفرمود : به درستى كه مؤمن در روز قيامت ، اهل بيت خود را شفاعت كند و حق تعالى شفاعت او را در حق ايشان قبول فرمايد ، پس هر دو انگشت سبابهء خود را بردارد و گويد : بار خدايا ، خادمك مرا از عذاب نجات فرما كه او مرا از سرما و\r\n\r\n\r\n","description":"","footnote":"\r\n( 1 ) . تفسير منهج الصادقين ، ج 6 ، ص 461 و 462 .\r\n( 2 ) . تفسير منهج الصادقين ، ج 6 ، ص 462 .\r\n","page_name":" 49 ","page_number":49},
  {"content":"\r\n\r\nگرما نگاه داشته است . و حق تعالى شفاعت او را اجابت فرمايد . « 1 »\r\n3 . از حضرت باقر عليه السلام روايت شده كه فرمود : به درستى كه مؤمن ، همسايهء خود را كه هيچ حسنه‌اى براى او نباشد شفاعت كند و گويد : بار خدايا ، همسايهء من اذيّت و ضرر از من دفع مىكرد .\r\nحق تعالى شفاعت او را در بارهء همسايهء او قبول فرمايد . . . . « 2 »\r\n4 . از حضرت صادق عليه السلام : نقل است كه فرمود :\r\nنزلَتْ هذِهِ الآيَةُ فينا وفي شيعَتِنا ، وذلِكَ أنَّ اللَّهَ سُبْحانَهُ يُفَضّلُنا ويُفَضّل شيعَتنا حَتّى أنّا لنشفَعُ وَيَشْفَعونَ ، فإِذا رَأى مَن لَيسَ مِنهُم قالُوا :\r\nفَمَا لَنَا مِن شفِعِينَ * وَ لَاصَدِيقٍ حَمِيمٍ [ شعرا ، 100 ، 101 
  ] . يعنى امام صادق عليه السلام گفت : اين آيه در حق ما و شيعيان ما نازل شده است ، و اين به جهت آن است كه خداوند سبحان فضيلت داد ما را و فضيلت داد شيعيان ما را ، حتى اين كه ما شفاعت كنيم و شيعيان ما هم شفاعت مىكنند .\r\nپس چون ببينند ( اين شفاعت را ) كسانى كه از شيعيان ما نيستند گويند : فَمَا لَنَا مِن شفِعِينَ * وَ لَاصَدِيقٍ حَمِيمٍ . « 3 »\r\n( آيهء 102 ) ( فَلَوْ أَنَّ لَنَا كَرَّةً فَنَكُونَ مِنَ الْمُؤْمِنِينَ )\r\nاعراب :\r\nفنكون منصوب است به « أن » كه در تقدير است و « أن نكون » جواب تمنّى مستفاد از « لو » مىباشد .\r\nتفسير :\r\nچون كفّار خود را در عذاب ببينند گويند :\r\nپس كاش ما را بازگشتى به دنيا بود . پس از ايمان‌آورندگان مىبوديم .\r\nاين كلام ، آرزوى بازگشت به دنياست براى رو آوردن به خدا و رسول ؛ لكن اين تمنّا و آرزو بىجاست و ابداً فايده نخواهد داشت .\r\n\r\n\r\n","description":"","footnote":"\r\n( 1 ) . تفسير منهج الصادقين ، ج 6 ، ص 462 .\r\n( 2 ) . تفسير منهج الصادقين ، ج 6 ، ص 462 و 463 .\r\n( 3 ) . تفسير برهان ، ج 3 ، ص 186 ، چاپ دار الكتب العلمية قم .\r\n","page_name":" 50 ","page_number":50},
  {"content":"\r\n\r\n( آيهء 103 ) ( إِنَّ فِى ذَ لِكَ لَأَيَةً وَ مَا كَانَ أَكْثَرُهُم مُّؤْمِنِينَ )\r\nتفسير :\r\nحقّاً كه در آنچه مذكور شد از داستان حضرت ابراهيم و احتجاج او با قوم خود ، نشانه و علامتى است كه عُقَلا بدان عبرت يابند ؛ و حجّت و موعظه است براى كسى كه از روى بصيرت تأمّل نمايد و به نظر اعتبار در آن نگرد ؛ زيرا قصهء ابراهيم عليه السلام ارشاد باشد به اصول علوم دينيه و تنبيه باشد بر حُسن دعوت او و مخالفت او با كافران به طرز نيكو و كمال مهربانى او بر آنها . با اين وصف بيشتر قوم حضرت ابراهيم عليه السلام ايمان‌آورندگان به حق نبودند .\r\n( آيهء 104 ) ( وَ إِنَّ رَبَّكَ لَهُوَ الْعَزِيزُ الرَّحِيمُ )\r\nتفسير :\r\nو همانا كه پروردگار تو اوست غلبه‌كنندهء بر مشركان و قادر بر عجله در انتقام و مهربان به مهلت دادن ايشان كه تا بلكه ايمان آورند يا يكى از ذريهء آنها ايمان آورد .\r\nيا رحيم و بخشاينده است كه توبهء بندگان را رد نكند و بدون اتمام حجّت ايشان را عذاب نفرمايد .\r\nقصهء سوم : حضرت نوح عليه السلام\r\n\r\n[ داستان حضرت نوح ( ع ) 
  ]\r\n( آيهء 105 ) ( كَذَّبَتْ قَوْمُ نُوحٍ الْمُرْسَلِينَ ) تفسير :\r\nقوم نوح فرستادگان خدا و پيغمبران را تكذيب كردند .\r\nحاصل آن كه نوح عليه السلام از پيغمبران گذشته خبر داد و قوم باور نكردند و به كلّى نبوّت انبيا را منكر شدند و گفتند : هيچ پيغمبرى براى بشر نيامده است .\r\n\r\n","description":"","footnote":"","page_name":" 51 ","page_number":51},
  {"content":"\r\n\r\nيا مراد تكذيب نوح است ؛ زيرا تكذيب يك پيغمبر ، تكذيب همهء انبيا مىباشد ، به جهت آن كه هر كدام بندگان را به توحيد و عدل و ساير اصول ، دعوت كنند ، پس مكذِّبِ يكى از آنها ، مكذّب تمام آنهاست .\r\nو قول اوّل اظهر است ، و مصدِّق آن است فرمايش حضرت صادق عليه السلام كه در تفسير اين آيه فرمود : يعنى نوح و پيغمبرانى كه بين او و آدم عليهم السلام بودند را تكذيب نمودند . « 1 »\r\n( آيهء 106 و 107 ) ( إِذْ قَالَ لَهُمْ أَخُوهُمْ نُوحٌ أَلَا تَتَّقُونَ * إِنّى لَكُمْ رَسُولٌ أَمِينٌ )\r\nتفسير :\r\nزمانى كه برادر ايشان نوح عليه السلام به آنها گفت : آيا نمىترسيد از خدا كه ترك عبادت او مىكنيد و به پرستش بت‌ها مىپردازيد و تكذيب و مخالفت من مىكنيد ؟ ! مراد ، برادر قبيله‌اى است ، چنان كه حضرت امير المؤمنين عليه السلام فرمود :\r\nإخواننا بغوا علينا\r\n. و از اين قبيل است قول عرب : « يا أخا بنى تميم » ، كه مراد يكى از ايشان است .\r\nإِنّى لَكُمْ رَسُولٌ أَمِينٌ : به درستى كه من براى شما فرستاده‌اى امين هستم ؛ يعنى من پيغمبرم بر شما و به امانت در ميان شما مشهورم ، پس البته سخن من حق خواهد بود و شائبهء دروغ و بهتان در آن نيست و از راه خيرخواهى ، شما را به راه راست و سعادت دعوت نمايم ؛ و شخص عاقل ، كلام خيرخواه را قبول نمايد .\r\n( آيهء 108 و 109 ) ( فَاتَّقُواْ اللَّهَ وَ أَطِيعُونِ * وَ مَآ أَسَلُكُمْ عَلَيْهِ مِنْ أَجْرٍ إِنْ أَجْرِىَ إِلَّا عَلَى رَب‌ّالْعلَمِينَ )\r\nتفسير :\r\nپس بترسيد از خدا ، و پرستش بت‌ها را ترك كنيد و خدا را پرستش نماييد و مرا در\r\n\r\n\r\n","description":"","footnote":"\r\n( 1 ) . تفسير منهج الصادقين ، ج 6 ، ص 462 .\r\n","page_name":" 52 ","page_number":52},
  {"content":"\r\n\r\nقبول ايمان و اقرار به توحيد و نبوّت و اطاعت اوامر خدا با خلوص نيّت اطاعت كنيد .\r\nتنبيه : اساس و منشأ تمام خيرات و صلاح و دورى از فساد و شرور ، معرفت خداى تعالى و ايمان به او و ترس از خداى يگانه است . از اين رو حضرت نوح بعد از ابلاغ رسالت ، پرهيز از گناه و ترس از خدا را مطرح ساخته و سپس اطاعت از خود را بر آن مترتب نموده است و بعد به جهت دفع توهّم توقّع اجر و مزد مادّى و مالى و جاهى به آنها اعلام نموده است :\r\nوَ مَآ أَسَلُكُمْ عَلَيْهِ مِنْ أَجْرٍ إِنْ أَجْرِىَ إِلَّا عَلَى رَبّ الْعلَمِينَ يعنى : از شما براى تبليغ و اداى رسالت ، هيچ مزدى نمىخواهم ، اجر رسالت من نيست مگر بر پروردگار عالميان .\r\n( آيهء 110 ) ( فَاتَّقُواْ اللَّهَ وَ أَطِيعُونِ )\r\nتفسير :\r\nپس از عقاب خداى متعال در ارتكاب گناهان بترسيد و مرا در فرمان‌هاى حضرت سبحان اطاعت كنيد .\r\nتنبيه : تكرير امر به تقوا و اطاعت ، جهت تأكيد حجّت است بر ايشان و تثبيت آن در نفوس ايشان ؛ زيرا قوم نوح عليه السلام بسيار سختدل بودند .\r\nو يا به جهت تنبيه بر آن كه هر يك از امين بودن و طمع مادّى نداشتن آن حضرت دلالت نمايد بر وجوب اطاعت او در چيزى كه ايشان را به آن دعوت مىكند ، چه جاى آن كه هر دو صفت با هم مجتمع شده باشند .\r\nيا به جهت آن كه هر يك از آن دو تعلق به علتى دارد : از امانت ، و طمع اجرت نداشتن .\r\n( آيهء 111 ) ( قَالُواْ أَنُؤْمِنُ لَكَ وَ اتَّبَعَكَ الْأَرْذَلُونَ )\r\nلغت :\r\nرذل به معنى انسان پليد و فرومايه است . و أرذل اسم تفصيل آن است .\r\n\r\n","description":"","footnote":"","page_name":" 53 ","page_number":53},
  {"content":"\r\n\r\nتفسير :\r\nپس قوم نوح عليه السلام در مقام انكار برآمده در جواب او گفتند : آيا ايمان آوريم و تو را تصديق كنيم ، و حال آن كه فرومايگان كه نه حسب دارند و نه نسب و نه مال و نه جاه از تو پيروى كرده‌اند . حاصل آن كه قوم نوح به جهت سخافتِ عقل و قصور رأى خود ، فقط نظر بر مظاهر دنيا داشتند و پيروى فقرا و ضعفا را مانع پيروى خود دانستند ، و به اين قول اشاره كردند به آن كه پيروى فقرا و ضعفا از روى بصيرت نيست ؛ بلكه به طمع مال و جاه به ظاهر موافقت نموده و اما در باطن مخالف هستند .\r\n( آيهء 112 ) ( قَالَ وَ مَا عِلْمِى بِمَا كَانُواْ يَعْمَلُونَ )\r\nتفسير :\r\nنوح عليه السلام در جواب آنان فرمود : مرا چه اطلاعى است كه ايشان چه كنند و مرا با باطن آنها چه كار است ؟ مرا با دعوت ايشان و ظاهر عمل آنان كار است . يعنى حكم من بر ظاهر باشد و چون به ظاهر ايمان آورده و اعمال اهل ايمان بجاى آرند ، پس بر من واجب است كه با آنها معاملهء اهل ايمان نمايم .\r\n( آيهء 113 ) ( إِنْ حِسَابُهُمْ إِلَّا عَلَى رَبّى لَوْ تَشْعُرُونَ )\r\nتفسير :\r\nحساب باطن ايشان نيست مگر بر پروردگار من كه بر حقايق قلوب بندگان آگاه است اگر بينديشيد . يعنى اگر شعور داريد كه خداى تعالى عالم الغيب و الشهاده مىباشد ، پس مىفهميد قول مرا در اين باب ، و ليكن جاهليد و از معارف بهره‌اى نداريد و آنچه نمىدانيد مىگوييد .\r\nقريش نيز به همين طريق سلوك نموده و به اصحاب حضرت پيغمبر صلى الله عليه و آله طعن زدند ،\r\n\r\n","description":"","footnote":"","page_name":" 54 ","page_number":54},
  {"content":"\r\n\r\nچنان كه پادشاه روم از ابو سفيان از پيروان حضرت محمد صلى الله عليه و آله پرسيد ، ابو سفيان گفت :\r\nايشان ضعفاى مردم و فرومايگان‌اند . او گفت : هميشه پيروان انبيا چنين بوده‌اند .\r\nحاصل آن كه چون قوم نوح عليه السلام پيروان او را به بىمقدارى و پستى طعن زدند ، آن حضرت با جملهء « لو تشعرون » ردّ اعتقاد آنها فرمود كه نبايد مؤمن را رذل گويند اگرچه فقيرترين مردمان و پست‌ترين مردمان در حسب و نسب باشد ؛ بلكه نظر الهى به ايمان و تقوا و طاعت است ، و لذا احترام و اكرام مؤمن ، واجب و اهانت و توهين به او مبارزه با خداى تعالى باشد .\r\n( آيهء 114 ) ( وَ مَآ أَنَا بِطَارِدِ الْمُؤْمِنِينَ )\r\nتفسير :\r\nخلاصه : قوم نوح گفتند : اين اراذل را از مجلس خود دور كن تا ما با تو مجالست نماييم و سخن تو را بشنويم . حضرت نوح عليه السلام فرمود :\r\nمن طردكنندهء مؤمنان از نزد خود نيستم .\r\n( آيهء 115 ) ( إِنْ أَنَا إِلَّا نَذِيرٌ مُّبِينٌ )\r\nتفسير :\r\nمن جز ترسانندهء آشكار نيستم ، يعنى من مبعوث شده‌ام به دعوت مكلّفان ، خواه اغنيا و خواه فقرا .\r\nتنبيه : اين كلام در حكم علت عدم طرد است ؛ يعنى مرا فرستاده‌اند تا بندگان را از كفر و معاصى بترسانم ، چه عزيز و با اقتدار باشند ، يا ذليل و بىمقدار ، پس چگونه سزاوار باشد كه فقرا را به جهت طلب پيروى اغنيا طرد نمايم .\r\nيا نيست بر من مگر ترساندن شما ؛ ترساندنى بيّن به برهان واضح ، پس جايز نباشد فقرا را براى استرضاى شما طرد نمايم .\r\n\r\n","description":"","footnote":"","page_name":" 55 ","page_number":55},
  {"content":"\r\n\r\n( آيهء 116 ) ( قَالُواْ لَلِن لَّمْ تَنتَهِ ينُوحُ لَتَكُونَنَّ مِنَ الْمَرْجُومِينَ )\r\nتفسير :\r\nكافران گفتند : اى نوح ، اگر از آنچه مىگويى - يعنى از دعوت و ترسانيدن - باز نايستى ، حتماً از دشنام داده‌شدگان و رانده‌شدگان ، يا از كشته‌شدگان به سنگ خواهى بود .\r\nاز ابو حمزهء ثمالى روايت است كه در هر موضعى از قرآن كه لفظ رجم واقع شده به معنى قتل است مگر در سورهء مريم در آيهء لَلِن لَّمْ تَنتَهِ لَأَرْجُمَنَّكَ وَاهْجُرْنِى مَلِيًّا كه به معنى شتم و دشنام مىباشد . « 1 »\r\n( آيهء 117 ) ( قَالَ رَبّ إِنَّ قَوْمِى كَذَّبُونِ * فَافْتَحْ بَيْنِى وَ بَيْنَهُمْ فَتْحًا وَ نَجّنِى وَ مَن مَّعِىَ مِنَ الْمُؤْمِنِينَ )\r\nتفسير :\r\nچون حضرت نوح عليه السلام اين كلمات تهديدآميز را از قوم خود شنيد و از ايمان آوردن آنها نااميد شد ، روى نياز به درگاه بىنياز آورد و گفت :\r\nاى پروردگار من ، به درستى كه قوم من مرا تكذيب كردند و دعوت و تبليغ مرا به دروغ نسبت دادند . حاصل آن كه نوح عليه السلام عرض كرد : پروردگارا ، چون اين قوم از روى عناد مرا تكذيب كردند و دعوى رسالت مرا باور نكردند ، پس حكم فرما ميان من و ايشان حكمى كه گشاينده باشد و نجات ده مرا و هر كه را با من است از ايمان‌آورندگان از آزار ايشان ، يا از عواقب عمل ايشان ، يا نجات ده ما را از عذاب نازل بر ايشان و رهايى ده ما را .\r\nتبصره : حضرت نوح عليه السلام مىدانست كه خداوند سبحان ، عالم الغيب والشهاده مىباشد ، و لكن مراد او از اين مناجات آن بود كه من بر ايشان نفرين مىكنم ، نه به جهت اين كه مرا به\r\n\r\n\r\n","description":"","footnote":"\r\n( 1 ) . تفسير منهج الصادقين ، ج 6 ، ص 464 .\r\n","page_name":" 56 ","page_number":56},
  {"content":"\r\n\r\nخشم آورده و اذيّت كرده‌اند ؛ بلكه نفرين من در بارهء ايشان به جهت تو و دين تو مىباشد ؛ زيرا ايشان تكذيب وحى تو و انكار وحدانيت تو نموده‌اند ، پس عذاب بر آنها نازل فرما و مرا و هر كه را با من است از آن خلاصى عطا فرما . و اين دعاى حضرت نوح به رضاى الهى و بعد از اتمام حجّت برقوم خود بود ؛ زيرا فقط هشتاد نفر به او ايمان آوردند و بقيه در عناد و لجاج افزوده و در ايذا و اذيّت او كوشيدند به حدّى كه آن قدر حضرت را مىزدند كه نزديك كشتن بود ، منتها بركشتنش به سبب حفظ الهى ، قادر نبودند ، لذا مستوجب غضب و سخط الهى شدند .\r\n( آيهء 119 ) ( فَأَنجَيْنهُ وَ مَن مَّعَه‌ُو فِى الْفُلْكِ الْمَشْحُونِ )\r\nتفسير :\r\nپس نجات داديم نوح را و هر كه با او بود در كشتى كه پر از آدميان و امتعه و مأكولات و انواع حيوانات بود .\r\n( آيهء 120 ) ( ثُمَّ أَغْرَقْنَا بَعْدُ الْبَاقِينَ )\r\nتفسير :\r\nپس بعد از رهانيدن او و پيروان او ، پس‌ماندگان از كشتى - يعنى كفّارى را كه حضرت نوح بر ايشان مبعوث بود و ايمان نياوردند و سوار كشتى نوح نشدند - غرق ساختيم و هلاك نموديم .\r\n( آيهء 121 ) ( إِنَّ فِى ذَ لِكَ لَأَيَةً وَ مَا كَانَ أَكْثَرُهُم مُّؤْمِنِينَ )\r\nتفسير :\r\nحقّاً كه در صبر نوح و اذيّت قوم و عناد و انكار ايشان و غرق گشتن ايشان و نجات اهل ايمان در كشتى ، نشانه و آيتى است براى كسانى كه پند يابند و متَّعظ شوند و از وادى\r\n\r\n","description":"","footnote":"","page_name":" 57 ","page_number":57},
  {"content":"\r\n\r\nضلالت دورى كرده و از انبيا پيروى كنند و تابع حق شوند ، و بيشتر قوم نوح گرويدگان به خدا و پيغمبر او نبودند ؛ بلكه از قوم او فقط گروه كمى ايمان آوردند .\r\n( آيهء 122 ) ( وَإِنَّ رَبَّكَ لَهُوَ الْعَزِيزُ الرَّحِيمُ )\r\nتفسير :\r\nو به درستى كه پروردگار تو غالب است بر عقوبت كافران ، و مهربان است به مهلت دادن به ايشان تا حجّت بر آنها تمام گردد ؛ يعنى قبل از اتمام حجّت و اظهار بيّنه بر اثبات حق ، عذاب نفرمايد .\r\nتنبيه : آيهء شريفه ، آگاهى و عبرتى باشد براى عالميان كه در مدّت طولانى دعوت حضرت نوح و اتمام حجّت كردن او ، عدهء كمى ايمان آوردند و بقيه به كفر و ضلالت باقى ماندند ، لاجرم شومى كفر و عناد ، ايشان را فرا گرفته ، خود را به عذاب دنيا و آخرت گرفتار نمودند .\r\nاين داستان ، گوشزد امّت باشد كه مبادا از فرمان‌بردارى حق سرپيچى كنند و اگر هم به غفلت مخالفتى نموده ، زود توبه و انابه نمايند كه عاقبتِ مخالفت با خدا و رسول وخيم خواهد بود ؛ هر كه با حق درافتاد ، ور افتاد .\r\nقصهء چهارم : حضرت هود عليه السلام\r\n\r\n[ داستان حضرت هود ( ع ) و قوم عاد 
  ]\r\n( آيهء 123 ) ( كَذَّبَتْ عَادٌ الْمُرْسَلِينَ )\r\nتفسير :\r\nقوم عاد فرستادگان خدا را تكذيب كردند .\r\nبيان : گرچه قوم عاد فقط با پيغمبر خود مخالفت نمودند ؛ لكن چون تمام انبيا در دعوت به حق شريك‌اند ، لذا تكذيب يك پيغمبر ، مستلزم تكذيب تمام انبياست و به اين اعتبار فرمود قوم : عاد پيغمبران را تكذيب كردند .\r\n\r\n","description":"","footnote":"","page_name":" 58 ","page_number":58},
  {"content":"\r\n\r\nو نيز چون هر پيغمبرى امّت خود را به ايمان به جميع انبيا امر فرموده ، به اين اعتبار هم صحيح است كه گفته شود : قوم عاد پيغمبران را تكذيب كردند .\r\n( آيهء 124 ) ( إِذْ قَالَ لَهُمْ أَخُوهُمْ هُودٌ أَلَا تَتَّقُونَ )\r\nتفسير :\r\nزمانى كه برادرِ قبيله‌اى ايشان حضرت هود عليه السلام به ايشان‌گفت : آيا پرهيز نمىكنيد از شرك ؟\r\nيا از نزول عذاب الهى و عقاب سبحانى ترسناك نيستيد ؟\r\nعلامهء مجلسى رحمه الله فرمايد : حضرت هود عليه السلام را « هود » ناميدند به جهت آن كه هدايت يافت ميان قوم خود كه گمراه بودند ، و در سن چهل سالگى به دعوت قوم مأمور شد . روزى در مجمعى نزد ايشان آمد و گفت : اى قوم ، پرستش كنيد خداى را كه شما را آفريده و معبودى به غير او نيست . گفتند : اى هود ، تو نزد ما ثقه و محلّ اعتماد و امين بودى ! [ يعنى نبايد ادّعاى پيامبرى كنى 
  ] فرمود : من رسول الهى هستم به سوى شما ، بت‌پرستى را ترك كنيد . به شنيدن اين كلام به خشم آمده و گلوى او را فشردند به حدّى كه نزديك مردن رسيد ، پس دست از او برداشتند ، و يك شبانه‌روز بىهوش افتاد .\r\n( آيهء 125 ) ( إِنّى لَكُمْ رَسُولٌ أَمِينٌ * فَاتَّقُواْ اللَّهَ وَ أَطِيعُونِ )\r\nتفسير :\r\nهمانا من براى شما ، فرستاده‌اى امين بر وحى و رسالت هستم ؛ يعنى آنچه بر من نازل شده از حق تعالى به همان طريق به شما مىرسانم و به تغيير و تبديل آن خيانت ننمايم .\r\nيا به صفت امانت در ميان شما مشهور و معروف هستم ، پس مىدانيد كه قول من حق و صدق و مبرّا از كذب و تهمت است . پس بترسيد از مخالفت و سرپيچى امر خدا و مرا در آنچه شما را بدان دعوت مىكنم اطاعت كنيد .\r\n( آيهء 127 ) ( وَ مَآ أَسَلُكُمْ عَلَيْهِ مِنْ أَجْرٍ إِنْ أَجْرِىَ إِلَّا عَلَى رَبّ الْعلَمِينَ )\r\n\r\n","description":"","footnote":"","page_name":" 59 ","page_number":59},
  {"content":"\r\n\r\nتفسير :\r\nو از شما بر تبليغ رسالت و اداى دعوت ، هيچ مزدى از مال و متاع دنيا نمىخواهم ، اجر من نيست مگر بر پروردگار عالميان .\r\nتنبيه : ذكر مكرر قول مذكور در داستان انبيا به جهت آن است كه بفهمانند هدف انبيا اين است كه قوم خود را به معرفت حق و عمل به آنچه نزديك سازد آنها را به درگاه الهى ، و برساند آنها را به ثواب سبحانى ، و نجات دهد آنها را از عذاب دائمى ، دعوت كنند و تمام انبيا از آلودگى به دنياى دنيه مبرّا و منزّه بودند و بر دعوت به اصول مذهب حق از توحيد و عدل و معاد متفق بودند .\r\n( آيهء 128 ) ( أَتَبْنُونَ بِكُلّ رِيعٍ ءَايَةً تَعْبَثُونَ )\r\nلغت :\r\nريع به معنى مكان مرتفع كه از دور ديده مىشود است .\r\nتفسير :\r\nچون قوم هود عليه السلام به لهو و لعب مشغول و به هرزگى اوقات مىگذرانيدند ، لذا حضرت هود فرمود : آيا به عبث و بازيچه در هر مكان بلند بنايى بنا مىكنيد ، تا علامتى باشد براى تماشاى عابران ، بدون آن كه شما را به آن بناها احتياج باشد و در آنها سكنا كنيد ؟ !\r\nيا سر راه‌ها بناهاى بلند و مرتفع به عبث و بيهوده بنا مىكنيد كه هيچ احتياجى به آنها نداريد .\r\n( آيهء 129 ) ( وَ تَتَّخِذُونَ مَصَانِعَ لَعَلَّكُمْ تَخْلُدُونَ )\r\nلغت :\r\nمصانع جمع « مصنع » و يكى از معانى آن آبگير و مأخذ آب ، مانند حوض و استخر است .\r\n\r\n","description":"","footnote":"","page_name":" 60 ","page_number":60},
  {"content":"\r\n\r\nتفسير :\r\nو فرا مىگيريد استخرهاى آب يا قصرهاى محكم يا ابنيهء رفيعه را ، يا قلعه‌هاى مستحكم مىسازيد . گوييا شما جاويد خواهيد بود و هرگز نمىميريد ، لذا بناها را محكم مىكنيد مانند كسى كه طمع جاويد بودن در آن داشته باشد .\r\nبعضى از مفسّران گفته‌اند : مراد از اين بناها لانه‌هاى كبوتر و پرنده‌هاست كه بر بلندىها براى بازى نمودن با آنها بنا مىنمودند ، يا قصور رفيعه بنا مىكردند و به آن بر يكديگر مباهات مىنمودند .\r\nدر مجمع البيان از حضرت پيغمبر صلى الله عليه و آله روايت شده كه :\r\nإنَّ كُلَّ بَناءٍ يُبْنى وَبالٌ عَلى صاحِبِهِ يَومَ القِيامَةِ إلّاما لابُدَّ مِنهُ\r\n، فرمود : هر بنايى ساخته شود ، آن بنا روز قيامت و بال مالك آن باشد مگر آنچه به آن نياز باشد . « 1 »\r\n( آيهء 130 ) ( وَ إِذَا بَطَشْتُم بَطَشْتُمْ جَبَّارِينَ )\r\nتفسير :\r\nو چون كسى را به قهر بگيريد در مؤاخذه سختگيرى مىكنيد بدون شفقت و رأفت و مهربانى و قصد تأديب و عاقبت‌بينى .\r\nجبّار كسى است كه از سر غضب ، مردمان را زند و در شكنجه اندازد و به عذاب تعجيل كند بى آن كه از عاقبت آن بينديشد .\r\n( آيهء 131 ) ( فَاتَّقُواْ اللَّهَ وَ أَطِيعُونِ )\r\nتفسير :\r\nپس بترسيد خداى را به ترك اين امور قبيحه و افعال شنيعه . و فرمان بريد مرا در آنچه به آن امر مىنمايم ، كه اين در دنيا و آخرت به نفع شما باشد .\r\n\r\n\r\n","description":"","footnote":"\r\n( 1 ) . تفسير مجمع البيان ، ج 4 ، ص 198 .\r\n","page_name":" 61 ","page_number":61},
  {"content":"\r\n\r\nتنبيه : حضرت هود عليه السلام قوم را آگاه فرمود به امور ثلاثهء مذمومه :\r\n1 . اتّخاذ ابنيهء عاليه كه دلالت دارد بر دوست داشتن آن .\r\n2 . اتّخاذ مصانع كه دالّ است بر دوست داشتن بقا .\r\n3 . جبّاريت كه دلالت مىكند بر دوست داشتن علوّ و برترى انحصارى .\r\nحاصل آن كه ايشان دوست داشتند علو و بقاى به علو و منحصر بودن به علو را ؛ يعنى حب دنيا مستولى شده بر آنها به حدّى كه مستغرق گرديده در آن و خارج شدند از حد عبوديت ، و تمام اينها دلالت دارد بر اين كه دوستى دنيا مايهء هر گناهى است . و بعد از ذكر اين سه امر ، باز تذكّر فرمود به ترس از خدا و اطاعت خود به جهت تأكيد در دعوت .\r\n( آيهء 132 ) ( وَ اتَّقُواْ الَّذِى أَمَدَّكُم بِمَا تَعْلَمُونَ )\r\nتفسير :\r\nبعد از آن مؤكَّد نمود وعظ را به آنچه مورد قبول است ، و آن يادآورى نعم الهى است به طور اجمال و فرمود :\r\nو بترسيد از آن خداوندى كه شما را به آنچه مىدانيد و مىشناسيد از انواع نعمت‌ها امداد فرمود .\r\n( آيهء 133 و 134 ) ( أَمَدَّكُم بِأَنْعمٍ وَ بَنِينَ * وَ جَنتٍ وَ عُيُونٍ )\r\nتفسير :\r\nامداد فرمود شما را به چهارپايان تا از آنها فوايد بريد ، و به پسران تا حافظ گوسفندان و ياور شما باشند ، و به باغستان‌ها كه از ميوه‌جات آن بهره‌ور شويد و به چشمه‌هاى آب كه نشو و نماى زراعات و اشجار به آنها باشد .\r\n\r\n","description":"","footnote":"","page_name":" 62 ","page_number":62},
  {"content":"\r\n\r\n( آيهء 135 ) ( إِنّى أَخَافُ عَلَيْكُمْ عَذَابَ يَوْمٍ عَظِيمٍ )\r\nتفسير :\r\nبعد از آن تهديد فرمود آنها را :\r\nحقّاً من مىترسم بر شما عذاب روزى بزرگ را در آخرت كه آتش جهنّم است ؛ زيرا خداوند چنان كه قادر است بر نعمت دادن ، قادر است بر انتقام .\r\nنكته : وصف يوم به عظمت به اعتبار وقوع عذاب عظيم است در آن . « 1 »\r\n( آيهء 136 ) ( قَالُواْ سَوَآءٌ عَلَيْنَآ أَوَعَظْتَ أَمْ لَمْ تَكُن مّنَ الْوَ عِظِينَ )\r\nتفسير :\r\nبعد از تذكّر به نعمت‌ها و تهديد به عذاب ، به عوض آن كه متنبّه شده توبه كنند و دست از شرك و كفر بردارند به هتاكى و بىشرمى افزوده :\r\nگفتند : يكسان است بر ما چه پند دهى ما را و نصيحت كنى ، يا از پنددهندگان نباشى .\r\nيعنى ما طريقهء خود را از دست نمىدهيم ، چه تو واعظ و ناصح ما باشى يا نه . اين كلام جهت مبالغه است در بىاعتنايى آنها به وعظ و نصيحت .\r\nتنبيه : تأمّل در اين گزارشات ، عاقل را هشيارى و بينايى دهد كه حضرت هود عليه السلام مانند پدر مهربان در مقام وعظ و نصيحت برآمده ، ابتدا به تذكّر نعمت‌ها بعد به انذار بترساندن از روز بزرگ كه قيامت باشد . با اين وصف ، عوض آن كه پند پذيرند و متعظ شوند و از مخالفت دست بردارند ، در مقام جواب گفتند : ما طريقهء خود را از دست ندهيم چه تو واعظ ما باشى يا نباشى . و اين نهايت اعراض است كه ابداً توجّه قلبى پيدا نكنند ، و لذا حضرت باقر عليه السلام فرمايد :\r\nمَن لم يَجعلِ اللَّهُ لَهُ مِن نَفْسِهِ واعِظاً فإِنَّ مَواعِظَ الناسِ لَن تُغنيَ عَنهُ شَيئاً :\r\n\r\n\r\n","description":"","footnote":"\r\n( 1 ) . تفسير منهج الصادقين ، ج 6 ، ص 468 .\r\n","page_name":" 63 ","page_number":63},
  {"content":"\r\n\r\nكسى كه خداوند [ به خاطر عناد و مخالفت و گناهان او 
  ] براى او از نفس خودش واعظى قرار نداد پس به تحقيق مواعظ مردم هرگز در او اثر نكند . « 1 »\r\n( آيهء 137 و 138 ) ( إِنْ هذَآ إِلَّا خُلُقُ الْأَوَّلِينَ * وَ مَا نَحْنُ بِمُعَذَّبِينَ )\r\nلغت :\r\nخُلُق به معنى عادت و طبيعت است .\r\nتفسير :\r\nبعد از آن براى توجيه عقيدهء باطل خود گفتند :\r\nاين كارها كه ما برآنيم از بت‌پرستى و تجبر و عمارت بناهاى بلند و قصرهاى مرتفع نيست :\r\n1 . مگر عادت پيشينيان ما كه معتقد به آن بودند و ما به آنها اقتدا كنيم .\r\n2 . نيست آنچه تو براى ما آورده‌اى از توحيد و اين كه اعمال ما حساب و كتاب دارد و لزوم ترك امور مذكوره ، مگر عادت كسانى كه پيش از اين دعوى پيغمبرى نمودند و مانند آنچه تو مىگويى مىگفتند .\r\n3 . نيست آنچه ما بر آنيم از زنده بودن و مرگ ، مگر عادت هميشگى و هرگز بعث و نشور و معاد نخواهد بود .\r\nوَ مَا نَحْنُ بِمُعَذَّبِينَ : و نباشيم ما عذاب‌شوندگان .\r\n( آيهء 139 ) ( فَكَذَّبُوهُ فَأَهْلَكْنهُمْ إِنَّ فِى ذَ لِكَ لَأَيَةً وَ مَا كَانَ أَكْثَرُهُم مُّؤْمِنِينَ )\r\nتفسير :\r\nپس رسالت هود را تكذيب كردند و وعيد او را به عذاب دروغ پنداشتند ، پس ايشان را به سبب اين تكذيب به باد صرصر هلاكت كرديم .\r\n\r\n\r\n","description":"","footnote":"\r\n( 1 ) . بحار الانوار ، ج 78 ، ص 173 .\r\n","page_name":" 64 ","page_number":64},
  {"content":"\r\n\r\nحقّاً كه در هلاك قوم عاد نشانه‌اى است كه دلالت كند بر آن كه عاقبت مكذّبين ، به عذاب دنيوى و عقاب ابدى منجر شود و سرانجام مخالف حق ، به هلاكت افتد .\r\nو بيشتر قوم عاد ايمان آورندهء به حق نبودند ؛ زيرا كمى از آن قبيله به حضرت هود عليه السلام ايمان آورده و باقى به كفر و بت‌پرستى باقى ماندند .\r\n( آيهء 140 ) ( وَ إِنَّ رَبَّكَ لَهُوَ الْعَزِيزُ الرَّحِيمُ )\r\nتفسير :\r\nو همانا كه پروردگار تو غالب است كه از عذاب كفّار باك ندارد و هيچ كس او را در انتقام از ايشان عاجز نسازد ، و مهربان است كه مؤمنان را از مهلكهء عقوبت و عذاب رهايى و نجات مرحمت فرمايد .\r\nعلامهء مجلسى رحمه الله از حضرت هادى عليه السلام روايت نموده كه خداوند قوم هود را به باد صرصر هلاك فرمود ، شهرهاى آنها آبادان و با خير فراوان بود ، پس خدا باران را هفت سال از آنها بازداشت تا خشك‌سالى پديد آمد و خير بركت از بلاد آنها بر طرف شد ، هود عليه السلام به ايشان فرمود : طلب آمرزش كنيد از پروردگار خود و توبه نماييد تا باران را نازل فرمايد و شما را قوتى مرحمت فرمايد . قوم او بر طغيان و مخالفت افزودند ، خداوند به هود وحى فرمود كه : عذاب در فلان وقت نازل شود و آن ، بادى خواهد بود كه در آن عذابى دردناك باشد . وقت موعود ديدند ابرى رو به ايشان آيد ، شادمان شده گفتند : باران مىآيد .\r\nهود فرمود : بلكه عذاب است ! و همه را هلاك نمود .\r\nقصهء پنجم : حضرت صالح عليه السلام\r\n\r\n[ داستان حضرت صالح ( ع ) و وقوم ثمود 
  ]\r\n( آيهء 141 ) ( كَذَّبَتْ ثَمُودُ الْمُرْسَلِينَ )\r\nتفسير :\r\nقبيلهء ثمود پيغمبران ؛ يعنى صالح و انبيايى كه پيش از او بودند را تكذيب نمودند و به دروغ پنداشتند .\r\n\r\n","description":"","footnote":"","page_name":" 65 ","page_number":65},
  {"content":"\r\n\r\n( آيهء 142 ) ( إِذْ قَالَ لَهُمْ أَخُوهُمْ صلِحٌ أَلَا تَتَّقُونَ )\r\nتفسير :\r\nزمانى كه برادر قبيله‌اى ايشان ، صالح به آنها گفت : آيا از عذاب خدا نمىترسيد كه به او شرك مىآوريد ؟ !\r\n( آيهء 143 ) ( إِنّى لَكُمْ رَسُولٌ أَمِينٌ )\r\nتفسير :\r\nهمانا من براى شما فرستاده‌اى امين و يا مشهور به امانت و ديانت و راستى در اقوال و درستى در افعال هستم .\r\n( آيهء 144 و 145 ) ( فَاتَّقُواْ اللَّهَ وَ أَطِيعُونِ * وَ مَآ أَسَلُكُمْ عَلَيْهِ مِنْ أَجْرٍ إِنْ أَجْرِىَ إِلَّا عَلَى رَب‌ّالْعلَمِينَ )\r\nتفسير :\r\nپس بترسيد و حذر كنيد از عذاب خداى تعالى و مرا در اوامر و نواهى اطاعت كنيد . و از شما بر تبليغ رسالت يا بر وعظ و نصيحت ، هيچ مزدى نمىخواهم كه به من دهيد تا به جهت آن در آنچه مىگويم و امر مىكنم متهم باشم ؛ بلكه خواست من از شما هدايت و ايمان است . اجر و پاداش من نيست مگر بر پروردگار عالميان .\r\nتنبيه : آيهء شريفه اخبار فرمايد به اين كه انبياى عظام نظرشان به هدايت و ارشاد مردم است و تمام سعى و جديت آنها بر اين است كه بشر را از حضيض جهل و غفلت و شقاوت ، نجات داده به اوج معرفت و علم و سعادت نايل گردانند ، و به هيچ وجه به ماديات از قبيل مال و جاه و جلال و شوكت و رياست ، نظر نداشتند و خيرخواه عموم بودند و اين دستورى براى مبلّغان اسلامى مىباشد كه نظر مادى را به كلى ملغى نموده ، فقط وظيفهء الهى را منظور داشته باشند و مجدانه قدم بردارند تا سعادت را دريابند .\r\n\r\n","description":"","footnote":"","page_name":" 66 ","page_number":66},
  {"content":"\r\n\r\n( آيهء 146 ) ( أَتُتْرَكُونَ فِى مَا ههُنَآ ءَامِنِينَ )\r\nتفسير :\r\nبعد از اظهار اين كه از شما اجرى نمىخواهم كه موجب تهمت باشد ، زبان به موعظه و نصيحت گشوده فرمود :\r\nآيا ( گمان مىكنيد ) كه واگذاشته خواهيد شد ( استفهام براى انكار است ) ؛ يعنى شما را در آنچه هستيد از نعمت‌هاى دنيا مانند منازل با نزهت و مساكن پرنعمت نخواهند گذاشت در حالتى كه ايمن باشيد از آفات ؟\r\n( آيهء 147 و 148 ) ( فِى جَنتٍ وَ عُيُونٍ * وَ زُرُوعٍ وَ نَخْلٍ طَلْعُهَا هَضِيمٌ )\r\nلغت :\r\nطلع هضيم برخى گفته‌اند به معنى ميوهء تازه رسيدهء نرم است .\r\nپس آن نعمت‌ها را تفسير فرمايد :\r\nتفسير :\r\nدر بوستان‌هاى پر از اشجار و چشمه‌هاى آب . بعضى از مفسّران گفته‌اند : مراد از عيون چاه‌هاى پر از آب سرد و خنك است ؛ زيرا قوم ثمود را چشمه نبوده است .\r\nو كشتزارها و نخلستان‌هايى كه شكوفه‌هاى درختان آن لطيف و نازك و نرم است .\r\nابن عباس گويد : مراد از طلع خرمايى است كه خيلى لطيف است .\r\nنكته : ذكر نخل با آن كه « جنّات » شامل آن است به جهت فضل آن باشد بر ساير درختان . يا مراد از جنّات باغستان‌هاى غير خرما بوده باشد .\r\nحاصل آن كه حضرت صالح عليه السلام آگاه ساخت آنها را به نعمت‌هاى الهى و فرمود : شما مرفّه الحال و با وسعت و نعمت هستيد و از منعم خود غافليد .\r\n( آيهء 149 و 150 ) ( وَتَنْحِتُونَ مِنَ الْجِبَالِ بُيُوتًا فرِهِينَ * فَاتَّقُواْ اللَّهَ وَ أَطِيعُونِ )\r\n\r\n","description":"","footnote":"","page_name":" 67 ","page_number":67},
  {"content":"\r\n\r\nاعراب و لغت :\r\nفارهين منصوب و حال است از واو ( يعنى فاعل ) تنحتون . و نحط به معنى تراشيدن و فاره به معنى ماهر و « با نشاط » است .\r\nتفسير :\r\nو ماهرانه براى مساكن خود از كوه‌ها خانه‌ها مىتراشيد .\r\nيا در حالتى كه بشّاش و شادمانيد در آن .\r\nو چون حق تعالى اين نعمت‌هاى وافره و قوّت اين صناعت به شما ارزانى فرموده ، پس بترسيد خدا را به ترك شرك و آرزوهاى دور و دراز ، كه خير دنيا و آخرت شما در آن است و مرا در اوامر و نواهى و جميع احكام الهى فرمان بريد .\r\n( آيهء 151 و 152 ) ( وَلَا تُطِيعُواْ أَمْرَ الْمُسْرِفِينَ * الَّذِينَ يُفْسِدُونَ فِى الْأَرْضِ وَ لَايُصْلِحُونَ )\r\nتفسير :\r\nو اطاعت مكنيد فرمان كافرانى كه مسرف‌اند . مراد رؤساى ايشان است كه گروهى بودند كه قصد هلاك صالح را داشتند و مردم را از پيروى آن حضرت منع مىكردند ، پس در وصف ايشان فرمايد :\r\nآنان كه فساد مىكنند در زمين به گمراه كردن مردم از راه حق و رواج فسق و فجور و اشاعه قبايح و شنايع ، و كار خود را به ايمان و طاعت و توبهء از كفر و معصيت اصلاح نمىكنند .\r\n( آيهء 153 ) ( قَالُواْ إِنَّمَآ أَنتَ مِنَ الْمُسَحَّرِينَ )\r\nلغت :\r\nمسحَّر اسم مفعول از باب تفعيل به معنى كسى كه مكرر مورد جادو قرار گرفته باشد .\r\n\r\n","description":"","footnote":"","page_name":" 68 ","page_number":68},
  {"content":"\r\n\r\nتفسير :\r\nگفتند : جز اين نيست كه تو از جادوشدگانى ؛ يعنى تو را مكرر جادو كرده‌اند و عقل تو مغلوب شده كه اين حرف‌ها را مىزنى .\r\n( آيهء 154 ) ( مَآ أَنتَ إِلَّا بَشَرٌ مّثْلُنَا فَأْتِ بَايَةٍ إِن كُنتَ مِنَ الصدِقِينَ )\r\nتفسير :\r\nتو نيستى مگر آدمى مانند ما ، پس چرا دعوى رسالت مىكنى و چون ترك اين ادّعا نمىكنى و در اين باب اصرار مىورزى ، اگر در ادّعاى خود راستگويى پس نشانه‌اى از خوارق عادت بياور .\r\nداستان قوم ثمود : علامهء مجلسى رحمه الله از حضرت امام محمد باقر عليه السلام روايت نموده كه حضرت پيغمبر صلى الله عليه و آله از جبرئيل سؤال فرمود : چگونه بود هلاك قوم صالح عليه السلام ؟ جبرئيل گفت : صالح مبعوث شد در وقتى كه شانزده ساله بود ، و در ميان قوم ماند تا عمر او به صد و بيست سال رسيد ، و آنها اجابت نمىكردند او را ، و هفتاد بت داشتند . چون اين حال را مشاهده نمود ، به قوم خود گفت : بر شما عرضه مىدارم دو چيز را اگر خواهيد از من پرسيد تا من از خداى خود بخواهم و او اجابت كند ، يا من از خدايان شما بخواهم و آنها اجابت كنند . كه در اين صورت من از ميان شما بيرون مىروم . گفتند : به انصاف آمده‌اى ، پس بنا به وعده ، روزى بت‌ها را به صحرا بردند و طعام و شراب خوردند ، حضرت صالح را گفتند : هر چه خواهى بخواه . حضرت يكى يكى نام بت‌ها را از آنها پرسيد و هر يك را صدا نمود ، از هيچ كدام جواب نيامد ، فرمود : اى قوم ، ديديد جواب نگفتند ؟ ! پس خودشان گفتند : چرا جواب صالح را نداديد ؟ باز جواب نيامد ، آخر الامر گفتند : اى صالح ، دور شو و ما را زمانى با بت‌ها بگذار . حضرت دور شد ، آنها فرش‌ها و ظرف‌ها را انداختند و در پيش بت‌ها به خاك غلطيدند و گفتند : اگر شما امروز جواب صالح را نگوييد ما رسوا مىشويم ! پس باز صالح يك يك را ندا كرد ، هيچ يك جواب نگفتند ، حضرت فرمود : حال شما سؤالى كنيد تا من از خداى خود بخواهم فوراً برآورده شود . هفتاد نفر از رؤساى خود را انتخاب كردند\r\n\r\n","description":"","footnote":"","page_name":" 69 ","page_number":69},
  {"content":"\r\n\r\nو آنها گفتند : اى صالح ، اگر خداى تو خواستهء ما را اجابت كند ما ايمان آريم و تمام قوم به متابعت ما ايمان آرند . حضرت فرمود : بخواهيد آنچه مىخواهيد . ايشان اشاره به كوهى نمودند ، گفتند : از خداى خود بخواه كه بيرون آورد از اين كوه شتر ماده . . . حضرت از خدا خواست ، فوراً كوه شكافته و آوازى عظيم ظاهر و اضطرابى شديد بارز و شتر از آن شكاف ظاهر شد . . . . پس گفتند : بچهء او هم بيرون آيد . حضرت خواست تا بچهء ناقه هم تولد يافت . . . .\r\n( آيهء 155 ) ( قَالَ هذِه‌ِى نَاقَةٌ لَّهَا شِرْبٌ وَ لَكُمْ شِرْبُ يَوْمٍ مَّعْلُومٍ )\r\nلغت :\r\nشِرب بر وزن « علم » به معنى حصهء آب است .\r\nتفسير :\r\nفرمود : اين شترى است كه شما طلبيده‌ايد ، براى اوست نصيبى از آب و براى شماست آب روزى معيّن ؛ يعنى يك روز از ناقه و يك روز براى شما . حاصل آن كه صالح فرمود :\r\nشما اقتصار نماييد در شرب خود ، و در نوبت ناقه مزاحم او نشويد و به عوض در آن روز به شما شير دهد .\r\n( آيهء 156 ) ( وَلَا تَمَسُّوهَا بِسُوءٍ فَيَأْخُذَكُمْ عَذَابُ يَوْمٍ عَظِيمٍ )\r\nتفسير :\r\nيعنى : قصد زدن و كشتن او مكنيد كه اگر مخالفت قول من نماييد و قصد آزار ناقه را كنيد ، پس شما را عذاب روز بزرگ فرا گيرد .\r\nنكته : عظيم بودن يوم به جهت عظيم بودن آنچه واقع شود در آن مىباشد و اين ابلغ است از تعظيم عذاب ؛ چه هر گاه يوم موصوف به عظمت باشد به سبب وقوع عذاب در آن ، پس عظمت آن عذاب روشن‌تر خواهد بود .\r\nاز حضرت صادق عليه السلام مروى است كه حق تعالى وحى فرمود كه اى صالح ، بگو به قوم خود\r\n\r\n","description":"","footnote":"","page_name":" 70 ","page_number":70},
  {"content":"\r\n\r\nكه خدا مقرّر فرموده كه يك روز آب مخصوص اين ناقه باشد ، و چون روز آب او مىشد همهء آب را مىخورد . پس او را مىدوشيدند و تمام مردم بزرگ و كوچك از شير او مىخوردند ؛ روز ديگر اهل شهر و حيوانات بر سر آب مىرفتند و ناقه در آن روز آب نمىخورد . مدّتى گذشت تا بر خدا ياغى شدند و به هم گفتند : پى كنيد ناقه را تا راحت شويد از او . . . .\r\n( آيهء 157 ) ( فَعَقَرُوهَا فَأَصْبَحُواْ ندِمِينَ )\r\nتفسير :\r\nپس پى كردند قوم ثمود ناقه را ، سپس پشيمان گشتند ؛ يعنى چون عذاب را ديدند پشيمان شدند و ندامّت و توبه براى آنها سودى نداشت ؛ زيرا وقت توبه پيش از نزول عذاب مىباشد .\r\n( آيهء 158 - 159 ) ( فَأَخَذَهُمُ الْعَذَابُ إِنَّ فِى ذَ لِكَ لَأَيَةً وَ مَا كَانَ أَكْثَرُهُم مُّؤْمِنِينَ * وَإِنَّ رَبَّكَ لَهُوَالْعَزِيزُ الرَّحِيمُ )\r\nتفسير :\r\nپس فرا گرفت ايشان را عذاب كه تمام آنها به سبب آن هلاك شدند .\r\nتنبيه : اسناد پى كردن ناقه به همهء قوم به جهت آن است كه تمام راضى بودند به آن ، و اين دالّ است بر آن كه هر جماعتى كه راضى باشند به فعل شخصى ، در آن كار شريك خواهند بود چه طاعت باشد يا معصيت . حضرت امير المؤمنين عليه السلام در نهج البلاغه فرمايد :\r\nإنّما يَجمعُ النَّاسَ الرضا والسخطُ ، وإنّما عَقَر ناقةَ ثَمودَ رجلٌ واحدٌ فعَمَّهُم اللَّهُ بالعذابِ لَمَّا عَمُّوهُ بالرضا ، فَقالَ سُبحَانَهُ :\r\nفَعَقَرُوهَا فَأَصْبَحُواْ ندِمِينَ . « 1 » حقّاً در اين داستان نشانه‌اى از قدرت و غضب خداست و دلالتى است براى كسانى كه عبرت مىگيرند بر اين كه كافر شدن بعد از اتمام حجّت موجب عذاب مىباشد .\r\n\r\n\r\n","description":"","footnote":"\r\n( 1 ) . نهج البلاغه ، خطبهء 192 .\r\n","page_name":" 71 ","page_number":71},
  {"content":"\r\n\r\nو بيشتر آنها ايمان‌آورندهء به حق و مؤمن نبودند .\r\nوَإِنَّ رَبَّكَ . . . به درستى كه پروردگار تو اوست غالب كه در انتقام مغلوب نگردد و مهربان است كه بدون استحقاق عذاب نفرمايد .\r\nنكته : در نفى ايمان از اكثر ايشان ، شايد اشاره باشد به آن كه اگر بيشتر يا نصف آنها ايمان مىآوردند ، به عذاب مبتلا نمىشدند .\r\nقصهء ششم : حضرت لوط عليه السلام\r\n\r\n[ داستان حضرت لوط ( ع ) و قومش 
  ]\r\n( آيهء 160 ) ( كَذَّبَتْ قَوْمُ لُوطٍ الْمُرْسَلِينَ )\r\nتفسير :\r\nقوم لوط ، پيغمبران را تكذيب كردند .\r\n( آيهء 161 ) ( إِذْ قَالَ لَهُمْ أَخُوهُمْ لُوطٌ أَلَا تَتَّقُونَ )\r\nتفسير :\r\nزمانى را كه برادر ايشان لوط ( مراد « برادر قبيله‌اى » است چنان كه مكرر مذكور شد و نزد بعضى مفسّران مراد ، اخوّت شفقت است ؛ زيرا ميان حضرت لوط و آن مردم علاقهء نسبى نبود ) گفت : آيا از خداى تعالى در ارتكاب معاصى نمىترسيد .\r\n( آيهء 162 و 163 ) ( إِنّى لَكُمْ رَسُولٌ أَمِينٌ * فَاتَّقُواْ اللَّهَ وَ أَطِيعُونِ )\r\nتفسير :\r\nبه تحقيق كه من براى شما فرستاده‌اى امينم ؛ يعنى خيرخواه شما مىباشم و غرض من از اين دعوت ، محض هدايت شماست نه غير آن .\r\nپس بترسيد از خدا در ترك گوش دادن به نصيحت من ، و مرا در قبول موعظه و ارشاد و هدايت اطاعت كنيد .\r\n\r\n","description":"","footnote":"","page_name":" 72 ","page_number":72},
  {"content":"\r\n\r\n( آيهء 164 ) ( وَ مَآ أَسَلُكُمْ عَلَيْهِ مِنْ أَجْرٍ إِنْ أَجْرِىَ إِلَّا عَلَى رَبّ الْعلَمِينَ )\r\nتفسير :\r\nو از شما بر تبليغ رسالت و نصيحت ، هيچ مزدى نمىخواهم تا بر شما گران آيد و آن را به گوش دل نشنويد و قبول نكنيد . اجر من نيست مگر بر پروردگار عالميان .\r\n( آيهء 165 ) ( أَ تَأْتُونَ الذُّكْرَانَ مِنَ الْعلَمِينَ )\r\nتفسير :\r\nچون عمل شنيع لواط در ميان آنها شايع شده بود ، حضرت لوط عليه السلام آنها را نهى و بر سبيل انكار و اعتراض فرمود :\r\nآيا از عالميان با مردان خلوت مىكنيد همچنان كه با زنان كنند ؟ !\r\n( آيهء 166 ) ( وَ تَذَرُونَ مَا خَلَقَ لَكُمْ رَبُّكُم مّنْ أَزْوَ جِكُم بَلْ أَنتُمْ قَوْمٌ عَادُونَ )\r\nتفسير :\r\nو مىگذاريد همسرانتان را كه آفريده است آنها را براى استمتاع شما پروردگار شما ؟ و چون اين امر در نهايت شناعت و قباحت است ، از اين جهت فرمود : بلكه شما گروهى متجاوز هستيد [ يعنى از مسير خلقت و راه فطرت تجاوزكننده‌ايد 
  ] كه با وجود همسران ، به مباشرت مردان ميل داريد ، يا از افراط كنندگانيد در انجام معاصى كه از جملهء آن اين عمل شنيع است .\r\n( آيهء 167 ) ( قَالُواْ لَلِن لَّمْ تَنتَهِ يلُوطُ لَتَكُونَنَّ مِنَ الْمُخْرَجِينَ )\r\nتفسير :\r\nبه عوض تنبّه و پيروى ، در مقام طغيان و عصيان برآمده گفتند : اگر از تقبيح ما و نهى از\r\n\r\n","description":"","footnote":"","page_name":" 73 ","page_number":73},
  {"content":"\r\n\r\nآن عمل بازنايستى يا اگر بازنايستى از آنچه ادّعا مىكنى ، حتماً از تبعيدشدگان خواهى بود ؛ يعنى تو را از شهر خود بيرون مىنماييم .\r\n( آيهء 168 ) ( قَالَ إِنّى لِعَمَلِكُم مّنَ الْقَالِينَ )\r\nتفسير :\r\nفرمود : بىترديد من از دشمنان اين كردار شما هستم نهايت دشمنى ، و از اعتراض كردن به ايعاد و ترسانيدن از عذاب الهى خوددارى نمىكنم .\r\nپس لوط روى از قوم گردانيده و آغاز مناجات كرد و گفت :\r\n( آيهء 169 و 170 ) ( رَبّ نَجّنِى وَ أَهْلِى مِمَّا يَعْمَلُونَ * فَنَجَّيْنهُ وَ أَهْلَه‌ُو أَجْمَعِينَ )\r\nاعراب :\r\nمما يعملون در اصل « من عقوبة ما يعملون » بوده و مضاف حذف شده است .\r\nتفسير :\r\nپروردگارا ، نجات فرما مرا و كسان مرا از و بال و سوء عاقبت آنچه مىكنند . مراد او اهل ايمان بود ، و لذا زن او با آن كه از اهل بيت او بود هلاك شد چنان كه فرمايد :\r\nپس نجات داديم او و همهء اهل او را كه دو دختر و داماد او بودند .\r\n( آيهء 171 و 172 ) ( إِلَّا عَجُوزًا فِى الْغبِرِينَ * ثُمَّ دَمَّرْنَا الْأَخَرِينَ )\r\nتفسير :\r\nمگر پيره‌زنى ؛ يعنى زن او كه داخل بود در باقيماندگان در عذاب .\r\nمروى است كه در راه سنگى بر سر او واقع شد و او را هلاك كرد ، به جهت آن كه به فعل قوم مايل و راضى بود .\r\nبعضى از مفسّران گفته‌اند : در شهر مانده بود و با لوط بيرون نيامد و گفت : راضيم كه به من رسد آنچه به قوم خواهد رسيد !\r\nثُمَّ دَمَّرْنَا الْأَخَرِينَ : سپس ديگران را هلاك كرديم .\r\n\r\n","description":"","footnote":"","page_name":" 74 ","page_number":74},
  {"content":"\r\n\r\n( آيهء 173 ) ( وَأَمْطَرْنَا عَلَيْهِم مَّطَرًا فَسَآءَ مَطَرُ الْمُنذَرِينَ )\r\nتفسير :\r\nو بارانيديم بر ايشان باران ؛ يعنى سنگ‌ها را به طريق باران بر سر ايشان بارانيديم ، يا پس از زير و رو كردن ديار ايشان ، آن شهر را سنگ‌باران كرديم . پس بد بارانى بود باران بيم‌داده‌شدگان كه ايمان نياوردند .\r\n( آيهء 174 ) ( إِنَّ فِى ذَ لِكَ لَأَيَةً وَ مَا كَانَ أَكْثَرُهُم مُّؤْمِنِينَ )\r\nتفسير :\r\nحقّاً كه در عذاب اين قوم نشانه‌اى از قدرت و غضب خداست و بيشتر ايشان ايمان آورندگان نبودند ؛ زيرا بجز دو دختر لوط يا دو دختر و داماد او به حضرت لوط عليه السلام نگرويده بودند .\r\n( آيهء 175 ) ( وَ إِنَّ رَبَّكَ لَهُوَ الْعَزِيزُ الرَّحِيمُ )\r\nتفسير :\r\nو همانا پروردگار تو اوست غالب كه هيچ كس در انتقام كفّار ، او را عاجز نتواند كرد و مهربان است بر مؤمنان و قبل از تنبيه و ارشاد و اتمام حجّت عذاب نفرمايد .\r\nقصهء هفتم : حضرت شعيب عليه السلام\r\n\r\n[ داستان حضرت شعيب ( ع ) و قوم ايكه 
  ]\r\n( آيهء 176 ) ( كَذَّبَ أَصْحبُ لَيْكَةِ الْمُرْسَلِينَ )\r\nتفسير :\r\nمردم « أيكه » پيغمبران را تكذيب نمودند ؛ يعنى شعيب را يا انبياى سلف را به دروغ بودن نبوّتشان نسبت دادند .\r\n\r\n","description":"","footnote":"","page_name":" 75 ","page_number":75},
  {"content":"\r\n\r\n« أيكه » جنگلى بود نزديك « مَدْيَن » و در آن اشجار و اثمار بسيار بود ، حق تعالى شعيب را به سوى اهل آن جا فرستاد و با آنها اجنبى بود ، و لذا حق تعالى نسبت اخوت ايشان به او نداد چنان كه به انبياى سابق نسبت داده بود و فرمود :\r\n( آيهء 177 ) ( إِذْ قَالَ لَهُمْ شُعَيْبٌ أَلَا تَتَّقُونَ )\r\nتفسير :\r\nزمانى كه شعيب به آنها گفت كه اى قوم ، آيا نمىترسيد از عذاب الهى كه به او شرك مىآوريد ؟ !\r\nدر نسب حضرت شعيب عليه السلام اختلاف است : بعضى او را از اولاد حضرت ابراهيم عليه السلام گفته‌اند و بعضى گفته‌اند : اولاد كسى بوده كه به حضرت ابراهيم ايمان آورده بود .\r\nعلامهء مجلسى رحمه الله به سند معتبر روايت نموده از حضرت صادق عليه السلام كه حق تعالى از عرب مبعوث نفرمود مگر پنج پيغمبر :\r\nهود ، صالح ، اسماعيل ، شعيب عليهم السلام و حضرت محمد صلى الله عليه و آله .\r\n( آيهء 178 ) ( إِنّى لَكُمْ رَسُولٌ أَمِينٌ )\r\nتفسير :\r\nحضرت شعيب قوم را دعوت نمود به خداپرستى و فرمود :\r\nهمانا من براى شما فرستاده‌اى امين هستم ؛ يعنى جز اصلاح حال و خير و هدايت و سعادت شما نمىخواهم .\r\n( آيهء 179 ) ( فَاتَّقُواْ اللَّهَ وَأَطِيعُونِ )\r\nتفسير :\r\nپس از عقوبت الهى بترسيد و از كفر و شرك و تكذيب بپرهيزيد ، و مرا در ترك مناهى و معاصى و پيروى اوامر و فرامين سبحانى اطاعت كنيد .\r\n\r\n","description":"","footnote":"","page_name":" 76 ","page_number":76},
  {"content":"\r\n\r\nتنبيه : مركز دايرهء سعادت جاودانى ، تقوا و پرهيزكارى است ، و لذا اصول دعوت انبياى عظام بر اين بوده ، و هر پيغمبرى مبعوث شد اوّل كلمهء تبليغ او تقوا و ترس از خدا و اطاعت امر او بوده است .\r\nو بزرگان علما سه مرتبه براى تقوا ذكر نموده‌اند :\r\n1 . نگهدارى نفس از عذاب دائم به تصحيح عقايد .\r\n2 . دورى كردن از هر چه معصيت است از فعل و ترك .\r\n3 . نگاهدارى نفس از هر چه مشغول كند قلب را از حق ، و اين درجهء خواص مىباشد .\r\n( آيهء 180 ) ( وَ مَآ أَسَلُكُمْ عَلَيْهِ مِنْ أَجْرٍ إِنْ أَجْرِىَ إِلَّا عَلَى رَبّ الْعلَمِينَ )\r\nتفسير :\r\nو از شما بر تبليغ رسالت و ارشاد ، هيچ اجر و مزدى نمىخواهم ، نيست اجر و مزد من مگر بر خداى عالميان .\r\nتبصره : اصول دعوت انبيا عليهم السلام يكسان بوده به جهت آن كه همه دعوت مىنمودند به دين خدا و توحيد و عدل و امر به معروف و نهى از منكر و پرهيز و اجتناب از معاصى و اطاعت ذات سبحانى و رسولان الهى و اخلاص در عبادت ، و همه از طلب اجرت بر دعوت و اداى رسالت خود امتناع مىكردند .\r\n( آيهء 181 ) ( أَوْفُواْ الْكَيْلَ وَ لَاتَكُونُواْ مِنَ الْمُخْسِرِينَ )\r\nتفسير :\r\nبعد از آن شعيب عليه السلام از كم‌فروشى نهى فرمود و فرمود :\r\nتمام بدهيد پيمانه را ، و از كم‌دهندگان در كيل و وزن و زيان‌رسانندگان به مردمان از جهت حقوق ايشان نباشيد .\r\nيا از ضرررسانندگان به سبب كم‌فروشى نباشيد .\r\n( آيهء 182 ) ( وَزِنُواْ بِالْقِسْطَاسِ الْمُسْتَقِيمِ )\r\n\r\n","description":"","footnote":"","page_name":" 77 ","page_number":77},
  {"content":"\r\n\r\nلغت :\r\nقسطاس به معنى ترازو مىباشد .\r\nتفسير :\r\nو بسنجيد و وزن كنيد اجناس را با ترازوى درست و عدل ؛ يعنى وزنى كه جامع وفا و استيفاى حق باشد .\r\nتبصره : « قسطاس » به قولى لفظ رومى است كه معرب شده « 1 » ، و ذكر آن با عربيت قرآن منافات ندارد ، زيرا لفظ عجمى ( غيرعربى ) را چون عرب در كلام خود استعمال كرد و در اعراب و مانند آن جارى مجراى كلام خود ساخت ، آن لفظ از عجميت بيرون آمده و عربى مىشود .\r\n( آيهء 183 ) ( وَ لَاتَبْخَسُواْ النَّاسَ أَشْيَآءَهُمْ وَ لَاتَعْثَوْاْ فِى الْأَرْضِ مُفْسِدِينَ )\r\nتفسير :\r\nو كالاهاى مردمان را كم ندهيد و ايشان را از حقشان به كم دادن در كيل و وزن منع منماييد ، و در زمين اقدام به قتل و غارت و راهزنى نكنيد در حالتى كه فسادكنندگان باشيد .\r\nعَثْى در لغت به معنى فساد شديد است چون خراب كردن بنا و بنيان و قتل و غارت و پايمالى زراعات ، و قوم شعيب تمام اين افعال را مرتكب مىشدند .\r\nاز حضرت امام محمد باقر عليه السلام مروى است كه :\r\nأَوْحَى اللَّهُ إلى شُعَيْبٍ النَّبيِّ : إنّى مُعذِّبٌ مِن قَومِكَ مأةَ ألفٍ ، أربعينَ ألفاً مِن شِرارِهِم وسِتّينَ ألفاً مِن خِيارِهم ! فقال : يا رَبِّ ، هؤلاءِ الأشرارُ ، فَما بالُ الأَخيارِ ؟ فَأوحَى اللَّهُ إِلَيْهِ عزّ وجلّ : داهِنُوا أَهْلَ الْمَعاصِي وَلَم يَغْضِبُوا لِغَضَبي .\r\nحق تعالى وحى فرمود به شعيب كه من عذاب مىكنم از قوم تو صد هزار نفر را : چهل هزار نفر از بَدان آنها و شصت هزار نفر از خوبان آنها را . شعيب گفت : خدايا ، نيكان را براى چه عذاب فرمايى ؟ حق تعالى وحى فرمود : براى آن كه مداهنه كردند با اهل معاصى ، و نهى از منكر ننمودند و براى غضب من غضب نكردند .\r\n\r\n\r\n","description":"","footnote":"\r\n( 1 ) . قاموس قرآن سيّد على اكبر قرشى ، ج 6 ، ص 6 ، به نقل از المصباح المنير فيومى ، انتشارات دار الكتب الاسلاميه .\r\n","page_name":" 78 ","page_number":78},
  {"content":"\r\n\r\nتنبيه : يكى از گناهان كبيره ، كم‌فروشى و دزدى از حقوق مردم مىباشد ، كه گذشته از اين كه مخالفت الهى است ، موجب اشتغال ذمه خواهد بود و آيات بسيار و احاديث آل اطهار در نهى از آن وارد شده است ، از جمله :\r\nاز حضرت صادق عليه السلام :\r\nقالَ رَسولُ اللَّهِ صلى الله عليه و آله : إنّ فِيكُم خَصلَتَينِ هَلَكَ فيهِما من قَبْلَكُم مِن الامَمِ .\r\nقالُوا : وَما هُما يا رَسول اللَّهِ ؟ قالَ : المِكيالُ والميزانُ :\r\nفرمود رسول خدا صلى الله عليه و آله : به درستى كه در شما دو خصلت است كه هلاك شدند در اين دو كسانى كه پيش از شما بودند . عرض كردند :\r\nچيست آن دو اى رسول خدا ؟ فرمود : پيمانه كردن و كشيدن .\r\n( آيهء 184 ) ( وَ اتَّقُواْ الَّذِى خَلَقَكُمْ وَ الْجِبِلَّةَ الْأَوَّلِينَ )\r\nلغت :\r\nجبلّة به معنى سجيّه و طبيعت است ؛ اما در اين جا بايد به معنى گروه مردم باشد .\r\nتفسير :\r\nحضرت شعيب به جهت مبالغه در نهى فرمود :\r\nو بترسيد و بينديشيد از عقوبت آن ذاتى كه به قدرت كامله شما را و گروه پيشينيان را بيافريد ؛ يعنى كسانى را كه پيش از شما بودند .\r\n( آيهء 185 ) ( قَالُواْ إِنَّمَآ أَنتَ مِنَ الْمُسَحَّرِينَ )\r\nتفسير :\r\nبه عوض تنبّه و آگاهى در مقام لجاج برآمده و گفتند : جز اين نيست كه تو از جادو كرده‌شدگانى ؛ يعنى از آنها كه ايشان را مكرّر جادو كرده باشند تا به حدّى كه عقل از آنها زايل شده باشد .\r\n( آيهء 186 ) ( وَ مَآ أَنتَ إِلَّا بَشَرٌ مّثْلُنَا وَ إِن نَّظُنُّكَ لَمِنَ الْكذِبِينَ )\r\n\r\n","description":"","footnote":"","page_name":" 79 ","page_number":79},
  {"content":"\r\n\r\nو تو نيستى مگر آدمى مثل ما در صفات بشريت ، پس به چه چيز ، خود را بر ما برتر مىدانى و دعوى رسالت مىكنى و مىگويى فرستادهء خدا مىباشى ؟ و حقيقت اين است كه گمان مىبريم كه تو در ادّعاى خود از دروغگويانى !\r\n( آيهء 187 ) ( فَأَسْقِطْ عَلَيْنَا كِسَفًا مّنَ السَّمَآءِ إِن كُنتَ مِنَ الصدِقِينَ )\r\nلغت :\r\nكِسَف به معنى يك قطعه و يا يك پاره مىباشد .\r\nتفسير :\r\nاگر تو از راستگويان هستى كه بر ما به جهت نافرمانى ما تو را عذاب فرود خواهد آمد ، پس فرود آور و بيفكن ؛ يعنى خداى خود را بگو تا بيفكند بر ما پاره‌اى از آسمان را و ما را به آن هلاك كند . و اين مطلب را به عنوان استهزا مىگفتند .\r\nو ممكن است به اين معنى باشد كه چون ما را تهديد به عذاب مىكنى ، پس قطعه‌اى از آسمان بر سر ما فرود آور .\r\nتبصره : آيهء شريفه اشعار دارد به آن كه اين جماعت ، چنان در كفر و انكار و تكذيب مصمم بودند كه هيچ ميلى به هدايت و ايمان نداشتند ، و ابداً در طريق نجات و سعادت قدم نمىگذاشتند ، به حدّى كه طلب عذاب و درخواست عقاب نمودند ؛ و اگر اندكى ميل به سعادت و ايمان داشتند ، طلب عذاب نمىنمودند ؛ بلكه در پى هدايت شدن بودند .\r\nو آخر الامر طغيان آنها از حد گذشت .\r\n( آيهء 188 ) ( قَالَ رَبّى أَعْلَمُ بِمَا تَعْمَلُونَ )\r\nتفسير :\r\nشعيب گفت : پروردگار من به آنچه مىكنيد از پرستش بت‌ها و احتكار طعام و كم‌فروشى و ساير نافرمانىها داناتر است ؛ يعنى عذابى كه مكافات اين اعمال قبيحه باشد ، در وقت مقدَّر خواهد آمد .\r\n\r\n","description":"","footnote":"","page_name":" 80 ","page_number":80},
  {"content":"\r\n\r\n( آيهء 189 ) ( فَكَذَّبُوهُ فَأَخَذَهُمْ عَذَابُ يَوْمِ الظُّلَّةِ إِنَّه‌ُو كَانَ عَذَابَ يَوْمٍ عَظِيمٍ )\r\nتفسير :\r\nپس شعيب را تكذيب كردند و اوامر او را مخالفت نمودند ، پس عذاب روز سايبان آنها را فرا گرفت .\r\nخداوند هفت شبانه‌روز آفتاب را به نهايت گرمى و حرارت بر ايشان گماشت . ناگاه ابرى سياه در هوا پديد آمد و نسيم خنك از آن وزيد . اصحاب « ايكه » خوشدل شده يكديگر را صدا نمودند كه بياييد تا در زير سايهء اين ابر آسايش كنيم ! همين كه تمام آنها در زير آن مجتمع شدند ، آتشى از آن بيرون آمد و همهء ايشان را بسوزانيد . حقّاً عذاب روز ظلّه عذاب روزى بزرگ بود .\r\n( آيهء 190 ) ( إِنَّ فِى ذَ لِكَ لَأَيَةً وَ مَا كَانَ أَكْثَرُهُم مُّؤْمِنِينَ )\r\nتفسير :\r\nحقّاً در اين عذاب - يعنى بيرون آمدن آتش سوزان يا در اين داستان - نشانه و علامتى است بر كمال قدرت منتقم حقيقى ، و بيشتر اصحاب « ايكه » اهل ايمان نبودند .\r\n( آيهء 191 ) ( وَ إِنَّ رَبَّكَ لَهُوَ الْعَزِيزُ الرَّحِيمُ )\r\nتفسير :\r\nو همانا پروردگار تو اوست غالب و قاهر در واقع ساختن عذاب بر كافران و معاندان ، و مهربان است بر انبيا و پيروان ايشان و نيز بر كافران به مهلت دادن به ايشان و عجله نفرمودن در عذاب ، تا حجّت بر ايشان تمام شود .\r\nاين آخر داستان‌ها و قصه‌هاى هفت پيغمبر است كه بر سبيل اختصار براى تسلّاى خاطر رسول گرامى اسلام و نيز تهديد مكذِّبان در اين سوره مذكور شد .\r\nتبصره : زمخشرى در كشاف گفته است : تكرار آيات در اين سوره در اوّل و آخر هر قصه\r\n\r\n","description":"","footnote":"","page_name":" 81 ","page_number":81},
  {"content":"\r\n\r\nاز قصه‌هاى انبياى مذكوره ، به چند جهت است . يكى آن كه چون قلوب از تدبّر در حق غافل شوند ، پس وعظ و تذكّر مكرر واقع شده تا شايد غافلى هشيار گردد .\r\nتفسير :\r\nو به درستى كه آنچه از اين قصه‌ها و آيات بر تو نازل شد ، نازل شدهء از سوى پروردگار عالميان است .\r\n\r\n[ وجهى از اعجاز قرآن 
  ]\r\n( آيهء 193 و 194 ) ( نَزَلَ بِهِ الرُّوحُ الْأَمِينُ * عَلَى قَلْبِكَ لِتَكُونَ مِنَ الْمُنذِرِينَ )\r\nتفسير :\r\nيعنى : جبرئيل قرآن را به قلب تو تلقين نمود بر آن وجه كه به آن مأمور بود بدون تبديل و تغيير ، و تو آن را از او فراگرفتى و در دل نگاه داشتى ، تا از ترسانندگان مردم باشى از آنچه منجر به عذاب شود .\r\nدر انوار التنزيل آمده است : ذكر اين كلام براى تقرير و تثبيت بر حق‌بودن قصص مذكوره است ، و تنبيه است بر اعجاز قرآن و نبوّت حضرت محمد صلى الله عليه و آله ؛ زيرا خبر دادن به اين قصص از كسى كه هيچ درسى نخوانده ، جز به وحى از طرف خداوند نمىباشد . « 1 »\r\n( آيهء 195 ) ( بِلِسَانٍ عَرَبِىّ مُّبِينٍ )\r\nتفسير :\r\nنازل شد قرآن بر قلب تو به زبان عربى آشكارا و واضح المعنى ، تا امّت نگويند كه ما كلام تو را نفهميديم ! و لذا هر پيغمبرى به زبان قوم خود تبليغ رسالت فرمود .\r\n( آيهء 196 ) ( وَ إِنَّه‌ُو لَفِى زُبُرِ الْأَوَّلِينَ )\r\n\r\n\r\n","description":"","footnote":"\r\n( 1 ) . تفسير منهج الصادقين ، ج 6 ، ص 479 به نقل از انوار التنزيل .\r\n","page_name":" 82 ","page_number":82},
  {"content":"\r\n\r\nتفسير :\r\nو به درستى كه ذكر قرآن و وصف و صفات آن يا معنى آن ، در كتاب‌هاى پيشينيان نوشته شده است .\r\nيا ذكر پيغمبر و صفات او يا آنچه به آن دعوت مىفرمايد از توحيد و عدل و معاد و قصص انبيا ، در كتب پيشينيان نوشته شده ، پس البته حق و صدق باشد .\r\nابن عباس نقل نموده كه مشركان مكّه شخصى را به نزد يهوديان مدينه فرستادند كه از آنها بپرسد در بارهء حضرت محمد صلى الله عليه و آله كه ادّعاى نبوّت مىكند چه مىگوييد ؟ ايشان گفتند :\r\nما در تورات اسم و صفت او را خوانده‌ايم و در آن جا يافته‌ايم كه اكنون وقت بعثت اوست .\r\nپس آيهء 197 نازل شد . « 1 »\r\n\r\n[ لجاجت علماى يهود 
  ]\r\n( آيهء 197 ) ( أَوَ لَمْ يَكُن لَّهُمْ ءَايَةً أَن يَعْلَمَه‌ُو عُلَمؤُاْ بَنِى إِسْرَ ءِيلَ )\r\nاعراب :\r\nأن يعلمه اسم « يكن » و « آية » خبر مقدم آن است .\r\nتفسير :\r\nآيا براى مشركان قريش اين نشانه بر آسمانى بودن قرآن ، يا نبوّت پيامبر نيست كه علماى بنى اسرائيل از قرآن و اوصاف آن يا پيغمبر و اوصاف او اطلاع دارند ، و گواهى آنها موجب يقين به آن است ؟\r\nبعد از آن ، از رسوخ كفر و عناد و انكار معاندان خبر مىدهد :\r\n\r\n[ دليل عربى بودن قرآن 
  ]\r\n( آيات 198 و 199 ) ( وَ لَوْ نَزَّلْنهُ عَلَى بَعْضِ الْأَعْجَمِينَ * فَقَرَأَه‌ُو عَلَيْهِم مَّا كَانُواْ بِه‌ِى مُؤْمِنِينَ )\r\nلغت :\r\nالأعجمين در اصل « أعجميين » بوده ؛ زيرا جمع « أعجمى » است .\r\n\r\n\r\n","description":"","footnote":"\r\n( 1 ) . تفسير ابو الفتوح رازى ، ج 8 ، ص 363 چاپ كتاب‌فروشى اسلاميه .\r\n","page_name":" 83 ","page_number":83},
  {"content":"\r\n\r\nتفسير :\r\nو اگر قرآن را بر بعضى از آنها كه عرب نيستند به زبان عربى نازل مىكرديم ، پس آن غير عرب قرآن را بر ايشان به لغت ايشان مىخواند ( با آن كه اين خود دليل اعجاز قرآن بود كه عجمى كلام عرب را در غايت فصاحت و نهايت بلاغت بخواند ) ايشان به آن قرآن مُنزَل ايمان نمىآوردند ، و از روى استكبار و گردنكشى و فرط عناد و حميت جاهليّت مىگفتند كه عرب را از متابعت عجم عار است ! و اصلًا در آن نظر نمىكردند .\r\nيا آن كه اگر قرآن را بر عجمى به لغت غيرعربى نازل مىكرديم ، كافران ايمان نمىآوردند و مىگفتند : ما آن را نمىفهميم و معنى آن را درك نمىكنيم ! پس به جهت اين آن را به لسان عربى نازل فرموديم بر افصح و اشرف ايشان تا در آن تدبّر و تأمّل نمايند و آن را تصديق كنند .\r\nدر تفسير اهل بيت از حضرت صادق عليه السلام مروى است كه : اگر قرآن به عجم نازل شده بود ، عرب به آن ايمان نمىآوردند ؛ و چون به عرب نازل شد ، عجم به آن ايمان آوردند . « 1 » اين فضيلتى است براى عجم .\r\n\r\n[ تضادّ گناهكارى با باورهاى صحيح 
  ]\r\n( آيهء 200 و 201 ) ( كَذَ لِكَ سَلَكْنهُ فِى قُلُوبِ الْمُجْرِمِينَ * لَايُؤْمِنُونَ بِه‌ِى حَتَّى يَرَوُاْ الْعَذَاب‌َالْأَلِيمَ\r\nتفسير :\r\nهمچنان كه نازل كرديم قرآن را به لغت عرب ، درمىآوريم آن را در قلب‌هاى مجرمان ؛ يعنى پيغمبر را امر فرماييم كه به واسطهء تلاوت ، آن را در قلوب آنان داخل سازد ، يا بشناساند معانى و اعجاز آن را ؛ اما ايشان به جهت فرط عناد و انكار و استكبار ، به آن ايمان نمىآورند تا وقتى كه عذاب دردناك را در دنيا ببينند و مُلجأ شوند به ايمان ، همچنان\r\n\r\n\r\n","description":"","footnote":"\r\n( 1 ) . تفسير صافى ، ذيل آيه شريفه .\r\n","page_name":" 84 ","page_number":84},
  {"content":"\r\n\r\nكه امّت‌هاى گذشته نزد مشاهدهء عذاب اظهار ايمان كردند ، و فايده‌اى براى ايشان نداشت و همه هلاك شدند .\r\nيا ايمان نمىآورند تا عذاب آخرت را ببينند .\r\n( آيهء 202 ) ( فَيَأْتِيَهُم بَغْتَةً وَ هُمْ لَايَشْعُرُونَ )\r\nتفسير :\r\nپس ناگهان و غفلتاً عذاب براى ايشان بيايد در حالى كه ايشان وقت آمدن آن را ندانند .\r\n\r\n[ ناتوانى كافران در دفع عذاب 
  ]\r\n( آيهء 203 ) ( فَيَقُولُواْ هَلْ نَحْنُ مُنظَرُونَ )\r\nتفسير :\r\nپس از روى تحسُّر و تأسُّف گويند : آيا ما مهلت‌داده‌شدگان هستيم ؟ يعنى آيا ما را مهلت دهند تا ايمان آوريم و تصديق كنيم ؟\r\n( آيهء 204 ) ( أَفَبِعَذَابِنَا يَسْتَعْجِلُونَ )\r\nتفسير :\r\nپس چون حق تعالى ايشان را به وقوع عذاب ترسانيد و آنها بر سبيل تكذيب و استهزا تعجيل كردند ، خداوند سبحان از روى توبيخ فرمود :\r\nآيا پس به عذاب ما شتاب مىكنند و مىگويند : « فأتنا بماتعدنا » و حال آن كه در وقت مشاهدهء عذاب مهلت طلبند ؟\r\nو چون غرور كفّار به سبب بسيارىِ اهل و كثرت مال و طول عمر بود و از عاقبت اين غرور و كفر غافل بودند ، لذا خداوند بر سبيل تقرير فرمود :\r\n( آيهء 205 و 206 و 207 ) ( أَفَرَءَيْتَ إِن مَّتَّعْنهُمْ سِنِينَ * ثُمَّ جَآءَهُم مَّا كَانُواْ يُوعَدُونَ * مَآ أَغْنَىعَنْهُم مَّا كَانُواْ يُمَتَّعُونَ )\r\n\r\n","description":"","footnote":"","page_name":" 85 ","page_number":85},
  {"content":"\r\n\r\nاعراب :\r\n« ما » در « ما أغنى » نافيه و « ما كانوا . . . » فاعل « أغنى » است و برخى گفته‌اند « ما » استفهاميه است .\r\n\r\n[ عذاب و اتمام حجّت الهى 
  ]\r\nتفسير :\r\nبه آنها خبر ده كه اگر سال‌هاى بسيار آنان را برخوردار كنيم و بهره دهيم ، سپس عذابى كه وعده داده مىشدند بيايد ، اين برخوردارى ، عذاب ما را از ايشان دفع نكند ؛ يعنى تمتع دنيا و نعيم آن و طولانى بودن عمر ، دافع عذاب و مانع عقاب ايشان نخواهد بود ؛ بلكه موجب ازدياد گناه ايشان و عذاب ايشان مىشود ، پس چرا بر آن اعتماد نموده و به آن شادمان‌اند و از عاقبت حال خود انديشه نمىكنند ؟ !\r\nدر تفسير كشاف نقل نموده كه ميمون بن مهران ، آرزوى ملاقات حسن بصرى را داشت .\r\nروزى او را در طواف خانهء كعبه ديد ، گفت : مرا موعظه نما . اين آيه را خواند : مَآ أَغْنَى عَنْهُم مَّا كَانُوا يُمَتَّعُونَ . . . . « 1 »\r\n( آيهء 208 ) ( وَ مَآ أَهْلَكْنَا مِن قَرْيَةٍ إِلَّا لَهَا مُنذِرُونَ )\r\nتفسير :\r\nو از اهل هيچ شهرى هلاك نساختيم ، مگر آن كه براى اهالى آن شهر از جانب ما انذاركنندگانى بودند كه آنان را انذار مىكردند .\r\n( آيهء 209 ) ( ذِكْرَى وَ مَا كُنَّا ظلِمِينَ )\r\nاعراب :\r\nگفته شده « ذكرى » مفعول له « منذرون » در آيهء قبل است .\r\nتفسير :\r\nتا تذكّر حاصل و حجّت بر آنها تمام شود و ايشان را بر خداى تعالى هيچ حجتى نباشد .\r\n\r\n\r\n","description":"","footnote":"\r\n( 1 ) . تفسير كشّاف زمخشرى ، ج 3 ، ص 338 چاپ بيروت دار الكتب العربى .\r\n","page_name":" 86 ","page_number":86},
  {"content":"\r\n\r\nحاصل آيهء شريفه آن كه اوّل پيغمبران را فرستاديم تا ايشان را به حق دعوت نمودند و از عذاب ترسانيدند ، و چون تصديق ننمودند ، مستحق عقوبت گشتند ، و ما ستمكار نيستيم كه قبل از انذار و اتمام حجّت ، كسى را عذاب كنيم .\r\nتبصره : يكى از معتقدات شيعهء اثنى عشريه آن است كه : صدور ظلم از خداى تعالى محال است ؛ زيرا ظلم قبيح است و ذات سبحانى ، منزّه و مبرّا از انجام قبايح باشد ، و نيز داعى به آن يا حاجت است يا جهل ، و آن دو در خداى تعالى محال است .\r\n\r\n[ توهين مشركان به قرآن 
  ]\r\n( آيهء 210 ) ( وَ مَا تَنَزَّلَتْ بِهِ الشَّيطِينُ )\r\nتفسير :\r\nدر بعضى تفاسير مذكور است كه مشركان قريش به مقام رسالت جسارت نموده گفتند :\r\nپيغمبر كاهن است و شياطين قرآن را به او القا نمايند ! آيهء شريفه نازل شد :\r\nو شياطين و جنّيان ، قرآن را بر پيامبر نازل نكرده‌اند .\r\n( آيهء 211 ) ( وَ مَا يَنم‌بَغِى لَهُمْ وَ مَا يَسْتَطِيعُونَ )\r\nتفسير :\r\nو فرود آوردن قرآن ، سزاوار و شايسته شياطين نباشد و نتوانند و بر آن قادر نباشند .\r\nقرآن مجيد معجزه است و خداوند آن را از تلبيس مبطلين و تدليس شياطين حفظ فرمايد تا اعجاز آن ثابت ، و صدق رسالت آورندهء آن محقّق گردد .\r\n( آيهء 212 ) ( إِنَّهُمْ عَنِ السَّمْعِ لَمَعْزُولُونَ )\r\n\r\n","description":"","footnote":"","page_name":" 87 ","page_number":87},
  {"content":"\r\n\r\n\r\n[ تهديد و چند فرمان خدا به پيامبر ( ص ) 
  ]\r\nتفسير :\r\nبه يقين شياطين از شنيدن كلام ملائكه و وحى دور كرده‌شدگان‌اند ، يا كنار گرديدگان‌اند ؛ زيرا شنيدن كلام ملائكه مشروط به قابليت قبول فيوضات الهيه است و نفوس شياطين ، ظلمانى و شرير هستند ، پس چگونه قابل چنين مقامى شوند .\r\nو ديگر آن كه قرآن شريف مشتمل بر حقايق و دقايق و مغيبات ، و سبب ارشاد و هدايت بندگان است ، پس تلقى آن مگر از ملائكه و نفوس قدسيهء ملكوتيه ممكن نيست .\r\n( آيهء 213 ) ( فَلَا تَدْعُ مَعَ اللَّهِ إِلهًا ءَاخَرَ فَتَكُونَ مِنَ الْمُعَذَّبِينَ )\r\nتفسير :\r\nپس با خداى حقيقى خداى ديگر را مخوان و مپرست كه اگر بپرستى ، پس به سبب شرك از عذاب كرده‌شدگان خواهى بود .\r\nتنبيه : اين مطلب ثابت شده كه حضرت پيامبر صلى الله عليه و آله از اين كه در خاطر مباركش پرستش و ستايش غير همراه با ذات سبحانى خطور نمايد ، منزّه و مبرّاست ؛ لكن به جهت تأكيد در اخلاص و تقوا و لطف بر ساير مكلّفان ، آن حضرت را به اين كلام مخاطب گردانيد ؛ چنان كه در آيهء ديگر فرمايد : لَلِنْ أَشْرَكْتَ لَيَحْبَطَنَّ عَمَلُكَ ، پس اگرچه خطاب به آن حضرت است ؛ اما مراد ساير مكلّفان‌اند از باب ( إيّاكَ أعْنى واسمَعى يا جارَة ) .\r\n( آيهء 214 ) ( وَ أَنذِرْ عَشِيرَتَكَ الْأَقْرَبِينَ )\r\nتفسير :\r\nو خويشان نزديك‌تر خود را بترسان ؛ يعنى در ترسانيدن از مخالفت الهى و عذاب آخرت به اقرب فالاقرب ابتدا كن ، بعد ديگران را انذار كن ؛ زيرا اهتمام به هدايت نزديكان\r\n\r\n","description":"","footnote":"","page_name":" 88 ","page_number":88},
  {"content":"\r\n\r\nاهم است .\r\nتنبيه : شيخ طبرسى رحمه الله در مجمع البيان فرمايد : تخصيص نزديكان به لزوم انذار به جهت تنبيه است بر آن كه هر گاه نسبت به خويشان مداهنه در انذار نباشد ، پس در بيگانگان به طريق اولى نخواهد بود ؛ پس طمع بيگانگان بر مسامحهء در دين و احكام الهى قطع گردد . « 1 » خاصّه و عامّه روايت نموده‌اند كه چون اين آيه نازل شد ، حضرت پيغمبر صلى الله عليه و آله همهء فرزندان عبد المطلب را در خانهء ابو طالب جمع نمود و فرمود : اى پسران عبد المطلب ، بدانيد كه خداى تعالى مرا به پيغمبرى بر تمام مردم و بر شما بخصوص مبعوث ساخته ، و اين آيه را نازل فرموده : وَ أَنذِرْ عَشِيرَتَكَ الْأَقْرَبِينَ و من شما را به دو كلمه دعوت مىكنم كه بر زبان سبك و آسان است ، و در ترازوى اعمال سنگين و گران است ، بدين دو كلمه عرب و عجم را مالك شويد و همه ، شما را منقاد شوند و به آن به بهشت درآييد و از جهنّم نجات يابيد ؛ و آن اين است كه شهادت دهيد خدايى قابل پرستش و ستايش نيست الّا ذات يگانهء اللَّه ، و من رسول او هستم ، هر كه مرا اجابت كند و در اين كار معاونت نمايد ، برادر من و وزير من و وصىّ من و خليفهء من بعد از من باشد .\r\nهيچ يك جواب ندادند مگر على بن ابى طالب عليه السلام ، و در مرتبهء دوم و سوم نيز حضرت تكرار فرمود ، باز كسى جواب نداد مگر او . حضرت فرمود : بنشين يا على كه تو برادر و وصى و وزير و وارث و خليفهء منى .\r\n( آيهء 215 ) ( وَ اخْفِضْ جَنَاحَكَ لِمَنِ اتَّبَعَكَ مِنَ الْمُؤْمِنِينَ )\r\nتفسير :\r\nبعد از آن به حسن معاشرت و تواضع با مؤمنان امر فرمايد :\r\nو فرو گذار بال خود را . مراد اين است كه « لَيِّنْ جانِبَك » ؛ يعنى براى مؤمنانى كه از تو پيروى كرده‌اند تواضع كن و ايشان را به نرمى و سهولت و خوش‌خلقى دعوت فرما .\r\n\r\n\r\n","description":"","footnote":"\r\n( 1 ) . تفسير مجمع البيان ، ج 4 ، ص 206 و نيز در تفسير منهج الصادقين ، ج 6 ، ص 484 .\r\n","page_name":" 89 ","page_number":89},
  {"content":"\r\n\r\n( آيهء 216 ) ( فَإِنْ عَصَوْكَ فَقُلْ إِنّى بَرِىءٌ مّمَّا تَعْمَلُونَ )\r\nتفسير :\r\nپس اگر عشيرهء تو نافرمانى كنند تو را و متابعت ننمايند تو را و بر كفر خود اصرار داشته باشند ، پس به ايشان بگو كه من از آنچه مىكنيد - يعنى از شرك و نافرمانى شما - بيزارم .\r\n( آيهء 217 ) ( وَ تَوَكَّلْ عَلَى الْعَزِيزِ الرَّحِيمِ )\r\nتفسير :\r\nو توكل نما در كفايت مهمات خود بر خداوند غالب بالذات كه قادر است بر دفع و نابود كردن دشمنان ، و مهربان است بر دوستان و اولياى خود ، و شرّ كسانى را كه نافرمانى مىكنند دفع مىفرمايد .\r\nتنبيه : توكل عبارت است از تفويض امور به خدا كه قادر بالذات است بر نفع و دفع ضرر ، و مالك حقيقى باشد .\r\nمحقّق طوسى رحمه الله فرمايد : مراد از توكل آن است كه بنده تمام آنچه را كه از او صادر مىشود و بر او وارد گردد ، به خداى تعالى واگذارد ، به جهت علم او به آن كه خداوند اقوى و اقدر است و به جا مىآورد آنچه قادر بر آن است بر وجه احسن و اكمل ، پس راضى شود به آنچه خدا به جا آورد .\r\nو به سند معتبر از حضرت رسالت صلى الله عليه و آله مروى است كه از جبرئيل معنى توكل را پرسيد :\r\nفَقالَ : العِلْمُ بِأنَّ المَخلوقَ لا يَضُرُّ وَلا يَنفَعُ وَلا يُعطِي وَلا يَمنَعُ ، واستِعمالُ اليأسِ مِنَ الخَلْقِ ، فَإذا كانَ العَبْدُ كذلِكَ لَمْ يَعمَلْ لِأحَدٍ سِوَى اللَّه ، وَلَم يَرْجُ وَلَمْ يَخَفْ سِوَي اللَّه . . . وَلَمْ يَطْمَعْ في أحَدٍ سِوَى اللَّهِ ، فَهذا هُوَ التوكّلُ .\r\nگفت : توكل آن است كه بداند كه مخلوق‌ها ضرر و نفع نمىرسانند و در عطا و منع مستقل نيستند ، و از آنها مأيوس باشد ؛ پس بنده‌اى كه چنين شد ، براى غير خدا كار نمىكند\r\n\r\n","description":"","footnote":"","page_name":" 90 ","page_number":90},
  {"content":"\r\n\r\nو اميد به غير او ندارد و از غير او نمىترسد و در غير او طمع ندارد ، اين است معنى توكل . « 1 »\r\n( آيهء 218 و 219 ) ( الَّذِى يَرَلكَ حِينَ تَقُومُ * وَ تَقَلُّبَكَ فِى السجِدِينَ )\r\nتفسير :\r\nتوكل نما بر آن ذاتى كه مىبيند تو را هنگامى كه برمىخيزى از مجلس يا برمىخيزى از رختخواب خود براى نماز گزاردن .\r\nبرخى از مفسّران در معنى آيه چنين گفته‌اند كه : مىبيند تو را آن زمانى كه در دل شب به نماز شب برمىخيزى و غير او كسى بر آن مطلع نيست ، يا وقتى كه برمىخيزى براى ترساندن و انذار مردم .\r\nوَ تَقَلُّبَكَ فِى السجِدِينَ : و مىبيند گرديدن تو را در ميان نمازگزارندگان .\r\nابن عباس : گويد يعنى تو را در ميان نمازگزارندگان به قيام و ركوع و سجود و قعود مىبيند وقتى كه امامت ايشان مىكنى .\r\nدر تفسير برهان از ابى الجارود روايت نموده كه گويد از حضرت باقر عليه السلام پرسيدم از آيهء وَ تَقَلُّبَكَ فِى السجِدِينَ فرمود : مىبيند تقلُّب پيغمبر را در اصلاب پيغمبران از پيغمبرى به پيغمبرى تا آن كه خارج فرمود او را از صلب پدرش . . . . « 2 » علماى اماميه به اين آيه هم با اين تفسير ، استدلال نموده‌اند بر آن كه پدران حضرت رسالت صلى الله عليه و آله تمام مؤمن ، و از شرك طاهر بوده‌اند .\r\n( آيهء 220 ) ( إِنَّه‌ُو هُوَ السَّمِيعُ الْعَلِيمُ )\r\nتفسير :\r\nبه درستى كه خدا اوست شنوا به تلاوت تو در نماز ، يا هر چه مىگويى ، و داناست به آنچه در ضمير خود مىآورى يا به هر چه قصد مىكنى ؛ زيرا او سميع است همهء مسموعات\r\n\r\n\r\n","description":"","footnote":"\r\n( 1 ) . بحار الأنوار ، ج 74 ، ص 20 .\r\n( 2 ) . تفسير برهان ، ذيل آيهء شريفه .\r\n","page_name":" 91 ","page_number":91},
  {"content":"\r\n\r\nرا ، و عالم است به كلّ معلومات .\r\n\r\n[ نزول شياطين بر گناهكاران 
  ]\r\n( آيهء 221 و 222 و 223 ) ( هَلْ أُنَبّئُكُمْ عَلَى مَن تَنَزَّلُ الشَّيطِينُ * تَنَزَّلُ عَلَى كُلّ أَفَّاكٍ أَثِيمٍ * يُلْقُونَ السَّمْعَ وَ أَكْثَرُهُمْ كذِبُونَ )\r\nتفسير :\r\nبعد از آن در رد كسانى كه مىگويند : شياطين اين قرآن را بر پيغمبر القا مىكنند ! مىفرمايد :\r\nآيا خبر دهم شما را كه شياطين بر كه فرود مىآيند ؟\r\nفرود آيند بر هر بسيار دروغگوى گناهكار - مثل كاهنان - كه فرا مىگيرند از شياطين اخبار دروغ را ، و دروغ‌هاى ديگر نيز به آن اضافه مىكنند . و بيشتر آنها در آنچه به شياطين نسبت مىدهند دروغگويان‌اند .\r\nقبل از بعثت حضرت خاتم صلى الله عليه و آله شياطين به آسمان عروج نموده و سخن ملائكه را مىشنيدند و چيزى بر آن مىافزودند و به كاهنان خبر مىدادند ، آنها هم دروغ‌هايى به آن افزوده و آن را به مردم خبر مىدادند . و پس از بعثت رسول خدا صلى الله عليه و آله شياطين ، به كلّى ازآسمان ممنوع و به شهاب ثاقب مرجوم گشتند .\r\nتنبيه : 1 . حق تعالى با اين آيهء شريفه جلالت شأن پيامبر و قرآن مجيد را بيان مىفرمايد كه مقام قدس نبوى را سزاوار و شايسته نيست كه شياطين بر او فرود آيند ؛ زيرا نزول آنها بر افّاك اثيم است ، به جهت تناسب ميان آنها . اما حضرت پيغمبر صلى الله عليه و آله با شياطين تناسبى ندارد ؛ زيرا او مردم را امر به توحيد و نهى از شرك و بت‌پرستى مىكند ، در صورتى كه شياطين مردم را به كفر و شرك و بت‌پرستى مىخوانند و ايشان را از حق منحرف مىسازند ، پس چگونه ميان آنها و پيغمبر تناسب باشد ؟ !\r\n( آيهء 224 ) ( وَ الشُّعَرَآءُ يَتَّبِعُهُمُ الْغَاوُونَ )\r\n\r\n","description":"","footnote":"","page_name":" 92 ","page_number":92},
  {"content":"\r\n\r\n\r\n[ شاعران بد و نيك 
  ]\r\nتفسير :\r\nشأن نزول : شعراى عرب مىگفتند : ما هم مثل محمد شعر مىگوييم ! و اراذل دور آنها جمع شده هر شعرى كه در باب هجو حضرت رسول صلى الله عليه و آله و مذمّت اسلام از آنها مىشنيدند ، ياد گرفته مىخواندند ؛ پس خداوند دربارهء آنها اين آيه را نازل فرمود :\r\nپيامبر ، شاعر نيست ؛ زيرا شاعران را گمراهان پيروى مىكنند و پيامبر چنين نيست .\r\nاز حضرت صادق عليه السلام مروى است كه : مراد ، شاعران كافر مانند ابو سفيان و غير او هستند كه حضرت رسول صلى الله عليه و آله را هجو مىكردند . . . « 1 »\r\n( آيهء 225 ) ( أَلَمْ تَرَ أَنَّهُمْ فِى كُلّ وَادٍ يَهِيمُونَ )\r\nتفسير :\r\nآيا نمىبينى كه آنها در هر وادى از افكار خيالى سرگردان‌اند و راه به مقصد نبرند ؛ زيرا بيشتر مقدمات آنها خيالات و موهومات است كه هيچ حقيقتى ندارد و راه به جايى نمىبرند ، و اغلب كلمات آنها مدح نامستحق و هجو نالايق و افراط در مدح و ذم و امثال آن از امورى است كه موجب گمراهى است .\r\n( آيهء 226 ) ( وَ أَنَّهُمْ يَقُولُونَ مَا لَايَفْعَلُونَ )\r\nتفسير :\r\nو همانا ايشان مىگويند آنچه را كه نمىكنند ، و مردمان را بر چيزهايى كه خود به جا نمىآورند ترغيب مىكنند و از كارهايى كه خود مرتكب آن مىشوند نهى مىكنند .\r\nتنبيه : در بارهء اين « شعرا » مفسّران را اقوالى است :\r\n1 . فرمايش حضرت صادق عليه السلام كه سابقاً ذكر شد .\r\n\r\n\r\n","description":"","footnote":"\r\n( 1 ) . تفسير منهج الصادقين ، ج 6 ، ص 490 .\r\n","page_name":" 93 ","page_number":93},
  {"content":"\r\n\r\n2 . از ابن عباس نقل شده كه مراد از شعرا پيروان شياطين هستند ، و گمان آنها اين بود كه شعرا شعر از شياطين تلقّى مىنمايند ، و مىگفتند : هر كه شيطان او قوىتر است شعر او بهتر است ،\r\n3 . مراد كسانى هستند كه به جهت توغل در شعر به آن مشغول و از سنّت بازداشته شوند ، چنان كه اشعار بسيار فراوان حفظ دارند ؛ لكن سينهء آنها از آيات قرآن و احاديث آل عصمت عليهم السلام بىبهره مىباشد .\r\n4 . كسانى كه قصه‌گو هستند و افسانه و دروغ‌ها به هم بافند .\r\n5 . در تفسير على بن ابراهيم قمى روايت شده است كه مراد كسانى هستند كه تغيير دين خدا كنند و مخالفت الهى نمايند . « 1 » 6 . عيّاشى از حضرت صادق عليه السلام روايت نموده كه :\r\nهُمْ قَومٌ تَعَلَّمُوا وتَفَقَّهُوا بِغَيرِ عِلمٍ ، فَضَلُّوا وأَضَلُّوا »\r\n. « 2 »\r\n( آيهء 227 ) ( إِلَّا الَّذِينَ ءَامَنُواْ وَ عَمِلُواْ الصلِحتِ وَ ذَكَرُواْ اللَّهَ كَثِيرًا وَانتَصَرُواْ مِن‌م بَعْدِ مَا ظُلِمُواْوَ سَيَعْلَمُ الَّذِينَ ظَلَمُواْ أَىَّ مُنقَلَبٍ يَنقَلِبُونَ )\r\nاعراب :\r\n« أىَّ منقلب » منصوب است به « ينقلبون » و در موضع مفعول مطلق است ؛ يعنى : ينقلبون أىَّ انقلاب .\r\nتفسير :\r\nمگر شعرايى كه ايمان آورده ، و كارهاى شايسته به جاى آوردند ، و ياد خدا نمودند ياد كردن بسيار ؛ يعنى اكثر اشعار آنها در تحميد و تمجيد و توحيد و تحريص بر طاعت و تنبيه\r\n\r\n\r\n","description":"","footnote":"\r\n( 1 ) . تفسير صافى ، ذيل آيه شريفه .\r\n( 2 ) . تفسير صافى ، ذيل آيه شريفه .\r\n","page_name":" 94 ","page_number":94},
  {"content":"\r\n\r\nاز غفلت است ، يا اشتغال به اشعار ، ايشان را از ياد خدا و تلاوت قرآن غافل نسازد . « 1 » در برخى از تفاسير مذكور است كه بعد از نزول آيهء وَ الشُّعَرَآءُ يَتَّبِعُهُمُ الْغَاوُنَ حَسّان بن ثابت و ابن رواحه و جمعى ديگر از شعراى صحابه خدمت حضرت رسالت صلى الله عليه و آله شرفياب شده به عرض رسانيدند كه خداوند مىداند كه ما شاعريم ، مىترسيم به اين صفت بميريم و از اهل ضلالت باشيم ؛ حضرت فرمود :\r\nإنَّ المؤمنَ يُجاهِدُ\r\nبسَيفِهِ ولِسانِهِ :\r\nمؤمن با شمشير خود و به زبان خود جهاد مىكند . يعنى با زبان خود مدح توحيد و اخلاق حميده و ذم شرك و صفات رذيله نمايد [ يعنى آيه شامل اين قبيل از شاعران نيست 
  ] .\r\nوَانتَصَرُواْ مِن‌م بَعْدِ مَا ظُلِمُواْ . . . : و انتقام كشيدند از مشركان بعد از آن كه از آنها ستم ديده بودند ؛ يعنى هجو آنها را رد كردند و پيغمبر را مدح و دين اسلام را ستايش نمودند .\r\nحاصل آن كه اين آيات استثناست براى شعراى مؤمن صالح كه بسيار ذكر حق تعالى مىنمودند و اكثر اشعار آنها در توحيد و ثناى الهى و مدح حضرت رسالت پناهى و ترغيب مردمان بر طاعت سبحانى و موعظه و تعليم آداب حسنه و اخلاق حميده بود . « 2 » در كتاب منهج الصادقين روايت نموده كه چون مشركان پيغمبر را هجو نمودند ، حضرت فرمود :\r\nما مَنَعَ الّذينَ نَصَرُوا رَسولَ اللَّهِ بِسُيوفِهم أنْ يَنصُروْ بِألسِنَتِهِم :\r\nچه منع مىكند كسانى را كه رسول خدا را با شمشيرهاى خود يارى كردند اين كه او را به زبان‌هاى خود نصرت كنند ؟ حسّان و ابن رواحه گفتند : يا رسول اللَّه ، ما اين كار را كفايت كنيم . . . « 3 » ، پس ذم مشركان نمودند .\r\nوَ سَيَعْلَمُ الَّذِينَ . . . : و زود باشد آنان كه ستم كردند به كفر و افترا و هجو كردن پيغمبر و مؤمنان و نسبت شعر و كهانت به آن حضرت و قرآن دادن ، كه بدانند بعد از مردن ، به كدام مكان باز خواهند گشت . مراد آن است كه بازگشت آنها به جهنّم خواهد بود .\r\n\r\n\r\n","description":"","footnote":"\r\n( 1 ) . تفسير منهج الصادقين ، ج 6 ، ص 492 .\r\n( 2 ) . تفسير منهج الصادقين ، ج 6 ، ص 493 .\r\n( 3 ) . همان .\r\n","page_name":" 95 ","page_number":95},
  {"content":"\r\n . \r\n","description":"","footnote":"","page_name":" 96 ","page_number":96},
  {"content":"\r\n\r\n\r\nسورهء نمل\r\nبِسْمِ اللَّهِ الرَّحْمنِ الرَّحِيمِ ( آيه 1 ) ( طس تِلْكَ ءَايتُ الْقُرْءَانِ وَ كِتَابٍ مُّبِينٍ )\r\n\r\n[ رسالت قرآن 
  ]\r\nتفسير :\r\nطاء ، سين اين حروف رمزهايى ميان اللَّه و رسول اوست . يا مراد اين است كه اين كتاب از همين حروف است ؛ ولى كسى را توان آوردن نظير آن نيست . و يا آن كه اين كتاب داراى محكمات و اين گونه متشابهات است .\r\nابن عباس گفته : اين نامى است از نام‌هاى الهى كه به آن قسم ياد كرده است .\r\nتِلْكَ ءَايتُ الْقُرْءَانِ وَ كِتَابٍ مُّبِينٍ : اين سوره ، آيات قرآن ، و كتاب روشن‌كننده است .\r\nمراد از اين كتاب يا « لوح محفوظ » است كه آنچه وجود يابد در آن مكتوب است . يا مراد از كتاب ، قرآن است كه بيان نمايد احكام را . پس عطف كتاب بر قرآن عطف يكى از دو صفت است بر ديگرى . قرآن است به اعتبار آن كه قرائت شده و كتاب است به اعتبار آن كه نوشته شده است .\r\n\r\n","description":"","footnote":"","page_name":" 97 ","page_number":97},
  {"content":"\r\n\r\n( آيه 2 ) ( هُدًى وَ بُشْرَى لِلْمُؤْمِنِينَ )\r\nتفسير :\r\nاين قرآن راه نماينده است به راه راست و مژده‌دهنده است به سعادت كبرى كه بهشت اعلى باشد براى ايمان‌آرندگان .\r\n( آيه 3 ) ( الَّذِينَ يُقِيمُونَ الصَّلَوةَ وَ يُؤْتُونَ الزَّكَوةَ وَ هُم بِالْأَخِرَةِ هُمْ يُوقِنُونَ )\r\nتفسير :\r\nبعد از آن در وصف مؤمنان فرمايد :\r\nآنان كه نماز را با شرايط و اركان و مداومت بر اقامهء آن بر پا مىدارند ، و زكات اموال خود را مىدهند ، و به آخرت ، يقين دارند ؛ يعنى به يقين مىدانند كه بعث و نشور و بهشت و جهنّم و حساب و ميزان خواهد بود .\r\nتنبيه : خداى تعالى در اين آيهء شريفه آگاه فرمايد به اين كه قرآن شريف هدايت و بشارت است براى مؤمنان ، سپس مؤمنان را به اوصاف سه‌گانه وصف فرمايد : اقامهء نماز ، اتيان زكات ، و يقين به روز جزا ، و البته يقين چون از صفات قلبيه مىباشد آثار آن در اعضا و جوارح هويدا شود و سعادت ابديه را شخص دريابد ، چنان كه حضرت صادق عليه السلام فرمود :\r\nيقين ، بنده را به هر مرتبهء بلند و مقام ارجمند مىرساند . « 1 »\r\n( آيه 4 ) ( إِنَّ الَّذِينَ لَايُؤْمِنُونَ بِالْأَخِرَةِ زَيَّنَّا لَهُمْ أَعْملَهُمْ فَهُمْ يَعْمَهُونَ )\r\n\r\n\r\n","description":"","footnote":"\r\n( 1 ) . مصباح الشريعة ، باب 87 ، ص 486 .\r\n","page_name":" 98 ","page_number":98},
  {"content":"\r\n\r\nلغت :\r\nعَمَه به معناى كوردلى و سردرگمى است .\r\nتفسير :\r\nسپس در وصف كفّار مىفرمايد :\r\nبه درستى كه آنان كه به آخرت و قيامت ايمان نمىآورند ، آراسته و مزين گردانيديم براى ايشان اعمال قبيحهء ايشان را به وسيلهء رها كردن به حال خود و مسلّط نمودن شيطان بر آنها . پس ايشان در ضلالت خود حيران و سرگردان‌اند و ضررى را كه تابع اعمال آنهاست درك نمىكنند .\r\nتبصره : زمخشرى در تفسير كشاف گويد : اگر كسى بپرسد : چگونه حق تعالى در اين آيه اسنادِ تزيين اعمال قبيحهء ايشان را به خود داده و حال آن كه در آيهء وَزَيَّنَ لَهُمُ الشَّيْطنُ مَا كَانُوا يَعْمَلُونَ « 1 » اسناد آن را به شيطان داده است ؟ ! جواب گوييم : ميان اين دو اسناد فرق بسيار است ؛ زيرا اسناد آن به شيطان بر سبيل حقيقت است و اسناد آن به خدا بر طريق مجاز است . « 2 »\r\n\r\n[ فرجام غرور كافران 
  ]\r\n( آيه 5 ) ( أُوْللِكَ الَّذِينَ لَهُمْ سُوءُ الْعَذَابِ وَ هُمْ فِى الْأَخِرَةِ هُمُ الْأَخْسَرُونَ )\r\nتفسير :\r\nآنها كسانى هستند كه برايشان عذاب سختى هست و ايشان در آخرت و قيامت زيانكارتران اند به سبب نداشتن ثواب و استحقاق عقاب .\r\nنكته : تكرار ضمير به جهت اختصاص زيانكارتر بودن به ايشان است ؛ يعنى هيچ كس از آنها زيانكارتر نباشد .\r\n\r\n\r\n","description":"","footnote":"\r\n( 1 ) . سورهء انعام ، آيهء 43 .\r\n( 2 ) . الكشاف ، ج 3 ، ص 348 با تلخيص .\r\n","page_name":" 99 ","page_number":99},
  {"content":"\r\n\r\n( آيه 6 ) ( وَ إِنَّكَ لَتُلَقَّى الْقُرْءَانَ مِن لَّدُنْ حَكِيمٍ عَلِيمٍ )\r\nتفسير :\r\nو به درستى كه قرآن بر تو القا مىشود به اين گونه كه جبرئيل مىآورد آن را براى تو از نزد خدايى كه حكيم است ؛ يعنى تمام كارها و اوامر او بر وفق مصلحت باشد ، و عليم است يعنى به همه چيز داناست .\r\nتنبيه : آيهء شريفه دالّ است بر آن كه قرآن مجيد از جانب خداوند حكيم بر پيغمبر نازل گرديده و البته چنين كتابى محكم و متقن ، و فرامين آن مستحكم مىباشد . بنابراين انكار آسمانى بودن قرآن شريف يا اعتقاد به اين كه پيغمبر ، آن را از پيش خود آورده ، كفر خواهد بود .\r\nچون خداوند سبحان حكيم و عليم است ، بر وفق حكمت و مصلحت قسمتى از قصه‌هاى امم سابقه را براى عبرت و تنبّه امّت حضرت محمد صلى الله عليه و آله در قرآن مجيد بيان فرموده است :\r\nقصهء اول\r\n\r\n[ داستان بعثت موسى ( ع ) 
  ]\r\n( آيهء 7 ) ( إِذْ قَالَ مُوسَى لِأَهْلِه‌ِى إِنّى ءَانَسْتُ نَارًا سَاتِيكُم مّنْهَا بِخَبَرٍ أَوْ ءَاتِيكُم بِشِهَابٍ قَبَسٍ لَّعَلَّكُمْ تَصْطَلُونَ )\r\nلغت :\r\nشهاب هر شعلهء افروخته تابان ، و قبس شعلهء آتش است .\r\n\r\n","description":"","footnote":"","page_name":" 100 ","page_number":100},
  {"content":"\r\n\r\nتفسير :\r\nياد كن زمانى را كه موسى به خانوادهء خود ( كه در وقت توجّه از مدين به مصر با او بودند و راه را گم كردند و هوا هم سرد بود ) گفت : به درستى كه من آتشى را احساس كردم و از دور ديدم . به زودى بياورم از آن آتش خبرى ؛ يعنى به اهل خود گفت اين جا مكث كنيد تا من خبرى از كسى كه نزد آن آتش باشد بياورم . يا شعله‌اى از آن آتش براى شما بياورم ، شايد كه شما به آن گرم شويد ؛ يعنى به اميد آن كه شما به آن گرم شويد و از رنج سرما خلاص شويد .\r\n( آيه 8 ) ( فَلَمَّا جَآءَهَا نُودِىَ أَن‌م بُورِكَ مَن فِى النَّارِ وَ مَنْ حَوْلَهَا وَ سُبْحنَ اللَّهِ رَبّ الْعلَمِينَ )\r\nلغت :\r\nبورك فعل ماضى مجهول از باب مفاعله ، و به معنى « بركت داده شده » است .\r\nتفسير :\r\nحضرت موسى عليه السلام اهل خود را گذاشته ، متوجه آن آتش شد ؛ پس هنگامى كه به نزديك آن آتش آمد ، ندا داده شد : پر خير و بركت است خدايى كه قدرت و جلالش در آتش ، تجلّى كرده ، يا فرشتگانى كه در آن آتش خدا را تقديس مىكنند و آن كس كه در كنار آن است يعنى موسى .\r\nوَ سُبْحنَ اللَّهِ رَبّ الْعلَمِينَ : و خدايى كه پروردگار عالميان است از شريك و نظير و شبه و مثل و مانند منزّه است .\r\nتنبيه : يكى از صفات ثبوتيهء الهيه تكلم مىباشد ؛ يعنى بر ايجاد كلام در هر چه اراده فرمايد از جماد و نبات و حيوان قدرت دارد . بنابراين مراد از نداى الهى از درخت ، ايجاد كلام در آن بود كه حضرت موسى عليه السلام كلام خدا را از درخت شنيد ، نه آن كه تصور شود\r\n\r\n","description":"","footnote":"","page_name":" 101 ","page_number":101},
  {"content":"\r\n\r\n- نعوذ باللَّه - كلام الهى مانند سخن گفتن خلق باشد ؛ زيرا خداوند ، منزّه است از جسميت و عوارضات آن ؛ و آيهء شريفه اشاره است به منزّه بودن پروردگار عالميان از آنچه لازمهء امكان است .\r\n( آيه 9 ) ( يمُوسَى إِنَّه‌ُو أَنَا اللَّهُ الْعَزِيزُ الْحَكِيمُ )\r\nتفسير :\r\nاى موسى ، در حقيقت اين منم خداى غالب بر همه ، حكم‌كننده به راستى و درستى يا انجام‌دهنده بر طبق حكمت .\r\nچون موسى عليه السلام نداى اوّل را شنيد ، از آن متعجب شده با خود گفت : آيا اين نداكننده كيست ؟ باز ندا آمد : اى موسى ، نداكننده منم خداى غالب بر هر چيز و انجام‌دهنده بر وجه حكمت و تدبير . اختصاص اين دو صفت به ذكر ، به جهت آن است كه مقدمه و آماده‌كننده باشد براى آنچه بر دست موسى از انقلاب عصا به مار و غيره از آيات بينات ظاهر فرمايد .\r\n( آيهء 10 ) ( وَ أَلْقِ عَصَاكَ فَلَمَّا رَءَاهَا تَهْتَزُّ كَأَنَّهَا جَآنٌّ وَلَّى مُدْبِرًا وَ لَمْ يُعَقّبْ يمُوسَى لَاتَخَفْ إِنّى لَايَخَافُ لَدَىَّ الْمُرْسَلُونَ )\r\nلغت :\r\nأَلقِ يعنى بيانداز ، و تهتزّ يعنى تكانى مىخورد و حركت مىكند .\r\nتفسير :\r\nو عصاى خود را بيانداز .\r\nموسى عليه السلام چون اين ندا را شنيد عصا را بيفكند ، كه فوراً به قدرت كاملهء الهى مار شد و شروع به رفتن نمود . پس چون موسى عليه السلام مار شدن عصا و حركت آن را مشاهده\r\n\r\n","description":"","footnote":"","page_name":" 102 ","page_number":102},
  {"content":"\r\n\r\nكرد ، وَلَّى مُدْبِرًا وَ لَمْ يُعَقّبْ : از ترس به پشت برگشت و رفت و به پشت سر خود نگاه نكرد .\r\nو اين ترس موسى عليه السلام لازمهء بشريت او بود ، چنان كه گرسنگى و تشنگى و خواب و ساير لوازم بشريت عارض او مىشد .\r\nحق تعالى به جهت تسكين و اطمينان موسى عليه السلام ندا فرمود : يمُوسَى لَاتَخَفْ : اى موسى مترس ، إِنّى لَايَخَافُ لَدَىَّ الْمُرْسَلُونَ : به درستى كه فرستاده‌شدگان و پيغمبران نزد من نترسند ، به جهت آن كه ايشان را اخلال به واجبات و صدور افعال زشت نيست ، پس ايشان را عذاب نيست تا از آن بترسند .\r\n( آيهء 11 ) ( إِلَّا مَن ظَلَمَ ثُمَّ بَدَّلَ حُسْنَام بَعْدَ سُوءٍ فَإِنّى غَفُورٌ رَّحِيمٌ )\r\nتفسير :\r\nاگر مقصود از ظلم گناه باشد اين كلام شامل حال انبيا نمىباشد ؛ زيرا در محلّ خود ثابت شده كه ايشان از اوّل عمر تا آخر معصوم مىباشند ؛ يعنى گناه صغيره و كبيره از آنها صادر نگردد ؛ و آنچه موهم صدور گناه باشد ، ترك اوْلى خواهد بود نه معصيت .\r\nبنابراين آيهء شريفه نسبت به امّت مىباشد كه هر كس ظلم نمايد به خود به شرك و كفر و معصيت ، پس بدل نمايد آن ظلم و بدى را به نيكويى بعد از بدى ؛ يعنى كفر و شرك و معصيت را تبديل كند به نيكويى ايمان و توحيد و طاعت ، و توبه نمايد .\r\nفَإِنّى غَفُورٌ رَّحِيمٌ : پس به درستى كه من بسيار آمرزنده و مهربانم به ايشان به قبول توبه و اعطاى اجر و ثواب .\r\nبنابراين « إِلَّا مَن ظَلَمَ » استثناى منقطع است . از اين رو زمخشرى در كشاف گويد : « إلا » در اين جا به معنى « لكن » باشد .\r\nو اگر مقصود از ظلم ترك اولى باشد - زيرا ترك اولى هم ستمى خفيف است - معنى آيه اين مىشود : لكن هر پيامبرى كه ترك اولى كرده باشد و پس از آن كار نيكى به جاى آن\r\n\r\n","description":"","footnote":"","page_name":" 103 ","page_number":103},
  {"content":"\r\n\r\nآورد من بسيار آمرزنده و مهربانم .\r\n( آيهء 12 ) ( وَ أَدْخِلْ يَدَكَ فِى جَيْبِكَ تَخْرُجْ بَيْضَآءَ مِنْ غَيْرِ سُوءٍ فِى تِسْعِ ءَايتٍ إِلَى فِرْعَوْنَ وَ قَوْمِه‌ِى إِنَّهُمْ كَانُواْ قَوْمًا فسِقِينَ )\r\nلغت :\r\nجيب يعنى گريبان .\r\nتفسير :\r\nبار ديگر به او ندا رسيد :\r\nو دست خود را در گريبان پيراهن خود داخل كن تا سفيد و درخشنده و بىعيب بيرون آيد . حضرت موسى عليه السلام دست به گريبان برده بيرون آورد ، چندان نورانى بود كه اگر در شب ظلمانى بود چون روز روشن مىگشت ، و اگر در روز دست بيرون مىآورد نور آن بر روشنى آفتاب غلبه مىنمود ؛ و ظهور اين نور مشعشع از دست آن حضرت خارق عادت و از آيات قدرت الهى است .\r\nفِى تِسْعِ ءَايتٍ إِلَى فِرْعَوْنَ وَ قَوْمِهِ : با اين دو معجزه كه از نه معجزهء تو است به سوى فرعون و قوم او برو .\r\nيعنى تو با نه معجزه كه دو تاى آنها مار شدن عصا و نورانى شدن دست تو است به سوى فرعون و قوم او فرستاده شده‌اى .\r\nإِنَّهُمْ كَانُوا قَوْمًا فسِقِينَ : به درستى كه ايشان گروهى فاسق و نافرمان‌اند .\r\nاين فرمايش بيان علت ارسال موسى عليه السلام به سوى آنان است .\r\n( آيهء 13 ) ( فَلَمَّا جَآءَتْهُمْ ءَايتُنَا مُبْصِرَةً قَالُواْ هذَا سِحْرٌ مُّبِينٌ )\r\n\r\n","description":"","footnote":"","page_name":" 104 ","page_number":104},
  {"content":"\r\n\r\nلغت :\r\nاز اخفش نقل شده كه مبصرة در اين آيه به معناى « إنّها تبصّرهم » مىباشد .\r\nتفسير :\r\nحضرت موسى عليه السلام خانوادهء خود را در ميان آن وادى گذاشته و امتثال امر الهى نموده متوجه مصر شد و با فرعون و فرعونيان آغاز دعوت فرمود و جميع معجزات كه به آن مبعوث شده بود به ايشان نمود ؛ اما ايشان انكار كرده و نسبت سحر به او دادند ، چنان كه فرمايد :\r\nفَلَمَّا جَآءَتْهُمْ ءَايتُنَا مُبْصِرَةً قَالُوا هذَا سِحْرٌ مُّبِينٌ : پس چون دلايل قدرت ما و براهين رسالت موسى در حالتى كه روشن و آشكارا و هويدا يا روشن‌كننده و بصيرت‌دهنده بود ، به سوى فرعون و قوم او آمد ؛ يعنى موسى معجزات را به ايشان نمود به طورى كه هر كه آنان را مىديد متوجه مىشد كه از قدرت بشر خارج و خارق عادت است ؛ با اين حال ، قَالُوا هذَا سِحْرٌ مُّبِينٌ : فرعونيان از روى استكبار و عناد گفتند : اين جادويى است روشن .\r\nو حال آن كه معجزه را با جادو دو تفاوت اساسى است :\r\n1 - آن كه سحر حقيقتى ندارد و نمود است ؛ لكن معجزه حقيقتدار است .\r\n2 - معجزه ، بدون اسباب عادى است ؛ لكن سحر را ساحر به اسباب انجام دهد اگرچه مخفى باشد .\r\nمثلًا در مورد انقلاب عصا به مار ، بى آن كه از سببى استفاده شود حقيقتاً عصا منقلب به مار شد و قادر متعال به قدرت كاملهء خود ، حقيقت جماديهء آن را به حقيقت حيوانى منقلب ساخته ، آثار عظمت ربوبى و اثبات نبوّت موسوى را به منصهء ظهور و بروز آورد .\r\nاز اين جا تفاوت سحر و معجزه معلوم مىشود كه معجزه قلب ماهيت شىء و خارق عادت باشد ؛ لكن سحر از امور عادى است كه اسباب آن بر غالب مردم مخفى است و نيز\r\n\r\n","description":"","footnote":"","page_name":" 105 ","page_number":105},
  {"content":"\r\n\r\nحقيقت ندارد و ساحران زودتر از همه كس مىتوانند معلوم كنند و بدانند كه كارى كه انجام شده سبب و حقيقت دارد يا ندارد . و از اين جهت نخستين كسانى كه به حضرت موسى عليه السلام ايمان آوردند و نبوّت او را تصديق نمودند ، ساحران ماهر آن زمان بودند كه حق را دريافتند و اقرار به آن كردند .\r\n( آيهء 14 ) ( وَجَحَدُواْ بِهَا وَ اسْتَيْقَنَتْهَآ أَنفُسُهُمْ ظُلْمًا وَ عُلُوًّا فَانظُرْ كَيْفَ كَانَ عقِبَةُ الْمُفْسِدِينَ )\r\nلغت :\r\nجَحْد به معنى انكار ، و استيقان به معنى يقين كردن است .\r\nتفسير :\r\nو آن آيات يعنى آن معجزات را انكار نمودند در حالى كه به يقين مىدانستند كه آن معجزات از جانب خداى تعالى است و جادو نيست و مىشناختند حقيقت آن را ، و انكار و تكذيب زبانى آنها از روى ستمكارى و برترىطلبى بود .\r\nتنبيه : كدام ظلم زشت‌تر از ظلم كسى باشد كه در قلب معتقد باشد به آن كه آيات مذكوره ، معجزات بيّنهء واضحه‌اند از جانب خدا ، و با وجود اين مكابره كند و آن را به سحر نسبت دهد .\r\nفَانظُرْ كَيْفَ كَانَ عقِبَةُ الْمُفْسِدِينَ : پس تأمّل كن و نگاه كن اى ناظر متأمل ، كه آخر كار فسادكنندگان چگونه بود كه در دنيا به عقاب اعمال خود گرفتار شدند و در عقبا به آتش ابدى مىسوزند .\r\nتبصره : آيهء شريفه آگاهى است براى مخالفان فرمان‌هاى الهى كه انديشه كنند و تأمّل نمايند كه چگونه و بال كفر و عناد و انكار و طرف شدن با خدا و رسول ، در همين دنيا به خود آنها بازگشت نموده ، دمار از روزگار آنها برآورد . تأمّل در اين امر موجب شود كه\r\n\r\n","description":"","footnote":"","page_name":" 106 ","page_number":106},
  {"content":"\r\n\r\nشخص عاقل از عاقبت مخالفت با حضرت رحمان بترسد .\r\nقصهء دوم - حضرت داوود و سليمان عليهما السلام\r\n\r\n[ داستان حضرت داوود و سليمان ( عليهما السلام ) 
  ]\r\n( آيهء 15 ) ( وَ لَقَدْ ءَاتَيْنَا دَاوُودَ وَ سُلَيْمنَ عِلْمًا وَ قَالَا الْحَمْدُ لِلَّهِ الَّذِى فَضَّلَنَا عَلَى كَثِيرٍ مّنْ عِبَادِهِ الْمُؤْمِنِينَ )\r\nتفسير :\r\nبه تحقيق كه ما به حضرت داوود و پسر او سليمان عليهما السلام دانشى داديم ( دانش شريعت ، قضاوت ، سياست ، صنعت و فهم سخن پرندگان ) .\r\nعلى بن ابراهيم قمى روايت نموده كه عطا شدند داوود و سليمان از معجزات آنچه عطا نشده بود هيچ يك از پيغمبران خدا . به آن دو تعليم شد فهم گفتار حيوانات ، و نرم شدن آهن و روى به دست آنها بدون آتش . كوه‌ها با حضرت داوود تسبيح مىنمودند ، پس نازل فرمود خدا بر او زبور را « 1 » .\r\nوَ قَالَا الْحَمْدُ لِلَّهِ الَّذِى : و آن دو بعد از اعطاى علم به ايشان گفتند : سپاس و ستايش خاصهء ذات خداوندى است كه فَضَّلَنَا عَلَى كَثِيرٍ مّنْ عِبَادِهِ الْمُؤْمِنِينَ : ما را بر بسيارى از بندگان با ايمان خود برترى داد .\r\n( آيهء 16 ) ( وَ وَرِثَ سُلَيْمنُ دَاوُودَ وَ قَالَ يأَيُّهَا النَّاسُ عُلّمْنَا مَنطِقَ الطَّيْرِ وَ أُوتِينَا مِن كُلّ شَىْءٍ إِنَّ هذَا لَهُوَ الْفَضْلُ الْمُبِينُ )\r\nلغت :\r\nطير جمع « طائر » است . منطق الطير يعنى زبان پرندگان .\r\n\r\n\r\n","description":"","footnote":"\r\n( 1 ) . تفسير على بن ابراهيم ، ج 2 ، ص 126 ذيل آيهء شريفه با تلخيص .\r\n","page_name":" 107 ","page_number":107},
  {"content":"\r\n\r\nتفسير :\r\nسليمان نبوّت و علم و معجزه و مال را از داوود ارث برد و گفت : اى مردم ، به ما زبان پرندگان آموخته شده و از هر چيزى ( از كمالات معنوى و وسايل مادى ) به ما داده شده حقّاً كه اين همان فضل آشكار است .\r\nتبصره : آيهء شريفه دالّ است بر آن كه پيغمبران ، مورّث مال بوده‌اند مانند توريث غير ايشان ؛ پس حديث منقول از ابى بكر كه پيغمبر فرموده باشد :\r\nنَحْنُ مَعاشِرَ الأْنْبِياءِ لا نُورّثُ !\r\nمجعول و مناقض آيهء شريفه و از درجهء اعتبار ساقط است .\r\nو لذا حضرت زهرا عليها السلام در احتجاج خود فرمود : اگر اين حديث صحيح است و انبيا ارث نداشتند ، پس اين همه آيات ارث در قرآن چيست ، از جمله : وَ وَرِثَ سُلَيْمنُ دَاوُدَ . . . ؟ .\r\n( آيهء 17 ) ( وَحُشِرَ لِسُلَيْمنَ جُنُودُه‌ُو مِنَ الْجِنّ وَ الْإِنسِ وَ الطَّيْرِ فَهُمْ يُوزَعُونَ )\r\nلغت :\r\nحَشْر به معنى جمع شدن و گرد آمدن ، و يوزعون از مادهء « وزع » به معنى حبس و منع است .\r\nتفسير :\r\nو براى سليمان سپاهيانش از جن و انس و پرندگان ( براى حركت به سوى جنگ يا مانور ) جمع‌آورى شدند . پس ايشان بازداشته شده بودند در مقر خود به هم پيوسته ، و از اوّل تا آخر مرتبط به يكديگر بودند ؛ يعنى با وجود بسيارىِ عدد ، هيچ يك از لشكريان او از مقر خود نتوانستى پس و پيش شوند و هر كدام در محلّ خود مستقر بودند .\r\n\r\n","description":"","footnote":"","page_name":" 108 ","page_number":108},
  {"content":"\r\n\r\n( آيهء 18 ) ( حَتَّى إِذَآ أَتَوْاْ عَلَى وَادِ النَّمْلِ قَالَتْ نَمْلَةٌ يأَيُّهَا النَّمْلُ ادْخُلُواْ مَسكِنَكُمْ لَايَحْطِمَنَّكُمْ سُلَيْمنُ وَ جُنُودُه‌ُو وَ هُمْ لَايَشْعُرُونَ )\r\nلغت :\r\nحَطْم به معنى در هم شكستن و انداختن قطعات شكسته بر روى هم و خورد كردن و زير دست و پا له كردن .\r\nتفسير :\r\nتا وقتى كه درآمدند در وادى مورچگان ؛ يعنى در اثناى سير به وادى مورچگان رسيدند .\r\nقَالَتْ نَمْلَةٌ » : مورچه‌اى كه مهتر موران آن وادى بود ، چون ديد لشكر سليمان متوجه‌آن وادى هستند ، بر بلندى برآمد و از روى نصيحت و موعظه و شفقتى كه ملوك را بر رعايا بايد باشد به صداى بلند كه خدا در او ايجاد فرموده بود گفت : يأَيُّهَا النَّمْلُ ادْخُلُوا مَسكِنَكُمْ : اى مورچگان ، به لانه‌هاى خود درآييد .\r\nنكته : اسْناد سخن گفتن به مورچه ممكن است براى اين باشد كه حق تعالى عقل و نطق در او آفريده و آن مورچه حقيقاً ناطق شده باشد .\r\nلَايَحْطِمَنَّكُمْ سُلَيْمنُ وَ جُنُودُهُ وَ هُمْ لَايَشْعُرُونَ : مبادا سليمان و لشكر او ، ناآگاهانه شما را پايمال كنند .\r\nتبصره : مكالمهء حضرت سليمان عليه السلام با مورچه .\r\nابن بابويه رحمه الله از حضرت صادق عليه السلام روايت نموده كه : چون مورچه اين سخن را گفت ، باد صداى او را به سليمان رسانيد در هنگامى كه بر روى هوا مىرفت . پس امر فرمود باد ايستاد ، مورچه را طلبيد و فرمود : مگر ندانستى كه من پيغمبر خدايم و ظلم بر كسى ننمايم ؟ گفت : بلى مىدانستم .\r\nفرمود : پس چرا ايشان را از ظلم من ترسانيدى و گفتى : داخل لانه‌هاى خود شويد ؟ گفت : ترسيدم\r\n\r\n","description":"","footnote":"","page_name":" 109 ","page_number":109},
  {"content":"\r\n\r\nچون نظر ايشان بر زينت تو بيفتد به زينت دنيا مفتون شوند و از خدا دور شوند . . . . پس مورچه گفت :\r\nمىدانى چرا خداى تعالى باد را . . . در فرمان تو گردانيد ؟ فرمود : براى چه ؟ ! گفت : براى آن كه بدانى كه ملك تو بر باد است ، او را اعتماد نشايد ، و اگر همهء چيزهاى دنيا را خدا در فرمان تو كند - چنان كه باد را در فرمان تو نموده - هر آينه همه از دست بيرون خواهد رفت چنان كه باد در دست كسى نماند .\r\nپس سليمان از سخنان او تبسُّم فرمود . « 1 »\r\nموعظه : اى عزيزان ، لطف و احسان خداوند سبحان را نسبت به دوستانش ملاحظه نماييد كه در چه درجه است و ايشان را به چه وسيله‌ها متذكر فرمايد ، و مور ضعيف را واعظ سليمان با آن عظمت شأن قرار مىدهد تا عُجب و كبر و خودبينى و نخوت ، در ايشان رخنه نكند و در همهء احوال ، مقام تضرع و تذلل را نسبت به مقام ذو الجلال منظور دارد .\r\n\r\n[ دعاى قرآنى 
  ]\r\n( آيهء 19 ) فَتَبَسَّمَ ضَاحِكًا مّن قَوْلِهَا وَ قَالَ رَبّ أَوْزِعْنِى أَنْ أَشْكُرَ نِعْمَتَكَ الَّتِى أَنْعَمْتَ عَلَىَّ وَ عَلَى وَ لِدَىَّ وَ أَنْ أَعْمَلَ صلِحًا تَرْضَلهُ وَ أَدْخِلْنِى بِرَحْمَتِكَ فِى عِبَادِكَ الصلِحِينَ\r\nلغت :\r\nإيزاع كه مصدر أوزعنى است معانى متعدد دارد و در اين جا به معناى الهام است .\r\nتفسير :\r\nپس سليمان از گفتهء آن مورچه با تبسم خنديد يا به جهت تعجب از عاقبت‌بينى آن مورچه ، و يا به خاطر شادان و خرم شدن از آنچه حق تعالى او را به آن مخصوص گردانيد از ادراك گفتگوى مورچه و يا به جهت اين كه موران هم عدل او را دريافته‌اند .\r\n\r\n\r\n","description":"","footnote":"\r\n( 1 ) . به علل الشرائع ، باب 63 رجوع شود .\r\n","page_name":" 110 ","page_number":110},
  {"content":"\r\n\r\nوَ قَالَ رَبّ أَوْزِعْنِى أَنْ أَشْكُرَ نِعْمَتَكَ الَّتِى أَنْعَمْتَ عَلَىَّ وَ عَلَى وَ لِدَىَّ : و گفت : پروردگارا ، الهام كن مرا به اين كه شكر كنم نعمت تو را كه به كرم و لطف خود انعام فرمودى بر من ( نبوّت ، و دانستن نطق حيوانات ، و شنوانيدن گفتار آنان را از دور ، و پادشاهى جميع انس و جن و وحش و طيور ) و نعمتى كه انعام فرمودى بر پدر و مادر من به اين كه نبوّت و فصل الخطاب و نرم شدن آهن و غير آن از اسباب پادشاهى را به پدرم عطا نمودى و مادرم را زوجهء پيغمبر خود گردانيدى .\r\nوَ أَنْ أَعْمَلَ صلِحًا تَرْضهُ : و ديگر آن كه ملهَم ساز و توفيق ده مرا كه كارهاى شايسته را كه بپسندى بجاى آرم ؛ يعنى اعمال شايسته‌اى كه مورد رضاى تو باشد لازم حال من گردان و از من منفك مساز .\r\nوَ أَدْخِلْنِى بِرَحْمَتِكَ فِى عِبَادِكَ الصلِحِينَ : و داخل نما مرا به رحمت و بخشايش خود در بندگان شايستهء خود ؛ يعنى مرا در عداد و سلك ايشان قرار ده .\r\nابن عباس گفته : مراد سليمان از « صالحين » ابراهيم و اسماعيل و اسحاق و يعقوب و پيامبرانى بود كه بعد از آنها بودند ؛ يعنى مرا در جملهء ايشان و اسم مرا در اسامى ايشان ثبت فرما . « 1 »\r\nتنبيه : آيهء شريفه علوّ شأن و رفعت مقام بندگان شايسته و صالح خدا را مبيَّن سازد كه در مرتبه‌اى باشند كه سليمان با آن حشمت درخواست مىنمايد كه خداوند ، او را در زمرهء آنان محسوب دارد .\r\n( آيهء 20 ) وَ تَفَقَّدَ الطَّيْرَ فَقَالَ مَا لِىَ لَآأَرَى الْهُدْهُدَ أَمْ كَانَ مِنَ الْغَآ ل بِينَ\r\nلغت :\r\nتفقُّد به معناى جستجو كردن از گمشده يا كسى است كه غايب مىباشد .\r\n\r\n\r\n","description":"","footnote":"\r\n( 1 ) . مجمع البيان ، ج 4 ، ص 216 .\r\n","page_name":" 111 ","page_number":111},
  {"content":"\r\n\r\nتفسير :\r\nپرندگانِ سپاهش را رسيدگى كرد ، « هدهد » در ميان آنها نبود ؛ پس گفت : چيست مرا كه هدهد را در ميان مرغان نمىبينم ، يا چشم من بر او نمىافتد ، يا از غايب‌شدگان از اين جمع است ؟\r\nشايد معنى اين باشد كه چون سليمان هدهد را نديد ، گمان برد كه او حاضر است ؛ اما او را به جهت مانعى نمىبيند ؛ اما چون خوب نظر كرد ، معلوم شد كه غايب است . از گفتهء اوّل اعراض نموده گفت : يا او غايب است ؟\r\n( آيهء 21 ) لَأُعَذّبَنَّه‌ُو عَذَابًا شَدِيدًا أَوْ لَأَاْذْبَحَنَّه‌ُو أَوْ لَيَأْتِيَنّى بِسُلْطنٍ مُّبِينٍ\r\nتفسير :\r\nسليمان چون يقين نمود كه هدهد غايب است گفت :\r\nالبته به خدا قسم او را به جهت تأديب عذاب كنم ، عذابى سخت . يا البته او را سر مىبرم براى عبرت ساير طيور ، مگر اين كه دليل و حجتى روشن براى غايب بودن خود بياورد .\r\nدر اخبار وارد شده است كه چون هدهد از محلّ خود پرواز نمود ، از جانب راست و چپ نگاه كرد ، باغى ديد ، آن جا رفت ، به هدهد ديگر رسيد ، آن هدهد پرسيد : از كجا مىآيى ؟ گفت : از شام و يمن و با سليمان بن داوود بودم . گفت : سليمان كيست ؟ گفت :\r\nپادشاه جنّ و انس و وحوش و طيور . پس گفت : تو از كجايى ؟ گفت : من از اين شهر هستم .\r\nپرسيد : پادشاه آن كيست ؟ گفت : زنى كه بلقيس نام دارد و او را ملك عظيمى است . پس اگر خواهى بيا ملك او را ببين . گفت : ترسم سليمان مرا بطلبد و نيابد و مرا معذّب سازد . گفت :\r\nاگر اين خبر را نزد او برى او را خوش آيد . هدهد با او رفت و پادشاهى و خدم و حشم بلقيس را ديد و بازگشت . « 1 »\r\n\r\n\r\n","description":"","footnote":"\r\n( 1 ) . بحار الانوار ، ج 14 ، ص 129 ، به نقل از تفسير الكشف والبيان ثعلبى .\r\n","page_name":" 112 ","page_number":112},
  {"content":"\r\n\r\n( آيهء 22 ) فَمَكَثَ غَيْرَ بَعِيدٍ فَقَالَ أَحَطتُ بِمَا لَمْ تُحِطْ بِه‌ِى وَ جِئْتُكَ مِن سَبَإِم بِنَبَإٍ يَقِينٍ\r\nاعراب :\r\nيقين صفت « نبأ » است .\r\nتفسير :\r\nپس هدهد درنگى نه طولانى كرد و زود باز گشت .\r\nنزد بعضى از مفسّران ضمير ، راجع به سليمان است ؛ يعنى سليمان اندكى مكث نمود كه هدهد باز آمد .\r\nسليمان سبب غيبت را پرسيد :\r\nپس هدهد گفت : من بر چيزى آگاهى يافتم كه تو آگاهى نيافتى و براى تو از شهر سبا ( پايتخت يمن ) خبر مهم و يقينى آورده‌ام .\r\nتبصره : يكى از معتقدات اماميه آن است كه علم پيغمبر و امام بايد به مرتبه‌اى باشد كه هيچ چيز بر ايشان مخفى و پوشيده نباشد . ( اما بنا بر قولى ) آنچه لازم است اين كه عالِم باشد به هر چه كه متعلق به امور دين و احتياج دينى امّت باشد ؛ يعنى هيچ چيز از امور دين بر او مخفى نباشد .\r\n( آيهء 23 ) إِنّى وَجَدتُّ امْرَأَةً تَمْلِكُهُمْ وَ أُوتِيَتْ مِن كُلّ شَىْءٍ وَ لَهَا عَرْشٌ عَظِيمٌ\r\nلغت :\r\nتملكهم از مادّهء ملك و در اين جا به معنى سلطنت و پادشاهى است . و عرش به معناى تخت است .\r\n\r\n","description":"","footnote":"","page_name":" 113 ","page_number":113},
  {"content":"\r\n\r\nتفسير :\r\nحضرت سليمان عليه السلام از هدهد پرسيد : پادشاه ايشان كيست و دين او و مردم آن جا چيست ؟ گفت :\r\nإِنّى وَجَدتُّ امْرَأَةً تَمْلِكُهُمْ : به درستى كه من يافتم زنى را كه پادشاهى مىكند بر اهل سبا .\r\nوَ أُوتِيَتْ مِن كُلّ شَىْءٍ : و داده شده است به او از هر چيزى كه سلاطين و پادشاهان را به كار آيد از اموال و خدم و حشم .\r\nوَ لَهَا عَرْشٌ عَظِيمٌ : و براى او تختى بزرگ بود .\r\nتنبيه : در تفسير اهل بيت عليهم السلام مذكور است كه فرق ميان اوتِيَتْ مِنْ كُلِّ شَىءٍ و قول سليمان كه اوتينا مِنْ كُلّ شَىْءٍ آن است كه در گفتار سليمان مراد ، علم و نبوّت و امور اخرويه است ؛ لكن اين جا امور دنيويه است . « 1 » زمخشرى در كشاف گويد : سليمان قول خود را عطف نموده بر آنچه معجزهء او بود از منطق طير ، و در مورد بلقيس عطف شده بر ملك ؛ پس مراد از « من كل شىء » اوّل نبوّت و حكمت و امور دين و ملك دنيا باشد ، و دومى فقط ملك و امور دنيا باشد . « 2 » خلاصه هدهد گفت : ملكهء سبا ( بلقيس ) را در نهايت شوكت و عظمت يافتم .\r\n( آيهء 24 ) وَجَدتُّهَا وَ قَوْمَهَا يَسْجُدُونَ لِلشَّمْسِ مِن دُونِ اللَّهِ وَ زَيَّنَ لَهُمُ الشَّيْطنُ أَعْملَهُمْ فَصَدَّهُمْ عَنِ السَّبِيلِ فَهُمْ لَايَهْتَدُونَ\r\nتفسير :\r\nوَجَدتُّهَا وَ قَوْمَهَا يَسْجُدُونَ لِلشَّمْسِ مِن دُونِ اللَّهِ : بلقيس و قوم او را يافتم كه از روى جهالت و ضلالت ، به جاى خدا كه جامع تمام صفات كماليه و منزّه از كليهء نقايص ، و\r\n\r\n\r\n","description":"","footnote":"\r\n( 1 ) . تفسير منهج الصادقين ، ج 7 ، ص 23 .\r\n( 2 ) . كشاف ، ج 3 ، ص 360 .\r\n","page_name":" 114 ","page_number":114},
  {"content":"\r\n\r\nسزاوار پرستش است آفتاب را سجده مىكنند و مىپرستند .\r\nوَ زَيَّنَ لَهُمُ الشَّيْطنُ أَعْملَهُمْ : و شيطان ، زينت داده و بياراسته براى آنها كردارهاى آنها را ( پرستش آفتاب و ساير اعمال زشت ) .\r\nفَصَدَّهُمْ عَنِ السَّبِيلِ : پس بازداشته شيطان ايشان را از راه راست ( به سوء اختيار خودشان نه به الزام ) .\r\nفَهُمْ لَايَهْتَدُونَ : پس ايشان به طريق حق و عبادت حق راه نمىيابند ؛ زيرا شيطان پرستش آفتاب را در نظر آنها آراسته است . حاصل آن كه شيطان ايشان را از راه حق بازداشته و اعمال قبيحه را در چشم ايشان آراسته و زينت داده است .\r\n( آيهء 25 ) أَلَّا يَسْجُدُواْ لِلَّهِ الَّذِى يُخْرِجُ الْخَبْءَ فِى السَّموَ تِ وَالْأَرْضِ وَ يَعْلَمُ مَا تُخْفُونَ وَ مَا تُعْلِنُونَ\r\nاعراب و لغت :\r\nألّا مركّب « أن » و « لاى نافيه » است .\r\n« ألّا يسجدوا » مفعول و متعلق « زيّن » در آيهء قبل است .\r\nو خبء به معنى مستور و چيز پنهان است .\r\nتفسير :\r\nو شيطان بر آنها زينت داده بود كه سجده نكنند به خدايى كه نهان‌هاى نهفته در آسمان‌ها و زمين را بيرون مىآورد ( خدايى كه گياهان را از خاك ، حبوبات را از گياه ، ميوه‌ها را از درخت ، خزندگان را از زمين ، حيوانات را از نطفه ، آب‌ها را از ابر ، دانش‌ها را از مغز ، فرشته‌ها را از نور ، شيطان‌ها را از نار ، و بالاخره موجودات را از نهان‌خانهء عدم بيرون مىآورد ) و آنچه را از خطورات دل پنهان مىداريد و آنچه را اظهار مىكنيد و آن\r\n\r\n","description":"","footnote":"","page_name":" 115 ","page_number":115},
  {"content":"\r\n\r\nعملى كه در خلوت و آنچه در آشكار انجام مىدهيد مىداند . و معلوم است اين مختص به واجب الوجود بالذات است .\r\n( آيهء 26 ) اللَّهُ لَآإِلهَ إِلَّا هُوَ رَبُّ الْعَرْشِ الْعَظِيمِ\r\nتفسير :\r\nاللَّهُ لَآإِلهَ إِلَّا هُوَ : خداوندى كه جز او هيچ معبودى مستحق و سزاوار پرستش و ستايش نيست .\r\nرَبُّ الْعَرْشِ الْعَظِيمِ : پروردگار عرش عظيم است كه تسلط حقيقى گسترده بر اجزاى عالم وجود دارد . پس عظمت عرش بلقيس نسبت به اين عرش چه تواند بود ؟\r\nتنبيه : مخفى بودن ملك و مكان بلقيس بر سليمان به جهت حكمت و مصلحتى بوده كه حق تعالى مقتضى دانسته ، مانند خفاى مكان يوسف بر يعقوب .\r\nو معرفت هدهد و اهتداى او به معرفت الهى ، و وجوب سجدهء سبحانى ، و جايز نبودن سجده براى آفتاب و نسبت دادن آن به شيطان و تزيين او ، تمام اينها به الهام حق تعالى بوده است ، چنان كه ساير حيوانات را آنقدر صنايع لطيفه و معارف آموخته كه عاقلان فَطِن به آن دسترسى ندارند ، از جمله زنبور عسل كه در قرآن كريم فرموده است : وَ أَوْحَى رَبُّكَ إِلَى النَّحْلِ أَنِ اتَّخِذِى . . . .\r\n( آيهء 27 ) قَالَ سَنَنظُرُ أَصَدَقْتَ أَمْ كُنتَ مِنَ الْكذِبِينَ\r\nتفسير :\r\nچون هدهد سخن خود را به اتمام رسانيد : سليمان گفت : زود باشد كه تأمّل كنيم در اين سخن كه آيا راست گفتى ، يا از دروغگويان هستى ؟\r\n\r\n","description":"","footnote":"","page_name":" 116 ","page_number":116},
  {"content":"\r\n\r\nبعد از آن سليمان عليه السلام نامه‌اى براى بلقيس نوشت به اين مضمون : از بندهء خدا سليمان پسر داوود به سوى بلقيس ملكهء سبا ، و سلام و درود بر كسى كه پيروى كند هدايت را ، به نام خداوند بخشندهء مهربان ؛ اما بعد پس بر من برترى مَجوييد و همگى در حال تسليم نزد من آييد .\r\n( آيهء 28 ) اذْهَب بّكِتبِى هذَا فَأَلْقِهْ إِلَيْهِمْ ثُمَّ تَوَلَّ عَنْهُمْ فَانظُرْ مَاذَا يَرْجِعُونَ\r\nلغت :\r\nتولّ از مادهء ولايت و هر گاه با حرف « عن » استعمال شود به معنى دورى و اعراض است .\r\nتفسير :\r\nحضرت سليمان به هدهد گفت : اين نامه را ببر و به سوى آنها بيفكن ، سپس از آنها دور شو و به گوشه‌اى كه نزديك آنها باشد متوارى شو . پس بيين كه ايشان به چه چيز باز مىگردند ؛ يعنى در جواب مكتوب به چه نوع با يكديگر گفتگو مىكنند و سخن را بر چه قرار سر مىدهند .\r\nهدهد به سرعت تمام به پرواز آمد . به مجمعى كه بلقيس بود بر بالاى تخت بلقيس به پرواز آمد . مردمان در او مىنگريستند . نامه را بر تخت افكند . بلقيس چون حال هدهد را مشاهده كرد و عنوان نامه را ديد ، دانست نامهء پادشاهى باشد كه ملكش عظيم‌تر از ملك اوست ؛ زيرا هر كه مرغ ، مسخَّر او باشد در پيام رسانى ، البته پادشاهى عظيم الشأن خواهد بود . بعد از مطالعه بر خود بلرزيد و بترسيد و امر كرد تا اعيان و اشراف او حاضر شدند ، نامه را در دست گرفته متوجه ايشان شد . « 1 »\r\n\r\n\r\n","description":"","footnote":"\r\n( 1 ) . به تفسير ابوالفتوح رازى ، ج 8 ، ص 397 رجوع شود .\r\n","page_name":" 117 ","page_number":117},
  {"content":"\r\n\r\n( آيهء 29 ) قَالَتْ يأَيُّهَا الْمَلَؤُاْ إِنّى أُلْقِىَ إِلَىَّ كِتبٌ كَرِيمٌ\r\nلغت :\r\nملأ به معنى گروهى از مردم و يا اشراف و رؤساست و در اين جا معنى دوم مقصود است .\r\nتفسير :\r\nگفت : اى گروه اشراف و بزرگان ، إِنّى أُلْقِىَ إِلَىَّ كِتبٌ كَرِيمٌ : به درستى كه به سوى من نوشته‌اى بزرگوار افكنده شده است .\r\nگفته شده كه به جهت شرف صاحب نامه كه هدهد رسول اوست ، آن را كريم خواند .\r\nيا به اعتبار آن كه مُصدَّر بود به بِسْمِ اللَّهِ الرَّحْمنِ الرَّحيمِ\r\nيا چون بلقيس شنيده بود كه سليمان ، پادشاه جن و انس و وحش و طير است ، كتاب او را كريم خواند . « 1 »\r\n( آيهء 30 و 31 ) إِنَّه‌ُو مِن سُلَيْمنَ وَ إِنَّه‌ُو بِسْمِ اللَّهِ الرَّحْمنِ الرَّحِيمِ * أَلَّا تَعْلُواْ عَلَىَّ وَ أْتُونِى مُسْلِمِينَ\r\nلغت :\r\nتعلو در « ألّا تعلو علىّ » مضارع علا از مادهء علوّ به معنى برترىطلبى است .\r\nتفسير :\r\nاركان دولت او پرسيدند : نامه از چه كس و مضمون آن چيست ؟ بلقيس گفت :\r\nإِنَّهُ مِن سُلَيْمنَ : به درستى كه اين نامه از نزد سليمان و مشتمل بر دو مضمون است :\r\n\r\n\r\n","description":"","footnote":"\r\n( 1 ) . به مجمع البيان ، ج 4 ، ص 220 رجوع شود .\r\n","page_name":" 118 ","page_number":118},
  {"content":"\r\n\r\nمضمون اوّل آن كه مُصدّر است به نام خداوند بسيار بخشندهء مهربان به بندگان .\r\nمضمون دوم آن كه :\r\nأَلَّا تَعْلُواْ عَلَىَّ . . . : بر من برترى مجوييد و همگى در حالى كه تسليم امر من باشيد به نزد من آييد .\r\nلطيفه : اين كلام در نهايت اختصار ، كمال دلالت بر مقصود را دارد ؛ زيرا مشتمل است بر بَسْمَله كه دالّ بر ذات صانع و صفات كماليهء اوست صريحاً يا التزاماً ، و نهى از ترفع و تكبر است كه اصل رذايل است ، و امر به اسلام كه جامع فضايل است .\r\nو القاى كتاب بر بلقيس از اعظم دلالالت بر رسالت سليمان و اقامهء حجّت بر او باشد .\r\n( آيهء 32 ) قَالَتْ يأَيُّهَا الْمَلَؤُاْ أَفْتُونِى فِى أَمْرِى مَا كُنتُ قَاطِعَةً أَمْرًا حَتَّى تَشْهَدُونِ\r\nلغت :\r\nإفتاء در اين جا به معنى نظر دادن و اظهار نظر كردن است .\r\nتفسير :\r\nچون قوم او بر مضمون نامه مطلع گرديدند ، پريشان حال و مضطرب شدند و بلقيس با آنها در مقام استشاره درآمده :\r\nقَالَتْ يأَيُّهَا الْمَلَؤُاْ أَفْتُونِى فِى أَمْرِى : گفت : اى گروه اشراف و بزرگان ، مرا در كارم نظر دهيد و آنچه در اين باب صلاحديد شما باشد با من بگوييد .\r\nمَا كُنتُ قَاطِعَةً أَمْرًا حَتَّى تَشْهَدُونِ : زيرا من هيچ گاه پيش از آن كه شما در نزد من حضور يابيد فيصله‌دهندهء كارى نبوده‌ام .\r\n\r\n","description":"","footnote":"","page_name":" 119 ","page_number":119},
  {"content":"\r\n\r\n( آيهء 33 ) قَالُواْ نَحْنُ أُوْلُواْ قُوَّةٍ وَ أُوْلُواْ بَأْسٍ شَدِيدٍ وَ الْأَمْرُ إِلَيْكِ فَانظُرِى مَاذَا تَأْمُرِينَ\r\nلغت :\r\nبأس در اين جا به معناى شجاعت و توان بالاى رزمى است .\r\nتفسير :\r\nقَالُواْ نَحْنُ أُوْلُواْ قُوَّةٍ وَ أُوْلُواْ بَأْسٍ شَدِيدٍ : گفتند : ما صاحب قوّت و قدرت و اسلحه و آلات جنگ ، و صاحب شجاعت و توان بالاى رزمى هستيم ؛ يعنى هم قوّت داريم هم لشكر هم شجاعت ، وَ الْأَمْرُ إِلَيْكِ فَانظُرِى مَاذَا تَأْمُرِينَ و فرمان با تو است ، پس تأمّل كن و ببين چه مىفرمايى كه ما مطيع و فرمان‌بردار امر تو هستيم .\r\nو ممكن است معنى چنين باشد كه ما اهل حرب هستيم نه صاحب مشورت ، و تويى صاحب رأى و تدبير ، پس رأى تو هر چه باشد ما تابع آن خواهيم بود . بلقيس از كلام آنها دريافت كه ميل مقاتله دارند ، و آن را نپسنديد و گفت : جنگ مصلحت نيست بلكه صلح اوْلى باشد ؛ زيرا در جنگ چنانچه ايشان غالب آيند ديار و اموال ما در معرض تلف است .\r\n( آيهء 34 ) قَالَتْ إِنَّ الْمُلُوكَ إِذَا دَخَلُواْ قَرْيَةً أَفْسَدُوهَا وَ جَعَلُواْ أَعِزَّةَ أَهْلِهَآ أَذِلَّةً وَ كَذَ لِكَ يَفْعَلُونَ\r\nتفسير :\r\nبلقيس گفت : به درستى كه پادشاهان هرگاه به دهى يا شهرى از روى قهر و استيلا و غلبه درآيند تا تحت تصرّف خود درآورند آن را ، تباه و فاسد سازند ؛ يعنى خراب كنند ، و\r\n\r\n","description":"","footnote":"","page_name":" 120 ","page_number":120},
  {"content":"\r\n\r\nعزيزان و قدرتمندان اهل آن جا را خوار و بىمقدار گردانند ؛ يعنى بكشند و غارت كنند و اسير گيرند ، وَ كَذَ لِكَ يَفْعَلُونَ : و آنها معمولًا چنين مىكنند .\r\nاين بيان وصف حال ملوك است ؛ يعنى اين افعال از عادت ثابتهء مستمرهء ايشان است .\r\n( آيهء 35 ) وَ إِنّى مُرْسِلَةٌ إِلَيْهِم بِهَدِيَّةٍ فَنَاظِرَةُم بِمَ يَرْجِعُ الْمُرْسَلُونَ\r\nلغت :\r\nمرسل يعنى فرستاده ، و جمع آن « مرسلون » است و در اين جا مقصود فرستادگان ملكه سبا مىباشد .\r\nتفسير :\r\nو البته من به سوى سليمان و قوم او هديه‌اى مىفرستم كه مقدمهء مصالحه و دافع شرّ و فساد از كشور من و اهل مملكت من است . پس منتظر مىمانم كه فرستادگانم به چه چيز ( به چه حال و پاسخى ) باز مىگردند .\r\n( آيهء 36 ) فَلَمَّا جَآءَ سُلَيْمنَ قَالَ أَتُمِدُّونَنِ بِمَالٍ فَمَآ ءَاتَلن‌ِىَ اللَّهُ خَيْرٌ مّمَّآ ءَاتَلكُم بَلْ أَنتُم بِهَدِيَّتِكُم‌ْتَفْرَحُونَ\r\nلغت :\r\nمصدر « أتمدّوننى » امداد به معنى كمك كردن .\r\nتفسير :\r\nپس چون فرستادهء بلقيس نزد سليمان آمد و هديه را تقديم كرد ، سليمان بر سبيل انكار گفت : آيا مرا به مال و متاع دنيا مدد مىدهيد ، و حال آن كه مال و ثروت من از همه كس\r\n\r\n","description":"","footnote":"","page_name":" 121 ","page_number":121},
  {"content":"\r\n\r\nبيشتر است ؟ و خطاب به فرستادهء بلقيس و همراهان او فرمود : پس آنچه خداى تعالى از نبوّت و ملك عظيم و علم و حكمت ، به من عطا فرموده بهتر است از آنچه به شما از متاع دنيا داده است ؛ و بدين جهت مرا احتياجى به هديهء شما نيست و آن را نزد من اهميتى نباشد .\r\nبَلْ أَنتُم بِهَدِيَّتِكُم‌ْتَفْرَحُونَ : چنين نيست كه هديهء شما موجب خرسندى من باشد ؛ بلكه شما به هديهء خود شادمانيد ؛ زيرا چون مطمح نظر شما زخارف دنيايى است ، پس خوشحال مىشويد از آنچه به شما اهدا كنند و يا خوشحال مىشويد به هديه بردن براى امثال خود .\r\n( آيهء 37 ) ارْجِعْ إِلَيْهِمْ فَلَنَأْتِيَنَّهُم بِجُنُودٍ لَّاقِبَلَ لَهُم بِهَا وَ لَنُخْرِجَنَّهُم مّنْهَآ أَذِلَّةً وَ هُمْ صغِرُونَ\r\nلغت :\r\nأذلّه جمع ذليل ، و صاغرون جمع صاغر است و مقصود از هر دو خوارى و حقيرى است .\r\nتفسير :\r\nپس فرمود :\r\nبازگرد به سوى بلقيس و قوم او و بگو تا بيايند نزد من از روى اطاعت و انقياد كه غرض من نه مال و متاع دنياست ؛ بلكه مقصود من آن است كه ايشان به دين الهى درآيند ، و اگر در نيايند ، پس حتماً با لشكريانى به سراغ آنها خواهيم آمد كه ايشان را طاقت مقابلهء با آن نباشد .\r\nنزد بعضى از مفسّران خطاب به هدهد است ؛ يعنى مكتوبى ديگر نوشت و به هدهد داد مضمونش آن كه : البته لشكرى به سوى ايشان خواهيم فرستاد كه تاب مقابلهء با آن را\r\n\r\n","description":"","footnote":"","page_name":" 122 ","page_number":122},
  {"content":"\r\n\r\nنداشته باشند . وَ لَنُخْرِجَنَّهُم مّنْهَآ أَذِلَّةً وَ هُمْ صغِرُونَ : و يقيناً آنها را از آن سرزمين با خوارى و اسير و ذليل نمودن بيرون مىكنيم . يعنى لشكريان ما اكتفا بر بردن سلطنت و عزّت آنها نكنند ؛ بلكه ايشان را اسير نمايند .\r\nفرستادهء بلقيس بازگشت و تمام مطالب را به او اطلاع داد . بلقيس دانست كه او پيغمبر خدا باشد و كسى قدرت مقاومت با او ندارد ، و با اكابر و اعيان مملكت گفت : البته سليمان پيغمبر خداست و ما را قوّت مقاومت با او نيست ، و اگر فرمان او نبريم بر ما غالب شود و ما را به كشتن و اسيرى گرفتار كند . پس همه ، قول او را قبول نمودند و فرستاده‌اى را به سوى سليمان فرستاد كه من به اطاعت متوجه بارگاه توام و يقين دانستم كه دين تو حق است . و به طرف سليمان حركت كرد . جبرئيل به سليمان عليه السلام خبر داد كه بلقيس از يمن به قصد ورود بر او خارج شد .\r\n( آيهء 38 ) قَالَ يأَيُّهَا الْمَلَؤُاْ أَيُّكُمْ يَأْتِينِى بِعَرْشِهَا قَبْلَ أَن يَأْتُونِى مُسْلِمِينَ ( 38 )\r\nتفسير :\r\nسليمان گفت : اى گروه بزرگان ، كدام يك از شما تخت بلقيس را پيش از آن كه آنها همگى در حال تسليم بر من وارد شوند به سراى من مىآورد ؟\r\nحضرت خواست بعض از آنچه حق تعالى به او مخصوص گردانيده بود از عجايب دالّهء بر قدرت و صدق او در ادّعاى نبوّت را به بلقيس بنمايد .\r\n( آيهء 39 ) قَالَ عِفْرِيتٌ مّنَ الْجِنّ أَنَا ءَاتِيكَ بِه‌ِى قَبْلَ أَن تَقُومَ مِن مَّقَامِكَ وَ إِنّى عَلَيْهِ لَقَوِىٌّ أَمِينٌ\r\nلغت :\r\nعفريت شخص پليد و مكار و نافرمان ، و يا قوىّ و زيرك است .\r\n\r\n","description":"","footnote":"","page_name":" 123 ","page_number":123},
  {"content":"\r\n\r\nتفسير :\r\nچون سليمان عليه السلام كسى را طلب فرمود كه تخت را حاضر سازد :\r\nقَالَ عِفْرِيتٌ مّنَ الْجِنّ : يكى از جنّيان سركش و تيزهوش گفت : أَنَا ءَاتِيكَ بِهِ قَبْلَ أَن تَقُومَ مِن مَّقَامِكَ : من آن را پيش از آن كه از مجلس خود برخيزى ، به حضور تو بياورم . وَ إِنّى عَلَيْهِ لَقَوِىٌّ أَمِينٌ : و به درستى كه من بر حمل آن تخت توانا و در حفظ آن كه داراى طلا و نقره و جواهرات است امين هستم و آن را به تو مىرسانم .\r\n( آيهء 40 ) قَالَ الَّذِى عِندَه‌ُو عِلْمٌ مّنَ الْكِتبِ أَنَا ءَاتِيكَ بِه‌ِى قَبْلَ أَن يَرْتَدَّ إِلَيْكَ طَرْفُكَ فَلَمَّا رَءَاهُ مُسْتَقِرًّا عِندَه‌ُو قَالَ هذَا مِن فَضْلِ رَبّى لِيَبْلُوَنِى ءَأَشْكُرُ أَمْ أَكْفُرُ وَ مَن شَكَرَ فَإِنَّمَا يَشْكُرُ لِنَفْسِه‌ِى وَ مَن كَفَرَ فَإِنَّ رَبّى غَنِىٌّ كَرِيمٌ\r\nلغت :\r\nيرتدّ مضارع « ارتدّ » و از ماده ردّ به معنى برگشتن است .\r\nتفسير :\r\nآن كسى كه در نزد او دانشى از كتاب ( از لوح محفوظ يا از كتاب‌هاى آسمانى ) بود ( آصف بن برخيا ) گفت : من آن را پيش از آن كه پلك چشمت به هم بخورد و يا قبل از آن كه نگاهت به چيزى ، صورت آن چيز را به مغزت بدهد به نزد تو مىآورم .\r\nروايت شده است كه يحيى بن اكثم قاضى از حضرت امام على النقى عليه السلام سؤال نمود كه آيا سليمان به علم آصف بن برخيا محتاج بود ؟ حضرت فرمود : آن كس كه علمى از كتاب نزد او بود آصف بود ، و سليمان عاجز نبود از دانستن آن ؛ لكن خواست كه فضيلت آصف را بر آدميان و جنّيان ظاهر نمايد كه بدانند آصف بعد از او حجّت خدا و خليفهء او خواهد بود ؛ و علم آصف آن\r\n\r\n","description":"","footnote":"","page_name":" 124 ","page_number":124},
  {"content":"\r\n\r\nعلمى بود كه سليمان به امر خدا به او سپرده بود و لكن خدا خواست كه علم او ظاهر شود تا در امامت او اختلاف نكنند ، چنانچه در حيات داوود عليه السلام سليمان را حكم خود آموخت تا امامت و پيغمبرى او را بعد از داوود بدانند . . . « 1 »\r\nپس هنگامى كه سليمان تخت را نزد خود حاضر و پابرجا ديد ، بر وجه شكرگزارى چنانچه دأب بندگان مخلصين است گفت : اين از فضل پروردگار من است ؛ يعنى اين تمكّن من بر تخت بلقيس و احضار آن در يك چشم به هم زدن از فضل خدا بر من باشد .\r\nلِيَبْلُوَنِى ءَأَشْكُرُ : تا بيازمايد مرا كه در مثل اين امور آيا شكر مىگزارم و به حقوق سپاس‌گزارى او قيام مىنمايم به اين وجه كه آن را از فضل الهى دانم ، أَمْ أَكْفُرُ : يا ناسپاسى كنم بر آن به اين كه نفس خود را در آن دخالت دهم ، يا در اداى شكر واجب آن تقصير كنم .\r\nوَ مَن شَكَرَ فَإِنَّمَا يَشْكُرُ لِنَفْسِهِ : و هر كه نعمت خداى را سپاس‌گزارى كند ، پس جز اين نيست كه به سود خود سپاس‌گزارى مىنمايد ؛ يعنى جزاى شكرگزارى براى خود شخص باشد ؛ زيرا شكر ، موجب دوام نعمت و سبب مزيد آن است چنانچه فرمايد : لِن شَكَرْتُمْ لَأَزِيدَنَّكُمْ .\r\nوَ مَن كَفَرَ فَإِنَّ رَبّى غَنِىٌّ كَرِيمٌ : و هر كه كفران ورزد و ناسپاسى كند پس به درستى كه پرورگار من بىنياز است از شكرگزارى و سپاس مردمان ، و بزرگوار و كريم است ؛ يعنى با وجود كفران ، باز هم نعمت خود را به كرم و فضل خود قطع نمىفرمايد و كفر كافران و عصيان بندگان ، مانع از افضال و احسان نامتناهى ذات اقدس الهى نشود .\r\nتبصره : آيهء شريفه ، تذكّر است بر اين كه ايشان هنگام رسيدن به نعمتى آيا آن را از خدا و موجب آزمايش خود دانسته و در مقابل چنين نعمتى به شكرانهء آن قيام و اقدام و به لوازم آن رفتار مىنمايند يا آن كه كفران و ناسپاسى مىكنند ؟\r\nو البته مسلَّم است كه نتيجهء هر عملى بازگشت به صاحبش مىنمايد ؛ شكر و حق‌شناسى موجب بقا و زيادتى نعمت‌ها و ثواب ، و كفران و ناسپاسى سبب فنا و زوال نعمت‌ها مىگردد .\r\n\r\n\r\n","description":"","footnote":"\r\n( 1 ) . مجمع البيان ، ج 4 ص 225 با تلخيص .\r\n","page_name":" 125 ","page_number":125},
  {"content":"\r\n\r\n( آيهء 41 ) قَالَ نَكّرُواْ لَهَا عَرْشَهَا نَنظُرْ أَتَهْتَدِى أَمْ تَكُونُ مِنَ الَّذِينَ لَايَهْتَدُونَ ( 41 )\r\nلغت :\r\nنكّروا فعل امر از باب تفعيل است و در اين جا با جملهء بعد به معنى « غيّروا عرشها عن شكله » مىباشد .\r\nتفسير :\r\nحضرت سليمان عليه السلام بعد از شكرگزارى بر اين نعمت و اعتراف به فضل و احسان الهى بدون استحقاق خود ، به اعيان و اشراف خود گفت كه ناشناخته گردانيد براى بلقيس تخت او را ؛ يعنى شكل آن را متغير و متبدل ساخته ، يا در آن چيزى را زياد و چيزى را كم كنيد ، تا بنگريم بعد از سؤال از او ، آيا تخت خود را بعد از تغيير و تبديل مىشناسد يا از كسانى خواهد بود كه راه نمىيابند و نمىشناسند ؟\r\n( آيهء 42 ) فَلَمَّا جَآءَتْ قِيلَ أَهكَذَا عَرْشُكِ قَالَتْ كَأَنَّه‌ُو هُوَ وَ أُوتِينَا الْعِلْمَ مِن قَبْلِهَا وَ كُنَّا مُسْلِمِينَ\r\nتفسير :\r\nپس هنگامى كه بلقيس نزد سليمان عليه السلام آمد ، تخت او نزد سليمان بود . به او گفته شد : آيا تخت تو اين چنين است ؟ يعنى به جهت امتحان او گفتند كه آيا عرش تو مانند اين است ؟\r\nقَالَتْ كَأَنَّهُ هُوَ : بلقيس گفت : گوييا اين همان تخت است . به قطع و جزم نگفت اين همان است ، به جهت آن كه احتمال داد كه تختى باشد مثل تخت او نه عين\r\n\r\n","description":"","footnote":"","page_name":" 126 ","page_number":126},
  {"content":"\r\n\r\nآن . بعد از آن گفت :\r\nوَ أُوتِينَا الْعِلْمَ مِن قَبْلِهَا : پيش از اين حالت يا قبل از اين معجزه به وسيلهء معجزات ديگر از قضيهء هدهد و هديه و انقياد حيوانات بىشعور ، به ما آگاهى از قدرت سليمان داده شده بود . وَ كُنَّا مُسْلِمِينَ : و ما اسلام‌آورندگان و تسليم‌شدگان حكم سليمان بوديم .\r\nوَ صَدَّهَا مَا كَانَت تَّعْبُدُ مِن دُونِ اللَّهِ إِنَّهَا كَانَتْ مِن قَوْمٍ كفِرِينَ ( 43 )\r\nتفسير :\r\nو او را آنچه به جاى خدا مىپرستيد ، از ايمان به خدا و پرستش او بازداشته بود ؛ زيرا او از گروه كافران بود .\r\nيا خداى تعالى او را از پرستيدن آفتاب باز داشت به نشان دادن آيات بينات و معجزات قاهرات و اعطاى جوهرهء نفيس عقل كه به تأمل ، حق و حقانيت پيامبرى حضرت سليمان‌را دريافت و به طوع و رغبت ، بدون اكراه ، مسلمان و مطيع و فرمان‌بردار حضرت سليمان عليه السلام گرديد . بعد از آن بر سبيل استيناف فرمود : به درستى كه بلقيس پيش از اسلام آوردن از جملهء آفتاب‌پرستان بود .\r\n( آيهء 44 ) قِيلَ لَهَا ادْخُلِى الصَّرْحَ فَلَمَّا رَأَتْهُ حَسِبَتْهُ لُجَّةً وَ كَشَفَتْ عَن سَاقَيْهَا قَالَ إِنَّه‌ُو صَرْحٌ مُّمَرَّدٌ مّن قَوَارِيرَ قَالَتْ رَبّ إِنّى ظَلَمْتُ نَفْسِى وَأَسْلَمْتُ مَعَ سُلَيْمنَ لِلَّهِ رَبّ الْعلَمِينَ\r\nلغت :\r\nصرح به معنى قصر است . و لجّة به معنى آب فراوان كه در يك جا جمع شده و يا محلّ جمع آب بسيار است . و ممرّد به معنى صاف و ساده ، و قوارير جمع « قاروره » به معنى شيشه است .\r\n\r\n","description":"","footnote":"","page_name":" 127 ","page_number":127},
  {"content":"\r\n\r\nتفسير :\r\nبه بلقيس گفتند : داخل قصر شو . مراد حياط قصر است . پس چون بلقيس حياط قصر را ديد آن را آب بسيار به مثابهء درياچه پنداشت ، و دامن جامه را از هر دو ساق خود بالا زد تا پاى در آب نهد . سليمان فرمود : اى بلقيس ، جامه را فرو گذار و بِنِه : إِنَّهُ صَرْحٌ مُّمَرَّدٌ مّن قَوَارِيرَ : به درستى كه آنچه مىبينى حياط صاف ساده‌اى است از شيشه .\r\nچون بلقيس اين آيات بينات را مشاهده نمود ، قَالَتْ رَبّ إِنّى ظَلَمْتُ نَفْسِى : گفت پروردگارا ، به درستى كه من بر نفس خود به پرستيدن آفتاب ستم نمودم ، وَأَسْلَمْتُ مَعَ سُلَيْمنَ لِلَّهِ رَبّ الْعلَمِينَ : و اسلام آوردم با سليمان ؛ يعنى به يمن مصاحبت و موافقت و امداد او ، به دست او مسلمان شدم و تسليم امر خدا كه پروردگار عالميان است گرديدم .\r\nبه قولى بعد از آن سليمان عليه السلام بلقيس را به عقد خود درآورد .\r\nقصهء سوم\r\nبعد از آن بخشى از داستان قوم ثمود را بيان فرمايد :\r\n\r\n[ داستان حضرت صالح ( ع ) و قوم ثمود 
  ]\r\n( آيهء 45 ) وَ لَقَدْ أَرْسَلْنَآ إِلَى ثَمُودَ أَخَاهُمْ صلِحًا أَنِ اعْبُدُواْ اللَّهَ فَإِذَا هُمْ فَرِيقَانِ يَخْتَصِمُونَ\r\nاعراب و لغت :\r\nفريق به معنى طايفهء بزرگ و پرجمعيّت و « فريقان » تثنيه است . و « يختصمون » حال از « فريقان » است و جمع بودنش به اعتبار افراد دو فريق است .\r\nتفسير :\r\nو به تحقيق فرستاديم به سوى قبيلهء ثمود ، برادر قبيله‌اى ايشان صالح را كه بگويد به ايشان خداى را بپرستيد . پس در آن هنگام دو گروه شدند : مؤمن و كافر ، كه با يكديگر نزاع\r\n\r\n","description":"","footnote":"","page_name":" 128 ","page_number":128},
  {"content":"\r\n\r\nو كشمكش مىكردند و هر فرقه مىگفتند : حق با ماست .\r\n( آيهء 46 ) قَالَ يقَوْمِ لِمَ تَسْتَعْجِلُونَ بِالسَّيّئَةِ قَبْلَ الْحَسَنَةِ لَوْلَا تَسْتَغْفِرُونَ اللَّهَ لَعَلَّكُمْ تُرْحَمُونَ\r\nلغت :\r\nلم در اصل « لِما » بوده ، و ما استفهاميه است .\r\nتفسير :\r\nچون كافران گفتند : بيار آنچه ما را به آن وعده مىكنى از نزول عذاب ! صالح به آنها از روى ملاطفت و شفقت گفت كه اى قوم من ، چرا به عذاب و بدى پيش از توبهء نيكو كه بر وجه خلوص باشد شتاب مىكنيد ؟ ! يعنى چرا توبه نمىكنيد و يا توبه را به تأخير مىاندازيد تا آن كه عذاب نازل شود ؟ ! زيرا آنها مىگفتند : اگر عذاب را ببينيم توبه مىكنيم و الّا بر دين و كيش خود راسخ و ثابت باشيم .\r\nيا آن كه چرا به عقوبت ، پيش از رحمت و عافيت تعجيل مىكنيد ؟ يعنى چرا طلب رحمت را بر عقوبت مقدم نمىداريد ؟\r\nبعد از آن با تأكيد فرمود :\r\nلَوْلَا تَسْتَغْفِرُونَ اللَّهَ : چرا از خدا طلب آمرزش نمىكنيد پيش از نزول عذاب ، لَعَلَّكُمْ تُرْحَمُونَ : شايد كه رحم كرده شويد ؛ يعنى اميد است با قبول ايمان و توبهء شما عذاب نازل نشود ؛ اما بعد از نزول عذاب ، ايمان و توبه فايده‌اى نخواهد داشت و چنين توبه مقبول درگاه الهى نباشد .\r\nحضرت رسول صلى الله عليه و آله فرمود :\r\nعَوِّدُوا أَلْسِنَتَكُمُ الاسْتِغْفَارَ ؛ فَإِنَّ اللَّهَ لَمْ يُعَلِّمْكُمُ الاسْتِغْفَارَ إلّاوَهُوَ يُريدُ أنْ يَغْفِرَ لَكُمْ\r\n: زبان خود را به استغفار عادت دهيد ؛ زيرا به درستى كه خدا تعليم نفرموده شما را استغفار مگر آن كه\r\n\r\n","description":"","footnote":"","page_name":" 129 ","page_number":129},
  {"content":"\r\n\r\nمىخواهد بيامرزد شما را . « 1 »\r\n( آيهء 47 ) قَالُواْ اطَّيَّرْنَا بِكَ وَبِمَن مَّعَكَ قَالَ طلِرُكُمْ عِندَ اللَّهِ بَلْ أَنتُمْ قَوْمٌ تُفْتَنُونَ\r\nتفسير :\r\nاى صالح ، ما به تو و همراهانت فال بد زده‌ايم ، شما سبب شُرور و بدىها هستيد ! يعنى تو و اتباع تو براى ما يُمن نداريد ؛ زيرا تا دعوت خود را آغاز كردى شدايد و محنت‌ها به ما روى آورده و سنگ تفرقه و پريشانى در ميان ما افتاده و از يكديگر پراكنده شده‌ايم .\r\nبا آن كه كفر و عناد و طغيان آنها موجب قحط و غلا و سختى آنها شده بود ؛ لكن از روى لجاج ، آن را به حضرت صالح عليه السلام و مؤمنان نسبت مىدادند !\r\nصالح گفت : فال بد شما نزد خداست ؛ يعنى اين محنت‌ها و بلاها به سبب كفر و طغيان شما از جانب خدا به شما رسيده ، و چنين نيست كه به جهت ما باشد .\r\nبَلْ أَنتُمْ قَوْمٌ تُفْتَنُونَ : بلكه شما گروهى هستيد كه امتحان مىشويد ؛ يعنى شما را به خير و شرّ و دولت و فقر و آسانى و سختى آزمايش مىكنند .\r\n( آيهء 48 ) وَ كَانَ فِى الْمَدِينَةِ تِسْعَةُ رَهْطٍ يُفْسِدُونَ فِى الْأَرْضِ وَ لَايُصْلِحُونَ\r\nلغت :\r\nرهط به معنى گروهى از مردان كه كمتر از ده نفر باشند و اگر عدد به آن اضافه شود مانند « تسعة رهط » به معنى يك نفر و يك شخص هم دانسته شده است .\r\n\r\n\r\n","description":"","footnote":"\r\n( 1 ) . بحار الانوار ، ج 93 ، ص 283 .\r\n","page_name":" 130 ","page_number":130},
  {"content":"\r\n\r\nتفسير :\r\nو در شهرى كه صالح عليه السلام مبعوث شد ، نُه گروهك يا نُه نفر از اشراف و اكابر و اشرار ايشان ، در زمين به كفر و شرك و معاصى و فسق و فجور فساد مىكردند ، و هيچ اصلاح نمىكردند ؛ يعنى هر چه از آنها صادر مىشد افساد بود و هيچ بوى خير و صلاح و اصلاح از افعال آنها به مشام نمىرسيد .\r\n( آيهء 49 ) قَالُواْ تَقَاسَمُواْ بِاللَّهِ لَنُبَيّتَنَّه‌ُو وَ أَهْلَه‌ُو ثُمَّ لَنَقُولَنَّ لِوَلِيّه‌ِى مَا شَهِدْنَا مَهْلِكَ أَهْلِه‌ِى وَ إِنَّا لَصدِقُونَ\r\nتفسير :\r\nاين اشرار با هم هم قسم شده گفتند : البته بر صالح و كسان او شبيخون مىزنيم ، و آنها را مىكشيم .\r\nيا آن كه « تقاسموا » فعل ماضى نباشد ؛ بلكه فعل امر باشد ؛ يعنى گفتند : با يكديگر هم‌قسم شويد كه بر او و خانواده‌اش شبيخون زنيم و آنها را بكشيم . آنگاه اگر خويشان او از ما پرسند : صالح را كه كشته است ؟ گوييم : مَا شَهِدْنَا مَهْلِكَ أَهْلِهِ يعنى : در محلّ هلاك آنها نبوديم ، چه جاى آن كه ما قاتل آنها باشيم ، و به درستى كه ما راستگويانيم .\r\n( آيهء 50 ) وَ مَكَرُواْ مَكْرًا وَ مَكَرْنَا مَكْرًا وَهُمْ لَايَشْعُرُونَ\r\nتفسير :\r\nو ايشان مكر كردند مكر كردنى بدين تدبير كه صالح را بكشيم و به ولىّ خون او و خونخواه او گوييم ما نكرده‌ايم و از آن خبر نداريم . وَ مَكَرْنَا مَكْرًا : و مكر كرديم ما مكر كردنى ؛ يعنى جزاى مكر آنها را به ايشان رسانيديم به آن كه مكر ايشان را سبب هلاك\r\n\r\n","description":"","footnote":"","page_name":" 131 ","page_number":131},
  {"content":"\r\n\r\nخودشان ساختيم . وَهُمْ لَايَشْعُرُونَ : و حال آن كه ايشان به آن آگاه نبودند .\r\nتبصره : اين مطلب ثابت شده كه ذات الهى از كليّهء قبايح منزّه و مبرّا باشد ، و تمام افعال او بر وجه حكمت صدور يابد . بنابراين اسناد مكر به ساحت كبريايى بر سبيل مقابلهء با مكر آنها و جزاى مكر آنها باشد .\r\nابن بابويه روايت نموده از حضرت رضا عليه السلام در آيهء شريفهء وَمَكَرُواْ وَمَكَرَ اللَّهُ فرمود :\r\nخداى تعالى مكر ننمايد و لكن مكر ايشان را جزا دهد . « 1 »\r\nابن عباس نقل نموده كه حضرت صالح عليه السلام مسجدى داشت در غارى ، كه شب‌ها آن جا نماز مىخواند . و آن نُه نفر با هم گفتند : وعدهء عذاب ما سه روز ديگر است ، ما پيش از سه روز كار ، صالح را بسازيم . پس اوّل شب به آن غار آمده در كمين نشستند تا چون صالح را ديدند فوراً او را بكشند . خداوند ملائكه را فرستاد تا به هر يكى از آنها سنگى فرود آوردند و همه را كشتند و حضرت صالح عليه السلام از مكر آنها خلاص گشت .\r\n( آيهء 51 ) فَانظُرْ كَيْفَ كَانَ عقِبَةُ مَكْرِهِمْ أَنَّا دَمَّرْنهُمْ وَ قَوْمَهُمْ أَجْمَعِينَ\r\nلغت :\r\nدَمَّرَه يعنى هلاك كرد او را .\r\nتفسير :\r\nپس بنگر اى بيننده كه سرانجام مكر آنها چگونه بود . از عاقبت مكر آنها اين بود كه ما آن نه نفر را در غار هلاك نموديم و باقى قوم ايشان را به صيحه مستأصل ساختيم ؛ يا تمام آن نه نفر با قوم را به صيحه هلاك كرديم .\r\n\r\n\r\n","description":"","footnote":"\r\n( 1 ) . التوحيد ، باب 21 ، ص 163 و معانى الاخبار ص 13 .\r\n","page_name":" 132 ","page_number":132},
  {"content":"\r\n\r\n( آيهء 52 ) فَتِلْكَ بُيُوتُهُمْ خَاوِيَةَم بِمَا ظَلَمُواْ إِنَّ فِى ذَ لِكَ لَأَيَةً لّقَوْمٍ يَعْلَمُونَ\r\nلغت :\r\nبيت خاوى به معنى خانهء خالى است و به معنى خانه‌اى كه سقف آن پايين آمده و خراب شده است نيز استعمال مىشود .\r\nتفسير :\r\nپس آن خانه‌هاى آنهاست در حالتى كه از ساكنان خالى است ، و منهدم و ويران شده ، به سبب ستمشان ( كفر و عناد و تجاوز از فرمان حق ) . حقّاً كه در آنچه با قوم ثمود نموديم از هلاكت آنها و ويرانى خانه‌هاى آنها ، نشانه و علامتى است براى گروهى كه بدانند آن را تا پند يابند و عبرت گيرند .\r\nابن عباس گويد : يافتم در كتاب خدا اين كه ظلم ، خانه‌ها را خراب مىكند . پس اين آيه را تلاوت نمود : فَتِلْكَ بُيُوتُهُمْ خَاوِيَةَ بِمَا ظَلَمُواْ .\r\nدر تفسير اهل البيت عليهم السلام مذكور است كه ستمگران به آل محمد را همين حال است ، چه اثرى از خانه‌ها و شهرهاى ايشان نمانده ، و آنچه در عقب خود گذاشته‌اند در دنيا طعن و لعن ، و در آخرت عذاب اليم و عقاب جحيم است .\r\n( آيهء 53 ) وَ أَنجَيْنَا الَّذِينَ ءَامَنُواْ وَ كَانُواْ يَتَّقُونَ\r\nتفسير :\r\nو ما آنان را كه به صالح عليه السلام ايمان آورده بودند و از كفر و معاصى پرهيز مىكردند نجات\r\n\r\n","description":"","footnote":"","page_name":" 133 ","page_number":133},
  {"content":"\r\n\r\nداديم ؛ يعنى ايشان را به جهت ايمان و عمل صالح و پرهيز از محرّمات و معاصى ، نجات داديم .\r\nقصهء چهارم\r\n\r\n[ داستان حضرت لوط ( ع ) و قومش 
  ]\r\nبعد از قصهء قوم ثمود ، داستان قوم لوط را بيان فرمايد .\r\n( آيهء 54 ) وَ لُوطًا إِذْ قَالَ لِقَوْمِه‌ِى أَتَأْتُونَ الْفحِشَةَ وَ أَنتُمْ تُبْصِرُونَ\r\nلغت :\r\nفاحشه به معنى كار بسيار زشت است ، و در اين جا عمل لواط مقصود است .\r\nتفسير :\r\nو لوط را به ياد آور در وقتى كه به قوم خود از روى انكار و استهجان گفت : أَتَأْتُونَ الْفحِشَةَ وَ أَنتُمْ تُبْصِرُونَ : آيا اين كار بسيار زشت ( لواط ) را در انظار يكديگر انجام مىدهيد ؟ !\r\n( آيهء 55 ) أَلِنَّكُمْ لَتَأْتُونَ الرّجَالَ شَهْوَةً مّن دُونِ النّسَآءِ بَلْ أَنتُمْ قَوْمٌ تَجْهَلُونَ\r\nلغت :\r\nتأتون از مادهء إتيان و « إتيان رجال » در اين جا به معنى آميزش با مردان است .\r\n\r\n","description":"","footnote":"","page_name":" 134 ","page_number":134},
  {"content":"\r\n\r\nتفسير :\r\nآيا شما با مردها به جاى زنان به شهوت مىآميزيد ؟ ! بلكه شما گروهى هستيد كه پيوسته جهالت مىورزيد .\r\n( آيهء 56 ) فَمَا كَانَ جَوَابَ قَوْمِه‌ِى إِلَّآ أَن قَالُواْ أَخْرِجُواْ ءَالَ لُوطٍ مّن قَرْيَتِكُمْ إِنَّهُمْ أُنَاسٌ يَتَطَهَّرُونَ\r\nتفسير :\r\nپس جواب قوم لوط نبود جز آن كه با يكديگر گفتند : كسان لوط را از قريهء خود بيرون كنيد تا در ميان شما نباشند و نهى از اين عمل نمايند . إِنَّهُمْ أُنَاسٌ يَتَطَهَّرُونَ : به درستى كه ايشان مردمى هستند كه پاك و پاكيزه‌اند يا خود را پاك مىدانند و ما را پليد مىخوانند !\r\nابن عباس گفته : اين كلام را بر وجه سخريه و استهزا گفتند ، بنابراين نهايت توهين و هتك حرمت اهل ايمان خواهد بود .\r\nخلاصه بعد از موعظه و نصيحت و تهديد و وعيد به عقاب شديد پروردگار مجيد ، از آن عمل شنيع و قبيح دست برنداشتند و مورد سخط الهى و قهر او واقع گرديدند .\r\n( آيهء 57 ) فَأَنجَيْنهُ وَ أَهْلَه‌ُو إِلَّا امْرَأَتَه‌ُو قَدَّرْنهَا مِنَ الْغبِرِينَ\r\nلغت :\r\nغابر به معنى باقيمانده است .\r\nتفسير :\r\nپس لوط عليه السلام و كسان او را - يعنى مؤمنان به او و دختران او را - از هلاكت\r\n\r\n","description":"","footnote":"","page_name":" 135 ","page_number":135},
  {"content":"\r\n\r\nنجات داديم ، مگر همسر او را كه مقدَّر كرده بوديم از باقيماندگانِ در آن جمعيت هلاك‌شونده باشد .\r\n( آيهء 58 ) وَ أَمْطَرْنَا عَلَيْهِم مَّطَرًا فَسَآءَ مَطَرُ الْمُنذَرِينَ ( 58 )\r\nتفسير :\r\nو ببارانيديم بر ايشان بعد از زير و زبر شدن شهرشان بارانى از سنگ ، پس بد بارانى بود باران بيم كرده‌شدگان كه لوط را تصديق ننمودند و درصدد ايذا و اذيّت او برآمدند .\r\n( آيهء 59 ) قُلِ الْحَمْدُ لِلَّهِ وَ سَلمٌ عَلَى عِبَادِهِ الَّذِينَ اصْطَفَى ءَآللَّهُ خَيْرٌ أَمَّا يُشْرِكُونَ\r\nتفسير :\r\nپس بعد از هلاك شدن كافران به لوط گفتيم :\r\nبگو : سپاس و ستايش براى خداست كه هلاك فرمود كفّار را ، و سلام بر بندگانى كه خداوند ، ايشان را به عصمت برگزيده و از فواحش نگاه داشته و از عقوبت نجات داده است ( پيامبران و جانشينان آنها و مؤمنان نيكوكردار ) .\r\nيا خطاب امر به حمد متوجه به حضرت محمد صلى الله عليه و آله باشد كه چون خداوند در اين سوره قصه‌هايى ذكر فرمود كه دالّ است بر كمال قدرت او مانند قصهء موسى عليه السلام ، و بر اختصاص رسل به آيات كبرى چون قصهء حضرت سليمان ، و بر هلاك اعدا و يارى اوليا مثل قصهء حضرت صالح و لوط عليهما السلام ؛ و اطلاع بر آن نعمتى عظيم است ، پس بدين جهت آن حضرت را امر فرمود به حمد الهى و سلام بر رسل خود و بندگان برگزيدهء خود كه حق تقدم در دين دارند .\r\nسپس بر سبيل استفهام فرمايد :\r\n\r\n","description":"","footnote":"","page_name":" 136 ","page_number":136},
  {"content":"\r\n\r\nءَآللَّهُ خَيْرٌ أَمَّا يُشْرِكُونَ آيا خدا بهتر است براى پرستش و ستايش يا آنچه مشركان با خداى تعالى شريك مىگيرند ؟ و از معلومات بديهيه است كه هيچ خيرى بر عبادتِ غير خدا مترتب نمىشود تا موازنه و مقايسه توان نمود ميان آن و ميان ذاتى كه مبدأ و مصدر جميع خيرات و خالق و مالك همه مىباشد .\r\nو در خبر است كه چون حضرت رسول اكرم صلى الله عليه و آله اين آيه را تلاوت نمود ، فرمود :\r\nبَلِ اللَّهُ خَيْرٌ وَأبْقى وَأجَلُّ وَأكْرَمُ .\r\n\r\n[ نعمت‌هاى آسمانى و زمينى 
  ]\r\n( آيهء 60 ) أَمَّنْ خَلَقَ السَّموَ تِ وَ الْأَرْضَ وَ أَنزَلَ لَكُم مّنَ السَّمَآءِ مَآءً فَأَم‌نبَتْنَا بِه‌ِى حَدَآلِقَ ذَاتَ بَهْجَةٍ مَّا كَانَ لَكُمْ أَن تُنم‌بِتُواْ شَجَرَهَآ أَءِلهٌ مَّعَ اللَّهِ بَلْ هُمْ قَوْمٌ يَعْدِلُونَ\r\nلغت :\r\nذات بهجة يعنى داراى حسن و زيبايى ، و أمّن مركّب از « أمْ » و « مَن » استفهاميه است .\r\nتفسير :\r\nآيا آنچه كفّار مىپرستند بهتر است يا كسى كه آسمان‌ها و زمين را آفريده ، و براى شما از آسمان آبى به صورت باران و برف و تگرگ فرود آورده است ؟ پس به وسيلهء آن ، باغ‌هاى زيبا و سرسبز و مسرّت‌انگيز رويانيديم كه روياندن درختان آن براى شما مقدور نبود .\r\nپس بر سبيل استفهام انكارى فرمايد : أَءِلهٌ مَّعَ اللَّهِ : آيا هست با خداى يكتا خداى ديگرى ؟ يعنى نيست خدايى قابل ستايش و پرستش مگر ذات اللَّه كه جامع تمام صفات كماليه و منزّه از كليهء نقايص و سزاوار پرستش است . بَلْ هُمْ قَوْمٌ يَعْدِلُونَ : بلكه مشركان گروهى هستند كه از خدا بر مىگردند و براى او همتايى قائل مىشوند .\r\n\r\n","description":"","footnote":"","page_name":" 137 ","page_number":137},
  {"content":"\r\n\r\n( آيهء 61 ) أَمَّن جَعَلَ الْأَرْضَ قَرَارًا وَ جَعَلَ خِللَهَآ أَنْهرًا وَ جَعَلَ لَهَا رَوَ سِىَ وَ جَعَلَ بَيْنَ الْبَحْرَيْنِ حَاجِزًا أَءِلهٌ مَّعَ اللَّهِ بَلْ أَكْثَرُهُمْ لَايَعْلَمُونَ\r\nلغت :\r\nرواسى جمع است و مفرد آن « راسيه » به معنى استوار و پابرجاست . و رواسى صفت « جبالًا » مقدّر است .\r\nتفسير :\r\n( آيا آن شريكان بهترند ) يا كسى كه زمين را نسبت به اهلش ثابت و آرام نموده ، و در ميان شكاف‌هاى آن نهرها روان كرده ، و براى آن كوه‌هايى پابرجا و استوار ساخته ، و ميان دو دريا ، مانعى قرار داده است ( در محلّ تلاقى رودهايى كه همانند دريا هستند و دريا ، در محيط وسيعى ميان آب شيرين و آب شور حاجزى تكوينى قرار داده كه با يكديگر در نياميزند ) ؟ آيا با خداى يكتا معبودى هست ؟ نه ؛ بلكه بيشتر آنان نمىدانند .\r\n( آيهء 62 ) أَمَّن يُجِيبُ الْمُضْطَرَّ إِذَا دَعَاهُ وَ يَكْشِفُ السُّوءَ وَ يَجْعَلُكُمْ خُلَفَآءَ الْأَرْضِ أَءِلهٌ مَّعَ اللَّهِ قَلِيلًا مَّا تَذَكَّرُونَ\r\nاعراب :\r\nما در « قليلًا ما » زائده است .\r\n\r\n","description":"","footnote":"","page_name":" 138 ","page_number":138},
  {"content":"\r\n\r\nتفسير :\r\n( آيا شريكان بهترند ) يا كسى كه دعاى شخص گرفتار را هنگامى كه او را مىخواند ، پاسخ مىدهد و آسيب و گرفتاريش را بر طرف مىسازد ، و شما را جانشينان روى زمين قرار مىدهد ( جانشينان خدا در روى زمين ، و حاضران در جاى رفتگان ) ؟ آيا با خداى يكتا معبودى هست ؟ بسيار اندك متذكّر مىشويد !\r\n( آيهء 63 ) أَمَّن يَهْدِيكُمْ فِى ظُلُمتِ الْبَرّ وَ الْبَحْرِ وَ مَن يُرْسِلُ الرّيحَ بُشْرَم‌ا بَيْنَ يَدَىْ رَحْمَتِه‌ِى أَءِلهٌ مَّعَ اللَّهِ تَعلَى اللَّهُ عَمَّا يُشْرِكُونَ\r\nتفسير :\r\n( آيا آن شريكان بهترند ) يا كسى كه شما را در تاريكىهاى خشكى و دريا هدايت مىكند ، و كسى كه بادها را پيشاپيش رحمت خود ( باران ) بشارت‌دهنده مىفرستد ؟ آيا با خداى يكتا معبودى هست ؟ برتر است خدا از آنچه شريك ( او ) مىپندارند .\r\n( آيهء 64 ) أَمَّن يَبْدَؤُاْ الْخَلْقَ ثُمَّ يُعِيدُه‌ُو وَ مَن يَرْزُقُكُم مّنَ السَّمَآءِ وَالْأَرْضِ أَءِلهٌ مَّعَ اللَّهِ قُلْ هَاتُواْ بُرْهنَكُمْ إِن كُنتُمْ صدِقِينَ\r\nلغت :\r\nهاتوا صيغهء امر جمع از باب مفاعله ، و مفرد آن « هاتِ » به معنى بياور است .\r\nتفسير :\r\n( آيا آن شريكان بهترند ) يا كسى كه آفرينش موجودات را او آغاز كرده و سپس آنها را\r\n\r\n","description":"","footnote":"","page_name":" 139 ","page_number":139},
  {"content":"\r\n\r\n( همه را پس از فانى كردن يا جاندارها را پس از ميراندن در عالم ديگر ) بازمىگرداند و كسى كه شما را از آسمان و زمين روزى مىرساند ؟ آيا با خداى يكتا معبودى هست ؟ بگو :\r\nحجّت و برهانتان را بياوريد اگر راست مىگوييد .\r\n\r\n[ محدوديت دانش بشر 
  ]\r\n( آيهء 65 ) قُل لَّايَعْلَمُ مَن فِى السَّموَ تِ وَ الْأَرْضِ الْغَيْبَ إِلَّا اللَّهُ وَ مَا يَشْعُرُونَ أَيَّانَ يُبْعَثُونَ\r\nتفسير :\r\nبگو اى پيغمبر : هر كه در آسمان‌ها و زمين است از ملائكه و جن و انس ، غيب و امر پنهانى را ( عوالم و علوم خارج از حواس صاحبان شعور را ) نمىداند مگر خدا كه مىداند ؛ پس چنانچه قدرت تامّه ، مخصوص ذات الهى است ، علم شامل نيز به او اختصاص دارد .\r\nو كسانى كه در آسمان و زمين‌اند نمىدانند در چه زمانى برانگيخته مىشوند .\r\nو چون حق تعالى علم غيب را از بندگان نفى نمود ، به جهت مبالغه و تأكيد فرمايد :\r\n( آيهء 66 ) بَلِ ادَّ رَكَ عِلْمُهُمْ فِى الْأَخِرَةِ بَلْ هُمْ فِى شَكّ مّنْهَا بَلْ هُم مّنْهَا عَمُونَ ( 66 )\r\nلغت :\r\nعمون جمع « عَمى » به معنى نابيناست .\r\nتفسير :\r\nچنين نيست كه قيامت نباشد ؛ بلكه علم آنان نسبت به آخرت در اثر توجّه تام به دنيا پايان يافته است .\r\n\r\n","description":"","footnote":"","page_name":" 140 ","page_number":140},
  {"content":"\r\n\r\n\r\n[ تكذيبگرى كافران 
  ]\r\nبَلْ هُمْ فِى شَكّ مّنْهَا : بلكه ايشان با شنيدن ادلّه باز هم در شك و ترديدند به نسبت به وقوع آن ، مانند كسى كه متحير باشد در امرى .\r\nبَلْ هُم مّنْهَا عَمُونَ : بلكه ايشان از آخرت نابينا هستند ؛ يعنى چشم دل آنها از مشاهدهء دلايل بعث و حشر به جهت تفكّر و تدبّر ننمودن در آن پوشيده شده است .\r\n( آيهء 67 ) وَ قَالَ الَّذِينَ كَفَرُواْ أَءِذَا كُنَّا تُرَ بًا وَ ءَابَآؤُنَآ أَلِنَّا لَمُخْرَجُونَ\r\nتفسير :\r\nو آنان كه كافر شدند ، از روى انكار و استبعاد ، به سبب عدم تفكّر و تدبّر در آيات بيّنه و براهين واضحه بر حق بودن حشر و نشر و قيامت ، گفتند : أَءِذَا كُنَّا تُرَ بًا : آيا چون خاك گرديم ، وَ ءَابَآؤُنَآ : و پدران ما نيز خاك شوند ، أَئِنَّا لَمُخْرَجُونَ : آيا حتماً زنده مىشويم و از قبرها بيرون آورده مىشويم ؟ !\r\n( آيهء 68 ) لَقَدْ وُعِدْنَا هذَا نَحْنُ وَ ءَابَآؤُنَا مِن قَبْلُ إِنْ هذَآ إِلَّآ أَسطِيرُ الْأَوَّلِينَ\r\nلغت :\r\nأساطير جمع « اسطوره » به معنى افسانه و داستان بىاساس است .\r\nتفسير :\r\nبه درستى كه ما و پدران ما پيش از وعدهء اين پيغمبر ، وعده داده شده‌ايم اين حشر و نشر و قيامت را ؛ يعنى پيغمبران پيش هم ما را به قيامت وعده داده‌اند و از عذاب آن روز ما را ترسانيده‌اند . نيست اين وعده مگر افسانه‌هاى پيشينيان ؛ يعنى وعدهء قيامت مانند افسانه‌هاى گذشتگان ، حقيقتى ندارد .\r\n\r\n","description":"","footnote":"","page_name":" 141 ","page_number":141},
  {"content":"\r\n\r\nخداوند براى آگاهى و هشيارى مكذّبان و تهديد آنان فرمود :\r\n\r\n[ انگيزهء گردشگرى 
  ]\r\n( آيهء 69 ) قُلْ سِيرُواْ فِى الْأَرْضِ فَانظُرُواْ كَيْفَ كَانَ عقِبَةُ الْمُجْرِمِينَ\r\nتفسير :\r\nقُلْ سِيرُواْ فِى الْأَرْضِ : بگو اى پيغمبر : در زمين و جاهايى كه اهل آنها هلاك شدند ، سير كنيد ، پس نگاه كنيد و تأمّل نماييد و به فكر خود دريابيد كه سرانجام گناهكاران و عاقبت كافران چگونه بوده و به كجا رسيده است ، تا از آنها عبرت گيريد .\r\nتبصره : آيهء شريفه ، تهديد كافران و سركشان از فرمان حضرت حقّ است ، كه در زمين ، و شهرها و مساكن و منازل ياغيان ، سير كنند و مشاهده نمايند كه چگونه نه اسمى از آنان و نه اثرى از منازل ايشان باقى مانده است ، تاريخ و احوال ايشان را به نظر و فكر مطالعه نمايند تا از آنها عبرت يابند و دست از سركشى و كفر بردارند .\r\n\r\n[ آرامش در برابر مكرها 
  ]\r\n( آيهء 70 ) وَ لَاتَحْزَنْ عَلَيْهِمْ وَ لَاتَكُن فِى ضَيْقٍ مّمَّا يَمْكُرُونَ\r\nتفسير :\r\nبعد از آن به جهت تسلّاى خاطر مبارك حضرت رسالت صلى الله عليه و آله فرمايد :\r\nوَ لَاتَحْزَنْ عَلَيْهِمْ : و اى پيغمبر ، از تكذيب و اعراض مشركان اندوهناك مشو ، وَ لَاتَكُن فِى ضَيْقٍ مّمَّا يَمْكُرُونَ : و از آنچه مكر مىكنند ، در سختى و آزرده خاطر مباش كه من حافظ و نگهدارندهء توام و تو را از شرّ آنان حفظ نمايم و مكر آنها را از تو دفع نمايم و تو را بر ايشان غالب گردانم .\r\nو خداى تعالى به وعدهء خود عمل كرد و آنچه كفّار و معاندان براى اضمحلال آن حضرت و انهدام دين آن سرور ، مكرها كردند و حيله‌ها نمودند ، خود و اساس خاندان خود آنها به كلّى محو و نابود گرديد و خدعه‌هاى آنها به خودشان بازگشت .\r\n\r\n","description":"","footnote":"","page_name":" 142 ","page_number":142},
  {"content":"\r\n\r\n( آيهء 71 ) وَ يَقُولُونَ مَتَى هذَا الْوَعْدُ إِن كُنتُمْ صدِقِينَ\r\nتفسير :\r\nوَ يَقُولُونَ مَتَى هذَا الْوَعْدُ : و مىگويند : اين عذابِ وعده داده شده كه عقوبت دنيا و آخرت است و ما را به آن مىترسانيد ، چه وقت خواهد بود اگر در گفتار خود راستگويان هستيد ؟ !\r\n( آيهء 72 ) قُلْ عَسَى أَن يَكُونَ رَدِفَ لَكُم بَعْضُ الَّذِى تَسْتَعْجِلُونَ\r\nلغت :\r\nرَدِفه به معنى « تبعَه » است .\r\nتفسير :\r\nبگو : اميد است كه به حكم الهى برخى از آنچه وقوع آن را شتاب مىكنيد به دنبال شما باشد و آن عذاب روز « بدر » بود كه عدّه‌اى از صناديد قريش و مشركان كشته شدند .\r\n\r\n[ فضل خدا و ناسپاسى مردم 
  ]\r\n( آيهء 73 ) وَ إِنَّ رَبَّكَ لَذُو فَضْلٍ عَلَى النَّاسِ وَ لكِنَّ أَكْثَرَهُمْ لَايَشْكُرُونَ\r\nتفسير :\r\nو حقّاً كه پروردگار تو صاحب فضل و رحمت است بر مردمان . و از فضل و احسان او اين است كه در عقوبت كافران و عاصيان تعجيل نمىكند ، وَ لكِنَّ أَكْثَرَهُمْ لَايَشْكُرُونَ : و لكن بيشتر مردم سپاس‌گزارى نمىكنند و حق نعمت منعم حقيقى را در تأخير عذاب نمىشناسند ؛ بلكه از شدّت جهالت و غفلتى كه دارند در وقوع آن شتاب مىنمايند .\r\n\r\n","description":"","footnote":"","page_name":" 143 ","page_number":143},
  {"content":"\r\n\r\nتنبيه : آيهء شريفه ، آگاهى است بر آن كه پروردگار ، صاحب فضل و احسان بىپايان است بر عالميان ؛ و آنچه براى زندگى و معاش بنى آدم لازم است مرحمت فرمايد ، با اين وصف عدّه‌اى در مقام ناسپاسى و حق‌ناشناسى برآمده كفران نعمت‌هاى عظيم خداوند كريم را مىنمايند ! باز هم عنايت الهى شامل حال آنهاست كه تعجيل در عقوبت و سزاى آنها نمىفرمايد ، و سال‌هاى متمادى به كفر و فسق بندگان و تمادى آنان در عصيان ، صبر مىفرمايد كه شايد از مستى شهوت ، هشيار و از خواب غفلت ، بيدار گردند و به ايمان و طاعت ، گذشتهء خود را تدارك بنمايند ؛ لكن با اين افضال و انعام و احسان حضرت منّان ، بيشتر بندگان ، شكر آن ننموده ؛ بلكه به كفران باقى باشند .\r\n\r\n[ غيب دانى خداوند 
  ]\r\n( آيهء 74 ) وَ إِنَّ رَبَّكَ لَيَعْلَمُ مَا تُكِنُّ صُدُورُهُمْ وَ مَا يُعْلِنُونَ\r\nلغت :\r\nتُكنّ مضارع « أَكَنَّ » از باب افعال و به معنى « مىپوشاند » است .\r\nتفسير :\r\nالبته كه پروردگار تو ، آنچه را سينه‌هاى كفّار از كينه و حسد و مكر و خدعه نسبت به تو مىپوشاند و آنچه را از عداوت و تكذيب و عناد و انكار تو آشكار مىكنند مىداند .\r\nحاصل آن كه تمام امورات نهانى و آشكارا و باطنى و ظاهرى كفّار و معاندان را خدا مىداند ، و ايشان را بر آن اعمال ، سزا و جزا خواهد داد .\r\n( آيهء 75 ) وَ مَا مِنْ غَآلِبَةٍ فِى السَّمَآءِ وَ الْأَرْضِ إِلَّا فِى كِتبٍ مُّبِينٍ\r\nتفسير :\r\nو هيچ پوشيده‌اى از حوادث و وقايع و غير آن ، در آسمان و زمين ، نيست مگر اين كه در كتابى روشن يا روشن‌سازنده نوشته شده و ثابت است .\r\n\r\n","description":"","footnote":"","page_name":" 144 ","page_number":144},
  {"content":"\r\n\r\nمراد ، لوحِ محفوظ است كه تمام امور و اشياء در آسمان و زمين در آن ثبت مىباشد .\r\nيا مراد آن كه جميع افعال در علم الهى محفوظ است .\r\nدر كتاب كافى از حضرت صادق و كاظم عليهما السلام روايت شده كه فرمودند : تمام امور و اشياء در كتاب خداست ، و آن كتاب را خداوند به ما مرحمت فرمود ، چنان كه در اين آيه فرمود :\r\n\r\n[ گره گشايى قرآن براى يهود 
  ]\r\nوَ مَا مِنْ غَآئِبَةٍ فِى السَّمَآءِ وَ الْأَرْضِ إِلَّا فِى كِتبٍ مُّبِينٍ و در آيهء ديگر فرمود : ثُمَّ أَوْرَثْنَا الْكِتبَ الَّذِينَ اصْطَفَيْنَا مِنْ عِبَادِنَا . . . [ فاطر ، 32 
  ] پس ماييم آن اشخاصى كه خدا برگزيد آنها را ، و ماييم وارث آن كتابى كه تبيان هر شىء در آن است . « 1 »\r\n( آيهء 76 ) إِنَّ هذَا الْقُرْءَانَ يَقُصُّ عَلَى بَنِى إِسْرَ ءِيلَ أَكْثَرَ الَّذِى هُمْ فِيهِ يَخْتَلِفُونَ\r\nتفسير :\r\nبه درستى كه اين قرآن ، بر بنى اسرائيل ، بيشتر آنچه را از جهالت در آن اختلاف مىكنند و بر خلاف يكديگر سخن مىگويند ( از احوال معاد جسمانى و روحانى و صفات بهشت و جهنّم و قصهء عُزَيْر و مسيح و مريم و حرمت برخى خوراكىها ) را بازگو و بيان مىكند .\r\n( آيهء 77 ) وَ إِنَّه‌ُو لَهُدًى وَ رَحْمَةٌ لّلْمُؤْمِنِينَ\r\nتفسير :\r\nو به تحقيق كه قرآن براى ايمان‌آورندگان ، راهنما و رحمت است كه به آن منتفع و بهره‌مند مىشوند ؛ زيرا احكام قرآن را قبول و به آن عمل مىنمايند ، لذا نتيجه و فوايد آن را درمىيابند ؛ و غير مؤمنان چون معتقد به آن نگرديده و عمل به آن ننمايد ، از نتايج و سعادات آن بهره‌ور نشوند .\r\n\r\n\r\n","description":"","footnote":"\r\n( 1 ) . اصول كافى ، ج 1 ، ح 7 ، ص 226 با تلخيص .\r\n","page_name":" 145 ","page_number":145},
  {"content":"\r\n\r\nتوضيح : مسلّم است كه شخص مريض ، تنها وقتى از نسخهء طبيب بهره‌مند مىشود كه به دستور آن طبيب رفتار نمايد ؛ يعنى امر او را در آشاميدن دواى تلخ و نهى او را در پرهيز از غذاهاى لذيذ و ميوه‌هاى خوش‌مزه كه براى او ضرر دارد پيروى نمايد تا سلامتى كامل براى او حاصل شود ؛ همچنين نسبت به نسخهء ربانى و طبيب روحانى يعنى كتاب آسمانى ، اشخاصى منتفع و بهره‌ور شوند كه اوامر و نواهى آن را به مرحلهء عمل درآورند ؛ يعنى واجبات را به جاى آرند و محرّمات و معاصى را ترك نمايند تا سلامتى از عذاب و عقاب ابدى براى آنها حاصل آيد و خير و سعادت شامل حال آنان گردد .\r\n\r\n[ حاكم و وكيل بودن خداوند 
  ]\r\n( آيهء 78 ) إِنَّ رَبَّكَ يَقْضِى بَيْنَهُم بِحُكْمِه‌ِى وَ هُوَ الْعَزِيزُ الْعَلِيمُ\r\nتفسير :\r\nهمانا پروردگار تو ميان بنى اسرائيل در تمام موارد اختلافشان در دين در روز قيامت به حكم خود داورى خواهد كرد ، وَ هُوَ الْعَزِيزُ الْعَلِيمُ : و اوست غالب كه حكم او را ردنتوان نمود و اوست دانا به حقيقت آنچه حكم فرمايد و به حكمت و مصلحت آن ؛\r\n( آيهء 79 ) فَتَوَكَّلْ عَلَى اللَّهِ إِنَّكَ عَلَى الْحَقّ الْمُبِينِ\r\nتفسير :\r\nبعد از آن ، خطاب به حبيب خود حضرت محمد صلى الله عليه و آله فرمايد كه چون دانستى كه خداى متعال ميان اهل حق و باطل حكم نمايد و هر يك را بر وفق اعمالشان جزا خواهد داد :\r\nپس توكل كن بر خدا و از دشمنى معاندان باك ندار و انديشه به خاطر راه مده و در دعوت خود راسخ باش ؛ إِنَّكَ عَلَى الْحَقّ الْمُبِينِ : بىترديد تو از نظر دين و كتاب و معارف ، بر حق آشكار هستى ؛ يعنى به يقين راه تو راست و كار تو درست ، و خدا يار حق است .\r\n\r\n","description":"","footnote":"","page_name":" 146 ","page_number":146},
  {"content":"\r\n\r\nتبصره : آيهء شريفه دستور عام براى عموم مبلغان اسلامى است كه در تبليغات خود انديشناك نبوده و ابداً از هياهوى معاندان پروا نداشته ، اتكال و وثوق به نصرت الهى داشته باشند و در مقام اداى وظيفه برآمده ، توكل بر خدا بنمايند و از او استمداد بخواهند ، كه البته حق بودن هر شيئى حافظ آن شىء باشد . بنابراين چون دين اسلام و قرآن ، حق ، و حقانيتش هويدا باشد ، از بين نخواهد رفت ، و نيز ناشر و مروّج خود را نگهبان است .\r\n\r\n[ دل مردگى ، ناشنوايى و نابينايى گمراهان 
  ]\r\n( آيهء 80 ) إِنَّكَ لَاتُسْمِعُ الْمَوْتَى وَلَا تُسْمِعُ الصُّمَّ الدُّعَآءَ إِذَا وَلَّوْاْ مُدْبِرِينَ\r\nلغت :\r\nصُمّ جمع « أصمّ » به معناى كر و ناشنواست .\r\nتفسير :\r\nإِنَّكَ لَاتُسْمِعُ الْمَوْتَى : البته كه تو نمىتوانى مردگان ( كفر و عناد ) را بشنوانى ؛ يعنى مرده دلانِ كفر ، فهم كلام تو را نتوانند نمود . تشبيه فرموده كفّار و معاندان را به مردگان ، در بهره نبردن از كلام گويندگان ؛ يعنى چنانچه نتوان سخن را به مردگان شنوانيد همچنين كسانى كه به سبب كفر و فسق و فجور ، مرده‌دل‌اند ، نمىتوان آيات الهيه و مواعظ سبحانيه را به آنها شنوانيد ، چون حاضر براى شنيدن و قبول نباشند .\r\nو نمىتوانى دعوت خود را به انسان كر - يعنى كسانى كه پشت كرده و روى گردانيده‌اند - بشنوانى ؛ يعنى ايشان را گوش دل از شنيدن آيات قرآن كر است ، پس شبيه كران باشند خصوصاً كرى كه به دعوت‌كنندهء خود پشت كند ، چه در آن وقت ، استماع و فهم او مشكل‌تر است ؛ زيرا رمز و اشاره را نيز نمىبيند تا فهم كند . خلاصهء معنى آن كه :\r\nهمچنان كه شخص كر ، صداى آواز دعوت‌كننده خود را نمىشنود خصوصاً در حين پشت كردن و اعراض ، همچنين كافران و معاندان كه به جهت عناد و انكار ، اعراض نموده‌اند ، به كلّى اميد شنوايى از آنها مسلوب است ، پس كافرِ اصراركنندهء در كفر ، مانند ميّت باشد در\r\n\r\n","description":"","footnote":"","page_name":" 147 ","page_number":147},
  {"content":"\r\n\r\nعدم قبول هدايت ، و مثل كر باشد در عدم استماع صدا و نِدا .\r\n( آيهء 81 ) وَ مَآ أَنتَ بِهدِى الْعُمْىِ عَن ضَللَتِهِمْ إِن تُسْمِعُ إِلَّا مَن يُؤْمِنُ بَايتِنَا فَهُم مُّسْلِمُونَ\r\nتفسير :\r\nو تو راهنما و هدايت‌كنندهء كوردلان از گمراهىشان نيستى ؛ زيرا هدايت ، حاصل نمىشود مگر به توجّه چشم و چشم دل ، و اينها كورند ؛ يعنى چون كفّار و معاندان به جهت فرط عناد و استكبار ، در آيات واضحه كه رسانندهء انسان به سر منزل نجات است فكر و تأمّل نمىكنند ، پس گوييا بصيرت ندارند ، و اين كوردلان به منزلهء كوران‌اند كه به جهت نداشتن چشم ، به مقصد خود راه نمىبرند و در گمراهى خود متحير و سرگردان مىمانند .\r\nإِن تُسْمِعُ إِلَّا مَن يُؤْمِنُ بَايتِنَا فَهُم مُّسْلِمُونَ . . . : نشنوانى تو - يعنى شنوانيدن تو فايده ندارد - مگر براى كسانى كه به اقتضاى طبع مىتوانند به آيات ما ايمان بياورند و تصديق نمايند ؛ يعنى به نظر كردن و تأمّل نمودن در آيات بيّنه و معجزات واضحهء ما ؛ يعنى طلب حق كنند و از اين رو طبق استعداد فطرى در برابر ما تسليم‌اند .\r\n\r\n[ جنبندهء زمين و حوادث رجعت 
  ]\r\n( آيهء 82 ) وَ إِذَا وَقَعَ الْقَوْلُ عَلَيْهِمْ أَخْرَجْنَا لَهُمْ دَآبَّةً مّنَ الْأَرْضِ تُكَلّمُهُمْ أَنَّ النَّاسَ كَانُواْ بَايتِنَا لَايُوقِنُونَ\r\nتفسير :\r\nو چون در اواخر دنيا كه مردم از آثار تكوينى جهان به دلالت عقل ، خدا را نپذيرفتند و وعدهء عذاب دربارهء آنها ثابت شد ، براى آنها جنبنده‌اى از زمين ( به نحو اعجاز و براى اجبار مردم به پذيرش ) بيرون مىآوريم كه با اهل زمين سخن گويد ؛ زيرا مردم به آيات ما يقين پيدا نمىكردند ( اوصاف اين جنبنده و زمان خروج و چگونگى بيرون آمدن او و\r\n\r\n","description":"","footnote":"","page_name":" 148 ","page_number":148},
  {"content":"\r\n\r\nحقيقت كلام و سخن او و نتيجهء پس از آن براى ما معلوم نيست ؛ البته رواياتى در اين باره هست كه نياز به بررسى دارد ) .\r\nوَيَوْمَ نَحْشُرُ مِن كُلّ أُمَّةٍ فَوْجًا مّمَّن يُكَذّبُ بَايتِنَا فَهُمْ يُوزَعُونَ\r\nتفسير :\r\nمضمون اين آيه و دو آيهء بعد ، از اسرار پيش از قيامت است .\r\nو يادآور روزى را كه به قدرت كاملهء خود ، از هر امّت گروهى را ( كه رؤسا و اشراف ايشان باشند ) از كسانى كه پيوسته و هميشه تكذيب مىكردند آيات ما را ، يا دلايل توحيد و قدرت ما را ، گرد مىآوريم . پس ايشان در يك جا جمع‌آورى و بازداشته مىشوند .\r\n( آيهء 84 ) حَتَّى إِذَا جَآءُ قَالَ أَكَذَّبْتُم بَايتِى وَ لَمْ تُحِيطُواْ بِهَا عِلْمًا أَمَّاذَا كُنتُمْ تَعْمَلُونَ\r\nتفسير :\r\nتا چون به موقف حساب و مؤاخذه بيايند ، قَالَ أَكَذَّبْتُم بَايتِى وَ لَمْ تُحِيطُواْ بِهَا عِلْمًا أَمَّاذَا كُنتُمْ تَعْمَلُونَ . . . : خداى تعالى از روى اهانت و توبيخ به آنها فرمايد : آيا نشانه‌هاى مرا در حالتى كه به آنها دانشى فراگير نداشتيد تكذيب و انكار كرديد ؛ يعنى به جهت عناد و انكار در آن تأمّل نكرديد تا علم شما به كنه آن برسد و حقيقت آن را دريابيد ؟ أَمَّاذَا كُنتُمْ تَعْمَلُونَ : يا آن كه چه معامله‌اى با آيات من مىكرديد ؟ يعنى بعد از آن كه در صحّت آن و طلب معرفت آن تفكّر نكرديد چه كار كرديد ؟\r\n\r\n","description":"","footnote":"","page_name":" 149 ","page_number":149},
  {"content":"\r\n\r\n( آيهء 85 ) وَ وَقَعَ الْقَوْلُ عَلَيْهِم بِمَا ظَلَمُواْ فَهُمْ لَايَنطِقُونَ\r\nتفسير :\r\nو گفتار حتمى عذاب دربارهء آنها به سبب ستم نمودن و از حق درگذشتن ايشان كه تكذيب آيات و حجج خدا بود واقع شود . پس ايشان به سبب عظمت آنچه مشاهده كنند و وحشت آنچه از انوع عقاب ببينند ، قادر بر تكلم نباشند .\r\nيا در جواب مؤاخذه چيزى نتوانند گفت كه براى ايشان حجّت باشد و سودى به آنها رساند .\r\nبعد از آن براى اثبات قدرت بر معاد و اتمام حجّت بر كفّار فرمايد :\r\n\r\n[ نشانه‌هاى خدا در شب و روز 
  ]\r\n( آيهء 86 ) أَلَمْ يَرَوْاْ أَنَّا جَعَلْنَا الَّيْلَ لِيَسْكُنُواْ فِيهِ وَ النَّهَارَ مُبْصِرًا إِنَّ فِى ذَ لِكَ لَأَيتٍ لّقَوْمٍ يُؤْمِنُونَ\r\nلغت :\r\nمبصر به معنى روشن و روشنىبخش است .\r\nتفسير :\r\nآيا منكران حشر نديدند و ندانستند كه ما شب را آفريديم تا در آن به خواب و استراحت آرام گيرند ، و قرار داديم روز را روشن تا در طلب معيشت مشغول شوند ؟\r\nإِنَّ فِى ذَ لِكَ لَأَيتٍ لّقَوْمٍ يُؤْمِنُونَ : به درستى كه در آفريدن شب و روز براى گروهى كه ايمان آورند به خدا و رسول نشانه‌هايى است كه آنها را بر قدرت و حكمت خداوند دلالت كند .\r\n\r\n","description":"","footnote":"","page_name":" 150 ","page_number":150},
  {"content":"\r\n\r\n\r\n[ نفخ صور در آسمان‌ها و زمين 
  ]\r\n( آيهء 87 ) وَ يَوْمَ يُنفَخُ فِى الصُّورِ فَفَزِعَ مَن فِى السَّموَ تِ وَ مَن فِى الْأَرْضِ إِلَّا مَن شَآءَ اللَّهُ وَ كُلٌّ أَتَوْهُ دَ خِرِينَ\r\nتفسير :\r\nو ياد كن روزى را كه دميده شود در صور .\r\nاحاديث بسيار وارد شده كه حق تعالى اسرافيل را كه مَلَك عظيمى است آفريده و با او صور عظيمى است و از روزى كه خلق شده منتظر فرمان الهى است كه هر وقت فرمان از جانب خداوند متعال رسد در صور بدمد .\r\nو دو نفخه باشد : يكى نفخه‌اى كه همهء خلايق به آن نفخه مىميرند ، و دوم نفخه‌اى كه به آن نفخه همه زنده شوند .\r\nو مراد آيهء شريفه اگر نفخهء اولى باشد ؛ يعنى پس از هول و هيبت آن هر كه در آسمان‌هاست از ملائكه ، و هر كه در زمين است از جن و انس و حيوانات ، بترسند و بميرند ، إِلَّا مَن شَآءَ اللَّهُ : مگر آنان را كه خدا خواهد مانند جبرئيل و ميكائيل و اسرافيل و عزرائيل . وَ كُلٌّ أَتَوْه دَ خِرِينَ : و همه از اولين و آخرين در حالتى كه خوارشدگان و مطيع و منقاد و ذليل خداوند قهّارند به عرصهء قيامت بيايند .\r\nو اگر مراد ؛ نفخهء دوم باشد يعنى : و يادآور روزى را كه در صور به نفخهء دوم دميده شود پس همهء آنها كه در آسمان‌ها و زمين‌اند زنده شده به وحشت افتند ، جز آنان كه خدا خواسته از فزع محشر مصون باشند ، و همهء زنده‌شده‌ها به نفخهء سوم با خضوع و زبونى به پاى حساب او خواهند آمد .\r\n( آيهء 88 ) وَ تَرَى الْجِبَالَ تَحْسَبُهَا جَامِدَةً وَ هِىَ تَمُرُّ مَرَّ السَّحَابِ صُنْعَ اللَّهِ الَّذِى أَتْقَنَ كُلَّ شَىْءٍ إِنَّه‌ُو خَبِيرُم بِمَا تَفْعَلُونَ\r\n\r\n","description":"","footnote":"","page_name":" 151 ","page_number":151},
  {"content":"\r\n\r\n\r\n[ حركت كوه‌ها 
  ]\r\nتفسير :\r\nدر آن روز كوه‌ها را كه ببينى گمان كنى و پندارى كه بر جاى خود ساكن‌اند و حال آن كه آن كوه‌ها به سرعت ابر در حركت هستند ، و آن حركت ، درك نشود ؛ زيرا كه اجرام بزرگ چون بر يك سمت حركت كنند ، حركت آنها خوب ظاهر نشود ، چنانچه در سير ابر مشاهده مىگردد .\r\nاين يكى از علامات قيامت است .\r\nالَّذِى أَتْقَنَ كُلَّ شَىْءٍ : ايجاد آسمان و زمين و شب و روز و غير آن از امورى كه ممكن الوجود باشد ، صنعت و خلقت خداست . آن خدايى كه همه چيز را محكم و استوار و منظم ساخت و آنها را خلق فرمود بر وجهى كه موافق حكمت و مصلحت باشد . همانا او به آنچه مىكنيد از طاعت و معصيت دانا و آگاه است و همه را به ظواهر و بواطن مىداند و بر وفق آن جزا خواهد داد .\r\n\r\n[ پاداش نيكوكارى و جزاى بدكردارى 
  ]\r\n( آيهء 89 ) مَن جَآءَ بِالْحَسَنَةِ فَلَه‌ُو خَيْرٌ مّنْهَا وَ هُم مّن فَزَعٍ يَوْمَلِذٍ ءَامِنُونَ\r\nلغت :\r\nفزع به معنى ترس است .\r\nتفسير :\r\nهر كه عمل نيكويى از ايمان و توحيد و طاعت و خير بياورد ، پس او را ثواب و جزايى بهتر از آن فعل نيكو هست ؛ زيرا فانى دهد و باقى ستاند ، و ادنى به اعلى عوض نمايد ، و يكى به ده تا به هفتصد و يا بدون حساب بهره يابد .\r\nدر تفسير منهج از حضرت سجاد عليه السلام مروى است كه : مردى به جنگ روم رفت و او را عادت چنان بود كه چون خلوت مىنمود ، به آواز بلند مىگفت : « لا إلهَ إلّااللَّهُ وَحْدَهُ لا شَريكَ لَهُ » . روزى در مرغزارى مىگذشت ، اين كلمه را به آواز بلند گفت ، سوارى از رجال الغيب بيرون آمد ، پرسيد : چه گفتى ؟ گفت : آنچه شنيدى . جواب داد : واللَّه آن كلمه‌اى است كه حق تعالى فرموده : مَن جَآءَ\r\n\r\n","description":"","footnote":"","page_name":" 152 ","page_number":152},
  {"content":"\r\n\r\nبِالْحَسَنَةِ فَلَهُ خَيْرٌ مّنْهَا . « 1 » وَ هُم مّن فَزَعٍ يَوْمَلِذٍ ءَامِنُونَ : و ايشان كه حسنه آورده‌اند ، از هول و ترس روز عظيم قيامت در امان‌اند .\r\n( آيهء 90 ) وَ مَن جَآءَ بِالسَّيّئَةِ فَكُبَّتْ وُجُوهُهُمْ فِى النَّارِ هَلْ تُجْزَوْنَ إِلَّا مَا كُنتُمْ تَعْمَلُونَ\r\nلغت :\r\nكُبَّت فعل ماضى مجهول و از مادهء « كبّ » به معنى سرنگون كردن است .\r\nتفسير :\r\nو هر كه كار زشت از كفر و شرك و معصيت و شرّ بياورد ، پس آنها به صورت ، در آتش خواهند افتاد ؛ يعنى آنها را به جهنّم اندازند و به آنها گفته شود : هَلْ تُجْزَوْنَ إِلَّا مَا كُنتُمْ تَعْمَلُونَ : آيا بجز آنچه را كه انجام مىداديد جزا داده شديد ؟ يعنى اين جزاى افعال شماست كه به عدل نه به ظلم به شما رسيده .\r\nاحاديث خاصّه و عامّه وارد شده كه مراد از « حسنه » در آيهء شريفه ، ولايت و محبّت اهل بيت عصمت است ، و مراد از « سيّئه » بغض و عداوت ايشان است كه آن مايهء نجات و بهشت ، و اين موجب هلاك و جهنّم مىباشد .\r\nاز على عليه السلام روايت شده است كه در تفسير اين آيه فرمود : حسنه ، معرفت ولايت و دوستى ما اهل بيت است ؛ و سيّئه ، انكار ولايت و دشمنى ما اهل بيت است . « 2 »\r\n( آيهء 91 ) إِنَّمَآ أُمِرْتُ أَنْ أَعْبُدَ رَبَّ هذِهِ الْبَلْدَةِ الَّذِى حَرَّمَهَا وَ لَه‌ُو كُلُّ شَىْءٍ وَأُمِرْتُ أَنْ أَكُونَ مِنَ الْمُسْلِمِينَ\r\n\r\n\r\n","description":"","footnote":"\r\n( 1 ) . منهج الصادقين ، ج 7 ، ص 64 .\r\n( 2 ) . كافى ، ج 1 ، ص 185 .\r\n","page_name":" 153 ","page_number":153},
  {"content":"\r\n\r\n\r\n[ چهار مأموريت پيغمبر 
  ]\r\nتفسير :\r\nجز اين نيست كه امر شده‌ام به اين كه پروردگار اين شهر را كه مكّه است پرستش كنم ، پروردگارى كه اين شهر را محترم شمرده و از هر چه مستلزم هتك حرمت آن باشد نهى كرده است .\r\nوَ لَهُ كُلُّ شَىْءٍ : و همه چيز از اجزاى عالم هستى از آن اوست ؛ يعنى همهء اشيا مملوك و مخلوق اويند .\r\nوَأُمِرْتُ أَنْ أَكُونَ مِنَ الْمُسْلِمِينَ : و امر شده‌ام به آن كه از تسليم‌شدگان امر الهى باشم .\r\nاسلام كه عبارت از تسليم فرامين الهى است ، عظمتش به مرتبه‌اى است كه اشرف كائنات و مايهء خلقت موجودات فرمايد : من مأمورم كه از مسلمين بوده باشم .\r\n( آيهء 92 ) وَ أَنْ أَتْلُوَاْ الْقُرْءَانَ فَمَنِ اهْتَدَى فَإِنَّمَا يَهْتَدِى لِنَفْسِه‌ِى وَ مَن ضَلَّ فَقُلْ إِنَّمَآ أَنَا مِنَ الْمُنذِرِينَ\r\nتفسير :\r\nو امر شده‌ام به اين كه قرآن را براى مردم تلاوت نمايم و يا بر قرائت آن مواظبت نمايم تا حقايق آن بر من منكشف گردد . يا مداومت نمايم بر پيروى اوامر و نواهى آن .\r\nفَمَنِ اهْتَدَى فَإِنَّمَا يَهْتَدِى لِنَفْسِهِ : پس هر كه هدايت را به سبب پيروى از قرآن قبول نمايد ، پس جز اين نيست كه به سود خود هدايت يافته است ؛ يعنى منافع آن كه نجات از مهالك دنيا و رسيدن به ثواب عُقْباست عائد خود او گردد . وَ مَن ضَلَّ : و هر كه گمراه شود به سبب مخالفت با قرآن ، فَقُلْ إِنَّمَآ أَنَا مِنَ الْمُنذِرِينَ : پس بگو : اى پيغمبر ، جز اين نيست\r\n\r\n","description":"","footnote":"","page_name":" 154 ","page_number":154},
  {"content":"\r\n\r\nكه من از ترسانندگان بندگان از عذاب الهى هستم و هدايت واقعى به دست من نيست .\r\nتنبيه : وظيفهء پيغمبر ، رساندن احكام قرآن و فرامين خداوند به امّت است ، پس هر كه آن احكام را به عمل كردن بر طبق آن كلًا و جزءً قبول نمايد نتيجهء آن كه هدايت و ارشاد و سعادت دنيا و رسيدن به ثواب و فيوضات در آخرت است البته شامل حال او گردد . و هر كه به سوء اختيار خود با قرآن مخالفت نمايد نتيجهء آن كه گمراهى از حق ، و خباثت و نكبت در دنيا و عذاب و عقوبت در آخرت است ، عايد او خواهد شد .\r\n\r\n[ نمايش نشانه‌هاى خدا 
  ]\r\n( آيهء 93 ) وَ قُلِ الْحَمْدُ لِلَّهِ سَيُرِيكُمْ ءَايتِه‌ِى فَتَعْرِفُونَهَا وَ مَا رَبُّكَ بِغفِلٍ عَمَّا تَعْمَلُونَ\r\nتفسير :\r\nو بگو : ثنا و ستايش براى خداست بر نعمت نبوّت و بر آنچه به من عطا فرموده از علم نافع و عمل صالح . زود باشد - اى صناديد قريش - كه خدا به شما آيات قاهرهء خود را نشان دهد مانند واقعهء بدر و غلبهء مسلمانان با قلّت عدد آنان و كثرت عدد مشركان .\r\nيا مراد عام باشد ؛ يعنى زود باشد كه خداوند به همهء منكران قرآن نشان دهد آيات قاهرهء خود را در بقاى حق و اضمحلال باطل .\r\nفَتَعْرِفُونَهَا : پس آن آيات را به عين اليقين خواهيد شناخت ؛ لكن آن شناختن در آن محل ، شما را نفع ندهد .\r\nيا مراد از آيات ، علامات قيامت باشد كه تمام خلايق آن روز ، حقانيت ثواب و عقاب را بشناسند ، و به چشم آن را مشاهده كنند و جزاى اعمال خود را از كفر و ايمان و معصيت و طاعت و خير و شرّ دريابند .\r\nوَ مَا رَبُّكَ بِغفِلٍ عَمَّا تَعْمَلُونَ : و پروردگار تو از آنچه انجام مىدهيد بىخبر و غافل نيست .\r\n\r\n","description":"","footnote":"","page_name":" 155 ","page_number":155},
  {"content":"\r\n\r\nتنبيه : آيهء شريفه ، آگاهى است براى مخالفان فرامين الهى كه خداوند از اعمال آنها غافل نيست ، و بدانند كه اخذ الهى و عذاب او شديد است . و در هر عصر نمونه‌اى از آن به منصهء ظهور آمده است ، و در اين عصر هم به چشم خود مشاهده نموديم هتاك بىباكى ( رضا خان پهلوى ) را كه پردهء نواميس اسلامى را دريد و از غرور و نخوت ، حرمت قرآن و آيين اسلام را هتك نمود ، و فسق و فجور و تخريب مساجد و قبور را ترويج كرد ، غافل از آن كه منتقم حقيقى و حافظ نواميس اسلامى ، يك مرتبه او را فرا گيرد و زندگانى و اسم و رسم او را محو و نابود گرداند ؛ فَاعْتَبِرُواْ يأُوْلِى الْأَبْصرِ . « 1 »\r\n\r\n\r\n","description":"","footnote":"\r\n( 1 ) . تفسير اثنى عشرى ، ذيل آيهء شريفه .\r\n","page_name":" 156 ","page_number":156},
  {"content":"\r\n\r\n\r\nسورهء قصص\r\n( آيهء 1 ) ( بِسْمِ اللَّهِ الرَّحْمنِ الرَّحِيمِ طسم\r\n\r\n[ معناى طلسم 
  ]\r\nتفسير :\r\nطا ، سين ، ميم ، اين حروف رمزهايى ميان اللَّه و رسول اوست و اين كتاب ، مركَّب از همين حروف است ؛ ولى كسى را توان آوردن نظير آن نيست . اين كتاب ، داراى محكمات و اين گونه متشابهات است .\r\nسوگند به طور سينا و مكّه و سوگند به طوبى و سدره و محمد صلى الله عليه و آله .\r\nاگر سوگند باشد جملهء بعد جواب آن است .\r\nشيخ صدوق در معانى الاخبار از حضرت صادق عليه السلام روايت نموده كه فرمود :\r\nمعناى طسم « أنَا الطّالِبُ السَّميعُ الْمُبْدِئُ الْمُعيدُ » است . « 1 »\r\nشايد مقصود ، اين باشد كه اين سه حرف اشاره به سه اسم از اسامى خداى متعال است\r\n\r\n\r\n","description":"","footnote":"\r\n( 1 ) . معانى الاخبار ، ص 22 .\r\n","page_name":" 157 ","page_number":157},
  {"content":"\r\n\r\n« طالب » و « سميع » و « مبدئ و معيد » .\r\n( آيهء 2 ) تِلْكَ ءَايتُ الْكِتبِ الْمُبِينِ ( 2 )\r\nتفسير :\r\nسوگند به ط ، سين ، ميم : اين سوره يا آيات اين سوره ، آيه‌هاى كتاب روشن ، يا كتاب روشن‌كننده ، مبيّن كفر از ايمان و حق از باطل و هدايت از ضلالت است .\r\n\r\n[ داستان موسى ( ع ) و فرعون 
  ]\r\n( آيهء 3 ) نَتْلُواْ عَلَيْكَ مِن نَّبَإِ مُوسَى وَ فِرْعَوْنَ بِالْحَقّ لِقَوْمٍ يُؤْمِنُونَ\r\nتفسير :\r\nبخشى از خبر موسى و فرعون را به راستى و درستى براى گروهى كه تصديق مىكنند ، يا براى كسانى كه علم ما تعلق گرفته كه ايمان خواهند آورد ، توسط جبرئيل كه امين وحى است بر تو مىخوانيم .\r\n( آيهء 4 ) إِنَّ فِرْعَوْنَ عَلَا فِى الْأَرْضِ وَ جَعَلَ أَهْلَهَا شِيَعًا يَسْتَضْعِفُ طَآلِفَةً مّنْهُمْ يُذَبّحُ أَبْنَآءَهُمْ وَ يَسْتَحْىِى نِسَآءَهُمْ إِنَّه‌ُو كَانَ مِنَ الْمُفْسِدِينَ\r\nلغت :\r\nشِيَع جمع « شيعه » به معنى فرقه است . استضعاف به معنى ضعيف و ناتوان دانستن يا به ناتوانى كشاندن است .\r\n\r\n","description":"","footnote":"","page_name":" 158 ","page_number":158},
  {"content":"\r\n\r\nتفسير :\r\nهمانا فرعون ( پادشاه مصر ) در آن سرزمين برترى جست و تكبر و تبختر كرد به حدّى كه ادّعاى ربوبيت نمود و مردم را به عبادت و بندگى خود امر كرد .\r\nوَ جَعَلَ أَهْلَهَا شِيَعًا : و مردم آن را گروه‌هاى مختلف و پراكنده قرار داد و هر گروهى را در بخشى از كارهاى دولت خود ، و هر گروهى را دشمن ديگرى مىنمود .\r\nيَسْتَضْعِفُ طَآئِفَةً مّنْهُمْ : گروهى از ايشان را كه بنى اسرائيل بودند به ناتوانى و بردگى مىكشاند و به قصد نابودى آنها پسران آنها را مىكشت و زنان ايشان را زنده مىگذاشت .\r\nإِنَّهُ كَانَ مِنَ الْمُفْسِدِينَ : به درستى كه او از فسادكنندگان بود كه جرأت مىنمود در كشتن اولاد انبيا و اوليا به مجرد خيال فاسد ، و مردم را به بندگى مىگرفت .\r\nابن عباس نقل نموده كه چون بنى اسرائيل بسيار شدند و در ميانشان فسق و فجور ظاهر گرديد و علما و زهاد آنها از امر به معروف و نهى از منكر دست باز داشتند ، حق تعالى قبطيان را بر آنها مسلّط گردانيد تا ايشان را به بندگى گرفتند و به امور شاقّه مبتلا ساختند . « 1 » بالاترين فسادها گمراه نمودن بندگان از طريق حق است ، چنانچه فرعون مردم را از ستايش و پرستش خلّاق عالم منع و به خود دعوت نمود .\r\nنقل شده است : شبى خوابى ديد و تعبير آن را از تعبيركنندگان خواست . گفتند : از اين شهر مردى از بنى اسرائيل ظاهر شود كه هلاك ملك تو به دست او باشد . فرعون امر نمود تا پسران بنى اسرائيل را بكشند ! با وجود اين ، مصلحت الهى اقتضا نمود كه با ضعف و بيچارگى بنى اسرائيل ، حضرت موسى متولد شود و فرعون و تابعان او هلاك شوند ، و موسى و بنى اسرائيل نجات يابند .\r\n( آيهء 5 ) وَ نُرِيدُ أَن نَّمُنَّ عَلَى الَّذِينَ اسْتُضْعِفُواْ فِى الْأَرْضِ وَ نَجْعَلَهُمْ أَلِمَّةً وَنَجْعَلَهُمُ الْوَ رِثِينَ\r\n\r\n\r\n","description":"","footnote":"\r\n( 1 ) . تفسير منهج الصادقين ، ج 7 ، ص 69 .\r\n","page_name":" 159 ","page_number":159},
  {"content":"\r\n\r\nتفسير :\r\nو حال آن كه ما اراده كرديم تا بر آنان كه در زمين مصر و نواحى آن زبون و بيچاره شده بودند - يعنى بنى اسرائيل - منّت نهيم و ايشان را از بلا و ظلم فرعون برهانيم و ايشان را پيشوايان مردم و وارثان روى زمين سازيم .\r\nابن بابويه رحمه الله از حضرت صادق عليه السلام روايت نموده كه : حضرت رسول صلى الله عليه و آله نظر فرمود به سوى على و حسن و حسين عليهم السلام ، پس گريه نموده و فرمود : شماييد مستضعفان بعد از من . پس به حضرت صادق عليه السلام عرض شد : اين چه معنى دارد يا بن رسول اللَّه ؟ فرمود : معنى آن آن است كه شماييد ائمهء بعد از من ، به درستى كه خداوند فرموده : وَ نُرِيدُ أَن نَّمُنَّ عَلَى الَّذِينَ اسْتُضْعِفُواْ . . . بعد فرمود : اين آيه جارى است در حق ما تا روز قيامت . « 1 »\r\n( آيهء 6 ) وَ نُمَكّنَ لَهُمْ فِى الْأَرْضِ وَ نُرِىَ فِرْعَوْنَ وَ همنَ وَ جُنُودَهُمَا مِنْهُم مَّا كَانُواْ يَحْذَرُونَ\r\nتفسير :\r\nو براى آنها در آن سرزمين اسباب قدرت و تسلط فراهم آريم يا آنان را در آن سرزمين استقرار بخشيم و به فرعون و هامان ( وزير او ) و سپاهيانش آنچه را كه از ناحيهء آنها ( بنى اسرائيل ) بيمناك و در حذر بودند نشان دهيم .\r\nيعنى از زوال مُلك فرعون و هلاك تمام آنها به دست مولودى از بنى اسرائيل مىترسيدند و ما اين را عملى كرده و به آنها نشان دهيم ، و زمانى اين مطلب را دريافتند كه در دريا غرق شدند و بنى اسرائيل تفرج كنان در ساحل دريا بودند .\r\n\r\n\r\n","description":"","footnote":"\r\n( 1 ) . معانى الاخبار ، ص 79 .\r\n","page_name":" 160 ","page_number":160},
  {"content":"\r\n\r\n( آيهء 7 ) وَأَوْحَيْنَآ إِلَى أُمّ مُوسَى أَنْ أَرْضِعِيهِ فَإِذَا خِفْتِ عَلَيْهِ فَأَلْقِيهِ فِى الْيَمّ وَ لَاتَخَافِى وَ لَاتَحْزَنِى إِنَّا رَآدُّوهُ إِلَيْكِ وَ جَاعِلُوهُ مِنَ الْمُرْسَلِينَ\r\nلغت :\r\nإرضاع شير دادن . « ألقيه » امر است ، مصدر آن « إلقاء » به معنى انداختن است .\r\nتفسير :\r\nبه مادر موسى الهام نموديم يا در خواب به او نموديم ( عَلَم الهدى رحمه الله فرموده : شايد فرستاده‌اى از ملائكه و غير آن به سوى مادر موسى فرستاده شد و به او گفت ) : شير ده و بپرور موسى را در پنهانى . پس چون بر او بترسى و دريابى كه مردم جاى او را دانسته و قصد او خواهند كرد ، پس او را در درياى نيل بينداز ؛ يعنى بعد از آن كه او را در صندوقى نهاده و منافذ آن را مسدود كرده باشى ، بيفكن و مترس ، كه او ضايع و هلاك نخواهد شد . و اندوهناك مباش در فراق او ، به درستى كه ما او را به سوى تو در اندك زمانى بر وجهى كه دلخواه تو باشد برگرداننده‌ايم .\r\nوَ جَاعِلُوهُ مِنَ الْمُرْسَلِينَ : و گرداننده‌ايم او را از فرستادگان ؛ يعنى او را رتبهء نبوّت ورسالت عطا فرماييم . فرعون نظر به تعبير خواب خود قابله‌ها را مأمور ساخت كه هر زنى پسر زايد فوراً او را بكشند ! چون شنيد مادر موسى حامله است ، قابله‌ها را فرستاد تا او را ببينند . چون شكم او را ديدند هيچ اثر حمل نيافتند ، پس بازگشتند و گفتند : اثر حملى نيست . تا وقت وضع حمل نزديك شد ، مادر موسى با يكى از قابله‌ها دوستى داشت ، به او گفت : مرا يارى كن بر اين امر ، و چون پسر باشد او را مخفى دار تا كسى نداند . قابله قبول كرد ؛ لكن در نظر داشت كه اگر پسر باشد خبر دهد . هنگامى كه موسى متولد شد ، قابله در او\r\n\r\n","description":"","footnote":"","page_name":" 161 ","page_number":161},
  {"content":"\r\n\r\nنگريست محبتى عظيم در دل او پيدا شد . به مادر موسى گفت : قصد من آن بود فرعون را خبر دهم ، محبت اين طفل مرا مانع شد ، و اين نور دلالت دارد كه هلاك قبطيان به دست او باشد ، من او را فاش نكنم .\r\nبه مادر موسى الهام شد كه او را در دريا انداز و نترس كه ما او را به تو برمىگردانيم .\r\nهمين كه صندوق به كنار بركهء فرعون رسيد :\r\n( آيهء 8 ) فَالْتَقَطَه‌ُو ءَالُ فِرْعَوْنَ لِيَكُونَ لَهُمْ عَدُوًّا وَ حَزَنًا إِنَّ فِرْعَوْنَ وَ همنَ وَ جُنُودَهُمَا كَانُواْ خطِينَ\r\nلغت :\r\nلام در « ليكون » لام عاقبت است . حَزَن مصدر « حَزِنَ و « حُزْن » مصدر « حَزَنَ » و هر دو يك معنى دارد .\r\nتفسير :\r\nپس موسى را خاندان فرعون از روى آب برگرفتند ، تا در نتيجه براى آنها دشمن جاه و مال و جان و مايهء حزن و اندوه گردد ، همانا فرعون و هامان و لشكريانشان خطاكار بودند .\r\n( آيهء 9 ) وَقَالَتِ امْرَأَتُ فِرْعَوْنَ قُرَّتُ عَيْنٍ لّى وَ لَكَ لَاتَقْتُلُوهُ عَسَى أَن يَنفَعَنَآ أَوْ نَتَّخِذَه‌ُو وَلَدًا وَ هُمْ لَايَشْعُرُونَ\r\nتفسير :\r\nو همسر فرعون به او گفت : اين كودك ، روشنى چشم من و تو است ، او را مكشيد شايد كه در آينده ما را سودى بخشد - زيرا علامات يُمن و بركت از او ظاهر است - يا فراگيريم او را به فرزندى ، چه اهليت آن دارد كه فرزند ملوك باشد . وَ هُمْ لَايَشْعُرُونَ و آنها\r\n\r\n","description":"","footnote":"","page_name":" 162 ","page_number":162},
  {"content":"\r\n\r\nاز عاقبت كار آگاه نبودند . فرعون او را به همسرش آسيه بخشيد و آسيه به تربيت او مشغول شد .\r\n( آيهء 10 ) وَ أَصْبَحَ فُؤَادُ أُمّ مُوسَى فرِغًا إِن كَادَتْ لَتُبْدِى بِه‌ِى لَوْلَآ أَن رَّبَطْنَا عَلَى قَلْبِهَا لِتَكُونَ مِنَ الْمُؤْمِنِينَ\r\nلغت :\r\nفؤاد قلب ، و فؤاد فارغ يعنى قلب پريشان و نگران .\r\nتفسير :\r\nو قلب مادر موسى از شدّت ناراحتى فرزندش از همه چيز غير از فكر او تهى گشت .\r\nيعنى چون شنيد صندوق به دست فرعون افتاد بىصبر و قرار گشت .\r\nو گويند : چون مادر موسى او را به دريا افكند شيطان او را گفت : اين چه كار بود كه كردى ؟ ! اگر فرعون فرزند را مىكشت هر آينه بر صبر آن ثواب داشتى ؛ اما اكنون كه او را در دريا انداختى و هلاك كردى ، مستحق عقوبت گشتى ! خداوند به او لطف فرموده اين اندوه را از دل او برداشت .\r\nإِن كَادَتْ لَتُبْدِى بِهِ لَوْلَآ أَن رَّبَطْنَا عَلَى قَلْبِهَا لِتَكُونَ مِنَ الْمُؤْمِنِينَ : اگر نه اين بود كه ما دلش را استوار داشتيم تا از مؤمنان باشد ، نزديك بود كه از فرط اضطراب ، امر موسى را آشكار كند و اعلام كند كه اين فرزند من است .\r\n( آيهء 11 ) وَ قَالَتْ لِأُخْتِه‌ِى قُصّيهِ فَبَصُرَتْ بِه‌ِى عَن جُنُبٍ وَ هُمْ لَايَشْعُرُونَ\r\n\r\n","description":"","footnote":"","page_name":" 163 ","page_number":163},
  {"content":"\r\n\r\nلغت :\r\nقُصّى فعل امر مؤنث و ضمير ، مفعول آن است و مصدر آن « قَصّ » به معنى پىجويى و دنبال كسى براى پيدا كردن او رفتن است .\r\nتفسير :\r\nوَ قَالَتْ لِأُخْتِهِ قُصّيهِ فَبَصُرَتْ بِهِ عَن جُنُبٍ وَ هُمْ لَايَشْعُرُونَ : مادر موسى به خواهر موسى گفت : در پى برادر خود برو و از او خبرى حاصل نما . او درصدد تجسس برآمده به دربار فرعون آمد . پس از دور برادر خود موسى را ديد كه از دريا به در آمده و در كنار آسيه است .\r\nوَ هُمْ لَايَشْعُرُونَ : و ايشان نمىدانستند كه او براى طفل آمده ، يا نمىدانستند كه اين زن خواهر موسى باشد ، يا آگاه نبودند كه اين كودك مراقب دارد .\r\nخداى تعالى آيات عظمت خود را ظاهر فرمود كه با آن جديتِ آل فرعون در افتراق بين زنان و مردان بنى اسرائيل و اصرار تمام در كشتن پسران آنها ، موسى را به عرصهء ظهور در آورد و از شرّ دشمنان محفوظ داشت و پس از انداختن به رود نيل او را از غرق نجات داد و در خانهء فرعون تربيت نمود و به حدّ رشد رسانيد .\r\n( آيهء 12 ) وَ حَرَّمْنَا عَلَيْهِ الْمَرَاضِعَ مِن قَبْلُ فَقَالَتْ هَلْ أَدُلُّكُمْ عَلَى أَهْلِ بَيْتٍ يَكْفُلُونَه‌ُو لَكُمْ وَ هُمْ لَه‌ُو نصِحُونَ\r\nتفسير :\r\nو ما پيش از آن كه خواهرش او را بيابد حرام كرديم بر موسى شيردهندگان را ؛ ( حرام‌تكوينى طبعى كه پستان هيچ زنى را نمىپذيرفت ) ، يعنى شيردهنده‌ها و شيردادن‌ها يا پستان‌ها را كه محلّ شير است بر موسى حرام نموديم و او را از آن باز داشتيم تا اعضاى او با شير اهل كفر تربيت نيابد . چون خواهر\r\n\r\n","description":"","footnote":"","page_name":" 164 ","page_number":164},
  {"content":"\r\n\r\nموسى دانست كه آسيه براى دايه به غايت مضطرب است پيش آمد ، پس گفت كه آيا مىخواهيد شما را دلالت كنم ، بر اهل خانه‌اى كه از روى شفقت كفالت كنند اين كودك را براى شما ، وَ هُمْ لَهُ نصِحُونَ : و خيرخواهان او باشند و در شير دادن و تربيت او تقصير نكنند ؟\r\nگفتند : برو و آن كس را كه گفتى بياور . او برفت و صورت حال با مادرش گفت و او را آورد ، آسيه پرسيد : از چه طايفه‌اى هستى ؟ گفت : از بنى اسرائيل . گفت : برو كه ما را به شما كارى نيست . زنان گفتند : ملاحظه كن كه پستان را قبول مىكند يا خير ؟ آسيه گفت : فرعون هرگز راضى نشود كه طفل از بنى اسرائيل و دايه هم از آنها باشد . امّا چون موسى را در دامنش گذاشتند پستان او را قبول نمود ، آسيه بىتاب شده دويد طرف فرعون كه دايه يافتم ! پرسيد از چه طايفه ؟ گفت : از بنى اسرائيل .\r\nفرعون امتناع و آسيه اصرار كرد . خداوند ، به قلب او محبت انداخت تا قبول نمود ، و وعدهء الهى منجّز شد .\r\n( آيهء 13 ) فَرَدَدْنهُ إِلَى أُمّه‌ِى كَىْ تَقَرَّ عَيْنُهَا وَ لَاتَحْزَنَ وَلِتَعْلَمَ أَنَّ وَعْدَ اللَّهِ حَقٌّ وَ لكِنَّ أَكْثَرَهُمْ لَايَعْلَمُونَ\r\nتفسير :\r\nپس موسى را به سوى مادرش باز گردانيديم تا چشم او به فرزندش روشن شود و به فراق اندوهناك نباشد و بداند كه وعدهء خدا راست و درست است .\r\nوَ لكِنَّ أَكْثَرَهُمْ لَايَعْلَمُونَ : و لكن بيشتر مردم نمىدانند و نمىدانستند كه وعدهء الهى در هر چه وعده دهد حق باشد ، به خلاف مادر موسى كه در وقوع آن به خاطر الهامى كه به او شده بود شك نداشت .\r\nخلاصه موسى عليه السلام در دامن مادر تربيت يافت تا از سنّ شيرخوارگى به سنّ از شير گرفته شدن ، و بعد به مرتبهء رشد و كمال قوّت رسيد .\r\n\r\n","description":"","footnote":"","page_name":" 165 ","page_number":165},
  {"content":"\r\n\r\n( آيهء 14 ) وَ لَمَّا بَلَغَ أَشُدَّه‌ُو وَاسْتَوَى ءَاتَيْنهُ حُكْمًا وَ عِلْمًا وَ كَذَ لِكَ نَجْزِى الْمُحْسِنِينَ\r\nلغت :\r\nأشُدّ جمع « شدّ » به معنى قوّت و توانايى است . و گفته شده مفرد است و معناى آن همان معناى شدّ مىباشد و مقصود از « بلوغ اشد » استحكام نيروى جوانى و رسيدن به سنّ بلوغ است .\r\nتفسير :\r\nو زمانى كه موسى به كمال قواى جسمى و استقامت نيروى عقلى رسيد كه در حدود چهل سالگى است ، ما به او حكمت و علوم عقلى و علم به شرايع گذشته را داديم .\r\nوَ كَذَ لِكَ نَجْزِى الْمُحْسِنِينَ : و اين چنين كه به موسى و مادر او لطف و احسان كرديم به نيكوكاران پاداش مىدهيم .\r\nتتمّه : حضرت موسى بزرگ شد تا آن كه مادرش و قابله فوت شدند ، و امر او مخفى بود ؛ لكن بنى اسرائيل خبر او را مىپرسيدند ، عاقبت در شب ماهتاب روشنى بيرون رفتند و نزد پيرمرد عالمى در صحرا جمع شدند و گفتند : كى از شدّت و بلا نجات يابيم ؟ گفت :\r\nواللَّه در بلا خواهيد بود تا آن كه خدا كسى را بفرستد كه از فرزندان يعقوب و نام او موسى بن عمران باشد . در اين سخن بودند كه ناگاه موسى بر استرى سوار هويدا شد ، چون پير نظر كرد آن حضرت را شناخت ، پرسيد : چه نام دارى ؟ گفت : موسى بن عمران . پير برجست و دست او را بوسيد ، بنى اسرائيل بر او هجوم آورده پايش را بوسيدند و ايشان را شيعهء خود ناميد . « 1 » در روايتى وارد شده كه فرعون به جهت اجتماع بنى اسرائيل بر موسى او را از شهر\r\n\r\n\r\n","description":"","footnote":"\r\n( 1 ) . به بحار الانوار ، ج 13 ، ص 40 رجوع شود .\r\n","page_name":" 166 ","page_number":166},
  {"content":"\r\n\r\nبيرون نموده بود و تا مدّتى در خارج شهر به سر مىبرد .\r\n( آيهء 15 ) وَ دَخَلَ الْمَدِينَةَ عَلَى حِينِ غَفْلَةٍ مّنْ أَهْلِهَا فَوَجَدَ فِيهَا رَجُلَيْنِ يَقْتَتِلَانِ هذَا مِن شِيعَتِه‌ِى وَهذَا مِنْ عَدُوّه‌ِى فَاسْتَغثَهُ الَّذِى مِن شِيعَتِه‌ِى عَلَى الَّذِى مِنْ عَدُوّه‌ِى فَوَكَزَه‌ُو مُوسَى فَقَضَى عَلَيْهِ قَالَ هذَا مِنْ عَمَلِ الشَّيْطنِ إِنَّه‌ُو عَدُوٌّ مُّضِلٌّ مُّبِينٌ\r\nتفسير :\r\nو موسى از خارج شهر يا از سوى قصر فرعون به داخل شهر در حال عدم توجّه مردم ( در وقت تعطيلى ) وارد شد ، عَلَى حِينِ غَفْلَةٍ مّنْ أَهْلِهَا : يعنى هنگامى كه اهل مصر غافل بودند ؛ يعنى در وقتى كه متعارف و معتاد نبود كسى به شهر ايشان داخل شود . فَوَجَدَ فِيهَا رَجُلَيْنِ يَقْتَتِلَانِ هذَا مِن شِيعَتِهِ وَهذَا مِنْ عَدُوّهِ . . . : پس در آن شهر دو مرد را كه با هم زد و خورد مىكردند يافت ، يكى از آن دو از پيروان موسى بود ، و ديگرى از دشمنان او ( قبطى ) فَاسْتَغثَهُ الَّذِى مِن شِيعَتِهِ عَلَى الَّذِى مِنْ عَدُوّهِ فَوَكَزَهُ مُوسَى فَقَضَى عَلَيْهِ . . . : پس آن كه از پيروان او بود براى دفع ظلم آن كه از دشمنان او بود ، از او يارى طلبيد . پس موسى مشتى به او زد و او را كشت .\r\nقَالَ هذَا مِنْ عَمَلِ الشَّيْطنِ : موسى گفت : اين نزاع و خصومت كه به سبب آن قتل حاصل شد از كردار شيطان بود - يعنى به وسوسهء او ايجاد شد - همانا كه شيطان دشمن گمراه كنندهء آشكار است .\r\n( آيهء 16 ) قَالَ رَبّ إِنّى ظَلَمْتُ نَفْسِى فَاغْفِرْ لِى فَغَفَرَ لَه‌ُو إِنَّه‌ُو هُوَ الْغَفُورُ الرَّحِيمُ\r\n\r\n","description":"","footnote":"","page_name":" 167 ","page_number":167},
  {"content":"\r\n\r\nتفسير :\r\nبعد از آن بر سبيل خضوع و خشوع و انقطاع به حق تعالى گفت : پروردگارا ، البته كه من بر نفس خود به قتل قبطى ستم كردم و خود را در معرض خطر فرعونيان قرار دادم ، پس بيامرز مرا . شايد معنىاش اين باشد كه مرا از فرعونيان مخفى و مستور فرما تا از شرّ آنها ايمن شوم ؛ زيرا غفران در اصل لغت به معنى پوشاندن و مخفى كردن است . پس خدا او را بخشيد و از شرّ فرعونيان محفوظ داشت . إِنَّهُ هُوَ الْغَفُورُ الرَّحِيمُ :\r\nبه درستى كه خداى تعالى بسيار بسيار ستركننده و آمرزندهء گناهان و مهربان بر بندگان است .\r\n( آيهء 17 ) قَالَ رَبّ بِمَآ أَنْعَمْتَ عَلَىَّ فَلَنْ أَكُونَ ظَهِيرًا لّلْمُجْرِمِينَ\r\nلغت :\r\nظهير به معنى پشتيبان و مددكار است .\r\nتفسير :\r\nموسى گفت : پروردگارا ، به سبب آنچه انعام فرمودى بر من از مغفرت و دفع ايذاى دشمنان از من ، فَلَنْ أَكُونَ ظَهِيرًا لّلْمُجْرِمِينَ : پس هرگز مددكار گناهكاران نباشم ؛ يعنى به آن نعمتى كه به من مرحمت فرمودى ، هميشه معاون و پشتيبان اولياى تو باشم .\r\n( آيهء 18 ) فَأَصْبَحَ فِى الْمَدِينَةِ خَآلِفًا يَتَرَقَّبُ فَإِذَا الَّذِى اسْتَنصَرَه‌ُو بِالْأَمْسِ يَسْتَصْرِخُه‌ُو قَالَ لَه‌ُو مُوسَى إِنَّكَ لَغَوِىٌّ مُّبِينٌ\r\nلغت :\r\nاستصراخ به معنى يارى خواستن است .\r\n\r\n","description":"","footnote":"","page_name":" 168 ","page_number":168},
  {"content":"\r\n\r\nتفسير :\r\nپس موسى بعد از مردن قبطى ، با حال بيم و ترس صبح كرد در حالى كه منتظر و مترصد بود كه دم به دم كسى او را براى قصاص طلبد يا منتظر بود كه از جانب فرعون دربارهء قتل آن قبطى چه خبر آيد ؟ پس ناگاه آن كسى كه ديروز از او طلب يارى كرده بود باز از او طلب كمك و يارى نمود بر دفع ظلم قبطى ديگر .\r\nموسى كه از حادثهء ديروز خائف بود به او گفت : به درستى كه تو مردى گمراه هستى ؛ زيرا كسى كه اسير يك ملت ( فرعونيان ) است با آنها در نمىافتد و گمراهى و انحراف تو از راه صواب آشكار است . ديروز مخاصمه نمودى و سبب قتل كسى شدى ، باز امروز با اين مرد در مقام منازعه درآمده و در راه تحمّل و صبر و ثبات و حُسن خُلق قدم نمىزنى !\r\nمراد از غوايت در اين جا ، گمراهى در اخلاق بود نه در دين .\r\n( آيهء 19 ) فَلَمَّآ أَنْ أَرَادَ أَن يَبْطِشَ بِالَّذِى هُوَ عَدُوٌّ لَّهُمَا قَالَ يمُوسَى أَتُرِيدُ أَن تَقْتُلَنِى كَمَا قَتَلْتَ نَفْسَام بِالْأَمْسِ إِن تُرِيدُ إِلَّآ أَن تَكُونَ جَبَّارًا فِى الْأَرْضِ وَ مَا تُرِيدُ أَن تَكُونَ مِنَ الْمُصْلِحِينَ\r\nلغت :\r\nبطش در اين جا ظاهراً به معنى « با كسى با شدّت برخورد كردن » است .\r\nتفسير :\r\nپس هنگامى كه موسى خواست با كسى كه دشمن هر دو بود به شدّت برخورد كند آن كه از پيروان موسى بود ، به گمان اين كه موسى قصد زدن او را دارد . گفت : اى موسى ، آيا مىخواهى مرا بكشى چنان كه ديروز كسى را كشتى ؟ ! و نزد بعضى ضمير ، راجع به قبطى است ؛ يعنى قبطى به موسى گفت : آيا مىخواهى مرا بكشى چنان كه ديروز آن مرد را كشتى ؟ ! تو فقط مىخواهى در روى زمين جبّار و سلطه‌جو باشى و نمىخواهى از اصلاح\r\n\r\n","description":"","footnote":"","page_name":" 169 ","page_number":169},
  {"content":"\r\n\r\nكنندگان ميان مردمان و رفع نمايندگان نزاع به وجه احسن باشى .\r\nابن عباس و برخى مفسّران بر قول اوّل باشند كه طرف مخاطبهء موسى سبطى بوده نه قبطى .\r\nبه هر حال موسى چون اين سخن بشنيد ، ايشان را رها نمود .\r\nقبطيان نزد فرعون شكايت نمودند كه يكى از اسرائيليان مردى از ما را كشته است ! فرعون گفت : بى حجّت و بيّنه كسى را نتوان كشت ، برويد تفحص كنيد . ايشان به تفحص مشغول شدند ، و معلوم شد كه قاتل موسى بوده است . خبر به فرعون رسيد و فرعون با مشورت با سران قوم خود بر قتل موسى تصميم گرفت و پسر عموى موسى از واقعه آگاه شده متوجه موسى شد ، چنانچه فرمايد :\r\n( آيهء 20 ) وَ جَآءَ رَجُلٌ مّنْ أَقْصَا الْمَدِينَةِ يَسْعَى قَالَ يمُوسَى إِنَّ الْمَلَأَ يَأْتَمِرُونَ بِكَ لِيَقْتُلُوكَ فَاخْرُجْ إِنّى لَكَ مِنَ النصِحِينَ\r\nلغت :\r\nيأتمرون مضارع از باب افتعال ؛ يعنى مشورت مىكنند .\r\nتفسير :\r\nمردى از منتهاى شهر - يعنى از طرف دربار فرعون كه بر كنار شهر بود - با شتاب آمد تا زود به موسى رسد و او را از تصميم فرعونيان باخبر سازد تا او فرار نمايد . چون نزد موسى رسيد : گفت : اى موسى ، به درستى كه اشراف قوم كه امرا و مقربان درگاه فرعون‌اند ، با هم دربارهء تو مشورت مىكنند كه تو را بكشند ، فَاخْرُجْ إِنّى لَكَ مِنَ النصِحِينَ : پس از اين شهر بيرون رو ، به درستى كه من از خيرخواهان تو هستم .\r\n( آيهء 21 ) فَخَرَجَ مِنْهَا خَآلِفًا يَتَرَقَّبُ قَالَ رَبّ نَجّنِى مِنَ الْقَوْمِ الظلِمِينَ\r\n\r\n","description":"","footnote":"","page_name":" 170 ","page_number":170},
  {"content":"\r\n\r\nتفسير :\r\nفَخَرَجَ مِنْهَا خَآئِفًا : پس در همان دم كه آن سخن را شنيد ، از شهر مصر در حالتى كه بر جان خود ترسناك بود و انتظار مىبرد كه كسى از پى او درآيد و او را بگيرد ، بى زاد و راحله و رفيق خارج شد . و به طرف مدين كه سه روز راه فاصله بود روانه شد .\r\nقَالَ رَبّ نَجّنِى مِنَ الْقَوْمِ الظلِمِينَ . . . : گفت : پروردگارا ، نجات فرما و بِرَهان مرا از گروه ستمكاران ؛ يعنى از دست فرعون و كسان او ، و مرا در حفظ خود نگه دار تا از ايشان كسى به من نرسد و ضرر نرساند .\r\n( آيهء 22 ) وَ لَمَّا تَوَجَّهَ تِلْقَآءَ مَدْيَنَ قَالَ عَسَى رَبّى أَن يَهْدِيَنِى سَوَآءَ السَّبِيلِ\r\nلغت :\r\nتلقاء به معنى طرف و جهت است .\r\nتفسير :\r\nوَ لَمَّا تَوَجَّهَ تِلْقَآءَ مَدْيَنَ : و چون به سوى شهر مَدْيَن روى نهاد ( و آن شهرى بود به نام بانى آن كه مَدْين پسر ابراهيم خليل عليه السلام بود و شعيب در آن جا مقيم و در تحت تصرّف فرعون نبود ) ، چون راه را نمىدانست ، از روى توكل و حسن ظن به خداى خود گفت : اميد است پروردگار من ، مرا به راه راست - راه شهر مدين - راه نمايد .\r\nگفته شده كه در اثناى راه به سر سه راهى رسيد و راه وسط را اختيار نمود ، مأموران فرعون كه در تعقيب موسى بودند به آن جا رسيده به راه ديگر رفتند و موسى را نيافتند . خلاصه موسى چند شبانه‌روز مىرفت و جز گياه صحرا خوردنى نداشت . و چون بر خدا توكل نموده از او طلب هدايت كرد گفته شده كه حق تعالى مَلَكى را به سويش فرستاد ، به او گفت : اى موسى ، كجا مىروى ؟ جواب داد : به مدين .\r\n\r\n","description":"","footnote":"","page_name":" 171 ","page_number":171},
  {"content":"\r\n\r\nگفت : راه را مىدانى ؟ گفت : نه . گفت : من راهبر توام . پس موسى با او روان شد تا به آب مدين رسيد .\r\n( آيهء 23 ) وَ لَمَّا وَرَدَ مَآءَ مَدْيَنَ وَجَدَ عَلَيْهِ أُمَّةً مّنَ النَّاسِ يَسْقُونَ وَ وَجَدَ مِن دُونِهِمُ امْرَأَتَيْنِ تَذُودَانِ قَالَ مَا خَطْبُكُمَا قَالَتَا لَانَسْقِى حَتَّى يُصْدِرَ الرّعَآءُ وَأَبُونَا شَيْخٌ كَبِيرٌ\r\nلغت :\r\nيسقون فعل مضارع از مادهء « سقى » به معنى آب دادن . و « تذودان » فعل مضارع از مادهء « ذَود » به معنى بازداشتن ، و « رعاء » جمع « راعى » به معنى شبان و چوپان است .\r\nتفسير :\r\nو زمانى كه به كنار آب مدين ( و آن چاهى بود بر كنارهء شهر كه گوسفندان و غيره را از آن آب مىدادند ) وارد شد گروهى بسيار از مردمان مختلف را يافت كه در اطراف چاه جمع شده حيوانات خود را آب مىدادند و نزديك آنها دو زن را ديد كه گوسفندان خود را از آب بازمىداشتند تا با گوسفندان ديگر كه بر سر چاه بودند مخلوط نشوند و منتظر بودند تا بعد از ديگران گوسفندان خود را آب دهند .\r\nموسى چون آن دو زن را به اين كيفيت مشاهده نمود ، پيش رفت و به طريق تلطف به آنها گفت : مقصود و مطلوب شما چيست كه گوسفندان را از آب خوردن بازمىداريد ؟ در جواب او گفتند : ما گوسفندان خود را آب نمىدهيم تا وقتى كه شبانان ، گوسفندان خود را از آب بازگردانند ، آن گاه ما به دام خود آب مىدهيم ؛ زيرا مددكارى نداريم .\r\nو پدر ما پيرى كهنسال و ضعيف الحال است كه نمىتواند بيايد گوسفندان را آب دهد ، و ما ناچار خود مىآييم و به اين وجه گوسفندان را آب مىدهيم .\r\n\r\n","description":"","footnote":"","page_name":" 172 ","page_number":172},
  {"content":"\r\n\r\n( آيهء 24 ) فَسَقَى لَهُمَا ثُمَّ تَوَلَّى إِلَى الظّلّ فَقَالَ رَبّ إِنّى لِمَآ أَنزَلْتَ إِلَىَّ مِنْ خَيْرٍ فَقِيرٌ\r\nتفسير :\r\nپس موسى گوسفندان آنها را آب داد و سيراب نمود .\r\nثُمَّ تَوَلَّى إِلَى الظّلّ فَقَالَ رَبّ إِنّى لِمَآ أَنزَلْتَ إِلَىَّ مِنْ خَيْرٍ فَقِيرٌ . . . : سپس به سوى سايهء ديوارى يا درختى به جهت شدّت حرارت بازگشت ، پس گفت : پروردگارا ، همانا من به هر خيرى كه بر من نازل كنى محتاجم ؛ يعنى از هر خوردنى از بيش و كم هر چه باشد از تو مىطلبم .\r\nاز حضرت امير المؤمنين عليه السلام روايت است كه : به خدا قسم موسى از خدا در اين دعا چيزى نطلبيد مگر نانى كه بخورد ؛ زيرا سبزى زمين را مىخورد و سبزى آن از پوست شكم او به جهت لاغرى و گداختن گوشت او ديده مىشد . « 1 »\r\nچون دختران شعيب در آن روز زودتر به خانه آمدند ، پدر از سبب زودتر برگشتن آنان سؤال نمود . ايشان واقعه را به تمامى عرض كردند ، شعيب به دختر بزرگ خود فرمود : برو آن مرد را بياور تا او را مُزد دهيم .\r\n( آيهء 25 ) فَجَآءَتْهُ إِحْدَلهُمَا تَمْشِى عَلَى اسْتِحْيَآءٍ قَالَتْ إِنَّ أَبِى يَدْعُوكَ لِيَجْزِيَكَ أَجْرَ مَا سَقَيْتَ لَنَا فَلَمَّا جَآءَه‌ُو وَ قَصَّ عَلَيْهِ الْقَصَصَ قَالَ لَاتَخَفْ نَجَوْتَ مِنَ الْقَوْمِ الظلِمِينَ\r\n\r\n\r\n","description":"","footnote":"\r\n( 1 ) . تفسير صافى ، ذيل آيهء شريفه .\r\n","page_name":" 173 ","page_number":173},
  {"content":"\r\n\r\nتفسير :\r\nفَجَآءَتْهُ إِحْداهُمَا عَلَى اسْتِحْيَآءٍ : پس يكى از آن دو دختر به سوى موسى آمد در حالتى كه با نهايت حيا و شرم راه مىرفت . چون از دور موسى را ديد پيش‌تر نيامد ؛ بلكه همان جا ايستاد و ندا كرد :\r\nقَالَتْ إِنَّ أَبِى يَدْعُوكَ . . . : گفت : همانا پدرم تو را مىخواند تا مزد آب دادن به گوسفندان ما را بدهد . حضرت موسى به قصد زيارت شعيب و آشنايى با او ، اجابت كرد و روانه شد .\r\nروايت شده است كه : در راه ، باد جامه‌هاى آن دختر را به هم مىپيچيد و حجم بدنش ظاهر مىشد . موسى فرمود به او كه از عقب من بيا و مرا راهنمايى كن ، من از گروهى هستم كه در عقب زنان نظر نمىكنند . « 1 »\r\nفَلَمَّا جَآءَهُ وَ قَصَّ عَلَيْهِ الْقَصَصَ : پس چون موسى عليه السلام نزد حضرت شعيب آمد ، قصهء خود را از ابتداى ولادت تا حال براى او بازگفت ، شعيب عليه السلام دانست كه او از اهل بيت نبوّت است ؛ قَالَ لَاتَخَفْ نَجَوْتَ مِنَ الْقَوْمِ الظلِمِينَ گفت : نترس ، از گروه ستمكاران نجات يافتى و رها شدى ؛ يعنى از فرعون و قوم او ؛ چه ايشان را بر اين ولايت دسترس ( تسلط ) نيست . پس فرمود تا طعام حاضر كردند . موسى عليه السلام از خوردن امتناع نموده فرمود : ما اهلى هستيم كه كار آخرت را به دنيا نفروشيم ، اگرچه مزد آن مساوى دنيا باشد از طلا ؛ يعنى آب دادن گوسفندان را براى خدا كردم نه براى جزا ! شعيب فرمود : اين طعام نه مزد كار تو است ؛ بلكه عادت ما باشد كه هر كه به منزل ما رسد به طريق ضيافت او را خدمت كنيم ، حالا تو مهمانى ، مروّت مقتضى آن است كه رد ننمايى ، چه ميهمان سخن ميزبان را رد نكند .\r\nموسى عليه السلام بعد از استماع اين كلام از آن طعام تناول فرمود .\r\nقَالَتْ إِحْدَلهُمَا يأَبَتِ اسْتْجِرْهُ إِنَّ خَيْرَ مَنِ اسْتْجَرْتَ الْقَوِىُّ الْأَمِينُ\r\n\r\n\r\n","description":"","footnote":"\r\n( 1 ) . به بحار الانوار ، ج 13 ، ص 41 رجوع شود .\r\n","page_name":" 174 ","page_number":174},
  {"content":"\r\n\r\nتفسير :\r\nيكى از آن دو دختر گفت : اى پدر ، او را براى شبانى استخدام كن ؛ زيرا بهترين كسى كه استخدام كنى ، اين مرد تواناى امين است .\r\nروايت شده است كه پدر از دختر پرسيد كه توانايى و امانت او را از كجا فهميده‌اى ؟\r\nگفت : از برداشتن سنگ از سر چاه و كشيدن دلو ، و امر كردن من به آن كه از عقب او بروم تا حجم بدنم را نبيند .\r\n( آيهء 27 ) قَالَ إِنّى أُرِيدُ أَنْ أُنكِحَكَ إِحْدَى ابْنَتَىَّ هتَيْنِ عَلَى أَن تَأْجُرَنِى ثَمنِىَ حِجَجٍ فَإِنْ أَتْمَمْتَ عَشْرًا فَمِنْ عِندِكَ وَ مَآ أُرِيدُ أَنْ أَشُقَّ عَلَيْكَ سَتَجِدُنِى إِن شَآءَ اللَّهُ مِنَ الصلِحِينَ\r\nلغت :\r\nحِجج جمع « حجّة » به معنى سال است .\r\nتفسير :\r\nشعيب چون اين مطالب از دختر بزرگش كه نامش صفورا بود شنيد ، بر شأن و حالات موسى مطلع و محبتش نسبت به او زيادتر شد و از كلام صفورا ميل به ازدواج با موسى را دريافت .\r\nگفت : من مىخواهم يكى از دو دختر خود را به همسرى تو درآورم هر كدام را كه تو مىخواهى ، و مهريه‌اش اين است كه هشت سال خود را به من اجاره دهى تا اجير من باشى براى ادارهء امور خانه يا چرانيدن دام‌ها . پس اگر دو سال به آن افزودى به اختيار تو است ، نه آن كه دو سال زياده بر تو لازم باشد . و نمىخواهم بر تو سخت بگيرم .\r\n\r\n","description":"","footnote":"","page_name":" 175 ","page_number":175},
  {"content":"\r\n\r\nسَتَجِدُنِى إِن شَآءَ اللَّهُ مِنَ الصلِحِينَ : اگر خدا خواهد زود باشد كه مرا از ستودگان و شايستگان در حُسن معامله و وفاى به عهد بيابى .\r\n( آيهء 28 ) قَالَ ذَ لِكَ بَيْنِى وَ بَيْنَكَ أَيَّمَا الْأَجَلَيْنِ قَضَيْتُ فَلَا عُدْوَ نَ عَلَىَّ وَ اللَّهُ عَلَى مَا نَقُولُ وَ كِيلٌ\r\nتفسير :\r\nموسى گفت كه اين قرارداد ميان من و تو ثابت است ؛ يعنى آنچه شرط كردى براى من از تزويج يكى از آن دو دختر بر تو است . و هر كدام از اين دو مدّت را كه هشت سال يا ده سال باشد به جاى آرم و به پايان رسانم ، پس تعدى و تحميلى بر من نباشد . وَ اللَّهُ عَلَى مَا نَقُولُ وَ كِيلٌ : و خداى بر آنچه مىگوييم و شرط مىكنيم ، گواه است ، يا بر آنچه مىگوييم كارساز ماست ؛ يعنى كار خود را به او مىسپاريم تا به توفيق خدا از عهدهء اين عهد بيرون آييم .\r\nروايت شده است « 1 » كه از حضرت كاظم عليه السلام پرسيدند : حضرت موسى عليه السلام كدام وعده را به عمل آورد ؟ فرمود : ده سال را . پرسيدند : شعيب كدام دختر را به عقد حضرت موسى درآورد ؟ فرمود : آن دختر را كه رفت موسى را طلبيد و به پدر گفت : او را استخدام كن كه او توانا و امين است .\r\n( آيهء 29 ) فَلَمَّا قَضَى مُوسَى الْأَجَلَ وَ سَارَ بِأَهْلِه‌ِى ءَانَسَ مِن جَانِبِ الطُّورِ نَارًا قَالَ لِأَهْلِهِ امْكُثُواْ إِنّى ءَانَسْتُ نَارًا لَّعَلّى ءَاتِيكُم مّنْهَا بِخَبَرٍ أَوْ جَذْوَةٍ مّنَ النَّارِ لَعَلَّكُمْ تَصْطَلُونَ\r\n\r\n\r\n","description":"","footnote":"\r\n( 1 ) . به بحار الأنوار ، ج 13 ، ص 37 - 38 و منهج الصادقين ، ج 7 ، ص 92 رجوع شود .\r\n","page_name":" 176 ","page_number":176},
  {"content":"\r\n\r\nلغت :\r\nجذوه به معنى شعلهء آتش يا چوب و هيزمى كه در آن آتش باشد .\r\nتفسير :\r\nپس هنگامى كه موسى مدّت خود را كه ده سال بود به جا آورد ( و ده سال ديگر بعد از آن نزد شعيب بسر برد ، در چهل سالگى ) با خانوادهء خود با اجازهء شعيب به جهت زيارت مادر و برادر و خواهر از مدين متوجه مصر گشت .\r\nبه روايت ابى بصير از حضرت صادق عليه السلام : موسى متوجه بيت المقدس شد . « 1 »\r\nو راه را گم كرد و همسرش را وضع حمل رسيد و رمه از برف و باد و سرما و طوفان متفرق شدند و از مِقْدَحه « 2 » آتش نمىجَست . در كار خود حيران فرو مانده بود ، ناگاه از طرف كوه طور آتشى را ديد ، به خانوادهء خود گفت كه در همين مكان درنگ كنيد ، به درستى كه من آتشى را ديده‌ام ، شايد كه از براى شما از آن آتش خبرى بياورم . يعنى از كسانى كه نزد آتش باشند تحقيق كنم كه راه از كدام طرف است ، يا پاره‌اى از آن آتش را بياورم ، شايد شما گرم شويد .\r\n( آيهء 30 ) فَلَمَّآ أَتَلهَا نُودِىَ مِن شطِىِ الْوَادِ الْأَيْمَنِ فِى الْبُقْعَةِ الْمُبرَكَةِ مِنَ الشَّجَرَةِ أَن يمُوسَى إِنّى أَنَا اللَّهُ رَبُّ الْعلَمِينَ ( 30 )\r\nلغت و اعراب :\r\nشاطئ به معنى جانب . و أيمن صفت شاطئ است .\r\n\r\n\r\n","description":"","footnote":"\r\n( 1 ) . مجمع البيان ، ج 4 ص 250 .\r\n( 2 ) . سنگ آتشزنه .\r\n","page_name":" 177 ","page_number":177},
  {"content":"\r\n\r\nتفسير :\r\nپس چون موسى نزديك آتش بيامد ، از جانب راست آن وادى در آن قطعه زمين پربركت ، از درختى كه در آن جا بود ندا كرده شد ؛ يعنى به موسى ندا رسيد :\r\nأَن يمُوسَى إِنّى أَنَا اللَّهُ رَبُّ الْعلَمِينَ : كه اى موسى ، به درستى كه منم خداى يكتا ، پروردگار جهانيان .\r\nتنبيه : اين مطلب محقّق شده كه ذات الهى ، منزّه از جسم و عوارض جسميه مىباشد و محلّ حوادث نيست . بنابراين مراد از تكلم خداوند آن است كه ايجاد كلام فرمايد بى آن كه او را عضوى و دهانى و زبانى باشد .\r\n( آيهء 31 ) وَ أَنْ أَلْقِ عَصَاكَ فَلَمَّا رَءَاهَا تَهْتَزُّ كَأَنَّهَا جَآنٌّ وَلَّى مُدْبِرًا وَ لَمْ يُعَقّبْ يمُوسَى أَقْبِلْ وَلَا تَخَفْ إِنَّكَ مِنَ الْأَمِنِينَ\r\nلغت :\r\nاهتزاز به معنى تكان خوردن و حركت كردن است .\r\nتفسير :\r\nندايى كه به موسى رسيد دو مضمون داشت : يكى إِنّى أَنَا اللَّهُ رَبُّ الْعلَمِينَ و ديگرى وَ أَنْ أَلْقِ عَصَاكَ يعنى : عصاى خود را بيفكن . فوراً حضرت موسى عصا را بينداخت ، و عصا مارى شد . پس چون ديد عصايش به سرعتِ تمام حركت مىكند ، گويى مارى است كه به سرعت حركت مىكند ، يا آن كه در حركت و شدّت سرعت مانند اجنّه است ، گريزان به عقب برگشت و به پشت سر نگاه نكرد . در اين حال به او ندا شد : اى موسى ، پيش بيا و مترس .\r\nإِنَّكَ مِنَ الْأَمِنِينَ : همانا كه تو از امان‌يافتگانى ؛ زيرا پيغمبران مرسل را خوف و هراسى نيست ؛ چنانچه خداى متعال فرموده است : لَا يَخَافُ لَدَىَّ الْمُرْسَلُونَ [ نمل ، 10 
  ] .\r\n\r\n","description":"","footnote":"","page_name":" 178 ","page_number":178},
  {"content":"\r\n\r\nقدرت تامهء مطلقهء الهيه ، بر كُلّ ممكنات محقّق است . بنابراين انقلاب عصا به مار براى خداى قادر امرى سهل خواهد بود .\r\nچون موسى به خطاب أَقْبِلْ وَلَا تَخَفْ سرافراز گشت ، اطمينان تام يافته باز آمد و به جرأت تمام دست به طرف مار برده آن را پيش كشيد ، همان عصا شد .\r\nو باز ندا رسيد :\r\n( آيهء 32 ) اسْلُكْ يَدَكَ فِى جَيْبِكَ تَخْرُجْ بَيْضَآءَ مِنْ غَيْرِ سُوءٍ وَ اضْمُمْ إِلَيْكَ جَنَاحَكَ مِنَ الرَّهْبِ فَذَ نِكَ بُرْهنَانِ مِن رَّبّكَ إِلَى فِرْعَوْنَ وَ مَلَإِيْه‌ِى إِنَّهُمْ كَانُواْ قَوْمًا فسِقِينَ\r\nلغت :\r\nجيب به معنى گريبان . و جناح به معنى بال كه در اين جا دست مقصود مىباشد .\r\nتفسير :\r\nاسْلُكْ يَدَكَ فِى جَيْبِكَ : دست خود را در گريبان خود كن ، تَخْرُجْ بَيْضَآءَ مِنْ غَيْرِ سُوءٍ :\r\nتا چون بيرون آورى سفيد درخشنده ، بدون عيب و نقص بيرون آيد . مراد آن است كه سفيدى آن مانند سفيدى بيمارى برص نباشد .\r\nعلامهء مجلسى رحمه الله نقل نموده كه چون موسى به طور آمد ، درختى را ديد كه آتش در آن مشتعل گرديده . چون نزديك رفت كه آتش بردارد ، آتش به طرف او ميل كرد ، ترسيد و برگشت ، آتش هم بجاى خود رفت . باز متوجه درخت شد ، باز آتش شعله كشيد تا سه مرتبه ، موسى عليه السلام گريخت و رو به عقب نمود ؛ ندا رسيد : اى موسى ، منم خداوندى كه پروردگار عالميانم . موسى پرسيد : چه دليل باشد بر اين ؟ ندا رسيد : چيست در دست راست تو ؟ موسى گفت : عصاى من است . خطاب شد بينداز آن را . چون عصا را انداخت مار شد ، موسى ترسيد و گريخت . ندا شد : بگير آن را و مترس ، به درستى كه تو از\r\n\r\n","description":"","footnote":"","page_name":" 179 ","page_number":179},
  {"content":"\r\n\r\nايمنى يافتگانى ، و دست خود را در گريبان داخل كن . چون دست را بيرون آورد ، عالَم به نور آن روشن شد . « 1 » وَ اضْمُمْ إِلَيْكَ جَنَاحَكَ مِنَ الرَّهْبِ : جمع كن به سوى خود و بچسبان به خود بال خود را از جهت ترسى كه به تو از مشاهدهء مار رسيده است ؛ يعنى دست‌هاى خود را جمع كن به اين وجه كه داخل كن دست راست را در زير بغل چپ يا به عكس يا در گريبان تا از ترس تسكين يا بى .\r\nفَذَ نِكَ بُرْهنَانِ مِن رَّبّكَ إِلَى فِرْعَوْنَ وَ مَلَإِيْهِ إِنَّهُمْ كَانُواْ قَوْمًا فسِقِينَ : پس اين دو - يعنى عصا و يد بيضا - دو حجّت و معجزهء روشن‌اند از جانب پروردگار تو به رسالت و پيغمبرى تو به سوى فرعون و سران و اشراف او . يعنى تو را با اين دو معجزه به سوى ايشان فرستادم ، همانا كه ايشان از پيش گروهى فاسق و بيرون‌رفتگان از دايرهء اطاعت خدا و داخل در وادى كفر و طغيان بودند . و لازم بود كه پيامبرى با معجزات واضحه به سوى آنها فرستاده شود تا ايشان را به طريق نجات دعوت نمايد و حجّت بر ايشان تمام شود .\r\n( آيهء 33 ) قَالَ رَبّ إِنّى قَتَلْتُ مِنْهُمْ نَفْسًا فَأَخَافُ أَن يَقْتُلُونِ\r\nتفسير :\r\nموسى گفت : پروردگارا ، به درستى كه من از ايشان ( قبطيان ) كسى را كشته‌ام ، پس مىترسم پيش از آن كه دعوت خود را ابلاغ كنم مرا به قصاص آن بكشند .\r\n( آيهء 34 ) وَ أَخِى هرُونُ هُوَ أَفْصَحُ مِنّى لِسَانًا فَأَرْسِلْهُ مَعِىَ رِدْءًا يُصَدّقُنِى إِنّى أَخَافُ أَن يُكَذّبُونِ\r\n\r\n\r\n","description":"","footnote":"\r\n( 1 ) . به بحار الانوار ، ج 13 ص 59 - 60 رجوع شود .\r\n","page_name":" 180 ","page_number":180},
  {"content":"\r\n\r\nلغت :\r\nردء به معنى يار و كمك است .\r\nتفسير :\r\nو برادر من هارون زبانش در سخنورى از من فصيح‌تر است . پس او را با من بفرست تا در تبليغ رسالت تو يار و مددكار من باشد ، يُصَدّقُنِى : و مرا تصديق كند ؛ يعنى در بيان حجّت و ابطال شبهه تصديق‌كنندهء من باشد . همانا كه من مىترسم فرعونيان مرا تكذيب كنند و من نتوانم هدفم را به روشنى بيان كنم و زبان من به وقت محاجّه و مناظره ، مرا يارى ندهد .\r\nخلاصه چون موسى درخواست كمك و ياور نمود :\r\n( آيهء 35 ) قَالَ سَنَشُدُّ عَضُدَكَ بِأَخِيكَ وَ نَجْعَلُ لَكُمَا سُلْطنًا فَلَا يَصِلُونَ إِلَيْكُمَا بَايتِنَآ أَنتُمَا وَمَنِ اتَّبَعَكُمَا الْغلِبُونَ\r\nتفسير :\r\nخداى تعالى فرمود : زود باشد كه بازوى تو را به وسيلهء برادرت محكم كنيم ؛ يعنى قوّت تو را به برادر تو بيفزاييم .\r\nمراد ، آن است كه او را در نبوّت و رسالت و دعوت به خدا و يگانگى او ناصر و معاون تو گردانيم .\r\nوَ نَجْعَلُ لَكُمَا سُلْطنًا : و براى شما دو نفر در مبارزه و محاجّه ، تسلط و غلبه به معجزات و حجج بينات قرار دهيم ، فَلَا يَصِلُونَ إِلَيْكُمَا بَايتِنَآ : به طورى كه هرگز به خاطر آيه‌ها و معجزه‌هاى ما به شما دست نيابند و بر شما مستولى نشوند . أَنتُمَا وَمَنِ اتَّبَعَكُمَا الْغلِبُونَ : شما و هر كه از شما پيروى كرد ، غلبه‌كننده و پيروزيد .\r\n\r\n","description":"","footnote":"","page_name":" 181 ","page_number":181},
  {"content":"\r\n\r\n( آيهء 36 ) فَلَمَّا جَآءَهُم مُّوسَى بَايتِنَا بَيّنتٍ قَالُواْ مَا هذَآ إِلَّا سِحْرٌ مُّفْتَرًى وَ مَا سَمِعْنَا بِهذَا فِى ءَابَآلِنَا الْأَوَّلِينَ\r\nتفسير :\r\nپس زمانى كه موسى عليه السلام معجزات روشن ما را براى آنها آورد ، گفتند : اين ، جز جاوديى ساختگى نيست و ما چنين خبرى را ( دعوت به توحيد در الوهيت و ربوبيت را ) در ميان پدران نخستين خود نشنيده‌ايم .\r\nاين سخن را به جهت آن گفته‌اند كه در روزگار آنها و پدرانشان ساحران بسيار بودند ، امّا ادّعاى نبوّت را از پدران خود نشنيده بودند كه گفته باشند : فلان كس پيغمبر خدا مىباشد .\r\n( آيهء 37 ) وَ قَالَ مُوسَى رَبّى أَعْلَمُ بِمَن جَآءَ بِالْهُدَى مِنْ عِندِه‌ِى وَ مَن تَكُونُ لَه‌ُو عقِبَةُ الدَّارِ إِنَّه‌ُو لَايُفْلِحُ الظلِمُونَ ( 37 )\r\nتفسير :\r\nوَ قَالَ مُوسَى رَبّى أَعْلَمُ بِمَن جَآءَ بِالْهُدَى مِنْ عِندِهِ : و موسى گفت : پروردگار من به حال كسى كه از طرف او براى مردم هدايت آورده داناتر است ؛ يعنى او مىداند كه من به حق هستم و آيات دلالت‌كننده بر هدايت از جانب او آورده‌ام .\r\nوَ مَن تَكُونُ لَهُ عقِبَةُ الدَّارِ : و همچنين پروردگار من به حال كسى كه سرانجامِ پسنديده و عاقبت به خيرى در دنيا و نجات از آتش در آخرت را دارد داناتر است .\r\nإِنَّهُ لَايُفْلِحُ الظلِمُونَ : همانا كه ستمكاران ، رستگار نشوند و به هدايت و حسن عاقبت در دنيا و نجات در آخرت ، فايز نگردند .\r\n\r\n","description":"","footnote":"","page_name":" 182 ","page_number":182},
  {"content":"\r\n\r\n( آيهء 38 ) وَ قَالَ فِرْعَوْنُ يأَيُّهَا الْمَلَأُ مَا عَلِمْتُ لَكُم مّنْ إِلهٍ غَيْرِى فَأَوْقِدْ لِى يهمنُ عَلَى الطّينِ فَاجْعَل لّى صَرْحًا لَّعَلّى أَطَّلِعُ إِلَى إِلهِ مُوسَى وَ إِنّى لَأَظُنُّه‌ُو مِنَ الْكذِبِينَ\r\nلغت :\r\nأوقِد امر از باب افعال و إيقاد به معنى افروختن و روشن كردن آتش است .\r\nتفسير :\r\nو فرعون براى اغفال قوم خود گفت : اى گروه اشراف و بزرگان و سران كشور ، من براى شما هيچ خدايى كه او را پرستش نماييد و تعظيم كنيد غير از خودم نمىشناسم .\r\nتنبيه : فرعون علم خود را به خدايى كه غير او باشد نفى كرد ، نه نفى وجود او ؛ زيرا چيزى كه مقتضى علم به عدم وجود او باشد نداشت ، و لذا امر نمود به بناى قصر بلند تا بر آن صعود نمايد تا شايد بر حال خداى موسى مطلع شود يا از اوضاع كواكب به وجود او پى برد . حاصل معنى آن كه : من به خداى ديگر كه غير از من باشد علم ندارم . و موسى مىگويد : خداى ديگرى هست كه آفريدگار آسمان است .\r\nاى هامان ، براى روشن شدن امر ، براى من آتشى بر گِل برافروز تا پخته شود ( آجر بپز ) ، پس براى من قصرى بلند بنا كن تا بر بالاى آن قصر روم ؛ شايد بر خداى موسى مطلع شوم و معلوم نمايم كه موسى در اين كه مىگويد خداى ديگرى غير از من هست ، صادق است يا كاذب ؟ وَ إِنّى لَأَظُنُّهُ مِنَ الْكذِبِينَ : و البته من موسى را از دروغگويان مىپندارم .\r\nتبصره : فرعون تصور نموده بود كه حق تعالى جسم و جسمانى است و در آسمان مكان دارد و ترقى به سوى او ممكن است ، و حتى به اين مقدار دانا نبود كه ذاتى كه خالق و آفريدگار عالميان و صور و اجسام و اعراض و زمان و مكان باشد ، از جسميت و عوارض\r\n\r\n","description":"","footnote":"","page_name":" 183 ","page_number":183},
  {"content":"\r\n\r\nآن منزّه است و هيچ كس را بر كنه ذات او اطلاعى نبوده و نخواهد بود .\r\n( آيهء 39 ) وَ اسْتَكْبَرَ هُوَ وَ جُنُودُه‌ُو فِى الْأَرْضِ بِغَيْرِ الْحَقّ وَ ظَنُّواْ أَنَّهُمْ إِلَيْنَا لَايُرْجَعُونَ\r\nتفسير :\r\nفرعون و لشكر او در زمين به ناحق تكبر و گردنكشى نمودند و پيروى از موسى را كه حق بود نپذيرفتند . و گمان بردند كه به سوى ما باز گرديده نخواهند شد ؛ يعنى منكر معاد بودند .\r\n( آيهء 40 ) فَأَخَذْنهُ وَ جُنُودَه‌ُو فَنَبَذْنهُمْ فِى الْيَمّ فَانظُرْ كَيْفَ كَانَ عقِبَةُ الظلِمِينَ\r\nلغت :\r\nنَبْذ به معنى افكندن و پرت كردن ، و « يم » به معنى درياست .\r\nتفسير :\r\nفَأَخَذْنهُ وَ جُنُودَهُ : پس فرعون و سپاه او را به قهر و غضب گرفتيم ، پس ايشان را در دريا افكنديم و همه در آن غرق شدند ، چنان كه در آيات ديگر بيان آن شده است .\r\nفَانظُرْ كَيْفَ كَانَ عقِبَةُ الظلِمِينَ : پس اى پيامبر ، بنگر و تأمّل كن كه سرانجام ستمكاران چگونه بود ؟ به پيامبر صلى الله عليه و آله ما خطاب شده تا امّت او بدانند كه مخالفت با خدا و كفر و فسق و فجور ، عاقبت خوبى ندارد ؛ بلكه و بال و خسران دارد و اگر بصيرتى باشد ، عاقبت گردنكشان گذشته براى جلوگيرى نفس از مخالفت با خدا و عصيان و طغيان ، عبرت و تنبهى خواهد بود .\r\n\r\n","description":"","footnote":"","page_name":" 184 ","page_number":184},
  {"content":"\r\n\r\n( آيهء 41 ) وَ جَعَلْنهُمْ أَلِمَّةً يَدْعُونَ إِلَى النَّارِ وَ يَوْمَ الْقِيمَةِ لَايُنصَرُونَ\r\nتفسير :\r\nو ايشان را در اين جهان پيشوايانى قرار داديم كه به واسطهء كفر و طغيانشان مردم را به سوى آتش ؛ يعنى به عمل‌هايى كه موجب دخول در آتش جهنّم باشد مانند كفر و معصيت و عناد و طغيان دعوت مىكنند .\r\nوَ يَوْمَ الْقِيمَةِ لَايُنصَرُونَ : و روز قيامت يارى كرده نخواهند شد ؛ يعنى ناصر و معاونى عذاب را از ايشان باز نخواهد داشت و از طرف هيچ شفاعت‌كننده‌اى يارى نمىشوند .\r\nتنبيه : ذات اقدس الهى ، حكيم على الاطلاق است ، و تمام افعال او بر وجه حكمت و مصلحت مىباشد ، و انبيا را فرستاده تا به آنچه باعث ارشاد و صلاح و خير و سعادت مردمان است امر فرمايند و از آنچه موجب شرّ و فساد و شقاوت ايشان است نهى نمايند . و ممكن نيست كه خداى تعالى رؤساى كفر و ضلال را پيشوايان مردم براى دعوت مردم به كفر و ضلالت كه سبب دخول در آتش است قرار داده باشد ؛ زيرا اين ، خلاف حكمت و نقض غرض است ، و ذات الهى از آن منزّه باشد . پس براى آيه چند معنى احتمال داده مىشود كه يكى از آنها اين است :\r\nبه جهت عناد و انكار و كفرشان ، الطاف خود را از ايشان منع نموديم و ايشان را در وادى خذلان فرو گذاشتيم و كسانى كه مانند خود آنها هستند ايشان را ائمه و مقتداى خود گردانيده‌اند .\r\nدر كافى از حضرت صادق عليه السلام روايت شده است كه فرمود : به درستى كه در كتاب خدا دو امام مذكور است : يكى آن كه مردم را به امر خدا هدايت مىكند نه به امر مردم ، و امر خدا را بر امر خود ، و حكم خدا را بر حكم مردم ، مقدم مىدارد ؛ و آنها كسانىاند كه خدا در حق آنها فرموده است : وَ جَعَلْنهُمْ أَئِمَّةً يَهْدُونَ بِأَمْرِنَا ، و ديگر امامى كه مردم را به سوى آتش\r\n\r\n","description":"","footnote":"","page_name":" 185 ","page_number":185},
  {"content":"\r\n\r\nمىخواند و امر خود را بر امر خدا ، و حكم مردم را بر حكم خدا مقدم مىدارد ، و آنها كسانىاند كه خدا در شأن آنها فرمود : وَ جَعَلْنهُمْ أَئِمَّةً يَدْعُونَ إِلَى النَّارِ . « 1 »\r\n( آيهء 42 ) وَ أَتْبَعْنهُمْ فِى هذِهِ الدُّنْيَا لَعْنَةً وَ يَوْمَ الْقِيمَةِ هُم مّنَ الْمَقْبُوحِينَ\r\nلغت :\r\nمقبوح اسم مفعول به معنى زشت و يا دور از رحمت خداست .\r\nتفسير :\r\nوَ أَتْبَعْنهُمْ فِى هذِهِ الدُّنْيَا لَعْنَةً : در اين دنيا لعنت بزرگ را در پى آنان درآورديم .\r\nملائكه و مؤمنان ، آنها را لعن مىكنند و گناهان پيروانشان نيز براى آنها لعنت حقيقى است ، يا دورى از رحمت خود را لازم حال ايشان ساختيم . وَ يَوْمَ الْقِيمَةِ هُم مّنَ الْمَقْبُوحِينَ : و روز قيامت ايشان از زشت‌رويان و رسواشدگان و منفوران‌اند .\r\n( آيهء 43 ) وَ لَقَدْ ءَاتَيْنَا مُوسَى الْكِتبَ مِن‌م بَعْدِ مَآ أَهْلَكْنَا الْقُرُونَ الْأُولَى بَصَآلِرَ لِلنَّاسِ وَ هُدًى وَرَحْمَةً لَّعَلَّهُمْ يَتَذَكَّرُونَ\r\nلغت :\r\nبرخى گفته‌اند : قرن و قرون در قرآن مجيد به معناى جماعتى است كه در زمان واحد نزديك به هم زندگى مىكنند ، نه اين كه به معنى 30 سال يا 100 سال باشد .\r\n\r\n\r\n","description":"","footnote":"\r\n( 1 ) . اصول كافى ، ج 1 ، كتاب الحجة ، ص 216 ، ح 2 ، با كمى تلخيص .\r\n","page_name":" 186 ","page_number":186},
  {"content":"\r\n\r\nتفسير :\r\nو به يقين ما به موسى عليه السلام پس از آن كه قرن‌ها يا اهل قرن‌هاى نخستين را - مانند قوم نوح و هود و صالح و لوط - هلاك كرديم كتاب تورات را داديم كه وسيلهء بصيرت‌ها و بينش‌هاى مردم و مايهء هدايت و رحمت بوده باشد ، و به واسطهء آن حق را از باطل تشخيص دهند .\r\nمراد ، آن كه ما تورات را فرستاديم تا بينا شوند و به وسيلهء آن راه نجات بپيمايند ، بعد از آن كه ديدهء بصيرت ايشان كور بود و حق را از باطل تشخيص نمىدادند و مانند كوران در وادى ضلالت قدم مىگذاشتند .\r\nبعد از آن بر سبيل تنبيه و تعجب فرمايد :\r\nوَ مَا كُنتَ بِجَانِبِ الْغَرْبِىّ إِذْ قَضَيْنَآ إِلَى مُوسَى الْأَمْرَ وَ مَا كُنتَ مِنَ الشهِدِينَ ( 44 )\r\nتفسير :\r\nو تو اى پيغمبر ، به طرف غربى وادى مقدّس ، يا ناحيهء طور كه در جانب غربى است ( يعنى در كوه طور ) حاضر نبودى ، هنگامى كه ما امر رسالت را به موسى به وسيلهء وحى علوم و القاى تورات اعلام كرديم و تحكيم بخشيديم و تو از حاضران آن صحنهء عجيب نبودى ، يا حاضر نبودى و گواه نبودى بر كسانى كه موسى عليه السلام احضار كرده بود براى ميقات ؛ يعنى آن هفتاد نفر كه كلام الهى را شنيدند .\r\nآيهء شريفه دليلى است بر آن كه اخبار حضرت رسالت از اين قصه و واقعهء كوه طور ، اخبار از غيب است كه اطلاع بر آن جز به وحى حاصل نشود .\r\n\r\n","description":"","footnote":"","page_name":" 187 ","page_number":187},
  {"content":"\r\n\r\n( آيهء 45 ) وَ لكِنَّآ أَنشَأْنَا قُرُونًا فَتَطَاوَلَ عَلَيْهِمُ الْعُمُرُ وَ مَا كُنتَ ثَاوِيًا فِى أَهْلِ مَدْيَنَ تَتْلُواْ عَلَيْهِمْ ءَايتِنَا وَ لكِنَّا كُنَّا مُرْسِلِينَ\r\nلغت :\r\n« ثاوى » اسم فاعل به معنى مقيم است .\r\nتفسير :\r\nو لكن ما بعد از موسى در زمان‌هاى متسلسل گروهى بعد گروهى آفريديم .\r\nپس عمرشان به طول انجاميد و اخبار آنها كهنه و متغير شد و ما آن اخبار را به تو وحى كرديم . و همهء عقلا دانند كه اخبار از مثل اين اخبار جز به وحى آفريدگار نتواند بود .\r\nوَ مَا كُنتَ ثَاوِيًا فِى أَهْلِ مَدْيَنَ تَتْلُواْ عَلَيْهِمْ ءَايتِنَا وَ لكِنَّا كُنَّا مُرْسِلِينَ : و تو در ميان اهل مدين - يعنى نزد شعيب و مؤمنان - اقامت نداشتى ، آن وقت كه نبودى تا آيات ما را كه در قصهء موسى و شعيب نازل شده بر اينان ( يعنى مشركان مكّه ) بازگو كنى ، و لكن ما فرستندهء پيامبران هستيم و اخبار گذشتگان را بر آنها وحى مىكنيم تا براى مردم بازگو كنند .\r\n( آيهء 46 ) وَ مَا كُنتَ بِجَانِبِ الطُّورِ إِذْ نَادَيْنَا وَ لكِن رَّحْمَةً مّن رَّبّكَ لِتُنذِرَ قَوْمًا مَّآ أَتَلهُم مّن نَّذِيرٍ مّن قَبْلِكَ لَعَلَّهُمْ يَتَذَكَّرُونَ\r\n\r\n","description":"","footnote":"","page_name":" 188 ","page_number":188},
  {"content":"\r\n\r\nتفسير :\r\nهنگامى كه موسى را ندا كرديم ( مراد نداهاى حق تعالى با موسى در شب مناجات و تكلم او با وى است ) تو در جانب كوه طور نبودى تا از مشاهدات خبر دهى ؛ لكن به خاطر رحمتى كه از پروردگارت بود تو را از آنها آگاه كرديم . يعنى چون رحمت پروردگار شامل حال توست به تو خبر داديم تا بترسانى قومى را كه پيش از تو براى آنها بيم‌رسانى نيامده است .\r\nمراد از زمان ، ما بين زمان حضرت عيسى عليه السلام و حضرت خاتم صلى الله عليه و آله است كه حدود ششصد سال بود ، يا زمان حضرت اسماعيل تا زمان آن حضرت باشد كه پيغمبرى بر عرب مبعوث نشد .\r\nتو را فرستاديم لَعَلَّهُمْ يَتَذَكَّرُونَ : شايد ايشان پند بگيرند و راه نجات يابند .\r\n\r\n[ علّت تأخير مجازات 
  ]\r\nوَ لَوْلَآ أَن تُصِيبَهُم مُّصِيبَةُم بِمَا قَدَّمَتْ أَيْدِيهِمْ فَيَقُولُواْ رَبَّنَا لَوْلَآ أَرْسَلْتَ إِلَيْنَا رَسُولًا فَنَتَّبِعَ ءَايتِكَ وَ نَكُونَ مِنَ الْمُؤْمِنِينَ ( 47 )\r\nتفسير :\r\nو اگر نه آن بود كه چون مصيبت و عقوبتى به عنوان مجازات و كيفر آنچه خودشان پيش فرستاده‌اند از شرك و كفر و ظلم و ساير معاصى به آنها برسد حجّت آورند و بگويند :\r\nپروردگارا ، چرا به سوى ما پيغمبرى نفرستادى تا آيات و احكام تو را پيروى كنيم و او را تصديق نماييم و از گرويدگان به او باشيم ؟ !\r\n( جواب « لولا » ى اوّل كه امتناعيه است محذوف است ) يعنى اگر نه آن است كه به وقت حلول عذاب حجّت آورند كه پيغمبرى براى ما نيامد و ما را به حق دعوت نكرد ، همانا بدون فرستادن پيامبر ، آنها را به خاطر كفر و فسقشان عذاب مىكرديم ؛ اما ما همواره عقل\r\n\r\n","description":"","footnote":"","page_name":" 189 ","page_number":189},
  {"content":"\r\n\r\nرا با نقل و فرستادن انبيا تأييد مىكنيم تا اتمام حجّت شود و هنگام عذاب دنيوى و يا اخروى حجتى و عذرى نداشته باشند .\r\n\r\n[ احتجاج با يهود 
  ]\r\nفَلَمَّا جَآءَهُمُ الْحَقُّ مِنْ عِندِنَا قَالُواْ لَوْلَآ أُوتِىَ مِثْلَ مَآ أُوتِىَ مُوسَى أَوَ لَمْ يَكْفُرُواْ بِمَآ أُوتِىَ مُوسَى مِن قَبْلُ قَالُواْ سِحْرَانِ تَظهَرَا وَ قَالُواْ إِنَّا بِكُلّ كفِرُونَ ( 48 )\r\nتفسير :\r\nشأن نزول : طايفه قريش از مكّه به مدينه آمده ، دربارهء پيغمبر از علماى يهود سؤال كردند . ايشان به نبوّت آن حضرت اقرار ، و صفت آن حضرت را از تورات خواندند .\r\nمشركان ، تورات را نيز انكار نمودند و گفتند : اگر او پيغمبر است ، چرا آن معجزات را كه موسى داشت او ندارد ؟ ! ! آيهء شريفه نازل شد :\r\nپس هنگامى كه از جانب ما پيامبر و كتاب حق بر آنها ( يعنى بر مشركان ) آمد گفتند :\r\nچرا به اين پيغمبر ، مانند آنچه به موسى داده شده از معجزات ، داده نشده است .\r\nپس خداوند بر آنها احتجاج فرمود كه : أَوَ لَمْ يَكْفُرُواْ . . . : مگر اين مشركان به آنچه پيش از اين به موسى داده شد از معجزات كافر نشدند و قَالُواْ سِحْرَانِ تَظهَرَا : گفتند :\r\nموسى و هارون ، يا موسى و محمد صلى الله عليه و آله يا قرآن و تورات ، دو جادوگر يا دو جادوند كه يكديگر را يارى داده‌اند و ما هر دو را منكريم ؟ !\r\n( آيهء 49 ) قُلْ فَأْتُواْ بِكِتبٍ مّنْ عِندِ اللَّهِ هُوَ أَهْدَى مِنْهُمَآ أَتَّبِعْهُ إِن كُنتُمْ صدِقِينَ\r\n\r\n","description":"","footnote":"","page_name":" 190 ","page_number":190},
  {"content":"\r\n\r\n\r\n[ بهترين كتاب هدايت 
  ]\r\nتفسير :\r\nبگو : اى پيغمبر ، اگر راستگو هستيد در اين كه تورات و قرآن سحر است ، يا موسى عليه السلام و محمد صلى الله عليه و آله ساحرند . پس كتابى كه از نزد خدا باشد ، و آن كتاب ، راه‌نماينده‌تر از اين دو كتاب باشد كه بر من و موسى نازل شده ، بياوريد تا من از آن پيروى كنم .\r\nتنبيه : آيهء شريفه الزام كفّار و معاندان است در مقابل كفر و نسبت‌هاى ناشايستهء آنان به انبياى عظام و كتب آسمانى ، به اين بيان كه اگر به زعم شما اين نفوس قدسيه ، ساحر يا اين كتب سماويه سحر باشد ، كتابى كه از جانب خدا در هدايت و ارشاد بهتر از اينها باشد بياوريد .\r\n\r\n[ نفس گرايى يهود 
  ]\r\n( آيهء 50 ) فَإِن لَّمْ يَسْتَجِيبُواْ لَكَ فَاعْلَمْ أَنَّمَا يَتَّبِعُونَ أَهْوَآءَهُمْ وَ مَنْ أَضَلُّ مِمَّنِ اتَّبَعَ هَوَلهُ بِغَيْرِ هُدًى مّنَ اللَّهِ إِنَّ اللَّهَ لَايَهْدِى الْقَوْمَ الظلِمِينَ\r\nلغت :\r\nاستجابت به معنى جواب دادن و اجابت كردن است .\r\nتفسير :\r\nپس اگر دعوت تو را اجابت نكردند پس بدان جز اين نيست كه از هواهاى نفسانى خود پيروى مىكنند و كيست گمراه‌تر از آن كسى كه بدون هدايت خداوند از هواى نفس خود پيروى كند ؟ !\r\nإِنَّ اللَّهَ لَايَهْدِى الْقَوْمَ الظلِمِينَ : حقّاً كه خداوند ، ستمكاران را كه از هواى نفس خود پيروى كنند هدايت نمىكند .\r\nحاصل آيه آن كه گروهى كه با وضوح دلايل و حجج دالّه بر حق بودن اسلام ، به\r\n\r\n","description":"","footnote":"","page_name":" 191 ","page_number":191},
  {"content":"\r\n\r\nجهت عناد و انكار و استكبار ، تابع هواهاى نفسانى شده‌اند ، حق تعالى نظر لطف و هدايت را از ايشان بازداشته و آنها را به خود وا مىگذارد تا به عذاب دنيا و عقبا گرفتار شوند .\r\n\r\n[ هدايتگرى پياپى 
  ]\r\n( آيهء 51 ) وَ لَقَدْ وَصَّلْنَا لَهُمُ الْقَوْلَ لَعَلَّهُمْ يَتَذَكَّرُونَ\r\nتفسير :\r\nوَ لَقَدْ وَصَّلْنَا لَهُمُ الْقَوْلَ : و در حقيقت ما پيوند داديم و متصل گردانيديم براى ايشان سخن خود را - يعنى قرآن را آيه‌اى بعد از آيه‌اى و سوره‌اى بعد از سوره‌اى - براى تذكّر و يادآورى ايشان پيوسته فرستاديم .\r\nيا نظم قرآن را متتابع و پياپى يكديگر گردانيديم ؛ يعنى دعوت را به حجّت ، و مواعظ را به مواعيد ، و نصايح را به عبر ، و قصص را به امثال ، متصل كرديم .\r\nلَعَلَّهُمْ يَتَذَكَّرُونَ : شايد ايشان پند يابند و متّعظ شوند و در آيات آن تأمّل نموده ايمان آورند و تصديق كنند و اطاعت نمايند .\r\n\r\n[ مسلمانى چهل مسيحى و اوصافشان 
  ]\r\n( آيهء 52 ) الَّذِينَ ءَاتَيْنهُمُ الْكِتبَ مِن قَبْلِه‌ِى هُم بِه‌ِى يُؤْمِنُونَ ( 52 )\r\nشأن نزول : برخى از مفسّران نقل نموده‌اند كه چون عبداللَّه بن سلام و تميم دارى و جارود عبدى و سلمان فارسى به شرف اسلام رسيدند ، اين آيهء شريفه نازل شد .\r\nتفسير :\r\nآنان كه پيش از اين قرآن ، به ايشان كتاب آسمانى داديم - مانند برخى از اهل تورات و انجيل - به قرآن ايمان مىآورند .\r\nهمچنين گفته شده كه اين آيه و آنچه بعد از اين باشد در شأن اهل انجيل نازل شده ، و آنها چهل نفر نصارا بودند ؛ سى و سه نفر با جعفر بن ابى طالب از حبشه آمدند ، و بقيه از شام كه همه در مكّه خدمت حضرت رسول صلى الله عليه و آله ايمان آوردند .\r\n\r\n","description":"","footnote":"","page_name":" 192 ","page_number":192},
  {"content":"\r\n\r\n( آيهء 53 ) وَ إِذَا يُتْلَى عَلَيْهِمْ قَالُواْ ءَامَنَّا بِه‌ِى إِنَّهُ الْحَقُّ مِن رَّبّنَآ إِنَّا كُنَّا مِن قَبْلِه‌ِى مُسْلِمِينَ\r\nتفسير :\r\nو چون قرآن بر ايشان خوانده شود ، گويند : به آن ايمان آورديم و دانسته‌ايم كه حق است كه از جانب پروردگار ما نازل گرديده است .\r\nجملهء إِنَّهُ الْحَقُّ مِن رَّبّنَآ براى بيان آن چيزى است كه موجب ايمان ايشان شده است .\r\nيعنى : همانا كه ما پيش از نزول قرآن يا قبل از تلاوت آن بر ما ، به جهت آن كه در كتب سابق ذكر آن را يافته و حقيقت آن را شناخته بوديم ، اسلام آورده بوديم .\r\nو جملهء بعد براى اين است كه دلالت كند بر آن كه ايمان ايشان از اين قبيل نيست كه تازه بعد از نزول قرآن يا بعد از تلاوت آن ايمان آورده باشند ؛ بلكه از پيش به سبب ذكر آنچه در كتب آسمانى ديده بودند متّصف به ايمان بوده‌اند .\r\n( آيهء 54 ) أُوْللِكَ يُؤْتَوْنَ أَجْرَهُم مَّرَّتَيْنِ بِمَا صَبَرُواْ وَ يَدْرَءُونَ بِالْحَسَنَةِ السَّيّئَةَ وَ مِمَّا رَزَقْنهُمْ يُنفِقُونَ\r\nلغت :\r\n« دَرء » به معنى دفع كردن است .\r\nتفسير :\r\nأُوْللِكَ يُؤْتَوْنَ أَجْرَهُم مَّرَّتَيْنِ : به آنها به خاطر ايمان و عمل به دو كتاب آسمانى ، يا به خاطر ايمان به قرآن قبل از نزول آن و بعد از نزول آن ، يا به خاطر اين كه بر دين خود ، يا بر\r\n\r\n","description":"","footnote":"","page_name":" 193 ","page_number":193},
  {"content":"\r\n\r\nاذيّت كفّار و تحمّل سختىها ، صبر كردند دو بار مزد داده مىشود .\r\nوَ يَدْرَءُونَ . . . : و آنان به كلام نيكو ، كلام قبيح را كه از كفّار مىشنوند دفع مىكنند ، يا به حلم خود جهل جاهل را دفع مىكنند .\r\nتبصره : فرق است ميان « دفع » و « رفع » ، دفع بر طرف كردن امر غير ثابت ، و رفع بر طرف نمودن امر ثابت است . و مراد از « درء » در آيهء شريفه دفع است و « يَدْرَءُونَ » به معنى « يَدْفَعُونَ » استعمال شده است و روايت قمى از حضرت صادق عليه السلام در تفسير آيهء شريفه مؤيّد اين معنى است كه فرمود :\r\nوَيَدْرَؤُونَ بِالْحَسَنَةِ السَّيِّئَةِ\r\nأَىْ : يَدْفَعُونَ سَيّئَةَ مَنْ أَسَاءَ إلَيْهِمْ بِحَسَنَاتِهِمْ :\r\nسيئات كسى را كه به ايشان بدى مىكند به حسنات خودشان دفع مىكنند . « 1 » و نيز در بعضى از تفاسير نقل شده كه بعد از ايمان گروه ياد شده از نصارا ، يهود بر ايشان طعن مىزدند و آنها به نرمى جواب مىدادند ؛ حق تعالى در وصف ايشان فرمود كه سخن كفّار و گفتار سفيهان را به نيكويى دفع مىكنند .\r\nصفت ديگر آنها آن كه : وَ مِمَّا رَزَقْنهُمْ يُنفِقُونَ : و از آنچه به ايشان روزى كرده‌ايم در راه خدا انفاق مىكنند .\r\n( آيهء 55 ) وَ إِذَا سَمِعُواْ اللَّغْوَ أَعْرَضُواْ عَنْهُ وَ قَالُواْ لَنَآ أَعْملُنَا وَ لَكُمْ أَعْملُكُمْ سَلمٌ عَلَيْكُمْ لَانَبْتَغِى الْجهِلِينَ\r\nتفسير :\r\nوصف ديگر آنان آن كه :\r\nو هرگاه سخن بيهوده و باطل - مانند فحش ، غيبت ، مسخره و هتاكى - را بشنوند ، ( على بن ابراهيم روايت نموده كه مراد از لغو كذب است ) « 2 » از آن روى بگردانند و با زبان\r\n\r\n\r\n","description":"","footnote":"\r\n( 1 ) . تفسير قمى ، ذيل آيهء شريفه .\r\n( 2 ) . تفسير قمى ، ذيل آيه شريفه .\r\n","page_name":" 194 ","page_number":194},
  {"content":"\r\n\r\nحال گويند كه براى ماست كردارهاى ما از حلم و چشم‌پوشى و براى شماست اعمال شما از سفاهت و لغو .\r\nمراد آن است كه ما را از اعمال شما و شما را از اعمال ما سؤال نخواهند نمود ؛ بلكه هر يك از ما و شما را بر وفق عملمان ثواب و يا عقاب دهند .\r\nسَلمٌ عَلَيْكُمْ : سلام بر شما ؛ يعنى لغو شما را به لغو خود مقابله نكنيم و در ازاى لغو شما لغو نگوييم .\r\nنزد برخى از مفسّران ، اين سلام ، توديع و متاركه است ؛ يعنى ترك شما كرديم و شما را واگذاشتيم .\r\nلَا نَبْتَغِى الْجهِلِينَ : ما جاهلان را به دوستى و رفاقت نمىطلبيم و ارادهء مجالست و تخلق به اخلاق آنها نداريم ؛ زيرا مجالست اشرار ، موجب بدنامى و بدفرجامى است .\r\nتنبيه : آيهء شريفه اهل ايمان را به اين صفات خاصّه توصيف فرمايد :\r\n1 - ثبات در آن به سبب صبر در ناملايمات .\r\n2 - دفع اذيّت مردم به مداراى با ايشان .\r\n3 - انفاق در راه خدا از آنچه به آنها مرحمت شده است .\r\n4 - اعراض از كلمات لغو و باطل و دروغ و غنا و غير آنها .\r\n5 - مسالمت در مقابل گفتار جهّال .\r\n6 - اجتناب از مجالست اشرار و تخلّق به اخلاق ايشان .\r\nو البته چنانچه شخص عاقل در اين صفات تأمّل نمايد ، دريابد كه اينها از اصول و امّهات صفات حسنه است و سعادت دنيا و آخرت در تخلُّق به اين اخلاق حميده است .\r\n( آيهء 56 ) إِنَّكَ لَاتَهْدِى مَنْ أَحْبَبْتَ وَ لكِنَّ اللَّهَ يَهْدِى مَن يَشَآءُ وَ هُوَ أَعْلَمُ بِالْمُهْتَدِينَ\r\n\r\n","description":"","footnote":"","page_name":" 195 ","page_number":195},
  {"content":"\r\n\r\n\r\n[ عدم امكان هدايت بدون وجود شرايط 
  ]\r\nتفسير :\r\nمسلَّماً تو - اى پيغمبر - نمىتوانى هر كه را دوستى دارى هدايت كنى و قلبش را متوجه حق سازى . و لكن خدا هر كه را خواهد از كسانى كه طالب هدايت هستند راه مىنمايد به ايمان و داخل مىسازد در اسلام به لطف و توفيق خود . وَ هُوَ أَعْلَمُ بِالْمُهْتَدِينَ : و او داناتر است به هدايت‌شوندگان ؛ يعنى آنان كه استعداد آن را دارند و قبول مىكنند كه به اسلام و ايمان مشرف گردند . و اما كسانى كه به جهت فرط عناد و جحود و استكبار ، به سوء اختيار خود در آيات و حجج بيّنه تفكّر نكنند و از قبول حق امتناع ورزند ، در كفر و ضلالت و خذلان باقى بمانند و هدايت نيابند .\r\n\r\n[ امنيت و نعمت در مكّه 
  ]\r\n( آيهء 57 ) وَ قَالُواْ إِن نَّتَّبِعِ الْهُدَى مَعَكَ نُتَخَطَّفْ مِنْ أَرْضِنَآ أَوَ لَمْ نُمَكّن لَّهُمْ حَرَمًا ءَامِنًا يُجْبَى إِلَيْهِ ثَمَرَ تُ كُلّ شَىْءٍ رّزْقًا مّن لَّدُنَّا وَ لكِنَّ أَكْثَرَهُمْ لَايَعْلَمُونَ\r\nلغت :\r\nخطف به معنى ربودن و ربوده شدن است .\r\nتفسير :\r\nشأن نزول : حارث بن عثمان به حضرت رسول صلى الله عليه و آله گفت : ما مىدانيم قول تو حق و آنچه فرمايى سبب دولت ما در دنيا و سعادت ما در آخرت است ؛ اما پيروى تو موجب مخالفت تمام عرب است ، مىترسيم كه اگر از تو پيروى كنيم عرب ، ما را از زمين حرم ( مكّه ) بيرون كنند و ما را با كمىِ انصار تاب مقاومت نباشد ! پس آيهء شريفه نازل شد كه : « 1 »\r\n\r\n\r\n","description":"","footnote":"\r\n( 1 ) . منهج الصادقين ، ج 7 ، ص 116 .\r\n","page_name":" 196 ","page_number":196},
  {"content":"\r\n\r\nو بعضى از كفّار گفتند : اگر از تو پيروى كنيم - يعنى به تو ايمان آوريم و دستورهاى تو را پيروى نماييم - از زمين خود ربوده شويم ؛ يعنى عرب ما را از ديارمان بيرون كنند ! حق تعالى در رد قول ايشان فرمود : أَوَ لَمْ نُمَكّن لَّهُمْ حَرَمًا ءَامِنًا رّزْقًا مّن لَّدُنَّا وَ لكِنَّ أَكْثَرَهُمْ لَا يَعْلَمُونَ : آيا قرار و جاى نداده‌ايم ايشان را در حرمى با امن كه به جهت حرمت خانهء كعبه كه درآن واقع شده هيچ كس بر آنها دست ندارد ؟ زيرا عرب در حوالى مكّه يكديگر را مىكشتند و غارت مىكردند ، و لكن ايشان با امنيت و عافيت در مكّه نشسته بودند و هيچ كس نمىتوانست به آنها ضرر رساند و متعرض آنها شود .\r\nيُجْبَى إِلَيْهِ ثَمَرَ تُ كُلّ شَىْءٍ . . . : حرم امنى كه جمع كرده و كشيده مىشود به سوى آن هر گونه محصولى ؛ يعنى خوراكى و پوشاك و غيره از هر ناحيتى به آن جا آورند و اين روزىاى است از جانب ما ، و لكن بيشتر آنها نمىدانند .\r\nو هرگاه ما ايشان را با وجود بت‌پرستى و شرك ، ايمن و مطمئن و مرفه الحال مىداريم ، چگونه اگر ايمان آرند ، ايشان را از ترس و آوارگى در امان نياوريم .\r\n\r\n[ عاقبت سركشى 
  ]\r\n( آيهء 58 ) وَ كَمْ أَهْلَكْنَا مِن قَرْيَةِم بَطِرَتْ مَعِيشَتَهَا فَتِلْكَ مَسكِنُهُمْ لَمْ تُسْكَن مّن‌م بَعْدِهِمْ إِلَّا قَلِيلًا وَ كُنَّا نَحْنُ الْوَ رِثِينَ\r\nاعراب و لغت :\r\nقبل از معيشتها « فى » در تقدير است ، و فاعل « بطرت » ضميرى است كه به قريه بر مىگردد ، و « بَطَر » به معنى طغيان است .\r\nتفسير :\r\nبعد از آن مىفرمايد كه بايد امر به عكس باشد ؛ يعنى سزاوار آن است كه ايشان به سبب شرك و كفر از عذاب الهى ترسان باشند .\r\n\r\n","description":"","footnote":"","page_name":" 197 ","page_number":197},
  {"content":"\r\n\r\nو چه بسيار از اهل شهرها كه حال آنها مانند حال شما بود ؛ اما در زندگى خود طغيان و سركشى كردند - مانند قوم عاد و ثمود و لوط - و ما آن طاغيان را هلاك نموديم و بلاد آنها را خراب و ويران ساختيم .\r\n\r\n[ اتمام حجت براى ستمكاران 
  ]\r\nفَتِلْكَ مَسكِنُهُمْ لَمْ تُسْكَن مّن بَعْدِهِمْ إِلَّا قَلِيلًا وَ كُنَّا نَحْنُ الْوَ رِثِينَ : پس آن است مسكن‌هاى ايشان كه پس از آنان جز اندكى از آنها مسكونى نيست و فقط محلّ سكونت موقت مسافران است و ما وارث آنها بوده‌ايم .\r\n( آيهء 59 ) وَ مَا كَانَ رَبُّكَ مُهْلِكَ الْقُرَى حَتَّى يَبْعَثَ فِى أُمّهَا رَسُولًا يَتْلُواْ عَلَيْهِمْ ءَايتِنَا وَ مَا كُنَّا مُهْلِكِى الْقُرَى إِلَّا وَ أَهْلُهَا ظلِمُونَ\r\nلغت :\r\nامّ القرى در اين جا به معنى مركز قريه‌هاست .\r\nتفسير :\r\nيعنى : سنّت الهى جارى است بر آن كه هيچ گاه هلاك نكند اهل هيچ شهرى را ، تا اين كه در مركز آن شهرها و اصول آن بلاد ، فرستاده‌اى و پيغمبرى را مبعوث سازد كه بخواند بر ايشان آيات و نشانه‌هاى توحيد و اهداف خلقت ما را . و ما هرگز پس از ارسال پيامبران نيز هلاك‌كنندهء شهرها و روستاها نبوديم ، مگر در حالتى كه اهالى آن ستمكار بودند و به تكذيب رسل و انكار حق و عناد و طغيان پرداختند .\r\nتبصره : آيهء شريفه دليل است بر تنزيه ذات اقدس الهى از ظلم ؛ زيرا مضمون آيه اين است كه خداوند ، هيچ قومى را هلاك نفرمايد مگر اين كه حجّت را بر ايشان با فرستادن پيغمبران و تبليغ احكام و پند و نصيحت و وعد و وعيد و تكرار آن به بيانات شافيهء كافيه و آيات واضحه تمام كند .\r\n\r\n","description":"","footnote":"","page_name":" 198 ","page_number":198},
  {"content":"\r\n\r\n\r\n[ رجحان نعمت‌هاى اخروى 
  ]\r\n( آيهء 60 ) وَ مَآ أُوتِيتُم مّن شَىْءٍ فَمَتعُ الْحَيَوةِ الدُّنْيَا وَ زِينَتُهَا وَ مَا عِندَ اللَّهِ خَيْرٌ وَ أَبْقَى أَفَلَا تَعْقِلُونَ\r\nتفسير :\r\nچون منشأ استكبار و سرپيچى بندگان از قبول حق ، مغرور شدن به نعمت‌هاى فانيهء دنيا و توجّه به نعمت‌هاى فانيهء دنيّهء آن است ، از اين جهت از راه لطف و مرحمت ، خداى متعال ، آگاه فرمايد ايشان را به حقيقت نعمت دنيا و زخارف آن و مىفرمايد :\r\nوَ مَآ أُوتِيتُم مّن شَىْءٍ فَمَتعُ الْحَيَوةِ الدُّنْيَا وَ زِينَتُهَا وَ مَا عِندَ اللَّهِ خَيْرٌ وَ أَبْقَى أَفَلَا تَعْقِلُونَ : و آنچه شما از دنيا و نعمت‌هاى آن و تجملات دنيوى داده شده‌ايد ، پس آن مايهء برخوردارى از زندگانى اين جهان ، و آرايش و زينت اين سَراست كه در مدت عمر ، بدان مباهات و افتخار مىكنيد و متمتّع و متزيّن مىشويد ، و حال آن كه دوام و ثباتى ندارد . وَ مَا عِندَ اللَّهِ خَيْرٌ وَ أَبْقَى : و آنچه نزد خداى تعالى است از ثواب آخروى و نعمت‌هاى جاودانى ، از كلّ نعمت‌هاى دنيا بهتر و پاينده‌تر و باقىتر باشد ، به جهت آن كه ابدى و دائمى است ، و زوال و فنا ندارد . أَفَلَا تَعْقِلُونَ :\r\nپس چرا تعقّل نمىكنيد و باقى را به فانى ، و مرغوب را به معيوب ، و خالص را به مشوب بدل مىنماييد ؟ !\r\nتبصره : شخص عاقل بصير كه تعقّل و تفكّر نمايد مىيابد كه لذّات دنيا مشوب به آلام و اسقام و زحمت خواهد بود ؛ بلكه در واقع هر يك از آنها دفع ضررى باشد ؛ مثلًا خوردن غذا هر قدر لذيذ باشد بالاخره دفع گرسنگى است ، و نوشيدن شربت آلات ، دفع تشنگى است ، و همچنين هر يك در مرتبهء خود ضررى را دفع نمايد ، لكن نعمت‌هاى بهشتى به خلاف اين است ؛ زيرا مصون از كدورات و آلام ، و عين لذّت مىباشد . بنابراين عاقل منصف پس از تأمّل و تدبّر ، آخرت را بر دنيا ترجيح مىدهد .\r\n\r\n","description":"","footnote":"","page_name":" 199 ","page_number":199},
  {"content":"\r\n\r\n\r\n[ حوادث قيامت 
  ]\r\n( آيهء 61 ) أَفَمَن وَعَدْنهُ وَعْدًا حَسَنًا فَهُوَ لقِيهِ كَمَن مَّتَّعْنهُ مَتعَ الْحَيَوةِ الدُّنْيَا ثُمَّ هُوَ يَوْمَ الْقِيمَةِ مِنَ الْمُحْضَرِينَ ( 61 )\r\nتفسير :\r\nآيا كسى كه او را به پاداش طاعت‌هايش وعده داديم وعدهء نيكو ( بهشت در آخرت و نصرت در دنيا ) و حتماً به آن خواهد رسيد ، مانند كسى است كه او را از كالاى زندگانى دنيا كه محبتش آميخته به محنت ، و دولتش مؤدّى به نكبت ، و مالش و جاهش در شُرُف زوال ، و لذتش مشوب به كدورت است داديم ، ثُمَّ هُوَ يَوْمَ الْقِيمَةِ مِنَ الْمُحْضَرِينَ : سپس روز قيامت از حاضرشدگان براى عذاب يا حساب باشد ؟ !\r\nاين جمله استفهام انكارى است ؛ يعنى شخصى كه به جهت جزاى اطاعتش به نصرت در دنيا و بهشت در آخرت مىرسد ، با ديگرى كه فقط بهره‌اى از متاع دنيا دارد و به سبب عدم ايمان و اطاعت ، فاقد ثواب اخروى است ، مساوى نباشند و عقل هيچ عاقلى به تساوى اين دو ، حكم ننمايد .\r\nابن عباس گويد كه حق تعالى دنيا را خلق فرمود و اهل آن را نسبت به دنيا و متاع آن سه صنف گردانيد : مؤمن و منافق و كافر ؛ پس مؤمن متزوّد از آن است - يعنى براى آخرت خود زاد و توشه‌اى برمىدارد - و منافق متزيّن به آن است و كافر متمتّع از آن مىشود . « 1 »\r\n( آيهء 62 ) وَ يَوْمَ يُنَادِيهِمْ فَيَقُولُ أَيْنَ شُرَكَآءِىَ الَّذِينَ كُنتُمْ تَزْعُمُونَ\r\nتفسير :\r\nو ياد كن روزى را كه بخواند خداى تعالى كافران را ، پس به ايشان بر سبيل تهكُّم فرمايد : كجايند شريكان من ( بت‌ها ، ستارگان ، اجنه و غيره ) آنان كه گمان مىبرديد كه\r\n\r\n\r\n","description":"","footnote":"\r\n( 1 ) . تفسير كشاف زمخشرى ج 3 ، ص 425 .\r\n","page_name":" 200 ","page_number":200},
  {"content":"\r\n\r\nدر الوهيت و ربوبيت و عبادت و طاعت شريك من‌اند ؟ كجايند تا شما را از عذاب خلاص كنند ؟ !\r\n( آيهء 63 ) قَالَ الَّذِينَ حَقَّ عَلَيْهِمُ الْقَوْلُ رَبَّنَا هؤُلآَءِ الَّذِينَ أَغْوَيْنَآ أَغْوَيْنهُمْ كَمَا غَوَيْنَا تَبَرَّأْنَآ إِلَيْكَ مَا كَانُواْ إِيَّانَا يَعْبُدُونَ\r\nتفسير :\r\nآنان كه عذاب دربارهء آنها محقّق شده است - يعنى آنان كه مردم را در دنيا به عبادت و طاعت خود فرا خوانده‌اند - گويند كه : پروردگارا ، اين گروه - يعنى ضعفا و پيروان ما - آنان‌اند كه گمراه ساختيم ايشان را و گمراه شدند به اختيار خود ، همچنان كه ما به اختيار خود گمراه شديم .\r\nيعنى آنها از تمام ادلّهء عقليه و نصايح پيامبران و كتب منزله كه پر از وعد و وعيد و مواعظ و زواجر و منع از كفر ، و دعوت‌كنندهء آنها به ايمان بود ، صرف نظر نمودند و به مجرد وسوسه و دعوت ما آنها را به كفر و ضلالت ، به سوء اختيار خود بدون اكراه و اجبارى پيرو ما شدند ، مانند ما كه به اختيار خود كافر و گمراه شديم .\r\nو اين نظير آيهء شريفه است كه خداوند حكايت فرمايد از شيطان در مقابل اعتراض گمراهان كه إِنَّ اللَّهَ وَ عَدَكُمْ وَعْدَ الْحَقّ وَ وَعَدتُّكُمْ فَأَخْلَفْتُكُمْ وَ مَا كَانَ لِىَ عَلَيْكُم مّن سُلْطنٍ إِلَيْكَ مَا كَانُواْ إِيَّانَا يَعْبُدُونَ « 1 » [ ابراهيم ، 22 
  ] .\r\nتَبَرَّأْنَآ اكنون بيزارى جوييم از ايشان به سوى تو و از آنچه آنها بر وفق هواى نفس خود از كفر و طغيان اختيار كردند . آنها ما را نمىپرستيدند ؛ بلكه اهواء فاسده و آراء باطلهء خود را پرستش مىكردند ؛ چه بر حسب شهوات و خواهش‌هاى نفسانى خود پيروى ما را اختيار كرده بودند ، نه اين كه ما ايشان را وادار كرده باشيم .\r\n\r\n\r\n","description":"","footnote":"\r\n( 1 ) . سورهء ابراهيم ( 14 ) : آيهء 22 .\r\n","page_name":" 201 ","page_number":201},
  {"content":"\r\n\r\n( آيهء 64 ) وَ قِيلَ ادْعُواْ شُرَكَآءَكُمْ فَدَعَوْهُمْ فَلَمْ يَسْتَجِيبُواْ لَهُمْ وَرَأَوُاْ الْعَذَابَ لَوْ أَنَّهُمْ كَانُواْ يَهْتَدُونَ\r\nتفسير :\r\nو روز قيامت به كافران گويند كه بخوانيد شريكان خود را ؛ يعنى بخوانيد آنان را كه در عبادت شريك ما مىساختيد از بت‌ها و غير آن تا عذاب را از شما دفع كنند . پس مىخوانند ايشان را پس جوابشان را نمىدهند ، و همگى متبوعان و تابعان عذاب را به عين اليقين ببينند .\r\nلَوْ أَنَّهُمْ كَانُواْ يَهْتَدُونَ : نزد بعضى از مفسّران « لو » در اين جا براى تمنى است ، يعنى چون عذاب را ببينند و به دفع آن راه نيابند ، تمنا كنند كه اى كاش راه يافته بوديم به قبول حق تا از عذاب ايمنّ مىشديم ، و لكن اين آرزو نتيجه‌اى براى آنها نخواهد داشت و حسرت و ندامت سودى ندهد ؛ علاج واقعه پيش از وقوع بايد كرد .\r\n( آيهء 65 ) وَ يَوْمَ يُنَادِيهِمْ فَيَقُولُ مَاذَآ أَجَبْتُمُ الْمُرْسَلِينَ\r\nتفسير :\r\nيعنى : ياد كن روزى را كه خدا همهء اهل محشر را ندا فرمايد ، پس از روى توبيخ مىگويد كه پيغمبران را كه شما را به حق و خداپرستى دعوت نمودند ، چه جواب داديد ؟\r\nتصديق نموديد ايشان را يا تكذيب ؟\r\n( آيهء 66 ) فَعَمِيَتْ عَلَيْهِمُ الْأَم‌نبَآءُ يَوْمَلِذٍ فَهُمْ لَايَتَسَآءَلُونَ ( 66 )\r\n\r\n","description":"","footnote":"","page_name":" 202 ","page_number":202},
  {"content":"\r\n\r\nلغت :\r\nعَمِىَ عليه الخبر\r\nيعنى كور شد ( پوشيده شد ) بر او خبر .\r\nتفسير :\r\nپس در آن روز اخبار مربوط به جواب و غيره بر ايشان پوشيده شود ؛ يعنى از هول و هيبت و وحشت آن روز و مشاهدهء عذاب ، ندانند چه گويند و نمىتوانند از يكديگر بپرسند كه چه جواب گوييم ؟ به جهت آن كه سائل و مسئول همه فرومانده و متحير باشند .\r\n( آيهء 67 ) فَأَمَّا مَن تَابَ وَ ءَامَنَ وَ عَمِلَ صلِحًا فَعَسَى أَن يَكُونَ مِنَ الْمُفْلِحِينَ\r\nتفسير :\r\nبعد از ذكر احوال كفّار ، حال تائبان را بيان كند :\r\nپس اما آن كه از كفر و شرك و طغيان توبه نمود و به يگانگى خدا و نبوّت رسول او ايمان آورد و كارهاى شايسته از طاعات و عبادات و خيرات به جا آورد ، پس اميد است كه از رستگاران و نجات‌يابندگان از وحشت و حيرت و عذاب قيامت باشد ، و در وقت سؤال از جواب فرو نماند .\r\nنكته : ذكر « عسى » كه به معنى « اميد است » مىباشد با آن كه مؤمنِ تائب و صالح ، مقطوع الفلاح است ، به جهت آن است كه ميان خوف و رجا باشد و به عمل صالح خود مغرور نشود ؛ زيرا ممكن است بعد از توبه و عمل صالح ، فعلى از او صادر شود كه موجب عقوبت و هلاكت او گردد .\r\n\r\n","description":"","footnote":"","page_name":" 203 ","page_number":203},
  {"content":"\r\n\r\n\r\n[ غلبهء اختيار خدا بر اختيار بشر 
  ]\r\n( آيهء 68 ) وَ رَبُّكَ يَخْلُقُ مَا يَشَآءُ وَ يَخْتَارُ مَا كَانَ لَهُمُ الْخِيَرَةُ سُبْحنَ اللَّهِ وَ تَعلَى عَمَّا يُشْرِكُونَ\r\nاعراب :\r\nما كان . . . جمله مستأنفه يا مفعول « يختار » است كه در ذيل توضيح داده شده است .\r\nتفسير :\r\nشأن نزول : صناديد قريش طعنه مىزدند كه چرا بايد خداوند حضرت محمد صلى الله عليه و آله را براى نبوّت اختيار كرده باشد ؟ بايستى كه چنين منصب عالى به بزرگى از اهل طائف و مكّه برسد ! حق تعالى در جواب ايشان فرمود كه :\r\nو پروردگار تو آنچه را مىخواهد ، در جهان هستى مىآفريند و در عالم تشريع هر كه را مىخواهد براى رسالت برمىگزيند . كافران و ساير طاغيان را اختيارى در آن نيست و نباشد ؛ يعنى ايشان را نسزد و سزاوار نيست كه براى نبوّت ، كسى را اختيار كنند و برگزينند ؛ زيرا زمام اختيار در قبضهء اختيار قادر حكيم است ، هر كه را مصلحت داند و حكمت او اقتضا كند رتبهء رسالت عطا فرمايد ، و هر كه را مصلحت نداند مرحمت نكند .\r\nسُبْحنَ اللَّهِ : منزّه و مبراست خدا از آن كه براى كسى فوق اختيار او اختيارى باشد و يا او را شريكى در آفريدن و اختيار اصلح باشد .\r\nشيخ طبرسى در مجمع « 1 » فرموده : مفسّران را در اين آيه دو وجه باشد :\r\nاحتمال اوّل اين كه پروردگار تو آنچه را مىخواهد مىآفريند و اختيار فرمايد و دربارهء بندگان آنچه را اصلح است انجام مىدهد ، پس برمىگزيند براى رسالت ، آن كسى را كه براى ايشان اصلح است و نيست ايشان را اختيارى بر خدا ؛ بلكه خداى را بر ايشان اختيار\r\n\r\n\r\n","description":"","footnote":"\r\n( 1 ) . تفسير مجمع البيان ، ج 4 ، ص 262 - 263 .\r\n","page_name":" 204 ","page_number":204},
  {"content":"\r\n\r\nاست . و بنابراين « ما » حرف نفى است و در قرائت ، بر « يَخْتار » وقف بايد نمود . و در اين وجه آيهء كريمه رد است بر مشركان كه مىگفتند : لَوْلَا نُزّلَ هذَا الْقُرْءَانُ عَلَى رَجُلٍ مّنَ الْقَرْيَتَيْنِ عَظِيمٍ « 1 » چرا قرآن بر مردى صاحب شأن از مكّه و طائف مانند وليد بن مغيره و عروة بن مسعود ثقفى نازل نشده است ؟ !\r\nاحتمال دوم اين كه « ما » در آيه به معنى « الَّذى » باشد ؛ يعنى او اختيار مىفرمايد آن چيزى را كه براى انسان‌ها خير و صلاح است ، و بنا بر اين وجه ، « ما كان لهم الخيرة » مفعول « يختار » است .\r\n\r\n[ ويژگيهاى خداوند 
  ]\r\n( آيهء 69 ) وَ رَبُّكَ يَعْلَمُ مَا تُكِنُّ صُدُورُهُمْ وَ مَا يُعْلِنُونَ\r\nلغت :\r\nتُكنّ مضارع از باب افعال است .\r\nتفسير :\r\nو پروردگار تو آنچه را سينه‌هاى آنها مىپوشاند - يعنى آنچه را پنهان مىدارند از عداوت پيغمبر و كينهء مؤمنان ، و آنچه را با زبان يا قلم يا عمل آشكار مىسازند از طعن در نبوّت و تكذيب قرآن - همه را مىداند ؛ يعنى سرّ و جهر و نهانى و آشكاراى همه در علم او يكسان است .\r\nتنبيه : چون خداى متعال ، حكيم على الاطلاق و عالم به مصالح و مفاسد امور مىباشد ، به مقتضاى حكمت و مصلحت ، آنچه را صلاح بندگان است در تمام امور دين و دنيا و آخرت اختيار فرمايد ، پس تعيين صلاح و اختيارِ خير ، مختصّ به خداست لا غير ؛ بنابراين چگونه كسى مىتواند ادّعا نمايد كه اختيار انسان‌ها از اختيار خدا اصلح باشد ، و يا بگويد كه اختيار كردن به بندگان واگذار شده است ؟ در صورتى كه جاهل‌اند به حقايق و\r\n\r\n\r\n","description":"","footnote":"\r\n( 1 ) . سورهء زخرف ، آيه 31 .\r\n","page_name":" 205 ","page_number":205},
  {"content":"\r\n\r\nعواقب امور دنيايى ، چه رسد به امور دينى ! و كسانى كه گفتند تعيين امام با مردم است ، دروغ گفتند و گمراه شدند ، و امام حقيقى را ترك نمودند . از اين رو قرآن مىفرمايد :\r\nوَ رَبُّكَ يَخْلُقُ مَا يَشَآءُ وَ يَخْتَارُ مَا كَانَ لَهُمُ الْخِيَرَةُ سُبْحنَ اللَّهِ وَ تَعلَى عَمَّا يُشْرِكُونَ .\r\n( آيهء 70 ) وَ هُوَ اللَّهُ لَآإِلهَ إِلَّا هُوَ لَهُ الْحَمْدُ فِى الْأُولَى وَ الْأَخِرَةِ وَ لَهُ الْحُكْمُ وَ إِلَيْهِ تُرْجَعُونَ\r\nتفسير :\r\nو اوست خداوندى كه جز او معبودى نيست و ستايش و ثنا و مدح در اين سرا و آن سرا در دنيا و آخرت از آن اوست ؛ زيرا همهء زيبايىها در دو جهان از اوست ، او مولى و منعم دنيا و آخرت است نه غير او ، و لذا اهل ايمان همچنان كه در دنيا حامد و ثناكنندهء اويند ، در آخرت نيز او را حمد نمايند . و فرمانروايى ميان بندگان و تمييز ميان حق و باطل ، يا حكم به مغفرت و فضل براى اهل طاعت ، و حكم به عقوبت و عذاب براى اهل معصيت نيز از آن اوست ، وَ إِلَيْهِ تُرْجَعُونَ : و به سوى او در روز قيامت باز گرديده شويد و همه بر وفق اعتقادات و عملتان سزا و جزا داده خواهيد شد .\r\n\r\n[ تفكر در محدوديت شب و روز 
  ]\r\n( آيهء 71 ) قُلْ أَرَءَيْتُمْ إِن جَعَلَ اللَّهُ عَلَيْكُمُ الَّيْلَ سَرْمَدًا إِلَى يَوْمِ الْقِيمَةِ مَنْ إِلهٌ غَيْرُ اللَّهِ يَأْتِيكُم بِضِيَآءٍ أَفَلَا تَسْمَعُونَ\r\nتفسير :\r\nقُلْ أَرَءَيْتُمْ : اى پيغمبر ، به منكران توحيد بگو : خبر دهيد مرا إِن جَعَلَ اللَّهُ عَلَيْكُمُ الَّيْلَ سَرْمَدًا إِلَى يَوْمِ الْقِيمَةِ مَنْ إِلهٌ غَيْرُ اللَّهِ يَأْتِيكُم بِضِيَآءٍ أَفَلَا تَسْمَعُونَ : اگر خدا بر شما شب و تاريكى آن را با ايستا كردن كرهء زمين تا روز قيامت ، پاينده و باقى گرداند ، كيست خدايى كه غير از خداى به حق كه ذات يگانهء « اللَّه » است باشد و براى شما روشنايى را هر چند از\r\n\r\n","description":"","footnote":"","page_name":" 206 ","page_number":206},
  {"content":"\r\n\r\nغير خورشيد بياورد ؟ أَفَلَا تَسْمَعُونَ : پس چرا موعظه را به گوش تدبّر و اعتبار نمىشنويد ؟ ! ( استفهام براى تقرير است ) يعنى از اين علامتِ قدرت متذكر شويد به وحدانيت و قدرت الهى ، و معترف شويد به آن كه ذات مقدّس او نه غير او سزاوار پرستش است .\r\n( آيهء 72 ) قُلْ أَرَءَيْتُمْ إِن جَعَلَ اللَّهُ عَلَيْكُمُ النَّهَارَ سَرْمَدًا إِلَى يَوْمِ الْقِيمَةِ مَنْ إِلهٌ غَيْرُ اللَّهِ يَأْتِيكُم بِلَيْلٍ تَسْكُنُونَ فِيهِ أَفَلَا تُبْصِرُونَ\r\nتفسير :\r\nاى پيغمبر ، به منكران توحيد بگو : خبر دهيد مرا ، اگر خداوند روز را بر شما پاينده و باقى قرار دهد تا روز قيامت ، مَنْ إِلهٌ غَيْرُ اللَّهِ : كيست آن خدايى كه غير از خداى به حق كه ذات يگانهء « اللَّه » است ، باشد و براى شما شبى را كه آرام گيريد در آن و از زحمت و مشقّت اعمال روز استراحت كنيد بياورد ؟ أَفَلَا تُبْصِرُونَ : آيا آثار قدرت را به ديدهء تفكّر و تأمّل نمىبينيد تا حقيقتاً خداشناس شويد !\r\n( آيهء 73 ) وَ مِن رَّحْمَتِه‌ِى جَعَلَ لَكُمُ الَّيْلَ وَ النَّهَارَ لِتَسْكُنُواْ فِيهِ وَ لِتَبْتَغُواْ مِن فَضْلِه‌ِى وَ لَعَلَّكُمْ تَشْكُرُونَ\r\nتفسير :\r\nو از رحمت و بخشايش واسعهء الهى است كه براى شما به حكمت بالغهء خود به وسيلهء حركت وضعى زمين ، شب و روز را قرار داد ، تا آرام گيريد در شب و تا طلب كنيد در روز با كسب و كار از روزىِ او كه به فضل خود مقرّر فرموده نه به استحقاق شما ، و شايد خداى را بر نعمت روز و شب سپاس‌گزارى كنيد .\r\nتنبيه : يكى از آيات و شواهد قدرت ذات يگانهء الهى ، خلقت شب و روز است . حضرت\r\n\r\n","description":"","footnote":"","page_name":" 207 ","page_number":207},
  {"content":"\r\n\r\nصادق عليه السلام به مفضّل فرمايد : تأمّل نما در طلوع و غروب آفتاب براى قيام شب و روز ، اگر طلوع آفتاب نمىبود جميع امور عالم باطل مىشد و نمىتوانستند مردم سعى نمايند و در امور معاش خود تصرّف كنند و دنيا برايشان هميشه تار بود ، و عيش آنها بدون لذّت و روح و روشنايى و نور گوارا نبود ؛ و مصالح طلوع خورشيد ، از آفتاب روشن‌تر است و احتياج به بيان ندارد ؛ بلكه تأمّل كن در منافع غروب آفتاب ، اگر آن نمىبود مردم را قرار و سكون ميسّر نبود با شدّت احتياجى كه به خواب و استراحت دارند . . . « 1 »\r\n( آيهء 74 ) وَ يَوْمَ يُنَادِيهِمْ فَيَقُولُ أَيْنَ شُرَكَآءِىَ الَّذِينَ كُنتُمْ تَزْعُمُونَ\r\nتفسير :\r\nوَ يَوْمَ يُنَادِيهِمْ : و ياد كن روزى را كه خدا بت‌پرستان را ندا فرمايد فَيَقُولُ أَيْنَ شُرَكَآءِىَ الَّذِينَ كُنتُمْ تَزْعُمُونَ : پس به ايشان از روى سرزنش گويد : كجا هستند آنان كه گمان مىبرديد كه در الوهيت و ربوبيت و عبادت و يا طاعت شريكان من‌اند ؟\r\n( آيهء 75 ) وَ نَزَعْنَا مِن كُلّ أُمَّةٍ شَهِيدًا فَقُلْنَا هَاتُواْ بُرْهنَكُمْ فَعَلِمُواْ أَنَّ الْحَقَّ لِلَّهِ وَ ضَلَّ عَنْهُم مَّا كَانُواْ يَفْتَرُونَ\r\nلغت :\r\nهاتوا صيغهء امر از باب مفاعله است ؛ يعنى بياوريد .\r\nتفسير :\r\nوَ نَزَعْنَا مِن كُلّ أُمَّةٍ شَهِيدًا : و در آن روز از هر امتى گواهى ( معصوم ، عالم عادل ، عادل صالح ) بر گفتار و كردار ايشان ، بيرون آوريم ؛ يعنى پيغمبران ايشان يا امامان\r\n\r\n\r\n","description":"","footnote":"\r\n( 1 ) . به ترجمهء توحيد مفضّل رجوع شود .\r\n","page_name":" 208 ","page_number":208},
  {"content":"\r\n\r\nيا عادلان را حاضر كنيم تا به شرك و ضلالت ايشان گواهى دهند . و چون ايشان بر كفر كفّار گواهى دهند ، فَقُلْنَا هَاتُواْ بُرْهنَكُمْ : پس به ايشان گوييم : دليل و حجتى كه بر دين خود و شريك قرار دادن براى من داشتيد بياوريد . و چون از اقامهء برهان بر صحّت ادّعاى خود عاجزند فَعَلِمُواْ أَنَّ الْحَقَّ لِلَّهِ وَ ضَلَّ عَنْهُم مَّا كَانُواْ يَفْتَرُونَ : پس آن هنگام بدانند كه حق و حقانيت از آن خداست يا بدانند به عين اليقين و علم اليقين كه توحيد ، ستايش و پرستش ذات يكتاى خداست . و آنچه با شرك خود افترا مىبستند نابود و ضايع شود . يا معنى اين باشد كه اميد شفاعت كه به بتان خود مىداشتند نابود گردد .\r\nعلى بن ابراهيم قمى رحمه الله از حضرت باقر عليه السلام روايت نموده كه در تفسير اين آيهء شريفه فرمود : يعنى از هر فرقه‌اى از اين امّت امام آنها را . « 1 »\r\n\r\n[ داستان قارون 
  ]\r\n( آيهء 76 ) إِنَّ قرُونَ كَانَ مِن قَوْمِ مُوسَى فَبَغَى عَلَيْهِمْ وَءَاتَيْنهُ مِنَ الْكُنُوزِ مَآ إِنَّ مَفَاتِحَه‌ُو لَتَنُوأُ بِالْعُصْبَةِ أُوْلِى الْقُوَّةِ إِذْ قَالَ لَه‌ُو قَوْمُه‌ُو لَاتَفْرَحْ إِنَّ اللَّهَ لَايُحِبُّ الْفَرِحِينَ\r\nلغت :\r\nعصبه گروهى از مردان . مفاتح جمع « مفتاح » به معنى كليد . تنوء يعنى سنگينى مىكرد .\r\nتفسير :\r\nخداوند ، اين سوره را با بيان قصهء موسى عليه السلام و فرعون افتتاح فرمود ، و اختتام آن را به ذكر قصهء قارون كه از قوم موسى بود قرار داد و فرمود :\r\nبه درستى كه قارون از قوم موسى بود . او پسر عموى موسى و مأمور دريافت ماليات\r\n\r\n\r\n","description":"","footnote":"\r\n( 1 ) . تفسير على بن ابراهيم قمى ، ذيل آيهء شريفه .\r\n","page_name":" 209 ","page_number":209},
  {"content":"\r\n\r\nفرعون از بنى اسرائيل بود . پس بر قوم موسى تعدى و ستم نمود .\r\nبرخى گفته‌اند : زمانى فقير بود و در آن زمان مردى متواضع و خوش اخلاق بود ، امّا هنگامى كه خداوند ثروت فراوانى به او داد ، بر بنى اسرائيل بزرگى و تكبر مىكرد . در هر حال قرآن مجيد مىفرمايد : به او از گنجينه‌هاى اموال ، آن اندازه داديم كه از زيادتى به حدّى رسيده بود كه برداشتن كليدهاى آن ، بر گروهى كه صاحبان قوّه و قدرت بودند سنگينى مىكرد .\r\nإِذْ قَالَ لَهُ قَوْمُهُ لَاتَفْرَحْ : ياد بياور زمانى را كه قوم او كه از مؤمنان بودند به او گفتند : به مال خود شادى و سرمستى مكن و ناسپاسى منما و به آن مغرور مشو ، إِنَّ اللَّهَ لَايُحِبُّ الْفَرِحِينَ : به درستى كه خدا سرمستىكنندگان به دنيا و حُطام و زخارف آن ، و مغرور شوندگان به آن و ناسپاسى كنندگان به آن را دوست نمىدارد ؛ زيرا دنيا مبغوض حق است و غرور به آن موجب دورى از رحمت خدا و مانع از توجّه به امر آخرت است .\r\n( آيهء 77 ) وَابْتَغِ فِيمَآ ءَاتَلكَ اللَّهُ الدَّارَ الْأَخِرَةَ وَ لَاتَنسَ نَصِيبَكَ مِنَ الدُّنْيَا وَ أَحْسِن كَمَآ أَحْسَنَ اللَّهُ إِلَيْكَ وَ لَاتَبْغِ الْفَسَادَ فِى الْأَرْضِ إِنَّ اللَّهَ لَايُحِبُّ الْمُفْسِدِينَ\r\nتفسير :\r\nبقيهء كلام مؤمنان به قارون :\r\nو در آنچه خدا به تو عطا فرموده است از غنا و دولت دنيا ، سراى ديگر و خانهء آخرت را طلب كن و به دست آور ؛ يعنى اموال خود را در راه آخرت صرف كن و آن را وسيلهء حصول ثواب آن جهان گردان ؛ زيرا مقصود از ثروت دنيا اين است كه به آن براى رسيدن به درجات اخروى متوسل شوند .\r\n\r\n","description":"","footnote":"","page_name":" 210 ","page_number":210},
  {"content":"\r\n\r\nوَ لَاتَنسَ نَصِيبَكَ مِنَ الدُّنْيَا : و بهرهء خود را از مال دنيا فراموش مكن . يعنى با صرف آن در خيرات براى آخرت خود توشه‌اى بردار ، يا نصيب خود را در وقت رحلت از اين جهان فراموش مكن كه كفنى بيش نخواهد بود ، پس به آن حال بينديش و به مال و منال غرّه مشو .\r\nدر معانى الاخبار از حضرت امير المؤمنين عليه السلام روايت شده كه فرمود :\r\nأَيْ لَاتَنْسَ صِحَّتَكَ وَقُوَّتَكَ وَفَراغَكَ وَشَبابَكَ وَنِشاطَكَ أَنْ تَطْلُبَ بِهَا الآخِرَةَ\r\n: فراموش مكن صحّت خود را و قوّت خود را و فراغت خود را و جوانى خود را از اين كه با هر يك از اينها آخرت را طلب كنى . « 1 » وأَحْسَنَ كَمَآ أَحْسَنَ اللَّهُ إِلَيْكَ : و نيكويى كن به خود و بندگان خدا همچنان كه خدا به تو با اعطاى نعمت‌ها نيكويى نموده است .\r\nوَ لَاتَبْغِ الْفَسَادَ فِى الْأَرْضِ : و در زمين دنبال فساد و افساد مباش و از ظلم و تعدّى و نخوت و غرور و ساير معاصى اجتناب كن ؛ زيرا كه خداى تعالى فسادكنندگان را دوست نمىدارد .\r\nتبصره : آيهء شريفه دستور اخلاقى براى همگان است در پنج كلمهء جامعه :\r\n1 - نهى از فرو رفتن در تلذُّذ به حطام دنيا به حدّى كه شخص را از تهيهء زاد و توشهء آخرت به اعمال صالحه غافل سازد .\r\n2 - سفارش به صرف مال در خيرات و مبرات و موجبات سعادت و رضايت حضرت سبحان .\r\n3 - امر به طلب كردن نصيب خود از دنيا براى عقبا كه از جوانى قبل از پيرى ، و از صحّت قبل از ناخوشى ، و از قوّت قبل از ناتوانى ، و از فراغت قبل از گرفتارى ، و از حيات قبل از موت بهره‌گيرى نمايد .\r\n4 - امر به مطلق احسان كه داخل است در آن اعانت به مال و جاه و دست و زبان و خوش‌خلقى و خوش‌رويى و رحم به ديگران .\r\n5 - نهى از فساد در زمين به انجام محرّمات و ارتكاب معاصى از ظلم و فسق ؛ زيرا هر معصيتى در عالم اثر وضعى دارد .\r\n\r\n\r\n","description":"","footnote":"\r\n( 1 ) . معانى الاخبار صدوق ( چ حيدرى ، 1379 هجرى ) ، ص 325 .\r\n","page_name":" 211 ","page_number":211},
  {"content":"\r\n\r\n( آيهء 78 ) قَالَ إِنَّمَآ أُوتِيتُه‌ُو عَلَى عِلْمٍ عِندِى أَوَ لَمْ يَعْلَمْ أَنَّ اللَّهَ قَدْ أَهْلَكَ مِن قَبْلِه‌ِى مِنَ الْقُرُونِ مَنْ هُوَ أَشَدُّ مِنْهُ قُوَّةً وَ أَكْثَرُ جَمْعًا وَ لَايُسَلُ عَن ذُنُوبِهِمُ الْمُجْرِمُونَ\r\nتفسير :\r\nقارون پس از شنيدن اين مواعظ و نصايح ، عوض تنبّه و تدبّر و آگاهى و هشيارى ، غرور و غفلت و مستى به شهوت ، او را بر آن داشت كه در مقام عناد و انكار و لجاج و استكبار برآيد :\r\nگفت : جز اين نيست كه اين اموال از روى دانشى كه نزد من است - يعنى علم به تورات و كيميا و تجارت و كشاورزى - به من داده شده است .\r\nحق تعالى از روى تعجب و توبيخ مىفرمايد : آيا قارون ندانست - يعنى در تورات نخوانده بود و از مورخان نشنيده بود - كه خداوند پيش از قارون از اهل قرن‌هاى گذشته كسانى را كه از قارون از جهت قوت و توانايى سخت‌تر بودند و از او ثروت‌مندتر و پر جمعيت‌تر بودند هلاك كرد ؟ ! حاصل معنى آن كه چرا قارون مغرور مىگردد ، و حال آن كه مىداند ما كسانى را كه از او قوىتر و جاه و جلالشان زيادتر بود هلاك كرديم ؟ ! پس از روى تهديد مىفرمايد : وَ لَايُسَلُ عَن ذُنُوبِهِمُ الْمُجْرِمُونَ : و هرگز گنهكاران در وقت نزول عذاب از گناهشان پرسيده نمىشوند ، و عذاب الهى ناگهان فرود مىآيد .\r\nيعنى چون خداوند بر تمام گناهان جميع مجرمان آگاه است به سؤال و استعلام از آنها احتياج ندارد .\r\n( آيهء 79 ) فَخَرَجَ عَلَى قَوْمِه‌ِى فِى زِينَتِه‌ِى قَالَ الَّذِينَ يُرِيدُونَ الْحَيَوةَ الدُّنْيَا يلَيْتَ لَنَا مِثْلَ مَآ أُوتِىَ قرُونُ إِنَّه‌ُو لَذُو حَظّ عَظِيمٍ\r\n\r\n","description":"","footnote":"","page_name":" 212 ","page_number":212},
  {"content":"\r\n\r\nلغت :\r\nحظّ به معنى نصيب است .\r\nتفسير :\r\nپس روزى قارون در ميان آرايش شخصى و اشرافى خود بر قوم خويش بيرون آمد ، آنان كه زندگانى دنيا را مىخواستند و به آن راغب بودند - يعنى كفّار و منافقان و ضعفاى اهل ايمان - گفتند : اى كاش مانند آنچه به قارون داده شده براى ما بود ! إِنَّهُ لَذُو حَظّ عَظِيمٍ :\r\nحقّاً كه او از دنيا صاحب بهرهء بزرگى است !\r\n( آيهء 80 ) وَقَالَ الَّذِينَ أُوتُواْ الْعِلْمَ وَيْلَكُمْ ثَوَابُ اللَّهِ خَيْرٌ لّمَنْ ءَامَنَ وَ عَمِلَ صلِحًا وَ لَايُلَقَّلهَآ إِلَّا الصبِرُونَ\r\nتفسير :\r\nو كسانى كه به آنها دانش الهى و دينى داده شده بود ، به آنهايى كه آرزوى داشتن مانند دارايى قارون را داشتند گفتند : واى بر شما اى طالبان دنيا !\r\nيعنى از اين تمنّا و آرزو دست برداريد ، ثَوَابُ اللَّهِ خَيْرٌ لّمَنْ ءَامَنَ وَ عَمِلَ صلِحًا . . . :\r\nپاداش خدا در آخرت براى كسى كه ايمان به خدا و پيامبر بياورد و كارهاى شايسته از طاعات و عبادات و خيرات به جا آورد ، از مال‌هاى دنيا كه به قارون داده‌اند - بلكه از جميع دنيا - بهتر است . وَ لَايُلَقَّلهَآ إِلَّا الصبِرُونَ : و دريافت نكنند ثواب‌هاى الهى را مگر صبركنندگان در طاعت و بازايستادگان از معصيت ، كه به قليل دنيا از كثير آن مستغنى شوند .\r\nتنبيه : آيهء شريفه تذكرى است براى اهل دانش و عالِم به كتاب آسمانى ، كه هرگاه‌ضعفاى اهل ايمان به زخارف دنيا و دستگاه متمولان و تجملات غافلان چشم بدوزند و تمنّاى آن نمايند ، برايشان لازم است در مقام منع و ردع آنها برآيند و بگويند :\r\n\r\n","description":"","footnote":"","page_name":" 213 ","page_number":213},
  {"content":"\r\n\r\nواى بر شما ، ثواب الهى كه خدا مهيّا فرموده ، براى كسانى كه ايمان آورند و عمل صالح كنند و صابر باشند ، از مال و منال و جاه و جلال دنيوى بهتر و بالاتر و شريف‌تر و عظيم‌تر است .\r\nزيرا آن خالص و باقى ، و اين مشوب و فانى است ، و اين دو با هم قابل مقايسه نيست ؛ و البته اين تذكّر به جهت ارشاد جاهل و تنبيه غافل و اداى وظيفه و اتمام حجّت خواهد بود .\r\n( آيهء 81 ) فَخَسَفْنَا بِه‌ِى وَ بِدَارِهِ الْأَرْضَ فَمَا كَانَ لَه‌ُو مِن فِئَةٍ يَنصُرُونَه‌ُو مِن دُونِ اللَّهِ وَ مَا كَانَ مِنَ الْمُنتَصِرِينَ\r\nتفسير :\r\nفَخَسَفْنَا بِهِ وَ بِدَارِهِ الْأَرْضَ : پس قارون و خانهء او را به زمين فرو برديم ، پس جز خداى متعال براى او هيچ گروهى از يارانش كه در آن وقت ، او را يارى كنند نبود ، و خود او هم نمىتوانست عذاب را از خود دفع كند .\r\n( آيهء 82 ) وَ أَصْبَحَ الَّذِينَ تَمَنَّوْاْ مَكَانَه‌ُو بِالْأَمْسِ يَقُولُونَ وَيْكَأَنَّ اللَّهَ يَبْسُطُ الرّزْقَ لِمَن يَشَآءُ مِنْ عِبَادِه‌ِى وَ يَقْدِرُ لَوْلَآ أَن مَّنَّ اللَّهُ عَلَيْنَا لَخَسَفَ بِنَا وَيْكَأَنَّه‌ُو لَايُفْلِحُ الْكفِرُونَ\r\nتفسير :\r\nو آنان كه ديروز آرزو مىنمودند منزلت و جاه او را - يعنى آنها كه قبل از فرو رفتن او در زمين مال و جاه قارون را آرزو مىكردند و مىگفتند : اى كاش به ما داده مىشد مثل آنچه به قارون داده شد - وقتى عاقبت او و مالش را ديدند ، از خواسته خود پشيمان شده ، از روى تعجب گفتند : اى واى ! گويى خداست كه به مقتضاى حكمت و مصلحت براى هر كه از بندگان خود بخواهد روزى را وسعت مىدهد و براى هر كس كه بخواهد تنگ مىنمايد .\r\n\r\n","description":"","footnote":"","page_name":" 214 ","page_number":214},
  {"content":"\r\n\r\nاگر نه آن بود كه خداى بر ما منت نهاد و ما را مثل قارون نكرد ، زمين ما را نيز فرو مىبرد ! اى واى گويا كافران رستگار نمىشوند .\r\nتنبيه : آيهء شريفه تذكّرى است براى مؤمنان در مسئلهء تقسيم روزى كه بايد راضى به مقدَّرات الهى باشند و بدانند كه آنچه از جانب خداست بر وفق حكمت و مصلحت بنده مىباشد ؛ لكن چون بنده به عواقب امور عالِم نيست ، به نظر سطحى تصور مىكند كه وسعت رزق براى او خير است ، و حال آن كه ممكن است شرّ و و بال او باشد . و قضيهء قارون اين مطلب را واضح مىسازد كه ابتدا وقتى مردم ، دولت و مكنت او را ملاحظه نمودند تمنّاى مثل آن را كردند ، و بعد از ديدن و بال آن و فرو رفتن قارون و مال او به زمين ، از نداشتن مال و منال دنيا خرسند گرديدند و دانستند كه وسعت و تنگى روزى ، به مقتضاى حكمت است و مرحمت الهى شامل حال آنها شده كه مال و منال دنيوى به آنها عطا نشده تا دچار پىآمدهاى آن گردند .\r\n\r\n[ صاحبان آخرت 
  ]\r\n( آيهء 83 ) تِلْكَ الدَّارُ الْأَخِرَةُ نَجْعَلُهَا لِلَّذِينَ لَايُرِيدُونَ عُلُوًّا فِى الْأَرْضِ وَلَا فَسَادًا وَ الْعقِبَةُ لِلْمُتَّقِينَ\r\nتفسير :\r\nآن خانهء برتر و والاى آخرت را كه خبرآن را شنيده‌اى ، براى كسانى كه ارادهء برترى و تكبر و تسلط بر ديگران و تباهى و فساد ندارند قرار داديم و مهيّا ساختيم .\r\nوَ الْعقِبَةُ لِلْمُتَّقِينَ : و سرانجام پسنديده براى پرهيزكاران است كه از معاصى دورى كنند و وظايف خود را انجام دهند .\r\nتنبيه : آيهء شريفه دستور مهمى براى طالبان سعادت ابدى اخروى است كه در حال خود بسيار دقيق باشند كه به هيچ وجه در دنيا علوّ شأنى براى خود قائل نشوند و هميشه عجز و انكسار و بندگى خود را به درگاه الهى منظور دارند تا در آخرت علوّ رتبه يابند .\r\n\r\n","description":"","footnote":"","page_name":" 215 ","page_number":215},
  {"content":"\r\n\r\n\r\n[ پاداش نيكى و جزاى بدى 
  ]\r\n( آيهء 84 ) مَن جَآءَ بِالْحَسَنَةِ فَلَه‌ُو خَيْرٌ مّنْهَا وَ مَن جَآءَ بِالسَّيّئَةِ فَلَا يُجْزَى الَّذِينَ عَمِلُواْ السَّيَاتِ إِلَّا مَا كَانُواْ يَعْمَلُونَ\r\nتفسير :\r\nمَن جَآءَ بِالْحَسَنَةِ فَلَهُ خَيْرٌ مّنْهَا : هر كس كار نيكو در مرحلهء اعتقاد و عمل بياورد فَلَهُ خَيْرٌ مّنْهَا : پس براى اوست در دنيا و آخرت پاداشى بهتر و نيكوتر از حيث ذات و وصف و قدر و صفا و كيفيت ؛ يعنى بهشت ابدى و نعيم سرمدى .\r\nحسنه تمام اعمال نيكو را شامل است : ايمان و طاعات و خيرات و مبرات از كلّى و جزئى ، حتى رفع خارى و سنگى از طريق مسلمانان براى رضاى خالق منّان .\r\nوَ مَن جَآءَ بِالْحَسَنَةِ مَن جَآءَ بِالْحَسَنَةِ . . . : و هر كس كار بد آورد - مانند شرك و ساير معاصى - پس آنان كه بدىها را بجاى آوردند ، جزا داده نشوند مگر به اندازهء آن عمل بدى كه انجام داده‌اند .\r\nحاصل معنى آيهء شريفه آن كه : ثواب حسنه ، بهتر از آن ، و پاداش سيّئه ، به مثل آن خواهد بود .\r\n\r\n[ وعدهء فتح مكه 
  ]\r\n( آيهء 85 ) إِنَّ الَّذِى فَرَضَ عَلَيْكَ الْقُرْءَانَ لَرَآدُّكَ إِلَى مَعَادٍ قُل رَّبّى أَعْلَمُ مَن جَآءَ بِالْهُدَى وَ مَنْ هُوَ فِى ضَللٍ مُّبِينٍ\r\nلغت :\r\nمقصود از معاد در اين جا مكّه است .\r\nتفسير :\r\nشأن نزول : برخى از مفسّران نقل نموده‌اند كه حضرت رسول صلى الله عليه و آله در وقت هجرت از مكّه\r\n\r\n","description":"","footnote":"","page_name":" 216 ","page_number":216},
  {"content":"\r\n\r\nبه مدينه ، به جحفه رسيد ، شوق به حرم كعبهء معظمه و مولد او و مولد آباء گرامش ، در خاطر مباركش ظاهر گشت ، جبرئيل نازل گرديد و گفت : خداى تعالى تو را سلام مىرساند و مىفرمايد : از مفارقت مكّه اندوهگين مباش كه من تو را با فتح و ظفر و اكرام و اعزاز هر چه تمام‌تر به مكّه درآورم . « 1 » و اين آيه نازل شد :\r\nبه يقين آن كسى كه ابلاغ اين قرآن را بر تو واجب فرموده است ، بازگردانندهء تو است به زادگاهت مكّه كه آرزوى بازگشتن به آن را دارى .\r\nبعد مىفرمايد كه قُل رَّبّى . . . : اى پيغمبر ، بگو پروردگار من به كسى كه هدايت را آورد و كسى كه در گمراهى آشكار است داناتر است .\r\n\r\n[ چند فرمان خطاب به پيامبر 
  ]\r\n( آيهء 86 ) وَ مَا كُنتَ تَرْجُواْ أَن يُلْقَى إِلَيْكَ الْكِتبُ إِلَّا رَحْمَةً مّن رَّبّكَ فَلَا تَكُونَنَّ ظَهِيرًا لّلْكفِرِينَ\r\nتفسير :\r\nهرگز اميد نداشتى و در خاطرت خطور نمىكرد اين كه القا كرده شود و نازل گردد بر تو اين كتاب يعنى قرآن ؛ لكن از روى رحمتى از جانب پروردگار تو بر تو فرود آمده است .\r\nفَلَا تَكُونَنَّ ظَهِيرًا لّلْكفِرِينَ : پس يارىكنندهء كافران مباش .\r\n( آيهء 87 ) وَ لَايَصُدُّنَّكَ عَنْ ءَايتِ اللَّهِ بَعْدَ إِذْ أُنزِلَتْ إِلَيْكَ وَ ادْعُ إِلَى رَبّكَ وَ لَاتَكُونَنَّ مِنَ الْمُشْرِكِينَ\r\nلغت :\r\nصَدّ به معنى منع و جلوگيرى و مانع شدن است .\r\n\r\n\r\n","description":"","footnote":"\r\n( 1 ) . به منهج الصادقين ، ج 7 ، ص 134 و مجمع البيان ، ج 4 ، ص 268 رجوع شود .\r\n","page_name":" 217 ","page_number":217},
  {"content":"\r\n\r\nتفسير :\r\nو مبادا كافران ، تو را از خواندن آيات خداوند عزوجل و عمل كردن به آن و ابلاغ آن پس از آن كه بر تو نازل شده است باز دارند .\r\nخطاب به پيغمبر اكرم صلى الله عليه و آله است ؛ اما مراد ، امّت مىباشند ؛ يعنى البته نبايد كفّار ، شما مؤمنان را از پيروى آيات الهى كه قرآن شريف است باز دارند . به عبارت ديگر بايد ايمان شما به قرآن چنان محكم و متقن باشد كه هر قدر دشمنان سعى و كوشش در بازداشتن شما كنند ، نتوانند نتيجه گرفت .\r\nوَ ادْعُ إِلَى . . . : و اى پيامبر ، به سوى عبادت و پرستش پروردگار خود و يگانگى او دعوت كن و هيچ گاه از مشركان مباش .\r\n( آيهء 88 ) وَ لَاتَدْعُ مَعَ اللَّهِ إِلهًا ءَاخَرَ لَآإِلهَ إِلَّا هُوَ كُلُّ شَىْءٍ هَالِكٌ إِلَّا وَجْهَه‌ُو لَهُ الْحُكْمُ وَ إِلَيْهِ تُرْجَعُونَ ( 88 )\r\nتفسير :\r\nبا خداى يكتا خداى ديگرى مخوان ، نيست خدايى قابل پرستش و ستايش مگر ذات يگانهء او ، همهء چيزها فانى و نيست‌شونده‌اند مگر ذات مقدّس او ؛ زيرا هر چيز جز حضرت حق فى حدّ ذاته هالك و معدوم است . و همهء عمل‌ها باطل است مگر عملى كه به جهت رضاى الهى انجام شده باشد .\r\nلَهُ الْحُكْمُ : براى اوست فرمان‌روايى و حكم نافذ در تمام مخلوقات . وَ إِلَيْهِ تُرْجَعُونَ : و به سوى او براى مكافات و مجازات و پاداش ، بازگردانده مىشويد .\r\n\r\n","description":"","footnote":"","page_name":" 218 ","page_number":218},
  {"content":"\r\n\r\n\r\nسورهء عنكبوت\r\n( آيهء 1 ) ( بِسْمِ اللَّهِ الرَّحْمنِ الرَّحِيمِ ) الم\r\n\r\n[ معناى الم 
  ]\r\nتفسير :\r\nالف ، لام ، ميم ، رمزهايى ميان اللَّه و رسول اوست .\r\nاز متشابهات قرآنى است و علم آنها نزد پيغمبر و امام عليهما السلام است .\r\nالف اشاره به اللَّه ، و لام جبرئيل ، و ميم حضرت محمد صلى الله عليه و آله است ؛ يعنى اين قرآن از جانب خدا به توسط جبرئيل بر آن حضرت نازل شده است .\r\nسيد مرتضى علم الهدى فرموده است : اينها اسامى سوره‌ها ، و نام‌گذارى سوره‌ها به اين حروف ، مشعر است به اين كه اين قرآن كه فصحا و بلغا از آوردن مثل آن عاجزند ، از جنس همين حروف است ؛ اما كسى توان آوردن مانند آن را ندارد . پس بدانيد كلام خالق سبحان است .\r\n\r\n","description":"","footnote":"","page_name":" 219 ","page_number":219},
  {"content":"\r\n\r\n\r\n[ سنّت آزمايش 
  ]\r\n( آيهء 2 ) أَحَسِبَ النَّاسُ أَن يُتْرَكُواْ أَن يَقُولُواْ ءَامَنَّا وَ هُمْ لَايُفْتَنُونَ\r\nاعراب :\r\nأن يتركوا جانشين دو مفعول « حَسِب » مىباشد .\r\nتفسير :\r\nآيا مردم گمان كردند و پنداشتند همين كه بگويند ايمان آورده‌ايم ، رها مىشوند و آزمايش نخواهند شد ؟ ! اين چنين نيست ؛ بلكه ايشان را به انواع تكاليف از امتثال واجبات و ترك محرّمات و به جا آوردن عبادات و دادن صدقات و تحمّل مجاهدات نفسانى و مالى و بردبارى در ناملايمات و صدمات آزمايش مىكنيم تا مؤمن مخلص از منافق ، و موحّد از ملحد ، و ثابت در دين از متزلزل متميّز شود .\r\nعيّاشى از حضرت ابى الحسن عليه السلام روايت نموده كه : عباس عموى پيامبر صلى الله عليه و آله نزد حضرت امير المؤمنين عليه السلام آمد و گفت : اجازه فرما تا مردم با تو بيعت كنند . فرمود : مردمان را در قبول بيعت چگونه مىبينى ؟ عباس گفت : ايشان با تو بيعت خواهند نمود . حضرت فرمود :\r\nپس كجاست آيهء شريفهء الم أَحَسِبَ النَّاسُ أَن يُتْرَكُواْ أَن يَقُولُواْ ءَامَنَّا وَ هُمْ لَايُفْتَنُونَ ؟ « 1 »\r\n( آيهء 3 ) وَ لَقَدْ فَتَنَّا الَّذِينَ مِن قَبْلِهِمْ فَلَيَعْلَمَنَّ اللَّهُ الَّذِينَ صَدَقُواْ وَ لَيَعْلَمَنَّ الْكذِبِينَ\r\nتفسير :\r\nو بىترديد آنان را كه پيش از اين مؤمنان بودند به وسيلهء تكليف و غيره امتحان كرديم .\r\nمراد آن است كه امتحان و ابتلا سنّت الهى است كه در جميع امم جارى گشته ، پس نبايد\r\n\r\n\r\n","description":"","footnote":"\r\n( 1 ) . تفسير صافى ، ذيل آيه شريفه .\r\n","page_name":" 220 ","page_number":220},
  {"content":"\r\n\r\nاهل ايمان ، خلاف آن را متوقّع باشند . پس بىترديد علم ازلى خداوند دربارهء كسانى كه راست گفتند و نيز دربارهء دروغگويان تحقّق مىيابد و صدق راستگويان و كذب دروغگويان ظاهر مىگردد .\r\nدر مجمع البيان از حضرت امير المؤمنين و حضرت صادق عليهما السلام فَلَيُعْلِمَنَّ : به ضم يا و كسر لام روايت شده است « 1 » ؛ بنا بر اين معنى آن اين است : اعلام فرمايد و معرفى سازد آنان را كه در ايمان راستگو بودند به ثبات و فرمان‌بردارى ، و آنان را كه در ايمان دروغگو بودند به تزلزل و نافرمانى .\r\n\r\n[ ناتوانى گناهكاران 
  ]\r\n( آيهء 4 ) أَمْ حَسِبَ الَّذِينَ يَعْمَلُونَ السَّيَاتِ أَن يَسْبِقُونَا سَآءَ مَا يَحْكُمُونَ\r\nاعراب :\r\n« أن يسبقونا » به جاى دو مفعول حَسِبَ مىباشد .\r\nتفسير :\r\nآيا آنان كه بدىها - يعنى كفر و معاصى - را به جا مىآورند مىپندارند كه از ما در مقام مؤاخذه و كيفر پيشى مىگيرند و ما نمىتوانيم ايشان را بر اعمال بدشان مجازات دهيم ؟ ! نه چنين است كه آنها پنداشتند ؛ بلكه البته جزا خواهند يافت ؛ بد است آنچه داورى مىكنند .\r\nمراد آن است كه ايشان طمع آن نداشته باشند كه عذاب الهى را از خود دفع كنند و خداى را از آن كه آنها را عذاب فرمايد عاجز سازند . لكن به جهت غفلت مانند كسانىاند كه متوقّع آن باشند كه بر عذاب خدا سبقت گيرند و خداى را از عذاب كردن عاجز گردانند .\r\n\r\n\r\n","description":"","footnote":"\r\n( 1 ) . مجمع البيان ، ج 4 ، ص 271 .\r\n","page_name":" 221 ","page_number":221},
  {"content":"\r\n\r\n\r\n[ اميد به ديدار خدا و ترغيب به تلاش 
  ]\r\n( آيهء 5 ) مَن كَانَ يَرْجُواْ لِقَآءَ اللَّهِ فَإِنَّ أَجَلَ اللَّهِ لَأَتٍ وَ هُوَ السَّمِيعُ الْعَلِيمُ\r\nتفسير :\r\nهر كه اميد به لقاى خدا ، و ورود به حضورش در برزخ و قيامت و بهشت ، و رسيدن به ثواب او دارد ، پس بايد به طاعت و عبادت مبادرت كند . زيرا مسلّماً مدّت تعيين شده از جانب خدا آمدنى است ، بنابراين واجب است مبادرت به آنچه محقِّق مصداق اميدوارى و مستوجب قرب و رضاى خدا باشد . وَ هُوَ السَّمِيعُ الْعَلِيمُ : و اوست شنواى اقوال بندگان و دانا به عقايد و افعال ايشان .\r\n( آيهء 6 ) وَ مَن جهَدَ فَإِنَّمَا يُجهِدُ لِنَفْسِه‌ِى إِنَّ اللَّهَ لَغَنِىٌّ عَنِ الْعلَمِينَ\r\nتفسير :\r\nچون حق تعالى بندگان را براى تحقّق رجا و اميد به انجام طاعت ترغيب فرمود ، در پى آن به مجاهدهء نفس كه مهم‌تر از همهء طاعات است ترغيب مىفرمايد :\r\nو هر كه با هواى نفس خود به صبر در طاعت و ترك معصيت و تحمّل مصيبت و مشقّت ، يا با دشمن خدا ، جهاد كند ، پس جز اين نيست كه براى نفس خود جهاد مىكند ؛ زيرا ثواب و اجر و منفعت آن در دنيا و آخرت عايد خودش خواهد شد . إِنَّ اللَّهَ لَغَنِىٌّ عَنِ الْعلَمِينَ : به درستى كه خدا از طاعت و مجاهدات جهانيان بىنياز است ؛ و تكليف كردن بندگان به عبادات و مجاهدات ، به جهت اصلاح احوال آنها و نزول رحمت و بركات الهى بر آنهاست .\r\nتنبيه : يكى از اركان سعادات و رسيدن به مقامات عاليات ، مجاهدهء با نفس و هوى\r\n\r\n","description":"","footnote":"","page_name":" 222 ","page_number":222},
  {"content":"\r\n\r\nاست كه شخص مؤمن از لذّات نفسانى براى رضاى خالق سبحان و نيل به فيوضات جاودانى صرف نظر نمايد و البته براى ثبات و استقامت در آن ، همّت بلند و بزرگى لازم است و اين مجاهدهء با نفس و شيطان ، از جنگ با كفّار و معاندان عظيم‌تر و سخت‌تر است .\r\nاز حضرت امير المؤمنين عليه السلام روايت شده است كه : حضرت رسول صلى الله عليه و آله لشكرى را به جهاد فرستاد ، چون مراجعت كردند فرمود : مرحبا به قومى كه جهاد اصغر را به جا آوردند و جهاد اكبر برايشان باقى است ! پس عرض شد : يا رسول اللَّه ، جهاد اكبر چيست ؟ فرمود :\r\nجهاد با نفس . « 1 »\r\n\r\n[ ايمان و عمل ، كفارهء گناهان 
  ]\r\n( آيهء 7 ) وَالَّذِينَ ءَامَنُواْ وَ عَمِلُواْ الصلِحتِ لَنُكَفّرَنَّ عَنْهُمْ سَيَاتِهِمْ وَ لَنَجْزِيَنَّهُمْ أَحْسَنَ الَّذِى كَانُواْ يَعْمَلُونَ\r\nلغت :\r\nتكفير گناه به معنى پوشاندن گناه و از بين بردن آثار آن است .\r\nتفسير :\r\nو آن كسانى كه به خدا و رسول ايمان آوردند ، وَ عَمِلُواْ الصلِحتِ :\r\nو كارهاى شايسته از طاعات و عبادات و خيرات و مبرات به جا آوردند ، لَنُكَفّرَنَّ عَنْهُمْ سَيَاتِهِمْ . . . : البته البته گناهان ايشان را محو كنيم ؛ يعنى كفر و معاصى آنها را به جهت ايمان و طاعت نابود سازيم به طورى كه گوييا هرگز بدى ننموده‌اند ، وَ لَنَجْزِيَنَّهُمْ أَحْسَنَ الَّذِى كَانُوا يَعْمَلُونَ : و البته البته عمل‌هاى آنها را كه بسيار نيكو است پاداش دهيم . يا نيكوترين اعمالى را كه به جا مىآوردند پاداش دهيم و سپس باقى اعمالشان را پاداش دهيم .\r\n\r\n\r\n","description":"","footnote":"\r\n( 1 ) . معانى الاخبار ، ص 160 .\r\n","page_name":" 223 ","page_number":223},
  {"content":"\r\n\r\n\r\n[ رفتار درست با پدر و مادر 
  ]\r\n( آيهء 8 ) وَ وَصَّيْنَا الْإِنسنَ بِوَ لِدَيْهِ حُسْنًا وَ إِن جهَدَاكَ لِتُشْرِكَ بِى مَا لَيْسَ لَكَ بِه‌ِى عِلْمٌ فَلَا تُطِعْهُمَآ إِلَىَّ مَرْجِعُكُمْ فَأُنَبّلُكُم بِمَا كُنتُمْ تَعْمَلُونَ\r\nتفسير :\r\nو انسان را به نيكى به پدر و مادرش سفارش كرديم و گفتيم : اگر با تو سخت گيرند و جدال و نزاع كنند تا چيزى را كه علم به الوهيت آن ندارى شريك من سازى از آنان اطاعت مكن . چرا كه طاعت مخلوق در معصيت خالق روا نيست ، و حق مخلوق هر قدر عظيم باشد در وقت فرمان‌بردارى از خالق ساقط خواهد بود .\r\nتنبيه : آيهء شريفه نسبت به تمام مكلّفان عام است ، بنابراين نيكويى به والدين به اطاعت از آنان در آنچه مورد رضاى الهى است ، واجب است .\r\nدر كتاب كافى ، از ابى ولّاد روايت شده كه سؤال نمودم از حضرت صادق عليه السلام از قول خداى عزوجل وَ بِالْوَ لِدَيْنِ إِحْسَانًا اين احسان چه چيز است ؟ فرمود : احسان اين است كه صحبت ايشان را نيكو بدارى ، و ايشان را به زحمت نيندازى كه بگويند به تو آنچه را محتاج‌اند به آن . . . « 1 »\r\nيعنى پيش از سؤال آنها احتياجشان را رفع بنما ؛ لكن اين اطاعت منوط باشد به رضاى الهى ، پس اگر به معصيت امر نمايند بايد با آنها مخالفت نمود ؛ زيرا :\r\nلَاطَاعَةَ لِمَخْلُوقٍ فى مَعْصِيَةِ الخَالِق\r\n: براى مخلوق در نافرمانى خالق طاعتى نيست . « 2 » الىّ مرجعكم فَأُنَبّلُكُم بِمَا كُنتُمْ تَعْمَلُونَ : بازگشت شما از مؤمن و كافر و بارّ و عاقّ ، به سوى من است ، پس شما را از آنچه عمل مىكرده‌ايد آگاه مىكنم ؛ يعنى به جزاى اعمالتان مىرسانم .\r\n\r\n\r\n","description":"","footnote":"\r\n( 1 ) . اصول كافى ، ج 2 ، كتاب الايمان و الكفر ، باب البرّ بالوالدين ، ص 157 ، ح 1 .\r\n( 2 ) . بحار الانوار ، ج 74 ، ص 71 از امام صادق عليه السلام .\r\n","page_name":" 224 ","page_number":224},
  {"content":"\r\n\r\n( آيهء 9 ) وَ الَّذِينَ ءَامَنُواْ وَ عَمِلُواْ الصلِحتِ لَنُدْخِلَنَّهُمْ فِى الصلِحِينَ ( 9 )\r\nتفسير :\r\nو آنان كه به خدا و رسول ، ايمان آورده‌اند ايمان دائم و ثابت ، و كارهاى شايسته به جا آورده‌اند ، بىترديد ايشان را در زمرهء شايستگان و در جملهء ستودگان از انبيا و اوليا و شهدا داخل كنيم .\r\nو دخول در زمرهء صالحان منتهاى درجات مؤمنان و خواستهء انبياى مرسلين است ؛ چنانچه حضرت سليمان عليه السلام فرموده است : وَ أَدْخِلْنِى بِرَحْمَتِكَ فِى عِبَادِكَ الصلِحِينَ « 1 » [ نمل ، 19 
  ] .\r\n\r\n[ ايمان زبانى 
  ]\r\n( آيهء 10 ) وَ مِنَ النَّاسِ مَن يَقُولُ ءَامَنَّا بِاللَّهِ فَإِذَآ أُوذِىَ فِى اللَّهِ جَعَلَ فِتْنَةَ النَّاسِ كَعَذَابِ اللَّهِ وَ لَلِن جَآءَ نَصْرٌ مّن رَّبّكَ لَيَقُولُنَّ إِنَّا كُنَّا مَعَكُمْ أَوَ لَيْسَ اللَّهُ بِأَعْلَمَ بِمَا فِى صُدُورِ الْعلَمِينَ\r\nاعراب :\r\n« فى اللَّه » يعنى « فى سبيل اللَّه » و سبيل در تقدير است .\r\nتفسير :\r\nچون حق تعالى اخبار مؤمنان را ذكر فرمود ، در پى آن احوال ضعفاى اهل ايمان يا منافقان را بيان نموده مىفرمايد :\r\n\r\n\r\n","description":"","footnote":"\r\n( 1 ) . سورهء نمل ( 27 ) : آيهء 19 .\r\n","page_name":" 225 ","page_number":225},
  {"content":"\r\n\r\nو از مردم ، كسانى هستند كه به زبان گويند : به خدا ايمان آورديم ! اما چون در راه خدا اذيّت شوند - يعنى به سبب دين ، كفّار آنها را عذاب كنند يا آن كه از همدينان خود متألّم و متأذّى شوند - رنج و عذاب مردمان را مانند عذاب خدا قرار دهند ! و يعنى بعضى از مردمان از ترس عذاب مردم از دين خدا برمىگردند ، با اين كه سزاوار است كافر از ترس عذاب الهى ، دست از كفر بردارد و در اين راه اذيّت‌ها را هم تحمّل كند ، چون عذاب الهى با عذاب‌ها و شكنجه‌هاى مردمى قابل مقايسه نيست ؛ زيرا عذاب الهى براى كافران دائمى و ابدى است .\r\nوَ لَلِن جَآءَ نَصْرٌ مّن رَّبّكَ . . . : و اگر يارى و نصرتى از نزد پروردگار تو - يعنى فتحى و غنيمتى - بيايد گويند : به درستى كه ما در دين و ملت با شما هستيم ، پس ما را در غنيمت شريك خود سازيد . آيا خدا داناتر نيست ( استفهام تقريرى است ؛ يعنى خدا داناتر از همه مىباشد ) به آنچه در دل‌هاى جهانيان است از صفاى اخلاص و كدورت نفاق ؟ !\r\nاين بخش آيه مؤيّد آن است كه آيهء شريفه دربارهء منافقان است .\r\n( آيهء 11 ) وَلَيَعْلَمَنَّ اللَّهُ الَّذِينَ ءَامَنُواْ وَ لَيَعْلَمَنَّ الْمُنفِقِينَ\r\nتفسير :\r\nالبته خدا آنان را كه واقعاً ايمان آورده‌اند و منافقان را كه به زبان اظهار ايمان كنند - لكن به قلب اعتقاد ندارند - را مىداند و مىشناسد و منافقان با امتحان‌هايى كه پيش مىآيد شناخته مىشوند .\r\nحضرت امير المؤمنين عليه السلام فرمايد :\r\nفي تَقَلُّبِ الأحْوَالِ علمُ جَوَاهِر الرّجالِ\r\n: در زير و رو شدن احوال ، حقايق اشخاص دانسته شود . « 1 »\r\nتنبيه : آيهء شريفه تهديد منافقان ، و دفع توهّم ايشان است به آن كه از عذاب به جهت\r\n\r\n\r\n","description":"","footnote":"\r\n( 1 ) . نهج البلاغهء فيض الاسلام ، ص 1183 ، حكمت 208 ، وسائل الشيعه ، ج 11 ، ص 223 ، ح 2 به نقل از فقيه .\r\n","page_name":" 226 ","page_number":226},
  {"content":"\r\n\r\nپنهان داشتن كفر خود نجات مىيابند ؛ زيرا آيهء شريفه دلالت دارد بر آن كه كفر باطنى آنها بر خدا كه مالك جزاست ظاهر است و بدين جهت عقوبت عُظمى و فضيحت كبرى به آنها خواهد رسانيد ؛ و آگاه كردن مؤمنان به باطن منافقان نيز سبب رسوايى آنان در دنيا خواهد بود .\r\n\r\n[ فريبكارى كافران و زيانكارى آنها 
  ]\r\n( آيهء 12 ) وَ قَالَ الَّذِينَ كَفَرُواْ لِلَّذِينَ ءَامَنُواْ اتَّبِعُواْ سَبِيلَنَا وَ لْنَحْمِلْ خَطيكُمْ وَ مَا هُم بِحمِلِينَ مِنْ خَطيهُم مّن شَىْءٍ إِنَّهُمْ لَكذِبُونَ\r\nاعراب :\r\nتقدير و « لنحمل خطاياكم » و لنحمل خطاياكم عنكم ، مىباشد و جار و مجرور حذف شده است .\r\nتفسير :\r\nشأن نزول : ابو سفيان و برخى ديگر از مشركان در صدد فريب و گمراه كردن اصحاب حضرت رسول صلى الله عليه و آله برآمده گفتند : از دين پيغمبر برگرديد و طريقهء پدران خود را وامگذاريد و راه ما را پيروى كنيد ؛ زيرا ما و شما هرگز مبعوث نشويم و قيامتى نخواهد بود ، و بر فرض اگر آخرت و عقابى باشد ، ما شما را در زير گناه نگذاريم و گناه شما را به عهده بگيريم . « 1 » خداى متعال در تكذيب قول آنها و بر حذر داشتن مؤمنان از فريب خوردن از منافقان ، اين آيهء شريفه را نازل فرمود :\r\nوَ قَالَ الَّذِينَ كَفَرُواْ : و آنان كه كفر ورزيدند به آنان كه به خدا و رسول و قيامت ايمان آوردند گفتند : راه ما را پيروى كنيد - يعنى تابع كيش پدران باشيد - و ما گناهان شما را تحمّل مىكنيم .\r\n\r\n\r\n","description":"","footnote":"\r\n( 1 ) . به منهج الصادقين ، ج 7 ، ص 144 رجوع شود .\r\n","page_name":" 227 ","page_number":227},
  {"content":"\r\n\r\nحق تعالى به جهت آگاهى مؤمنان فرمود : هرگز آنها بر عهده‌گيرندهء چيزى از گناهان مؤمنان ( در صورت كافر شدن ) آنها نيستند . إِنَّهُمْ لَكذِبُونَ : حتماً ايشان در سخن خود كه مىگويند : ما خطاهاى شما را برمىداريم ! دروغگويان‌اند ؛ زيرا آنچه از آن خبر مىدهند مطابق واقع نيست ، يا در آنچه مىگويند قلوب ايشان مخالف قولشان است .\r\n( آيهء 13 ) وَ لَيَحْمِلُنَّ أَثْقَالَهُمْ وَ أَثْقَالًا مَّعَ أَثْقَالِهِمْ وَ لَيُسَلُنَّ يَوْمَ الْقِيمَةِ عَمَّا كَانُواْ يَفْتَرُونَ\r\nتفسير :\r\nالبته در قيامت بارهاى گران معصيت خود را و بارهاى گران ديگران را با بارهاى گران خود بر خواهند داشت ؛ يعنى وزر و و بال آنان را كه گمراه ساخته‌اند ، اضافهء جرايم خود خواهند ساخت بدون آن كه از وزر و و بال كسانى كه گمراه شده‌اند چيزى كم كنند . و حتماً آنها در روز قيامت از آنچه افترا مىبستند - مانند شرك و بدعت‌هاى ديگر - پرسيده خواهند شد .\r\nتبصره : آيهء شريفه دالّ بر آن است كه : هر كس سبب گمراهى يا كفر يا معصيت ديگرى شود يا بدعتى يا طريقه‌اى كه خلاف قرآن و شريعت اسلام باشد تأسيس نمايد ، تا روز قيامت تمام وزر و و بال آنان كه گمراه شوند و به آن طريقهء مجعوله عمل كنند ، بر آن شخص مىباشد بدون آن كه از گناه گمراه‌شدگان چيزى كم شود ؛ چنان كه روايت مشهورهء نبوى صلى الله عليه و آله بر آن دالّ است :\r\nمَنْ سَنَّ سُنَّةً سَيِّئَةً فَلَهُ وِزْرُهُ وَوِزْرُ مَنْ عَمِلَ بِهَا إِلى يَوْمِ القيامة مِنْ غَيْر أنْ يَنْقَصَ مِنْ أوْزارِهِمْ شَىْءٌ .\r\nدر كتاب ثواب الاعمال از حضرت باقر عليه السلام مروى است كه فرمود : هر بنده‌اى از بندگان خدا كه تأسيس كند سنّت هدايتى را ، براى او اجرى مثل اجر كسانى كه عمل كنند به آن باشد بدون آن كه از اجر آنان چيزى كم شود . و هر بنده‌اى از بندگان خدا كه تأسيس كند\r\n\r\n","description":"","footnote":"","page_name":" 228 ","page_number":228},
  {"content":"\r\n\r\nسنّت ضلالتى را ، براى او مثل وزر كسانى كه آن را به جا آوردند باشد بدون آن كه از وزر آنان چيزى كم گردد . « 1 »\r\n\r\n[ داستان حضرت نوح و ابراهيم ( عليهما السلام ) 
  ]\r\n( آيهء 14 ) وَ لَقَدْ أَرْسَلْنَا نُوحًا إِلَى قَوْمِه‌ِى فَلَبِثَ فِيهِمْ أَلْفَ سَنَةٍ إِلَّا خَمْسِينَ عَامًا فَأَخَذَهُمُ الطُّوفَانُ وَ هُمْ ظلِمُونَ\r\nاعراب :\r\n« الف » منصوب است به ظرفيت . برخى گفته‌اند : « إلّا » در اين جا جانشين « أستثنى » شده و « خمسين » مفعول آن است .\r\nتفسير :\r\nدر اين بخش قصهء حضرت نوح عليه السلام و صبر او بر آزار و اذيّت قوم و تكذيب ايشان او را در مدّت بسيار طولانى ، و سرانجامِ قوم او را بيان فرمايد كه براى امّت پيغمبر اسلام تذكّرى باشد .\r\nوَ لَقَدْ أَرْسَلْنَا نُوحًا : و به تحقيق نوح عليه السلام را به سوى قوم خود به جهت دعوت به توحيد و فرمان‌بردارى اوامر خدا و پرهيز از مناهى او فرستاديم . پس در ميان ايشان نهصد و پنجاه سال درنگ نمود و دعوت كرد ، امّا آنها دعوت او را نپذيرفتند و به آزار و اذيّت او پرداختند .\r\nروايت است كه در سن چهل سالگى بر قوم خود مبعوث شد و مدّت نهصد و پنجاه سال مردم را به خداپرستى و دين حق دعوت نمود و بعد از طوفان نيز شصت سال عمر نمود ، پس بنا بر اين روايت ، سن آن حضرت هزار و پنجاه سال مىباشد .\r\nامّا ابن بابويه رحمه الله در كتاب نبوت فرموده كه عمر او دو هزار و پانصد سال بوده ، و چون وقت وفات او رسيد ، عزرائيل از او پرسيد : دنيا را چگونه يافتى ؟ گفت : مثل خانه‌اى كه دو\r\n\r\n\r\n","description":"","footnote":"\r\n( 1 ) . ثواب الاعمال ، ص 160 - 161 .\r\n","page_name":" 229 ","page_number":229},
  {"content":"\r\n\r\nدر داشته باشد ؛ از يك در وارد شدم و از ديگرى بيرون رفتم . « 1 » غرض از بيان اين قصه تسلّى خاطر مبارك پيغمبر صلى الله عليه و آله و تثبيت آن حضرت بر مكاره و اذيّت‌هاى كفّار است .\r\nحضرت نوح عليه السلام نهصد و پنجاه سالِ تمام جفاى قوم را كشيد ، و فقط عدهء كمى كه هفتاد و هشت نفر يا هشتاد نفر بودند ايمان آوردند كه نيمى از آنها مرد و نيمى زن بودند و بقيه در كفر و عناد و لجاج و انكار باقى ماندند .\r\nو چون بر آنها اتمام حجّت شد ، فَأَخَذَهُمُ الطُّوفَانُ : پس عذاب طوفان ( آب ) آنها را فرا گرفت وَ هُمْ ظلِمُونَ : در حالتى كه ايشان ستمكار بودند .\r\n( آيهء 15 ) فَأَنجَيْنهُ وَ أَصْحبَ السَّفِينَةِ وَ جَعَلْنهَآ ءَايَةً لّلْعلَمِينَ ( 15 )\r\nتفسير :\r\nپس نوح و كشتىنشينان را از غرق نجات داديم ؛ يعنى نوح عليه السلام و هر كه را با او بود از مؤمنان و هر چه را با او بود از انواع حيوانات نجات داديم و بقيه همه هلاك شدند ، و آن واقعه يا آن كشتى را نشانهء قدرت و غضب خود و عبرتى براى جهانيان قرار داديم تا از آن پند يابند و بدانند كه عاقبت مخالفت دستورات الهى و سركشى از اوامر او و عناد و لجاج با مقدسات دينى ، وخيم است و ممكن است ياغيان و طاغيان در همين دنيا به مكافات عمل خود گرفتار شوند ؛\r\nو تفصيل قصهء نوح عليه السلام در سورهء « هود » مذكور است .\r\n( آيهء 16 ) وَ إِبْرَ هِيمَ إِذْ قَالَ لِقَوْمِهِ اعْبُدُواْ اللَّهَ وَ اتَّقُوهُ ذَ لِكُمْ خَيْرٌ لَّكُمْ إِن كُنتُمْ تَعْلَمُونَ\r\n\r\n\r\n","description":"","footnote":"\r\n( 1 ) . تفسير ابوالفتوح رازى ، ج 9 ، ص 11 به نقل از كتاب النبوة شيخ صدوق .\r\n","page_name":" 230 ","page_number":230},
  {"content":"\r\n\r\nاعراب :\r\n« إبراهيم » عطف به « نوح » در آيهء 14 ؛ يعنى « و أرسلنا إبراهيم » است يا مفعول « اذكر » مقدَّر است .\r\nتفسير :\r\nو ياد كن قصهء حضرت ابراهيم عليه السلام را وقتى كه به قوم خود فرمود : خدا را پرستش كنيد و تقوا پيشه كنيد . يا معنى آيه اين باشد كه فرستاديم ابراهيم عليه السلام را به سوى قوم خود ، او وقتى كه به مرتبهء پيغمبرى مبعوث شد به قوم خود گفت : پرستش كنيد خداى يگانه را و بترسيد و بپرهيزيد از عذاب او به انجام طاعات و ترك محرّمات . ذَ لِكُمْ خَيْرٌ لَّكُمْ إِن كُنتُمْ تَعْلَمُونَ :\r\nاين پرستش و پرهيز براى شما از دين و آيين خود بهتر است اگر دانا باشيد و خير را از شرّ و نفع را از ضرر تشخيص دهيد .\r\n( آيهء 17 ) إِنَّمَا تَعْبُدُونَ مِن دُونِ اللَّهِ أَوْثنًا وَتَخْلُقُونَ إِفْكًا إِنَّ الَّذِينَ تَعْبُدُونَ مِن دُونِ اللَّهِ لَايَمْلِكُونَ لَكُمْ رِزْقًا فَابْتَغُواْ عِندَ اللَّهِ الرّزْقَ وَ اعْبُدُوهُ وَ اشْكُرُواْ لَه‌ُو إِلَيْهِ تُرْجَعُونَ\r\nلغت :\r\nأوثان جمع « وَثَن » به معنى بت است . و إفك در اصل به معنى گرداندن است و دروغ را از جهت اين كه برگرداندن واقعيت به خلاف آن است ، افك گويند . و نيز گفته شده : الإفك أبلغ الكذب .\r\nتفسير :\r\nإِنَّمَا تَعْبُدُونَ مِن دُونِ اللَّهِ أَوْثنًا وَتَخْلُقُونَ إِفْكًا إِنَّ الَّذِينَ تَعْبُدُونَ مِن دُونِ اللَّهِ لَايَمْلِكُونَ لَكُمْ رِزْقًا وَ اعْبُدُوهُ وَ اشْكُرُواْ لَهُ : جز اين نيست كه شما غير از خداى يگانه بت‌هاى بىاثر را\r\n\r\n","description":"","footnote":"","page_name":" 231 ","page_number":231},
  {"content":"\r\n\r\nمىپرستيد و در نام‌گذارى آنها به إله و شفيع و مقرِّب ، دروغ مىبافيد ؛ بىشك آنان كه به جاى خدا مىپرستيد مالك هيچ نوع روزى براى شما نيستند و نمىتوانند و قدرت ندارند به شما روزى دهند .\r\nفَابْتَغُواْ عِندَ اللَّهِ الرّزْقَ . . . : پس روزى را نزد خدا و از خدا طلب كنيد كه او توانا بر رسانيدن روزى به مخلوقات خود است ، و ذات او را به يگانگى پرستش كنيد و براى او شريك قرار ندهيد نه در ذات ، نه در صفات ، نه در افعال و نه در عبادات ، و در اين چهار مرحله موحِّد باشيد . و او را به اعطاى نعمت‌ها كه به شماره نيايد شكر كنيد كه شكرگزارى و سپاس‌گزارى منعم حقيقى موجب نعمت‌هاى فراوان ديگر شود .\r\nإِلَيْهِ تُرْجَعُونَ : به سوى او باز گردانيده مىشويد ، پس بوسيلهء عبادت و شكرگزارى بر نعمت‌هاى نامتناهى او كه به شما مرحمت فرموده ، آمادهء لقاى او و جزاى او شويد .\r\nتبصره : عقل و وجدان هر انسانى حاكم به آن است كه شكرگزارى و حق‌شناسى منعم واجب است ، خصوصاً منعمى كه تمام نعم از همهء جهات از جانب او باشد ، و آن منعم حقيقى در عالم وجود ، غير از خدا نيست .\r\n\r\n[ سابقهء تكذيب و پند تكذيبگران 
  ]\r\n( آيهء 18 ) وَ إِن تُكَذّبُواْ فَقَدْ كَذَّبَ أُمَمٌ مّن قَبْلِكُمْ وَ مَا عَلَى الرَّسُولِ إِلَّا الْبَلغُ الْمُبِينُ\r\nتفسير :\r\nو اگر مرا در رسالت تكذيب كنيد ، عجيب نيست ، قطعاً امّت‌هايى كه پيش از شما بودند - مانند قوم ادريس و نوح و صالح عليهم السلام - پيامبران خود را تكذيب كردند . و بر عهدهء پيغمبر نيست مگر پيغام رسانيدن آشكار ، كه زايل‌كنندهء شك و بيان‌كنندهء راه حق باشد .\r\nو من اين پيغام را به شما رسانيدم و به وعد و وعيد ، شما را دعوت به دين حق نمودم و از عقوبات آخرت ترسانيدم ؛ لكن شما به جهت عناد ، منكر بعث و نشر شديد و سخن مرا به گوش دل استماع ننموديد و به سوء اختيار گمراه شديد و از طريق حق اعراض نموديد .\r\n\r\n","description":"","footnote":"","page_name":" 232 ","page_number":232},
  {"content":"\r\n\r\n( آيهء 19 ) أَوَ لَمْ يَرَوْاْ كَيْفَ يُبْدِئُ اللَّهُ الْخَلْقَ ثُمَّ يُعِيدُه‌ُو إِنَّ ذَ لِكَ عَلَى اللَّهِ يَسِيرٌ\r\nتفسير :\r\nآيا منكران بعث و حشر نمىبينند كه چگونه خداوند آفريده‌هاى زنده را از ماده و بدون ماده ايجاد فرمايد ، پس ايشان را بعد از مرگ باز گرداند ( استفهام تقريرى است ) ؛ يعنى مىدانند و مىبيند كه خلقت آدمى از نطفه بدين كيفيت خاص ، در كمال اتقان و استحكام ، نيست مگر به قدرت و حكمت الهى و شخص عاقل را در وجود مبدأ و معاد تأمّلى نباشد .\r\nإِنَّ ذَ لِكَ عَلَى اللَّهِ يَسِيرٌ : به درستى كه ايجاد و اعاده بر خدا آسان است ؛ زيرا در انجام آن به هيچ چيز محتاج نيست و قادر مطلق باشد . و ديگر آن كه هر كه قادر باشد بر ابداء بدون ماده ، حتماً بر اعادهء با ماده قادرتر خواهد بود .\r\n( آيهء 20 ) قُلْ سِيرُواْ فِى الْأَرْضِ فَانظُرُواْ كَيْفَ بَدَأَ الْخَلْقَ ثُمَّ اللَّهُ يُنشِئُ النَّشْأَةَ الْأَخِرَةَ إِنَّ اللَّهَ عَلَى كُلّ شَىْءٍ قَدِيرٌ\r\nتفسير :\r\nبگو : در زمين سير كنيد ، پس بنگريد چگونه خداوند آفريده‌ها را با اختلاف شكل‌ها و اجناس و افعال و احوال آفريده است .\r\nثُمَّ اللَّهُ . . . : سپس خداى تعالى عالَم ديگر را احداث خواهد كرد . پس هرگاه ديديد و دانستيد كه خالق همه در ابتدا خدا باشد ، پس بدانيد آن كه خلق‌كنندهء انسان‌هاست ، مىتواند زنده‌كنندهء ايشان باشد براى پاداش و جزاى اعمال .\r\nإِنَّ اللَّهَ عَلَى كُلّ شَىْءٍ قَدِيرٌ : به درستى كه خداى تعالى بر همه چيز از ايجاد و اعاده و\r\n\r\n","description":"","footnote":"","page_name":" 233 ","page_number":233},
  {"content":"\r\n\r\nساير امور ممكنه تواناست و قدرت ، صفت ذاتى الهى است و ذات او نسبت به همهء ممكنات از حيث ايجاد و اعدام و اعاده تواناست .\r\n( آيهء 21 ) يُعَذّبُ مَن يَشَآءُ وَ يَرْحَمُ مَن يَشَآءُ وَ إِلَيْهِ تُقْلَبُونَ\r\nتفسير :\r\nيُعَذّبُ مَن يَشَآءُ وَ إِلَيْهِ تُقْلَبُونَ . . . : هر كه را كه خواهد از اهل كفر و معصيت عذاب نمايد و هر كه را خواهد از روى فضل مىبخشد و مورد رحمت خود قرار مىدهد ، وَ إِلَيْهِ تُقْلَبُونَ : و در روز جزا به حكم او باز گرديده خواهيد شد . يعنى اى منكران قيامت و حشر ، خداى قادر متعال در روزى كه مالك نفع و ضرر مگر او سبحانه نيست ، به قدرت كاملهء خود شما را باز خواهد گردانيد تا به جزاى اعمال خود برسيد .\r\nدر كشف الاسرار گويد : عذابش بر وفق عدل و رحمتش از راه فضل است . « 1 » هر چه انجام دهد بر وفق عدل و حكمت باشد و در آن روز فرار و سلطه‌اى براى هيچ كس نخواهد بود ، چنان كه فرمايد :\r\n( آيهء 22 ) وَ مَآ أَنتُم بِمُعْجِزِينَ فِى الْأَرْضِ وَلَا فِى السَّمَآءِ وَ مَا لَكُم مّن دُونِ اللَّهِ مِن وَلِىّ وَ لَانَصِيرٍ\r\nتفسير :\r\nو اى منكران معاد ، شما عاجزكنندهء پروردگار از عذاب نمودن نخواهيد بود ، نه در زمين محشر و نه در آسمان ؛ يعنى اگر به فرض در آسمان هم باشيد عاجزكنندهء او نيستيد . يعنى اگر خواهيد كه از حكم الهى و عقاب او فرار كنيد نتوانيد ؛ زيرا به هر جا برويد از مُلك و\r\n\r\n\r\n","description":"","footnote":"\r\n( 1 ) . منهج الصادقين ، ج 7 ، ص 151 - 150 به نقل از كشف الاسرار .\r\n","page_name":" 234 ","page_number":234},
  {"content":"\r\n\r\nمِلك الهى خارج نخواهيد شد .\r\nيا مراد آن است كه از حكم و جزاى الهى نتوانيد گريخت ، خواه آن كه در زمين وسيع باشيد يا در آسمان كه اوسع از آن است .\r\nو براى شما به غير از خداى متعال ، هيچ دوستى كه شما را از عذاب نگاه دارد و نه سرپرست و يارى كه از شما عذاب را دفع نمايد نيست .\r\nپس به خود آييد و حق را بپذيريد .\r\nتبصره : اين كه فرموده « شما عاجزكننده نيستيد » و نفرموده « شما عاجز نمىكنيد ( به صيغهء فعل ) » به جهت آن است كه نفى صلاحيت و قدرت كند ؛ زيرا هرگاه گفته شود « فلانى خياطى نمىكند » بر اثبات صلاحيت و قدرت او بر خياطى و نفى فعل از او دلالت دارد ، نه به خاطر عدم قدرت او ، به خلاف آن كه گفته شود « فلانى خياط نيست » كه نفى قدرت بر خياطى از او نموده است .\r\n( آيهء 23 ) وَ الَّذِينَ كَفَرُواْ بَايتِ اللَّهِ وَ لِقَآلِه‌ِى أُوْللِكَ يَلِسُواْ مِن رَّحْمَتِى وَأُوْللِكَ لَهُمْ عَذَابٌ أَلِيمٌ\r\nتفسير :\r\nو آنان كه به آيات خدا ( يعنى به يگانگى او و يا به كتاب‌هاى او و يا به انبيا و معجزات ايشان ) كافر شدند و زنده شدن بعد از مردن را كه ملاقات رحمت يا عذاب الهى است نسبت به مؤمنان و كافران ، تكذيب كردند ، آنها از بخشايش من در روز قيامت مأيوس خواهند بود .\r\nو ممكن است كه اين ، وصف حال آنها در دنيا باشد ؛ يعنى ايشان اميد به رحمت خدا ندارند ؛ و مؤمن آن است كه هميشه به رحمت الهى اميد داشته باشد و لازمهء اميد ، سعى در طاعات و عبادات است ، و لكن كافر به سبب عدم ايمان هرگز اميد نخواهد داشت .\r\nوَأُوْللِكَ لَهُمْ عَذَابٌ أَلِيمٌ : و براى آن گروه عذابى دردناك است ؛ يعنى به سبب كفر دائم به عذاب دردناك گرفتار شوند .\r\n\r\n","description":"","footnote":"","page_name":" 235 ","page_number":235},
  {"content":"\r\n\r\n( آيهء 24 ) فَمَا كَانَ جَوَابَ قَوْمِه‌ِى إِلَّآ أَن قَالُواْ اقْتُلُوهُ أَوْ حَرّقُوهُ فَأَنجَلهُ اللَّهُ مِنَ النَّارِ إِنَّ فِى ذَ لِكَ لَأَيتٍ لّقَوْمٍ يُؤْمِنُونَ\r\nتفسير :\r\nهنگامى كه حضرت ابراهيم عليه السلام قوم را به توحيد و عبادت خدا و نهى از شرك و معاصى دعوت كرد :\r\nفَمَا كَانَ جَوَابَ قَوْمِهِ : پس جواب قوم او نبود مگر آن كه بعضى از ايشان به بعضى ديگر گفتند : بكشيد او را يا بسوزانيد او را تا از دست او راحت شويد . پس همگى بر اقدام كردن به سوزانيدن آن حضرت اتفاق نمودند .\r\nپس هيزم جمع نمودند در صحراى وسيعى و براى نمرود محلّ رفيعى ساختند كه از آن جا نگاه كند كه چگونه آتش ، ابراهيم را مىسوزاند . و آتش كه فراهم شد او را در آن آتش افكندند ، فَأَنجَلهُ اللَّهُ مِنَ النَّارِ : پس خداى تعالى او را از آتش ، نجات داد و برهانيد از ضرر آن - و آن را سرد و سلامت گردانيد .\r\nإِنَّ فِى ذَ لِكَ لَأَيتٍ لّقَوْمٍ يُؤْمِنُونَ : به درستى كه در اين شيوهء نجات دادن حضرت ابراهيم از چنين آتشى ، نشانه‌هاى قدرت الهى است براى گروهى كه ايمان مىآورند ؛ زيرا فقط ايشان‌اند كه از اين نشانه‌ها براى ايمان و ازدياد آن منتفع مىشوند .\r\n( آيهء 25 ) وَ قَالَ إِنَّمَا اتَّخَذْتُم مّن دُونِ اللَّهِ أَوْثنًا مَّوَدَّةَ بَيْنِكُمْ فِى الْحَيَوةِ الدُّنْيَا ثُمَّ يَوْمَ الْقِيمَةِ يَكْفُرُ بَعْضُكُم بِبَعْضٍ وَيَلْعَنُ بَعْضُكُم بَعْضًا وَ مَأْوَلكُمُ النَّارُ وَ مَا لَكُم مّن نصِرِينَ\r\n\r\n","description":"","footnote":"","page_name":" 236 ","page_number":236},
  {"content":"\r\n\r\nاعراب :\r\n« ما » در « إنّما » را مىتوان ماى موصوله به معنى « الذى » و اسم « إنّ » دانست و مىتوان ماى كافّه دانست .\r\nتفسير :\r\nو ابراهيم بعد از نجات از آتش به قوم خود گفت : جز اين نيست كه شما غير از خداوند بت‌هايى را براى اين كه ميان شما در زندگانى دنيا ، دوستى باشد - نظير دوستى ميان اهل يك مذهب - گرفته‌ايد ؛ يعنى شما بت‌پرستان به يكديگر مىپيونديد و با هم الفت مىگيريد ؛ اما اين دوستى و پيوستگى تا شما در دنيا هستيد باقى است ثُمَّ يَوْمَ الْقِيمَةِ . . . :\r\nسپس روز قيامت ، بعضى از شما بعضى ديگر را كافر شود و بيزارى جويد و لعنت كند و جايگاه شما از تابع و متبوع ، آتش جهنّم است ، و براى شما نيست در آن روز ياران و مددكاران كه به سبب ايشان از آتش دوزخ خلاصى يابيد .\r\n( آيهء 26 ) فَامَنَ لَه‌ُو لُوطٌ وَ قَالَ إِنّى مُهَاجِرٌ إِلَى رَبّى إِنَّه‌ُو هُوَ الْعَزِيزُ الْحَكِيمُ\r\nتفسير :\r\nچون حضرت ابراهيم عليه السلام پيامبرى خود را به معجزات و دلايل و براهين اثبات كرد و حجّت را بر قوم تمام ساخت :\r\nفَامَنَ لَهُ لُوطٌ : پس لوط كه خواهرزادهء او و بنا به قولى برادرزادهء او بود به او ايمان آورد .\r\nوَ قَالَ إِنّى مُهَاجِرٌ إِلَى رَبّى : و ابراهيم عليه السلام گفت : همانا كه من از ميان قوم خود به سوى پروردگارم ( به آن جا كه او امر كرده است ) هجرت‌كننده‌ام ، إِنَّهُ هُوَ الْعَزِيزُ الْحَكِيمُ : به\r\n\r\n","description":"","footnote":"","page_name":" 237 ","page_number":237},
  {"content":"\r\n\r\nدرستى كه خداى متعال غالب است و مرا مغلوب دشمنان نسازد و ضرر دشمنان را از من دفع فرمايد ، و حكيم است به مصالح و حِكَم امور ، بنابراين امر به مهاجرت من به خاطر صلاح من و موافق حكمت و مصلحت است .\r\n( آيهء 27 ) وَ وَهَبْنَا لَه‌ُو إِسْحقَ وَ يَعْقُوبَ وَ جَعَلْنَا فِى ذُرّيَّتِهِ النُّبُوَّةَ وَ الْكِتبَ وَ ءَاتَيْنهُ أَجْرَه‌ُو فِى الدُّنْيَا وَ إِنَّه‌ُو فِى الْأَخِرَةِ لَمِنَ الصلِحِينَ\r\nتفسير :\r\nو در كِبَر سن و اواخر عمر ، و يائسه بودن زوجهء او فرزندى به نام اسحاق و نوه‌اى به نام يعقوب به او عطا كرديم و در فرزندان او پيغمبرى و كتاب را قرار داديم ( و كتاب اسم جنس است ، شامل تورات و انجيل و زبور و فرقان مىباشد ؛ زيرا حق تعالى بعد از حضرت ابراهيم هيچ پيغمبرى مبعوث نساخت مگر از صلب او ، پس جميع كتابهاى مذكوره بر اولاد او نازل شده است ) .\r\nوَ ءَاتَيْنهُ أَجْرَهُ فِى الدُّنْيَا : و مزد و اجر او را در دنيا عطا فرموديم به آن كه او را در كبر سن از پيره‌زنى عقيم فرزند ارزانى داشتيم . و ذريّهء طيّبه به او داديم و نبوّت را در ميان آنها مقدّر ، و كتب آسمانى را به ايشان مرحمت فرموديم . و نيز او را مقبول خلق و محبوب دلهاى جميع بندگان گردانيديم تا همهء اهل ملل ، خود را به او نسبت دهند و اظهار محبت به او كنند و نسب خود را به او رسانند . و عظيم‌ترين اجر حضرت ابراهيم عليه السلام در دنيا آن است كه وجود مبارك پيغمبر خاتم صلى الله عليه و آله و امير المؤمنين و ائمهء معصومين عليهم السلام را از صلب او قرار داد كه مايهء افتخار جهانيان است .\r\nوَ إِنَّهُ فِى الْأَخِرَةِ لَمِنَ الصلِحِينَ : و البته ابراهيم در آخرت از جملهء شايستگان و پسنديدگان است .\r\n\r\n","description":"","footnote":"","page_name":" 238 ","page_number":238},
  {"content":"\r\n\r\n\r\n[ داستان حضرت لوط ( ع ) 
  ]\r\n( آيهء 28 ) وَ لُوطًا إِذْ قَالَ لِقَوْمِه‌ِى إِنَّكُمْ لَتَأْتُونَ الْفحِشَةَ مَا سَبَقَكُم بِهَا مِنْ أَحَدٍ مّنَ الْعلَمِينَ\r\nاعراب :\r\nلوطاً عطف بر نوحاً در آيهء 14 مىباشد ؛ يعنى « و أرسلنا لوطاً » و مىتوان « لوطاً » را مفعول « اذكر » مقدَّر گرفت .\r\nتفسير :\r\nبعد از آن گزارش ، داستان حضرت لوط عليه السلام را با قوم خود بيان مىفرمايد :\r\nوَ لُوطًا إِذْ قَالَ لِقَوْمِهِ . . . : و به تحقيق لوط را فرستاديم آن گاه كه به قوم خود بر سبيل انكار و تقبيح گفت : شما هر آينه به جا مىآوريد كار بسيار زشت لواط را كه به خاطر شدّت قبح و زشتى آن ، هيچ يك از جهانيان بر شما در اين كار زشت و قبيح پيشى نگرفته است ! به جهت آن كه طبع سليم از آن متنفّر است و شما كه از چنين عملى شرم و حيا نمىكنيد سلامت طبع نداريد .\r\n( آيهء 29 ) أَلِنَّكُمْ لَتَأْتُونَ الرّجَالَ وَ تَقْطَعُونَ السَّبِيلَ وَ تَأْتُونَ فِى نَادِيكُمُ الْمُنكَرَ فَمَا كَانَ جَوَابَ قَوْمِه‌ِى إِلَّآ أَن قَالُواْ ائْتِنَا بِعَذَابِ اللَّهِ إِن كُنتَ مِنَ الصدِقِينَ\r\nتفسير :\r\nآيا شما با مردان ، آميزش جنسى مىكنيد و راه را ( راه توالد و تناسل را بر نسل آينده ، و راه شهر را بر عابران ) مىبُريد و در مجلس عموميتان كارهاى زشت به جا مىآوريد ؟ ! پس\r\n\r\n","description":"","footnote":"","page_name":" 239 ","page_number":239},
  {"content":"\r\n\r\nجواب قوم او جز اين نبود كه گفتند : اگر از راستگويانى عذاب خدا را بر ما بياور .\r\n( آيهء 30 ) قَالَ رَبّ انصُرْنِى عَلَى الْقَوْمِ الْمُفْسِدِينَ\r\nتفسير :\r\nچون لوط از ايشان مأيوس شد دست به دعا برداشته ؛\r\nگفت : پروردگارا ، مرا بر اين گروه فسادانگيز يارى فرما و ايشان سزاوارند كه عذاب بر ايشان نازل شود .\r\n( آيهء 31 ) وَ لَمَّا جَآءَتْ رُسُلُنَآ إِبْرَ هِيمَ بِالْبُشْرَى قَالُواْ إِنَّا مُهْلِكُواْ أَهْلِ هذِهِ الْقَرْيَةِ إِنَّ أَهْلَهَا كَانُواْ ظلِمِينَ\r\nتفسير :\r\nو زمانى كه فرستادگان ما - يعنى جبرئيل با جمعى از ملائكه - نزد ابراهيم عليه السلام به جهت بشارت فرزند و نوهء او - يعنى اسحاق و يعقوب - آمدند گفتند : البته ما هلاك‌كنندهء اهل اين شهر ( مسكن قوم لوط ) نيز هستيم ؛ زيرا اهل آن شهر به سبب كفر و انجام منكرات ستمكارند .\r\n( آيهء 32 ) قَالَ إِنَّ فِيهَا لُوطًا قَالُواْ نَحْنُ أَعْلَمُ بِمَن فِيهَا لَنُنَجّيَنَّه‌ُو وَ أَهْلَه‌ُو إِلَّا امْرَأَتَه‌ُو كَانَتْ مِنَ الْغبِرِينَ\r\nتفسير :\r\nابراهيم به ايشان گفت : همانا لوط در آن شهر مىباشد . اين اعتراض است به آن كه در آن شهر كسى است كه از ظالمان نيست ، پس چگونه با آنها عذاب شود ؟ ملائكه به\r\n\r\n","description":"","footnote":"","page_name":" 240 ","page_number":240},
  {"content":"\r\n\r\nابراهيم عليه السلام گفتند كه ما داناتريم به كسانى كه در آن شهر هستند از مؤمن و كافر ، پس از حال لوط غافل نخواهيم بود . البته او را و كسان او را نجات خواهيم داد . إِلَّا امْرَأَتَهُ كَانَتْ مِنَ الْغبِرِينَ : جز زن او را كه از باقيماندگان در عذاب يا باقيماندگان در آن شهر است .\r\nيعنى اوّل به لوط خواهيم گفت تا از ميان قوم خود با همهء كسان او كه به او ايمان آورده‌اند بيرون رود مگر زنش كه در ميان قوم خواهد ماند ، و با آنها هلاك خواهد شد ، بعد از آن عذاب بر ايشان نازل خواهيم ساخت .\r\nپس ملائكه ابراهيم عليه السلام را وداع گفته متوجه شهر لوط شدند .\r\n( آيهء 33 ) وَ لَمَّآ أَن جَآءَتْ رُسُلُنَا لُوطًا سِىءَ بِهِمْ وَ ضَاقَ بِهِمْ ذَرْعًا وَ قَالُواْ لَاتَخَفْ وَ لَاتَحْزَنْ إِنَّا مُنَجُّوكَ وَأَهْلَكَ إِلَّا امْرَأَتَكَ كَانَتْ مِنَ الْغبِرِينَ\r\nلغت و اعراب :\r\nاز جملهء ضاق بهم ذرعاً ناچار ماندن و فرو ماندن ، اراده مىشود . منجّوك مضاف و مضاف اليه است كه نون منجّون به اضافه افتاده است .\r\nتفسير :\r\nوَ لَمَّآ أَن جَآءَتْ رُسُلُنَا لُوطًا . . . : و هنگامى كه فرستادگان ما به سوى لوط آمدند ، به خاطر آنها بدحال گشت و طاقتش تنگ و اندوهناك شد كه مبادا قوم او براى انجام عمل زشت قصد آنها كنند ، چه ايشان به صورت مردان زيبا و نيكو جمال بودند و لوط ، خباثت قوم خود را مىدانست .\r\nيا لوط ، اندوهگين و تنگدل شد به سبب آن كه دانست عذاب عظيم بر قوم او نازل خواهد شد .\r\n\r\n","description":"","footnote":"","page_name":" 241 ","page_number":241},
  {"content":"\r\n\r\nيا آن كه غم و اندوه او از اين جهت بود كه با اهلش در ميان قوم بود ، ترسيد كه مبادا عذاب كه نازل شود اثر آن به ايشان هم برسد .\r\nچون ملائكه لوط را اندوهناك مشاهده كردند و اضطراب او را ديدند ، او را تسلّى دادند ، و گفتند : مترس و اندوهگين مباش ؛ زيرا ايشان را بر ما دستى نباشد ، ما رسولان خداييم .\r\nو يا : به جهت هلاك آنان اندوه به خود راه مده ، چه ايشان به نهايت كفر و فسق و طغيان رسيده‌اند .\r\nيا آن كه : مترس از آن كه هنگام نزول عذاب به تو آسيبى رسد ، حتماً ما تو را و كسان تو را از عذاب نجات‌دهنده‌ايم جز زن تو كه در آن شهر باقى مىماند و از هلاك‌شوندگان خواهد بود .\r\n( آيهء 34 ) إِنَّا مُنزِلُونَ عَلَى أَهْلِ هذِهِ الْقَرْيَةِ رِجْزًا مّنَ السَّمَآءِ بِمَا كَانُواْ يَفْسُقُونَ\r\nلغت :\r\nرجز به معنى بلا و پليدى و ناپاكى است و اين جا معنى اوّل مقصود است .\r\nتفسير :\r\nبعد از آن كه وعدهء نجات او و اهل او را دادند گفتند :\r\nما بر اهل اين شهر به خاطر فسقى كه مىورزيدند عذابى ( كه زير و زبر كردن شهر و سنگباران باشد ) از آسمان فرود خواهيم آورد . و همه هلاك شدند و شهر ، خراب و ويران شد و عبرت جهانيان گرديد ، چنانچه فرمايد :\r\n( آيهء 35 ) وَ لَقَد تَّرَكْنَا مِنْهَآ ءَايَةَم بَيّنَةً لّقَوْمٍ يَعْقِلُونَ\r\n\r\n","description":"","footnote":"","page_name":" 242 ","page_number":242},
  {"content":"\r\n\r\nتفسير :\r\nحقّاً كه ما از آن شهر نشانه‌اى روشن ( از سنگ‌هاى باريده ، چشمه‌هاى خشكيده و سرزمين‌هاى بىصاحب ) براى گروهى كه تعقّل كنند و عقول خود را به كار اندازند و عبرت گيرند بجاى گذاشتيم .\r\n\r\n[ سركشان عالم و فرجام سركشى 
  ]\r\n( آيهء 36 ) وَ إِلَى مَدْيَنَ أَخَاهُمْ شُعَيْبًا فَقَالَ يقَوْمِ اعْبُدُواْ اللَّهَ وَ ارْجُواْ الْيَوْمَ الْأَخِرَ وَ لَاتَعْثَوْاْ فِى الْأَرْضِ مُفْسِدِينَ\r\nاعراب :\r\nمدين غير منصرف است به خاطر تعريف و تأنيث ، و أخاهم شعيباً منصوب است به فعل مقدَّر يعنى « و أرسلنا إلى مدين أخاهم شعيباً » .\r\nتفسير :\r\nبعد از آن قصهء قوم شعيب را بيان مىفرمايد :\r\nو به سوى اهل مدين برادر قبيله‌اى ايشان را كه شعيب بود فرستاديم ، پس به ايشان گفت : اى قوم من ، پرستش كنيد خداى يگانه را و بت پرستى و شرك را ترك كنيد ، وَ ارْجُواْ الْيَوْمَ الْأَخِرَ : و ثواب روز بازپسين را اميدوار باشيد ؛ يعنى عملى انجام دهيد كه به سبب آن اميد ثواب توان داشت مانند ايمان و طاعات و خيرات و مبرّات و اجتناب از اعمال قبيحه و كارهاى ناشايستهء منهيه .\r\nيا « رجاء » به معنى « خوف » باشد چنانچه استعمال شده است ؛ يعنى بترسيد از شدّت روز قيامت ، و از معاصى و قبايح دورى و اجتناب نماييد .\r\nوَ لَاتَعْثَوْاْ . . . : و در روى اين زمين مفسدانه حركت مكنيد . يعنى چون كفر و شرك و مخالفت الهى و ارتكاب مناهى ، موجب فساد در زمين است ، پس معصيت نكنيد تا فساد واقع نشود .\r\n\r\n","description":"","footnote":"","page_name":" 243 ","page_number":243},
  {"content":"\r\n\r\n( آيهء 37 ) فَكَذَّبُوهُ فَأَخَذَتْهُمُ الرَّجْفَةُ فَأَصْبَحُواْ فِى دَارِهِمْ جثِمِينَ\r\nلغت :\r\nرجفه به معنى لرزيدن است . جاثمين به معنى بر جاى ماندگان و بر زمين چسبيدگان است .\r\nتفسير :\r\nپس شعيب را تكذيب كردند و نبوت او را دروغ پنداشتند و از فساد و افساد دست‌برنداشتند ، پس زلزلهء سختى آنها را فرا گرفت ، پس در خانه‌هاى خود به روى زمين افتاده و هلاك شدند ، به گونه‌اى كه گويا در آن خانه‌ها هرگز نبوده‌اند !\r\n( آيهء 38 ) وَ عَادًا وَ ثَمُودَاْ وَ قَد تَّبَيَّنَ لَكُم مّن مَّسكِنِهِمْ وَ زَيَّنَ لَهُمُ الشَّيْطنُ أَعْملَهُمْ فَصَدَّهُمْ عَنِ السَّبِيلِ وَ كَانُواْ مُسْتَبْصِرِينَ\r\nاعراب :\r\n« عاداً » و « ثمودَ » منصوب‌اند به فعل مقدَّر ؛ يعنى « أهلكنا عاداً و ثمود » .\r\nتفسير :\r\nو قوم عاد و ثمود را به سبب طغيان و مخالفت با خدا هلاك نموديم و از مسكن‌هاى ويران‌شدهء آنها سرنوشت بدشان براى شما روشن شد و شيطان براى ايشان اعمال ايشان را\r\n\r\n","description":"","footnote":"","page_name":" 244 ","page_number":244},
  {"content":"\r\n\r\nاز كفر و شرك و فسق و فجور و انواع معاصى آرايش داد ، پس ايشان را از راه راست كه انبيا ايشان را به آن مىخواندند و حق بودن آن را بيان مىكردند بازداشت ، در حالى كه پيش‌تر اهل بصيرت به توحيد و دين بودند . يا به گمان خود زيرك و باريك‌بين بودند و به عقل قاصر خود گفتار حقهء پيغمبران را نامعقول پنداشتند و مخالفت نمودند تا دمار از روزگار آنان درآمد .\r\nتبصره : آيهء شريفه آگاهى و بينايى براى امّت پيغمبر در برحذر داشتن آنهاست از مخالفت خدا و پيغمبر و شريعت ، و اين كه هشيار باشند از آن كه مبادا شيطان اعمال سيّئه و افعال قبيحه را در نظر آنها جلوه و آرايش دهد و فريب او را خورده ، از خسران و عاقبت آن غافل گردند كه ناگهان در حين انجام معاصى و مناهى ، سخط و غضب الهى آنها را مانند قوم عاد و ثمود ، فرا گيرد .\r\n( آيهء 39 ) وَ قرُونَ وَ فِرْعَوْنَ وَ همنَ وَ لَقَدْ جَآءَهُم مُّوسَى بِالْبَيّنتِ فَاسْتَكْبَرُواْ فِى الْأَرْضِ وَ مَا كَانُواْ سبِقِينَ\r\nاعراب :\r\nقارون و فرعون و هامان ، عطف به « عاداً » در آيهء قبل است .\r\nتفسير :\r\nو قارون و فرعون و هامان را نيز هلاك كرديم ، و به يقين موسى حجّت‌هاى روشن و معجزه‌هاى واضح از قبيل عصا و يد بيضا و شكافتن دريا ، براى هدايت و ارشاد آنان به ايمان و طاعت آورد . پس آنها در زمين سركشى نمودند و طلب تكبر كردند و خود را بزرگ شمردند و از قبول حق و اطاعت خدا و پيغمبر سر باز زدند و هلاك شدند .\r\nولى هرگز بر ارادهء ما پيشىگيرنده نبودند كه بتوانند از عذاب ما بگريزند ؛ بلكه با آن قوّت و شوكت و اقتدار و جلالت و ثروت و مُكْنت كه داشتند ، بعد از اتمام حجّت بر ايشان ،\r\n\r\n","description":"","footnote":"","page_name":" 245 ","page_number":245},
  {"content":"\r\n\r\nعِقاب و عذاب الهى ، آنها را فرا گرفت و هلاك گردانيد و ايشان را براى تمام عالميان عبرت قرار داد .\r\n( آيهء 40 ) فَكُلًّا أَخَذْنَا بِذَم‌نبِه‌ِى فَمِنْهُم مَّنْ أَرْسَلْنَا عَلَيْهِ حَاصِبًا وَ مِنْهُم مَّنْ أَخَذَتْهُ الصَّيْحَةُ وَ مِنْهُم مَّنْ خَسَفْنَا بِهِ الْأَرْضَ وَ مِنْهُم مَّنْ أَغْرَقْنَا وَ مَا كَانَ اللَّهُ لِيَظْلِمَهُمْ وَ لكِن كَانُواْ أَنفُسَهُمْ يَظْلِمُونَ\r\nتفسير :\r\nدر اين جا بطور اجمال عذاب هر يك از امم عذاب شده را بيان فرمايد :\r\nپس هر يك از آنها را كه ذكر شد به سزاى گناهشان به قهر گرفتيم ، پس بعضى از ايشان كسانى بودند كه بر آنها باد سختى كه در آن سنگريزه بود فرستاديم . مانند قوم هود و لوط ، و بعضى از آنها كسانى بودند كه ايشان را صيحهء آسمانى فرا گرفت مانند قوم ثمود و اهل مدين ، و بعضى از آنها كسى بود كه او را در زمين فرو برديم مانند قارون ، و بعضى از آنها كسانى بودند كه آنها را در آب غرق ساختيم مانند قوم نوح و فرعون و فرعونيان .\r\nو هرگز خدا چنين نبود كه به آنها ستم كند ؛ يعنى بىجرم و بىتقصير آنها را عذاب نموده باشد ، و يا قبل از اتمام حجّت هلاك فرموده باشد ؛ زيرا اين ، مخالف عدل و حكمت الهى است .\r\nوَ لكِن كَانُواْ أَنفُسَهُمْ يَظْلِمُونَ : و لكن ايشان خودشان به سبب جهل و عناد و انكار ، بر خودشان ستم مىكردند و به كفر و معصيت و فسق و فجور ، خود را هدف عذاب ساختند .\r\nآيهء شريفه ، دالّ بر آن است كه نزول عذاب ، بر وجه ظلم و تعدى و جزاف نبوده ؛ بلكه بر وفق عدل بوده و آنها چون به سبب كفر و شرك و معاصى و عناد و انكار و طغيان ، به نفس خود ظلم نمودند و بال اعمالشان كه عذاب و عقاب باشد به سراغ آنها آمد .\r\n\r\n","description":"","footnote":"","page_name":" 246 ","page_number":246},
  {"content":"\r\n\r\n\r\n[ كفر و شرك يا خانهء عنكبوت 
  ]\r\n( آيهء 41 ) مَثَلُ الَّذِينَ اتَّخَذُواْ مِن دُونِ اللَّهِ أَوْلِيَآءَ كَمَثَلِ الْعَنكَبُوتِ اتَّخَذَتْ بَيْتًا وَ إِنَّ أَوْهَنَ الْبُيُوتِ لَبَيْتُ الْعَنكَبُوتِ لَوْ كَانُواْ يَعْلَمُونَ\r\nاعراب :\r\n« مثل . . . » مبتدا و « كمثل » خبر آن است . ابن الانبارى گفته است : الكاف فى موضع‌الرفع ؛ لأنّها خبر المبتدأ .\r\nتفسير :\r\nچون حق تعالى هلاك شدن آنان را كه مخالفت نمودند و مشرك شدند ، و نفع نداشتن آنچه را كه با خدا شريك قرار دادند بيان كرده ، براى وضوح و آشكار شدن حقيقت مطلب ، مثلى بيان فرمايد :\r\nمَثل و داستان آنان كه غير از خداى يگانه و در برابر او براى خود سرپرست و ياور گرفته‌اند و اعتماد بر آنها نمودند و در كيش خود به آن استناد نمودند ، در بىثباتى و بىنفعى مانند عنكبوت است كه خانه‌اى براى خود ، فرا گيرد . يعنى مَثل دين اهل شرك و باطل در ضعف و سستى ، مانند خانهء عنكبوت است كه از تار تشكيل يافته و به اندك بادى از هم گسيخته مىشود ، بلكه كيش باطل از خانهء عنكبوت هم سست‌تر است ، زيرا در بيت عنكبوت ، حقيقت و انتفاعى متصور است ، به خلاف دين و كيش باطل كه حقيقت و بنيادى ندارد و موجب ضرر است .\r\nوَ إِنَّ أَوْهَنَ . . . : و بىشك سست‌ترين خانه‌ها ، خانهء عنكبوت است كه نه سقف دارد و نه ديوار ، و نه از گرما باز دارد و نه از سرما ، و به اندك بادى از بين برود و ويران شود اگر مىدانستند .\r\nلطيفه : گفته شده كه عنكبوت ، هر چند بر خود تند براى نفس خود زندان سازد ، و قيد و\r\n\r\n","description":"","footnote":"","page_name":" 247 ","page_number":247},
  {"content":"\r\n\r\nبند بر دست و پاى خود نهد . پس خانهء او محبس اوست ؛ همچنين كسانى كه غير خدا را پرستش كنند - يعنى اطاعت و پيروى هوى و متابعت شيطان كنند - در بند و قيد و وزر و و بال آن قرار گرفته و راه خلاصى ندارند و عاقبت معاقَب و معذَّب شوند .\r\n( آيهء 42 ) إِنَّ اللَّهَ يَعْلَمُ مَا يَدْعُونَ مِن دُونِه‌ِى مِن شَىْءٍ وَ هُوَ الْعَزِيزُ الْحَكِيمُ\r\nاعراب :\r\nدر « ما » دو احتمال است : موصوله كه مفعول « يدعون » باشد و استفهاميه به معنى « أيَّ شىء » يعنى « يعلم أيَّ شيءٍ يدعون » .\r\nتفسير :\r\nسپس بر سبيل تهديد مىفرمايد كه اى پيغمبر ، به كفّار بگو :\r\nبى ترديد خداوند حقيقت آنچه را بجاى او به پرستش مىخوانند هر چه باشد از بت و مَلِك و بشر و ستاره و خورشيد و ماه و غير آن را مىداند كه جز جمادى بىاثر يا عاجز در برابر خدا نيست و قابل پرستش نمىباشد ، وَ هُوَ الْعَزِيزُ الْحَكِيمُ : و اوست غالب در مُلك خود كه محتاج به شريك نيست و حكيم در جميع افعال ، و عالم به همه چيز .\r\n( آيهء 43 ) وَ تِلْكَ الْأَمْثلُ نَضْرِبُهَا لِلنَّاسِ وَ مَا يَعْقِلُهَآ إِلَّا الْعلِمُونَ\r\nتفسير :\r\nو اين گونه مثل‌ها را براى مردم ( به جهت تقريب آنچه دور است از فهم و معرفت ايشان مانند قبح آنچه انجام مىدهند از عبادت غير خدا و پيروى دين باطل ، و درك آنچه حق\r\n\r\n","description":"","footnote":"","page_name":" 248 ","page_number":248},
  {"content":"\r\n\r\nاست از توحيد و ستايش و اطاعت منعم حقيقى ) مىزنيم و در آنها تعقّل نمىكنند و صحّت و وجه حُسن و فايدهء اين گونه مثل‌ها را درنمىيابند ، مگر دانايان كه تدبّر مىكنند در حقايق اشيا به آن طورى كه سزاوار است .\r\nنقل شده است كه سُفَها و جهّال قريش مىگفتند كه خداى محمد به مگس و عنكبوت مثل مىزند ! و اين را مورد استهزا و مضحكه قرار مىدادند ؛ خداى تعالى فرمود كه : وَ مَا يَعْقِلُهَآ إِلَّا الْعلِمُونَ .\r\n( آيهء 44 ) خَلَقَ اللَّهُ السَّموَ تِ وَ الْأَرْضَ بِالْحَقّ إِنَّ فِى ذَ لِكَ لَأَيَةً لّلْمُؤْمِنِينَ\r\nتفسير :\r\nخَلَقَ اللَّهُ السَّموَ تِ وَ الْأَرْضَ بِالْحَقّ : خدا آسمان‌ها و زمين را به حق و براى هدفى صحيح ، نه باطل و عبث و لهو آفريد ؛ چه مقصود بالذات از آفريدن آنها افاضهء خير و ارشاد مردم به پرستش خداوند منّان است .\r\nبه يقين در اين آفرينش ، نشانه‌اى از توحيد و جلال و جمال او براى اهل ايمان است ؛ زيرا ايشان‌اند كه به آن منتفع مىشوند .\r\n\r\n[ كارايى نماز 
  ]\r\n( آيهء 45 ) اتْلُ مَآ أُوحِىَ إِلَيْكَ مِنَ الْكِتبِ وَ أَقِمِ الصَّلَوةَ إِنَّ الصَّلَوةَ تَنْهَى عَنِ الْفَحْشَآءِ وَ الْمُنكَرِ وَ لَذِكْرُ اللَّهِ أَكْبَرُ وَ اللَّهُ يَعْلَمُ مَا تَصْنَعُونَ\r\nنكته : از جملهء آخر آيه كه به صيغهء جمع است معلوم مىشود كه مقصود از « اتل » و « أقم » فقط پيامبر صلى الله عليه و آله نيست ؛ بلكه به گونه‌اى خطاب به امّت است .\r\n\r\n","description":"","footnote":"","page_name":" 249 ","page_number":249},
  {"content":"\r\n\r\nتفسير :\r\nآنچه را وحى شده به تو از كتاب كه قرآن باشد ، بر وجه تقرب به خدا و حفظ الفاظ آن و استكشاف معانى آن تلاوت كن ؛ زيرا براى قارىِ متأمّل ، با تكرار آن منكشف مىشود آنچه در اوّل وهله بر او منكشف نشده است .\r\nيا آن را براى مكلّفان تلاوت كن و عمل به آن نما .\r\nو به پاى دار نماز را ؛ يعنى اداى آن را در مواقيت ، و حفظ آداب و شرايط و حدود و لوازم آن را مراعات نما . زيرا كه نماز حقيقى ، نمازگزار را از كارى كه نزد عُقلا قبيح است و از عملى كه شرعاً از آن نهى شده است باز مىدارد .\r\nاز حضرت صادق عليه السلام روايت شده است كه فرمود :\r\nمَنْ أحَبَّ أنْ يَعْلَمَ قُبِلَتْ صَلاتُهُ أوْ لَمْ تُقْبَلْ ؟ فَلْيَنْظُرْ هَلْ مَنَعَتْهُ صَلاتُهُ عَنِ الْفَحْشاءِ وَالْمُنْكَرِ ؟ فَبِقَدْرِ ما مَنَعَتْهُ قُبِلَتْ مِنها « 1 »\r\n: هر كه مىخواهد بداند كه نماز او مقبول درگاه خدا مىباشد يا نه ؟ بايد ببيند آن نماز ، او را از فحشا و منكر منع نموده يا نه ؟ زيرا به مقدار آنچه او را از معاصى بازداشته مقبول است .\r\nانس بن مالك روايت نموده كه جوانى از انصار نمازهاى يوميه را با حضرت پيغمبر صلى الله عليه و آله مىگزارد ؛ اما مرتكب گناهان هم مىشد ، چون حال او را خدمت حضرت عرضه داشتند فرمود :\r\n« إِنَّ صَلاتَهُ تَنْهاهُ يَوْماً » « 2 »\r\n: به درستى كه نماز او روزى او را از گناهان باز مىدارد . پس در اندك زمانى توفيق يافت و از زهّاد صحابه شد .\r\nوَ لَذِكْرُ اللَّهِ أَكْبَرُ : و ياد خدا بزرگ‌تر است از همه چيز ، و يا ذكر خدا و ياد نمودن او نزد معاصى كه باعث خوددارى از ارتكاب گناه مىشود بزرگ‌تر است از همه چيز . و احاديث اهل بيت مؤيّد اين معنى است ؛ از جمله در وسائل از حضرت صادق عليه السلام روايت نموده كه فرمود :\r\nأشَدُّ الأعْمَالِ ثَلاثَةٌ : إنْصَافُ النّاسِ مِنْ نَفْسِكَ حَتّى لَا تَرْضى لَهَا مِنْهُمْ بِشَىءٍ إلّارَضيتَ لَهُمْ\r\n\r\n\r\n","description":"","footnote":"\r\n( 1 ) . مجمع البيان ، ج 4 ، ص 285 .\r\n( 2 ) . مجمع البيان ، ج 4 ، ص 285 .\r\n","page_name":" 250 ","page_number":250},
  {"content":"\r\n\r\nمِنْهَا بِمِثْلِهِ ، وَمُوَاسَاتُكَ الأخَ فِي الْمَالِ ، وَذِكرُ اللَّهِ على كُلِّ حَالٍ ، لَيْسَ « سُبْحَانَ اللَّهِ وَالْحَمْدُ للَّهِ وَلَا إلهَ إلَّا اللَّهُ وَ اللَّهُ أكْبَرُ » فَقَط ، وَلكِنْ إذَا وَرَدَ عَلَيْكَ شَيءٌ أمَرَ اللَّهُ بِهِ أخَذْتَ بِهِ ، وَإذَا وَرَدَ عَلَيْكَ شَىْءٌ نَهى عَنْهُ تَرَكْتَهُ . « 1 »\r\nشديدترين اعمال سه چيز است : انصاف دادن مردم نسبت به خودت تا اين كه راضى نباشى براى آنها چيزى را مگر آن كه براى خود مانند آن را راضى باشى ، و مواسات برادر دينى در مال ، و ذكر خدا در همه حال ( و بعد فرمود ) ذكر خدا فقط « سبحان اللَّه والحمد للَّه ولا إله إلا اللَّه واللَّه أكبر » نيست ، و لكن هر گاه وارد شود بر تو چيزى كه خدا امر فرموده به آن ، به جا آورى آن را ؛ و هر گاه وارد شود بر تو چيزى كه نهى فرموده از آن ، ترك كنى آن را ( اين معنى ياد خدا بودن است ) .\r\nو به اين مضمون احاديث متعددى وارد شده است .\r\nوَ اللَّهُ يَعْلَمُ مَا تَصْنَعُونَ : و خدا آنچه از نماز و ذكر و غير آن از خيرات و طاعات را انجام مىدهيد مىداند ، و همهء شما را بر وفق كردارتان پاداش خواهد داد .\r\n\r\n[ شيوهء بحث با اهل كتاب 
  ]\r\n( آيهء 46 ) وَ لَاتُجدِلُواْ أَهْلَ الْكِتبِ إِلَّا بِالَّتِى هِىَ أَحْسَنُ إِلَّا الَّذِينَ ظَلَمُواْ مِنْهُمْ وَ قُولُواْ ءَامَنَّا بِالَّذِى أُنزِلَ إِلَيْنَا وَ أُنزِلَ إِلَيْكُمْ وَ إِلهُنَا وَ إِلهُكُمْ وَ حِدٌ وَ نَحْنُ لَه‌ُو مُسْلِمُونَ\r\nتفسير :\r\nو با اهل كتاب - يعنى يهود و نصارى - جدال مكنيد مگر به طريقى و شيوه‌اى كه آن نيكوتر است .\r\nمراد آن است كه با ايشان از روى لطف و رفق - بدون غلظت و اهانت و تهديد - محاجّه نماييد تا ايمان آرند .\r\nنزد برخى از مفسّران ، اين آيه با آيهء جهاد و جنگ با كفّار نسخ شده است ! اين گفتار\r\n\r\n\r\n","description":"","footnote":"\r\n( 1 ) . وسائل الشيعة ، ج 11 ، ص 203 ، ح 11 .\r\n","page_name":" 251 ","page_number":251},
  {"content":"\r\n\r\nصحيح نيست ؛ زيرا اوّل ايشان را به راه حق دعوت مىبايد كرد ، تا حجّت بر آنها تمام شود ، و بعد از عدم قبول ، نوبت به قتال مىرسد .\r\nو اين آيه دليل بر آن است كه دعوت به خدا بايد به احسن وجوه و قول جميل و تنبيه بر آيات بينات و حجّت‌هاى روشن باشد .\r\nإِلَّا الَّذِينَ . . . : مگر با آن گروه از اهل كتاب كه ستم كردند ، و با تكبر و عناد از قبول حق سر باز زدند و يا ابتدا به قتال نمودند ، پس شما نيز با آنها مقاتله كنيد ، چه لطف و مدارا با ايشان فايده نمىدهد .\r\nبعد فرمايد : وَ قُولُواْ ءَامَنَّا بِالَّذِى أُنزِلَ إِلَيْنَا وَ أُنزِلَ إِلَيْكُمْ وَ إِلهُنَا وَ إِلهُكُمْ وَ حِدٌ وَ نَحْنُ لَهُ مُسْلِمُونَ به ايشان بگوييد : ما به آن چيزى كه فرستاده شده است به سوى ما - يعنى قرآن - و آنچه فرستاده شده است به سوى شما - يعنى تورات و انجيل و زبور - ايمان داريم ، و خداى ما و خداى شما يكى است ، يكتاست ، شريك و نظير و مثل و مانند ندارد ، نه در ذات و نه در صفات و نه در افعال . و ما تسليم او هستيم .\r\nاز ابو سلمه روايت است كه يهود تورات را مىخواندند و به عربى براى مسلمانان تفسير مىكردند پس حضرت پيغمبر صلى الله عليه و آله فرمود :\r\nلَاتُصَدِّقُوا أهْلَ الْكِتَابِ ، وَلَا تُكَذّبُوا ، وَقُولُوا آمَنّا بِاللَّهِ وَرُسُلِهِ ، فَإنْ قَالُوا بَاطِلًا لَمْ تُصَدِّقُوهُمْ ، وَإنْ قَالُوا حَقّاً لَمْ تُكَذِّبُوهُمْ ؛\r\nيعنى : اهل كتاب را ( در مطالبى كه از تورات نقل مىكنند و صحّت و بطلان آن روشن نيست ) تصديق و تكذيب مكنيد و بگوييد : به خدا و پيامبران او ايمان داريم . پس اگر باطل گفته باشند ، ايشان را تصديق نكرده‌ايد ، و اگر حق گفته باشند ايشان را تكذيب ننموده‌ايد . « 1 »\r\n( آيهء 47 ) وَ كَذَ لِكَ أَنزَلْنَآ إِلَيْكَ الْكِتبَ فَالَّذِينَ ءَاتَيْنهُمُ الْكِتبَ يُؤْمِنُونَ بِه‌ِى وَ مِنْ هؤُلَآءِ مَن يُؤْمِنُ بِه‌ِى وَ مَا يَجْحَدُ بَايتِنَآ إِلَّا الْكفِرُونَ\r\n\r\n\r\n","description":"","footnote":"\r\n( 1 ) . كشاف ، ج 3 ، ص 457 ( با اندكى تفاوت ) ؛ منهج الصادقين ، ج 7 ، ص 167 - 168 .\r\n","page_name":" 252 ","page_number":252},
  {"content":"\r\n\r\nتفسير :\r\nو همچنان كه بر پيامبران گذشته كتاب‌هاى خود را فرستاديم ، همچنين به سوى تو فرو فرستاديم كتاب - يعنى قرآن - را كه كتابى است موافق ساير كتب آسمانى در اصول و مصدّق آنهاست . پس كسانى كه به آنها كتاب داده‌ايم - يعنى اهل كتاب - با توجّه به آنچه در كتاب‌هاى خود دربارهء پيامبرى تو ديده‌اند به اين كتاب يعنى قرآن ايمان مىآورند .\r\nو يا مراد ، اهل اسلام هستند كه به قرآن يعنى كتابى كه به آنها داده شده ايمان مىآورند .\r\nوَ مِنْ هؤُلَآءِ . . . : و از اين گروه عرب يا اهل مكّه كه مشرك‌اند يا كسانى از اهل كتاب كه در عهد پيغمبر باشند برخى به قرآن پيامبر ايمان مىآورند . و آيات كتاب ما را كه در كمال ظهور است - و يا آيات و دلايل ما را بر توحيد و نبوّت رسول ما - جز كافران معاند انكار نمىكنند .\r\n( آيهء 48 ) وَ مَا كُنتَ تَتْلُواْ مِن قَبْلِه‌ِى مِن كِتبٍ وَ لَاتَخُطُّه‌ُو بِيَمِينِكَ إِذًا لَّارْتَابَ الْمُبْطِلُونَ\r\nتفسير :\r\nوَ مَا كُنتَ تَتْلُواْ مِن قَبْلِهِ . . . : تو هيچ كتابى از كتاب‌هاى آسمانى از تورات و انجيل و غيره و هيچ نوشته‌اى را پيش از نزول قرآن نمىخواندى و نخوانده‌اى و هيچ كتاب و نوشته‌اى را به دست خود نمىنوشتى و ننوشته‌اى كه اگر نوشته بودى و يا خوانده بودى باطل‌گرايان ( به اين بهانه ) در نبوّت تو شك مىكردند .\r\nيا نخوانده و ننوشته‌اى تا موجب شك اهل باطل در نبوّت تو گردد .\r\nتنبيه : آيهء شريفه بر صحّت نبوّت حضرت خاتم صلى الله عليه و آله دلالت دارد به اين بيان : مسلم است كه عادتاً نمىشود شخصى در ميان قومى كه به كلّى از علم و دانش دور - بلكه از اخلاق انسانيت مهجور - بوده ، نه از راه و رسم دينى در آنها اثرى بوده و نه از خدا و پيغمبر خبرى ، نشو و نما يافته و در چنين زمانى و چنين مكانى او كه از كودكى تا چهل سالگى در سفر و\r\n\r\n","description":"","footnote":"","page_name":" 253 ","page_number":253},
  {"content":"\r\n\r\nحضر ، با او بوده و ديده‌اند كه از كسى تعليم نگرفته و چيزى نخوانده و ننوشته ، با وجود اين كتابى در نهايت فصاحت و بلاغت آورد مشتمل بر قوانين محكمهء متقنه و مواعظ شافيه و گزارش‌هاى صادقهء امم سابقه ، كه تمام عقلا از اتيان به مثل آن عاجز باشند . اين ، برهان و شاهد صادقى است بر آن كه اين كتاب مقدّس از جانب خداوند تعالى مىباشد و آورنده‌اش هم مبعوث به رسالت باشد .\r\nنكته : چون پيغمبر مظهر قدرت تامهء الهى است ، پس بر خواندن و نوشتن قادر بوده است ؛ لكن خواندن از روى نوشته‌اى و نوشتن ، از آن حضرت ظاهر نشد تا برهان قاطع بر اثبات نبوّت آن سرور باشد ؛ و اين است سرّ اين كه پيغمبر صلى الله عليه و آله را امّى گويند .\r\nو اهل كتاب هم در كتاب خود خوانده‌اند كه پيغمبر آخر الزمان امّى خواهد بود .\r\nبنابراين آنها كه ايمان نياورند ، كفرشان از روى عناد بوده ، نه آن كه شكى داشته باشند .\r\n\r\n[ عالمان امت و حفظ آيات 
  ]\r\n( آيهء 49 ) بَلْ هُوَ ءَايت‌ُم بَيّنتٌ فِى صُدُورِ الَّذِينَ أُوتُواْ الْعِلْمَ وَ مَا يَجْحَدُ بَايتِنَآ إِلَّا الظلِمُونَ\r\nتفسير :\r\nبلكه اين قرآن ، آيه‌هاى روشنى است در سينه‌هاى آنان كه به آنها دانش داده شده است ؛ يعنى پيغمبر و ساير علماى امّت كه آن را ياد مىگيرند و معانى آن در سينه‌هاى آنها راسخ است و مؤمنان اهل كتاب .\r\nدر تفسير برهان احاديث بسيارى وارد شده است كه مراد از اين اشخاص ائمهء هدى عليهم السلام هستند . « 1 » و حضرت صادق عليه السلام در ذيل اين آيه فرمود كه : ما هستيم و ما را خدا قصد فرموده . « 2 »\r\n\r\n[ تلازم ظلم و كفر 
  ]\r\nوَ مَا يَجْحَدُ بَايتِنَآ : و آيات ما را كه قرآن و حضرت رسالت و ائمهء معصومين عليهم السلام\r\n\r\n\r\n","description":"","footnote":"\r\n( 1 ) . تفسير برهان ، ج 3 ، ص 254 - 256 ذيل آيهء شريفه .\r\n( 2 ) . تفسير برهان ، ج 3 ، ص 254 - 256 ذيل آيهء شريفه .\r\n","page_name":" 254 ","page_number":254},
  {"content":"\r\n\r\nهستند ، جز ستمكاران و كاملان در ظلم و بيرون رفتگان از دايرهء حق و صواب ، انكار نمىكند ، كه با وجود وضوح دلايل حقانيّت ، از روى عناد انكار مىنمايند .\r\n\r\n[ نزول آيات و رحمت الهى 
  ]\r\n( آيهء 50 ) وَقَالُواْ لَوْلَآ أُنزِلَ عَلَيْهِ ءَايتٌ مّن رَّبّه‌ِى قُلْ إِنَّمَا الْأَيتُ عِندَ اللَّهِ وَ إِنَّمَآ أَنَا نَذِيرٌ مُّبِينٌ\r\nتفسير :\r\nو كفّار گفتند : چرا بر پيغمبر نشانه‌هايى از طرف پروردگار او - همچون آيات مقترحه ( دلخواه آنان ) ، يا معجزات انبياى سابقه مانند ناقهء صالح و عصاى موسى و مائدهء عيسى عليهم السلام - نازل گرديده نشود ؟\r\nقُلْ إِنَّمَا الْأَيتُ عِندَ اللَّهِ : بگو : جز اين نيست كه نشانه‌ها و معجزه‌ها نزد خدا و فقط در اختيار اوست ، هرگاه خواهد و هرجا اراده فرمايد و به هر كه مصلحت داند ، به هر طريقى كه خواهد ، عطا نمايد ، و لذا آيات انبيا موافق يكديگر نبوده و هر پيغمبرى را معجزه‌اى كه اصلح براى او و امّت او بوده كرامت كرده است ، پس اظهار معجزه در قبضهء قدرت و ارادهء الهى است نه در تحت اختيار پيامبر تا آنچه خواهيد به شما ارائه دهد .\r\nوَ إِنَّمَآ أَنَا نَذِيرٌ مُّبِينٌ : و جز اين نيست كه من ترسانندهء آشكار هستم . يعنى از شأن من همين انذار و تخويف است به لسانى كه براى شما قابل فهم باشد ، و به آن اقدام مىنمايم و براى صدق دعوى خود ، معجزه هم دارم و چون معجزات در اثبات نبوّت يكسان‌اند ، و غرض از آن اثبات نبوّت است ، پس به هر يك از آنها حاصل شود .\r\n( آيهء 51 ) أَوَ لَمْ يَكْفِهِمْ أَنَّآ أَنزَلْنَا عَلَيْكَ الْكِتبَ يُتْلَى عَلَيْهِمْ إِنَّ فِى ذَ لِكَ لَرَحْمَةً وَ ذِكْرَى لِقَوْمٍ يُؤْمِنُونَ\r\n\r\n","description":"","footnote":"","page_name":" 255 ","page_number":255},
  {"content":"\r\n\r\nتفسير :\r\nأَوَ لَمْ يَكْفِهِمْ أَنَّآ أَنزَلْنَا عَلَيْكَ الْكِتبَ يُتْلَى عَلَيْهِمْ : آيا ايشان را براى حجّت و برهان ، كفايت نمىكند اين كه نازل فرموديم بر تو قرآن را كه پيوسته خوانده مىشود بر ايشان به زبان عربى و شامل تمام آنچه عموم بشر در امور دين و دنيا و آخرت به آن محتاج باشند هست و جنبه‌هاى مختلف اعجاز را هم دارد ؟ پس چرا چيزهايى را از روى هواى نفسانى و دلبخواهى مىطلبند كه براى اثبات نبوّت ، هيچ نيازى به آنها نيست ؟ !\r\nإِنَّ فِى ذَ لِكَ لَرَحْمَةً وَ ذِكْرَى لِقَوْمٍ يُؤْمِنُونَ : بىترديد در اين كتاب ( قرآن ) ، رحمت و يادآورى است براى گروهى كه به آن ايمان آورند و از آن پيروى كنند .\r\nتبصره : آيهء شريفه بر آن دلالت دارد كه قرآن كريم به عنوان معجزهء پيامبر كافى است ؛ زيرا در اعلى مرتبهء فصاحت و اقصى درجهء بلاغت مىباشد و در همهء زمان‌ها اعجاز آن ثابت است ؛ زيرا تمام عقلا از اتيان به مثل آن عاجزند ، بنابراين از ساير معجزات براى اثبات نبوّت مهم‌تر خواهد بود .\r\nو نيز بر آن دلالت دارد كه قرآن مجيد ( البته به ضميمهء تفسير اهل بيت عليهم السلام ) كافى است براى عموم بشر در آنچه به آن محتاج‌اند از عبادات و معاملات و عقود و ايقاعات و سياسات و احكام و مواعظ ، به نحو اتمّ و اكمل ، كه در هيچ زمانى و در هيچ قسمتى محتاج به چيز ديگرى نيستند ، لذا به لسان استفهام تقريرى فرمايد : آيا كافى نيست بندگان را كه بر ايشان كتاب قرآن را نازل فرموديم ؟ !\r\n( آيهء 52 ) قُلْ كَفَى بِاللَّهِ بَيْنِى وَ بَيْنَكُمْ شَهِيدًا يَعْلَمُ مَا فِى السَّموَ تِ وَ الْأَرْضِ وَالَّذِينَ ءَامَنُواْ بِالْبطِلِ وَ كَفَرُواْ بِاللَّهِ أُوْللِكَ هُمُ الْخسِرُونَ\r\n\r\n","description":"","footnote":"","page_name":" 256 ","page_number":256},
  {"content":"\r\n\r\n\r\n[ ايمان به باطل و زيانكارى 
  ]\r\nتفسير :\r\nقُلْ كَفَى بِاللَّهِ بَيْنِى وَ بَيْنَكُمْ شَهِيدًا : بگو اى پيغمبر : ميان من و شما خدا به عنوان گواه و شاهد بر راستى و گفتار من كافى است كه پيامبرىِ مرا با اظهار معجزات در دست من ، تصديق مىكند .\r\nيا در قرآن بر نبوّت من شهادت داده كه فرموده : محمد رسول اللَّه است .\r\nيا شاهد بر اين است كه شما را به آنچه بر من نازل فرموده تبليغ مىكنم ، و شاهد است بر نصح و خيرخواهى من نسبت به شما و تكذيب كردن شما مرا .\r\nيَعْلَمُ مَا فِى السَّموَ تِ وَ الْأَرْضِ : خدا آنچه را در آسمان‌ها و زمين است مىداند ، پس حال من و شما بر او مخفى نيست و صدق من در ادّعاى پيامبرى و بطلان شما در تكذيب من بر او پوشيده نخواهد بود .\r\nوَالَّذِينَ ءَامَنُواْ بِالْبطِلِ وَ كَفَرُواْ بِاللَّهِ . . . : و آن كسانى كه به باطل گرويده‌اند ؛ يعنى به پرستش و ستايش معبودان باطل قيام نموده‌اند ، و به پيروى از شيطان و هواى نفس ، با وجود ظهور معجزات پيغمبر اسلام و قرآن ، به خدا و يگانگى او ايمان نياورده‌اند و با اين كه صفات آن حضرت را كه حق تعالى در تورات و انجيل بيان فرموده و موسى و عيسى عليهما السلام به آن اخبار داده‌اند خوانده و شنيده‌اند ، باز پيامبرى او را انكار كردند ؛\r\nأُوْللِكَ هُمُ الْخسِرُونَ : ايشان‌اند زيانكاران كه كفر را بر ايمان ، و آتش نيران را بر روضات جنان ، اختيار نمودند .\r\nنقل شده است كه كعب و اصحاب او به پيغمبر گفتند : چه كسى شهادت مىدهد بر اين كه تو رسولى ؟ آيهء شريفه نازل شد : قُلْ كَفَى بِاللَّهِ . « 1 »\r\n( آيهء 53 ) وَ يَسْتَعْجِلُونَكَ بِالْعَذَابِ وَ لَوْلَآ أَجَلٌ مُّسَمًّى لَّجَآءَهُمُ الْعَذَابُ وَ لَيَأْتِيَنَّهُم بَغْتَةً وَ هُمْ لَايَشْعُرُونَ\r\n\r\n\r\n","description":"","footnote":"\r\n( 1 ) . منهج الصادقين ، ج 7 ، ص 172 ، شايد سورهء اسرا ، آيهء 96 مراد باشد .\r\n","page_name":" 257 ","page_number":257},
  {"content":"\r\n\r\nلغت :\r\nأجل مسمّى به معنى مدّت تعيين شده از طرف خداوند است .\r\nتفسير :\r\nآنها از روى انكار و عناد و استهزا عجلهء در نزول عذاب را از تو مىخواهند . و اگر نبود مدّتى معيّن و مقرّر ( در لوح محفوظ ) براى عذاب هر قومى كه استحقاق عذاب دارند ، حتماً بر آنها عذاب مىآمد .\r\nابن عباس گفته : معنى آيه اين است كه اگر نبود وعدهء من كه در عهد تو ايشان را عذاب نكنم و عذاب آنها را به قيامت اندازم ، عذاب بر آنها نازل مىشد .\r\nوَ لَيَأْتِيَنَّهُم بَغْتَةً وَ هُمْ لَايَشْعُرُونَ : البته ناگاه در حالى كه غافل‌اند عذابشان در دنيا يا قبر و يا قيامت خواهد رسيد .\r\n\r\n[ عذاب دنيا ناگهانى است 
  ]\r\n( آيهء 54 ) يَسْتَعْجِلُونَكَ بِالْعَذَابِ وَ إِنَّ جَهَنَّمَ لَمُحِيطَةُم بِالْكفِرِينَ\r\nتفسير :\r\nيَسْتَعْجِلُونَكَ بِالْعَذَابِ : تعجيل در عذاب را از تو مىخواهند ، وَ إِنَّ جَهَنَّمَ لَمُحِيطَةُ بِالْكفِرِينَ : و حال آن كه جهنّم ، كافران را فرا گرفته است ؛ يعنى موجبات جهنّم - مانند كفر و عناد و انكار و معاصى - محيط به ايشان است و چون موجبات عذاب جهنّم به سبب سوء اختيار آنان به ايشان احاطه كرده ، پس گويى جهنّم به ايشان احاطه نموده است .\r\nيا معنى آيه اين باشد كه احاطه خواهد كرد .\r\n\r\n[ عذاب آخرت همه سويى است 
  ]\r\n( آيهء 55 ) يَوْمَ يَغْشَلهُمُ الْعَذَابُ مِن فَوْقِهِمْ وَ مِن تَحْتِ أَرْجُلِهِمْ وَ يَقُولُ ذُوقُواْ مَا كُنتُمْ تَعْمَلُونَ\r\n\r\n","description":"","footnote":"","page_name":" 258 ","page_number":258},
  {"content":"\r\n\r\nتفسير :\r\nيَوْمَ يَغْشَلهُمُ الْعَذَابُ مِن فَوْقِهِمْ وَ مِن تَحْتِ أَرْجُلِهِمْ : روزى كه عذاب ، ايشان را از بالاى سرشان ، و از زير پاهاشان - يعنى از جميع جوانب و اطراف - فرا گيرد به طورى كه هيچ عضو ايشان از آن سالم نماند ؛ يعنى سر تا پاى آنها را عذاب فرا گيرد چنان كه در آيهء ديگر فرمايد : لَهُم مّن فَوْقِهِمْ ظُلَلٌ مّنَ النَّارِ وَ مِن تَحْتِهِمْ ظُلَلٌ « 1 » [ زمر ، 16 
  ] .\r\nوَ يَقُولُ ذُوقُواْ مَا كُنتُمْ تَعْمَلُونَ . . . : و گوينده‌اى گويد : جزاى آنچه را كه در دنيا از كفر و انكار و عناد به جا مىآورديد بچشيد .\r\nيعنى عذاب ، پىآمد اعمال شماست ، و يا مقصود ، اين باشد كه تجسّم عقيده و عمل خود را بچشيد .\r\n\r\n[ كوچ براى پرستش خدا 
  ]\r\n( آيهء 56 ) يعِبَادِىَ الَّذِينَ ءَامَنُواْ إِنَّ أَرْضِى وَ سِعَةٌ فَإِيىَ فَاعْبُدُونِ\r\nتفسير :\r\nشأن نزول : برخى از مفسّران نقل نموده‌اند كه گروهى از مؤمنان در مكّه اقامت نموده ، و به خاطر كمى زاد و توشه ، و يا به سبب محبت به وطن و صحبت با هموطنان خود ، به مدينه هجرت نمىكردند و با ترس و لرز از مشركان ، خدا را پرستش مىكردند ؛ آيهء شريفه نازل شد كه :\r\nيعِبَادِىَ الَّذِينَ ءَامَنُواْ . . . : اى بندگان من كه ايمان آورده‌ايد و يگانگى خدا را و نبوّت مرا تصديق نموده‌ايد ! اگر در شهرى نتوانيد مرا آشكارا پرستش و ستايش كنيد ، بىترديد زمين من پهناور و گسترده است ، از آن مكان خوف به منزل امن هجرت كنيد .\r\nفَإِيىَ فَاعْبُدُونِ : پس بر وجه اخلاص ، مرا پرستش كنيد .\r\nتنبيه : آيهء شريفه آگاهى است به آن كه اگر در بلدى انجام وظايف دينى غير ممكن شد ،\r\n\r\n\r\n","description":"","footnote":"\r\n( 1 ) . سورهء زمر ، آيهء 16 .\r\n","page_name":" 259 ","page_number":259},
  {"content":"\r\n\r\nبر شخص متديّن لازم است به محلى كه بتواند عبادت خدا كند هجرت نمايد و دلبستگى و علاقهء به وطن و يا سرزمينى ديگر نبايد مانع شود .\r\nدر مجمع البيان از حضرت صادق عليه السلام روايت شده است كه فرمود :\r\nإذَا عُصِيَ اللَّهُ فِي أَرْضٍ أنْتَ بِهَا فَاخْرُجْ مِنْهَا إِلى غَيْرِهَا\r\n: هرگاه در زمينى كه تو هستى معصيت خدا كنند ، پس ، از آن زمين به سوى غير آن بيرون برو . « 1 » على بن ابراهيم قمى از حضرت باقر عليه السلام روايت نموده كه فرمود : پادشاهان كافر فاسق را اطاعت نكنيد ، پس اگر بترسيد كه شما را از دين بازدارند ، پس زمين خدا گسترده است ، و خدا دربارهء گروهى از اهل جهنّم فرمايد : هنگامى كه ملائكه از آنها سؤال كنند . . . گويند : ما در زمين ، مستضعفان بوديم . به آنها گفته مىشود : آيا زمين خدا وسعت نداشت كه مهاجرت كنيد ؟ ! « 2 »\r\n( آيهء 57 ) كُلُّ نَفْسٍ ذَآلِقَةُ الْمَوْتِ ثُمَّ إِلَيْنَا تُرْجَعُونَ\r\nتفسير :\r\nبعد از آن حتمى بودن مرگ را بيان فرمايد تا هجرت بر ايشان آسان شود ؛ يعنى اگر به جهت دوستى اهل و اولاد و وطن ، پايبند بلدى شده‌ايد بدانيد روزى حتماً از آن مفارقت خواهيد كرد ؛ زيرا :\r\nهر نفْسى چشندهء مرگ است و مرگ به همه جا و همه كس در هر مكانى كه باشد خواه در وطن و خواه در غربت خواهد رسيد . پس به سوى ما براى جزا و پاداش بازگردانده خواهيد شد .\r\n( آيهء 58 ) وَ الَّذِينَ ءَامَنُواْ وَ عَمِلُواْ الصلِحتِ لَنُبَوّئَنَّهُم مّنَ الْجَنَّةِ غُرَفًا تَجْرِى مِن تَحْتِهَا الْأَنْهرُ خلِدِينَ فِيهَا نِعْمَ أَجْرُ الْعمِلِينَ\r\n\r\n\r\n","description":"","footnote":"\r\n( 1 ) . مجمع البيان ، ج 4 ، ص 291 .\r\n( 2 ) . به تفسير قمى ، ذيل آيهء شريفه رجوع شود .\r\n","page_name":" 260 ","page_number":260},
  {"content":"\r\n\r\nلغت :\r\n« غرفاً » مفعول دوم « لنبوّئنّهم » است ، چون « بوّأ » دو مفعول مىگيرد ، گفته مىشود :\r\n« بوّأت زيداً منزلًا » .\r\nبَوَّأ يعنى مهيّا كرد ، و اين ماده به معنى جاى دادن نيز هست .\r\n\r\n[ ايمان ، عمل صالح ، صبر و توكل 
  ]\r\nتفسير :\r\nوَ الَّذِينَ ءَامَنُواْ : و كسانى كه به خدا و رسول ايمان آورده‌اند وَ عَمِلُواْ الصلِحتِ : و كارهاى شايسته به جا آوردند ؛ يعنى واجبات خود را و نيز كارهاى نيك به جا آورده‌اند ، لَنُبَوّئَنَّهُم مّنَ الْجَنَّةِ غُرَفًا تَجْرِى مِن تَحْتِهَا الْأَنْهرُ خلِدِينَ فِيهَا : به يقين آنها را در غرفه‌هايى از بهشت كه از زير آن غرفه‌ها نهرهاى مرتب و منظم جارى مىشود جاى دهيم در حالى كه در آن جا جاويدان باشند . نِعْمَ أَجْرُ الْعمِلِينَ : نيكو پاداشى است پاداش و مزد عمل كنندگان و به جا آورندگان طاعات و عبادات .\r\n( آيهء 59 ) الَّذِينَ صَبَرُواْ وَ عَلَى رَبّهِمْ يَتَوَكَّلُونَ\r\nاعراب :\r\n« الذين صبروا » و جملهء بعد ، صفت « العاملين » در آيهء قبل است .\r\nتفسير :\r\nبعد از آن در وصف انجام‌دهندگان عمل صالح فرمايد :\r\nكسانى هستند كه در انجام وظايف خود ، و بر آزار مشركان و نيز بر مصائب زمان و انجام عبادت رحمان و ترك عصيان ، صبر كردند و شكيبايى ورزيدند و بر پروردگار خود توكل كنند و كار خود را به او واگذار نمايند .\r\nتنبيه : آيهء شريفه دو ركن اعظم ايمان و سرمايهء وصول به بهشت جاودان را بيان فرمايد :\r\n\r\n","description":"","footnote":"","page_name":" 261 ","page_number":261},
  {"content":"\r\n\r\nيكى صبر كه عبارت است از : صبر در مصيبت ، صبر در طاعت ، و صبر در انجام ندادن معصيت ؛\r\nو ديگرى توكل كه واگذارى كليهء امور است از تمام جهات به خداوند متعال به طورى كه در هيچ امرى از خود هيچ گونه استقلالى نداشته باشد ، و به هر چه دربارهء او مقدَّر فرمايد راضى و خرسند بوده باشد .\r\nو اين دو صفت ، حاوى و شامل تمام صفات حميده و ملكات شايسته است كه شخص بصير به تأمّل ، آن را دريابد .\r\n\r\n[ روزى رسانى خداوند 
  ]\r\n( آيهء 60 ) وَ كَأَيّن مّن دَآبَّةٍ لَّاتَحْمِلُ رِزْقَهَا اللَّهُ يَرْزُقُهَا وَ إِيَّاكُمْ وَ هُوَ السَّمِيعُ الْعَلِيمُ\r\nاعراب :\r\n« كأيّن » به منزلهء « كم » ، و « من دابّة » بيان آن ، « ولا تحمل » صف « دابّة » است . « اللَّه » مبتداو « يرزقها . . . » خبر ، و كل جمله خبر « كأيّن » است .\r\nتفسير :\r\nشأن نزول : برخى از مفسّران ، نقل نموده‌اند كه چون مؤمنان ، امر به هجرت شدند ، آنها را اين دغدغه به خاطر رسيد كه در بلدى كه اسباب زندگى براى ما مهيّا نباشد چگونه مىتوان زندگانى نمود ؟ « 1 » آيهء شريفه نازل شد :\r\nوَ كَأَيّن مّن دَآبَّةٍ لَّاتَحْمِلُ رِزْقَهَا : چه بسيار از جنبندگان كه روزى خود را برنمىدارند ، و ذخيره نمىكنند - مانند اغلب حيوانات خشكى و دريايى - يا طاقت و قوّت برداشتن آن را ندارند و به جهت ضعف نتوانند برداشت ؛ بلكه دهان را به آن مىرسانند و آن را به مقدار كفاف مىخورند .\r\n\r\n\r\n","description":"","footnote":"\r\n( 1 ) . به مجمع البيان ، ج 4 ، ص 290 رجوع شود .\r\n","page_name":" 262 ","page_number":262},
  {"content":"\r\n\r\nاللَّهُ يَرْزُقُهَا وَ إِيَّاكُمْ : خدا ايشان را و شما را روزى دهد .\r\nروايت شده است كه ذخيره‌كنندگان از ميان جانوران همين آدمى است و موش و مورچه . « 1 » حاصل آن كه حق تعالى فرمايد : بسيار از دوابّ و طيور و وحوش و سباع و هوامّ و حيوانات آبى ، حامل روزى خود نشوند و خدا به آنها روزى دهد ، پس ، از فراهم نبودن اسباب معيشت در بلاد غربت انديشه مكنيد و با قوّت قلب بلاد شرك را ترك نموده متوجه بلاد اسلام شويد ؛ وَ هُوَ السَّمِيعُ الْعَلِيمُ : و اوست شنواى قول شما در بلاد شرك كه گوييد :\r\nروزى از كجا خوريم ؟ ! و داناست به درون قلب شما ، و داناست به آن كه روزى از كجا به شما مرحمت فرمايد .\r\n\r\n[ اعتقاد مشركان به آفرينش الهى 
  ]\r\n( آيهء 61 ) وَ لَلِن سَأَلْتَهُم مَّنْ خَلَقَ السَّموَ تِ وَالْأَرْضَ وَ سَخَّرَ الشَّمْسَ وَ الْقَمَرَ لَيَقُولُنَّ اللَّهُ فَأَنَّى يُؤْفَكُونَ\r\nلغت :\r\nإفك به معنى برگرداندن است . « يؤفكون » يعنى برگردانده مىشوند .\r\nتفسير :\r\nبعد از آن به جهت تعجب حضرت رسول اكرم صلى الله عليه و آله و اهل ايمان از اعتقاد مشركان به غير خدا مىفرمايد :\r\nو اگر از مشركين بپرسى : آسمان‌ها و زمين را چه كسى آفريد و چه كسى خورشيد و ماه را در حركت‌هاى وضعى و انتقالىشان مسخّر كرده است ؟ حتماً مىگويند : خداوند ! ( زيرا آنها بت‌ها را اربابى زير نظر اللَّه ، و مقرّب و شافع نزد اللَّه مىدانستند نه خالق و مدبّر عالم ) ، پس چگونه و به كجا از حق ، يا از عبادت خدا به پرستش غير او بازگردانده مىشوند با آن\r\n\r\n\r\n","description":"","footnote":"\r\n( 1 ) . همان ، ص 291 .\r\n","page_name":" 263 ","page_number":263},
  {"content":"\r\n\r\nكه اقرار مىكنند كه خالق آسمان‌ها و زمين اوست نه غير او ؟ !\r\n( آيهء 62 ) اللَّهُ يَبْسُطُ الرّزْقَ لِمَن يَشَآءُ مِنْ عِبَادِه‌ِى وَ يَقْدِرُ لَه‌ُو إِنَّ اللَّهَ بِكُلّ شَىْءٍ عَلِيمٌ\r\nتفسير :\r\nخدا فراخ مىگرداند و وسعت مىدهد روزى را ، براى هر كس از بندگان خود كه بخواهد و مصلحت مقتضى آن باشد ، و تنگ مىگرداند روزى را براى هر كس از بندگان خود كه بخواهد و بر وفق حكمت باشد .\r\nإِنَّ اللَّهَ بِكُلّ شَىْءٍ عَلِيمٌ : به درستى كه خدا به همه چيز داناست ، و مصلحت و مفسدهء بندگان را مىداند ، پس وسعت دادن و تنگ گرفتن او به خاطر مصلحت ايشان خواهد بود .\r\nاز حضرت پيغمبر صلى الله عليه و آله از جبرئيل در ذيل حديثى آمده كه خداوند فرمايد : و به درستى كه بعضى از بندگان مؤمن من كسى است كه جز فقر ، او را اصلاح نكند « 1 » ، و اگر غنى كنم او را ، فاسد كند او را . و به درستى كه از بندگان مؤمن كسى است كه اصلاح نشود ايمان او مگر به ثروت ، و اگر فقير كنم او را ، فاسد كند او را . « 2 »\r\n( آيهء 63 ) وَ لَلِن سَأَلْتَهُم مَّن نَّزَّلَ مِنَ السَّمَآءِ مَآءً فَأَحْيَا بِهِ الْأَرْضَ مِن‌م بَعْدِ مَوْتِهَا لَيَقُولُنَّ اللَّهُ قُلِ الْحَمْدُ لِلَّهِ بَلْ أَكْثَرُهُمْ لَايَعْقِلُونَ\r\n\r\n\r\n","description":"","footnote":"\r\n( 1 ) . به بحار الانوار ، ج 68 ، ص 140 و كلمة اللَّه ( چ دار الصادق بيروت ) ، ص 68 ، ح 67 رجوع شود .\r\n( 2 ) . به بحار ، ج 68 ، ص 140 و كلمة اللَّه ( چ دار الصادق بيروت ) ، ص 68 ، ح 67 رجوع شود .\r\n","page_name":" 264 ","page_number":264},
  {"content":"\r\n\r\n\r\n[ آخرت و زندگانى حقيقى 
  ]\r\nتفسير :\r\nو اگر از مشركان بپرسى : كيست كه از آسمان آب را نازل فرمايد - يعنى باران و برف و تگرگ را - پس زمين را بعد از مردگى و افسردگى به وسيلهء آنها زنده گرداند و نباتات ، سبز شده و در درختان آثار زندگى و خرمى پديد آيد ؟ اين قسمت حسى را كه از آنها سؤال كنى حتماً گويند خداست كه اين را كار مىكند و به قدرت او اين امور جارى مىگردد نه غير او ؛ يعنى معترف‌اند به آن كه خداست كه موجِد ممكنات است ، و با وجود اين جاى بسيار تعجب است كه بعضى از مخلوقات را با او در ستايش و پرستش شريك مىسازند !\r\nقُلِ الْحَمْدُ لِلَّهِ : بگو : شكر و سپاس ، خداى را كه من و پيروان مرا از اين گمراهى نگاه داشت . يا خدا را با گفتن جملهء « الحمد للَّه » حمد نما . بَلْ أَكْثَرُهُمْ لَايَعْقِلُونَ : بلكه بيشتر كافران نمىانديشند و سخن متناقض مىگويند ؛ زيرا اقرار دارند به خالقيت خدا و به آن كه او خالق هر چيزى است از ممكنات ، و با وجود اين ، بت‌ها را كه قادر بر هيچ چيز نيستند با او شريك مىگردانند .\r\n( آيهء 64 ) وَ مَا هذِهِ الْحَيَوةُ الدُّنْيَآ إِلَّا لَهْوٌ وَ لَعِبٌ وَ إِنَّ الدَّارَ الْأَخِرَةَ لَهِىَ الْحَيَوَانُ لَوْ كَانُواْ يَعْلَمُونَ\r\nلغت :\r\nگفته شده اصل حَيَوان « حييان » با دو ياء مفتوح بوده است و چون جمع دو ياء متحرك ، مطلوب نبوده و ثقيل بوده ، دومى قلب به واو شده است .\r\nتفسير :\r\nاين زندگانى دنيا ، جز سرگرمى بيهوده و بازى با چيزى بىحاصل نيست .\r\nو گويند : « لهو » عملى است كه جوانان از سر شهوت كنند . و « لعب » بازى كودكان است ؛ يعنى دنيا شبيه لهوِ جوانان و لعبِ كودكان است كه يك جا جمع شوند و ساعتى بدان\r\n\r\n","description":"","footnote":"","page_name":" 265 ","page_number":265},
  {"content":"\r\n\r\nمسرور و مبتهج گردند ، و در اندك زمانى ملول و متفرق گردند .\r\nو حقّاً كه خانهء آخرت ، زندگانى حقيقى است ؛ به جهت آن كه زوال و فنايى ندارد ، به خلاف زندگانى دنيا كه در معرض فنا و زوال باشد .\r\nيا آن كه آخرت به سبب خلود و دوام و استمرار ، حيات محض است .\r\nلَوْ كَانُوا يَعْلَمُونَ : اگر دانا بودند - يعنى حقيقت دنيا و آخرت را مىدانستند - يا اگر دانا باشند ، سراى فانى را بر حيات باقى اختيار نكنند .\r\nتبصره : آيهء شريفه ، آگاهى است به اين كه اشخاص عاقل دانا را شايسته نباشد كه دلبستگى به دنيا يابند ؛ زيرا لذّات آن مشوب به آلام است و به اندك زمانى زوال يابد ، و حق تعالى آخرت را حيات ناميده به اين جهت كه نعيم بهشتى دائم و باقى است .\r\n\r\n[ تناقض مشركان در عمل 
  ]\r\n( آيهء 65 ) فَإِذَا رَكِبُواْ فِى الْفُلْكِ دَعَوُاْ اللَّهَ مُخْلِصِينَ لَهُ الدّينَ فَلَمَّا نَجَّلهُمْ إِلَى الْبَرّ إِذَا هُمْ يُشْرِكُونَ\r\nلغت :\r\nگفته شده كه دين در اين جمله و مانند آن به معنى اطاعت و بندگى است .\r\nتفسير :\r\nپس چون سوار كشتى شوند و خطر پيش آيد - يعنى به سبب تلاطم و موج دريا در اضطراب افتند و از هلاكت و غرق بترسند - خدا را مىخوانند در حالى كه خالص‌كنندگان باشند براى او دين خود را ، و ياد نكنند مگر او را ، و جز به او پناه نبرند و غير او را در بر طرف كردن خطر ، شريك او نسازند ؛ يعنى در آن حال به حكم فطرت درمىيابند كه كاشف و منجى حقيقى جز ذات يگانهء خالق عالم نيست . امّا همين كه نجات يابند و خداوند ، ايشان را از غرق شدن به سلامت از دريا نجات دهد آن هنگام ناگاه شرك آورند ؛ يعنى به عادت قبلى خود باز گردند !\r\n\r\n","description":"","footnote":"","page_name":" 266 ","page_number":266},
  {"content":"\r\n\r\n( آيهء 66 ) لِيَكْفُرُواْ بِمَآ ءَاتَيْنهُمْ وَ لِيَتَمَتَّعُواْ فَسَوْفَ يَعْلَمُونَ\r\nاعراب :\r\nلام در « ليكفروا » و در « ليتمتّعوا » لام امر است و نيز احتمال داده شده لام جر و متعلّق به يشركون در آيهء قبل باشد .\r\nتفسير :\r\nآنان شرك آورند تا به جهت شرك خود ، كفران كنند آنچه ايشان را از نعمتِ نجات داديم ؛ يعنى سرانجام ، نجات و نعمت سلامتى از دريا را كه به ايشان عطا فرموديم كفران نمودند و در عوض ايمان و اطاعت الهى ، راه كفر و مخالفت پيش گرفتند . . .\r\nيا معنى آيه اين باشد : بگذار تا به آنچه به آنها داديم از نعمت نجات ، كفران كنند و از لذايذ دنيا برخوردار گردند ، پس به زودى خواهند دانست كه عاقبت كارشان چه خواهد شد ؟ يعنى گرفتار عذاب مىشوند .\r\n\r\n[ حرم امن الهى 
  ]\r\n( آيهء 67 ) أَوَ لَمْ يَرَوْاْ أَنَّا جَعَلْنَا حَرَمًا ءَامِنًا وَ يُتَخَطَّفُ النَّاسُ مِنْ حَوْلِهِمْ أَفَبِالْبطِلِ يُؤْمِنُونَ وَبِنِعْمَةِ اللَّهِ يَكْفُرُونَ\r\nلغت :\r\nخطْف به معنى ربودن ، و فعل مجهول آن به معنى ربوده شدن است .\r\nتفسير :\r\nبعد از آن بر سبيل منّت و تذكر نعمت و توبيخ بر عدم ايمان فرمايد : آيا نديدند اهل مكّه و ندانستند ( استفهام تقريرى است ؛ يعنى البته دانستند ) كه ما شهر ايشان را كه مكّه\r\n\r\n","description":"","footnote":"","page_name":" 267 ","page_number":267},
  {"content":"\r\n\r\nاست براى جهانيان حرمى باامن گردانيديم ؛ يعنى به نحوى قرار داديم كه اهل آن و هر كه آن جا باشد از قتل و غارت و ساير تعدّيات ايمن هستند ، و حال آن كه از ناامنى ، از اطراف ايشان ، مردم ربوده مىشوند ؛ يعنى در حوالى بلد ايشان مردمان را مىكشند و اسير مىنمايند و غارت مىكنند و كسى متعرض آنها نمىشود .\r\nأَفَبِالْبطِلِ يُؤْمِنُونَ وَبِنِعْمَةِ اللَّهِ يَكْفُرُونَ : آيا بعد از اين نعمت‌هاى ظاهره و ساير نعم الهيه ، به معبودهاى باطل و غير خدا ايمان مىآورند و به نعمت خدا كه دين و كتاب است كافر مىشوند و كفران مىورزند ؟ !\r\nتنبيه : عقل و وجدان هر ذى شعورى حاكم به آن است كه شكر و سپاس‌گزارى منعم ، واجب است و كفران و ناسپاسى و حق‌ناشناسى ، در نزد عرف و عقل و شرع ، قبيح مىباشد ؛ و لذا توبيخ و سرزنش ، متوجه آن كسانى خواهد بود كه نعمت‌هاى منعم حقيقى - يعنى ذات يگانهء الهى - را كفران نمايند ؛ يعنى درمقابل اعطاى نعمت وجود و بقا و تكريم به خلقت انسانى و عقل و ادراك و حواس ظاهره و باطنه و ساير نعم مادى و معنوى و روحى و جسمى كه به شماره درنيايد ، شكرگزارى نكنند و ستايش و پرستش حضرت خالق منّان را ترك نمايند و پرستش غير او را پيش گيرند .\r\n( آيهء 68 ) وَ مَنْ أَظْلَمُ مِمَّنِ افْتَرَى عَلَى اللَّهِ كَذِبًا أَوْ كَذَّبَ بِالْحَقّ لَمَّا جَآءَه‌ُو أَلَيْسَ فِى جَهَنَّمَ مَثْوًى لّلْكفِرِينَ\r\nلغت :\r\nمثوى اسم مكان و به معنى اقامتگاه است .\r\nو در برخى آيات به عنوان مصدر ميمى آمده است كه معنى مصدرى دارد .\r\nتفسير :\r\nو كيست ظالم‌تر ( استفهام انكارى است ؛ يعنى نيست ستمكارتر ) از كسى كه افترا زند بر خدا دروغى را ؛ يعنى بگويد خداوند ، بت‌ها را شريك و مقرِّب و شفيع خود قرار داده\r\n\r\n","description":"","footnote":"","page_name":" 268 ","page_number":268},
  {"content":"\r\n\r\nاست ؟ ! و حال آن كه ذات الهى ، شريك و نظير و مثل و مانند ندارد ، و بت را شفيع و مقرِّب قرار نداده است .\r\nيا هنگامى كه حق - يعنى پيامبر يا قرآن - به او رسد آن را تكذيب كند .\r\nآيا نيست در جهنّم ( استفهام تقريرى است يعنى هست ) جايگاه اقامت كافران ؟ ! يعنى كسانى كه بر خدا افترا زدند و حق را تكذيب نمودند مستوجب عذاب و خلود در عذاب‌اند .\r\n\r\n[ منوط بودن هدايت به تلاش و نيكوكارى 
  ]\r\n( آيهء 69 ) وَ الَّذِينَ جهَدُواْ فِينَا لَنَهْدِيَنَّهُمْ سُبُلَنَا وَ إِنَّ اللَّهَ لَمَعَ الْمُحْسِنِينَ\r\nتفسير :\r\nكسانى كه در راه ما با نفس خود و با دشمن ما جهاد كردند به يقين ايشان را به راه‌هاى وصول به مقام قرب خود راهنمايى مىكنيم و يا آن كه هدايت ايشان را به راه خير و بركت و توفيق در طاعت زياد سازيم و بر آن بيفزاييم . وَ إِنَّ اللَّهَ لَمَعَ الْمُحْسِنِينَ : و همانا كه خداوند با نيكوكاران است ، در دنيا نصرت و اعانت او و در آخرت ثواب و مغفرت او با نيكوكاران است .\r\nتنبيه : آيهء شريفه آگاهى به آن است كه هر كس در راه خدا مجاهده نمايد ، حتماً خداى متعال او را راهنمايى مىكند . آرى اقدام در فرمان‌بردارى خدا ، موجب زيادتى توفيق است . و همچنين عمل كردن به علم ، سبب زيادتى علم است ، چنانچه در حديث وارد شده كه حضرت نبوى صلى الله عليه و آله فرموده است :\r\nمَنْ عَمِلَ بِمَا عَلِمَهُ وَفَّقَهُ اللَّهُ عِلْمَ مَا لَايَعْلَمُ . « 1 »\r\nو از بعضى علما نقل شده است كه :\r\nإنَّ الَّذِي نَرى مِنْ جَهْلِنَا بَمَا لَانَعْلَمُ إنَّمَا هُوَ مِنْ تَقْصِيرِنَا فيمَا نَعْلَمُ\r\n؛ يعنى جهل ما به چيزهايى كه نمىدانيم به جهت تقصير ماست در عمل به آنچه مىدانيم . « 2 »\r\n\r\n\r\n","description":"","footnote":"\r\n( 1 ) . منهج الصادقين ، ج 7 ، ص 180 ، و از امام صادق عليه السلام روايت شده كه : من عمل بما علم ، كُفى ما لم يعلم . وسائل الشيعه ، ج 18 ، ص 120 ، ح 30 ؛ بحار الانوار ، ج 2 ، ص 30 ، ح 14 ؛ ثواب الاعمال ، چاپ حيدرى ، 1391 ، ص 161 .\r\n( 2 ) . منهج الصادقين ، ج 7 ، ص 180 .\r\n","page_name":" 269 ","page_number":269},
  {"content":"\r\n\r\nدانشمندى ديگر گفته است : قصور ما در علم ، به جهت تقصير ما در عمل باشد ؛ زيرا هر كه عمل كند به آنچه داند ، آن علم و عمل ، او را به كمال رساند . « 1 » و نيز خداوند رحيم به لطف خود به يك كلمهء جامعه اشاره فرموده كه خداوند ، نيكوكاران را كه با اطاعت و عبادت و پرهيز از معصيت و مخالفت ، به خود نيكى مىكنند و نيكوكاران به غير خود را كه به ديگران احسان كنند ، در دنيا و آخرت يار و ناصر و مددكار است .\r\nحضرت باقر عليه السلام به روايت على بن ابراهيم قمى رحمه الله فرموده : اين آيه از براى آل محمد صلى الله عليه و آله و از براى شيعيان ايشان است . « 2 »\r\n\r\n\r\n","description":"","footnote":"\r\n( 1 ) . به منهج الصادقين ، ج 7 ، ص 180 رجوع شود .\r\n( 2 ) . تفسير قمى ، ج 2 ، ص 151 .\r\n","page_name":" 270 ","page_number":270},
  {"content":"\r\n\r\n\r\nسورهء روم\r\n( آيهء 1 ) ( بِسْمِ اللَّهِ الرَّحْمنِ الرَّحِيمِ ) الم\r\nتفسير :\r\nبرخى از احتمالات را كه در تفسير الف ، لام ، ميم در تفاسير يادشده در آغاز سورهء عنكبوت آورديم .\r\n( آيهء 2 - 4 ) غُلِبَتِ الرُّومُ * فِى أَدْنَى الْأَرْضِ وَ هُم مّن‌م بَعْدِ غَلَبِهِمْ سَيَغْلِبُونَ * فِى بِضْعِ سِنِينَ لِلَّهِ الْأَمْرُ مِن قَبْلُ وَ مِن‌م بَعْدُ وَ يَوْمَلِذٍ يَفْرَحُ الْمُؤْمِنُونَ\r\n\r\n","description":"","footnote":"","page_name":" 271 ","page_number":271},
  {"content":"\r\n\r\nاعراب :\r\n« غلبهم » مصدر مضاف به مفعول است و تقدير آيه اين « وهم من بعد أن غُلبوا سيغلبون » مىباشد .\r\nو مضاف اليه « قبل » و « بعد » حذف شده ، و اصل آن « من قبل ذلك » و من بعد ذلك است و مبنى بودن قبل و بعد به خاطر همين است .\r\nگفته شده چون مضاف و مضاف اليه به منزله كلمه واحد است هنگامى كه مضاف از مضاف اليه قطع و بريده مىشود مضاف به منزلهء بعض يك كلمه خواهد بود و بعض يك كلمه معرب نخواهد بود .\r\n\r\n[ پيشگويى از پيروزى روم بر ايران 
  ]\r\nتفسير :\r\nغُلِبَتِ الرُّومُ : روميان مغلوب شدند و فارسيان بر ايشان غلبه نمودند و آنان را شكست دادند . فِى أَدْنَى الْأَرْضِ . . . : اين جنگ و شكست در نزديك‌ترين زمين به حجاز كه سوريه و اردن و فلسطين بوده واقع شد . و روميان بعد از مغلوب شدن ، به زودى در ظرف چند سال آينده پيروز و غالب شوند .\r\nحكم و فرمان نافذ در همهء جهان ، و كار ادارهء جهان ، پيش از غلبهء فارس بر روم ، و بعد از غالب شدن روم بر فارس از آن خداوند است ؛ يعنى در همه وقت قضاى الهى نافذ است و همهء كارها در تحت اختيار اوست ، پس غالبيت و مغلوبيت هر يك از ايشان در اوّل و آخر به امر و قضاى مبرم الهى است .\r\nوَ يَوْمَلِذٍ يَفْرَحُ الْمُؤْمِنُونَ : و در آن روز كه روميان بر فارسيان غلبه كنند مؤمنان ( مسلمانان ) خرسند و شاد خواهند شد .\r\n( آيهء 5 ) بِنَصْرِ اللَّهِ يَنصُرُ مَن يَشَآءُ وَهُوَ الْعَزِيزُ الرَّحِيمُ\r\n\r\n","description":"","footnote":"","page_name":" 272 ","page_number":272},
  {"content":"\r\n\r\nاعراب :\r\n« بنصر اللَّه » متعلق به « يفرح » در آيهء قبل است .\r\nتفسير :\r\nبه نصرت و يارى نمودن خداوند ، روميان را كه اهل كتاب هستند بر فارسيان كه اهل كتاب نيستند ( مؤمنان خوشحال مىشوند ) و خدا هر كه را مىخواهد بر وفق حكمت و مصلحت يارى مىدهد .\r\nو اوست غالب مهربان ، از گروهى انتقام كشد و گروهى ديگر را به مقتضاى حكمت غلبه دهد .\r\n\r\n[ يارى خدا را جدّى بگيريد 
  ]\r\n( آيهء 6 ) وَعْدَ اللَّهِ لَايُخْلِفُ اللَّهُ وَعْدَه‌ُو وَ لكِنَّ أَكْثَرَ النَّاسِ لَايَعْلَمُونَ\r\nاعراب :\r\n« وعد اللَّه » مصدر مضاف به فاعل ، و مفعول مطلق وَعَدَ محذوف است .\r\nتفسير :\r\nوعده كرد خدا غلبهء روم بر فارس يا فرح مؤمنان از پيروزى آنان را ، وعده كردنى و خدا هرگز از وعدهء خود تخلّف نمىكند ( چون خُلف وعده بر او ممتنع است ) پس حتماً وعدهء خود را محقّق سازد . و لكن بيشتر مردم نمىدانند كه خلف وعده بر خداوند محال است .\r\nدر كتاب كافى از حضرت باقر عليه السلام روايت شده كه : چون حضرت رسول صلى الله عليه و آله به مدينه هجرت نمود و اسلام ظهور پيدا كرد ، حضرت نامه‌اى به پادشاه روم و نامه‌اى به پادشاه فارس فرستاد و آنها را به اسلام دعوت كرد پادشاه روم نامه و فرستادهء حضرت را احترام كرد و لكن پادشاه فارس ، نامه و فرستادهء حضرت را تحقير نمود و در آن زمان ميان اين دو\r\n\r\n","description":"","footnote":"","page_name":" 273 ","page_number":273},
  {"content":"\r\n\r\nپادشاه مقاتله بود ، مسلمانان ميل داشتند غلبهء روم را بر فارس ببينند و چون فارسيان غالب شدند مسلمانان غمناك شدند ، پس آيهء شريفه نازل شد : الم * غُلِبَتِ الرُّومُ * فِى أَدْنَى الْأَرْضِ وَ هُم مّن‌م بَعْدِ غَلَبِهِمْ سَيَغْلِبُونَ « 1 » ( و وعدهء غلبهء روميان را داد ) .\r\nتنبيه : در اين آيات شريفه برهانى است بر آن كه قرآن معجزه است و از جانب خدا نازل گرديده ؛ زيرا اين آيات ، اخبار است به آنچه بعد واقع شود كه پس از چند سالى اين اخبار از غيب محقّق شد و روميان بر فارسيان غلبه نمودند .\r\n\r\n[ آخرت ، باطن دنياست 
  ]\r\n( آيهء 7 ) يَعْلَمُونَ ظهِرًا مّنَ الْحَيَوةِ الدُّنْيَا وَ هُمْ عَنِ الْأَخِرَةِ هُمْ غفِلُونَ\r\nتفسير :\r\nآنها ظاهرى از زندگانى دنيا مانند مال و منال و جاه و جلال آن را مىدانند و آنچه حس مىكنند و از آن برخوردارند در نزد آنها هدف است و اصالت دارد و از آخرت كه مقصود اصلى است ، غافلان‌اند و بدين جهت دائماً دنبال دنيا هستند .\r\nتنبيه : آيهء شريفه در مقام ملامت و نكوهش كسانى است كه در امور مادّى نهايت جدّيت را دارند و آن را در مرتبهء علم و عمل به سرحدّ كمال رسانند ؛ اما غافل از آن كه « از پس امروز بود فردايى » و ابداً در رشتهء معارف و علوم دينى قدمى برندارند تا بدانند كه سرمايهء سعادت آدمى و مايهء زندگى جاودانهء او منوط و مربوط به علم دين و عمل به آن است و تمدّن بدون تديّن استوار و برقرار نخواهد بود .\r\n( آيهء 8 ) أَوَ لَمْ يَتَفَكَّرُواْ فِى أَنفُسِهِم مَّا خَلَقَ اللَّهُ السَّموَ تِ وَ الْأَرْضَ وَ مَا بَيْنَهُمَآ إِلَّا بِالْحَقّ وَ أَجَلٍ مُّسَمًّى وَ إِنَّ كَثِيرًا مّنَ النَّاسِ بِلِقَآىِ رَبّهِمْ لَكفِرُونَ\r\n\r\n\r\n","description":"","footnote":"\r\n( 1 ) . كافى ، ج 8 ، ص 269 با تلخيص .\r\n","page_name":" 274 ","page_number":274},
  {"content":"\r\n\r\n\r\n[ تشويق به تفكر در نفس ، آسمان ، زمين و 
  ]\r\nتفسير :\r\nآيا در درون خودشان تفكّر نمىكنند ( استفهام تقريرى است ؛ يعنى بايد فكر كنند ) كه خداوند ، آسمان‌ها و زمين و آنچه در ميان آسمان‌ها و زمين است از مخلوقات را نيافريد مگر به حق و موافق با حكمت ، و با غرض صحيح ، و براى مدّتى معيّن و محدود كه پس از آن مدّت اثرى از آنها باقى نماند ؟ مراد از پايان مدت ، قيامت است كه چون واقع شود عمر تمام آسمان‌ها و زمين و آنچه ما بين آنهاست تمام شود .\r\nوَ إِنَّ كَثِيرًا مّنَ النَّاسِ بِلِقَآِ رَبّهِمْ لَكفِرُونَ : و بىشك بسيارى از مردم به ديدار پروردگارشان و به زندگى پس از مرگ و ثواب و عقاب اخروى كافر هستند و گمان مىكنند كه آخرت و جزا و پاداشى در كار نخواهد بود .\r\nتنبيه : آيهء شريفه ، راهنما است بر وجود صانع عالم و اثبات معاد ، بدين بيان : شخص عاقل كه با خود تفكّر و تأمّل نمايد ، دريابد كه ايجاد و ابقاى تمامى موجودات از آسمان و زمين و آنچه در آنهاست به اين كيفيت خاصّه و نظم ويژه بر وجود صانع قادر مدبّر حكيم دلالت دارد .\r\nو نيز قيامت و معاد ثابت شود ؛ زيرا اين خلقت عظيم از خداوند حكيم بدون غرض نخواهد بود ، و غرض ، رساندن فيوضات باقيه و ثواب‌هاى دائمه به بندگان صالح و مطيع است . و چون در دنيا آن جزا تحقّق نيابد ، به حكم عقل بايد غير از اين عالم عالمى باشد كه جزاى اعمال مؤمن و كافر و مطيع و عاصى به عدل داده شود .\r\n( آيهء 9 ) أَوَ لَمْ يَسِيرُواْ فِى الْأَرْضِ فَيَنظُرُواْ كَيْفَ كَانَ عقِبَةُ الَّذِينَ مِن قَبْلِهِمْ كَانُواْ أَشَدَّ مِنْهُمْ قُوَّةً وَ أَثَارُواْ الْأَرْضَ وَ عَمَرُوهَآ أَكْثَرَ مِمَّا عَمَرُوهَا وَ جَآءَتْهُمْ رُسُلُهُم بِالْبَيّنتِ فَمَا كَانَ اللَّهُ لِيَظْلِمَهُمْ وَلكِن كَانُواْ أَنفُسَهُمْ يَظْلِمُونَ\r\n\r\n","description":"","footnote":"","page_name":" 275 ","page_number":275},
  {"content":"\r\n\r\n\r\n[ انگيزهء گردشگرى 
  ]\r\nتفسير :\r\nآيا در زمين سير نمىكنند ( استفهام تقريرى است يعنى سير مىكنند ) پس ببينيد عاقبت كسانى كه پيش از آنها بودند چگونه و به چه كيفيت بود آنها از اينان نيرومندتر بودند و زمين را براى زراعت حبوب و كاشتن اشجار و استخراج معادن و حفر نهرها و غير آن از منافع شخم زدند و زير و رو كردند و بيشتر از اينها زمين را آباد كردند اما عاقبت هلاك شدند .\r\nوَ جَآءَتْهُمْ رُسُلُهُم بِالْبَيّنتِ فَمَا كَانَ اللَّهُ لِيَظْلِمَهُمْ وَلكِن كَانُواْ أَنفُسَهُمْ يَظْلِمُونَ : پيغمبران ايشان براى آنها دلايل روشن بر وجود خدا و اثبات معاد آوردند ؛ اما ايشان ايمان نياوردند و مخالفت و سركشى نمودند . و چون طغيان آنها از حد گذشت و متنبّه نشدند ، پس از اتمام حجّت ، خداوند قهّار دمار از روزگار آنان درآورد و عذاب را بر ايشان نازل فرمود . پس خدا به ايشان ظلم نكرد كه بدون ارسال رسل و انزال كتب و اتمام حجّت آنها را هلاك كرده باشد ، و لكن خودشان بر خود ستم مىكردند كه با دليل‌هاى روشن انبيا ايمان نياوردند و در اثر كفر و عناد گرفتار عذاب شدند .\r\nتنبيه : اعتماد انسانى در دنيا بر سه چيز مىباشد : اوّل قواى جسمانى خود يا اعوان خود ، دوم مال و ثروت كه به آن تهيهء وسايل نمايد ، سوم بنا و عمارت و آبادانى .\r\nخداوند تعالى با اين آيهء شريفه مخالفان و متمردان از اطاعت و فرمان‌بردارى خود را آگاه فرمايد به اين كه آنها كه پيش از شما بودند در هر سه ، از شما پيش بودند و بيشتر داشتند ، با اين حال هنگام نزول عذاب براى آنها هيچ فايده نبخشيد ؛ بلكه عاقبت به كيفر اعمال قبيحهء خود دچار شدند .\r\nپس به ماديات مغرور نشويد و از وضع آنها عبرت بگيريد و خدا را بندگى كنيد تا سعادتمند باشيد .\r\n( آيهء 10 ) ثُمَّ كَانَ عقِبَةَ الَّذِينَ أَسُواْ السُّوأَى أَن كَذَّبُواْ بَايتِ اللَّهِ وَ كَانُواْ بِهَا يَسْتَهْزِءُونَ\r\n\r\n","description":"","footnote":"","page_name":" 276 ","page_number":276},
  {"content":"\r\n\r\nاعراب :\r\n« السوأى » اسم كان ، و « عاقبة » منصوب و خبر كان مىباشد و بنابراين « أن كذّبوا . . . » بدل از « السوأى » خواهد بود .\r\nاحتمال ديگر اين كه « عاقبت » مرفوع قرائت شود و اسم كان باشد و « السوأى » منصوب و مفعول « أساؤوا » باشد و « أن كذّبوا . . . » خبر كان باشد .\r\n\r\n[ تكذيب و تمسخر ، سرانجام گناهكارى 
  ]\r\nتفسير :\r\nسپس عاقبت آنان كه اعمال بد و گناه انجام دادند و بر انجام آنها اصرار ورزيدند اين شد كه آيات و نشانه‌هاى خدا و معجزات پيامبران را تكذيب كردند و آنها را مسخره مىكردند .\r\nخداوند متعال در اين آيهء شريفه انسان‌ها را از عواقب گناه و اصرار بر آن و توبه نكردن ، آگاه مىسازد كه ممكن است گناه ، انسان را به كفر بكشاند .\r\n( آيهء 11 ) اللَّهُ يَبْدَؤُاْ الْخَلْقَ ثُمَّ يُعِيدُه‌ُو ثُمَّ إِلَيْهِ تُرْجَعُونَ\r\nتفسير :\r\nخداوند ، آفريدگان را در آغاز مىآفريند ، سپس آنها را پس از ميراندن ، در روز قيامت باز مىگرداند .\r\nثُمَّ إِلَيْهِ تُرْجَعُونَ : پس به سوى او و بهشت يا دوزخ او بازگردانيده شويد .\r\n( آيهء 12 ) وَ يَوْمَ تَقُومُ السَّاعَةُ يُبْلِسُ الْمُجْرِمُونَ\r\nلغت :\r\nإبلاس به معنى يأس و نوميد شدن و يا حيرت و متحير بودن است .\r\n\r\n","description":"","footnote":"","page_name":" 277 ","page_number":277},
  {"content":"\r\n\r\n\r\n[ نااميدى ، بىكسى و پراكندگى مشركان در قيامت 
  ]\r\nتفسير :\r\nو روزى كه قيامت برپا شود ، گنهكاران ( مشركان و كافران ) سرگردان و خاموش و از يارى خلق و رحمت الهى نوميد شوند .\r\nدر كتاب كفاية الموحدين از حضرت باقر عليه السلام روايت شده است كه در وصف مخلَّدين در جهنّم فرمايد : بسته مىشود بر روى ايشان درهاى جهنّم به قسمى كه داخل نشود بر آنها ابداً رَوح و راحتى ، . . . و خارج نشود از آنها هموم و غموم هرگز ، و نباشد براى آنها از ملائكه شفيعى و نه از اهل بهشت صديقى ، و ابداً رحمتى از جانب خداى تعالى براى ايشان نباشد . « 1 »\r\nأسْتَجيرُ بِاللَّهِ سُبْحَانَهُ وَتَعَالى مِنْ غَضَبِ الرَّبِّ الرَّحيمِ .\r\n( آيهء 13 ) وَ لَمْ يَكُن لَّهُم مّن شُرَكَآلِهِمْ شُفَعؤُاْ وَ كَانُواْ بِشُرَكَآلِهِمْ كفِرِينَ\r\nتفسير :\r\nو براى كفّار و مشركان از شريك‌هايى كه به خيال خود براى خداوند قرار داده بودند شفاعت كنندگانى نيست . يعنى ايشان در دنيا مىگويند كه بت‌ها يا معبودهايى مانند حضرت عيسى شفعاى ما خواهند بود ؛ اما در قيامت و يا پس از مرگ مىفهمند كه اين عقيده ، باطل بوده است . و به شركاى خود كافر خواهند شد و سزاوار پرستش بودن آنها را انكار خواهند كرد .\r\n( آيهء 14 ) وَ يَوْمَ تَقُومُ السَّاعَةُ يَوْمَلِذٍ يَتَفَرَّقُونَ\r\nتفسير :\r\nو روزى كه قيامت و رستخيز برپا شود آن هنگام پراكنده و از هم جدا شوند ، پس گروهى به اعلا عليين و گروهى به اسفل سافلين ، بعضى در رحمت و بعضى در زحمت ،\r\n\r\n\r\n","description":"","footnote":"\r\n( 1 ) . كفاية الموحدين ، ج 4 ، ص 421 با تلخيص .\r\n","page_name":" 278 ","page_number":278},
  {"content":"\r\n\r\nفرقه‌اى بر تخت عزّت و فرقه‌اى بر حصير ذلّت ، آن را انواع ثواب و اين را اصناف عذاب ، عده‌اى در بهشت و بسيارى در جهنّم خواهند بود .\r\n\r\n[ باغ‌هاى بهشتى مؤمنان 
  ]\r\n( آيهء 15 ) فَأَمَّا الَّذِينَ ءَامَنُواْ وَ عَمِلُواْ الصلِحتِ فَهُمْ فِى رَوْضَةٍ يُحْبَرُونَ\r\nلغت :\r\nحَبْر به معنى سُرور است .\r\nتفسير :\r\nفَأَمَّا الَّذِينَ ءَامَنُواْ : پس آنان كه به خدا و پيغمبر و عقايد حقّه ايمان آورده‌اند ، وَ عَمِلُواْ الصلِحتِ : و كارهاى شايسته و پسنديده از طاعات و عبادات و خيرات و مبرّات به جا آوردند ، فَهُمْ فِى رَوْضَةٍ يُحْبَرُونَ : پس ايشان در گلستانى از بهشت مسرور و شادمان‌اند .\r\nاز حضرت صادق عليه السلام روايت شده است كه : كمترينِ اهل بهشت به حسب رتبه و منزلت چون داخل بهشت شود ، سه باغ در نظر او در آيد و جلوه نمايد ؛ چون داخل پست‌ترين آنها شود ، آن قدر از زنان و خدمتكاران و ميوه‌ها و نهرها مشاهده كند كه ديدهء او روشن و دلش شاد شود و شكر نمايد . به او گويند : به جانب بالا نظر نما . چون باغ دوم را ملاحظه نمايد در آن نعمت‌ها بيند كه در باغ اوّل نديده ، گويد : پروردگارا ، اين را به من عطا فرما . ندا رسد : اين را هم بدهم شايد ديگرى را تمنّا نمايى . گويد : مرا بس است و ديگر تمنّا نمىكنم . چون داخل آن باغ شود شادى و خوشحالى او زياده گردد ، پس در آن جا درى از جنّت الخلد به روى او بگشايند كه چندين برابر آنچه ديده بود در آن جا مشاهده كند و حمد خدا به جا آورد . فرمود : هيچ مؤمن نيست مگر آن كه او را باغ‌ها و گلشن‌ها و جنّت‌هاى بسيار باشد . « 1 »\r\n( آيهء 16 ) وَ أَمَّا الَّذِينَ كَفَرُواْ وَكَذَّبُواْ بَايتِنَا وَ لِقَآىِ الْأَخِرَةِ فَأُوْللِكَ فِى الْعَذَابِ مُحْضَرُونَ\r\n\r\n\r\n","description":"","footnote":"\r\n( 1 ) . كفاية الموحدين ، ج 4 ، ص 378 .\r\n","page_name":" 279 ","page_number":279},
  {"content":"\r\n\r\nتفسير :\r\nو اما كسانى كه كفر ورزيدند و آيات ما ( قرآن يا وجود پيغمبر يا دلايل قدرت ما ) و ديدار آخرت و رسيدن ثواب و عقاب آخرت و روز قيامت و حشر و نشر را تكذيب كردند و دروغ پنداشتند - حاصل آن كه - : آنان كه كافر شدند به اصول دين از توحيد و نبوّت و معاد ، و اقرار ننمودند به آن ، فَأُوْللِكَ فِى الْعَذَابِ مُحْضَرُونَ : پس آن گروه در عذاب جهنّم احضار خواهند شد كه هرگز از آن غايب نشوند .\r\nتنبيه : آيهء شريفه ، تهديد و وعيد است نسبت به منكران و مكذبان آيات قرآنى ، به عذاب و نكال خداوند منتقم قهّار ، عذابى كه در دنيا فهم كيفيت آن ممكن نخواهد بود .\r\n\r\n[ بهترين زمان حمد و تسبيح 
  ]\r\n( آيهء 17 ) فَسُبْحنَ اللَّهِ حِينَ تُمْسُونَ وَ حِينَ تُصْبِحُونَ\r\nتفسير :\r\nپس تنزيه كنيد خدا را ، و تسبيح گوييد او را ( در همهء حالات بويژه ) هنگامى كه به شبانگاه درآييد و هنگامى كه به صبح و بامداد درآييد .\r\nدر برخى تفاسير آمده كه مراد از تسبيح در اين آيهء شريفه نماز است - يعنى نماز گزاريد هنگامى كه شب كنيد - مراد ، نماز مغرب و عشاء است ، و هنگامى كه صبح كنيد مراد نماز صبح است . « 1 »\r\n\r\n\r\n","description":"","footnote":"\r\n( 1 ) . جوامع الجامع ، ص 357 و تفسير مجمع البيان ، ج 4 ص 299 .\r\n","page_name":" 280 ","page_number":280},
  {"content":"\r\n\r\n( آيهء 18 ) وَ لَهُ الْحَمْدُ فِى السَّموَ تِ وَ الْأَرْضِ وَ عَشِيًّا وَ حِينَ تُظْهِرُونَ\r\nاعراب :\r\nجملهء « و له الحمد فى السماوات و الأرض » جملهء معترضه مىباشد و « عشيّاً » عطف به « حين تمسون » در آيهء قبل است .\r\nتفسير :\r\nسپاس و ستايش تكوينى و تشريعى در آسمان‌ها و زمين مخصوص ذات الهى است ؛ يعنى هر كه در آسمان و زمين است حمد او مىگويد و ستايش در همهء اوقات از آن اوست بويژه در وقت عصر ( به خواندن نماز عصر ) و هنگامى كه ظهر مىكنيد ( به خواندن نماز ظهر ) يعنى و تسبيح كنيد خدا را هنگام طرف آخر روز ( يعنى نماز عصر بخوانيد ) و هنگامى كه درآييد به وقت ظهر ( يعنى نماز ظهر به جا آوريد ) .\r\nنكته : وجه تسميهء نماز به تسبيح اين است كه تسبيح ، تنزيه خداى تعالى است از صفات مخلوقين ، و آن به وسيلهء نماز انجام مىشود و چون ذاتى كه مستجمع تمام صفات كماليه و منزّه از كليهء نقايص باشد ، علاوه بر استحقاق تسبيح و تنزيه و ستايش ، مستحق حمد هم خواهد بود ، لذا در آيهء شريفه حمد را با تسبيح مقرون ساخته است .\r\nنكته : همانطور كه بيان شد در اين دو آيهء شريفه به نمازهاى پنجگانه اشاره شده است .\r\n( آيهء 19 ) يُخْرِجُ الْحَىَّ مِنَ الْمَيّتِ وَ يُخْرِجُ الْمَيّتَ مِنَ الْحَىّ وَ يُحْىِ الْأَرْضَ بَعْدَ مَوْتِهَا وَ كَذَ لِكَ تُخْرَجُونَ\r\nتفسير :\r\nخداى تعالى به قدرت كاملهء خود زنده را از مرده بيرون مىآورد - چون انسان را از نطفه ، و مرغ را از بيضه ، و درخت را از هسته ، و سنبل را از حبه . يا مؤمن را از كافر ،\r\n\r\n","description":"","footnote":"","page_name":" 281 ","page_number":281},
  {"content":"\r\n\r\nو عالم را از جاهل ، و متّقى را از فاسق - و مرده را از زنده بيرون مىآورد ؛ مانند نطفه از انسان ، و بيضه از مرغ ، و هسته از درخت ، و ميوه و حبه از سنبل ؛ يا جاهل را از عالم ، و فاسق را از متّقى .\r\nيا معنى اين باشد كه حيات را در عقب موت ، و موت را در عقب حيات در مىآورد .\r\n\r\n[ چند نشانهء خدا 
  ]\r\nوَ يُحْىِ الْأَرْضَ بَعْدَ مَوْتِهَا : و زمين را به رويانيدن گياه‌ها ، و طراوت و نظارت گل‌ها و رياحين بعد از افسردگى و پژمردگى و خشكى به قدرت كامله و حكمت شاملهء خود زنده مىنمايد .\r\nوَ كَذَ لِكَ تُخْرَجُونَ : و مانند اين اخراج ، از قبور بيرون آورده خواهيد شد . مراد آن است كه زنده كردن و ميراندن و سپس زنده كردن نسبت به قدرت الهى متساوىاند .\r\nدر كتاب مصباح كفعمى از حضرت رسالت صلى الله عليه و آله روايت شده است كه فرمود : هر كه اين سه آيه از فَسُبْحنَ اللَّهِ حِينَ تُمْسُونَ تا وَ كَذَ لِكَ تُخْرَجُونَ در وقت صبح و هنگام شب تلاوت كند فوت نشود از او خيرى كه در آن روز يا در آن شب باشد و خدا شرّ آن روز و آن شب را از او بگرداند . « 1 »\r\n( آيهء 20 ) وَمِنْ ءَايتِه‌ِى أَنْ خَلَقَكُم مّن تُرَابٍ ثُمَّ إِذَآ أَنتُم بَشَرٌ تَنتَشِرُونَ\r\nاعراب :\r\n« أن خلقكم . . . » مبتدا و « من آياته » خبر آن است يعنى ، « و خلقُكُم من تراب من آياته » .\r\nتفسير :\r\nدر اين آيهء و چند آيهء بعد - مانند آيهء قبل - حق تعالى براى تنبّه و تذكّر بندگان ، شواهد توحيد و قدرت خود را بر زنده كردن مردگان و معاد بيان فرمايد :\r\nو از نشانه‌ها و قدرت الهى ، اين است كه بيافريد شما را از خاك ؛ يعنى اصل همهء شما را\r\n\r\n\r\n","description":"","footnote":"\r\n( 1 ) . به مصباح كفعمى ، ( چ بيروت 1395 هجرى ) ، ص 84 و تفسير كشاف زمخشرى ج 3 ص 472 رجوع شود .\r\n","page_name":" 282 ","page_number":282},
  {"content":"\r\n\r\nكه حضرت آدم است را از خاك آفريد ، يا آن كه شما را آفريد از نطفه ، و نطفه را از غذا ، و غذا را از خاك .\r\nسپس به ناگاه شما گروه بىحدّ و حصرِ بشر هستيد كه در روى زمين پيوسته پراكنده مىشويد ، پس ذاتى كه قدرت او را مشاهده مىكنيد سزاوار پرستش و ستايش است ، و بر اعادهء شما در قيامت قادر باشد .\r\n( آيهء 21 ) وَ مِنْ ءَايتِه‌ِى أَنْ خَلَقَ لَكُم مّنْ أَنفُسِكُمْ أَزْوَ جًا لّتَسْكُنُواْ إِلَيْهَا وَجَعَلَ بَيْنَكُم مَّوَدَّةً وَ رَحْمَةً إِنَّ فِى ذَ لِكَ لَأَيتٍ لّقَوْمٍ يَتَفَكَّرُونَ\r\nتفسير :\r\nو از جملهء علامات دالّه بر قدرت كاملهء او ، اين است كه براى شما از خود شما - يعنى از جنس شما و از شكل شما - همسرانى آفريد تا در كنار آنها آرامش يابيد و ميان شما زن و شوهر و يا ميان شما انسان‌ها علاقهء دوستى و مهر باطنى قرار داد تا موجب فراهم شدن زندگى اجتماعى و با هم بودن گردد .\r\nدر كتاب منهج الصادقين روايت شده است كه شخصى خدمت حضرت رسالت صلى الله عليه و آله عرض كرد : يا رسول اللَّه ، مرا از كارى تعجب مىآيد و آن اين است كه مردى و زنى كه هرگز يكديگر را نديده‌اند ، چون ميان ايشان ازدواج واقع شود و يك روز با هم صحبت كنند ، به طورى محبّت ميان آنها پيدا شود كه از آن عظيم‌تر نباشد ؟ حضرت فرمود : اين از جانب حق تعالى است حيث قال : وَ مِنْ ءَايتِهِ أَنْ خَلَقَ لَكُم مّنْ أَنفُسِكُمْ أَزْوَ جًا . . . « 1 » إِنَّ فِى ذَ لِكَ لَأَيتٍ لّقَوْمٍ يَتَفَكَّرُونَ : همانا كه در آفريدن همسر و قرار دادن محبت ميان زن و شوهر براى كسانى كه مىانديشند نشانه‌هاى قدرت و حكمت الهى است .\r\n\r\n\r\n","description":"","footnote":"\r\n( 1 ) . منهج الصادقين ، ج 7 ص 196 .\r\n","page_name":" 283 ","page_number":283},
  {"content":"\r\n\r\nيعنى با تفكّر و تأمّل ، آثار قدرت باهرهء الهيه را در خلقت ازواج دريابند از قبيل : 1 - قراردادن همسر از جنس انسان . 2 - سكونت و آرامش كه نتيجهء هم‌جنس بودن است . 3 - ايجاد مودّت و دوستى ما بين دو نفر اجنبى به سبب ازدواج .\r\n4 - ايجاد رحتمى ميان آن دو نسبت به هم كه چه بسا ميان دو خويشاوند چنين تراحمى موجود نباشد .\r\n( آيهء 22 ) وَ مِنْ ءَايتِه‌ِى خَلْقُ السَّموَ تِ وَ الْأَرْضِ وَاخْتِلفُ أَلْسِنَتِكُمْ وَ أَلْوَ نِكُمْ إِنَّ فِى ذَ لِكَ لَأَيتٍ لّلْعلِمِينَ\r\nتفسير :\r\nو از نشانه‌هاى قدرت پروردگار ، آفريدن آسمان‌ها و زمين است و آنچه در آنهاست از عجايب مانند آنچه در آسمانهاست از ستارگان و ماه و آفتاب و سير آنها در مدار معيَّن با كمال نظم كه هيچ گونه تخلّف ننمايند ، و آنچه در زمين است از انواع جماد و نبات و حيوان و انسان به اصناف مختلفه ، بر وجه اتقان و احكام ، كه عقول از عظمت اين نظم و ويژگىهاى آن حيران است .\r\nو ديگر از آيات قدرت الهى ، اختلاف زبان‌هاى شماست از حيث لغت و كيفيت تكلّم و نحوهء صدا به طورى كه هر صنفى را لغتى تعليم فرموده و اهل يك لسان هم در تكلم ممتاز باشند ، اگر عدّه‌اى از آنها در پشت ديوارى يك يك صحبت كنند ، شنونده دريابد كه صداى اولى غير دومى ، و دومى غير سومى است تا آخر ، و حال آن كه كلام تمام آنها مركّب از حروفى است كه ميان آنها مشترك است . و اين نيست جز به قدرت تامّهء خالق يكتا كه هيچ دو انسانى هنگامى كه صحبت مىكنند در همهء جهات مساوى يكديگر نيستند .\r\nو ديگر از نشانه‌هاى قدرت الهى اختلاف رنگ‌هاى شما در سفيدى و سرخى و سياهى و زردى ، يا در هيئت و شكل آن است بر وجهى كه به سبب آن تمايز و تعارف در ميان آنها\r\n\r\n","description":"","footnote":"","page_name":" 284 ","page_number":284},
  {"content":"\r\n\r\nواقع شده كه هيچ چيز از آدمى مشابه آدمى ديگر نيست و به هم اشتباه نشوند ، حتى دوقلوها در بعضى چيزها با هم مختلف‌اند ؛ و اگر اين نوع اختلاف نمىبود اختلال نظام پيش مىآمد .\r\nإِنَّ فِى ذَ لِكَ لَأَيتٍ لّلْعلِمِينَ : به يقين در اين اختلاف زبان و اختلاف رنگ آدميان با وجود آن كه از يك پدر و مادر باشند ، براى دانايان نشانه‌هايى از قدرت و حكمت الهى است . و بر هيچ عالمى پوشيده نيست كه خداوند قادر حكيم در اين اختلاف‌ها ، حكمت‌ها و مصلحت‌هاى بسيار منظور داشته است .\r\n( آيهء 23 ) وَ مِنْ ءَايتِه‌ِى مَنَامُكُم بِالَّيْلِ وَ النَّهَارِ وَ ابْتِغَآؤُكُم مّن فَضْلِه‌ِى إِنَّ فِى ذَ لِكَ لَأَيتٍ لّقَوْمٍ يَسْمَعُونَ\r\nتفسير :\r\nو از نشانه‌هاى قدرت كاملهء الهى ، خواب شما در شب و روز جهت استراحت و تقويت قواى فكرى و قواى حيوانيه و طبيعيه و طلب نمودن شما از فضل و بخشايش اوست .\r\nبرخى از مفسّران گفته‌اند كه مراد از طلب فضل ، طلب روزى و نيازهاى زندگى است .\r\nنكته : خواب ، برزخ بين زندگى و مرگ است و برهان واضحى است بر حق بودن عالم برزخ و قيامت ؛ و لذا حضرت پيغمبر صلى الله عليه و آله فرمود :\r\nسوگند به خدايى كه مرا به حق مبعوث ساخته ، مىميريد چنانچه مىخوابيد ، و مبعوث مىشويد چنان كه از خواب بيدار مىشويد . « 1 »\r\nإِنَّ فِى ذَ لِكَ . . . : بى ترديد در اين دو حالت - خواب براى استراحت ، و تلاش براى كسب روزى - نشانه‌ها و عبرت‌هايى است براى گروهى كه به گوش هوش بشنوند ؛ زيرا حكمت در آن ظاهر و هويدا مىباشد .\r\n\r\n\r\n","description":"","footnote":"\r\n( 1 ) . بحار الانوار ، ج 7 ص 47 .\r\n","page_name":" 285 ","page_number":285},
  {"content":"\r\n\r\n( آيهء 24 ) وَ مِنْ ءَايتِه‌ِى يُرِيكُمُ الْبَرْقَ خَوْفًا وَ طَمَعًا وَ يُنَزّلُ مِنَ السَّمَآءِ مَآءً فَيُحْىِى بِهِ الْأَرْضَ بَعْدَ مَوْتِهَآ إِنَّ فِى ذَ لِكَ لَأَيتٍ لّقَوْمٍ يَعْقِلُونَ\r\nاعراب :\r\nگفته شده : تقدير جملهء اوّل آيهء شريفه اين است : « و من آياته آية يريكم البرق . . . » يعنى موصوف ، حذف شده و جمله‌اى كه وصف آن مىباشد جايگزين آن شده است .\r\nتفسير :\r\nو از نشانه‌هاى قدرت و حكمت خداست اين كه رعد و برق را براى بيم و اميد - بيم از صاعقه و ويرانى ، و اميد به باران سودمند - به شما مىنماياند .\r\nو از جانب آسمان يا از ابر آب باران و برف را فرو مىفرستد ، پس زنده مىگرداند به آن زمين را تا از آن ، بعد از مردن و افسردگى آن كه ايام زمستان باشد ، گياه تر و تازه برويد .\r\nحقّاً كه در اين نزول باران و برف و زنده شدن زمين ، نشانه‌هايى است بر قدرت الهى براى گروهى كه تعقّل مىكنند و مىانديشند .\r\nحضرت صادق عليه السلام به مفضَّل فرمايد : تأمّل كن در كيفيت نزول باران به زمين ، و تدبير حكيم عليم . مقدَّر فرموده كه از بلندى بريزد تا جميع پست و بلند زمين را سيراب گرداند ؛ زيرا اگر از جهت ديگر مىآمد هر آينه كوه‌ها و تل‌ها و مواضع رفيعه را احاطه نمىكرد و زراعات كم مىشد ؛ و مقدّر ساخته كه قطره قطره بيايد تا به قعر زمين فرو رود و باطن و اعماق آن را سيراب گرداند و زراعات را رويانيده زمين را آباد سازد . و نيز بدن‌ها را نرم و ملايم نمايد و هوا را از كدورت جلا بخشد و و با و طاعون و امراضى را كه از فساد هوا به هم رسد زايل گرداند ، و آفت . . . كه در زراعات و درختان به هم رسد بر طرف نمايد . « 1 »\r\n\r\n\r\n","description":"","footnote":"\r\n( 1 ) . توحيد المفضّل ( طبع سوم عربى ، مكتبة الداورى - قم ) ص 150 - 149 .\r\n","page_name":" 286 ","page_number":286},
  {"content":"\r\n\r\nو تفكّر كن در اصناف درختان كه سالى يك مرتبه مىميرند ، سپس در فصل بهار زنده مىشوند ، و انواع فواكه هر كدام را به وقتش حاضر سازند . . . اگر عقل دارى چرا منعم را نشناسى ؟ و اگر هشيارى چرا اقسام اين لطف‌ها را كه اين همه اطعمه و ميوه‌جات و رياحين و گل‌ها و نعمت‌هاى فراوان را در باغ و بستان و كوه و هامان مهيّا نموده نمىفهمى ؟ و عجب از كسانى كه به عوض شكر ، كفران ، و به جاى حق‌شناسى و سپاس‌گزارى ، حق‌ناشناسى و ناسپاسى مىنمايند . « 1 »\r\n( آيهء 25 ) وَ مِنْ ءَايتِه‌ِى أَن تَقُومَ السَّمَآءُ وَ الْأَرْضُ بِأَمْرِه‌ِى ثُمَّ إِذَا دَعَاكُمْ دَعْوَةً مّنَ الْأَرْضِ إِذَآ أَنتُمْ تَخْرُجُونَ\r\nاعراب :\r\nگفته شده : « من الأرض » متعلق به « تخرجون » نيست ، زيرا ما بعد إذا در ما قبل آن عمل‌نمىكند .\r\nتفسير :\r\nو از آيات قدرت الهى اين است كه آسمان‌ها و زمين به امر و ارادهء حتمى او برپا و پابرجايند ؛ يعنى قيام و پايدارى آنها تا هر وقت كه خدا بخواهد به ارادهء اوست آن گاه پس از ميراندن زنده‌ها و بردن آنها به زير خاك ، چون شما را به يك خواندن به وسيلهء نفخ دوم صور از زمين فراخواند ناگاه شما از قبرهاى خود براى حساب و ثواب و عقاب بيرون آييد .\r\nنكته : جملهء شرطيه عطف است بر « أنْ تَقَوْمَ » ، پس معنى چنين شود كه از آيات الهى است ايستادن و پابرجا بودن آسمان‌ها و زمين به فرمان او و بيرون آمدن شما از قبرها هنگامى كه شما را بخوانند به يك خواندن و گويند : اى مردگان ، بيرون آييد از قبرها ، كه\r\n\r\n\r\n","description":"","footnote":"\r\n( 1 ) . همان مدرك ، ص 159 .\r\n","page_name":" 287 ","page_number":287},
  {"content":"\r\n\r\nهمه بيرون خواهيد آمد .\r\n( آيهء 26 ) وَ لَه‌ُو مَن فِى السَّموَ تِ وَ الْأَرْضِ كُلٌّ لَّه‌ُو قنِتُونَ\r\nتفسير :\r\nوَ لَهُ مَن فِى السَّموَ تِ وَ الْأَرْضِ . . . : آنچه از موجودات در آسمان‌ها و زمين است ، از آن اوست ؛ زيرا همه ملك حقيقى اوست ؛ چون خلق و حفظ و تدبير و اداره و فانى كردن ، همه در تحت ارادهء اوست و همگى تكويناً در برابر او خاضع و فرمانبر هستند ؛ يعنى در حال حيات و مرگ و بعث و نشور و غير آن هيچ گونه از حكم او متمرّد نخواهند بود و در حيطهء قدرت و ارادهء الهى هستند ، اگرچه انسان‌ها گاهى در انجام عبادات و اطاعت از اوامر تشريعى او مخالفت مىكنند .\r\n( آيهء 27 ) وَ هُوَ الَّذِى يَبْدَؤُاْ الْخَلْقَ ثُمَّ يُعِيدُهُ وَ هُوَ أَهْوَنُ عَلَيْهِ وَ لَهُ الْمَثَلُ الْأَعْلَى فِى السَّموَ تِ وَ الْأَرْضِ وَ هُوَ الْعَزِيزُ الْحَكِيمُ\r\nتفسير :\r\nوَ هُوَ الَّذِى يَبْدَؤُاْ الْخَلْقَ ثُمَّ يُعِيدُهُ . . . : و خدا آن ذاتى است كه آفريدگان را در آغاز به قدرت كامله و حكمت شاملهء خود مىآفريند . سپس آنها را پس از فانى كردن و ميراندن اعاده و زنده مىگرداند .\r\nسپس به جهت تأكيد اين مطلب فرمايد : وَ هُوَ أَهْوَنُ عَلَيْهِ : و اين زنده گردانيدن در مرتبهء دوم براى خدا از اصل آفرينش اوليه آسان‌تر است .\r\nالبته اين بيان نسبت به قدرت ماست والّا ايجاد و اعاده در پيشگاه قدرت الهى يكسان است ؛ يعنى چون شما اعتقاد داريد به آن كه قدرت شما بر صنعتى در بار دوم با وجود\r\n\r\n","description":"","footnote":"","page_name":" 288 ","page_number":288},
  {"content":"\r\n\r\nآلات و اسباب از قدرت شما بر آن در مرتبهء اوّل بدون اسباب و آلات آسان‌تر باشد ، پس چرا به خلقت اوّل اقرار داريد و اعاده و خلقت دوم را منكريد ؟ !\r\nيا آن كه چگونه اقرار داريد به آنچه از اذهان و عقول شما دور تر و سخت‌تر است ، و آنچه را كه اهون و اسهل باشد در اذهان و عقول شما منكر مىشويد ؟ !\r\nوَ لَهُ الْمَثَلُ الْأَعْلَى . . . : و براى اوست صفت‌هاى برتر و بالاتر كه غير او متّصف به آن نخواهد بود مانند وحدت ذات و عظمت صفات و قدرت كاملهء عامّه و حكمت تامّهء شامله .\r\nو حق تعالى به اين صفات عاليه در آسمان‌ها و زمين موصوف است ؛ يعنى تمامى موجودات آسمان‌ها و زمين ، ذات حق را به عظمت و جلالت وصف كنند ، يا هر صفت برترى در هر موجودى در آسمان‌ها و زمين است مانند حيات ، علم ، قدرت و نور از آن اوست .\r\nيا براى اوست مَثَل‌ها و نمايندگان برتر و والاتر در آسمان‌ها و زمين نظير فرشتگان ، معصومان و اولياء اللَّه .\r\nوَ هُوَ الْعَزِيزُ الْحَكِيمُ : و اوست غالب بر هر مقدور كه از جملهء آنها ايجاد و ميراندن و زنده كردن و اعاده است و حكيم است كه همهء افعال او بر وفق حكمت و مقتضاى مصلحت است .\r\nتتميم : اهل تحقيق از اهل ايمان فرموده‌اند : بالاترين صفات خدا كه در آسمان و زمين معلوم است ، خلقت ائمهء هدى عليهم السلام مىباشد ؛ چنانچه احاديث هم در اين قسمت وارد شده است ؛ از جمله :\r\nابن بابويه در كتاب عيون از حضرت رضا عليه السلام روايت نموده كه حضرت پيغمبر صلى الله عليه و آله به على عليه السلام فرمود :\r\n« أنْتَ الْمَثَلُ الأعْلى » « 1 »\r\n. و آن حضرت صلى الله عليه و آله در آخر خطبه‌اى فرمود :\r\n« نَحْنُ كَلِمَةُ التَّقْوى وَ سَبيلُ الْهُدى وَالْمَثَلُ الأعْلى »\r\n. « 2 »\r\n\r\n\r\n","description":"","footnote":"\r\n( 1 ) . عيون اخبار الرضا عليه السلام ، چ نجف 1390 هجرى ج 2 ، ص 6 ح 13 .\r\n( 2 ) . كتاب الخصال ( چ دار التعارف ) باب العشرة ، ج 2 ، ص 432 ح 14 .\r\n","page_name":" 289 ","page_number":289},
  {"content":"\r\n\r\nو در زيارت جامعه است : السَّلامُ عَلى أئِمَّةِ الْهُدى ، وَمَصابيحِ الدُّجى ، وَأعْلَامِ التُّقى ، وَذَوِي النُّهى ، واولِي الْحِجى ، وَكَهْفِ الْوَرى ، وَوَرَثَةِ الأنْبِياءِ وَالْمَثَلِ الأعْلى وَالدَّعْوَةِ الْحُسْنى ، وَحُجَجِ اللَّهِ عَلى أهْلِ الدُّنْيا وَالآخِرَةِ وَالْاولى . . . » « 1 » .\r\n\r\n[ تمثيل در ردّ شرك 
  ]\r\n( آيهء 28 ) ضَرَبَ لَكُم مَّثَلًا مّنْ أَنفُسِكُمْ هَل لَّكُم مّن مَّا مَلَكَتْ أَيْمنُكُم مّن شُرَكَآءَ فِى مَا رَزَقْنكُمْ فَأَنتُمْ فِيهِ سَوَآءٌ تَخَافُونَهُمْ كَخِيفَتِكُمْ أَنفُسَكُمْ كَذَ لِكَ نُفَصّلُ الْأَيتِ لِقَوْمٍ يَعْقِلُونَ\r\nتفسير :\r\nخداوند براى شما مثالى از خودتان زده است تا به آن براى شما معلوم و محقّق شود كه حق تعالى را شريكى نيست و آن مثل اين است : آيا براى شما از آنچه مالك شده‌ايد - يعنى از برده‌هايتان - شريكانى است در آنچه از اموال به شما روزى كرده‌ايم و داده‌ايم تا شما و ايشان در آن اموال يكسان باشيد ؛ يعنى چنانچه شما در مال و ملك خود تصرّف مىكنيد ، ايشان نيز توانند كه در آن تصرّف نمايند ، بطورى كه بترسيد از اين كه به تصرّف در آن مستقل و مستبد شوند و تعدّى و تجاوز كنند ، مثل ترسيدن شما از آزادانى كه امثال خودتان هستند ؟ يا آن كه هيچ گاه برده و عبد مملوك در عرض مالك خود شركت و تسلّط در ملك مولا ندارد .\r\nحاصل كلام آن كه آيا راضى هستيد به آن كه بندگان و غلامان خود را در مال و ملك خود شريك سازيد ، تا در تصرّف در آن و تسلط بر آن مساوى يكديگر باشيد ، و در اين صورت از استقلال و استبداد ايشان ترسان شويد ، چنانچه بعضى از بعضى هراسان‌اند .\r\n\r\n\r\n","description":"","footnote":"\r\n( 1 ) . عيون اخبار الرضا عليه السلام ، ج 2 ، ص 277 .\r\n","page_name":" 290 ","page_number":290},
  {"content":"\r\n\r\nپس چون راضى نيستيد كه در آنچه من شما را روزى كرده‌ام بندگان شما با شما در آن شريك باشند و ترس آن داريد كه مبادا مستقل شوند در آن ، پس چگونه راضى مىشويد از براى من كه رب الارباب و مالك الملك و خالق احرار و عبيدم ، بعضى از بندگان مرا شريك من سازيد ؟ و به چه وجه روا مىداريد كه در آنچه من آفريده‌ام كسى از آفريدگان من شريك من باشد .\r\nدر بعضى از تفاسير است كه چون حضرت پيامبر صلى الله عليه و آله اين آيهء شريفه را بر صناديد قريش تلاوت فرمود ، همه متفق الكلمه گفتند : هرگز اين نتواند بود . حضرت فرمود : شما بندگانِ خود را در مال خود شريك نمىسازيد ، پس چگونه آفريدگان را كه بندگان خدايند در ملك او شريك مىسازيد ؟ ! « 1 »\r\nكَذَ لِكَ نُفَصّلُ الْأَيتِ لِقَوْمٍ يَعْقِلُونَ : اين چنين آيات توحيد خود را براى گروهى كه عقل خود را به كار مىبرند تفصيل مىدهيم تا بدانند كه معبودهاى مشركان نيز در عرض مقام ربوبى نيستند ؛ بلكه مملوك خدايند نه شريك او .\r\nاما جاهلان و ظالمان از حقيقت اين سخنان بىخبرند ؛ چنان كه مىفرمايد :\r\n( آيهء 29 ) بَلِ اتَّبَعَ الَّذِينَ ظَلَمُواْ أَهْوَآءَهُم بِغَيْرِ عِلْمٍ فَمَن يَهْدِى مَنْ أَضَلَّ اللَّهُ وَ مَا لَهُم مّن نصِرِينَ\r\nتفسير :\r\nبلكه آنان كه ستم نمودند بر خود - يعنى مشرك شدند - بدون علم يعنى در حالى كه نادان‌اند پيروى از هواهاى خود كردند . امّا دانا اگر بخواهد از هواى نفس خود پيروى كند ، علم و دانشش او را از آن باز دارد مگر اين كه عقلش مغلوب هوايش شود ؛ بخلاف جاهل كه هيچ چيز صارف و مانع او از پيروى هواى نفس نمىشود خصوصاً اگر جهل مركب باشد كه هر چه آيات بينات و دلايل واضحات به او ارائه داده شود به هيچ گونه مهتدى نشود و از\r\n\r\n\r\n","description":"","footnote":"\r\n( 1 ) . تفسير منهج الصادقين ، ج 7 ، ص 202 .\r\n","page_name":" 291 ","page_number":291},
  {"content":"\r\n\r\nمستى هوى هشيار نگردد . خداوند پس از اتمام حجّت ، اين جاهل پيرو هواى نفس را به خود وامىگذارد . از اين رو مىفرمايد :\r\nفَمَن يَهْدِى مَنْ أَضَلَّ اللَّهُ : پس كيست كه راه نمايد و هدايت كند كسى را كه خدا او را به سبب سوء اختيار خودش و انكار و عنادش به خودش واگذاشته است ؟ زيرا كسى كه با مشاهدهء آيات هاديه و حجج واضحه و ادلّهء روشن ، حق را نپذيرد و نخواهد كه بپذيرد هيچ كس نمىتواند او را به راه راست هدايت و از ضلالت نجات دهد .\r\nوَ مَا لَهُم مّن نصِرِينَ : و براى كفّار و مشركان و گمراهان اين چنينى ، يارىكننده و ناصرى نيست كه ايشان را از ضلالت برهاند و از عقوبات دنيا و آخرت حفظ نمايد .\r\nنكته : همان طورى كه از بيان مذكور معلوم شد ، مراد از اضلال اين است كه خداوند او را به خود واگذار مىكند نه اين كه خداوند او را گمراه نمايد .\r\n\r\n[ فطرى بودن دين 
  ]\r\n( آيهء 30 ) فَأَقِمْ وَجْهَكَ لِلدّينِ حَنِيفًا فِطْرَتَ اللَّهِ الَّتِى فَطَرَ النَّاسَ عَلَيْهَا لَاتَبْدِيلَ لِخَلْقِ اللَّهِ ذَ لِكَ الدّينُ الْقَيّمُ وَ لكِنَّ أَكْثَرَ النَّاسِ لَايَعْلَمُونَ\r\nتفسير :\r\nپس حق‌گرايانه روى خود را به سوى اين دين ( دين اسلام ) كن ؛ يعنى بر راه دين اسلام استقامت نما و پايدارى كن و توجهات و عمل خود را براى خداى متعال خالص گردان همان دين و طريقه و آيين فطرى خدا كه مردم را بر پايهء آن آفريده است و هرگز تبديلى در آفرينش تكوينى خدا نباشد . و اين است دين ثابت و استوار ، و لكن بيشتر مردم نمىدانند .\r\nتنبيه : آيهء شريفه تمثيل است براى اقبال و ثبات بر دين اسلام و اهتمام و سعى بليغ نمودن براى آن ؛ زيرا هر كه به چيزى اهتمام نمايد ، با تمام توجّه و نظر و جديت ، به آن روى مىآورد ؛ و خطاب گرچه به حضرت رسول صلى الله عليه و آله باشد ؛ لكن مراد جميع مكلّفان‌اند ؛ يعنى\r\n\r\n","description":"","footnote":"","page_name":" 292 ","page_number":292},
  {"content":"\r\n\r\nبايد همهء امّت بر دين اسلام ثابت و راسخ شوند و به هيچ وجه از آن روى برنگردانند و تمام توجّه و نظر خود را به آن مصروف دارند .\r\nبرخى از بزرگان در معنى آيه فرموده‌اند : بر پاى دار وجه خود را براى دين اسلام كه معرفت خداوند است ، آن چنان معرفتى كه خلق نموده است خداوند مردم را بر آن .\r\nو مراد از « فطرت اللَّه » همان فطرت اصليه‌اى است كه خداوند عالم ، همهء انسان‌ها را بر آن خلق نمود كه جبلّى همهء آنها معرفت خدا و قبول نمودن دين اسلام است ، و اگر آنها را به حالت خودشان واگذارند و تبليغ فريبكارانه نكنند هيچ گاه آنان از اين طريقهء حَقّه مفارقت ننمايند . و اين كه كافر مىشوند به جهت تقليد از پدران و مادران و پيروى از اهل ضلالت ، و غفلت از فطرت اوليه و خالص خود است .\r\nزراره از حضرت باقر عليه السلام در معنى آيه روايت نموده كه :\r\nفَطَرَهُمُ اللَّهُ عَلَى الْمَعْرِفَةِ « 1 » .\r\nو حضرت رضا عليه السلام روايت نموده از پدران گرام خود در آيهء شريفه كه فرمود :\r\nهُوَ لَاإلهَ إلّا اللَّهُ ، مُحَمَّدٌ رَسُولُ اللَّهِ ، وَعَلِيٌّ أميرُ الْمُؤْمِنينَ . « 2 »\r\nو بالجمله انسان به فطرت خود خداشناس و خداپرست است و از اين رو حق تعالى فرموده است كه اگر از كافران سؤال بنمايى كه چه كسى آفريده است آسمان‌ها و زمين‌ها را ؟ گويند : خدا آفريده است ؛ و در مقام انكار و تعجب فرموده است : افِى اللَّهِ شَكٌ فاطِرِ السَّمواتِ وَالْارْضِ ؟ ! ! « 3 » لَا تَبْدِيلَ لِخَلْقِ اللَّهِ : زمخشرى در كشاف گفته كه فطرت به معنى خلقت است ، به دليل لَا تَبْدِيلَ لِخَلْقِ اللَّهِ : يعنى حق تعالى بندگان را خلق فرموده در حالتى كه قبول‌كنندهء توحيد و دين اسلام هستند ، و اگر مردمان به حال خود واگذاشته مىشدند و فريب شياطين انسى و جنّى را نمىخوردند ، غير دين اسلام را اختيار نمىكردند .\r\nذَ لِكَ الدّينُ الْقَيّمُ : آن دينى كه بندگان مأمورند به اقامه و استقامت بر آن دينى است مستوى و مستقيم كه هيچ كجى و اعوجاجى در آن نيست . وَ لكِنَّ أَكْثَرَ النَّاسِ لَايَعْلَمُونَ : و\r\n\r\n\r\n","description":"","footnote":"\r\n( 1 ) . تفسير نور الثقلين ، ج 4 ، ص 182 ، ح 56 .\r\n( 2 ) . تفسير قمى ، ذيل آيهء شريفه .\r\n( 3 ) . سورهء ابراهيم : آيهء 10 .\r\n","page_name":" 293 ","page_number":293},
  {"content":"\r\n\r\nلكن بيشتر مردم به سبب عدم تفكّر و تدبّر در آن ، استقامت آن را نمىدانند .\r\nتتمّه : اين حديث در كتاب مجمع البحرين آمده و مشهور بين فريقين است :\r\nكُلُّ مَوْلُودٍ يُولَدُ عَلَى الْفِطْرَةِ حَتّى يَكُونَ أبَوَاهُ يُهَوِّدَانِهِ وَيُنَصِّرَانِهِ وَيُمَجِّسَانِهِ . « 1 »\r\nو نيز در كتاب عوالى اللئالى آمده است : قَال النَّبِىُّ صلى الله عليه و آله\r\n: كُلُّ مَوْلُودٍ يُولَدُ عَلَى الْفِطْرَةِ حَتّى يَكُونَ أبَواهُ يُهَوّدَانِهِ وَيُنَصّرَانِهِ . « 2 »\r\nسيد مرتضى رحمه الله در كتاب غرر و درر اين حديث را ذكر و براى آن دو معنى بيان فرموده :\r\nاوّل - اين كه مراد از فطرت در اين جا « دين » ، و كلمهء « على » به معنى « لام » باشد ؛ بنابراين معنى چنين شود كه هر مولودى براى دين و به جهت دين متولد شود تا اين كه پدر و مادرش او را يهودى و نصرانى [ يا مجوسى 
  ] نمايند .\r\nدوم - آن كه مراد از فطرت ، خلقت باشد و كلمهء « على » به معنى خودش باشد ( نه به معنى لام ) و معنى اين مىشود : هر مولودى ، متولد شود بر خلقت دالهء بر وحدانيت الهى و بندگى او و ايمان به او ، تا آن كه پدر و مادرش او را يهودى و نصرانى [ يا مجوسى 
  ] نمايند ؛ زيرا اولاد بيشتر اوقات بر مذهب پدران خود نشو و نما كند . و به دين و كيش آنان الفت يابند .\r\nو غرض حديث شريف تنزيه ذات الهى است از گمراه كردن بندگان . « 3 »\r\n\r\n[ لزوم دين‌گرايى و يك‌پارچگى 
  ]\r\n( آيهء 31 ) مُنِيبِينَ إِلَيْهِ وَ اتَّقُوهُ وَ أَقِيمُواْ الصَّلَوةَ وَ لَاتَكُونُواْ مِنَ الْمُشْرِكِينَ\r\nاعراب :\r\n« منيبين » حال است براى فاعل « أقم » ، و جمع بودن آن به خاطر اين است كه همهء امّت مقصود از خطاب « أقم » هستند گرچه لفظ آن مفرد است .\r\n\r\n\r\n","description":"","footnote":"\r\n( 1 ) . مجمع البحرين ، ذيل مادهء فطر ، سفينة البحار ، ج 2 ، ص 373 .\r\n( 2 ) . عوالى اللآلى ، ج 1 ، ص 35 ح 18 .\r\n( 3 ) . امالى المرتضى مجلس 56 .\r\n","page_name":" 294 ","page_number":294},
  {"content":"\r\n\r\nتفسير :\r\nاين آيه تتمهء آيهء قبل است ؛ يعنى ملازم باشيد فطرت اسلام را و رو به سوى دين خدا كنيد در حال انابه و بازگشت به سوى خدا ، يا رو آوريد به دين اسلام و بر آن مقيم و ثابت باشيد در حالى كه از غير او به او بازگشت كنيد ، و در حالى كه از همه چيز منقطع شويد و از جميع جهات به سوى خدا توجّه كنيد .\r\nوَ اتَّقُوهُ : از او پروا كنيد و از ارتكاب معاصى و مناهى بپرهيزيد .\r\nوَ أَقِيمُواْ الصَّلَوةَ : و به پاى داريد نماز را و اوقات آن را محافظت كنيد .\r\nوَ لَاتَكُونُواْ مِنَ الْمُشْرِكِينَ : و از شرك‌آورندگان مباشيد . نهى از شرك بعد از امر به اقامهء نماز ، دالّ است بر آن كه عبادت بدون اخلاص بىنتيجه است .\r\nو نزد بعضى از مفسّران معنى آيه اين باشد : مباشيد از شرك‌آورندگان به ترك نماز عمداً .\r\nيكى از دانشمندان گفته است : حديثى به ما رسيده كه پيغمبر صلى الله عليه و آله فرموده است كه : هر چه را از من روايت كنند بر كتاب خدا عرضه داريد ، اگر موافق بود قبول كنيد . من اين حديث شريف :\r\nمَنْ تَرَكَ الصَّلاةَ مُتَعَمّداً فَقَدْ كَفَرَ\r\nرا خواستم به آيتى از قرآن موافقت نمايم ، مدّتى تأمّل كردم تا اين آيه را يافتم كه : وأَقِيمُواْ الصَّلَوةَ وَ لَاتَكُونُواْ مِنَ الْمُشْرِكِينَ .\r\nو اجماع اهل بيت عليهم السلام است كه ترك نماز عمداً و مستحلًاّ موجب كفر است . « 1 »\r\n( آيهء 32 ) مِنَ الَّذِينَ فَرَّقُواْ دِينَهُمْ وَ كَانُواْ شِيَعًا كُلُّ حِزْب‌ِم بِمَا لَدَيْهِمْ فَرِحُونَ\r\nتفسير :\r\nاز ( مشركان ) آنان كه دين خود را پراكنده ساختند - مراد اختلاف ايشان است در آنچه پرستش مىنمودند بر حسب اختلاف هواهاى خود - و گروه گروه شدند و هر گروهى دينى\r\n\r\n\r\n","description":"","footnote":"\r\n( 1 ) . منهج الصادقين ، ج 7 ، ص 206 .\r\n","page_name":" 295 ","page_number":295},
  {"content":"\r\n\r\nرا پيروى كردند نباشيد .\r\nمراد مشركان‌اند كه دين اسلام را گذاشته گروهى بت‌پرست ، جمعى آفتاب‌پرست ، عده‌اى ستاره‌پرست ، فرقه‌اى يهودى ، فرقه‌اى نصرانى و گروهى مجوسى شدند .\r\nكُلُّ حِزْبٍ بِمَا لَدَيْهِمْ فَرِحُونَ : هر گروهى به دينى كه نزد ايشان است شادمان‌اند ؛ زيرا به گمان باطلشان حق نزد ايشان است .\r\n\r\n[ ناسپاسى بشر در برابر خداوند 
  ]\r\n( آيهء 33 ) وَ إِذَا مَسَّ النَّاسَ ضُرٌّ دَعَوْاْ رَبَّهُم مُّنِيبِينَ إِلَيْهِ ثُمَّ إِذَآ أَذَاقَهُم مّنْهُ رَحْمَةً إِذَا فَرِيقٌ مّنْهُم بِرَبّهِمْ يُشْرِكُونَ\r\nتفسير :\r\nو چون سختى و زيانى از فقر و بيمارى و بلا يا مطلق شدّت و حوادث به مردم برسد كه درمانند و مضطر شوند ، با تضرع و زارى ، پروردگار خود را با حالت انابه و بازگشت به سوى او و بر وجه انقطاع و اخلاص بخوانند و توجّه خود را از غير او باز دارند .\r\nسپس چون خداوند از جانب خود رحمتى - از آسانى يا صحّت و يا توانگرى يا رفع هر حادثه و بليه - به ايشان بچشاند و عطا كند و ايشان از آن شدّت و سختى رهايى و نجات يابند ، ناگاه گروهى از ايشان به پروردگارشان شرك مىورزند .\r\nتنبيه : آيهء شريفه تذكّر است بر ناسپاسى و حق‌ناشناسى انسان ؛ زيرا عقل سليم به وجوب شكر منعم حكم نمايد . بنابراين در مقابل اعطاى رحمت از راحتى يا سلامتى يا توانگرى يا دفع بلا و سختى ، بايد سپاس‌گزارى كنند و عبادت و طاعت الهى را پيش گيرند ؛ لكن نوع انسان‌ها خلاف مقتضاى عقل رفتار نموده به جاى شكر ، كفران ، و به عوض اطاعت و بندگى ، معصيت و سرپيچى از فرمان خدا را پيش گيرند ؛ چنانچه مىفرمايد :\r\n( آيهء 34 ) لِيَكْفُرُواْ بِمَآ ءَاتَيْنهُمْ فَتَمَتَّعُواْ فَسَوْفَ تَعْلَمُونَ\r\n\r\n","description":"","footnote":"","page_name":" 296 ","page_number":296},
  {"content":"\r\n\r\nاعراب :\r\nلام در « ليكفروا » لام نتيجه است . و التفات از غيبت به خطاب به جهت مبالغه است .\r\nتفسير :\r\nتا در نتيجه به آنچه به آنها داده‌ايم كفران كنند ، يا عاقبت و سرانجام نجات ايشان اين باشد كه كافر شوند به آنچه به ايشان عطا فرموديم .\r\nفَتَمَتَّعُواْ فَسَوْفَ تَعْلَمُونَ . . . : پس اى اهل كفر و كفران ، از نعمت‌هاى دنيوى چند روزى برخوردار شويد . به زودى خواهيد فهميد كه عاقبت و عقوبت كفر و كفران چيست .\r\n( آيهء 35 ) أَمْ أَنزَلْنَا عَلَيْهِمْ سُلْطنًا فَهُوَ يَتَكَلَّمُ بِمَا كَانُواْ بِه‌ِى يُشْرِكُونَ\r\nلغت :\r\nبرخى گفته‌اند : « سلطان » جمع « سليط » است ، مانند « رغيف » و « رُغفان » و « قفيز » و « قُفزان » و اگر اين طور باشد جايز است كه هم ضمير مذكر به آن برگردد به اعتبار معنى جمع ، و هم ضمير مؤنث به آن برگردد به اعتبار معنى جماعت .\r\nاما مشهور آن است كه مفرد باشد و در تفسير هم ما مفرد معنى كرده‌ايم .\r\nتفسير :\r\nيعنى : آيا بر كافران كتابى يا حجّتى فرستاده‌ايم كه با آن به صحّت مذهب خود استناد كنند ، پس آن كتاب يا حجّت ، به صحّت شرك آنها تكلم نمايد ، به اين معنى كه دلالت آن به قدرى واضح باشد كه گوييا ناطق است و سخن مىگويد ؟\r\nو يا به نفع خدايان و اربابى كه به سبب آنها شرك مىورزند تكلم كند .\r\nمراد آن است كه مشركان و مخالفانِ دين حق براى تصحيح دين خود دليلى و حجتى ندارند كه به آن استدلال كنند .\r\n\r\n","description":"","footnote":"","page_name":" 297 ","page_number":297},
  {"content":"\r\n\r\n\r\n[ ضعف بشر در برابر حوادث 
  ]\r\n( آيهء 36 ) وَ إِذَآ أَذَقْنَا النَّاسَ رَحْمَةً فَرِحُواْ بِهَا وَ إِن تُصِبْهُمْ سَيّئَةُم بِمَا قَدَّمَتْ أَيْدِيهِمْ إِذَا هُمْ يَقْنَطُونَ\r\nاعراب :\r\n« إذا هم يقنطون » جواب « إن » است و در اين جا « إذا » به منزلهء « فاء » قرار داده شده است و « هُم » مبتدا و « يقنَطون » خبر آن است .\r\nتفسير :\r\nو هرگاه انسان را نعمتى از صحّت و وسعت و راحت و امنيت و مانند آن بچشانيم ، به آن شادمان و خوشحال مىشوند و سرمستى مىكنند ، و اگر به سبب گناهانى كه انجام داده‌اند و دست‌آورد خودشان است آسيبى و زحمتى و شدتى از مرض و قحط و خوف و امثال آن به آنها برسد ، ناگاه از رحمت حق نوميد مىشوند و جزع و فزع و بىصبرى مىكنند و اميدوار نمىشوند به آن كه حق تعالى آن را رفع نمايد ؛ يعنى نه بر نعمت‌ها شكر مىكنند و نه بر محنت‌ها صبر مىنمايند و نه به حضرت حق براى دفع آن بلا اميدوارند .\r\nتنبيه : آيهء شريفه تذكّر است به آن كه هرگاه بلا و سختى و شدّت و تنگى كه از تبعات و آثار معاصى و مكتسبات خود انسان است بر انسان وارد گردد ، بايد صبر و تحمّل را پيش گيرد تا كفّارهء گناهان و موجبات غفران او فراهم شود ، و اميدوار به رحمت خداوند باشد ، نه آن كه بىصبرى نموده و نااميد باشد .\r\n( آيهء 37 ) أَوَ لَمْ يَرَوْاْ أَنَّ اللَّهَ يَبْسُطُ الرّزْقَ لِمَن يَشَآءُ وَ يَقْدِرُ إِنَّ فِى ذَ لِكَ لَأَيت‌ٍلّقَوْمٍ يُؤْمِنُونَ\r\nتفسير :\r\nآيا نديده‌اند و ندانسته‌اند كه خداى تعالى براى هر كه مىخواهد از روى حكمت و مصلحت ، روزى را فراخ مىگرداند و وسعت مىدهد ، و براى هر كه مىخواهد از روى حكمت و مصلحت ، تنگ مىسازد .\r\nإِنَّ فِى ذَ لِكَ لَأَيتٍ لّقَوْمٍ يُؤْمِنُونَ : بىترديد كه در فراخى و تنگى و زيادى و كمى براى گروهى كه ايمان دارند نشانه‌هايى است از قدرت و تدبير و حكمت خداوند .\r\nتبصره : يكى از اصول معتقدات اسلام آن است كه خداوند متعال ، حكيم على الاطلاق است ؛ يعنى افعال صادرهء از او بر وفق حكمت و مصلحت مىباشد ؛ بنابراين وسعت و تنگى روزى از جانب او ، با مصلحت واقعيهء نفس الامريه مطابق است ، بنابراين شخص مؤمن بايد نسبت به آنچه خداى تعالى دربارهء او مقدَّر ساخته راضى و تسليم باشد .\r\nلقمان حكيم به فرزند خود مىفرمايد : ملازم باش با قناعت و رضايت به آنچه خدا قسمت تو ساخته است . به درستى كه دزد هرگاه دزدى كند ، خدا حبس فرمايد روزى او را ، و باشد بر او گناه آن دزدى ، و اگر صبر مىكرد روزى او از وجهى كه مقرّر و مقدَّر شده بود مىآمد بدون اين كه گناه كرده باشد .\r\n\r\n","description":"","footnote":"","page_name":" 298 ","page_number":298},
  {"content":"\r\n\r\n\r\n[ اعطاى حق زهرا ( عليها السلام ) 
  ]\r\n( آيهء 38 ) فَاتِ ذَا الْقُرْبَى حَقَّه‌ُو وَالْمِسْكِينَ وَ ابْنَ السَّبِيلِ ذَ لِكَ خَيْرٌ لّلَّذِينَ يُرِيدُونَ وَجْهَ اللَّهِ وَ أُوْللِكَ هُمُ الْمُفْلِحُونَ\r\nلغت :\r\nابن السبيل به معنى مسافرى است كه از خانواده و مال خودش دستش فعلًا كوتاه باشد و علت اين نام براى او شايد اين باشد كه چنين كسى جز سبيل و به سر راه بودنش معرفى ندارد .\r\n\r\n","description":"","footnote":"","page_name":" 299 ","page_number":299},
  {"content":"\r\n\r\nتفسير :\r\nاى پيغمبر ، حق خويشاوند و فقير و در راه مانده را بده .\r\nتحقيق : عامّه و خاصّه متفق‌اند كه جملهء اوّل اين آيه در حق حضرت صديقهء طاهره عليها السلام است . هنگامى كه حضرت پيغمبر صلى الله عليه و آله فدك را بدون جنگ و نزاع از يهوديان گرفت جبرئيل نازل شد و گفت : خدا فرمايد : فدك حقّ حضرت فاطمه است به او بده . حضرت پيغمبر ، حضرت فاطمه عليها السلام را خواست و فدك را به او تسليم نمود ؛ و آن مكرَّمه تا بعد از رحلت رسول خدا صلى الله عليه و آله در فدك متصرف بود كه غصب شد .\r\nيكى از دانشمندان گويد : از ظاهر لفظ اين آيه چنين فهميدم كه حق و ملك بودن فدك براى آن مكرَّمه بايد قبل از نزول آيه باشد ؛ زيرا مفاد آيه آن است كه عطا كن حق او را ، نه آن كه بعد از نزول آيه حق او شود .\r\nذَ لِكَ خَيْرٌ : اين اعطاى حقوق به جماعت مذكوره ، براى كسانى كه رضاى خدا را مىخواهند يا مراد ايشان تقرب به سوى خداست بهتر است و آنهايند كه رستگارند .\r\nنكته : حق خويشاوند ، نفقه دادن به اوست و حق ذى القرباى پيامبر كه مقصود ، حضرت فاطمه و امامان هستند انفال و خمس است و به فقير زكات و به واماندهء در راه زكات يا خمس داده مىشود .\r\n\r\n[ برترى زكات بر ربا 
  ]\r\n( آيهء 39 ) وَ مَآ ءَاتَيْتُم مّن رّبًا لّيَرْبُوَاْ فِى أَمْوَ لِ النَّاسِ فَلَا يَرْبُواْ عِندَ اللَّهِ وَ مَآ ءَاتَيْتُم مّن زَكَوةٍ تُرِيدُونَ وَجْهَ اللَّهِ فَأُوْللِكَ هُمُ الْمُضْعِفُونَ\r\nلغت :\r\n« رَبا المالُ و يربو المال » به معنى مال زياد شد و زياد مىشود . و « مضعفون » جمع « مضعف » به معنى « ذو ضعف » يعنى صاحب دو برابر يا چند برابر .\r\n\r\n","description":"","footnote":"","page_name":" 300 ","page_number":300},
  {"content":"\r\n\r\nتفسير :\r\nو آنچه به عنوان ربا مىدهيد تا در مال‌هاى مردم افزوده شود - يعنى آنچه از زيادت حرام در معاملات مىدهيد تا افزايش در مال رباخواران پديد آيد - پس آن مال نزد خدا زياد نمىشود و بركت از آن برداشته مىشود و موجب عقوبت اخروى مىگردد .\r\nعلى بن ابراهيم قمى از حضرت صادق عليه السلام روايت نموده كه : ربا بر دو قسم است : يكى حلال و ديگرى حرام .\r\nرباى حلال آن است كه شخص قرض مىدهد به برادر دينى خود به طمع آن كه قرض‌گيرنده هنگام پرداخت زيادتر از آنچه گرفته بپردازد بدون شرطى بين آنها ، پس اگر قرض‌گيرنده زيادتر از آنچه گرفته بدون شرط بپردازد پس آن زيادتى حلال است براى او ؛ اما ثوابى براى او نزد خدا در قرضى كه داده نيست و هو قوله تعالى : فَلَا يَرْبُواْ عِندَ اللَّهِ .\r\nو اما رباى حرام آن است كه شخص قرض دهد و شرط كند زيادتى را ، پس آن حرام است . « 1 »\r\nوَ مَآ ءَاتَيْتُم مّن زَكَوةٍ . . . : و آنچه مىدهيد از زكات واجبه يا صدقهء مستحبه در حالى كه هنگام دادن به مستحق ، ثواب خدا و رضاى او را مىخواهيد - يعنى آن را با خلوص نيّت براى رضاى خدا بدون غرض ديگر از ريا و سمعه و طمع زيادتى مىدهيد - سود خواهيد برد ، و چنين كسانى هستند كه برندهء سود چند برابرند ؛ يكى به ده تا يكى به هفتصد و زيادتر .\r\nيا ايشان كسانى هستند كه ثواب و مال خود را با دادن زكات زياد مىكنند .\r\nاز حضرت امير المؤمنين عليه السلام روايت شده كه فرمود : ايمان خود را با صدقه دادن نگه داريد و اموال خود را با زكات دادن حفظ كنيد و امواج بلا را با دعا نمودن دفع كنيد . « 2 » و نيز از حضرت پيغمبر صلى الله عليه و آله روايت شده كه فرمود : بيمارهاى خود را با صدقه دادن مداوا كنيد . . . و مال‌هاى خود را با پرداخت زكات حفظ نماييد . . . « 3 »\r\n\r\n\r\n","description":"","footnote":"\r\n( 1 ) . تفسير القمى ، ذيل آيه شريفه .\r\n( 2 ) . نهج البلاغه ، صبحى صالح ، ص 495 ، حكمت 146 .\r\n( 3 ) . بحار الانوار ، ج 96 ، ص 11 .\r\n","page_name":" 301 ","page_number":301},
  {"content":"\r\n\r\n\r\n[ احتجاج با مشركان 
  ]\r\n( آيهء 40 ) اللَّهُ الَّذِى خَلَقَكُمْ ثُمَّ رَزَقَكُمْ ثُمَّ يُمِيتُكُمْ ثُمَّ يُحْيِيكُمْ هَلْ مِن شُرَكَآلِكُم مَّن يَفْعَلُ مِن ذَ لِكُم مّن شَىْءٍ سُبْحنَه‌ُو وَ تَعلَى عَمَّا يُشْرِكُونَ\r\nتفسير :\r\nخداى به حق ، آن ذاتى است كه شما را آفريد در حالى كه معدوم بوديد ، سپس به شما روزى داد به انواع نعمت‌ها كه به شماره در نيايد ، سپس شما را به وقت سرآمدن عمرتان بميراند ، سپس در روز قيامت براى مجازات و پاداش افعال شما از خير و شر زنده گرداند و برانگيزاند . آيا از بت‌هايى كه به خيال شما شريكان خدايند ، كسى هست كه چيزى از اين امور ( خلق و روزى دادن و ميراندن و زنده كردن ) را انجام دهد تا بدان سبب شايسته و سزاوار پرستش باشد ؟ قطعاً نه ، و چون هيچ يك از اين كارها از آنها نيايد پس آنها را شريك گرفتن نشايد .\r\nتنبيه : در اين فرمايش ، اثبات نموده لوازم الوهيت را براى ذات يگانهء خود ، و نفى فرموده آن را از آنچه مشركان آنهارا شركاى خدا دانسته‌اند ؛ زيرا به استفهام انكارى فرموده كه : آيا هيچ يك از بتان بر اين گونه امور قادرند ؟ ! و البته گواهى مىدهيد كه اين شركا به هيچ وجه قادر نيستند ، پس چگونه و به چه جهت آنان را ستايش و پرستش مىنماييد .\r\nسُبْحنَهُ وَ تَعلَى عَمَّا يُشْرِكُونَ : منزّه و برتر است خدا از آنچه براى او شريك قرار مىدهند .\r\n( آيهء 41 ) ظَهَرَ الْفَسَادُ فِى الْبَرّ وَ الْبَحْرِ بِمَا كَسَبَتْ أَيْدِى النَّاسِ لِيُذِيقَهُم بَعْضَ الَّذِى عَمِلُواْ لَعَلَّهُمْ يَرْجِعُونَ\r\n\r\n","description":"","footnote":"","page_name":" 302 ","page_number":302},
  {"content":"\r\n\r\n\r\n[ بلاهاى كيفرى 
  ]\r\nتفسير :\r\nفساد در خشكى به زلزله و طوفان و قحطى و خشكسالى و كمى بركت در زراعات و تجارات و آفت در اشجار و ميوه‌جات و وقوع آتش‌سوزى و غرق و هدم و حدوث و با و طاعون در مردمان ، و در دريا به طوفان و غرق كشتىها و غيره ، به سبب آنچه دست‌هاى مردم از گناهان بزرگ فراهم آورده‌اند آشكار و ظاهر شد تا خداوند برخى از كيفر آنچه را انجام داده‌اند به آنها بچشاند .\r\nيا « ل » براى عاقبت باشد نه علت ؛ يعنى آدميان راه فساد و گمراهى و ستمكارى را پيش گرفتند تا عاقبت و سرانجام كار آنها اين شد كه خدا بعض جزاى كردارهاى آنها را در دنيا به برداشتن خير و بركت و وسعت ، و نعمت ، و ايقاع بلا و محنت و فقر و نقمت ، به ايشان بچشاند .\r\nلَعَلَّهُمْ يَرْجِعُونَ : شايد ايشان از شرك به ايمان و از معصيت به طاعت باز گردند ، و نيز كسانى كه بعد از ايشان آيند از نتيجهء اعمال آنها عبرت گيرند و باز گردند .\r\nتنبيه : آيهء شريفه آگاهى است به آن كه ارتكاب معاصى بندگان ، در صحرا و دريا - بلكه در ملك و ملكوت - اثر وضعى دارد .\r\n( آيهء 42 ) قُلْ سِيرُواْ فِى الْأَرْضِ فَانظُرُواْ كَيْفَ كَانَ عقِبَةُ الَّذِينَ مِن قَبْلُ كَانَ أَكْثَرُهُم مُّشْرِكِينَ\r\nتفسير :\r\nاى پيغمبر ، بگو در زمين امّت‌هاى گذشته سير كنيد ، پس بنگريد و تأمل كنيد كه سرانجام آنان كه پيش از شما بودند از پادشاهان طاغى و اهل شهرهاى ياغى چه شد ؟ ! آيا نه اين است كه قصور ايشان قبور شده و به كلّى اثر آن محو گرديده است ؟ !\r\nكَانَ أَكْثَرُهُم مُّشْرِكِينَ : بيشتر آن امم هلاك شده مشرك بودند .\r\nاين كلام استيناف است براى دلالت بر آن كه سوء عاقبت آنان به جهت غلبهء شرك در\r\n\r\n","description":"","footnote":"","page_name":" 303 ","page_number":303},
  {"content":"\r\n\r\nآنان بوده است .\r\nيا آن كه مراد اين باشد كه اكثر آنها به جهت شرك ، و اقلّ ايشان به جهت معاصى ديگر هلاك شدند .\r\nتبصره : « سير » بر دو قسم است : سير جسمى و ديدن با چشم ، و ديگر سير عقلى و فكرى ؛ اولى منوط است به حركت شخص و سير در زمين و ديدن محلّ و مكان كفّار و مشركان و عبرت گرفتن از ويرانى عمارات و آثار ايشان و دومى كه سير عقلى باشد منوط و مربوط است به مطالعهء احوال گذشتگان و تأمّل در نتيجهء افعال بد آنان ؛ و اين قسمت را قرآن مجيد به طور مبسوط نسبت به امم گذشته عنوان فرموده كه عاقل فهيم را بينايى باشد ، لذا ابن عباس گفته است كه :\r\nمَنْ قَرَأَ الْقُرْآنَ وَ عَلِمَهُ سارَ فِى الأرْضِ ، لأنَّ فيهِ أخْبَارَ الْامَمِ\r\n: هر كه قرآن بخواند و فهم كند معانى آن را ، در زمين سير نمايد ؛ زيرا در قرآن شريف اخبار امم گذشته هست . « 1 »\r\n\r\n[ آسيب تأخير در دين‌گرايى 
  ]\r\n( آيهء 43 ) فَأَقِمْ وَجْهَكَ لِلدّينِ الْقَيّمِ مِن قَبْلِ أَن يَأْتِىَ يَوْمٌ لَّامَرَدَّ لَه‌ُو مِنَ اللَّهِ يَوْمَلِذٍ يَصَّدَّعُونَ\r\nلغت :\r\nصدع به معنى شكافتن . و يصّدّعون يعنى پراكنده مىشوند ، و پراكنده شدن ، شكافته شدن اجتماع است . و مردّ مصدر و به معنى ردّ و بازگشتن است .\r\nتفسير :\r\nپس روى دل خود را به سوى اين دين مستقيم و استوار متوجه كن - يعنى از جميع جهات توجّه نما و بر جادهء دين اسلام مستقيم و ثابت باش - پيش از آن كه روزى فرا رسد كه آن را از سوى خدا برگشتنى نيست ؛ يعنى روزى كه از جانب خدا بيايد و هيچ كس\r\n\r\n\r\n","description":"","footnote":"\r\n( 1 ) . تفسير مجمع البيان ، ج 4 ، ص 307 .\r\n","page_name":" 304 ","page_number":304},
  {"content":"\r\n\r\nنتواند آن را باز گرداند . در آن روز مردم گروه‌گروه شوند و از هم متفرق و پاشيده گردند ، جمعى به بهشت و گروهى به جهنم روند ، چنانچه در آيهء ديگر فرمايد : فَرِيقٌ فِى الْجَنَّةِوَ فَرِيقٌ فِى السَّعِيرِ . [ شورا ، 7 
  ]\r\nمَن كَفَرَ فَعَلَيْهِ كُفْرُه‌ُو وَ مَنْ عَمِلَ صلِحًا فَلِأَنفُسِهِمْ يَمْهَدُونَ ( 44 )\r\nتفسير :\r\nهر كس كافر شد پس زيان و جزاى كفر او كه خلود در آتش جهنّم مىباشد بر اوست ، و هر كس كار شايسته از طاعات و عبادات و خيرات و مبرات ، به جا آورد پس براى خود وسايل زندگى راحت ابدى عالم آخرت را فراهم مىكند .\r\nاز حضرت صادق عليه السلام روايت شده كه فرمود : عمل شايسته به بهشت مىرود و مىگستراند و مهيّا مىسازد براى صاحب خود اسباب راحتى را ، چنانچه شخص غلام خود را قبل از خود مىفرستد تا فراش او را براى او بگستراند ، پس قرائت فرمود : فَامَّا الَّذينَ امَنُوا وَعَمِلُوا الصّالِحاتِ فَلَانْفُسِهِمْ يَمْهَدُونَ « 1 » .\r\nتنبيه : آيهء شريفه تذكّر است براى بندگان به آن كه ضرر كفر و كفرانِ نمىرسد مگر به صاحبش ، و متعدى به غير نشود ، و منفعت ايمان و عمل صالح نيز به صاحبش باز گردد و هر كس گرو عمل خود باشد از ايمان و كفر و طاعت و معصيت و خير و شر ، و جزا و پاداش آن را خواهد ديد .\r\n( آيهء 45 ) لِيَجْزِىَ الَّذِينَ ءَامَنُواْ وَعَمِلُواْ الصلِحتِ مِن فَضْلِه‌ِى إِنَّه‌ُو لَايُحِبُّ الْكفِرِينَ\r\n\r\n\r\n","description":"","footnote":"\r\n( 1 ) . تفسير صافى ، ذيل آيهء شريفه .\r\n","page_name":" 305 ","page_number":305},
  {"content":"\r\n\r\nلغت :\r\nلام در ليجزى لام علت است و متعلق به « يمهدون » در آيهء قبل مىباشد .\r\nتفسير :\r\nتا خداى تعالى آنان را كه ايمان آورده و كارهاى شايسته انجام داده‌اند ، از فضل خويش پاداش دهد ؛ يعنى همهء پاداش‌ها از تفصل الهى است و گرنه كسى استحقاق ثواب ندارد .\r\nيا معنى اين باشد كه آنها را بر قدر استحقاق جزا دهد و از فضل و بخشش خود زياد فرمايد .\r\nإِنَّهُ لَايُحِبُّ الْكفِرِينَ : حقّاً كه خدا كافران را دوست نمىدارد ؛ يعنى لازمهء دوستى را كه انعام و احسان و افضال باشد براى كفّار منظور نفرمايد ؛ بلكه آنها را به جهنّم اندازد ؛ زيرا به سوء اختيار خود كفر را كه موجب خلود در آتش جهنّم است اختيار نمودند .\r\n( آيهء 46 ) وَ مِنْ ءَايتِه‌ِى أَن يُرْسِلَ الرّيَاحَ مُبَشّرَ تٍ وَ لِيُذِيقَكُم مّن رَّحْمَتِه‌ِى وَلِتَجْرِىَ الْفُلْكُ بِأَمْرِه‌ِى وَ لِتَبْتَغُواْ مِن فَضْلِه‌ِى وَ لَعَلَّكُمْ تَشْكُرُونَ\r\nتفسير :\r\nو از شواهد توحيد و قدرت و حكمت خدا ، آن است كه بادها را در حالتى كه مژده دهنده‌اند مىفرستد تا به آمدن باران مژده دهند .\r\nو تا شما را از رحمت‌ها و نعمت‌هاى خود كه تابع بادهاست بچشاند .\r\nو تا كشتىها در دريا به اراده و فرمان خداى تعالى جارى شود .\r\nو تا از روزىِ خود كه از فضل خدا مىباشد در تجارت دريا طلب كنيد . يا به باران با آنچه زراعت مىنماييد طلب روزى كنيد .\r\nوَ لَعَلَّكُمْ تَشْكُرُونَ : و شايد بر نعمت‌هاى الهى سپاس‌گزاريد .\r\nتبصره : خدا در آيهء شريفه بينا فرمايد بندگان را به نعمت عظيم خود كه باد باشد ، چنانچه حضرت صادق عليه السلام در توحيد مفضّل فرمايد : تنبيه مىكنم تو را بر منافعى كه در بادها باشد .\r\n\r\n","description":"","footnote":"","page_name":" 306 ","page_number":306},
  {"content":"\r\n\r\nنمىبينى كه اگر چند گاه باد نوزد ، موجب حدوث بيمارىها مىشود و نفس‌ها مىگيرد . . . و ميوه‌ها فاسد مىگردند و سبزىها متعفن مىگردند و احداث مواد طاعون و و با در بدن‌ها پيدا مىشود و آفت در غلّات پديد آيد ؛ پس معلوم شد كه وزيدن باد از حُسن تدبير خالق عباد است ، و باد ابرها را از موضعى به موضعى مىبرد و به يكديگر مىچسباند كه همهء افق را فرا گيرد و بعد از آمدن باران باز باد ابر را از هم مىپاشد « 1 » و . . . .\r\n\r\n[ انتقام از گناهكاران و يارى مؤمنان 
  ]\r\n( آيهء 47 ) وَ لَقَدْ أَرْسَلْنَا مِن قَبْلِكَ رُسُلًا إِلَى قَوْمِهِمْ فَجَآءُوهُم بِالْبَيّنتِ فَانتَقَمْنَا مِنَ الَّذِينَ أَجْرَمُواْ وَ كَانَ حَقًّا عَلَيْنَا نَصْرُ الْمُؤْمِنِينَ\r\nلغت :\r\nأجرموا به معنى گناه كردند است .\r\nتفسير :\r\nبه تحقيق پيش از تو - اى پيامبر - پيامبرانى به سوى قوم ايشان فرستاديم ، پس معجزه‌هاى روشن ، يا احكام واضح از حلال و حرام از جانب خدا براى ايشان آوردند و بعضى از قوم به آنها ايمان آورده و از آنها پيروى نمودند ، و برخى ديگر كافر شدند و مخالفت نمودند و مستوجب عقوبت شدند . پس ما از آنان كه كافر شدند انتقام گرفتيم و ايشان را هلاك نموديم و آنان را كه ايمان آورده بودند يارى كرديم .\r\nوَ كَانَ حَقًّا عَلَيْنَا نَصْرُ الْمُؤْمِنِينَ : و همواره يارى كردن مؤمنان بر ما حق و لازم است ؛ زيرا ايشان مستحق نصرت و يارى هستند .\r\nتنبيه : آيهء شريفه اشعار دارد به آن كه انتقام از كفّار براى نصرت اهل ايمان است ، و نيز در آيه تكريم و تعظيم مؤمنان است ؛ زيرا حكم فرموده كه آنها مستحق و مستوجب آن‌اند و ترك آن خلاف حكمت و خلف وعده است ، و هيچ يك از ذات الهى روا نيست .\r\n\r\n\r\n","description":"","footnote":"\r\n( 1 ) . به توحيد المفضّل ، ص 140 رجوع شود .\r\n","page_name":" 307 ","page_number":307},
  {"content":"\r\n\r\n( آيهء 48 ) اللَّهُ الَّذِى يُرْسِلُ الرّيحَ فَتُثِيرُ سَحَابًا فَيَبْسُطُه‌ُو فِى السَّمَآءِ كَيْفَ يَشَآءُ وَ يَجْعَلُه‌ُو كِسَفًا فَتَرَى الْوَدْقَ يَخْرُجُ مِنْ خِللِه‌ِى فَإِذَآ أَصَابَ بِه‌ِى مَن يَشَآءُ مِنْ عِبَادِه‌ِى إِذَا هُمْ يَسْتَبْشِرُونَ\r\nلغت :\r\nتثير مضارع از باب افعال است و مصدر آن أثاره به معنى حركت دادن و برانگيختن است .\r\nتفسير :\r\nخداى به حق ، آن ذاتى است كه بادها را مىفرستد ، پس به آن بادها ابرها را برمىانگيزاند و به هوا مىراند ، پس آن ابرها را هر گونه كه ارادهء او تعلق گيرد بگستراند و آنها را به صورت قطعه‌قطعه و پاره‌پاره‌هاى گوناگون درآورد ، آن گاه مىبينى كه باران از لابه‌لاى آن به حكم الهى بيرون مىآيد . پس چون آن باران را به هر سرزمينى كه مصلحت باشد برساند . ناگهان ايشان به سبب حصول فراوانى از آن آب ، شادمان و خرسند مىشوند .\r\nحضرت صادق عليه السلام به مفضّل فرمايد : تأمّل كن در منفعت ابر و صافى هوا كه گاه چنين و گاه چنان است ، و هر دو ضرورىِ مصلحت انسانى است ؛ و اگر يكى از اينها دائم مىبود امور معاش آنها مختلّ مىشد ؛ زيرا اگر هميشه باران مىباريد سبزىها متعفن و بدن حيوانات سست و هوا سرد مىشد و انواع بيمارىها در ميان مردم حادث و راه عبور مسدود مىگرديد ؛ و اگر هوا هميشه صاف بود و باران نمىباريد زمين خشك مىشد و گياه‌ها مىسوخت و آب چشمه‌ها و رودخانه‌ها زايل مىگرديد و ضرر بسيار وارد مىشد .\r\nتأمّل كن در نزول باران و تدبير حكيم عليم ، به درستى كه مقدّر فرموده از بالا بريزد تا جميعِ پست و بلند زمين را فرا گيرد و همه را سيراب كند ، و مقدَّر فرموده قطره‌قطره بيايد تا به قعر زمين فرو رفته باطن آن سيراب شود ؛ و اگر يك باره مىريخت ، زراعت‌ها فاسد مىگرديد و درخت‌ها مىشكست .\r\n\r\n","description":"","footnote":"","page_name":" 308 ","page_number":308},
  {"content":"\r\n\r\nو باران ، بدن‌ها را نرمى و هوا را از كدورت جلا مىدهد ، و و با و طاعون و امراضى كه از فساد هوا به هم رسد بر طرف كند ، و آفت زراعات و اشجار را دفع نمايد ، و فوايد باران بسيار است . « 1 »\r\n( آيهء 49 ) وَ إِن كَانُواْ مِن قَبْلِ أَن يُنَزَّلَ عَلَيْهِم مّن قَبْلِه‌ِى لَمُبْلِسِينَ\r\nلغت :\r\nمبلسين جمع « مبلس » به معنى نااميد و سرگردان است . احتمال هست كه من قبله تأكيد « من قبل » اوّل آيه باشد .\r\nتفسير :\r\nحقيقت اين است كه آنها پيش از آن كه باران بر سرشان فرو ريزد ( آرى ) پيش از آن سخت از آمدن باران نوميد بودند .\r\nفَانظُرْ إِلَى ءَاثرِ رَحْمَتِ اللَّهِ كَيْفَ يُحْىِ الْأَرْضَ بَعْدَ مَوْتِهَآ إِنَّ ذَ لِكَ لَمُحْىِ الْمَوْتَى وَ هُوَ عَلَى كُلّ شَىْءٍ قَدِيرٌ ( 50 )\r\nتفسير :\r\nپس به آثار رحمت خدا كه باران است بنگر تا مشاهده كنى چگونه خدا زمين را بعد از مردگى و افسردگى آن به اشجار و ميوه‌ها و زراعت‌ها و گل‌ها و ديگر روييدنىها زنده مىگرداند .\r\nتبصره : حضرت صادق عليه السلام به مفضّل مىفرمايد : تأمّل كن در انواع تدبير عليم قدير در اصناف درختان كه سالى يك مرتبه مىميرند . . . پس در فصل بهار زنده مىشوند و انواع فواكه را براى تو حاضر مىسازند ؛ هر ميوه را در وقتش ، چون نيك تأمّل كنى درختان باردار ، انواع لطايف بى شمار به كف\r\n\r\n\r\n","description":"","footnote":"\r\n( 1 ) . به توحيد المفضّل ، ص 148 - 150 رجوع شود .\r\n","page_name":" 309 ","page_number":309},
  {"content":"\r\n\r\nگرفته و نزد تو دراز كرده‌اند ؛ در صحن باغ نظر نما شاخه‌هاى گل ، طبق‌هاى رياحين و نسرين و ياسمين به دست برداشته‌اند كه هر يك را خواهى برگيرى ؛ اگر عقل دارى چرا ميزبان خود را نمىشناسى ، و اگر هشيارى چرا اصناف اين الطاف را نمىفهمى و شكر ولى نعمت خود را نمىگزارى ؟ اين اطعمه و ميوه‌ها و رياحين و گل‌ها و . . . در باغ و بستان و كوه و هامان ، براى تو مهيّا كرده و تو منكر احسان او و عاصى فرمان اويى و به جاى شكر ، كفران و با نعمت او ، عصيان او به جا مىآورى . « 1 »\r\nإِنَّ ذَ لِكَ لَمُحْىِ الْمَوْتَى : به درستى كه آن ذاتى كه قادر است بر زنده كردن زمين بعد از مردن آن و اخراج اشجار و نباتات ، زنده‌گردانندهء مردگان است ؛ يعنى بر زنده نمودن آنان در روز قيامت قادر است .\r\nوَ هُوَ عَلَى كُلّ شَىْءٍ قَدِيرٌ : و خدا بر همهء چيزهاى ممكنه تواناست ؛ زيرا قدرت او نسبت به جميع ممكنات يكسان است و زنده نمودن مردگان از جملهء مقدورات و ممكنات است .\r\n( آيهء 51 ) وَ لَلِنْ أَرْسَلْنَا رِيحًا فَرَأَوْهُ مُصْفَرًّا لَّظَلُّواْ مِن‌م بَعْدِه‌ِى يَكْفُرُونَ\r\nلغت :\r\nمصفرّاً يعنى زرد شده ، و ظلّوا به معنى « صاروا » است . و ضمير در فرأوه به « زرع » برمىگردد .\r\nتفسير :\r\nو اگر بادى سوزان و آفتزا كه باعث هلاك زراعت باشد بفرستيم ، پس كشتزار خود را بعد از سبزى ، زرد شده و نزديك به هلاك ببينند ، حتماً به جاى تنبّه و متوجه خدا شدن ، كفر و كفران پيشه كنند و حال آن كه بايستى در اين حال التجا به حق نمايند و از رحمت الهى نااميد نشوند ؛ بلكه به رحمت واسعهء او اميدوار باشند تا باران رحمت نازل و ثمرات\r\n\r\n\r\n","description":"","footnote":"\r\n( 1 ) . به توحيد المفضّل ، ص 159 رجوع شود .\r\n","page_name":" 310 ","page_number":310},
  {"content":"\r\n\r\nمرغوبهء مطلوبه از آن حاصل گردد .\r\nآيهء شريفه تنبيه است به عدم تدبّر آنها و سرعت تزلزل مردم به جهت عدم تفكّر و سوء رأى آنها ؛ زيرا نظر دقيق و صائب مقتضى آن است كه بر خدا توكل كنند و در حين حبس باران به درگاه او به استغفار ملتجى شوند . و از رحمت الهى مأيوس نباشند و به شكرگزارى و استدامهء طاعت مبادرت كنند ، و در وسعت و فراخى نعمت نيز سركشى ننمايند و در نزول بلا و آفت صابر باشند ؛ لكن آنها به عكس رفتار مىكردند ، هنگام بودن رحمت ، طغيان و سركشى مىنمودند ، و در وقت بلا بىصبرى و كفران نعمت مىكردند و اصلًا از اين طريقهء سيّئه بر نمىگشتند ؛ بلكه به قضاى الهى راضى نبودند و تأمّل و تعقّل نمىكردند كه تمام كارهاى خالق عالم حكيم بر وفق حكمت و مصلحت مىباشد .\r\n\r\n[ دل‌مردگى ، كرى و كورى حق ناپذيران 
  ]\r\n( آيهء 52 ) فَإِنَّكَ لَاتُسْمِعُ الْمَوْتَى وَ لَاتُسْمِعُ الصُّمَّ الدُّعَآءَ إِذَا وَلَّوْاْ مُدْبِرِينَ\r\nلغت :\r\nصمّ جمع « أصمّ » به معنى كر است . مدبرين اسم فاعل از باب افعال ، و معنى ادبار پشت كردن است .\r\nتفسير :\r\nو چون به گوش دل مواعظ حضرت رسول صلى الله عليه و آله را گوش نمىكردند ؛ لذا از حقيقت حال آنها خبر مىدهد كه اى پيغمبر ، از وعظ و نصيحت آنها دست بدار .\r\nزيرا تو مردگان كفر و عناد را نتوانى شنواند ؛ يعنى اين كافران به جهت اين كه به سوء اختيار ، راه فهم و پذيرفتن حق را به روى خود بسته‌اند در حكم مردگان‌اند .\r\nوَ لَاتُسْمِعُ الصُّمَّ الدُّعَآءَ : و نمىتوانى دعوت خود را به كرها در حالى كه پشت كننده‌اند و از قبول حق گريزان‌اند بشنوانى .\r\n\r\n","description":"","footnote":"","page_name":" 311 ","page_number":311},
  {"content":"\r\n\r\nذكر ادبار و پشت كردن ، كاشف از نهايت اعراض آنان است . يعنى اگر رو به گوينده باشد ، اگر چه نمىشنود ؛ اما به سبب حركات لب و دهان و اشارهء سر و دست چيزى در مىيابد ؛ اما كرى كه پشت بر متكلم دارد از اين مقدار احساس و ادراك نيز محروم است .\r\n( آيهء 53 ) وَ مَآ أَنتَ بِهدِ الْعُمْىِ عَن ضَللَتِهِمْ إِن تُسْمِعُ إِلَّا مَن يُؤْمِنُ بَايتِنَا فَهُم مُّسْلِمُونَ\r\nلغت :\r\nعمى جمع « أعمى » به معنى نابيناست ، و إن نافيه است .\r\nتفسير :\r\nو تو راه‌نمايندهء كوردلان از گمراهىشان نيستى ؛ يعنى نمىتوانى به اجبار و الزام آنها را به ايمان وادار كنى ؛ زيرا منافات با اختيار و تكليف دارد ، و لهذا بر تو همين تبليغ است و بس .\r\nتبصره : حق تعالى اعراض‌كنندگان از حق را يك بار به مردگان تشبيه فرموده در ترك تدبّر در دعوت پيغمبر ، و يك بار به كران تشبيه كرده به جهت عدم انتفاع ايشان از دعوت دعوت‌كنندهء خود ، بعد از آن به كوران تشبيه فرموده در هدايت نيافتن به راه حق و اين كه‌را را گم مىكنند و پى به منزل مطلوب نمىبرند .\r\nإِن تُسْمِعُ إِلَّا مَن يُؤْمِنُ بَايتِنَا فَهُم مُّسْلِمُونَ : مواعظ و نصايح و احكام قرآن را نمىتوانى بشنوانى مگر به كسانى كه به اقتضاى طبع و فطرت به آيات ما ( آيات كتاب ما ) ايمان آورده باشند ؛ زيرا ايمان ايشان آنها را بر آن مىدارد كه كلام قرآن را فرا گيرند و در معناى آن تدبّر نمايند و اطلاع يابند .\r\nپس ، از اين رو ايشان طبق استعداد فطرى در برابر ما تسليم‌اند .\r\n\r\n","description":"","footnote":"","page_name":" 312 ","page_number":312},
  {"content":"\r\n\r\n\r\n[ مراحل ضعف و قوت انسان و كوتاهى عمر 
  ]\r\n( آيهء 54 ) اللَّهُ الَّذِى خَلَقَكُم مّن ضَعْفٍ ثُمَّ جَعَلَ مِن‌م بَعْدِ ضَعْفٍ قُوَّةً ثُمَّ جَعَلَ مِن‌م بَعْدِ قُوَّةٍ ضَعْفًا وَ شَيْبَةً يَخْلُقُ مَا يَشَآءُ وَ هُوَ الْعَلِيمُ الْقَدِيرُ\r\nلغت :\r\nشيبة به معنى پيرى است .\r\nتفسير :\r\nاللَّهُ الَّذِى خَلَقَكُم مّن ضَعْفٍ : خداى به حق ، آن ذاتى است كه شما را به قدرت تامهء كاملهء خود از چيزى سست و ضعيف - يعنى در ابتداى آفرينش از اصلى ضعيف و سست كه نطفه باشد يا حالت طفوليت باشد ؛ زيرا اطفال در نهايت ضعف‌اند و به هيچ چيز قادر نيستند - خلق كرد .\r\nثُمَّ جَعَلَ . . . : سپس بعد از ناتوانى طفوليت يا نطفه ، از اوّل بلوغ تا زمان پيرى نيرو و قوّت فكرى و جسمى را قرار داد ، سپس ناتوانى و پيرى را قرارداد . خدا هر چه را مىخواهد از ضعف و قوّت و جوانى و پيرى مىآفريند ، و اوست دانا به احوال بندگان و مصالح ايشان و توانا به تغيير هيئت ايشان از اوّل انعقاد نطفه و سير مراتب تكوينيه تا آخر عمر ، و ظهور كمال و نقص و قوّت و ضعف در حالات انسانى ، همه دليل علم و قدرت خلّاق عالم و صانع بنى آدم است .\r\nحضرت صادق عليه السلام در حديثى در ردّ ابن ابى العوجاء مىفرمايد : چگونه محجوب باشد از تو ذاتى كه مىبينى قدرت او را در نفس خود با ايجاد تو و حال آن كه نبودى ، و بزرگى تو بعد از كوچكى تو ، و قوت تو بعد از ضعف تو ، و ضعف تو بعد از قوت تو ، و بيمارى تو بعد از صحّت تو ، و صحّت تو بعد از بيمارى تو ، و رضاى تو بعد از غضب تو ، و غضب تو بعد از رضاى تو ، و حزن تو بعد از فرح تو ، و فرح تو بعد از حزن تو ، و بغض تو بعد از دوستى تو ، و دوستى تو بعد از دشمنى تو ، و عزم\r\n\r\n","description":"","footnote":"","page_name":" 313 ","page_number":313},
  {"content":"\r\n\r\nو تصميم تو بعد از بى تصميمى تو ، و ترديد تو بعد از تصميم تو ، و ميل تو بعد از كراهت تو ، و كراهت تو بعد از ميل تو ، و رغبت تو بعد از ترس تو ، و ترس تو بعد از رغبت تو ، و اميد تو بعد از نااميدى تو ، و نااميدى تو بعد از اميد تو ، و به خاطر آمدن تو آنچه را كه نبوده در خيال تو ، و مخفى شدن آنچه در ذهن معتقد بودى « 1 » . آن قدر حضرت آثار قدرت الهى را از حالات انسانى شمرد كه آن زنديق متحير شود .\r\n( آيهء 55 ) وَ يَوْمَ تَقُومُ السَّاعَةُ يُقْسِمُ الْمُجْرِمُونَ مَا لَبِثُواْ غَيْرَ سَاعَةٍ كَذَ لِكَ كَانُواْ يُؤْفَكُونَ\r\nلغت :\r\nالساعة در اين جا به معنى قيامت است . امّا ساعة دوم به معنى مقدارى از زمان است .\r\nتفسير :\r\nو روزى كه قيامت بر پا شود - و تسميهء قيامت به ساعت به جهت آن است كه در ساعت آخر از دنيا باشد و به يك بار واقع شود - يُقْسِمُ الْمُجْرِمُونَ . . . : كافران و مجرمان سوگند خورند كه در دنيا يا در قبور يا در بين فناى دنيا و زنده شدن ، جز ساعتى درنگ نكرده‌اند و فاصله‌اى بين مرگ و زنده شدن در قيامت نبوده است ! آنها در دنيا نيز اين گونه خطا داشتند و به انحراف كشيده مىشدند . پس مراد آن است كه بناى كار كفّار بر خلاف حق ، و جهل ايشان به حق در دنيا و آخرت است و اين مطلب را آن جا هم به دروغ مىگويند .\r\nيا آن كه فاصله هر چند زياد باشد ؛ اما نسبت به عذاب غير متناهى آخرت ، ساعتى بيش به شمار نمىآيد .\r\n( آيهء 56 ) وَ قَالَ الَّذِينَ أُوتُواْ الْعِلْمَ وَ الْإِيمنَ لَقَدْ لَبِثْتُمْ فِى كِتبِ اللَّهِ إِلَى يَوْمِ الْبَعْثِ فَهذَا يَوْمُ الْبَعْثِ وَ لكِنَّكُمْ كُنتُمْ لَاتَعْلَمُونَ\r\n\r\n\r\n","description":"","footnote":"\r\n( 1 ) . كافى ، ج 1 ، ص 75 - 76 .\r\n","page_name":" 314 ","page_number":314},
  {"content":"\r\n\r\nتفسير :\r\nآنان كه علم و ايمان داده شده‌اند - يعنى آنان كه به سبب نصب ادلّهء الهى هدايت يافتند و موجب علم و ايمان ايشان به خدا شد كه مراد انبيا و ملائكه و مؤمنان باشند كه هم به صفت علم متّصف‌اند و هم به ايمان موصوف‌اند - در جواب كفّار گويند : شما بى شك طبق كتاب خدا ( لوح محفوظ و قرآن مجيد در آن عالم ) تا روز مبعوث شدن در قيامت درنگ كرده‌ايد .\r\nمراد آن است كه ملائكه و مؤمنان ، با اين قول آن چيزى را كه كفّار گفته و بر آن قسم خورده‌اند رد مىكنند .\r\nفَهذَا يَوْمُ الْبَعْثِ : پس اين است روز برانگيختن كه انكار مىكرديد و ظاهر شد بطلان انكار شما . و لكن شما از فرط جهل و عدم تفكّر و تدبّر ، نمىدانستيد و باور نداشتيد كه بعث و حشر و معاد براى جزاى اعمال ، حقّ و واقع شدنى است .\r\n( آيهء 57 ) فَيَوْمَلِذٍ لَّايَنفَعُ الَّذِينَ ظَلَمُواْ مَعْذِرَتُهُمْ وَ لَاهُمْ يُسْتَعْتَبُونَ\r\nلغت :\r\nيُسْتَعْتَبُونَ مضارع مجهول از باب استفعال است ؛ يعنى از آنها خواسته نمىشود كه عذرخواهى كنند و يا از خداى متعال استرضا و طلب رضايت نمايند .\r\nتفسير :\r\nچون كفّار و مجرمان ، قيامت را مشاهده كنند ، زبان اعتذار گشايند .\r\nپس آن روز آنان را كه با كفر و شرك و فسق و فجور و مخالفت با خدا بر خود ستم نمودند ، عذرخواهىشان فايده ندهد و از آنان نخواهند كه عذرخواهى كنند . يعنى روز قيامت به ايشان نگويند از خدا استرضا و طلب خشنودى نماييد ؛ زيرا حق تعالى در آن روز از آنها راضى نخواهد شد و عذرخواهى آنان نتيجه نخواهد داشت .\r\n\r\n","description":"","footnote":"","page_name":" 315 ","page_number":315},
  {"content":"\r\n\r\n\r\n[ هدايت ناپذيرى كافران 
  ]\r\n( آيهء 58 ) وَ لَقَدْ ضَرَبْنَا لِلنَّاسِ فِى هذَا الْقُرْءَانِ مِن كُلّ مَثَلٍ وَ لَلِن جِئْتَهُم بَايَةٍ لَّيَقُولَنَّ الَّذِينَ كَفَرُواْ إِنْ أَنتُمْ إِلَّا مُبْطِلُونَ\r\nتفسير :\r\nحقّاً در اين قرآن از هر گونه مثلى كه مردم را به كار آيد در بيان توحيد و نبوّت و حشر و نشر و اصول اعتقادات و فروع احكام و صفات اخلاقى ، مثل زديم .\r\nيا براى ايشان هر قصهء غريبه را كه در غرابت مانند امثال است و به سبب غرابت ضرب المثل شده است خوانديم ، و لكن بيدار نشدند . آرى ، برخى از جهت قساوت به مرتبه‌اى باشند كه آيات و شواهد مبدأ و معاد و معارف الهيه در آنها تأثير نبخشد ، چنانچه از حال آنها خبر مىدهد :\r\nوَ لَلِن جِئْتَهُم بَايَةٍ لَّيَقُولَنَّ الَّذِينَ كَفَرُواْ إِنْ أَنتُمْ إِلَّا مُبْطِلُونَ : و اگر تو - اى پيغمبر - براى منكران و معاندان ، آيتى از آيات قرآن يا معجزه‌اى كه مبدأ و معاد را اثبات نمايد بياورى ، آنان كه كافر شدند از فرط عناد و غايت تمرد و فساد ، گويند : شما - يعنى پيغمبر و مؤمنان - جز تزويركنندگان و آوردندگان مطلب باطل و بيهوده و غير واقعى نيستيد ! يعنى آنچه در باب ايمان آوردن به خدا و پيغمبر و حشر و نشر و وقوع حساب و عقاب مىگوييد ، دروغ است و بافتهء شما باشد ، نه آن كه از جانب خدا ! و چنان در كفر و گمراهى فرو رفته‌اند كه مثل كسانى هستند كه بر قلوب آنان مُهر نهاده شده كه ابداً از ضلالت نجات پيدا نكنند .\r\n( آيهء 59 ) كَذَ لِكَ يَطْبَعُ اللَّهُ عَلَى قُلُوبِ الَّذِينَ لَايَعْلَمُونَ\r\nتفسير :\r\nاين گونه خداوند بر دل‌هاى كسانى كه نمىدانند ( علم توحيد و دين ندارند ) مهر شقاوت و نافهمى مىنهد ؛ زيرا در طلب دانستن معارف حقّه نيستند ، و با وجود الطاف حق\r\n\r\n","description":"","footnote":"","page_name":" 316 ","page_number":316},
  {"content":"\r\n\r\nشامل نصب حجج واضحه و نزول آيات ظاهره ، بر اعتقادات فاسده و عادات خبيثهء خود اصرار دارند ، از اين رو حق تعالى ايشان را در وادى خذلان به سوء اختيارشان وا مىگذارد و لطف خاصّه از ايشان بر مىدارد به طورى كه گوييا مهر بر دل‌هاى آنها نهاده است .\r\nشك نيست در آن كه جهلِ مركب ، مانع است از ادراك حق ، و موجب تكذيب خواهد بود . و خداى متعال لطف خاصهء خود را به كسى منظور فرمايد كه ارسال رسل و انزال كتب ، او را فايده دهد و به حسن اختيار از وادى ضلالت به شاهراه هدايت قدم گذارد ؛ اما كسانى كه در عناد و انكار به گونه‌اى باشند كه اصلًا التفات به جانب دلايل هاديه و براهين واضحه با وجود وضوح دلالت آنها بر طريق حق نكنند خداوند ايشان را به حال خود واگذارد ؛ اين است معنى طبع قلب كه به خدا مجازاً و كنايتاً نسبت داده مىشود .\r\nتبصره : اين مطلب در علم كلام ثابت گرديده كه بنا بر مذهب حق و اماميه ، خداى تعالى فاعل شرّ نخواهد بود ؛ زيرا صدور شرّ مستلزم قبح است و خداوند از قبيح و نقص و عيب منزّه مىباشد . بنابراين اسناد ختم و طبع و اغفال و اقساء به حق تعالى ، بر سبيل مجاز باشد و معنى اين آيه مأوّل باشد به يكى از چند وجه :\r\nاوّل - آن كه اعراض از حق ، چون به جهت فرط عناد و انكار در قلوب آنها راسخ شده ، پس گوييا آن از صفات طبيعى ايشان گرديده است .\r\nدوم - اعراض كفّار راسخ و مستحكم شده بر وجهى كه راهى براى تحصيل ايمان ايشان غير از الجاء و اجبار باقى نمانده است و چون حكمت مقتضى آن نيست پس از ترك اجبار و الجاء تعبير به « طبع » شده است .\r\nسوم - آن كه خداى تعالى با اين كلام كفّار را به ضيق نظر و تفكّر نكردن نكوهش كرده است ، پس اين آيه در مقابل آيه أَفَمَن شَرَحَ اللَّهُ صَدْرَهُ لِلْإِسْلمِ فَهُوَ عَلَى نُورٍ مّن رَّبّهِ [ زمر ، 22 
  ] باشد . بنابراين جايز است وصف اعراض‌كنندگانِ از قبول ايمان بعد از اقامهء حجّت و برهان به آن كه قلوب آنان مطبوع است .\r\n( آيهء 60 ) فَاصْبِرْ إِنَّ وَعْدَ اللَّهِ حَقٌّ وَ لَايَسْتَخِفَّنَّكَ الَّذِينَ لَايُوقِنُونَ\r\n\r\n","description":"","footnote":"","page_name":" 317 ","page_number":317},
  {"content":"\r\n\r\nلغت :\r\nاستخفاف غالباً به معنى سبك شمردن استعمال مىشود ؛ اما در اين جا گفته مىشود مقصود وادار كردن به سبكى و سستى و اضطراب است .\r\n\r\n[ لزوم ايمان به وعدهء الهى 
  ]\r\nتفسير :\r\nفَاصْبِرْ إِنَّ وَعْدَ اللَّهِ حَقٌّ : پس بر آزار و اضرار و تهديد و نيرنگ و اعراض منكران و معاندان صبر كن ، مسلَّماً وعدهء خدا به نصرت و اعلاى كلمهء حق و غلبهء دين تو بر تمام اديان ، درست و حق است ، و خداى تعالى به وعدهء خود وفا خواهد فرمود ، چه خلاف وعده مستلزم قبيح ، و صدور آن از حكيم على الاطلاق محال است .\r\nوَ لَايَسْتَخِفَّنَّكَ . . . : و مبادا كسانى كه يقين به وعده‌هاى الهى ندارند تو را به اضطراب و سبكى درآورند ؛ يعنى نبايد به جهت تكذيب معاندان ، در تو سستى و قصورى در دعوت پيدا شود ؛ زيرا آنها اهل شك و ضلالت‌اند و انكار از ايشان غريب نيست ، پس در امر دين خود ثابت و راسخ باش .\r\nآيهء شريفه تنبيه است براى مؤمنان در ثبات در دين و عدم تزلزل به خاطر انكار معاندان .\r\nحضرت صادق عليه السلام فرمود :\r\nإنَّ الْمُؤْمِنَ أشَدُّ مِنْ زُبُرِ الْحَديدِ ، إنَّ زُبُرَ الْحَديدِ إذَا دَخَلَ النَّارَ تَغيَّرَ ، وَإنَّ الْمُؤْمِنَ لَوْ قُتِلَ ثُمَّ نُشِرَ ثُمَّ قُتِلَ لَمْ يَتَغَيَّرْ قَلْبُهُ :\r\nمؤمن ، سخت‌تر است از پارهء آهن ، چون پارهء آهن وقتى داخل آتش شود تغيير كند ، و مؤمن اگر كشته شود ، پس زنده شود ، بعد كشته شود ، قلب او تغيير نكند . « 1 »\r\n\r\n\r\n","description":"","footnote":"\r\n( 1 ) . بحار الانوار ، ج 67 ، ص 304 - 303 ، به نقل از صفات الشيعة صدوق ، ص 179 .\r\n","page_name":" 318 ","page_number":318},
  {"content":"\r\n\r\n\r\nسورهء لقمان\r\n( سورهء 1 ) ( بِسْمِ اللَّهِ الرَّحْمنِ الرَّحِيمِ ) الم\r\n\r\n[ هدايت قرآنى نيكوكاران و ويژگىهايش 
  ]\r\nتفسير :\r\nدربارهء الف ، لام ، ميم در آغاز تفسير سورهء عنكبوت مطالبى ياد شد .\r\n( آيهء 2 ) تِلْكَ ءَايتُ الْكِتبِ الْحَكِيمِ\r\nتفسير :\r\nاين آيات ( آيات اين سوره ) آيات كتاب حكمت‌آميز است .\r\nيا آيات كتابى است كه متضمّن تمام حكمت‌ها و مصالح بندگان است .\r\nيا آيات كتابى است كه ميان حلال و حرام حاكم است .\r\nيا آيات كتابى است كه محكم و متقن مىباشد .\r\n\r\n","description":"","footnote":"","page_name":" 319 ","page_number":319},
  {"content":"\r\n\r\nيا آيات قرآن يا لوح محفوظ است كه داراى علوم ، احكام شرع ، و مستقلات عقلى است .\r\n( آيهء 3 ) هُدًى وَ رَحْمَةً لّلْمُحْسِنِينَ\r\nاعراب :\r\nهدى و رحمة حال است براى آيات ، نه براى « كتاب » كه مضاف اليه است . البته برخى هم حال براى مضاف اليه را صحيح مىدانند .\r\nتفسير :\r\nدر حالى كه براى نيكوكاران از جانب خداوند رحمان راهنما و رحمت است .\r\nمراد ، نيكوكاران اهلِ توحيدند كه بزرگ‌ترين احسان را در حق خود نموده كه خداشناس شده‌اند .\r\n( آيهء 4 ) الَّذِينَ يُقِيمُونَ الصَّلَوةَ وَ يُؤْتُونَ الزَّكَوةَ وَهُم بِالْأَخِرَةِ هُمْ يُوقِنُونَ\r\nتفسير :\r\nدر اين آيه نيكوكاران را به صفات سه‌گانه وصف فرمايد :\r\nوصف اول : آن كه نماز واجب را به پاى دارند ؛ يعنى با شرايط و اجزا در اوقات معينه مىخوانند .\r\nوصف دوم : آن كه زكات واجب را مىدهند .\r\nوصف سوم : آن كه به سراى ديگر كه قيامت است ، يقين دارند .\r\nتبصره : تخصيص صفات سه‌گانه به جهت اين است كه اصول كمالات نفسانى و درجات\r\n\r\n","description":"","footnote":"","page_name":" 320 ","page_number":320},
  {"content":"\r\n\r\nمقام انسانى را كه مركّب باشد از عبادت بدنى ، و عبادت مالى ، و تصديق قلبى به ثواب و عقاب آخرت و معاد ، شامل است .\r\n( آيهء 5 ) أُوْللِكَ عَلَى هُدًى مّن رَّبّهِمْ وَ أُوْللِكَ هُمُ الْمُفْلِحُونَ\r\nتفسير :\r\nآن گروه كه صفات ياد شده را دارند بر پايهء هدايتى ( به سوى معارف دينى و كمالات انسانى ) از جانب پروردگارشان هستند و آنهايند كه رستگارند به جهت اين كه ايمان و اعمال صالحه دارند .\r\n\r\n[ نكوهش نضر بن حارث 
  ]\r\n( آيهء 6 ) وَ مِنَ النَّاسِ مَن يَشْتَرِى لَهْوَ الْحَدِيثِ لِيُضِلَّ عَن سَبِيلِ اللَّهِ بِغَيْرِ عِلْمٍ وَ يَتَّخِذَهَا هُزُوًا أُوْللِكَ لَهُمْ عَذَابٌ مُّهِينٌ\r\nاعراب :\r\nيتّخذها عطف به ليضلَّ است يا عطف به يشترى مىباشد اگر مرفوع قرائت شود .\r\nگفته شده ضمير مؤنث در يتّخذها به سبيل بر مىگردد ، و سبيل مؤنث است ؛ زيرا در سورهء يوسف آمده است : « هذه سبيلى » . يا به « حديث » برمىگردد زيرا مقصود از آن « احاديث » است .\r\nتفسير :\r\nشأن نزول : نقل شده كه نضر بن حارث براى تجارت به فارس رفته و قصهء رستم و اسفنديار را آورده بود ، و بعضى ديگر زنان مغنّيه را خريدارى نموده مىآوردند و مجالس ، فراهم نموده مردم را با استماع آواز و صداى آنها از شنيدن حق و قرآن باز مىداشتند ، پس اين آيهء شريفه نازل شد :\r\n\r\n","description":"","footnote":"","page_name":" 321 ","page_number":321},
  {"content":"\r\n\r\nاز مردم كسانى هستند كه سخنان باطل و هزل و لهو را مىخرند ، تا جاهلانه مردم را از راه خدا گمراه سازند ، و راه خدا و قرآن و دين را به مسخره گيرند ! آن گروه عذابِ خوار و ذليل‌كننده‌اى خواهند داشت .\r\nاز حضرت باقر و حضرت صادق و حضرت رضا عليهم السلام روايت شده است كه مراد از لهو الحديث غنا باشد . « 1 » طبرسى رحمه الله در مجمع البيان فرمايد : مراد از « لهو » هر چيزى است كه از راه خدا و طاعت الهى باز دارد « 2 » .\r\nمىتوان گفت : لهو الحديث مصداق‌هاى فراوانى دارد مانند : غناى طرب‌آور ، ترانه‌هاى فاسد ، اشعار و گفتارهاى ركيك ، بهتان و غيبت سرايى ، رمان‌ها و افسانه‌هاى فسادانگيز و . . .\r\nدربارهء شنيدن آواز مخصوص به مجالس لهو و لعب ، و مذمّت و منع از آن و حرام بودن آن رواياتى از معصومان عليهم السلام رسيده است ، به يكى از آنها اشاره مىكنيم .\r\nعيّاشى روايت نموده كه شخصى خدمت حضرت صادق عليه السلام عرض كرد : پدر و مادرم فداى شما من داخل مستراح خانه خود شوم و همسايه‌ها زنان آوازه‌خوان دارند ، كه مىخوانند و مىزنند ، چه بسا به سبب طول دادن نشستن در آن جا صداى آنها را گوش كنم . حضرت فرمود : اين كار را نكن . . . .\r\n( آيهء 7 ) وَ إِذَا تُتْلَى عَلَيْهِ ءَايتُنَا وَلَّى مُسْتَكْبِرًا كَأَن لَّمْ يَسْمَعْهَا كَأَنَّ فِى أُذُنَيْهِ وَقْرًا فَبَشّرْهُ بِعَذَابٍ أَلِيمٍ\r\nاعراب و لغت :\r\nمستكبراً حال از فاعل ولّى است . وقر به معنى سنگينى گوش يا ناشنوايى است .\r\n\r\n\r\n","description":"","footnote":"\r\n( 1 ) . تفسير مجمع البيان ، ج 4 ، ص 313 .\r\n( 2 ) . همان .\r\n","page_name":" 322 ","page_number":322},
  {"content":"\r\n\r\nتفسير :\r\nو زمانى كه بر كسى كه خريدارى كند اباطيل و لهو و غنا را ، آيات و فرامين ما تلاوت و خوانده شود متكبرانه روى بگرداند ، گوييا كه هرگز آن را نشنيده ، گوييا در هر دو گوش او سنگينى باشد ؛ يعنى مانند كسى است كه گوش او كر است و قدرت بر شنيدن ندارد . پس او را به عذاب دردناك بشارت ده ؛ يعنى به او اعلام كن كه عذاب دردناكى براى او هست .\r\nتنبيه : حالات ثلاثه ، بيان حال اعراض‌كنندگان از آيات الهى و سخن حق است كه هر يك از ديگرى قبيح‌تر باشد . در مرتبهء اوّل فرموده كه وقتى آيات الهى بر او تلاوت شود پشت كند به حالت تكبر ، و اين صفت از اعظم قبايح و موجب كفر است .\r\nو در مرتبهء دوم تشبيه فرمود او را به حال كسى كه اصلًا دستورات الهى را نشنيده باشد .\r\nو در مرتبهء سوم تشبيه فرموده او را به حال كسى كه قوهء سامعهء ندارد و كر است ؛ زيرا كسى كه قوهء سامعه دارد اما به آن ترتيب اثر نمىدهد ، با كسى كه كر باشد مساوى خواهد بود .\r\nإِنَّ الَّذِينَ ءَامَنُواْ وَ عَمِلُواْ الصلِحتِ لَهُمْ جَنتُ النَّعِيمِ * خلِدِينَ فِيهَا وَعْدَ اللَّهِ حَقًّا وَ هُوَ الْعَزِيزُ الْحَكِيمُ ( 8 - 9 )\r\nتفسير :\r\nالبته آنان كه به خدا و رسول و معاد و تمام معتقدات حقّه ايمان آوردند و كارهاى شايسته و پسنديدهء نزد خدا و رسول به جاى آرند لَهُمْ جَنتُ النَّعِيمِ . . . : براى ايشان بهشت‌ها و باغ‌هاى پر نعمت است ، كه جاودانه در آن بهشت‌ها به سر مىبرند . وَعْدَ اللَّهِ . . .\r\nوعده فرموده است خدا وعدهء حق و راست ، كه خلاف آن واقع نشود ، وَ هُوَ الْعَزِيزُ الْحَكِيمُ : و اوست خداى غالب دانا به مصلحت .\r\nغالب است كه هيچ كس بر او غالب نتواند شد تا او را از انجام وعده و وعيد خود منع كند ؛ و عالم است به مصلحت كه هر چه فرمايد و انجام دهد بر وجه حكمت\r\n\r\n","description":"","footnote":"","page_name":" 323 ","page_number":323},
  {"content":"\r\n\r\nو مصلحت باشد .\r\n\r\n[ عجايب آسمان‌ها و زمين 
  ]\r\n( آيهء 10 ) خَلَقَ السَّموَ تِ بِغَيْرِ عَمَدٍ تَرَوْنَهَا وَ أَلْقَى فِى الْأَرْضِ رَوَ سِىَ أَن تَمِيدَ بِكُمْ وَ بَثَّ فِيهَا مِن كُلّ دَآبَّةٍ وَ أَنزَلْنَا مِنَ السَّمَآءِ مَآءً فَأَم‌نبَتْنَا فِيهَا مِن كُلّ زَوْجٍ كَرِيمٍ\r\nلغت :\r\nرواسى جمع « راسيه » به معنى ثابت و راسخ و صفت « جبالًا » مقدّر است .\r\nتفسير :\r\nآسمان‌ها را بدون ستونى كه آن را بينيد آفريد ؛ يعنى عَمَدِ آن عبارت از امساك آن به قدرت تامهء الهيه است .\r\nقول ديگر آن كه عَمَد دارد و لكن ديده نمىشود . « 1 » وَ أَلْقَى رَوَ سِىَ أَن تَمِيدَ بِكُمْ . . . : و در زمين بعد از ايجاد آن ، كوه‌هاى بلند و استوار و پابرجا بيفكند تا مبادا به زلزله‌هايش شما را ناآرام كند .\r\nوَ بَثَّ فِيهَا مِن كُلّ دَآبَّةٍ : ديگر از شواهد قدرت الهى آن كه : پراكنده فرمود در زمين از هر نوع جنبنده‌اى ، چرنده و درنده و پرندهء صحرايى و دريايى ، وحشى و اهلى كه عدد آنها را غير از خدا كسى اطلاع ندارد و هر طبقه و صنفى را به فراخور حال آنها از حيث غذا و مسكن ، لوازم نشو و نما فراهم ساخته كه عقول در تدبير آنها واله و متحير باشد .\r\nو حضرت صادق عليه السلام در حديث مفضّل شرح مبسوطى بيان فرمايد از تسخير چهارپايان براى انسان و گريزان ساختن درندگان از مسكن آدميان و مقرّر ساختن چينه‌دان براى مرغان تا خلقت موران كه مىفرمايد : تأمّل نما در مور كوچك ضعيف ، آيا\r\n\r\n\r\n","description":"","footnote":"\r\n( 1 ) . مجمع البيان ، ج 4 ، ص 314 .\r\n","page_name":" 324 ","page_number":324},
  {"content":"\r\n\r\nدر آن از آنچه صلاح آن حيوان در آن است نقصى مىيابى ؟ پس از كجاست اين حُسن تقدير و لطف تصوير در آفريدن مور حقير ، مگر از تدبير مدبرى كه در قدرت او صغير و كبير و جليل و حقير مساوى است ؟ « 1 » وَ أَنزَلْنَا مِنَ السَّمَآءِ مَآءً فَأَنبَتْنَا فِيهَا مِن كُلّ زَوْجٍ كَرِيمٍ : و از آسمان آبى به صورت باران و برف و تگرگ فرود آوريم ، پس به سبب آن در زمين از هر گياهى جفتى نفيس و پرارزش و يا از هر صنف ، گياهى نيكو و پرمنفعت رويانديم ، كه هر يك را شكلى و رنگى و بويى و طعمى و خاصيتى و منفعتى است .\r\nيكى غذاى بدن مىشود و ديگرى قوّت تن ، يكى زهر جان گزا و ديگرى ترياق روح افزا ، آن جان ستاند و اين روح بخشد ؛ يكى خواب مىآورد و ديگرى خواب از چشم مىبرد ، يكى مفرّح جان و ديگرى سبب اندوه بىپايان ، يكى سرد و ديگرى گرم ، يكىتر است و ديگرى خشك ، و حال آن كه همه از يك زمين روييده و از يك چشمه آب خورده‌اند .\r\n( آيهء 11 ) هذَا خَلْقُ اللَّهِ فَأَرُونِى مَاذَا خَلَقَ الَّذِينَ مِن دُونِه‌ِى بَلِ الظلِمُونَ فِى ضَللٍ مُّبِينٍ\r\nلغت :\r\nأرونى فعل امر از باب افعال و مصدر آن « إرائه » به معنى نشان دادن است .\r\nتفسير :\r\nخداى تعالى به اين امور بر عزّت خود استدلال فرموده كه آن كمال قدرت اوست و بر حكمت خود كه كمال علم اوست . و فرموده است :\r\nهذَا خَلْقُ اللَّهِ فَأَرُونِى مَاذَا خَلَقَ الَّذِينَ مِن دُونِهِ : اين‌ها كه ياد شد از آسمان و زمين و كوه\r\n\r\n\r\n","description":"","footnote":"\r\n( 1 ) . به توحيد المفضّل ، ص 111 رجوع شود .\r\n","page_name":" 325 ","page_number":325},
  {"content":"\r\n\r\nو حيوان و نبات ، آفريدهء خداست . پس اى مشركان ، نشان دهيد كسان ديگرى كه آنها را شريك خدا مىپنداريد چه چيز را آفريده‌اند ؟ يعنى آنها چيزى نيافريده‌اند تا مستحق شركت باشند .\r\nبَلِ الظلِمُونَ فِى ضَللٍ مُّبِينٍ : بلكه مشركان كه از جادهء حق منحرف شده‌اند در گمراهى آشكار هستند كه عاجز را با قادر و مخلوق را با خالق در پرستش و ستايش شريك سازند ، و بطلان اين مطلب بر هيچ عاقلى پنهان نخواهد بود و وجدان انسان با انصاف بر آن حاكم است .\r\n\r\n[ تلازم حكمت با شكر 
  ]\r\nوَلَقَدْ ءَاتَيْنَا لُقْمنَ الْحِكْمَةَ أَنِ اشْكُرْ لِلَّهِ وَ مَن يَشْكُرْ فَإِنَّمَا يَشْكُرُ لِنَفْسِه‌ِى وَ مَن كَفَرَ فَإِنَّ اللَّهَ غَنِىٌّ حَمِيدٌ\r\nتفسير :\r\nهمانا ما به لقمان حكمت داديم ( دانش‌هاى پر سود عقلى و نقلى داديم و از جمله اين را گفتيم ) كه خداى را بر نعمتى كه به تو كرامت فرموده شكر كن . و هر كه سپاس‌گزارى كند خداى را بر نعمت‌هاى او ، پس جز اين نيست كه براى خود سپاس‌گزارى مىكند ؛ زيرا نفع شكر كه دوام و مزيد نعمت در دنيا و استحقاق ثواب در آخرت است به او باز مىگردد . و هر كه كفران و ناسپاسى كند پس به تحقيق كه خداوند از سپاس او بىنياز است ، و سزاوار ستايش است اگرچه كسى او را ستايش نكند .\r\nيا محمود است كه همهء كائنات حتى جاحد و كافر به لسان حال ، حمدكنندهء ذات يگانهء او باشند .\r\nبرخى از مفسّران گفته‌اند : لقمان ، معاصر حضرت داوود عليه السلام بود ؛ و بنا بر قول اصح پيغمبر نبود ؛ بلكه بندهء شايستهء خدا بود . « 1 » از حضرت صادق عليه السلام روايت شده كه فرمود : به خدا قسم لقمان را حكمت عطا نفرمود براى\r\n\r\n\r\n","description":"","footnote":"\r\n( 1 ) . مجمع البيان ، ج 4 ص 315 .\r\n","page_name":" 326 ","page_number":326},
  {"content":"\r\n\r\nحسب يا مال يا اهل يا بزرگى جثه يا حسن و جمال ، و لكن او مردى بود در انجام فرمان خدا قوى و از معاصى پرهيزكار و ساكت و خاموش و . . . . « 1 »\r\n\r\n[ پندهاى لقمان به فرزندش 
  ]\r\n( آيهء 13 ) وَ إِذْ قَالَ لُقْمنُ لِابْنِه‌ِى وَ هُوَ يَعِظُه‌ُو يبُنَىَّ لَاتُشْرِكْ بِاللَّهِ إِنَّ الشّرْكَ لَظُلْمٌ عَظِيمٌ\r\nإذ مفعول « اذكر » مقدَّر است . و لقمان به خاطر تعريف و الف و نون زائد يا به خاطر تعريف و عجمه غيرمنصرف است .\r\nتفسير :\r\nدر اين جا حق تعالى يك بخش از مواعظ لقمان را بيان مىفرمايد :\r\nو ياد آور زمانى را كه لقمان به پسر خود در حالى كه او را پند مىداد گفت : اى پسر عزيزم ، براى خدا شريك و همتا قرار مده ؛ زيرا كه شرك ستمى بزرگ است ؛ زيرا بزرگى ظلم به تناسب بزرگى مظلوم است و يكسان شمردن آن كه جز از او نعمتى نيست با آن كه هيچ نعمتى از او نيست بسيار قبيح است !\r\nتنيبه : اين كلام شريف كه نهى از شرك است ، شامل شود شرك در چهار مقام را :\r\n1 - شرك در ذات ، 2 - شرك در صفات . 3 - شرك در افعال . 4 - شرك در عبادات ؛ و بيان آن از عنوان توحيد معلوم گردد كه موحّد بايد در چهار مقام توحيد را دارا باشد :\r\n1 - توحيد در ذات ، و آن عبارت است از اين كه واجب الوجود بالذات را منحصر در خداوند يكتا بداند ، و شريكى براى ذات مقدسش قرار ندهد ، و به قلب اعتقاد و به زبان اقرار كند كه واجب الوجودى غير ذات مقدّس خدا نيست و نخواهد بود .\r\n2 - توحيد در صفات ، و آن عبارت است از اين كه خداوند را از تركيب عقلى و خارجى منزّه بداند ، و تنزيه بنمايد حقّ - جلّ و علا - را از اين كه صفات كماليهء او زائد بر\r\n\r\n\r\n","description":"","footnote":"\r\n( 1 ) . به تفسير صافى ذيل آيهء شريفه رجوع شود .\r\n","page_name":" 327 ","page_number":327},
  {"content":"\r\n\r\nذات او باشد .\r\n3 - توحيد در افعال ، و آن عبارت است از اين كه تأثير در عالم وجود را منحصر بداند به پروردگار عالميان ، و براى او شريكى در افعال قرار ندهد ، و هيچ چيز را در عالم امكان منشأ اثر نداند ، و همهء آنها را منتسب به واجب الوجود بداند ، و مصادر امور را منحصر به خداوند جليل بداند ، و اين كه اوست مبدأ هر موجودى و ايجادكنندهء هر كارى از خلق و رزق و عطا و منع و غنا و فقر و صحّت و مرض و حيات و ممات و غيره .\r\n4 - توحيد در عبادت ، به اين معنا كه از براى حق تعالى شريكى در عبادت قرار ندهد ، و بندگى و پرستش و ستايش را خاصهء ذات ، او داند و كسى را در عبادت خدا شريك نسازد ، و از شرك جلىّ و خفى ( ريا ) منزّه باشد .\r\n\r\n[ رفتار درست با پدر و مادر 
  ]\r\n( آيهء 14 ) وَ وَصَّيْنَا الْإِنسنَ بِوَ لِدَيْهِ حَمَلَتْهُ أُمُّه‌ُو وَهْنًا عَلَى وَهْنٍ وَ فِصلُه‌ُو فِى عَامَيْنِ أَنِ اشْكُرْ لِى وَ لِوَ لِدَيْكَ إِلَىَّ الْمَصِيرُ\r\nاعراب :\r\nتقدير وهناً « بوهن » بوده و حرف جر آن حذف شده و توسط حملته منصوب گرديده است . و تقدير أن اشكر لى « بأن اشكر لى » مىباشد ؛ يعنى بالشكر لى و . . . .\r\nتفسير :\r\nبعد از امر به شكرگزارى نعمت‌هاى الهى ، به سپاسدارى و شكر والدين كه اعظم نعمت‌ها بر فرزند است امر مىفرمايد :\r\nوَ وَصَّيْنَا الْإِنسنَ بِوَ لِدَيْهِ حَمَلَتْهُ أُمُّهُ وَهْنًا عَلَى وَهْنٍ وَ فِصلُهُ فِى عَامَيْنِ : ما انسان را دربارهء پدر و مادرش به نيكويى كردن به آنها و فرمان‌بردارى از ايشان و سپاسدارى و حق‌شناسى آنان سفارش كرديم ، در حالى كه مادرش او را در شكم خود در ايام باردارى در حال ضعف روى ضعف حمل كرد ؛ يعنى هميشه ضِعف او مضاعف مىشد تا وضع حمل شود . و\r\n\r\n","description":"","footnote":"","page_name":" 328 ","page_number":328},
  {"content":"\r\n\r\nشير دادن و جدا كردن و باز گرفتن او از شير در مدّت دو سال بود ؛ يعنى بعد از ولادت در عرض اين مدّت او را شير داده و تربيت نموده ، پس بر فرزند ، حقّ حمل و شير دادن و تربيت داشته و مستحق شكرگزارى و احسان باشد .\r\nآيهء شريفه دليل است بر آن كه بيشترين مدّت رضاع و شير دادن به طفل دو سال است .\r\nأَنِ اشْكُرْ لِى وَ لِوَ لِدَيْكَ إِلَىَّ الْمَصِيرُ : ( بيان و تفسير وصيت ، يا علت وصيت و سفارش ، يا بدل اشتمال والدين است ) يعنى : انسان را امر فرموديم به اين كه شكر كن مرا به حمد و طاعت ، و پدر و مادر خود را به احسان ، كه بازگشت همه به سوى حكم و جزاى من است .\r\nتنبيه : آيهء شريفه آگاهى است به رعايت حقوق پدر و مادر خصوصاً مادر كه يادآورى فرموده حمل و وضع و رضاع و تربيت را كه هر يك نوعى زحمت فوق العاده دارد كه تحمّل آن دشوار مىباشد ، و تأمّل در اين احوال ، احسان و اطاعت را ايجاب نمايد .\r\nو شخصى از حضرت رسول صلى الله عليه و آله سؤال نمود كه : به چه كسى نيكويى كنم ؟ فرمود :\r\nمادرت را . عرض كرد : بعد از او ؟ فرمود : مادرت را . باز پرسيد ، فرمود : مادرت را . عرض كرد :\r\nبعد از آن كه را نيكويى كنم ؟ فرمود : پدرت را . « 1 » از فرمايش حضرت كه سه مرتبه مادر را فرموده و مرتبهء چهارم پدر را ، تقدم و عظمت حق مادر بر پدر استفاده شود و براى عاقل بصير همين فرمايش كافى خواهد بود .\r\n( آيهء 15 ) وَ إِن جهَدَاكَ عَلَى أَن تُشْرِكَ بِى مَا لَيْسَ لَكَ بِه‌ِى عِلْمٌ فَلَا تُطِعْهُمَا وَ صَاحِبْهُمَا فِى الدُّنْيَا مَعْرُوفًا وَ اتَّبِعْ سَبِيلَ مَنْ أَنَابَ إِلَىَّ ثُمَّ إِلَىَّ مَرْجِعُكُمْ فَأُنَبّئُكُم بِمَا كُنتُمْ تَعْمَلُونَ\r\nاعراب :\r\nتقدير على أن تشرك « على الشرك » است . و معروفاً صفت مصدر صاحبهما است كه در تقدير مىباشد يعنى مصاحبةً معروفاً .\r\n\r\n\r\n","description":"","footnote":"\r\n( 1 ) . اصول كافى ، ج 2 ، ص 159 و 160 ، ح 9 .\r\n","page_name":" 329 ","page_number":329},
  {"content":"\r\n\r\nتفسير :\r\nبعد از آن در تعيين حدّ اطاعت فرمايد :\r\nو اگر كوشش كنند پدر و مادر تو ، و بخواهند تو را وادر كنند بر اين كه چيزى را كه به الوهيت و ربوبيت آن علم ندارى شريك من قرار دهى ، پس فرمان نبر و ايشان را اطاعت مكن .\r\nتبصره : آيهء شريفه دليل است بر آن كه والدين اگر امر نمايند به معصيت خدا ، اطاعت آنها جايز نخواهد بود ، چنانچه در عيون اخبار الرضا عليه السلام ابن بابويه رحمه الله از حضرت رضا عليه السلام روايت نموده فرموده :\r\nبِرُّ الْوالِدَيْنِ وَاجِبٌ وَإنْ كَانَا مُشْرِكَيْنِ ، وَلَا طاعَةَ لَهُما في مَعْصِيَةِ الْخَالِقِ وَلَا لِغَيْرِهِما ؛ فَإنَّهُ لَا طَاعَةَ لِمَخْلُوقٍ في مَعْصِيَةِ الْخَالِقِ .\r\nنيكويى به والدين واجب است اگرچه مشرك باشند . و هيچ اطاعتى براى ايشان در نافرمانى خالق نيست و همچنين براى غير آنها ؛ زيرا براى مخلوق هيچ اطاعتى در معصيت خالق نيست . « 1 » وَ صَاحِبْهُمَا فِى الدُّنْيَا مَعْرُوفًا : و در دنيا با ايشان نيكو معاشرت و مصاحبت كن به طورى كه پسنديدهء شرع و مقتضاى كَرم و ادب باشد . حاصل آن كه در معاشرت مدارا كن به رفق ، و آزار و اذيّت آنان را تحمّل كن ؛ چنانچه در حال صغر تو متحمل شدند ، و تنگ مگير بر آنان در آنچه خدا به تو مرحمت فرموده از خوردنى و آشاميدنى و پوشيدنى ، و روى ترش مكن به آنها ، و صداى خود را بر آنان بلند منما ؛ زيرا تعظيم ايشان اطاعت امر الهى مىباشد .\r\nوَ اتَّبِعْ سَبِيلَ مَنْ أَنَابَ إِلَىَّ . . . : و پيروى كن در دين ، راه كسى را كه به سوى من به توحيد و اخلاص در طاعت بازگشته است كه او حضرت پيغمبر و ائمهء هدى - صلوات اللَّه عليهم - باشند ؛ چنانچه على بن ابراهيم قمى رحمه الله از حضرت باقر عليه السلام روايت نموده كه مراد ، راه حضرت محمد صلى الله عليه و آله است . « 2 »\r\n\r\n\r\n","description":"","footnote":"\r\n( 1 ) . عيون اخبار الرضا عليه السلام ، چ نجف 1390 هجرى ، ج 2 ، ص 124 .\r\n( 2 ) . تفسير قمى ، ذيل آيه شريفه .\r\n","page_name":" 330 ","page_number":330},
  {"content":"\r\n\r\nبعد از آن معاد و جزاى اعمال را تذكّر فرمايد كه : ثُمَّ إِلَىَّ مَرْجِعُكُمْ : پس به سوى من است بازگشت تو و پدر و مادر تو ؛ يعنى مرجع همهء شما به مجازات و ثواب و عقاب من خواهد بود در قيامت . فَأُنَبّئُكُم بِمَا كُنتُمْ تَعْمَلُونَ : پس آگاه سازم شما را به آنچه مىكرديد از خير و شرّ و طاعت و معصيت و كفر و ايمان .\r\nاين آيه و آيهء قبل يعنى وَ وَصَّيْنَا . . . در بين مواعظ لقمان ، معترضه است كه به جهت تأكيد در ضمن وصيت لقمان به فرزندش ذكر شده است .\r\nيبُنَىَّ إِنَّهَآ إِن تَكُ مِثْقَالَ حَبَّةٍ مّنْ خَرْدَلٍ فَتَكُن فِى صَخْرَةٍ أَوْ فِى السَّموَ تِ أَوْ فِى الْأَرْضِ يَأْتِ بِهَا اللَّهُ إِنَّ اللَّهَ لَطِيفٌ خَبِيرٌ ( 16 )\r\nتفسير :\r\nموعظهء اوّل لقمان : لا تشرك باللَّه . . . بود .\r\nامّا دومين موعظهء او : اى پسر عزيزم ، عمل آدمى از خير و شرّ اگر به اندازهء سنگينى دانهء خردلى ( دانه اسپند كه خيلى كوچك است ) در دل سنگ سختى يا در آسمان‌ها يا داخل زمين باشد خداوند آن را روز قيامت خواهد آورد .\r\nحاصل آن كه عمل آدمى از خير و شرّ گرچه در حقارت و كوچكى به قدر دانهء اسپندى و در پنهانى در جوف سنگى در زيرزمين باشد ، خدا آن را در موقف حساب حاضر گرداند و آن را به ثواب و عقاب پاداش دهد . إِنَّ اللَّهَ لَطِيفٌ خَبِيرٌ : به درستى كه خدا صاحب لطف و نيكويىكننده به بندگان است كه آنچه را كه به آن در دنيا و آخرت نفع يابند به آنها مىرساند و براى ايشان موجبات مصالح آنان را از آن جايى كه گمان ندارند مهيّا فرمايد . و خبير است ؛ يعنى عالم به كنه اشياء و مطّلع بر حقيقت آنهاست .\r\nآيهء شريفه تنبيه است بر جزاى اعمال و افعال از كلّى و جزيى ، خير و شر ، آشكارا و نهانى ، حتى اگر به مقدار خردلى باشد از كوچكى ، و در ميان سنگى باشد در پنهانى ، چه در\r\n\r\n","description":"","footnote":"","page_name":" 331 ","page_number":331},
  {"content":"\r\n\r\nاعلاى آسمان باشد يا در اسفل اعماق زمين ؛ همانا علم الهى به همهء اعمال احاطه دارد و به قدرت كاملهء خود ، آن را در قيامت به جهت پاداش و مجازات حاضر فرمايد .\r\n( آيهء 17 ) يبُنَىَّ أَقِمِ الصَّلَوةَ وَ أْمُرْ بِالْمَعْرُوفِ وَانْهَ عَنِ الْمُنكَرِ وَاصْبِرْ عَلَى مَآ أَصَابَكَ إِنَّ ذَ لِكَ مِنْ عَزْمِ الْأُمُورِ\r\nتفسير :\r\nسومين موعظه : يبُنَىَّ أَقِمِ الصَّلَوةَ : اى پسر عزيزم ، نماز را به پاى دار به وقت آن با اجزاء و شرايط ، تا به ملازمت و مراعات آن كمال يا بى .\r\nچهارمين موعظه : وَ أْمُرْ بِالْمَعْرُوفِ : و امر كن ديگران را به نيكويى ؛ يعنى به كارهايى كه در نظر شرع و عقل مستحسن و نيكوست .\r\nپنجمين موعظه : وَانْهَ عَنِ الْمُنكَرِ : و بازدار آنان را از منكر ؛ يعنى از چيزهايى كه در نظر عقل و شرع ، ناشايسته و قبيح مىباشد .\r\nتبصره : لقمان سه ركن از اساس دين را تذكّر فرمايد : يكى نماز كه ستون دين است ؛ دوم امر به معروف ؛ سوم نهى از منكر كه قوام دين منوط به اين دو امر مىباشد و از اعظم شعائر دين و اساس جميع اديان است و اختلال آن موجب غلبهء فساد در جهان است ، و لذا به آن تأكيد بسيار شده است .\r\nصاحب معراج السعادة از حضرت امام محمد باقر عليه السلام روايت كرده است كه : امر به معروف و نهى از منكر طريقهء پيغمبران و شيوهء نيكان است ، فريضهء عظيمى است كه ساير فرايض بواسطهء آن به پا داشته مىشود و به آن راه‌ها امن مىگردد و مكاسب حلال مىشود و مظلمه‌ها به صاحبانش رد مىشود و زمين آباد مىگردد و از دشمنان دين انتقام كشيده مىشود . . . « 1 » ششمين موعظه : وَاصْبِرْ عَلَى مَآ أَصَابَكَ : و بر آنچه از زحمت و مشقّت و اذيّت به جهت\r\n\r\n\r\n","description":"","footnote":"\r\n( 1 ) . معراج السعادة ، ملا احمد نراقى ، ( چ سنگى اسلاميه 1332 ) ، ص 164 ( در بيان اهتمام در امر به معروف و نهى از منكر ) .\r\n","page_name":" 332 ","page_number":332},
  {"content":"\r\n\r\nامر به معروف و نهى از منكر يا از جميع شدايد و مكاره دنيا به تو مىرسد صبر كن إِنَّ ذَ لِكَ مِنْ عَزْمِ الْأُمُورِ : به درستى كه آنچه تو را به آن امر نمودم ، از واجبات امور و مهمات كارها است ؛ يعنى چيزى است كه خدا امر فرموده بر سبيل ايجاب و الزام كه از آن چاره‌اى نيست .\r\nيا از امورى است كه واجب است ثبات و دوام بر آن ، و به هيچ وجه ترك آن جايز نيست .\r\n( آيهء 18 ) وَلَا تُصَعّرْ خَدَّكَ لِلنَّاسِ وَ لَاتَمْشِ فِى الْأَرْضِ مَرَحًا إِنَّ اللَّهَ لَايُحِبُّ كُلَّ مُخْتَالٍ فَخُورٍ\r\nاعراب و لغت :\r\nتصعير به معناى برگرداندن . و مرحاً مصدر و به جاى حال و منصوب است .\r\nتفسير\r\nهفتمين موعظه : و روى خود را به نخوت از مردم برمگردان ؛ يعنى صورت خود را از مردم برمگردان همچنان كه فعل متكبران است . خلاصه آن كه : اقبال نما به وجه و روى خود به مردم به جهت تواضع ، و از ايشان به سبب تكبر روى برمتاب .\r\nطبرسى رحمه الله از حضرت صادق عليه السلام روايت نموده در معنى آيهء شريفه كه : با كسى كه با تو صحبت و تكلم مىكند از جهت استخفاف روى برمگردان . « 1 »\r\nهشتمين موعظه : و روى زمين با ناز و تكبر - مانند جاهلان و دنياپرستان - راه مرو ، به درستى كه خدا هيچ متكبر خودپسند و فخركننده و نازنماينده را دوست نمىدارد .\r\nجملهء إِنَّ اللَّهَ لَايُحِبُّ علت نهى است ؛ يعنى لازمهء دوستى را كه لطف و مرحمت خاصهء اوست ، دربارهء آنها منظور نفرمايد .\r\nتنبيه : آيهء شريفه نهى است از تكبر و فخر ، كه دو صفت رذيله‌اى است كه موجب پستى مقام انسان است :\r\n\r\n\r\n","description":"","footnote":"\r\n( 1 ) . مجمع البيان ، ج 4 ص 319 .\r\n","page_name":" 333 ","page_number":333},
  {"content":"\r\n\r\n1 - در كافى از حضرت باقر عليه السلام كه فرمود :\r\nعَجَباً لِلْمُخْتَالِ الْفَخُورِ ، وَإنَّما خُلِقَ مِنْ نُطْفَةٍ ، ثُمَّ يَعُودُ جيفَةً ، وَهُوَ فيما بَيْنَ ذلِكَ لَايَدْري ما يُصْنَعُ بِهِ :\r\nعجب است از مختال فخور و حال آن كه جز اين نيست كه خلق شده است از نطفه و پس از مرگ جيفه‌اى خواهد بود و در ميان اين دو حالت نمىداند با او چه معامله‌اى مىشود ؟ « 1 » 2 - از حضرت باقر و صادق عليهما السلام روايت شده است كه فرمودند : داخل بهشت نمىشود هر كه در قلبش مثقال ذره‌اى كبر باشد . « 2 »\r\n( آيهء 19 ) وَ اقْصِدْ فِى مَشْيِكَ وَاغْضُضْ مِن صَوْتِكَ إِنَّ أَنكَرَ الْأَصْوَ تِ لَصَوْتُ الْحَمِيرِ\r\nتفسير :\r\nنهمين موعظه : در راه رفتن خود ، ميانه‌رو باش ؛ يعنى ميانهء شتاب و كندى حركت نما ؛ زيرا به شتاب رفتن علامت سبكى است ، و به تأنّى رفتن نشانهء تكبر باشد ؛ بلكه ميانه‌رو باش كه علامت تواضع و بزرگوارى است .\r\nو شايد معنى اين باشد : در رفتار خود در تمام امور زندگى ميانه‌رو باش .\r\nابن بابويه از حضرت صادق عليه السلام روايت كرده كه فرمود :\r\nسُرْعَةُ الْمَشْيِ تَذْهَبُ بِبَهاء الْمُؤْمِنِ\r\n: تند راه رفتن ارزش مؤمن را مىبرد . « 3 » ( يا آبروى مؤمن را مىبرد . )\r\nدهمين موعظهء لقمان : و از صداى خود بكاه - يعنى در سخن گفتن فريادكننده و نعره‌زننده و دراز زبان مباش - كه همانا زشت‌ترين و قبيح‌ترين صداها ، صداى خران است . يعنى در بلند كردن صدا فضيلتى نيست .\r\nو در تشبيه به صوت حمار ، مبالغهء شديدى است در مذمّت صداى بلند ، و تنبيه بر آن كه\r\n\r\n\r\n","description":"","footnote":"\r\n( 1 ) . اصول كافى ، ج 2 ، ص 329 ، ح 4 .\r\n( 2 ) . همان مدرك ، ص 310 ، ح 6 .\r\n( 3 ) . كتاب الخصال ، ج 1 ، ص 9 ، ح 30 و نيز در تحف العقول ، ص 26 و بحار الانوار ، ج 77 ، ص 141 ح 11 به نقل از حضرت رسول صلى الله عليه و آله .\r\n","page_name":" 334 ","page_number":334},
  {"content":"\r\n\r\nاين كار نزد حق تعالى از مكروهات شديده است .\r\nخاتمه : از جمله مواعظ لقمان به پسر خود اينهاست :\r\nاى فرزند ، چگونه مردم نمىترسند از عذاب‌هايى كه ايشان را به آن تهديد كرده‌اند ، و حال آن كه احوال آنها هر روز در پستى است ؟ و چگونه مهيّا نمىشوند براى وعده‌هاى خدا ، و حال آن كه عمرشان به زودى به نهايت مىرسد .\r\nاى فرزند ، علم را براى آن كه با آن به عالمان مباهات كنى ، و يا با جاهلان مجادله كنى ، و يا با آن در مجالس خودنمايى و فخر كنى مياموز ، و طلب علم را براى عدم رغبت به آن ترك مكن .\r\nاى فرزند ، به ديدهء بصيرت در مجالس نظر كن ، اگر بينى جمعى را كه ياد خدا مىكنند با ايشان بنشين ؛ اگر عالمى ، علم تو به تو نفع مىبخشد و علم تو را مىافزايد ؛ و اگر نادانى ، از ايشان علم كسب مىكنى ؛ شايد رحمتى از خدا بر ايشان نازل شود و تو را نيز فرا گيرد .\r\nاى فرزند ، به كسى كه با تو بدى كند احسان كن ، و دنيا را بسيار جمع مكن كه تو را از آن رحلت مىبايد كرد ، ببين كه از آن جا به كجا خواهى رفت .\r\nاى فرزند ، مال يتيم را مخور كه در قيامت رسوا شوى ، و در آن روز تو را تكليف كنند كه به او پس دهى و نداشته باشى .\r\nاى فرزند ، آتش جهنّم در قيامت به همه كس احاطه خواهد كرد و از آن نجات نخواهد يافت مگر كسى كه خدا به او رحم فرمايد .\r\nاى فرزند ، دشنام مده به مردم كه چنان است كه به پدر و مادر خود دشنام داده باشى .\r\nاى فرزند ، هر روز كه مىآيد ، روز تازه‌اى است و نزد خداوند كريم بر كردارهاى تو گواهى خواهد داد .\r\nاى فرزند ، به خاطر آور كه تو را در كفن‌ها خواهند پيچيد و به قبر خواهند افكند و همهء كردارهاى خود را در آن جا خواهى ديد .\r\nاى فرزند ، هفت هزار كلمهء حكمت آموختم ، تو چهار كلمه را حفظ نما كه اگر به آنها عمل كنى تو را كافى است : 1 - كشتى خود را محكم بساز كه دريا بسيار عميق است .\r\n2 - بار خود را سبك كن كه گردنگاهى كه در پيش دارى گذشتن از آن بسيار دشوار است .\r\n\r\n","description":"","footnote":"","page_name":" 335 ","page_number":335},
  {"content":"\r\n\r\n3 - توشهء بسيار بردار كه سفر دور و دراز است . 4 - عمل را خالص كن كه قبول‌كنندهء عمل ، بسيار دانا و بيناست . « 1 »\r\n\r\n[ بحث جاهلانه در برابر نعمت‌هاى ظاهرى و باطنى 
  ]\r\n( آيهء 20 ) أَلَمْ تَرَوْاْ أَنَّ اللَّهَ سَخَّرَ لَكُم مَّا فِى السَّموَ تِ وَ مَا فِى الْأَرْضِ وَ أَسْبَغَ عَلَيْكُمْ نِعَمَهُ ظهِرَةً وَ بَاطِنَةً وَ مِنَ النَّاسِ مَن يُجدِلُ فِى اللَّهِ بِغَيْرِ عِلْمٍ وَ لَاهُدًى وَ لَاكِتبٍ مُّنِيرٍ\r\nتفسير :\r\nآيا نديديد و نمىبينيد - اى بينندگان - كه خدا براى نفع شما آنچه در آسمان‌ها است ( از آفتاب و ماه و ستارگان و ابر و باد و باران و غير آن ) و آنچه در زمين است ( از كوه‌ها و درياها و جمادات و نباتات و حيوانات ) را مسخَّر و رام گردانيده است كه از آن سود بريد .\r\nوَ أَسْبَغَ عَلَيْكُمْ نِعَمَهُ ظهِرَةً وَ بَاطِنَةً . . . : و نعمت‌هاى خود را آشكارا و پنهان مانند آنچه بدن‌هايتان از آن استفاده مىكند و نظير آنچه جان‌ها و مغزهايتان از آن بهره‌مند است بر شما وسعت و تماميت بخشيد ؟\r\nوَ مِنَ النَّاسِ مَن يُجدِلُ فِى اللَّهِ بِغَيْرِ عِلْمٍ وَ لَاهُدًى وَ لَاكِتبٍ مُّنِيرٍ . . . : و برخى از مردم در مورد خدا و توحيد و حقانيت او بدون هيچ علم و دانشى ( و بدون دليل عقلى ) و بدون هدايتى كه از وحى و الهام گرفته شده باشد و بدون كتاب آسمانى روشن ؛ بلكه به محض تقليد از گذشتگان مجادله و انكار مىنمايند .\r\nعلى بن ابراهيم قمى از حضرت باقر عليه السلام روايت نموده است كه : نعمت ظاهره ، پيامبر صلى الله عليه و آله و آنچه از معرفت خدا و توحيد آورده ؛ اما نعمت باطنه ، پس موالات ما اهل بيت و عقد ( عهد )\r\n\r\n\r\n","description":"","footnote":"\r\n( 1 ) . به بحار الانوار ، ج 13 ، ص 416 و 417 و 430 و 431 و 432 رجوع شود .\r\n","page_name":" 336 ","page_number":336},
  {"content":"\r\n\r\nمودّت ما مىباشد . « 1 »\r\nصدوق رحمه الله در اكمال الدين از حضرت كاظم عليه السلام در ضمن حديثى روايت نموده كه : نعمت ظاهره امام ظاهر ، و نعمت باطنه امام غايب است . « 2 »\r\n( آيهء 21 ) وَ إِذَا قِيلَ لَهُمُ اتَّبِعُواْ مَآ أَنزَلَ اللَّهُ قَالُواْ بَلْ نَتَّبِعُ مَا وَجَدْنَا عَلَيْهِ ءَابَآءَنَآ أَوَ لَوْ كَانَ الشَّيْطنُ يَدْعُوهُمْ إِلَى عَذَابِ السَّعِيرِ\r\nتفسير :\r\nوقتى به كفّار و مشركان گفته شود از آن چه كه خداوند نازل فرموده است - يعنى قرآن و احكام اسلام - پيروى نماييد و آن را تصديق كنيد ، در جواب گويند : تصديق نمىكنيم ؛ بلكه آنچه را كه بر آن پدران خود را يافته‌ايم پيروى مىكنيم ؛ يعنى در طريق پدران خود سلوك مىكنيم ! آيا از پدران خود پيروى مىكنند هر چند كه شيطان با وسوسه‌هاى خود ايشان را به عذاب سوزان كه آتش جهنّم است بخواند ؟ ! ( استفهام براى انكار و تعجب است ) و حاصل معنى آن كه شيطان ، ايشان را دعوت مىكند به تقليد از پدران و ترك پيروى از پيغمبران ، و اين موجب عذاب جهنّم است ، با اين وصف باز هم دست از تقليد بر نمىدارند .\r\n( آيهء 22 ) وَ مَن يُسْلِمْ وَجْهَهُ إِلَى اللَّهِ وَ هُوَ مُحْسِنٌ فَقَدِ اسْتَمْسَكَ بِالْعُرْوَةِ الْوُثْقَى وَ إِلَى اللَّهِ عقِبَةُ الْأُمُورِ\r\nتفسير :\r\nو هر كه امر خود را به خدا تفويض نمايد و امر خود را به خدا تسليم كند و بر او توكل\r\n\r\n\r\n","description":"","footnote":"\r\n( 1 ) . تفسير قمى ، ذيل آيهء شريفه .\r\n( 2 ) . اكمال الدين ، ج 2 ، ص 368 ، ح 6 . ( چ دار الكتب ، 1395 ه . ق ) .\r\n","page_name":" 337 ","page_number":337},
  {"content":"\r\n\r\nنمايد ، و حال آن كه در عمل ، نيكوكار يعنى موحّد باشد ؛ ( چه نيكويى عمل ، فرع ايمان است ) و عمل او بر وجه اخلاص و بدون شايبهء ريا و سمعه باشد ، پس به تحقيق به دست‌آويز محكم دست زده و آويخته ، و سرانجامِ همهء كارها به سوى حق تعالى است و اعمال باطنى و بدنى انسان از نظر پاداش و كيفر به او مىرسد .\r\nتبصره : آيهء شريفه تشبيه معقول به محسوس است ؛ يعنى چنانچه شخصى بخواهد به قلهء كوهى صعود نمايد متمسّك مىشود به ريسمان محكمى كه چنگ زند به آن و با كمال اعتماد بدون ترس خود را به مقصد رساند ، همچنين كسى كه واقعاً با ايمان و اعتقاد كامل به تمام جهت متوجه خدا شود و تسليم امر الهى گردد ، براى قرب به خدا به دستاويز محكمى كه دستاويز و عروه‌اى بالاتر از آن نخواهد بود تمسّك جسته و به مقصد مىرسد .\r\n( آيهء 23 ) وَ مَن كَفَرَ فَلَا يَحْزُنكَ كُفْرُهُ إِلَيْنَا مَرْجِعُهُمْ فَنُنَبّئُهُم بِمَا عَمِلُواْ إِنَّ اللَّهَ عَلِيم‌ُم بِذَاتِ الصُّدُورِ\r\nتفسير :\r\nوَ مَن كَفَرَ : و هر كه كافر شود و به عروة الوثقاى ايمان و عمل صالح تمسّك ننمايد ، فَلَا يَحْزُنكَ كُفْرُهُ : پس كفر او تو را اندوهناك نسازد ، چه ضرر كفر او در دنيا و آخرت به خود او بر گردد . إِلَيْنَا مَرْجِعُهُمْ فَنُنَبّئُهُم بِمَا عَمِلُواْ إِنَّ اللَّهَ عَلِيمُ بِذَاتِ الصُّدُورِ . . . : در دنيا و آخرت بازگشت همهء ايشان به سوى جزاى ماست ، پس آنها را به آنچه كرده‌اند آگاه مىسازيم و كيفر مىدهيم .\r\nإِنَّ اللَّهَ عَلِيمُ بِذَاتِ الصُّدُورِ : مسلّماً خدا به آنچه در درون سينه‌هاست از خير و شرّ و قصد طاعت و معصيت داناست ، و همه را بر وفق اعتقاد و عمل به عدالت جزا خواهد داد .\r\n( آيهء 24 ) نُمَتّعُهُمْ قَلِيلًا ثُمَّ نَضْطَرُّهُمْ إِلَى عَذَابٍ غَلِيظٍ\r\n\r\n","description":"","footnote":"","page_name":" 338 ","page_number":338},
  {"content":"\r\n\r\nتفسير :\r\nآنها را اندكى از لذايذ دنيا برخوردار و بهره‌ور سازيم ( نعمت‌هاى دنيا اگر مداوم هم باشد اندك است ؛ زيرا فانى مىشود و نعم فانى نسبت به باقى قليل است اگرچه مداوم باشد ) ، سپس آنها را به عذابى سخت گرفتار سازيم .\r\nزمخشرى در كشاف گويد : حق تعالى در اين آيه تشبيه فرموده گرفتار شدن كفّار به عذاب را به اضطرار كسى كه مضطر به چيزى باشد و چاره‌اى جز آن نداشته باشد « 1 » .\r\n( آيهء 25 ) وَ لَلِن سَأَلْتَهُم مَّنْ خَلَقَ السَّموَ تِ وَ الْأَرْضَ لَيَقُولُنَّ اللَّهُ قُلِ الْحَمْدُ لِلَّهِ بَلْ أَكْثَرُهُمْ لَايَعْلَمُونَ\r\nتفسير :\r\nو اگر از كافران بپرسى : كيست كه آسمان‌ها و زمين را آفريده است ؟ گويند : خداى تعالى است . به جهت اين كه محال بودن اسناد آفرينش آسمان‌ها و زمين به غير او واضح است .\r\nابن بابويه در توحيد از حضرت باقر عليه السلام روايت كرده كه رسول خدا صلى الله عليه و آله فرمود : هر مولودى متولد شود بر فطرت - يعنى بر معرفت به اين كه خداوند عزّوجل خالق اوست - پس اين است فرمايش الهى كه اگر سؤال كنى كيست خالق آسمانها و زمين ؟ گويند : خداست . « 2 »\r\nو چون اعتراف كردند به آنچه موجب بطلان عقيدهء ايشان است ( زيرا اعتراف به خالقيت خدا ملازم با اعتراف به ربوبيت اوست ، پس اعتقاد كفّار به ربوبيت غير خدا باطل است ) ، بگو : شكر و سپاس از آن خداست كه شما را به اعتراف و اقرار به خالق بودن او واداشت و ربوبيت و خالقيت ، هر دو از صفات خاصّه الهى است و اين كه كفّار بگويند : « ما خالق بودن خدا را قبول داريم ؛ اما ربوبيت را براى غير او مىدانيم » از جهل آنهاست ؛ بلكه\r\n\r\n\r\n","description":"","footnote":"\r\n( 1 ) . تفسير كشاف ، ج 3 ، ص 500 .\r\n( 2 ) . كتاب التوحيد صدوق ، ص 331 ، ادامهء روايت نهم .\r\n","page_name":" 339 ","page_number":339},
  {"content":"\r\n\r\nبيشتر ايشان نمىدانند كه مربى اشياء همان خالق آنهاست .\r\n( آيهء 26 ) لِلَّهِ مَا فِى السَّموَ تِ وَ الْأَرْضِ إِنَّ اللَّهَ هُوَ الْغَنِىُّ الْحَمِيدُ\r\nتفسير :\r\nآنچه در آسمان‌ها و زمين است ملك حقيقى خداست ؛ زيرا آفريدن به حفظ و اداره و بالاخره فانى كردن همه در تحت ارادهء اوست و همه مخلوق او ، و او خالق و مالك همه است . پس در آسمان و زمين غير ذات يكتاى او مستحق پرستش نباشد . زيرا همه مخلوق مىباشند .\r\nحقّاً كه خداوند است بىنياز از هر چيز و ستوده در همهء صفات خود ، پس غنى است از ستايش ستايش‌كنندگان ، و ستوده و سزاوار حمد است اگرچه هيچ حامدى نباشد .\r\n( آيهء 27 ) وَ لَوْ أَنَّمَا فِى الْأَرْضِ مِن شَجَرَةٍ أَقْلمٌ وَ الْبَحْرُ يَمُدُّه‌ُو مِن‌م بَعْدِه‌ِى سَبْعَةُ أَبْحُرٍ مَّا نَفِدَتْ كَلِمتُ اللَّهِ إِنَّ اللَّهَ عَزِيزٌ حَكِيمٌ\r\nاعراب :\r\nما فى الأرض . . . اسم « أنّ » ، و أقلام خبر آن است ، و البحر مبتدا و جملهء بعد خبر آن است .\r\nما نفدت . . . جواب لو است .\r\nتفسير :\r\nو اگر آنچه درخت در زمين است ، قلم شود و دريا را اگر مركّب باشد هفت درياى ديگر يارى دهد و بدين قلم‌ها و بدان مركب كلمات الهى را كه آفريده‌هاى او هستند بنويسند ، به\r\n\r\n","description":"","footnote":"","page_name":" 340 ","page_number":340},
  {"content":"\r\n\r\nنوشتن به اين قلم‌ها و مركّب‌ها كلمات خدا پايان نپذيرد .\r\nإِنَّ اللَّهَ عَزِيزٌ حَكِيمٌ : به درستى كه خدا غالب و مقتدر و دانا به مصالح امور است و هيچ چيز از حكمت و مصلحت او بيرون نيست و قدرت و حكمت او نامتناهى است .\r\n\r\n[ توانمندى خدا در آفرينش 
  ]\r\n( آيهء 28 ) مَّا خَلْقُكُمْ وَ لَابَعْثُكُمْ إِلَّا كَنَفْسٍ وَ حِدَةٍ إِنَّ اللَّهَ سَمِيع‌ُم بَصِيرٌ ( 28 )\r\nاعراب :\r\nتقدير آيه اين چنين است : « ما خلقكم ولا بعثكم إلّاكبعث نفس واحدة » ، مضاف حذف و مضاف اليه جاى آن قرار گرفته است .\r\nتفسير :\r\nبعد از آن به جهت رد گروهى كه به سبب كثرت انسان‌ها مسألهء معاد را استبعاد مىكردند مىفرمايد : نسبت آفريدن شما و برانگيختن و زنده كردن شما بعد از مرگ براى جزاى اعمالتان نسبت به قدرت مطلقهء الهى ، جز مانند آفريدن و برانگيختن يك تن نيست ، هر دو براى او آسان و يكسان است .\r\nإِنَّ اللَّهَ سَمِيع‌ُم بَصِيرٌ : به درستى كه خداى تعالى شنوا به گفتار همه و بينا به صفات و كردار همه است ، پس براى پاداش اعمال بندگان در قيامت مشكلى نخواهد داشت .\r\nأَلَمْ تَرَ أَنَّ اللَّهَ يُولِجُ الَّيْلَ فِى النَّهَارِ وَ يُولِجُ النَّهَارَ فِى الَّيْلِ وَ سَخَّرَ الشَّمْسَ وَ الْقَمَرَ كُلٌّ يَجْرِى إِلَى أَجَلٍ مُّسَمًّى وَ أَنَّ اللَّهَ بِمَا تَعْمَلُونَ خَبِيرٌ ( 29 )\r\n\r\n","description":"","footnote":"","page_name":" 341 ","page_number":341},
  {"content":"\r\n\r\nتفسير :\r\nآيا نديده و ندانسته‌اى كه خداى تعالى به قدرت كاملهء خود ، ظلمت شب را در روشنى روز در مىآورد ، و روشنايى روز را در شب داخل مىگرداند ؛ يعنى در برخى از فصول سال مقدارى از شب را به تدريج داخل روز مىكند ؟ و در فصولى ديگر مقدارى از روز را به تدريج داخل شب مىكند .\r\nو خورشيد و ماه را كه سبب منافع خلايق هستند مسخر نمود ، هر يك از اين دو در حركت مستقيم و دايره‌وار خود تا مدّت معينى ( كه نزد خدا معلوم است ) جريان دارند ؟\r\nوَ أَنَّ اللَّهَ بِمَا تَعْمَلُونَ خَبِيرٌ : و به درستى كه خداى تعالى به آنچه در پنهانى و آشكارا مىكنيد داناست ؟\r\nتنبيه : آيهء شريفه تذكّر است به شواهد قدرت الهى . و حضرت صادق عليه السلام به مفضّل فرمايد : تفكّر نما در طلوع و غروب آفتاب براى قيام ليل و نهار ؛ اگر طلوع آفتاب نبودى جميع امور عالم باطل شدى و نمىتوانستند مردم در امور معاش خود سعى نمايند و دنيا هميشه برايشان تار بود و زندگانى آنها بدون نور گوارا نبود . و مصالح خورشيد از آفتاب روشن‌تر است ، بلكه تأمّل كن در منافع غروب آفتاب كه اگر نبودى ، قرار و سكون ميسَّر نبود با شدّت احتياج به خواب و استراحت تا ابدان از خستگى برآيد و حواس قوت يابد . . . پس نور و ظلمت كه ضدّ يكديگرند ، هر دو را براى نظام عالم و انتظام احوال بنى آدم آفريده شده است . « 1 »\r\n( آيهء 30 ) ذَ لِكَ بِأَنَّ اللَّهَ هُوَ الْحَقُّ وَ أَنَّ مَا يَدْعُونَ مِن دُونِهِ الْبطِلُ وَ أَنَّ اللَّهَ هُوَ الْعَلِىُّ الْكَبِيرُ\r\nتفسير :\r\nاين مالكيت و علم و قدرت بىپايان براى خداى تعالى ، به سبب آن است كه او حق مطلق و ثابت و واجب الوجود است و آنچه جز او مىخوانند و مىپرستند از حيث الوهيت\r\n\r\n\r\n","description":"","footnote":"\r\n( 1 ) . به توحيد المفضّل ، ص 128 و 129 رجوع شود .\r\n","page_name":" 342 ","page_number":342},
  {"content":"\r\n\r\nو ربوبيت باطل و ناحق است . وَ أَنَّ اللَّهَ هُوَ الْعَلِىُّ الْكَبِيرُ : و خداى تعالى اوست برتر - يعنى غالب بر همه - و اوست بزرگ كه بزرگى ، خاصهء ذات يگانهء اوست .\r\n\r\n[ نعمت دريانوردى و ناسپاسى بشر 
  ]\r\n( آيهء 31 ) أَنَّ الْفُلْكَ تَجْرِى فِى الْبَحْرِ بِنِعْمَتِ اللَّهِ لِيُرِيَكُم مّنْ ءَايتِه‌ِى إِنَّ فِى ذَ لِكَ لَأَيتٍ لّكُلّ صَبَّارٍ شَكُورٍ\r\nتفسير :\r\nآيا نديدى و علم ندارى كه كشتىها در دريا ، به سبب نعمت‌هاى خداوند ( آب و دريا و باد و هوا ) جريان دارند ( و نعمت‌هاى او را حمل و نقل مىكنند ) تا برخى از نشانه‌هاى توحيد و قدرت و حكمت خود را به شما نشان دهد . حقّاً كه در اين امر نشانه‌هايى است بر قدرت و كمال حكمت خداوند براى هر صبركنندهء بر بلاها و تكاليف مشقت‌دار و شكركنندهء بر نعمت‌ها و سپاس‌گزار منعم حقيقى .\r\nو نزد بعضى از مفسّران ، مراد از « صبّار شكور » مؤمنان هستند ، چه در حديث وارد شده كه ايمان دو نصف است : نصف آن صبر و نصف ديگر آن شكر مىباشد . « 1 »\r\n( آيهء 32 ) وَ إِذَا غَشِيَهُم مَّوْجٌ كَالظُّلَلِ دَعَوُاْ اللَّهَ مُخْلِصِينَ لَهُ الدّينَ فَلَمَّا نَجَّلهُمْ إِلَى الْبَرّ فَمِنْهُم مُّقْتَصِدٌ وَ مَا يَجْحَدُ بَايتِنَآ إِلَّا كُلُّ خَتَّارٍ كَفُورٍ\r\nتفسير :\r\nو زمانى كه اهل كشتى را موج دريا كه در بزرگى مانند كوه‌ها يا ابرهاى سايه افكن\r\n\r\n\r\n","description":"","footnote":"\r\n( 1 ) . تفسير صافى ذيل آيهء شريفه و نيز بحار الانوار ، ج 77 ، ص 154 ح 99 .\r\n","page_name":" 343 ","page_number":343},
  {"content":"\r\n\r\nهستند فرو گيرد ، خداى را در حالتى كه اعتقاد و دعا را براى او خالص سازند به خلوص نيت ( بدون ريا ) بخوانند ؛ زيرا ترس از شدايد ، ايشان را به فطرت اصلى باز مىگرداند .\r\nفَلَمَّا نَجَّلهُمْ إِلَى الْبَرّ فَمِنْهُم مُّقْتَصِدٌ : اين ، حالت و عادت اعراض‌كنندگان از حق است كه در موقع شدّت و اضطرار متوجه به حق شوند ؛ اما همين كه آنها را به سوى ساحل نجات آورد فقط بعضى از ايشان ميانه‌رو هستند و بر طريق عدل كه آن توحيد است ، استقامت مىورزند يا در وفاى به عهد خود با خدا استقامت مىكنند ؛ اما برخى ديگر بر اعراض از حق و خدا باز مىگردند .\r\nوَ مَا يَجْحَدُ بَايتِنَآ إِلَّا كُلُّ خَتَّارٍ كَفُورٍ : و نشانه‌هاى قدرت ما را جز هر خائن عهد شكن و ناسپاس انكار نمىكند .\r\n\r\n[ هشدار از فريب دنيا و فريبكاران 
  ]\r\n( آيهء 33 ) يأَيُّهَا النَّاسُ اتَّقُواْ رَبَّكُمْ وَ اخْشَوْاْ يَوْمًا لَّايَجْزِى وَالِدٌ عَن وَلَدِه‌ِى وَ لَامَوْلُودٌ هُوَ جَازٍ عَن وَالِدِه‌ِى شَيًا إِنَّ وَعْدَ اللَّهِ حَقٌّ فَلَا تَغُرَّنَّكُمُ الْحَيَوةُ الدُّنْيَا وَ لَايَغُرَّنَّكُم بِاللَّهِ الْغَرُورُ\r\nاعراب :\r\nيوماً مفعول اخشوا مىباشد و ظرف نيست ؛ زيرا مقصود اين نيست كه در آن روز بترسيد ؛ بلكه منظور اين است كه از آن روز بترسيد .\r\nتفسير :\r\nاى مردم ، از پروردگار خود پروا كنيد و از روزى بترسيد كه هيچ پدرى از فرزند خود چيزى را از عذاب آن روز دفع نمىكند - يعنى هيچ نفعى به او نرساند و دفع عذاب ننمايد - و هيچ فرزندى از پدر خود چيزى از عذاب را دفع‌كننده نيست و بازدارندهء عقاب به هيچ\r\n\r\n","description":"","footnote":"","page_name":" 344 ","page_number":344},
  {"content":"\r\n\r\nطريقى نخواهد بود .\r\nإِنَّ وَعْدَ اللَّهِ حَقٌّ : به درستى كه وعدهء خدا به ثواب و عقاب حق است .\r\nفَلَا تَغُرَّنَّكُمُ الْحَيَوةُ الدُّنْيَا : پس زندگانى دنيا شما را مغرور نسازد و فريب ندهد ؛ يعنى به متاع‌هاى گوناگون و زينت‌هاى دل‌فريب و طول سلامت و كثرت نعمت آن فريفته مشويد ، چه آن در معرض زوال و فناست .\r\nحضرت امير المؤمنين عليه السلام در نهج البلاغه فرمايد :\r\nأمّا بَعْدُ فَإنّى احَذِّرُكُمُ الدُّنْيَا ؛ فَإنَّهَا حُلْوَةٌ خَضِرَةٌ ، حُفَّتْ بِالشَّهَوَاتِ ، وَتَحَبَّبَتْ بِالْعَاجِلَةِ ، وَرَاقَتْ بِالْقَليلِ ، وَتَحَلَّتْ بِالآمَالِ ، وَتَزَيَّنَتْ بِالْغُرورِ ، لَا تَدُومُ حَبْرَتُهَا ، وَلَا تُؤْمَنُ فُجْعَتُهَا ، غَرّارَةٌ ضَرّارَةٌ . . .\r\nپس به درستى كه من مىترسانم شما را از دنياى غدار ، پس به تحقيق دنيا شيرين است در ذائقه ، سبز است در باصره ( استعاره فرموده اين دو لفظ را براى دنيا به اعتبار زينت و بهجت آن ، و فقط سبزى و حلاوت را ذكر كرده از جهت آن كه التذاذ نفس از ممرّ اين دو بيشتر است ) احاطه شده دنيا به آرزوها و دوستى نموده با اهل خود به متاع‌هاى عاجلهء زائله ، و به شگفت آمده به زيورهاى اندك بىاعتبار ، و آراسته شده به اميدهاى بىبنياد ، و زينت يافته به فريب اهل جهالت و فساد ، و دوام نيابد سُرور و شادى آن و ايمن نشايد بود از درد و آلام آن ، فريبنده‌اى است مضرّت رساننده . . . « 1 » وَ لَايَغُرَّنَّكُم بِاللَّهِ الْغَرُورُ : و شيطانِ فريب‌دهنده ، شما را فريب ندهد و به عفو و كرم يا مهلت دادنِ خداوند ، مغرور نسازد به اين وجه كه شما را به آرزوى دور و دراز از راه منحرف نمايد و به وعدهء توبه و مغفرت بر معاصى دلير كند .\r\n( آيهء 34 ) إِنَّ اللَّهَ عِندَه‌ُو عِلْمُ السَّاعَةِ وَ يُنَزّلُ الْغَيْثَ وَ يَعْلَمُ مَا فِى الْأَرْحَامِ وَ مَا تَدْرِى نَفْسٌ مَّاذَا تَكْسِبُ غَدًا وَ مَا تَدْرِى نَفْس‌ُم بِأَىّ أَرْضٍ تَمُوتُ إِنَّ اللَّهَ عَلِيمٌ خَبِيرُ\r\n\r\n\r\n","description":"","footnote":"\r\n( 1 ) . نهج البلاغه ، فيض الاسلام خطبهء 110 ، ص 341 و صبحى صالح خطبهء 111 ، ص 164 .\r\n","page_name":" 345 ","page_number":345},
  {"content":"\r\n\r\nاعراب :\r\nگفته شده ماذا مفعول تكسب است و اين در صورتى است كه « ماذا » را روى هم به منزله يك كلمه بدانيم و معنى استفهام داشته باشد . اما اگر به معنى « الذى » باشد مفعول تدرى خواهد بود .\r\n\r\n[ آگاهى پروردگار و ناآگاهى بشر 
  ]\r\nتفسير :\r\nهمانا خدا علم به هنگام قيامت نزد اوست و باران را در زمانى و مكانى كه مقرّر فرموده نازل مىفرمايد و او آنچه در رحم‌هاى جانداران زاينده است از دختر و پسر و تام و ناقص و وحدت و تعدد و اوصاف جسمى آينده و حالات روانى و اعمال آينده و مقرّ نهايى آنها را مىداند ، و هيچ كس نمىداند از نيكوكار و بدكردار كه فردا از دانش و عمل و مال ، چه به دست آورد و كسب كند و لذا بسيار هست كه ارادهء چيزى را نمايد و خلاف آن مىكند . و حضرت امير المؤمنين عليه السلام فرمايد :\r\nعَرَفْتُ اللَّهَ بِفَسْخِ الْعَزَائِم وَنَقْضِ الْهِمَمِ :\r\nشناختم خدا را به فسخ شدن قصدها و به هم خوردن همتها . « 1 » و هيچ كس نمىداند كه به كدام زمين مىميرد همچنان كه نمىداند مرگ چه وقت او را دريابد .\r\nإِنَّ اللَّهَ عَلِيمٌ خَبِيرُ : به درستى كه خداى تعالى به همهء اينها دانا و آگاه است .\r\nعلامهء مجلسى رحمه الله در كتاب مرآة العقول فرمايد : مراد از آيهء شريفه و اين كه غير از خداى متعال اين پنچ چيز را نمىداند اين است كه غير او از پيش خود ، بدون آن كه خدا به آنها تعليم كند نمىدانند و اين منافات با دانستن آنها به علم مستفاد از خداى متعال ندارد . و دانستن ائمهء معصومين منوط به ارادهء خود ايشان است ، چنانچه در كتاب كافى عمّار ساباطى از حضرت صادق عليه السلام سؤال مىكند : آيا امام ، غيب را مىداند ؟ فرمود : نه و لكن هرگاه دانستن آن را اراده نمايد ، خداى تعالى او را اعلام فرمايد . « 2 »\r\n\r\n\r\n","description":"","footnote":"\r\n( 1 ) . شبيه به اين روايت در غرر و درر ، فصل 55 ، ص 500 ح 30 ، نهج البلاغه ، حكمت 250 .\r\n( 2 ) . مرآة العقول ، ج 3 ، ص 117 ، اصول كافى ، ج 1 ، ص 257 .\r\n","page_name":" 346 ","page_number":346},
  {"content":"\r\n\r\n\r\nسورهء سجده\r\n( آيهء 1 ) ( بِسْمِ اللَّهِ الرَّحْمنِ الرَّحِيمِ ) الم\r\nتفسير :\r\nبرخى از احتمالات در تفسير الف لام ميم در برخى از سوره‌هاى قبل گذشت .\r\n( آيهء 2 ) تَنزِيلُ الْكِتبِ لَارَيْبَ فِيهِ مِن رَّبّ الْعلَمِينَ\r\nاعراب :\r\nتنزيل الكتاب مبتدا و لا ريب فيه خبر آن است . و من رب العالمين متعلق به تنزيل است .\r\n\r\n[ حقانيت قرآن 
  ]\r\nتفسير :\r\nفرو فرستادن اين كتاب ( قرآن ) كه از جانب پروردگار عالميان است هيچ شكى در آن نيست ؛ يعنى اين كه اين كتاب از جانب خداست ، جاى ترديد و شك ندارد و شك در آن\r\n\r\n","description":"","footnote":"","page_name":" 347 ","page_number":347},
  {"content":"\r\n\r\nوجهى و توجيهى ندارد .\r\n\r\n[ آفرينش و تدبير جهان و ولايت الهى 
  ]\r\n( آيهء 3 ) أَمْ يَقُولُونَ افْتَرَلهُ بَلْ هُوَ الْحَقُّ مِن رَّبّكَ لِتُنذِرَ قَوْمًا مَّآ أَتَلهُم مّن نَّذِيرٍ مّن قَبْلِكَ لَعَلَّهُمْ يَهْتَدُونَ\r\nتفسير :\r\nأَمْ يَقُولُونَ افْتَرَاهُ . . . : آيا مشركان و منكران مىگويند : حضرت محمد اين قرآن را از پيش خود بافته است ؟ يعنى آن را افترا دانسته‌اند ؟ و حال آن كه نه چنان است كه مىگويند ؛ بلكه آن سخن ، راست و درست از جانب پروردگار تو است تا گروهى را كه پيش از تو براى آنها بيم‌دهنده‌اى ( از زمان ابراهيم يا از زمان عيسى ) نيامده بيم دهى و انذار نمايى ، شايد هدايت پذيرند و عناد و لجاج را كنار گذراند .\r\nتبصره : در اين سه آيه نظم منطقى ديده مىشود ؛ زيرا خداى تعالى اوّل با « الم » اشاره به اعجاز قرآن نموده ؛ بعد از آن فرموده تنزيل آن از جانب پروردگار عالميان است ، سپس آن را با نفى ريب از آن ، تقرير و تثبيت كرده ، و بعد از نقل انكار منكران فرموده كه آنچه منكران مىگويند خلاف حق است ، و حق اين است كه قرآن از جانب خداى تعالى است و سپس مقصود از تنزيل قرآن را كه انذار است بيان كرده است .\r\n( آيهء 4 ) اللَّهُ الَّذِى خَلَقَ السَّموَ تِ وَ الْأَرْضَ وَ مَا بَيْنَهُمَا فِى سِتَّةِ أَيَّامٍ ثُمَّ اسْتَوَى عَلَى الْعَرْشِ مَا لَكُم مّن دُونِه‌ِى مِن وَلِىٍّ وَ لَاشَفِيعٍ أَفَلَا تَتَذَكَّرُونَ\r\nتفسير :\r\nخداوند كه مستجمع تمام صفات كماليه و منزّه از كليهء نقايص ، و سزاوار پرستش و ستايش است ، آن ذاتى است كه به قدرت كامله و حكمت شاملهء خود آسمان‌ها و زمين و\r\n\r\n","description":"","footnote":"","page_name":" 348 ","page_number":348},
  {"content":"\r\n\r\nآنچه را در ميان آنهاست از جمادات و حيوانات و نباتات و غير آن ، در شش روز - يعنى درزمانى كه مساوى باشد با مقدار زمان شش روز از روزهاى ما - ايجاد كرده است .\r\nشيخ طبرسى رحمه الله فرمايد : مقصود ، مقدار زمان شش روز از ايام دنياست . « 1 » و خداى تعالى قدرت داشت به يك لحظه همه را ايجاد فرمايد ؛ لكن ايجاد فرمود در اين مدّت به مصلحت و حكمت . . . .\r\nبرخى از مفسّران گفته‌اند : مقصود از شش روز ، شش شبانه روز و يا شش دوران و يا مدّتى طولانى است .\r\nثُمَّ اسْتَوَى عَلَى الْعَرْشِ : سپس بر عرشِ تسلّط و تدبير عالم استيلا يافت .\r\nمَا لَكُم مّن دُونِهِ مِن وَلِىٍّ وَ لَاشَفِيعٍ : براى شما غير از ذات يگانهء او هيچ سرپرستى و دوستى كه شما را يارى كند و نه هيچ شفاعت‌كننده‌اى كه شما ر ا مدد نمايد نيست ؛ يعنى اگر از رضاى الهى و اطاعت او سرپيچى نماييد ، هيچ ناصرى شما را يارى ننمايد و هيچ شفيعى از شما شفاعت نكند .\r\nأَفَلَا تَتَذَكَّرُونَ : آيا پس به مواعظ ربانى و نصايح قرآنى متذكر نمىشويد و تفكّر نمىكنيد و به نظر عبرت در آنچه گفته شده تأمّل نمىكنيد تا صحّت آن بر شما واضح و هويدا شود ؟ !\r\n( آيهء 5 ) يُدَبّرُ الْأَمْرَ مِنَ السَّمَآءِ إِلَى الْأَرْضِ ثُمَّ يَعْرُجُ إِلَيْهِ فِى يَوْمٍ كَانَ مِقْدَارُه‌ُو أَلْفَ سَنَةٍ مّمَّا تَعُدُّونَ\r\nتفسير :\r\nاوست كه امور اين دنيا را از ابتداى خلقت تا برپايى قيامت به فرمان صادر از آسمان جلال خود به سوى اين زمين به دست فرشتگانش تدبير و تنظيم مىكند ، سپس نتايج حاصلهء تدبير در روزى كه مقدار آن به اندازهء هزار سال از سال‌هايى است كه شما\r\n\r\n\r\n","description":"","footnote":"\r\n( 1 ) . به تفسير مجمع البيان ، ج 4 ، ص 427 رجوع شود .\r\n","page_name":" 349 ","page_number":349},
  {"content":"\r\n\r\nمىشماريد به سوى مقام ربوبى بالا مىرود و براى بررسى و داورى در موقف حساب به او عرضه مىشود .\r\n( آيهء 6 ) ذَ لِكَ علِمُ الْغَيْبِ وَالشَّهدَةِ الْعَزِيزُ الرَّحِيمُ\r\nتفسير :\r\nآن خداوند ، داناى پوشيده و پيدا و نهان و آشكار امور دنيا و آخرت است يا عالم است به آنچه بوده و خواهد بود ، پس تدبير او بر وفق حكمت است و مقتدر غالب و مهربان بر بندگان است .\r\n\r\n[ چگونگى آفرينش بشر 
  ]\r\n( آيهء 7 - 9 ) الَّذِى أَحْسَنَ كُلَّ شَىْءٍ خَلَقَه‌ُو وَ بَدَأَ خَلْقَ الْإِنسنِ مِن طِينٍ * ثُمَّ جَعَلَ نَسْلَه‌ُو مِن سُللَةٍ مّن مَّآءٍ مَّهِينٍ * ثُمَّ سَوَّلهُ وَ نَفَخَ فِيهِ مِن رُّوحِه‌ِى وَ جَعَلَ لَكُمُ السَّمْعَ وَالْأَبْصرَ وَ الْأَفِدَةَ قَلِيلًا مَّا تَشْكُرُونَ\r\nاعراب و لغت :\r\nخلقه صفت شىء است و سلالة به معنى چكيده است . و مهين به معنى حقير و قليل است .\r\nتفسير :\r\nآن خدايى كه هر چيزى را كه آفريده خوب آفريده است و اجزاى آن را متناسب با هم و مجموع را متناسب با هدف خلقت او قرار داده است ؛ يعنى هر چيز را بر وجهى نيكو كه سزاوار و لايق آن بود به مقتضاى حكمت و بر وفق مصلحت بيافريد و بياراست ، پس جميع مخلوقات حسن باشند ، اگرچه در صورت متفاوت‌اند .\r\n\r\n","description":"","footnote":"","page_name":" 350 ","page_number":350},
  {"content":"\r\n\r\nپس هرگاه شخص عاقل منصف ، چشم عقل بگشايد و ديدهء بصيرت باز كند و در آفاق و انفس مخلوقات الهى سير نمايد ، البته تصديق كند كه آنچه در عالم مشاهده كند تمام به احسن وجه و اتمّ وضع مقرّر گرديده است .\r\n جهان چون خدّ و خال و چشم و ابروست * كه هر چيزى به جاى خويش نيكوست \r\nو آفرينش انسان را از گِل آغاز نمود .\r\nسپس ذريه و فرزندان او را از آب پستِ بيرون آوردهء از صُلب ( يعنى نطفه‌اى كه در نهايت حقارت و پستى است ) آفريد .\r\nسپس اعضاى او را در رحم مادر كامل كرد و از روح خويش در وى دميد .\r\nنكته : اضافهء روح به ذات احديت ، اضافهء تشريفى است به جهت تكريم و تشريف آدم عليه السلام ، و اظهار اين كه او مخلوقى شريف و عجيب است و او را شأن و مرتبه‌اى است كه انتساب آن به حضرت حق مناسبت دارد .\r\nو يا به جهت اشعار به آن كه عجايب در ذات او بر وجهى است كه هيچ كس به كنه آن راه نمىبرد .\r\nو لذا حضرت امير المؤمنين عليه السلام فرمود :\r\n« مَنْ عَرَفَ نَفْسَهُ عَرَفَ رَبَّهُ »\r\n. « 1 » وَ جَعَلَ لَكُمُ السَّمْعَ : و قرار داد - يعنى آفريد - براى شما گوش را به حكمت بالغه براى شنيدن مسموعات حسّى به آن .\r\nوَالْأَبْصرَ : و قرار داد - يعنى آفريد به قدرت كاملهء خود - براى شما چشم‌ها را براى ديدن محسوسات به آن .\r\nوَ الْأَفِدَةَ : و قرار داد - يعنى آفريد - براى شما دل‌ها را براى درك معقولات .\r\nتبصره : قلب بر دو معنى اطلاق شود : يكى عبارت از گوشت صنوبرى الشكل كه در طرف چپ سينه است ، اين قلب در حيوانات نيز موجود است . معنى دوم قلب عبارت است از لطيفهء ربانيه كه آن را روح انسانى گويند ، و اوست مُدرك و عالم و عارف ، و اوست مخاطَب و مطالَب و معاتَب ، و با قلب جسمانى ارتباط و تعلق و علاقه دارد كه عقول اكثر خلايق از ادراك اين روح و علاقهء آن متحير است .\r\n\r\n\r\n","description":"","footnote":"\r\n( 1 ) . معجم الفاظ غرر الحكم و درر الكلم ، ص 707 ، چاپ قم .\r\n","page_name":" 351 ","page_number":351},
  {"content":"\r\n\r\nقَلِيلًا مَّا تَشْكُرُونَ : با اعطاى چنين نعمت‌هاى بزرگ ، اندكى سپاس‌گزارى و شكر مىكنيد ؛ يعنى چنان كه بايد و شايد به شكرگزارى اين نعمت‌ها نمىپردازيد .\r\n\r\n[ هشدار به منكران قيامت 
  ]\r\n( آيهء 10 ) وَ قَالُواْ أَءِذَا ضَلَلْنَا فِى الْأَرْضِ أَءِنَّا لَفِى خَلْقٍ جَدِيدِم بَلْ هُم بِلِقَآءِ رَبّهِمْ كفِرُونَ\r\nاعراب :\r\nقبل از إذا ، « نُبْعَث » در تقدير است .\r\nتفسير :\r\nو مشركان و كافران و منكران معاد از روى انكار گفتند : آيا چون در زمين متلاشى و گم شويم - يعنى خاك شويم و با زمين آميخته شويم چنانچه متميز نشويم - آيا در آن هنگام باز درآفرينش تازه‌اى قرار خواهيم گرفت ؟ ( تكرار استفهام براى مبالغهء در انكار است ) ، ( پاسخ خداوند اين است ) قدرت ما محدود نيست و مىتوانيم همه را زنده كنيم .\r\nبَلْ هُم بِلِقَآءِ رَبّهِمْ كفِرُونَ : بلكه ايشان به ملاقات جزاى پروردگار خود كافر هستند و به ملاقات ملك الموت و آنچه بعد از آن است از ثواب و عقاب ، ايمان ندارند .\r\n( آيهء 11 ) قُلْ يَتَوَفَّلكُم مَّلَكُ الْمَوْتِ الَّذِى وُكّلَ بِكُمْ ثُمَّ إِلَى رَبّكُمْ تُرْجَعُونَ\r\nتفسير :\r\nاى پيامبر ، به ايشان بگو كه فرشتهء مرگى كه بر شما گمارده شده ، روح شما را كه تمام حقيقت شماست كاملًا از بدنتان برمىگيرد و آن روح محفوظ است و بدن خاك مىشود ، سپس در قيامت در قالب همان بدن به سوى پروردگارتان بازگردانده مىشويد تا جزاى\r\n\r\n","description":"","footnote":"","page_name":" 352 ","page_number":352},
  {"content":"\r\n\r\nاعمالتان را ببينيد .\r\n( آيهء 12 ) وَ لَوْ تَرَى إِذِ الْمُجْرِمُونَ نَاكِسُواْ رُءُوسِهِمْ عِندَ رَبّهِمْ رَبَّنَآ أَبْصَرْنَا وَ سَمِعْنَا فَارْجِعْنَا نَعْمَلْ صلِحًا إِنَّا مُوقِنُونَ\r\nاعراب :\r\nناكسوا . . . خبر المجرمون است . و قبل از ربّنا ، « يقولون » در تقدير است . نعمل جواب امر و مجزوم است .\r\nتفسير :\r\nو اگر ببينى - اى بيننده ، يا اى كاش مىديدى - زمانى را كه مجرمان از غايت خجالت و ندامّت و مذلت در محضر و موقف پروردگارشان سرها به زير افكنند در حالى كه گويند :\r\nاى پروردگارا ما ، آنچه وعده كرده بودى ديديم و شنيديم ، يا قبل از اين كور و كر بوديم اكنون ديديم و شنيديم و قيامت و احوال آن براى ما مكشوف شد ، پس ما را به دنيا برگردان تا كارهاى شايسته به جا آوريم .\r\nإِنَّا مُوقِنُونَ : به درستى كه ما يقين و باور داريم ؛ زيرا مشاهده نموديم و شبهه‌اى در آن براى ما نمانده است .\r\nتنبيه : چون قيامت روز عيان و شهود حقايق است تمام كفّار ايمان آورند و تقاضاى برگشت به دنيا و اتيان عمل صالح را نمايند ؛ لكن فايده‌اى نخواهد داشت .\r\nحضرت امير المؤمنين عليه السلام در نهج البلاغه فرمايد :\r\nأوَ لَمْ تَرَوْا إلَى الْماضِينَ مِنْكُمْ لَايَرْجِعُونَ وَإلَى الْخَلَفِ الباقينَ لَايَبْقُونَ أوَلَسْتُمْ تَرَوْنَ أَهْلَ الدُّنْيا يُمْسُونَ وَيُصْبِحُونَ عَلى أحْوالٍ شَتّى ؛ فَمَيِّتٌ يُبْكى ، وَآخَرٌ يُعَزّى ، وَصَريعٌ مُبْتَلى ، وَعائِدٌ يَعُودُ ، وَآخَرٌ بِنَفْسِهِ يَجُودُ ، وَطالِبٌ لِلدُّنْيا وَالْمَوْتُ يَطْلُبُهُ ، وَغَافِلٌ وَلَيْسَ بِمَغْفُولٍ عَنْهُ ؟ . . . .\r\nيعنى : آيا به ديدهء بصيرت ، گذشتگان خود را نمىبينيد كه بازنمىگردند و بازماندگان\r\n\r\n","description":"","footnote":"","page_name":" 353 ","page_number":353},
  {"content":"\r\n\r\nرا نمىبينيد كه باقى مىمانند ؟ آيا نمىبينيد اهل دنيا را كه صبح نمايند و شب كنند بر احوال مختلف ؟ پس يكى مرده‌اى است كه بر او مىگريند ، و ديگرى كسى است كه تسليت دهند او را ، و يكى افتاده به انواع بلاها گرفتار ، و ديگرى بيمارى است كه به عيادت او مىروند ، و يكى در حال احتضار است و جان مىدهد ، و ديگرى طالب دنياست كه مرگ او را طلب كند ، و ديگرى غافل از عقباست در حالى كه از او غافل نيستند . . . « 1 »\r\n( آيهء 13 ) وَ لَوْ شِئْنَا لَأَتَيْنَا كُلَّ نَفْسٍ هُدَلهَا وَ لكِنْ حَقَّ الْقَوْلُ مِنّى لَأَمْلَأَنَّ جَهَنَّمَ مِنَ الْجِنَّةِ وَ النَّاسِ أَجْمَعِينَ\r\nتفسير :\r\nو اگر مىخواستيم ، به هر كسى هدايت مناسب او را به نحو اجبار مىداديم ؛ لكن اجبار با تكليف منافات دارد ؛ زيرا تكليف بايد به اختيار باشد تا بنده مستحق ثواب و عقاب گردد . از اين جهت ايشان را بر ايمان مجبور نساختيم ؛ بلكه زمام كفر و ايمان و طاعت و معصيت را تحت اختيار آنان وا گذاشتيم ، فَمَن شَآءَ فَلْيُؤْمِن وَ مَن شَآءَ فَلْيَكْفُرْ : و كفّار به سوء اختيار ، كفر را بر ايمان و ضلالت را بر هدايت اختيار كردند ، لاجرم مستحقّ جهنّم و عقاب گرديدند چنانچه اشاره فرمايد : وَ لكِنْ حَقَّ الْقَوْلُ مِنّى لَأَمْلَأَنَّ جَهَنَّمَ مِنَ الْجِنَّةِ وَ النَّاسِ أَجْمَعِينَ : و لكن گفتار من از ازل ثابت و محقّق است كه حتماً بايد جهنّم را از جنّ و انسان‌هايى كه به سوء اختيارشان دعوت و اتمام حجّت مرا نپذيرفته‌اند پر سازم .\r\nملخّص آيهء شريفه آن كه : ما بندگان را از روى الجاء و اضطرار بر ايمان وا نداشتيم ؛ بلكه امر ايمان را روشن نموديم كه به اختيار خودشان ايمان آورند ، و لكن كافران ضلالت را بر هدايت اختيار كردند ، از اين جهت عذاب بر آنها ، واجب و لازم گشت .\r\n\r\n\r\n","description":"","footnote":"\r\n( 1 ) . نهج البلاغه ، خطبه 98 فيض الاسلام .\r\n","page_name":" 354 ","page_number":354},
  {"content":"\r\n\r\n( آيهء 14 ) فَذُوقُواْ بِمَا نَسِيتُمْ لِقَآءَ يَوْمِكُمْ هذَآ إِنَّا نَسِينكُمْ وَ ذُوقُواْ عَذَابَ الْخُلْدِ بِمَا كُنتُمْ تَعْمَلُونَ\r\nتفسير :\r\nبه آنها گوييم : پس بچشيد عذاب جهنّم را به سبب آن كه ديدار امروزتان را فراموش كرديد و به آن ايمان نياورديد ! چشيدن عذاب نتيجهء فعل شماست .\r\nبعد از آن بر طريق مقابله فرمايد : إِنَّا نَسِينكُمْ : ما نيز شما را از رحمت خويش فراموش كرديم . مراد آن است كه با شما معاملهء ناسيان نموديم . شايد اين كنايه از طول عذاب و دوام آن باشد ، چنان كه كسى كه درزندان مخلَّد باشد در حق او گويند : فلان شخص از جملهء فراموش شدگان است .\r\nبعد از آن فرمايد : وَ ذُوقُواْ عَذَابَ الْخُلْدِ بِمَا كُنتُمْ تَعْمَلُونَ : و بچشيد عذاب جاودانى را به كيفر آنچه به جا مىآورديد از معاصى و مخالفت با خدا و تكذيب پيامبران .\r\nتنبيه : حضرت امير المؤمنين عليه السلام فرمايد : بترسيد آتشى را كه قعرش بعيد ، و حرارتش شديد است . . . و عذابش سست نگردد ، و ساكنش را مرگ نباشد ؛ خانه‌اى است كه در آن رحمت نباشد و دعاى اهلش شنيده نشود . « 1 »\r\n\r\n[ شش ويژگى مؤمنان 
  ]\r\n( آيهء 15 ) إِنَّمَا يُؤْمِنُ بَايتِنَا الَّذِينَ إِذَا ذُكّرُواْ بِهَا خَرُّواْ سُجَّدًا وَ سَبَّحُواْ بِحَمْدِ رَبّهِمْ وَ هُمْ لَايَسْتَكْبِرُونَ\r\nتفسير :\r\nجز اين نيست كه كسانى به آيات و نشانه‌هاى ما يا آيات كلام ما ( قرآن ) و كلام پيامبر ما ايمان مىآورند كه چون به آن آيات پند داده شوند و ايشان را به آن تذكّر دهند ، از ترس\r\n\r\n\r\n","description":"","footnote":"\r\n( 1 ) . به نهج البلاغه فيض الاسلام ، نامهء 27 ، ص 887 رجوع شود .\r\n","page_name":" 355 ","page_number":355},
  {"content":"\r\n\r\nعذاب الهى و يا به جهت شكر بر نعمت ايمان و هدايت كه نصيب آنها شده است سجده‌كنان به رو در مىافتند و پروردگارشان را همراه حمد تسبيح مىگويند - يعنى از صفاتى كه شايستهء خداوند نيست او را تنزيه مىكنند - و هرگز سركشى و تكبر نمىورزند ؛ بلكه به رغبت و شوق تمام او را اطاعت مىكنند و به عبادت او مىپردازند .\r\nتنبيه : نزد علماى اماميه اين آيه جزء « عزائم اربع » است به روايت از حضرت امير المؤمنين و حضرت صادق عليهما السلام سجود واجبهء قرآن چهار است : 1 - سورهء سجده نزد اين آيهء شريفه . 2 - « حم سجده » نزد آيهء شريفهء لَا تَسْجُدُواْ لِلشَّمْسِ وَ لَالِلْقَمَرِ وَ اسْجُدُواْ لِلَّهِ .\r\n3 - والنجم آيهء فَاسْجُدُواْ لِلَّهِ وَ اعْبُدُواْ . 4 - سورهء « اقرأ » آخر سوره وَ اسْجُدْ وَاقْتَرِب . « 1 » در اين چهار مورد سجده بر خواننده و شنونده واجب است .\r\nآيهء شريفه ، تنبيه است به آن كه مؤمنان در مقام تسليم به مرتبه‌اى هستند كه علاوه بر امتثال دستورات الهى ، هرگاه آيات الهى را متذكر شوند ، به سجده افتاده و او راتسبيح و تحميد نمايند .\r\n( آيهء 16 ) تَتَجَافَى جُنُوبُهُمْ عَنِ الْمَضَاجِعِ يَدْعُونَ رَبَّهُمْ خَوْفًا وَ طَمَعًا وَ مِمَّا رَزَقْنهُمْ يُنفِقُونَ\r\nتفسير :\r\nدر آيهء قبل برخى از ويژگىهاى مؤمنان ياد شد ، صفت ديگر آنان آن كه :\r\nتَتَجَافَى جُنُوبُهُمْ عَنِ الْمَضَاجِعِ : پهلوهايشان در دل شب از بسترهاى خواب تهى مىشود . يعنى از رختخواب‌ها بر مىخيزند ، و پروردگار خود را در حال بيم و طمع ( بيم از غضب الهى و اميد به رحمت او ) به نماز و دعا و ثنا و راز و نياز ، مىخوانند .\r\nبه روايت حضرت باقر و صادق عليهما السلام آيهء شريفه در شأن متهجّدان و شب‌زنده‌داران\r\n\r\n\r\n","description":"","footnote":"\r\n( 1 ) . وسائل الشيعة ، ابواب قراءة القرآن ، باب 42 ، و منهج الصادقين ، ج 7 ، ص 265 .\r\n","page_name":" 356 ","page_number":356},
  {"content":"\r\n\r\nاست « 1 » كه چون مردم سر به بالين غفلت نهند ، ايشان پهلو را از بستر گرم برداشته به نماز بايستند و در نيمهء شب به درگاه قاضى الحاجات متوجه شوند ، و طلب عفو و رحمت نمايند .\r\n\r\n[ پاداش شب زنده‌دارى 
  ]\r\nفضيلت نماز شب : ابن بابويه رحمه الله در ثواب الاعمال از حضرت صادق عليه السلام روايت نموده است كه :\r\nصَلاةُ اللَّيْلِ تُحْسِنُ الْوَجْهَ ، وَتُحْسِنُ الْخُلُقَ ، وَتُطَيِّبُ الرّيحَ ، وَتُدِرُّ الرزْقَ ، وَتَقْضِي الدَّينَ ، وَتُذْهِبُ الْهَمَّ ، وَتَجْلُو الْبَصَرَ\r\n: نماز شب نيكو نمايد روى را ، و نيكو گرداند خُلق را ، و خوشبو سازد بو را ، و فراوان كند روزى را ، و ادا نمايد دين را ، و از بين ببرد غصه را ، و چشم را جلا دهد . « 2 » در كتاب وسائل از حضرت باقر عليه السلام روايت شده كه اين آيهء شريفه : در حق امير المؤمنين عليه السلام و اتباع او از شيعيان ما نازل شده است كه اوّل شب مىخوابند ، پس وقتى دو ثلث شب يا آنچه را خدا خواهد گذشت برمىخيزند و به درگاه پروردگارشان فزع مىنمايند در حالى كه راغب‌اند و راهب‌اند و به آنچه نزد خداست اميد دارند . . . « 3 » صفت ديگر آنان آن كه : وَ مِمَّا رَزَقْنهُمْ يُنفِقُونَ : و از آنچه روزى آنها كرده‌ايم از علم و جاه و مال ، در راه خدا انفاق مىكنند .\r\nتنبيه : حق تعالى در اين آيات شريفه مؤمنان را با اوصافى چند ياد مىكند : 1 - نزد تذكّر آيات الهى خاكسار و سجده‌كننده بودن و تسبيح و تحميدكننده بودن خدا و تكبر ننمودن .\r\n2 - شب‌زنده‌دارى به نماز و دعا و زارى . 3 - انفاق در راه خدا به خيرات و مبرّات .\r\nو البته با اجتماع اين صفات ، مقام شامخ كمال ايمان را دارا مىباشند .\r\n( آيهء 17 ) فَلَا تَعْلَمُ نَفْسٌ مَّآ أُخْفِىَ لَهُم مّن قُرَّةِ أَعْيُنٍ جَزَآءَم بِمَا كَانُواْ يَعْمَلُونَ\r\n\r\n\r\n","description":"","footnote":"\r\n( 1 ) . مجمع البيان ، ج 4 ص 331 .\r\n( 2 ) . ثواب الاعمال ، ص 64 و 65 ، ح 9 .\r\n( 3 ) . وسائل الشيعه ، كتاب الصلاة ، ج 5 ، ص 274 ، ح 16 .\r\n","page_name":" 357 ","page_number":357},
  {"content":"\r\n\r\nتفسير :\r\nبعد از آن به جهت ترغيب و تحريص مؤمنان به طاعت بدنى و مالى ، مىفرمايد : پس آنچه از مايه‌هاى روشنىبخش ديدگان به پاداش كارهايى كه مىكرده‌اند براى آنها پنهان داشته شده است را هيچ كس نمىداند . ممكن است « ما » استفهاميه باشد ( نه موصوله ) و بنا بر اين يعنى هيچ نفسى نمىداند چه چيز براى ايشان پنهان داشته شده است .\r\nابن مسعود روايت نموده كه در تورات مكتوب است : خدا مهيّا فرموده براى متهجدان آنچه را كه هيچ چشمى نديده و هيچ گوشى نشنيده و به قلب هيچ بشرى خطور ننموده و نمىداند آن را ملك مقربى . « 1 » و از اين رو محققان برآن‌اند كه انسب آن است كه از اين نعمت مخفى سخن نگويند ؛ زيرا آيهء شريفهء فَلَا تَعْلَمُ نَفْسٌ مَّآ أُخْفِىَ لَهُم و روايت شريف\r\n« وَلا خَطَرَ عَلى قَلْبِ بَشَرٍ »\r\nدو گواه‌اند بر آن كه عقل ، عاجز از ادراك آن است .\r\nجَزَآءَم بِمَا كَانُواْ يَعْمَلُونَ : و اهل ايمان كه در شب و روز مشغول عبادت بدنى و مالى هستند جزا داده شوند به سبب آنچه به اخلاص تمام و صدق نيّت به جا مىآوردند .\r\n\r\n[ كيفر وليد فاسق و پاداش علىّ مؤمن 
  ]\r\n( آيهء 18 ) أَفَمَن كَانَ مُؤْمِنًا كَمَن كَانَ فَاسِقًا لَّايَسْتَوُونَ\r\nتفسير :\r\nشأن نزول : وليد برادر مادرى عثمان در مقام فخر بر امير المؤمنين عليه السلام برآمد و گفت : تو كودكى و قوهء جوانى من از تو بهتر و زبان من از تو رساتر و نيزهء من از تو تيزتر و ثبات من در ميان لشكر بيشتر است ! حضرت در جواب آن ملعون فرمود :\r\nاسْكُتْ فَإنَّكَ فَاسِقٌ\r\n: ساكت شو ! كه تو فاسق هستى . يعنى فاسق ، با مؤمنى مانند من قابل مقايسه نيست . حق تعالى به جهت تصديق آن حضرت اين آيهء شريفه را نازل فرمود : « 2 » أَفَمَن كَانَ مُؤْمِنًا : آيا پس آن كسى كه به خدا و رسول ايمان آورده كه حضرت امير\r\n\r\n\r\n","description":"","footnote":"\r\n( 1 ) . منهج الصادقين ، ج 7 ، ص 268 .\r\n( 2 ) . همان .\r\n","page_name":" 358 ","page_number":358},
  {"content":"\r\n\r\nالمؤمنين عليه السلام است ، كَمَن كَانَ فَاسِقًا : مثل كسى است كه از دايرهء ايمان خارج گرديده كه « وليد » باشد ؟ لَّايَسْتَوُنَ : در شرافت و مزيّت و رتبت يا در جزا و مثوبت آخرت ، برابر نيستند .\r\nتبصره : نزول آيهء شريفه در مورد خاص ، مانع عموميت آن نيست ، چنان كه در علم اصول مقرّر شده است\r\nو مراد از فاسق در اين آيه كافر است ؛ زيرا جمع ميان ايمان و فسق ممكن است ؛ اما ميان كفر و ايمان ممكن نيست ؛ يعنى شخص مىتواند هم مؤمن باشد هم فاسق ؛ لكن نتواند هم مؤمن و هم كافر باشد .\r\nو همين وليد پليد است كه عثمان او را بر كوفه والى ساخته بود شبى شراب خورده بود صبح به مسجد آمد و به مستى امامت گزارد ، نماز صبح را چهار ركعت نمود . در اثناى نماز روى به جماعت نمود و گفت : بر چهار ركعت بيفزايم كه بانشاطم ! مردم دانستند مست مىباشد .\r\n( آيهء 19 ) أَمَّا الَّذِينَ ءَامَنُواْ وَعَمِلُواْ الصلِحتِ فَلَهُمْ جَنتُ الْمَأْوَى نُزُلَام بِمَا كَانُواْ يَعْمَلُونَ\r\nلغت :\r\nنزل به معنى آنچه براى ورود مهمان آماده شده است مانند ميوه‌اى كه در آغاز ورود جلو او مىگذارند .\r\nتفسير :\r\nبعد از بيان عدم تساوى مؤمن و كافر اجمالًا ، تفصيل آن را بيان فرمايد :\r\nأَمَّا الَّذِينَ ءَامَنُواْ : اما آن كسانى كه به خدا و تمام معتقدات حقّه ايمان آوردند ، وَعَمِلُواْ الصلِحتِ : و كارهاى پسنديده از طاعات و خيرات و مبرّات و صدقات به جا آوردند ،\r\n\r\n","description":"","footnote":"","page_name":" 359 ","page_number":359},
  {"content":"\r\n\r\nپس براى ايشان بهشت‌ها بوستان‌هاى سكونت است كه با مسكن‌هاى دنيا قابل قياس نيست و اين باغ‌ها و بهشت‌ها همه ابتداى پذيرايى است به پاداش آنچه در دنيا از طاعات و عبادات انجام مىدادند .\r\nچون نُزُل عبارت است از ما حضرى كه پس از ورود ميهمان مىآورند ، پس تعبير به آن ، اشاره است به آن كه اين نعم بهشتى به تمامه براى اهل بهشت ، پذيرايى ابتدايى باشد و الطاف خاصهء الهى بعد از آن خواهد بود .\r\n( آيهء 20 ) وَ أَمَّا الَّذِينَ فَسَقُواْ فَمَأْوَلهُمُ النَّارُ كُلَّمَآ أَرَادُواْ أَن يَخْرُجُواْ مِنْهَآ أُعِيدُواْ فِيهَا وَ قِيلَ لَهُمْ ذُوقُواْ عَذَابَ النَّارِ الَّذِى كُنتُم بِه‌ِى تُكَذّبُونَ\r\nتفسير :\r\nو اما آن كسانى كه از فرمان الهى و ايمان ، به كفر و ضلالت ، خارج شدند ، پس جايگاه آنان آتش جهنّم است . هرگاه بخواهند از آن بيرون آيند و به نزديك درها يا ديوارهاى خروجى رسند به آن جا باز گردانده مىشوند ، و به آنها گفته شود - يعنى خازنان جهنّم به ايشان بر وجه اهانت گويند - بچشيد عذاب آتش را ، آن عذابى كه آن را تكذيب و انكار مىكرديد و دروغ مىپنداشتيد و باور نمىكرديد .\r\n( آيهء 21 ) وَ لَنُذِيقَنَّهُم مّنَ الْعَذَابِ الْأَدْنَى دُونَ الْعَذَابِ الْأَكْبَرِ لَعَلَّهُمْ يَرْجِعُونَ\r\nتفسير :\r\nحتماً آنها را از عذاب نزديك‌تر ( دنيا ) مانند قحطى و بيمارى و شكست ، قبل از عذاب بزرگ‌تر كه آتش جهنّم است بچشانيم .\r\n\r\n","description":"","footnote":"","page_name":" 360 ","page_number":360},
  {"content":"\r\n\r\nلَعَلَّهُمْ يَرْجِعُونَ : شايد ايشان - يعنى آنها كه باقى مانند - به راه حق بازگردند و از كفر توبه كنند تا از عذاب اكبر عذاب نجات يابند .\r\nبرخى گفته‌اند : « عذاب ادنى » عذاب قبر ، و « عذاب اكبر » عذاب قيامت است .\r\n\r\n[ سنّت انتقام از گناهكاران 
  ]\r\n( آيهء 22 ) وَ مَنْ أَظْلَمُ مِمَّن ذُكّرَ بَايتِ رَبّه‌ِى ثُمَّ أَعْرَضَ عَنْهَآ إِنَّا مِنَ الْمُجْرِمِينَ مُنتَقِمُونَ\r\nتفسير :\r\nو كيست ظالم‌تر ( استفهام انكارى است ؛ يعنى نيست ظالم‌تر ) از كسى كه به آيات پروردگارش - يعنى قرآن يا همهء آيات الهى - پند داده شود ، سپس او از آنها روى بگرداند و اعراض نمايد ؟ !\r\nآرى اعراض از آيات روشن الهى كه به صراط مستقيم و رسيدن به سعادت عظيم ارشاد مىكند ، خلاف عقل و فطرت و وجدان هر عاقلى است .\r\nانّا من المُجرمين مُنتقِمُون : ما از گنهكاران انتقام گيرنده‌ايم . هر گاه حق تعالى از جميع مجرمان انتقام گيرد ، پس كسى كه ظالم‌تر از همه باشد انتقام از او به درجات شديدتر و سخت‌تر باشد .\r\nبنابراين بايد از سطوت قهّارى و غضب منتقم حقيقى انديشناك باشند كه ناگهان آنها را دريابد ، و مطالعهء احوال گذشتگان اين مطلب را ثابت گرداند .\r\n( آيهء 23 ) وَ لَقَدْ ءَاتَيْنَا مُوسَى الْكِتبَ فَلَا تَكُن فِى مِرْيَةٍ مّن لّقَآلِه‌ِى وَجَعَلْنهُ هُدًى لّبَنِى إِسْرَ ءِيلَ\r\nاعراب :\r\n« در اين كه مرجع ضمير لقائه چيست ؟ چند احتمال داده شده ، كه مقبول‌ترين آنها اين است كه به موسى برگردد .\r\n\r\n","description":"","footnote":"","page_name":" 361 ","page_number":361},
  {"content":"\r\n\r\n\r\n[ ديدار با موسى ( ع ) در معراج 
  ]\r\nتفسير :\r\nبه يقين ما موسى عليه السلام را كتاب تورات داديم ، چنان كه تو را قرآن عطا نموديم .\r\nفَلَا تَكُن فِى مِرْيَةٍ مّن لّقَآئِهِ . . . : پس در شك و ترديد از ديدار او مباش ، و او را وسيلهء هدايت بنى اسرائيل قرار داديم .\r\nابن عباس گويد : ضمير لقائه به موسى عليه السلام بر مىگردد ؛ يعنى بدون ترديد تو موسى را در دنيا ملاقات خواهى كرد ، چنانچه در برخى كتاب‌ها نقل شده كه خداى تعالى وعده داده بود حضرت رسالت صلى الله عليه و آله را كه پيش از رحلت از دنيا ، حضرت موسى را خواهى ديد . « 1 » اين جا به جهت تأكيد ، همان وعده را تكرار كرده است .\r\nو در وقتى كه حضرت رسول صلى الله عليه و آله را به معراج بردند فرمود : حضرت موسى را در وقت عروج در آسمان ششم ديدم ، و در وقت نزول نيز ملاقات نمودم .\r\nو بعضى ديگر گفته‌اند : مراد ملاقات او در آخرت باشد .\r\nو برخى هم احتمال داده‌اند كه مقصود لقاء اللَّه باشد .\r\n\r\n[ صبر و يقين ، دو شرط امامت 
  ]\r\n( آيهء 24 ) وَ جَعَلْنَاهُمْ أَلِمَّةً يَهْدُونَ بِأَمْرِنَا لَمَّا صَبَرُواْ وَ كَانُواْ بَايتِنَا يُوقِنُونَ\r\nلغت :\r\nلمّا به معنى « حين » است ، و « لِما » هم قرائت شده است .\r\nتفسير :\r\nاز بنى اسرائيل پيشوايانى قرار داديم كه به دستور ما يا به توفيق ما مردم را هدايت مىنمودند از آن رو كه بر ايمان يا آزارهاى قومشان صبر نمودند . و به آيات ما يا آيات تورات ما يقين و آن را باور داشتند و به حقيتش ايمان آورده بودند .\r\n\r\n\r\n","description":"","footnote":"\r\n( 1 ) . تفسير منهج الصادقين ، ج 7 ، ص 274 به نقل از وسيط .\r\n","page_name":" 362 ","page_number":362},
  {"content":"\r\n\r\nشايد مقصود آيهء شريفه اين باشد : اى رسول اكرم ، از تكذيب امّت ، دلتنگ مباش چنانچه حضرت موسى عليه السلام و كتاب او را هادى قرار داديم و ائمه‌اى از بنى اسرائيل قرار داديم كه مردم را هدايت كنند ، تو و قرآنِ تو را هادى قرار داده‌ايم و ائمه‌اى از نسل تو را نيز امام مقرّر فرموديم .\r\nعلى بن ابراهيم قمى روايت نموده از حضرت صادق عليه السلام كه فرمود :\r\nامامان در كتاب خدا دو امام باشند : امام عدل و امام جور ، در وصف امامان عدل فرموده : وَ جَعَلْنَا مِنْهُمْ أَئِمَّةً يَهْدُونَ بِأَمْرِنَا : قرار داديم ائمه‌اى كه هدايت كنند مردم را به امر ما . . . « 1 » در تفسير برهان در حديثى از حضرت صادق عليه السلام روايت شده كه فرمود : پس صبر نمود رسول خدا در جميع احوال ، پس بشارت داده شده به امامان از عترت او و وصف شدند ايشان به صبر ، و فرمود : وَ جَعَلْنَاهم أَئِمَّةً يَهْدُونَ . . . « 2 »\r\n( آيهء 25 ) إِنَّ رَبَّكَ هُوَ يَفْصِلُ بَيْنَهُمْ يَوْمَ الْقِيمَةِ فِيمَا كَانُواْ فِيهِ يَخْتَلِفُونَ\r\nتفسير :\r\nهمانا پروردگار تو در روز قيامت ميان آنها دربارهء آنچه در آن اختلاف مىكردند داورى خواهد كرد .\r\nيعنى به حكم نافذ خود محق را از مبطل جدا سازد و هر يك را بر اعتقاد و كردار خود به عدل و فضل جزا خواهد داد .\r\n( آيهء 26 ) أَوَ لَمْ يَهْدِ لَهُمْ كَمْ أَهْلَكْنَا مِن قَبْلِهِم مّنَ الْقُرُونِ يَمْشُونَ فِى مَسكِنِهِمْ إِنَّ فِى ذَ لِكَ لَأَيتٍ أَفَلَا يَسْمَعُونَ\r\n\r\n\r\n","description":"","footnote":"\r\n( 1 ) . تفسير صافى ، ذيل آيهء شريفه .\r\n( 2 ) . تفسير برهان ، ذيل آيهء شريفه .\r\n","page_name":" 363 ","page_number":363},
  {"content":"\r\n\r\nاعراب :\r\nدر فاعل يهد چند احتمال داده شده است ؛ يكى اين كه ضميرى باشد كه به خدا برگردد . احتمال ديگر اين كه فاعل « يهد » « كم أهلكنا . . . » باشد يعنى « أو لم يهد كثرة إهلاكنا » .\r\nتفسير :\r\nآيا آنها را هدايت نكرد و برايشان روشن ننمود كه چه بسيار گروه‌هايى را از اهل قرن‌هاى گذشته - مانند قوم عاد و ثمود و لوط و نوح و غير ايشان - هلاك كرديم كه آنها در مسكن‌هاى آنها راه مىروند و در سفر خود بر آن مىگذرند و آثار و علامات ايشان را مىبينند كه چگونه در زندگى ، خوش و با رفاه بوده‌اند و امروز از ايشان جز اثرى باقى نمانده ، ديار آنها مخروب و آثار آنها معدوم گرديده است .\r\nإِنَّ فِى ذَ لِكَ لَأَيتٍ أَفَلَا يَسْمَعُونَ : همانا كه در اين هلاك گذشتگان براى آيندگان عبرت‌ها و نشانه‌هايى از توحيد و قدرت خدا باشد . آيا به گوش دل نمىشنوند اين سخنان را تا پند بگيرند و هدايت شوند .\r\nحضرت امير المؤمنين عليه السلام در ذيل خطبه‌اى مىفرمايد : و بدانيد - اى بندگان خدا - كه شما و حالات شما در اين دنيا ، بر روش كسانى است كه پيش از شما بودند ، آنها كه عمرشان طولانىتر بود و مكانشان آبادتر ، بناهاى عاليه و قصرهاى رفيعه داشتند ( مىبينيد ) صداهاى آنها خاموش شده و بادهاى غرور آنها از بين رفته و بدن‌هاى آنها پوسيده و خانه‌هاى آنها خالى شده و آثار آنها نابود شده است . « 1 »\r\n\r\n[ برخى از نشانه‌هاى خدا 
  ]\r\n( آيهء 27 ) أَوَ لَمْ يَرَوْاْ أَنَّا نَسُوقُ الْمَآءَ إِلَى الْأَرْضِ الْجُرُزِ فَنُخْرِجُ بِه‌ِى زَرْعًا تَأْكُلُ مِنْهُ أَنْعمُهُمْ وَ أَنفُسُهُمْ أَفَلَا يُبْصِرُونَ\r\n\r\n\r\n","description":"","footnote":"\r\n( 1 ) . به نهج البلاغه فيض الاسلام ، خطبهء 217 رجوع شود .\r\n","page_name":" 364 ","page_number":364},
  {"content":"\r\n\r\nتفسير :\r\nآيا نديدند و نمىدانند كه ما به قدرت كاملهء خود آب را به صورت باران يا نهر يا چشمه يا قنات به سوى زمين خالى از گياه روان مىكنيم و مىفرستيم ، آن گاه به وسيلهء آن كشت را از زمين بيرون مىآوريم كه چارپايانشان و خودشان مىخورند . آيا به چشم سر و چشم دل نمىبينند ؟ تا استدلال كنند بر كمال قدرت حق و دريابند و آگاه شوند به آن كه آن ذات يگانه‌اى كه قادر است بر رويانيدن نبات از زمين خشك ، حتماً بر احياى اموات در روز قيامت قادر خواهد بود .\r\nتنبيه : بدانكه ذات قادر متعال به حكمت بالغهء خود آب را در شكم ابر وديعت نهاد و ابر را در هوا معلق بداشت و باد را بر آن مسلّط گردانيد تا ابر را براند و به سرزمين‌ها كه ارادهء حق تعلق يافته ببرد و به زمين‌هاى خشك ببارد و آنها را سيراب نمايد و زراعات را از آن حاصل گرداند . دقت و تأمّل در اين آياتِ روشن الهى موجب ايمان به وجود خداى عالم و قادر و حكيم مىگردد ، از اين رو فرموده است : أَوَ لَمْ يَرَوْاْ . . . : يعنى آيا نديدند و تأمّل نكردند . . . تا هدايت شوند .\r\n\r\n[ روش برخورد با كافران 
  ]\r\nوَ يَقُولُونَ مَتَى هذَا الْفَتْحُ إِن كُنتُمْ صدِقِينَ ( 28 )\r\nتفسير :\r\nكفّار از روى مسخره گويند : اگر در وعده‌اى كه مىدهيد راستگو هستيد اين پيروزى شما كه وعده مىدهيد كى باشد ؟\r\nمراد فتح مكّه است و نزد برخى از مفسّران مراد نزول عذاب است و نزد برخى مراد وعدهء رسيدن به ثواب و عقاب در روز قيامت است .\r\nقُلْ يَوْمَ الْفَتْحِ لَايَنفَعُ الَّذِينَ كَفَرُواْ إِيمنُهُمْ وَلَا هُمْ يُنظَرُونَ ( 29 )\r\n\r\n","description":"","footnote":"","page_name":" 365 ","page_number":365},
  {"content":"\r\n\r\nتفسير :\r\nچون بر وجه استهزاء و استعجال سؤال مىكردند ، به پيغمبر خطاب شد : در جواب بگو : روز فتح و نصرت و يا روز نزول عذاب و يا روز قيامت و رسيدن به ثواب و عقاب ، ايمان آوردن كسانى كه كافر بوده و كفر ورزيده‌اند برايشان سودى ندارد و مهلتى هم به آنها داده نمىشود .\r\nفَأَعْرِضْ عَنْهُمْ وَ انتَظِرْ إِنَّهُم مُّنتَظِرُونَ ( 30 )\r\nتفسير :\r\nپس فعلًا از آنها روى بگردان و منتظر وعدهء الهى در دنيا و آخرت باش كه ايشان نيز منتظرند بر تو غلبه يابند و يا حوادث زمان از موت و قتل به تو برسد تا به پندار خود از دست تو راحت شوند .\r\nو لكن نصرت و غلبه ، تو را باشد نه آنها را ؛ زيرا تو حق هستى و آنها باطل (\r\nالْحَقَّ يَعْلُوا وَلا يُعْلى عَلَيْهِ\r\n) .\r\n\r\n","description":"","footnote":"","page_name":" 366 ","page_number":366},
  {"content":"\r\n\r\n\r\nسورهء احزاب\r\n( آيهء 1 ) ( بِسْمِ اللَّهِ الرَّحْمنِ الرَّحِيمِ ) يأَيُّهَا النَّبِىُّ اتَّقِ اللَّهَ وَ لَاتُطِعِ الْكفِرِينَ وَ الْمُنفِقِينَ إِنَّ اللَّهَ كَانَ عَلِيمًا حَكِيمًا\r\n\r\n[ پاسخ پيشنهاد قريش به پيامبر ( ص ) 
  ]\r\nتفسير :\r\nنقل شده كه ابو سفيان بن حرب ، و عكرمة بن ابى جهل ، و ابو الاعور سلمى ، بعد از جنگ احد از حضرت پيغمبر صلى الله عليه و آله امان طلبيده به مدينه آمدند . و بر عبد اللَّه ابَىّ رئيس منافقان وارد شده و روز ديگر با چند نفر ديگر نزد حضرت آمدند و گفتند : ذكر « لات » و « عزى » و « منات » را ترك كن و بگو : بت‌ها بت‌پرست را شفاعت مىكنند . ما نيز تو را با پروردگارت واگذاريم . اين كلام بر حضرت ناگوار آمد ، به آن حضرت گفته شد ، اجازه فرما تا آنها را به قتل برسانيم . حضرت فرمود : من ايشان را امان دادم و نقض عهد روا نيست ، ايشان را\r\n\r\n","description":"","footnote":"","page_name":" 367 ","page_number":367},
  {"content":"\r\n\r\nاز مدينه بيرون كنيد . « 1 »\r\nبرخى از مفسّران گفته‌اند : در اين مورد آيهء شريفه نازل شد :\r\nيأَيُّهَا النَّبِىُّ . . . : اى پيامبر ، از خدا پروا بدار يا بر تقواى الهى ثابت باش و يا بر تقوايت بيفزا ؛ زيرا تقوا مراتب فراوانى دارد .\r\nو كفّار و منافقان را اطاعت مكن ؛ زيرا ايشان دشمن خدا و رسول و اهل ايمان‌اند و غير از ضرر زدن مقصودى ندارند . به درستى كه خداى تعالى دانا به مصالح و مفاسد امور و داراى حكمت و دقت و اتقان در اجراى آن است ، و به آنچه مقتضى حكمت است حكم مىكند .\r\nتبصره : اين مطلب مسلم است كه حضرت رسول صلى الله عليه و آله از كفّار و منافقين ، پيروى و اطاعت نمىكرد ؛ زيرا اطاعت خدا و اطاعت كفّار دو امر متضادّند و جمع آن دو غير ممكن است و صدور آن از مقام شامخ حضرت پيامبر صلى الله عليه و آله محال خواهد بود . بنابراين خطاب متوجه آن حضرت ، و مراد امّت باشد .\r\nو ديگر آن كه مقام شامخ آن حضرت متعالى است از آن كه آنى از توجّه به خدا غافل گردد .\r\nعلى بن ابراهيم قمى رحمه الله فرمايد :\r\nهذا هُوَ الَّذي قالَ الصّادِقُ عليه السلام : إنَّ اللَّهَ بَعَثَ نَبِيَّهُ بِإيّاكَ أعْني وَاسْمعي يا جارَة ، فَالْمُخاطَبَةُ لِلنَّبيِّ ، وَالْمَعْنِيُّ لِلنّاسِ\r\n: يعنى اين آن معنايى است كه حضرت صادق فرمايد : خدا مبعوث فرمود پيغمبر را در خطابات خود به « تو را گويم و همسايه بشنود » ، پس مخاطب ، پيامبر و مقصود امّت پيامبر صلى الله عليه و آله باشند . « 2 »\r\n( آيهء 2 ) وَ اتَّبِعْ مَا يُوحَى إِلَيْكَ مِن رَّبّكَ إِنَّ اللَّهَ كَانَ بِمَا تَعْمَلُونَ خَبِيرًا\r\n\r\n\r\n","description":"","footnote":"\r\n( 1 ) . مجمع البيان ، ج 4 ص 335 .\r\n( 2 ) . تفسير قمى ، ذيل آيهء شريفه .\r\n","page_name":" 368 ","page_number":368},
  {"content":"\r\n\r\nتفسير :\r\nو از آنچه وحى كرده مىشود به تو از جانب پروردگار تو پيروى كن و به پيشنهاد مشركان اعتنا مكن ، همانا كه خداى تعالى به آنچه از خير و شرّ و صلاح و فساد عمل مىكنيد ، دانا و آگاه است .\r\n( آيهء 3 ) وَ تَوَكَّلْ عَلَى اللَّهِ وَ كَفَى بِاللَّهِ وَكِيلًا\r\nتفسير :\r\nو بر خدا توكل كن ؛ يعنى واگذار امر خود را به خدا كه هر چه نمايد بر وفق حكمت ومصلحت باشد و خدا در كارسازى امور بندگانش كافى است ، پس به تدبير و صلاح امور تو قيام فرمايد و حافظ تو باشد و اذيّت دشمنان را از تو دفع مىكند .\r\nبرخى از مفسّران نقل نموده‌اند كه اهل مكّه به آن حضرت گفتند : اگر از دين خود برگردى ما نصف اموال خود را به تو دهيم ! و اهل مدينه آن حضرت را تهديد نمودند كه اگر اطاعت اهل مكّه نكنى تو را به قتل مىرسانيم ! خداوند ، آيات شريفه نازل فرمود كه توكل بر خدا نما كه حافظ و نگهبان تو و دفع‌كنندهء شرّ دشمنان تو خواهد بود .\r\n( آيهء 4 ) مَّا جَعَلَ اللَّهُ لِرَجُلٍ مّن قَلْبَيْنِ فِى جَوْفِه‌ِى وَ مَا جَعَلَ أَزْوَ جَكُمُ الِى تُظهِرُونَ مِنْهُنَّ أُمَّهتِكُمْ وَ مَا جَعَلَ أَدْعِيَآءَكُمْ أَبْنَآءَكُمْ ذَ لِكُمْ قَوْلُكُم بِأَفْوَ هِكُمْ وَ اللَّهُ يَقُولُ الْحَقَّ وَ هُوَ يَهْدِى السَّبِيلَ\r\nلغت :\r\nأزواج جمع « زوج » است . و زوج به شوهر و زن هر دو اطلاق مىشود . أدعياء جمع « دَعىّ » به معنى پسرخوانده است .\r\n\r\n","description":"","footnote":"","page_name":" 369 ","page_number":369},
  {"content":"\r\n\r\n\r\n[ حكم ظهار و فرزند خواندگى 
  ]\r\nتفسير :\r\nخداوند براى هيچ مردى ( هيچ كس ) دو تا دل در درونش - و دو تا جان در داخل بدنش و قهراً دو تا اعتقاد متضاد در درون مغزش - قرار نداده است .\r\nتنبيه : در تفسير اين آيهء شريفه وجوهى است :\r\n1 - در تفسير برهان از حضرت باقر عليه السلام روايت شده كه امير مؤمنان عليه السلام در اين آيهء شريفه فرمود : جمع نشود دوستى ما و دوستى دشمن ما در قلب يك نفر . خداوند قرار نداده براى شخص دو قلب ، تا دوست بدارد به يكى ما را و دوست بدارد به ديگرى دشمن ما را ، پس هر كه مىخواهد بداند دوستى ما را دارد يا نه ؟ قلب خود را امتحان كند ، پس اگر با دوستى ما دوستى دشمن ما را نيز دارد پس او از ما نيست و ما از او نيستيم ، و خداوند دشمن اوست . . . . « 1 »\r\n2 - آيه ردّ منافقان است ؛ يعنى ما براى هيچ كس دو قلب نيافريديم كه به يكى ايمان آورد و به يكى كافر شود ؛ بلكه يك قلب بيش نيست يا مؤمن است يا كافر . « 2 » 3 - منافقان گفتند : آن حضرت را دو دل باشد : يكى با ما و ديگرى با اصحاب خود .\r\nخداى متعال فرمود : دروغ مىگويند ، خدا دو دل براى آن حضرت نيافريده است . « 3 » وَ مَا جَعَلَ أَزْوَ جَكُمُ الِى تُظهِرُونَ مِنْهُنَّ أُمَّهتِكُمْ : و همسرانتان را كه با آنان ظهار مىكنيد - يعنى با انشاء تشبيه آنها به مادرتان و گفتن جملهء « أنت علىّ كظهر امّى » آنها را بر خود حرام مىكنيد - مادرتان قرار نداده است ( آرى ظهار كفّاره دارد و احكام آن در كتاب‌هاى فقهى بيان شده است ) .\r\nوَ مَا جَعَلَ أَدْعِيَآءَكُمْ أَبْنَآءَكُمْ : و خداى تعالى پسرخواندگان شما را پسران حقيقى شما قرار نداده است . تا حقوق اولاد شما را داشته باشند و مثلًا از شما ارث ببرند .\r\nذَ لِكُمْ قَوْلُكُم بِأَفْوَ هِكُمْ وَ اللَّهُ يَقُولُ الْحَقَّ وَ هُوَ يَهْدِى السَّبِيلَ . . . : اين تحريم همسر به خاطر ظهار ، و پسرخوانده را پسر واقعى خود دانستن ، گفتار شما به زبان و دهانتان است و واقعيت ندارد و خداوند حق را مىگويد و او را به راه راست هدايت مىكند .\r\n\r\n\r\n","description":"","footnote":"\r\n( 1 ) . تفسير برهان ، صافى ذيل آيهء شريفه با تلخيص .\r\n( 2 ) . تفسير مجمع البيان ، ج 4 ، ص 336 .\r\n( 3 ) . منهج الصادقين ، ج 7 ، ص 279 .\r\n","page_name":" 370 ","page_number":370},
  {"content":"\r\n\r\nبيان : قسمت اوّل آيه دربارهء كسى است كه همسر خود را ظهار كرده بود ، تفصيل آن در سورهء مجادله خواهد آمد .\r\nو قسمت دوم دربارهء زيد بن حارثه كلبى كه مردم او را زيد بن محمد صلى الله عليه و آله مىگفتند و او را پسرخواندهء حضرت رسول صلى الله عليه و آله مىدانستند ، و چون با اختيار خود همسر خود زينب را طلاق داد ، پس از گذشت ايام عدّه ، حضرت او را به نكاح خود درآورد . جهودان و منافقان طعن زدند و گفتند : پيغمبر ما را از ازدواج با همسر پسر ( كه او را طلاق داده ) نهى مىكند ؛ اما خود با همسر زيد كه فرزندخواندهء اوست و از زيد طلاق گرفته ازدواج مىكند . حق تعالى فرمود : پسرخوانده ، حكم پسر را ندارد و گفتار شما مطابق واقع نيست ، و قول حق و درست ، آن است كه خدا فرموده و راهنمايى نموده است . « 1 »\r\n( آيهء 5 ) ادْعُوهُمْ لِأَبَآلِهِمْ هُوَ أَقْسَطُ عِندَ اللَّهِ فَإِن لَّمْ تَعْلَمُواْ ءَابَآءَهُمْ فَإِخْوَ نُكُمْ فِى الدّينِ وَ مَوَ لِيكُمْ وَ لَيْسَ عَلَيْكُمْ جُنَاحٌ فِيمَآ أَخْطَأْتُم بِه‌ِى وَ لكِن مَّا تَعَمَّدَتْ قُلُوبُكُمْ وَ كَانَ اللَّهُ غَفُورًا رَّحِيمًا\r\nاعراب و لغت :\r\nما تعمّدت . . . مبتدا و خبر آن « يؤاخذكم به » در تقدير است . جناح به معنى گناه و باك است .\r\nتفسير :\r\nآنها ( يعنى فرزند خوانده‌ها ) را به نام پدرانشان بخوانيد ( و در مورد زيد نگوييد زيد بن محمد ؛ بلكه بگوييد زيد بن حارثه ) كه آن در نزد خداوند عادلانه‌تر است و اگر پدرانشان\r\n\r\n\r\n","description":"","footnote":"\r\n( 1 ) . به مجمع البيان ، ج 4 ، ص 336 - 337 رجوع شود .\r\n","page_name":" 371 ","page_number":371},
  {"content":"\r\n\r\nرا نشناسيد پس برادران و دوستان دينى شمايند ( بگوييد اين برادر و دوست دينى من است و نگوييد اين پسر من است ) و بر شما گناهى نيست در جايى كه در نسبت دادن اشتباه كرديد ( و مثلًا از روى سهو و نسيان و اشتباه گفتيد : زيد بن محمد ) و لكن مؤاخذه مىشويد اگر دل‌هاى شما قصد كند و به عمد نسبت به غير پدر واقعى او بدهيد و خداوند همواره آمرزندهء گناهان و مهربان به بندگان است كه اگر پس از گناه توبه كنند مىپذيرد .\r\nاحاديث صحيحه در اين باب وارد شده است ، پس عقلًا و نقلًا تبنّى ( پسر خواندن ) موجب نسب و ارث نباشد .\r\n\r\n[ منزلت پيامبر ( ص ) و همسران او 
  ]\r\n( آيهء 6 ) النَّبِىُّ أَوْلَى بِالْمُؤْمِنِينَ مِنْ أَنفُسِهِمْ وَ أَزْوَ جُه‌ُو أُمَّهتُهُمْ وَأُوْلُواْ الْأَرْحَامِ بَعْضُهُمْ أَوْلَى بِبَعْضٍ فِى كِتبِ اللَّهِ مِنَ الْمُؤْمِنِينَ وَ الْمُهجِرِينَ إِلَّآ أَن تَفْعَلُواْ إِلَى أَوْلِيَآلِكُم مَّعْرُوفًا كَانَ ذَ لِكَ فِى الْكِتبِ مَسْطُورًا\r\nاعراب :\r\nأن تفعلوا . . . مستثناى منقطع است .\r\nتفسير :\r\nپيامبر نسبت به مؤمنان از خودشان سزاوارتر است و اولويت دارد ؛ يعنى ارادهء او در بارهء تصرّف در جان و مال آنها بر ارادهء خودشان مقدم است .\r\nو در حديث صحيح وارد شده كه آن حضرت فرمود :\r\nمَا مِنْ مُؤْمِنٍ إلّاأَنَا أوْلى بِهِ فِي الدُّنْيا وَالْآخِرَةِ . « 1 »\r\nو نيز فرمود :\r\nوَالَّذي نَفْسي بِيَدِهِ لَا يُؤْمِنَنَّ عَبْدٌ حَتّى أكُونَ أحَبَّ إلَيْهِ مِنْ نَفْسِهِ وَ أبَوَيْهِ وَأهْلِهِ وَوُلْدِهِ\r\n\r\n\r\n","description":"","footnote":"\r\n( 1 ) . منهج الصادقين ، ج 7 ، ص 283 .\r\n","page_name":" 372 ","page_number":372},
  {"content":"\r\n\r\nوَالنّاسِ أجْمَعينَ\r\n: سوگند به آن خدايى كه جان من تحت قدرت اوست ، هيچ بنده‌اى ايمان نياورده و مؤمن نباشد مگر آن كه من نزد او محبوب‌تر باشم از خود او و پدر و مادر او و اهل و اولاد او و همهء مردم . « 1 » وَ أَزْوَ جُهُ أُمَّهتُهُمْ : و همسران پيامبر در احترام و تحريم ازدواج با آنها ، به منزلهء مادران مؤمنان هستند ؛ يعنى در تعظيم و احترام و حرمت نكاح ، نازل منزلهء ايشان‌اند نه در ساير احكام ؛ زيرا ديدن آنها جايز نبوده و نسبت وراثت نداشته‌اند .\r\nتنبيه : زنان پيغمبر صلى الله عليه و آله در استحقاق تعظيم و احترام ، به منزلهء مادرهاى مؤمنان هستند مادامى كه باقى باشند در اطاعت خدا ؛ و لذا شيخ صدوق در اكمال الدين روايت نموده كه حضرت رسول به امير المؤمنين عليه السلام فرمود : اى ابا الحسن ، به درستى كه اين شرف براى همسران من باقى است مادامى كه بر اطاعت خدا باقى باشند . . . « 2 »\r\nوَأُوْلُواْ الْأَرْحَامِ بَعْضُهُمْ أَوْلَى بِبَعْضٍ فِى كِتبِ اللَّهِ . . . : خويشاوندان در ارث بردن ، نسبت به يكديگر در كتاب خداوند ( لوح محفوظ يا قرآن ) از مؤمنان و مهاجران سزاوارترند مگر آن كه بخواهيد به دوستانتان نيكى كنيد - يعنى براى غير وارثانتان مالى وصيت نماييد - اين حكم از قديم در كتاب ( لوح محفوظ يا قرآن ) نوشته شده است .\r\nتبصره : با ملاحظهء آيهء انفسنا و انفسكم : آيهء النبى اولى . . . دالّ است بر خلافت و ولايت امير المؤمنين عليه السلام ؛ به اين بيان كه حضرت امير المؤمنين عليه السلام نفس حضرت پيغمبر صلى الله عليه و آله است ، و بايد آنچه براى نفس پيغمبر باشد از اولويت بر مؤمنين ، براى كسى كه به منزلهء نفس اوست باشد ، چنانچه تصريح به اين فرموده در غدير خم .\r\nألَسْتُ أوْلى بِكُمْ مِنْ أنْفُسِكُمْ\r\n؟ گفتند : بلى يا رسول اللَّه . پس فرمود :\r\nمَنْ كُنْتُ مَوْلَاهُ فَهذا عَلِيٌّ مَوْلَاهُ .\r\n( آيهء 7 ) وَ إِذْ أَخَذْنَا مِنَ النَّبِيّينَ مِيثقَهُمْ وَ مِنكَ وَ مِن نُّوحٍ وَ إِبْرَ هِيمَ وَ مُوسَى وَ عِيسَى ابْنِ مَرْيَمَ وَ أَخَذْنَا مِنْهُم مّيثقًا غَلِيظًا\r\n\r\n\r\n","description":"","footnote":"\r\n( 1 ) . به مدرك سابق رجوع شود .\r\n( 2 ) . اكمال الدين ، ج 2 ، ص 459 .\r\n","page_name":" 373 ","page_number":373},
  {"content":"\r\n\r\n\r\n[ پيمان محكم الهى از پيامبران 
  ]\r\nتفسير :\r\nو به ياد آور هنگامى را كه از همه پيامبران در مقام اعطاى نبوّت پيمانى خاصّ به ايشان از ايشان گرفتيم و بويژه از تو و از نوح و ابراهيم و موسى و عيسى بن مريم ( پيامبرانى كه صاحب كتاب و شريعت مستقل بودند و ساير پيامبران از آنها دريافت مىكردند ) و از آنها پيمانى استوار گرفتيم بر اين كه هر يك از ايشان بشارت‌دهنده به پيامبر بعد از خود باشد و اين كه تبليغ رسالت نمايند و به عبادت و اطاعت الهى دعوت نمايند و يكديگر را تصديق كنند و امّت را نصيحت كنند و جامعه را به سوى يك مبدأ و يك دين دعوت نمايند .\r\nتخصيص اين انبيا به ذكر نام بعد از تعميم ، به جهت آن است كه اولو العزم و صاحب شريعت و كتاب بودند ، و تقديم پيغمبر ما بر ايشان براى تعظيم و تكريم آن حضرت است .\r\nنزد بعضى از مفسّران « ميثاق غليظ » سوگند مؤكد است بر وفا نمودن به آنچه حق تعالى برايشان از تكاليف سخت پيامبرى واجب نموده است .\r\nآيه 8 لّيَسَلَ الصدِقِينَ عَن صِدْقِهِمْ وَ أَعَدَّ لِلْكفِرِينَ عَذَابًا أَلِيمًا\r\nتفسير :\r\nتا خداوند از راستگويان امّت‌ها در روز جزا براى پاداش دادن از صدقشان بپرسد ، به اين معنى كه هر يك از انبيا گواهى دهند بر صدق خود در انجام وظايفشان ، يا سؤال كند از تصديق‌كنندگان پيامبران از تصديق ايشان ، يا از پيغمبران بپرسد كه امّت‌هاى ايشان دعوت آنها را اجابت كردند يا نه ؟\r\nاز حضرت صادق عليه السلام روايت شده است كه فرمود :\r\nاذَا سُئلَ الصّادِقُ عَنْ صِدْقِهِ عَلى أي وَجْهٍ قَالَهُ ؟ فَيجَازى بَحَسَبِهِ ، فَكَيْفَ يَكُونُ حالُ الْكَاذِبِ ؟\r\nيعنى : هرگاه از راستگويان بپرسند كه بر چه قصد و بر چه وجه ، راست گفتى تا به حسب آن ايشان را جزا دهد ؟ پس حال دروغگو\r\n\r\n","description":"","footnote":"","page_name":" 374 ","page_number":374},
  {"content":"\r\n\r\nچگونه خواهد بود ؟ « 1 » وَ أَعَدَّ لِلْكفِرِينَ عَذَابًا أَلِيمًا : و براى كافران عذابى دردناك مهيّا و آماده ساخته است .\r\n\r\n[ نصرت الهى در جنگ احزاب با على ( ع ) 
  ]\r\nآيهء 9 يأَيُّهَا الَّذِينَ ءَامَنُواْ اذْكُرُواْ نِعْمَةَ اللَّهِ عَلَيْكُمْ إِذْ جَآءَتْكُمْ جُنُودٌ فَأَرْسَلْنَا عَلَيْهِمْ رِيحًا وَ جُنُودًا لَّمْ تَرَوْهَا وَ كَانَ اللَّهُ بِمَا تَعْمَلُونَ بَصِيرًا\r\nتفسير :\r\nاى كسانى كه به خدا و رسول و معتقدات حقّه ايمان آورده‌ايد ، ياد بياوريد نعمت خداى را بر شما زمانى كه در جنگ احزاب لشكريانى انبوه از قبايل متعدد عرب به شما روى آوردند ، پس بر ايشان بادى را ( كه خيمه‌هاى ايشان را از جاى بركند و همه را پراكنده ساخت ) و لشكرهايى از فرشتگان را كه شما ايشان را نديديد فرستاديم ، و هميشه خداى تعالى به آنچه مىكنيد بيناست و شما را مطابق آن از روى عدل و فضل پاداش و كيفر خواهد داد .\r\nواقعهء خندق در شوال سال پنجم هجرت پيش آمد ، و آن را غزوهء احزاب نيز گويند ؛ زيرا قريش از هر قبيله‌اى حزبى فراهم نمودند . بيست تن از بزرگان آنها با ابوسفيان و پنجاه نفر در خانهء كعبه معاهده كردند كه تا زنده باشند از جنگ با پيغمبر باز نايستند و با سوگندها معاهده را محكم نمودند ، پس با چهارهزار نفر لشكر از مكّه بيرون شدند . حضرت با اصحاب مشورت فرمود ، سلمان - رضوان اللَّه عليه - عرض كرد : در ممالك ما چون لشكرى انبوه بر بلدى تاخت كنند ، از بهر حفاظت شهر ، خندقى حفر نمايند تا جنگ از يك طرف باشد . حضرت كلام او را پسنديد و اصحاب او را تحسين كردند .\r\nپس امر نمودند به حفر خندق و حضرت به آنها مدد مىفرمود تا يك ماه تمام شد ، و سه\r\n\r\n\r\n","description":"","footnote":"\r\n( 1 ) . تفسير مجمع البيان ، ج 4 ، ص 339 .\r\n","page_name":" 375 ","page_number":375},
  {"content":"\r\n\r\nروز پيش از آمدن قريش كارها منظم شد .\r\nجابر بن عبد اللَّه روايت نموده : موقعى كه خندق مىكنديم سنگى پيدا شد ، آن را به اطلاع حضرت رسانديم ، فرمود : آب بپاشيد . پس برخاست در حالى كه از غايت گرسنگى سنگ بر شكم بسته بود ، بيل و تيشه را برداشت و آن سنگ را مانند پشته ريگ گردانيد . « 1 »\r\n( آيهء 10 ) إِذْ جَآءُوكُم مّن فَوْقِكُمْ وَ مِنْ أَسْفَلَ مِنكُمْ وَ إِذْ زَاغَتِ الْأَبْصرُ وَ بَلَغَتِ الْقُلُوبُ الْحَنَاجِرَ وَ تَظُنُّونَ بِاللَّهِ الظُّنُونَا\r\nاعراب :\r\nإذ جاؤوكم . . . بدل از « إذ جاءتكم . . . » در آيهء قبل است كه مفعول « اذكر » مقدَّر است . الف در آخر الظنونا در برخى قرائات نيست .\r\nتفسير :\r\nياد كنيد زمانى را كه لشكر دشمن از طرف بالا و پايين شهرتان به شما روى آوردند و آنگاه كه از زيادى ترس چشم‌ها خيره شد و يا مانند چشم غش‌زدگان كج شد و يا از ديدن هر چيزى بگرديد و به غير دشمن جاى ديگر را نگاه نمىكرد و دل‌ها از شدّت اضطراب به حنجره‌ها رسيد و به خداى تعالى گمان‌هاى بد و ناروا مىبرديد ؟\r\nگمانشان اين بود كه لشكر اسلام تاب مقابله با احزاب را ندارد و مؤمنان هم با وجود اعتقاد به انجاز وعدهء الهى ، در دل خائف بودند .\r\nآيهء 11 هُنَالِكَ ابْتُلِىَ الْمُؤْمِنُونَ وَ زُلْزِلُواْ زِلْزَالًا شَدِيدًا\r\n\r\n\r\n","description":"","footnote":"\r\n( 1 ) . به مجمع البيان ، ج 4 ص 341 رجوع شود .\r\n","page_name":" 376 ","page_number":376},
  {"content":"\r\n\r\nتفسير :\r\nدر آن هنگام مؤمنان آزمايش شدند و سخت متزلزل و مضطرب گشتند ، به گونه‌اى كه بددلان عزم سفر مىكردند ، و ناشكيبان راه فرار مىجستند .\r\nبيش از مدّت بيست روز در برابر هم نشستند .\r\nتتمهء داستان : اصحاب حضرت در تنگناى محاصره گرفتار شدند ، روزى عمرو بن عبدود كه از شجعان عرب بود و او را « فارِس يَلْيَل » مىگفتند ، به اتفاق جمعى از فُرْسان قريش تا كنار خندق آمد و راهى پيدا كرده به اين طرف خندق آمدند . اصحاب پيامبر كه وصف شجاعت او را شنيده بودند سرها به زير انداختند و چون « عُمَر » هم از شجاعت او سخن گفت ، خاطر اصحاب شكسته‌تر و منافقان چيره‌تر شدند .\r\nحضرت رسول چون شنيد « عَمرو » مبارز مىطلبد ، فرمود : هيچ دوستى باشد شرّ اين دشمن را بگرداند ؟\r\nحضرت علىّ عليه السلام عرض كرد : من به ميدان او بشوم ؟ حضرت ساكت شد .\r\nدو مرتبه « عمرو » ندا داد كه كيست از شما نزد من آيد و نبرد كند ؟ ايها الناس ، شما كه گمانتان آن است كه كشتگان شما به بهشت و كشتگان ما به جهنّم مىروند ! آيا كسى از شما دوست نمىدارد كه سفر بهشت نمايد يا دشمن خود را به جهنّم فرستد ؟ ! پس اسب خود را به جولان درآورد و گفت : صداى من گرفت از بس مبارز طلب كردم ! حضرت فرمود :\r\nكيست كه اين سگ را دفع كند ؟ كسى جواب نداد .\r\nحضرت امير المؤمنين عليه السلام برخاست گفت : من مىروم او را دفع كنم . حضرت پيغمبر صلى الله عليه و آله فرمود : يا على ، اين عمرو بن عبدود است ! على عليه السلام عرض كرد : من هم على بن ابى طالبم ! پس حضرت زره خود را بر امير المؤمنين عليه السلام پوشانيد و عمامهء خود را بر سر او بست و دعا در حق او نموده و به ميدان فرستاد . امير عليه السلام به سرعت به طرف عَمرو رفت و در جواب او فرمود : اى عمرو ، تعجيل مكن ، اجابت‌كنندهء آواز تو كه عاجز نيست ( از مقاومت در برابر تو ) به سوى تو آمد . « 1 » در اين هنگام پيامبر صلى الله عليه و آله فرمود :\r\n\r\n\r\n","description":"","footnote":"\r\n( 1 ) . بحار الانوار ، ج 20 ، ص 226 ؛ لا تعجلنّ فقد أتاك مجيب صوتك غير عاجز .\r\n","page_name":" 377 ","page_number":377},
  {"content":"\r\n\r\nبَرَزَ الإيمانُ كُلُّهُ إلَى الشّركِ كُلّه\r\n: ايمان به تمامه با شرك بتمامه مقابل شد . « 1 » پس امير المؤمنين عليه السلام « عمرو » را دعوت نمود به يكى از اين سه : يا ايمان آورد ، يا از جنگ با پيامبر دست بردارد ، يا از اسب پياده شود . عمرو امر سوم را اختيار كرد ؛ اما در نهان از حضرت ترسناك بود . گفت : يا على ، به سلامت باز گرد ، هنوز تو را وقت نبرد با مردان نرسيده است ، با سابقهء پدرت دوست ندارم تو را بكشم ، نمىدانم پسر عمويت به چه ايمنى تو را به جنگ من فرستاده و حال آن كه قدرت دارم تو را با نيزه‌ام ميان آسمان و زمين معلَّق بدارم !\r\nحضرت امير المؤمنين عليه السلام فرمود : اين سخنان بگذار . همانا من دوست دارم تو را در راه خدا بكشم . پس عمرو پياده شد و اسب خود را پى كرد و با شمشير به سوى امير المؤمنين عليه السلام تاخت و با هم سخت كوشيدند . تا آخر الامر عمرو فرصتى پيدا كرد و شمشير را بر امير المؤمنين فرود آورد ، حضرت سپردر سر كشيد ، شمشير عمرو سپر آن حضرت را دو نيمه كرد و سر مبارك را جراحتى رسانيد ؛ حضرت چون شير زخم‌خورده شمشير بر پاى او زد و پاى او را قطع كرد ، عمرو بر زمين افتاد ، حضرت بر سينه‌اش نشست ، عمرو گفت : اى على ، در جاى بزرگى نشستى و چون مرا كشتى جامه از تن من بيرون ميار ، حضرت فرمود :\r\nاين كار بر من خيلى آسان است .\r\nابن ابى الحديد و غير او گفته‌اند : چون حضرت از عمرو ضربت خورد ، مانند شير خشمناك بر عمرو شتافت و سر پليدش را از تن بينداخت و بانگ تكبير برآورد . مسلمانان ازصداى تكبير آن حضرت دانستند كه عمرو كشته گشت ، پس حضرت پيامبر صلى الله عليه و آله فرمود :\r\nضَرْبَةُ عَلِىٍّ يَوْمَ الْخَنْدَقِ أفْضَلُ مِنْ عِبَادَةِ الثَّقَلَيْنِ .\r\n( آيهء 12 ) وَ إِذْ يَقُولُ الْمُنفِقُونَ وَ الَّذِينَ فِى قُلُوبِهِم مَّرَضٌ مَّا وَعَدَنَا اللَّهُ وَ رَسُولُه‌ُو إِلَّا غُرُورًا\r\n\r\n\r\n","description":"","footnote":"\r\n( 1 ) . بحار الانوار ، ج 20 ، ص 273 ، و نيز ج 39 ص 1 به نقل از طرائف .\r\n","page_name":" 378 ","page_number":378},
  {"content":"\r\n\r\nتفسير :\r\nو ياد بياور زمانى را كه منافقان و آن كسانى كه در دل‌هاشان بيمارى ضعف ايمان و ضعف اعتقاد به وعدهء پيامبر بود گفتند : خدا و رسول او ما را دربارهء نصرت و يارى دين جز وعده‌اى فريب‌دهنده ندادند .\r\n( آيهء 13 ) وَ إِذْ قَالَت طَّآلِفَةٌ مّنْهُمْ يأَهْلَ يَثْرِبَ لَامُقَامَ لَكُمْ فَارْجِعُواْ وَ يَسْتْذِنُ فَرِيقٌ مّنْهُمُ النَّبِىَّ يَقُولُونَ إِنَّ بُيُوتَنَا عَوْرَةٌ وَمَا هِىَ بِعَوْرَةٍ إِن يُرِيدُونَ إِلَّا فِرَارًا\r\nاعراب و لغت :\r\nيثرب نام قبلى مدينهء منوره است . مقام مصدر و به معنى « اقامت » است . و او در و يستأذن . . . و او حاليه و يا واو استيناف است . عورة در اين جا به معنى بىحفاظ بودن و خلل داشتن و محكم نبودن در و ديوار خانه است ؛ يعنى خانه‌هاى ما حفاظ ندارد و برخى گفته‌اند « ذات » در تقدير است يعنى « إن بيوتنا ذات عورة » .\r\nتفسير :\r\nگروهى چون لشكر كفّار را با آن كثرت مشاهده نمودند ترسيدند و اهل ايمان را به فرار ترغيب نمودند ، خداى تعالى از عدم ثبات و بددلى و سستى اعتقاد اين گروه خبر مىدهد :\r\nو ياد بياور آن هنگام را كه گروهى از منافقان گفتند : اى اهل مدينه ، اين ميدان جاى توقف و اقامت شما نيست و گرنه همه كشته مىشويد ، پس باز گرديد به مدينه و از لشكرگاه فرار كنيد .\r\nيا اقامت شما در دين اسلام وجهى ندارد ، پس برگرديد به دين پدران خود و پيامبر را به دشمنان باز گذاريد و الّا مدينه جاى شما نباشد .\r\n\r\n","description":"","footnote":"","page_name":" 379 ","page_number":379},
  {"content":"\r\n\r\nابن عباس گفته : اين قول يهوديان بود كه به منافقان گفتند : چه لزومى دارد كه شما به خاطر پيامبر در مدينه توقف كنيد و خود را گرفتار شمشير ابو سفيان و قريش نماييد ؟ ! « 1 » وَ يَسْتْذِنُ فَرِيقٌ مّنْهُمُ النَّبِىَّ . . . : و گروهى هم از پيامبر اجازهء بازگشت مىخواستند و از روى بهانه‌جويى مىگفتند : خانه‌هاى ما در مدينه بىحفاظ است و در و ديوار محكمى ندارد . و حال آن كه خانه‌هاى ايشان بىحفاظ نبود و آنها جز فرار از جهاد و ميدان جنگ چيزى نمىخواستند .\r\nدر كشاف مذكور است كه عورت به معنى خلل است . « 2 » حاصل آن كه ايشان مىگفتند : خانه‌هاى ما در مظانّ آن است كه دشمنان و دزدان داخل آن شوند به جهت آن كه حصار و درهاى آن محكم نيست كه منع دشمن توان نمود ، پس اجازه فرما برويم آنها را محكم نموده باز برمىگرديم . خداى تعالى در تكذيب آنها فرمود كه خانه‌هاى آنها خلل و قصورى ندارد و غرض آنها فرار است .\r\n( آيهء 14 ) وَ لَوْ دُخِلَتْ عَلَيْهِم مّنْ أَقْطَارِهَا ثُمَّ سُلِلُواْ الْفِتْنَةَ لَأَتَوْهَا وَ مَا تَلَبَّثُواْ بِهَآ إِلَّا يَسِيرًا\r\nلغت :\r\nمقصود از فتنه در اين جا مشرك شدن و دست از اسلام برداشتن است .\r\nتفسير :\r\nو اگر احزاب از اطراف مدينه در خانه‌هاى آنها وارد مىشدند ، سپس از آنها خواسته مىشد كه دست از دينشان بردارند حتماً آن را مىپذيرفتند و براى پذيرش جز اندك زمانى درنگ نمىكردند و يا بعد از پذيرش و مرتد شدن جز زمان كمى نمىماندند و از بين مىرفتند و هلاك مىشدند .\r\n\r\n\r\n","description":"","footnote":"\r\n( 1 ) . منهج الصادقين ، ج 7 ، ص 296 .\r\n( 2 ) . تفسير كشاف ، ج 3 ، ص 528 .\r\n","page_name":" 380 ","page_number":380},
  {"content":"\r\n\r\nخلاصهء كلام آن كه اين گروه كه به محكم نبودن در و ديوار خانه هاشان اعتذار كرده و به اين بهانه مىخواهند از يارى رسول خدا و مؤمنان دست برداشته و فرار كنند اگر احزاب همهء شهر آنها را بگيرند و كفر را بر آنها عرضه كنند و آنها را به جنگ با مسلمانان ترغيب نمايند ، بدون اعتذار ، به اين كار - يعنى جنگ با مسلمين - اقدام كنند . اين نيست مگر به جهت شدّت بغض آنها به اسلام و اهل آن و محبت آنها به كفر و تمايل به احزاب .\r\n\r\n[ ديندارى و وفاى به عهد 
  ]\r\n( آيهء 15 ) وَلَقَدْ كَانُواْ عهَدُواْ اللَّهَ مِن قَبْلُ لَايُوَلُّونَ الْأَدْبرَ وَ كَانَ عَهْدُ اللَّهِ مَسُولًا\r\nاعراب :\r\nلا يولون . . . متعلق عهد و پيمان آنهاست .\r\nتفسير :\r\nو به يقين آنها پيش از آن از ابتداى پذيرش اسلام با خداوند عهد بسته بودند كه در جنگ پشت به دشمن نكنند ، و عهد و پيمان خداوند مورد سؤال است كه از وفاى به آن سؤال خواهند شد و به شكستن عهد جزا خواهند يافت .\r\nتبصره : يكى از لوازم ايمان وفاى به عهد است ؛ بلكه تحقّق دين منوط به وفاى به عهد است ، لذا حضرت امير المؤمنين عليه السلام فرمود :\r\nلَا دينَ لِمَنْ لَا عَهْدَ لَهُ\r\n: هر كسى كه عهد ندارد بىدين است .\r\nو شخصى به حضرت على بن الحسين عليه السلام گفت :\r\nأخْبِرني بِجَميعِ شَرائِعِ الدّينِ ؟ قالَ : قَوْلُ الْحَقّ ، وَالْحُكْمُ بِالْعَدْلِ ، وَالْوَفاءُ بِالْعَهْدِ\r\n: خبر ده مرا به تمام شرايع دين ؟ فرمود : قول حق ، و حكم به عدل ، و وفاى به عهد . « 1 » و آيهء شريفه دالّ است بر آن كه روز قيامت از عهدها سؤال خواهد شد .\r\n\r\n\r\n","description":"","footnote":"\r\n( 1 ) . بحار الانوار ، ج 75 ص 92 .\r\n","page_name":" 381 ","page_number":381},
  {"content":"\r\n\r\n\r\n[ پيامد جنگ گريزى 
  ]\r\n( آيهء 16 ) قُل لَّن يَنفَعَكُمُ الْفِرَارُ إِن فَرَرْتُم مّنَ الْمَوْتِ أَوِ الْقَتْلِ وَ إِذًا لَّاتُمَتَّعُونَ إِلَّا قَلِيلًا\r\nتفسير :\r\nاى پيامبر ، به منافقان و مسلمانانى كه ايمانشان ضعيف است بگو : اگر از مرگ يا از كشته شدن فرار كنيد ، فايده‌اى بر آن مترتب نخواهد شد ؛ زيرا عاقبت كار هر كسى مرگ يا كشته شدنِ در زمانى است كه به حكم قضاى الهى مقرّر گرديده است .\r\nوَ إِذًا لَّاتُمَتَّعُونَ إِلَّا قَلِيلًا : و در آن هنگام كه بگريزيد ، از دنيا بهره‌ور نخواهيد شد مگر بهرهء كمى يا زمان اندكى .\r\nيعنى اگر مثلًا فرار كنيد و مرگ شما به تأخير افتد از زندگى برخوردار نخواهيد شد مگر زمان كمى ؛ زيرا بالاخره شربت مرگ را خواهيد چشيد .\r\nتتمّه : آورده‌اند در شهرى ، و با واقع شد ، شخصى برخاست و از شهر بيرون رفت ، او را گفتند : حق تعالى فرمايد : قُل لَّن يَنفَعَكُمُ الْفِرَارُ إِن فَرَرْتُم مّنَ الْمَوْتِ أَوِ الْقَتْلِ وَ إِذًا لَّاتُمَتَّعُونَ إِلَّا قَلِيلًا : گفت : آن قليل را طلب كنم ؛ يعنى فرار مىكنم براى اين كه تا وقت اجل مسمّى مرا حيات و زندگى باشد و به چنگال اجل گرفتار نشوم !\r\n\r\n[ غلبهء هميشگى خداوند 
  ]\r\n( آيهء 17 ) قُلْ مَن ذَا الَّذِى يَعْصِمُكُم مّنَ اللَّهِ إِنْ أَرَادَ بِكُمْ سَوءًا أَوْ أَرَادَ بِكُمْ رَحْمَةً وَلَا يَجِدُونَ لَهُم مّن دُونِ اللَّهِ وَلِيًّا وَ لَانَصِيرًا\r\nتفسير :\r\nاى پيامبر ! به ايشان بگو : اگر خدا اراده فرمايد به شما بدى و عذاب را به سبب اعمال ناشايستهء شما ، يا اراده فرمايد به شما نعمت و رحمت را كه آن نصرت و تأخير موت باشد ، كيست آن كه شما را از حكم و خواست او نگه دارد و حفظ كند يا مانع انجام خواستهء او\r\n\r\n","description":"","footnote":"","page_name":" 382 ","page_number":382},
  {"content":"\r\n\r\nشود ؟ و مردم براى خود غير از خداى تعالى ، هيچ دوستى كه نفع رساند به ايشان و هيچ يارىكننده‌اى كه ضرر را از ايشان باز دارد نمىيابند .\r\nتبصره : آيهء شريفه ارشاد است به آن كه بندگان بايد به تمام معنى متوجه ذات يگانهء اللَّه باشند ؛ زيرا پيش آمدن حوادث از خير و شرّ و رحمت و نقمت ، تماماً به ارادهء الهى است و ولىّ و ناصرى غير از او نخواهد بود . بنابراين به طريق استفهام انكارى فرمايد : در عالم وجود دافع و مانعى و ولى و ناصرى غير از ذات احديت الهى نيست ، پس به او توجّه كنيد و او را بندگى و ستايش نماييد .\r\n( آيهء 18 ) قَدْ يَعْلَمُ اللَّهُ الْمُعَوّقِينَ مِنكُمْ وَ الْقَآلِلِينَ لِإِخْوَ نِهِمْ هَلُمَّ إِلَيْنَا وَ لَايَأْتُونَ الْبَأْسَ إِلَّا قَلِيلًا\r\nلغت :\r\nمعوّق يعنى منصرف‌كننده . و هلمّ اسم فعل است به معنى بياييد .\r\nتفسير :\r\nقطعاً خداوند ، كسانى از شما را كه ديگران را از جنگ و يا رفتن به ميدان جنگ باز مىداشتند و يا باز مىدارند ، و نيز كسانى كه به برادران ( هم‌مسلك ) خود مىگفتند : يا مىگويند به سوى ما بياييد و به سوى جنگ نرويد ! را مىشناسد و آنها ( منافقان ) جز اندكى به كارزار نمىآيند و تن به جنگ نمىدهند .\r\n( آيهء 19 ) أَشِحَّةً عَلَيْكُمْ فَإِذَا جَآءَ الْخَوْفُ رَأَيْتَهُمْ يَنظُرُونَ إِلَيْكَ تَدُورُ أَعْيُنُهُمْ كَالَّذِى يُغْشَى عَلَيْهِ مِنَ الْمَوْتِ فَإِذَا ذَهَبَ الْخَوْفُ سَلَقُوكُم بِأَلْسِنَةٍ حِدَادٍ أَشِحَّةً عَلَى الْخَيْرِ أُوْللِكَ لَمْ يُؤْمِنُواْ فَأَحْبَطَ اللَّهُ أَعْملَهُمْ وَ كَانَ ذَ لِكَ عَلَى اللَّهِ يَسِيرًا\r\n\r\n","description":"","footnote":"","page_name":" 383 ","page_number":383},
  {"content":"\r\n\r\nلغت :\r\nأشحّة جمع « شحيح » به معنى « بخيل » . و سَلْق به معنى اذيّت كردن . و حِداد جمع « حديد » به معنى تيز است . ألسنة حداد يعنى زبان‌هاى تند و تيز و خشن .\r\nتفسير :\r\nآنها نسبت به شما بخيل‌اند ، از يارى شما و انفاق در راه هدف شما دريغ مىورزند يا نمىخواهند شما پيروز شويد و غنايمى به دست آوريد ، و چون ترسى فرا رسد ( ترس از دشمن و ترس از جنگ با او ) آنها را مىبينى كه به سوى تو مىنگرند در حالى كه چشمانشان از ترس در حدقه مىچرخد مانند كسى كه از ترس مرگ بيهوشى بر او مستولى مىشود .\r\nفَإِذَا ذَهَبَ الْخَوْفُ . . . : اما همين كه خوف و ترس بر طرف مىشود و شما پيروز مىشويد و غنايمى به دست مىآوريد شما را با زبان‌هاى تند و خشن آزار مىدهند . آنها بر خيرى كه از پيروزى و غنيمت به شما برسد بخيل‌اند و از شما سهمى مىخواهند و مىگويند : ما در جنگ و جهاد معاون شما بوديم و به سبب ما پيروز شديد .\r\nأُوْلئكَ لَمْ يُؤْمِنُواْ . . . : آنها در حقيقت ايمان نياورده‌اند ، پس خداوند همهء اعمال آنها را ( عمل‌هاى خير آنها را ) حبط و باطل كرده است و ثوابى بر آنها مترتب نمىشود .\r\nزيرا ترتب ثواب اخروى ، منوط به قبول عمل به درگاه الهى است ، و قبولى عمل ، مشروط به اخلاص و قصد قربت است ، و با نبود آن ثوابى نخواهد بود ؛ و اين منافقان براى خدا جهاد نكنند و در ميدان كارزار حاضر نشوند ؛ بلكه به قصد گرفتن غنيمت مىباشد .\r\nوَ كَانَ ذَ لِكَ عَلَى اللَّهِ يَسِيرًا : و اين احباط و ابطال اعمال بر خداى تعالى آسان است .\r\nتبصره : آيهء شريفه دالّ است بر آن كه ترتب ثواب بر اعمال ، فرع بر ايمان است ، و اعمال بدون معرفت و ايمان ، مانند بناى بدون اساس و پايه باشد ، و ثواب بر آن مترتب نخواهد بود .\r\n\r\n","description":"","footnote":"","page_name":" 384 ","page_number":384},
  {"content":"\r\n\r\n( آيهء 20 ) يَحْسَبُونَ الْأَحْزَابَ لَمْ يَذْهَبُواْ وَ إِن يَأْتِ الْأَحْزَابُ يَوَدُّواْ لَوْ أَنَّهُم بَادُونَ فِى الْأَعْرَابِ يَسَلُونَ عَنْ أَم‌نبَآلِكُمْ وَ لَوْ كَانُواْ فِيكُم مَّا قتَلُواْ إِلَّا قَلِيلًا\r\nلغت :\r\nبادون جمع « باد » به معنى باديه‌نشين . و أعراب هم به معنى باديه‌نشين است .\r\nتفسير :\r\nو نيز در وصف نفاق و بيان ترس صاحبان آن مىفرمايد : منافقان ترسو گمان مىكنند هنوز احزاب از اطراف مدينه نرفته‌اند و از اين رو در ترس و لرز هستند و بدين جهت از خندق فرار نموده و داخل مدينه متحصن شده‌اند . هر چه به آنها گويند مشركان فرار نموده و برگشته‌اند ، قبول نمىكنند و از منازل خود بيرون نمىآيند .\r\nوَ إِن يَأْتِ الْأَحْزَابُ . . . : و اگر بار ديگر اين لشكرها بيايند دوست دارند و تمنّا كنند كه كاش در صحرا ميان باديه نشينان بودند و در جنگ شركت نكرده و از خبرهاى جنگ شما مىپرسيدند و منتظر مغلوب شدن شما بودند .\r\nوَ لَوْ كَانُواْ فِيكُم . . . : و اگر ميان شما هم بودند ( و در منزل‌هاى خود نمىماندند و به صحرا و ميان باديه‌نشين‌ها هم نمىرفتند ) جز اندكى جنگ نمىكردند و به فكر پيروزى مسلمين و اعلاء دين نبودند .\r\n( آيهء 21 ) لَّقَدْ كَانَ لَكُمْ فِى رَسُولِ اللَّهِ أُسْوَةٌ حَسَنَةٌ لّمَن كَانَ يَرْجُواْ اللَّهَ وَ الْيَوْمَ الْأَخِرَ وَ ذَكَرَ اللَّهَ كَثِيرًا\r\n\r\n","description":"","footnote":"","page_name":" 385 ","page_number":385},
  {"content":"\r\n\r\n\r\n[ سرمشق بودن پيامبر ( ص ) 
  ]\r\nتفسير :\r\nقطعاً در رفتار رسول خدا صلى الله عليه و آله سرمشق خوبى براى شما و زندگى شما هست براى كسى كه به خدا و روز قيامت اميد قلبى و عملى دارد و خدا را بسيار ياد مىكند .\r\nمراد آن است كه همچنان كه آن حضرت در جنگ و جهاد ثبات دارد و متحمل شدايد و محنت‌ها مىشود بر وجهى كه دندان مبارك او را مىشكنند و پيشانى او را مجروح مىكند و با وجود اين ، ثبات مىورزد و خويشان نزديك او مانند حمزه را شهيد مىكنند ، و او استقامت مىكند ، شما هم به آن حضرت اقتدا و تأسى نماييد ؛ زيرا او براى كسى كه به ثواب خداى متعال و به روز بازپسين - يعنى نعمت‌هاى آخرت - اميد دارد سرمشق و مقتداى نيكويى است .\r\nرجاء به معنى ترس و اميد ، هر دو آمده است ؛ يعنى ترسناك هستند از عقاب‌هاى روز آخرت ، يا اميد دارند به ثواب‌هاى آن كه اكمل و اتمّ و ابقى خواهد بود .\r\nتبصره : اين مطلب ، محقّق است كه در آيات قرآنى عبرت به عموم لفظ است نه خصوص مورد ، بنابراين اگرچه آيهء شريفه در جنگ احزاب براى ثبات مؤمنان نازل شد ؛ لكن مفاد آن عام براى تمام امّت است بدين بيان كه : براى شما - اى امّت پيغمبر - در رفتار رسول خدا صلى الله عليه و آله سرمشقى پسنديده و شايسته است كه حق آن آن است كه كسانى كه به ثواب الهى در آخرت اميدوارند به او اقتدا و تأسى نمايند و از او پيروى كنند كه از آن جمله لزوم ثبات و استقامت و پايدارى در انجام وظايف دينى و انجام اوامر و فرامين الهى است .\r\nحضرت صادق عليه السلام در رسالهء خود به اصحابش فرمايد :\r\nعَلَيْكُمْ بِآثَارِ رَسُولِ اللَّهِ صلى الله عليه و آله وَسنّته وَ آثَارِ الأئِمَّةِ الْهُداةِ مِنْ أهْلِ بَيْتِ رَسُولِ اللَّهِ صلى الله عليه و آله مِنْ بَعْدِهِ وَسُنَّتِهِمْ ؛ فَإنَّهُ مَنْ أخَذَ بِذلِكَ فَقَدِ اهْتَدى ، وَمَنْ تَرَكَ ذَلِكَ وَرَغِبَ عَنْهُ ضَلَّ ؛ لِأَنَّهُمْ هُمُ الَّذِينَ أمَرَ اللَّهُ بِطَاعَتِهِمْ : « 1 »\r\nبر شما باد به آثار رسول خدا و سنّت آن حضرت و آثار ائمهء هدى از اهل بيت رسول خدا صلى الله عليه و آله و سنّت ايشان . پس هر كه فرا گيرد آن را ، به تحقيق هدايت يافته ، و هر كه ترك كند آن را و از آن اعراض نمايد گمراه شده است ؛ زيرا ايشان‌اند كسانى كه خدا به طاعت آنان\r\n\r\n\r\n","description":"","footnote":"\r\n( 1 ) . روضهء كافى ، ج 8 ، ص 8 .\r\n","page_name":" 386 ","page_number":386},
  {"content":"\r\n\r\nامر فرموده است .\r\n( آيهء 22 ) وَ لَمَّا رَءَا الْمُؤْمِنُونَ الْأَحْزَابَ قَالُواْ هذَا مَا وَعَدَنَا اللَّهُ وَ رَسُولُه‌ُو وَ صَدَقَ اللَّهُ وَ رَسُولُه‌ُو وَ مَا زَادَهُمْ إِلَّآ إِيمنًا وَتَسْلِيمًا\r\nتفسير :\r\nخداى تعالى در آيات قبل وضع و حالات منافقان را در مواجهه و برخورد با احزاب بيان فرمود كه به خاطر عدم ايمان حقيقى در ترس و لرز و اضطراب بودند . و در اين آيهء شريفه حال و وضع مؤمنان را در مواجههء با احزاب بيان مىفرمايد :\r\nو چون مؤمنان در روز خندق احزاب را كه حضرت رسول صلى الله عليه و آله از آمدن آنها خبر داده بود ديدند گفتند : اين همان است كه خدا و رسول او به ما وعده داده بودند ( چون حضرت رسول صلى الله عليه و آله به اصحاب خود از آمدن احزاب و سختى اين جنگ به اندازه‌اى كه مؤمنان هم مضطرب شوند و نيز نصرت الهى و پيروزى مسلمين خبر داده بود ) و خدا و رسول او راست گفتند و با آمدن احزاب ، راست بودن خبر آنها ظاهر شد ، و يا خدا و رسولش در خبر دادن از پيروزى ما راست‌گفتارند . و ديدن آنها احزاب را ( بر خلاف منافقان ) جز بر ايمان و تسليم بودن آنها نسبت به اوامر و مقدَّرات الهى نيفزود .\r\n( آيهء 23 ) مّنَ الْمُؤْمِنِينَ رِجَالٌ صَدَقُواْ مَا عهَدُواْ اللَّهَ عَلَيْهِ فَمِنْهُم مَّن قَضَى نَحْبَه‌ُو وَ مِنْهُم مَّن يَنتَظِرُ وَ مَا بَدَّلُواْ تَبْدِيلًا\r\nتفسير :\r\nاز ايمان‌آورندگان ، مردانى هستند كه آنچه را كه با خداى تعالى عهد و پيمان بستند ( و عهد و پيمان ، اين بود كه در جنگ تا مرگ و شهادت ثابت قدم باشند ) آن را به مرحلهء صدق درآوردند .\r\n\r\n","description":"","footnote":"","page_name":" 387 ","page_number":387},
  {"content":"\r\n\r\n\r\n[ انتظار على ( ع ) ! 
  ]\r\nبرخى از مفسّران نقل نموده‌اند كه گروهى از اصحاب رسول خدا نذر كرده بودند كه در جنگ ، ملازم حضرت رسول صلى الله عليه و آله بوده و ثبات قدم ورزيده و تا شربت شهادت نچشند آرام نگيرند . اين آيه نازل شد كه اين مؤمنان در عهد و نذرى كه نموده بودند راست‌گفتار بودند .\r\nفَمِنْهُم مَّن . . . : پس برخى از ايشان به عهد و نذر خود وفا كردند و شهيد شدند ، و برخى ديگر كسانى هستند كه انتظار شهادت مىكشند و هيچ تغييرى در پيمان خود ندادند .\r\nتبصره : مفسّران و محدّثان بر آن‌اند كه اين آيه در شأن حضرت امير المؤمنين عليه السلام و حمزه و جعفر بن ابى طالب نازل شده و احاديث در آن وارد شده است ، از جمله :\r\n1 - ابن بابويه رحمه الله در خصال از حضرت باقر عليه السلام روايت كرده كه حضرت امير المؤمنين عليه السلام در حديثى فرمود : من و عموى من حمزه و برادرم جعفر و پسر عموى من عبيده عهد كرديم با خدا و رسول بر امرى و وفا نموديم به آن براى خدا ، پس پيشى گرفتند بر من اصحاب من كه آن سه نفر باشند و من از ايشان به مصلحت خدا عقب افتادم ، پس خدا در حق ما اين آيه را نازل فرمود . « 1 »\r\n2 - ابوالقاسم حَسْكانى از ابى اسحاق روايت نموده كه حضرت امير عليه السلام فرمود : اين آيه در حق ما نازل شد . و فرمود : به خدا سوگند منم منتظر شهادت . « 2 »\r\nتتمّه : چون آيهء شريفه ، عام است ، پس همهء مؤمنان ثابت الايمان را شامل مىشود چنانچه حضرت صادق عليه السلام به بعض از شيعيان فرمود : خدا شما را در كتاب خود در آيهء مّنَ الْمُؤْمِنِينَ رِجَالٌ صَدَقُواْ . . . ياد كرده است ، شما وفا كرديد به آنچه خدا از شما ميثاق گرفته بود و آن ولايت ما بود و شما تبديل نكرديد ما را به غير ما ، « 3 » يعنى غير ما را اختيار نكرديد .\r\nو نيز آن حضرت فرمود كه رسول خدا صلى الله عليه و آله به امير المؤمنين عليه السلام فرمود : يا على ، هر كه دوست داشته باشد تو را و مرده باشد ، پس « قَضى نَحْبَهُ » است و هر كه دوست داشته باشد تو را و نمرده باشد ، پس او « ينتظر » است . . . « 4 »\r\nتتمّه : رجوع به تاريخ اصحاب خاصهء حضرت پيغمبر صلى الله عليه و آله و ائمهء معصومين و بزرگان دين مبين ، اين مطلب را روشن مىسازد كه آنان در عهد خود ثابت بودند ، و صداقت خود\r\n\r\n\r\n","description":"","footnote":"\r\n( 1 ) . كتاب الخصال ، ( چاپ 1389 هجرى قمرى ) ، ج 2 باب السبعة ، ص 376 ، ذيل ح 58 .\r\n( 2 ) . منهج الصادقين ، ج 7 ، ص 303 به نقل از حسكانى .\r\n( 3 ) . تفسير صافى ، ذيل آيهء شريفه .\r\n( 4 ) . همان .\r\n","page_name":" 388 ","page_number":388},
  {"content":"\r\n\r\nرا به گفتار و كردار اثبات كردند ، و داستان خود را تا قيامت سرمشق مؤمنان قرار دادند .\r\nاز جمله در احوالات شهيد اوّل شمس الدين محمد - رضوان اللَّه عليه - فقيه بزرگوارى كه در زهد و تقوا و علم و فقاهت سرآمد زمان بود و در احاطهء بر ابواب فقه ، چشم روزگار مانند او كم ديده است و علاوه بر شيعه علماى چهار مذهب اهل تسنن هم از محضرش بهره‌ور شدند عاقبت به خاطر تشيع پس از اين كه يك سال در حبس بود روز نهم جمادى الاول سال 786 آن وجود مبارك را در دمشق به شمشير كشتند و بعد جسد او را به دار آويختند ، و بعد سنگسار نمودند ، بعد به آتش سوزاندند . خداى تعالى فتوا دهندهء به قتل او را و قاتل او و راضيان اين امر را لعنت كند .\r\n( آيهء 24 ) لّيَجْزِىَ اللَّهُ الصدِقِينَ بِصِدْقِهِمْ وَ يُعَذّبَ الْمُنفِقِينَ إِن شَآءَ أَوْ يَتُوبَ عَلَيْهِمْ إِنَّ اللَّهَ كَانَ غَفُورًا رَّحِيمًا\r\nتفسير :\r\nاين امتحانات صورت مىگيرد تا خداى تعالى راستگويان و وفاكنندگان را به سبب راستى آنها در گفتار و وفاى ايشان به پيمان پاداش دهد ، و تا منافقان را - اگر خواهد - عذاب كند يا در صورت توبه و ايمان ، بر آنها عطف توجّه نموده و آنان را بيامرزد .\r\nإِنَّ اللَّهَ كَانَ غَفُورًا رَّحِيمًا : خداى تعالى همواره بسيار آمرزنده و مهربان است ( و بعد از توبه ثواب عطا فرمايد ) .\r\n( آيهء 25 ) وَ رَدَّ اللَّهُ الَّذِينَ كَفَرُواْ بِغَيْظِهِمْ لَمْ يَنَالُواْ خَيْرًا وَ كَفَى اللَّهُ الْمُؤْمِنِينَ الْقِتَالَ وَ كَانَ اللَّهُ قَوِيًّا عَزِيزًا\r\nتفسير :\r\nخداوند ، كافران را در حالى كه خشمناك بودند و به هيچ مال و پيروزى دست نيافتند باز گردانيد و زحمت رنج جنگ و كارزار را از مؤمنان برداشت و خداوند همواره نيرومند\r\n\r\n","description":"","footnote":"","page_name":" 389 ","page_number":389},
  {"content":"\r\n\r\nو مقتدر غالب است .\r\nاز حضرت صادق عليه السلام مروى است كه كَفَى اللَّهُ الْمُؤْمِنِينَ الْقِتَالَ بِعَليِّ بْنِ أبي طَالِبٍ عليه السلام ؛ يعنى كشتنِ آن حضرت عمرو بن عبدود را سبب فرار دشمن شد . « 1 »\r\n\r\n[ محاصره و شكست يهود بنى قريظه 
  ]\r\n( آيهء 26 ) وَ أَنزَلَ الَّذِينَ ظهَرُوهُم مّنْ أَهْلِ الْكِتبِ مِن صَيَاصِيهِمْ وَ قَذَفَ فِى قُلُوبِهِمُ الرُّعْبَ فَرِيقًا تَقْتُلُونَ وَ تَأْسِرُونَ فَرِيقًا\r\nلغت :\r\nمصدر ظاهروا « مظاهره » و به معنى يارى دادن است .\r\nصياصى جمع « صيصه » ، و صيصه به معنى قلعه است .\r\nتفسير :\r\nبنى قريظه كه گروهى از يهوديان بوده و در قلعه‌هايى ساكن بودند ، بر خلاف عهدى كه با پيامبر داشتند ، در جنگ خندق ، احزاب و دشمنان پيامبر و اسلام را كمك كردند . پس از تمام شدن جنگ خندق و فرار دشمنان ، رسول خدا صلى الله عليه و آله دستور يافت كه سراغ بنى قريظه برود و با آنان بجنگد . رسول خدا صلى الله عليه و آله با مسلمانان به سوى آنها رفتند و آنان را كه در قلعه‌ها و حصارهاى خود بودند محاصره كردند و مدّتى با سنگ و تير با آنان جنگيدند ؛ اما ايشان همچنان در قلعه‌هاى خود مستقر بودند و از خود دفاع مىكردند تا اين كه از در محاصره بودن به تنگ آمده و خداى تعالى رعب و ترسى در دل آنها افكند و از قلعه‌ها به زير آمدند و به آنچه دربارهء آنها حكم شود راضى شدند . آيهء شريفه در اين باره مىفرمايد :\r\nخداى تعالى از اهل كتاب ، بنى قريظه را كه عهد با پيامبر صلى الله عليه و آله را شكسته و كفّار را يارى\r\n\r\n\r\n","description":"","footnote":"\r\n( 1 ) . مجمع البيان ، ج 4 ، ص 350 .\r\n","page_name":" 390 ","page_number":390},
  {"content":"\r\n\r\nداده بودند از قلعه‌هاشان فرود آورد و در دل‌هاى آنان رعب و ترس انداخت و گروهى از آنان را كشتيد و گروهى را اسير كرديد .\r\n( آيهء 27 ) وَ أَوْرَثَكُمْ أَرْضَهُمْ وَ دِيرَهُمْ وَ أَمْوَ لَهُمْ وَ أَرْضًا لَّمْ تَطُوهَا وَ كَانَ اللَّهُ عَلَى كُلّ شَىْءٍ قَدِيرًا\r\nلغت :\r\nديار جمع دار ، و دار به معنى خانه است .\r\nمصدر لم تطؤوها ، وَطْؤٌ و آن به معنى زير پا گذاشتن است .\r\nتفسير :\r\nو خداى تعالى زمين‌هاى ايشان - يعنى مزارع و باغات ايشان - و خانه‌هاى ايشان ، و مال‌هاى ايشان از پول نقد و طلا و نقره و اجناس و حيوانات ، و سرزمينى را كه پا بر آن جا ننهاده بوديد و آن را با جنگ نگرفتيد ( زمين خيبر ) را به ارث به شما داد ؛ يعنى به عنوان غنايم جنگ نصيب شما شد و مالك آنها شديد .\r\nوَ كَانَ اللَّهُ عَلَى كُلّ شَىْءٍ قَدِيرًا : خداوند بر همه چيز تواناست ، پس بر فتح بلاد براى مسلمانان قادر باشد .\r\n( آيهء 28 ) يأَيُّهَا النَّبِىُّ قُل لِاَزْوَ جِكَ إِن كُنتُنَّ تُرِدْنَ الْحَيَوةَ الدُّنْيَا وَ زِينَتَهَا فَتَعَالَيْنَ أُمَتّعْكُنَّ وَ أُسَرّحْكُنَّ سَرَاحًا جَمِيلًا\r\nلغت :\r\nسراح يعنى رها كردن .\r\n\r\n","description":"","footnote":"","page_name":" 391 ","page_number":391},
  {"content":"\r\n\r\n\r\n[ هشدار به همسران پيامبر ( ص ) 
  ]\r\nتفسير :\r\nاز آيهء 28 تا 34 اين سورهء مباركه ( به استثناى آيهء تطهير كه جدا نازل شده و شايد رسول خدا صلى الله عليه و آله مصلحت را در اين ديده كه وسط اين آيات قرار گيرد ) دربارهء همسران رسول خدا صلى الله عليه و آله است .\r\nاى پيامبر ، به همسرانت بگو : اگر شما زندگانى دنيا و تنعُّم در آن و فراخى آن و زيب و زينت و آرايش آن مانند لباس‌هاى فاخر و زيورهاى گران‌بها را مىخواهيد و طالب دنيا هستيد و از زندگى زاهدانه و وضع موجود در خانهء پيامبر صلى الله عليه و آله ناراضى هستيد ، پس بياييد شما را به وسيلهء پرداخت مهريه و يا اضافه بر آن بهره‌مند كنم و شما را به طرز نيكو رها كنم ؛ يعنى ( بدون مخاصمه و مشاجره و كدورت كه گاهى ميان زن و شوهرها واقع مىشود ) طلاق دهم .\r\n( آيهء 29 ) وَ إِن كُنتُنَّ تُرِدْنَ اللَّهَ وَ رَسُولَه‌ُو وَ الدَّارَ الْأَخِرَةَ فَإِنَّ اللَّهَ أَعَدَّ لِلْمُحْسِنتِ مِنكُنَّ أَجْرًا عَظِيمًا\r\nتفسير :\r\nو اگر خدا و رسول و خشنودى خدا و رسول و خانهء آخرت و نعيم سراى ديگر را كه بهشت باشد مىخواهيد و از اين رو با وضع زندگى زاهدانهء رسول خدا صلى الله عليه و آله راضى هستيد ، پس خداى متعال براى نيكوكاران از شما - يعنى آنهايى كه شقّ دوم را اختيار كنند - مزدى بزرگ را كه زخارف دنيا در جنب آن پست و كوچك ؛ بلكه قابل مقايسهء با آن نيست مهيّا فرموده است .\r\nبعدّ از نزول اين آيه حضرت همهء همسران را طلبيدند و آيه را تلاوت فرموده ، ايشان را مخيَّر ساختند بر جدايى يا ادامهء زندگى با او . پس همگى ادامهء همسرى با آن حضرت را اختيار كردند .\r\n\r\n","description":"","footnote":"","page_name":" 392 ","page_number":392},
  {"content":"\r\n\r\n( آيهء 30 ) ينِسَآءَ النَّبِىّ مَن يَأْتِ مِنكُنَّ بِفحِشَةٍ مُّبَيّنَةٍ يُضعَفْ لَهَا الْعَذَابُ ضِعْفَيْنِ وَكَانَ ذَ لِكَ عَلَى اللَّهِ يَسِيرًا\r\nلغت :\r\nفاحشه يعنى گناهى كه زشتى آن زياد باشد . ضعفين تثنيهء ضِعْف و به معنى دو برابر است .\r\nتفسير :\r\nبعد از آن بر سبيل تهديد و وعيد ، خطاب به همسران پيامبر فرمايد :\r\nاى زنان پيامبر ، هر كس از شما عمل زشت و گناه آشكارى به جا آورد عذاب او ( در آخرت ) به دو چندان افزوده شود و اين بر خداوند آسان است و رابطهء همسرى با رسول خدا صلى الله عليه و آله مانع آن نمىشود ؛ بلكه خود اين همسرى مقتضى و موجب ازدياد كيفر است ؛ زيرا كه وقوع گناه از ايشان قبيح‌تر و شنيع‌تر است .\r\nتنبيه : از آيهء شريفه استنباط شود كه هر قدر مقام و منزلت شخص زيادتر باشد ، مخالفت و معصيت او عظيم‌تر و عقوبت او شديدتر است ، و لذا چون زنان آن حضرت بر زنان ديگر به جهت مقام حضرت رسول صلى الله عليه و آله برترى و فضل دارند ، پس عقوبت معصيت آنها بيشتر از ديگران خواهد بود .\r\nو از اين رو گناه عالِم ، عظيم ، و عذابش اليم است ؛ همچنين سادات به سبب انتسابشان به حضرت رسالت و شرافتى كه دارند ، عقوبت گناهشان زيادتر است .\r\nو بنابراين مىتوان گفت : چون امّت آن حضرت اشرف و افضل تمام امم باشند ، البته بايد شئونات حضرت نبوى را از همهء جهات حفظ نموده و پاس احترام خود را نگهدارند .\r\n( آيهء 31 ) وَ مَن يَقْنُتْ مِنكُنَّ لِلَّهِ وَ رَسُولِه‌ِى وَ تَعْمَلْ صلِحًا نُّؤْتِهَآ أَجْرَهَا مَرَّتَيْنِ وَ أَعْتَدْنَا لَهَا رِزْقًا كَرِيمًا\r\n\r\n","description":"","footnote":"","page_name":" 393 ","page_number":393},
  {"content":"\r\n\r\nلغت :\r\nقنوت به معنى اطاعت يا اطاعت مداوم و خضوع آمده است .\r\nتفسير :\r\nو هر كس از شما همسران رسول خدا در برابر خدا و رسول او فروتنى و فرمانبرى نمايد و يا بر طاعت مداومت كند و عمل شايسته و پسنديده و صالح به جا آورد ، پاداش و اجر او را دو برابر مىدهيم و براى او روزىِ گرامى و پرارزشى كه باقى و دائم است مهيّا و آماده كرده‌ايم .\r\nدر مجمع البيان ، از ابو حمزهء ثمالى از زيد بن على عليه السلام روايت شده كه فرمود :\r\nإنّى لأرْجُو لِلْمُحْسِنِ مِنّا أجْرَيْنِ ، وَأخَافُ عَلَى الْمُسيءِ مِنّا أنْ يُضاعَفَ لَهُ الْعَذَابُ ضِعْفَيْنِ كَمَا وُعِدَ أزْوَاجُ النَّبِيّ صلى الله عليه و آله\r\n: به درستى كه من اميد دارم براى ما ( سادات ) در صورتى كه محسن و نيكوكار باشيم دو اجر و پاداش باشد و مىترسم بر گناهكار از ما سادات اين كه عذاب او دو برابر شود چنانچه وعده داده شده به زنان پيغمبر . « 1 » و نيز روايت شده است كه شخصى خدمت حضرت سجاد عليه السلام عرض كرد : شما اهل بيتى آمرزيده شده هستيد ؟ حضرت خشمگين شد و فرمود : ما سزاوارتريم به اين كه درحق ما آنچه خداى تعالى دربارهء همسران پيامبر صلى الله عليه و آله جارى ساخته جارى شود « 2 » .\r\nبيان : چون ائمهء هدى معصوم از گناه باشند ، بنابراين كلام آن شخص ناظر به سادات باشد ، و فرمايش حضرت هم متوجه به سادات است چنانچه آخر حديث حضرت فرمود :\r\nإنّا نَرى لِمُحْسِنِنَا ضِعْفَيْنِ مِنَ الأجْرِ ، وَلِمُسيئِنَا ضِعْفَينِ مِنَ الْعَذَابِ . ثُمَّ قَرَأَ الآيَتَيْنِ ؛\r\nيعنى ما مىبينيم براى نيكوكارمان اجر دو برابر ، و براى گناهكارمان عذاب دو برابر . و آنگاه دو آيهء فوق را قرائت فرمود . « 3 » نكته : از مرّتين در آيهء دوم معلوم شود كه مراد از ضعفين در آيهء اوّل دو برابر باشد نه آن كه\r\n\r\n\r\n","description":"","footnote":"\r\n( 1 ) . مجمع البيان ، ج 4 ، ص 354 .\r\n( 2 ) . مدرك سابق .\r\n( 3 ) . مدرك سابق .\r\n","page_name":" 394 ","page_number":394},
  {"content":"\r\n\r\nضعفِ دو برابر - يعنى چهار برابر باشد - چنان كه بعضى گفته‌اند .\r\n( آيهء 32 ) ينِسَآءَ النَّبِىّ لَسْتُنَّ كَأَحَدٍ مّنَ النّسَآءِ إِنِ اتَّقَيْتُنَّ فَلَا تَخْضَعْنَ بِالْقَوْلِ فَيَطْمَعَ الَّذِى فِى قَلْبِه‌ِى مَرَضٌ وَ قُلْنَ قَوْلًا مَّعْرُوفًا\r\nلغت :\r\nخضوع در قول به معنى پايين آوردن صدا و نرمش در آن است .\r\nتفسير :\r\nاى زنان پيامبر ، اگر تقوا پيشه كنيد و از مخالفت با اوامر الهى بترسيد و مطيع فرمان خدا و رسولش باشيد ، مانند يكى از زنان عادى نيستيد ؛ زيرا شما به خاطر همسرى پيامبر بر هر زن ديگر مزيّت و برترى داريد .\r\nفَلَا تَخْضَعْنَ بِالْقَوْلِ فَيَطْمَعَ الَّذِى فِى قَلْبِهِ مَرَضٌ : پس نرمى نكنيد به گفتار خود - يعنى چون با كسى سخن گوييد سخن نرم نگوييد و با گفتارتان ناز و عشوه نريزيد چنانچه شعار زنانى است كه راغب اجانب‌اند - تا نتيجه آن شود كه آن كسى كه در دل او بيمارى فسق و فجور باشد در شما طمع ورزد .\r\nوَ قُلْنَ قَوْلًا مَّعْرُوفًا : و گفتارى نيكو و پسنديده دور از ريبه و تحريك و با سنگينى و وقار نه با نرمى بگوييد .\r\nدر حديث است كه چون اين آيه نازل شد زنان حضرت چون بر در سراى ايشان كسى آواز مىداد و مردى در خانه نبود تا جواب دهد ، انگشت در دهان نهاده و به صداى خشن جواب مىدادند . « 1 »\r\nتبصره : گرچه آيهء شريفه دربارهء زنان پيغمبر نازل شده ؛ لكن براى تمام زنان امّت حضرت خاتم صلى الله عليه و آله تا قيامت درس است ، بدين بيان : اى زنان مسلمان ، نيستيد شما مثل يكى\r\n\r\n\r\n","description":"","footnote":"\r\n( 1 ) . تفسير منهج الصادقين ، ج 7 ، ص 315 .\r\n","page_name":" 395 ","page_number":395},
  {"content":"\r\n\r\nاز زنان يهود و نصارى و كفّار ؛ زيرا شما معتقد به اسلام و پايبند به احكام قرآن مىباشيد و البته بايد رفتار و گفتار و كردار شما با سايرين تفاوت داشته باشد و نجابت و اصالت و عفّت ، شما را از سايرين ممتاز گرداند ؛ و يكى از آثار نجابت ، مراعات عفّت در تكلم با اجنبى است كه به گونه‌اى با آنان صحبت نكنيد كه مهيّج شهوت باشد .\r\nاز حضرت پيامبر صلى الله عليه و آله در حديث مناهى روايت شده :\r\nوَنَهى أنْ تَتَكَلَّمَ الْمَرْأةُ عِنْدَ غَيْرِ زَوْجِهَا وَغَيْرِ ذي مَحْرَمٍ مِنْهَا أكْثَرَ مِنْ خَمْسِ كَلمَاتٍ مِمّا لَا بُدّ لَهَا مِنْهُ :\r\nو پيامبر نهى فرمود از اين كه زن با غير شوهر خود و با غير محرم خود ، در صورت ناچارى بيشتر از پنج كلمه صحبت كند . « 1 » ببينيد تا چه اندازه براى محفوظ ماندن مردم از گناه و پيشگيرى از آن ، از زن‌ها انتظار هست كه به هيچ وجه زمينهء گناه را براى مردان فراهم نسازند .\r\n( آيهء 33 ) وَ قَرْنَ فِى بُيُوتِكُنَّ وَ لَاتَبَرَّجْنَ تَبَرُّجَ الْجهِلِيَّةِ الْأُولَى وَ أَقِمْنَ الصَّلَوةَ وَ ءَاتِينَ الزَّكَوةَ وَ أَطِعْنَ اللَّهَ وَ رَسُولَهُ إِنَّمَا يُرِيدُ اللَّهُ لِيُذْهِبَ عَنكُمُ الرّجْسَ أَهْلَ الْبَيْتِ وَ يُطَهّرَكُمْ تَطْهِيرًا\r\nاعراب و لغت :\r\nقَرْنَ صيغهء امر جمع مؤنث است ، فعل ماضى آن قرَّ و مضارع آن يَقَرُّ است . توضيح بيشتر را در مجمع البيان بخوانيد .\r\nتبرُّج به معنى خارج شدن و ظاهر شدن با زيور و آرايش است .\r\nمنصوب بودن أهل البيت ، به فعل مقدَّر ( أعنى و أخُصُّ ) ، و يا به حرف نداء ( يا ) است .\r\n\r\n\r\n","description":"","footnote":"\r\n( 1 ) . بحار الانوار ، ج 76 ص 329 به نقل از امالى صدوق .\r\n","page_name":" 396 ","page_number":396},
  {"content":"\r\n\r\nتفسير :\r\nو با وقار در خانهء خود قرار و آرام گيريد و ( در صورتى كه لازم شد از خانه بيرون بياييد ) ميان مردم همانند ظاهر شدن زن‌هاى دوران جاهليتِ نخستين ، با آرايش و زينت و بدون رعايت حجاب ظاهر نشويد و نماز را برپا داريد و زكات بپردازيد و از خدا در احكام شريعت و از فرمان‌هاى ولايى رسول او اطاعت نماييد .\r\nجاهليّت اولى بنابر قولى جاهليّت كفر است قبل از اسلام ، و جاهليّت ثانيه جاهليّت فسق و گناه است در اسلام ، و مؤيّد اين قول آن است كه حضرت رسول صلى الله عليه و آله به ابو دردا فرمود :\r\nإنّ فيكَ جَاهِلِيَّةً\r\n. گفت :\r\nاجَاهِلِيَّةُ كُفْرٍ أوْ إسْلَامٍ\r\n، فرمود :\r\nجَاهِليَّةُ كُفْرٍ .\r\nتنبيه :\r\nشخص عاقل لبيب با تأمّل در اين آيهء شريفه دريابد كه ذات حكيم على الاطلاق براى صلاح عامّه و حفظ نظام جامعه ، و براى حفظ عفّت و جلوگيرى از فساد به زن‌ها دو دستور مهم داده است : يكى استقرار در خانه ، و ديگر اظهار نكردن زينت و آرايش خود به اجانب . و شكى نيست در اين كه امر به بودن زنان در خانه ، و رعايت حجاب و نهى از جلوه دادن خود در برابر نامحرمان براى جلوگيرى از فساد و فحشاست .\r\nدر نهج البلاغه از حضرت امير المؤمنين عليه السلام روايت شده كه به محمد بن حنفيه فرمايد :\r\nوَلَيْسَ خُرُوجُهُنَّ بِأشَدَّ مِنْ إدْخَالِكَ مَنْ لَايُوثَقُ بِهِ عَلَيْهِنَّ ، وَإنَ اسْتَطَعْتَ أنْ لَا يَعْرِفْنَ غَيْرَكَ فَافْعَلْ :\r\nو ضررهاى خارج شدن زن از خانه بيشتر نيست از اين كه مردان اجنبى و بيگانه را كه به آنها وثوق و اطمينان ندارى بر او وارد نمايى ؛ يعنى هر دو موجب و مظنهء فساد است . و بعد تأكيد فرمايد به اين كه هرگاه بتوانى كارى كنى كه خانوادهء تو غير تو ديگرى را نشناسد پس به جا آور و كوتاهى مكن . « 1 » اين منتهاى تأكيد در لزوم عفاف و حجاب زنان است .\r\n\r\n[ اهل البيت چه كسانى هستند ؟ 
  ]\r\nإِنَّمَا يُرِيدُ اللَّهُ لِيُذْهِبَ عَنكُمُ الرّجْسَ أَهْلَ الْبَيْتِ وَ يُطَهّرَكُمْ تَطْهِيرًا : همان‌طور كه پيش‌تر اشاره شد اين قسمت از آيهء 33 سورهء احزاب مستقلًا نازل شده و مربوط به آيات قبل و آيات بعد ( يعنى مربوط به همسران رسول خدا صلى الله عليه و آله ) نيست .\r\n\r\n\r\n","description":"","footnote":"\r\n( 1 ) . نهج البلاغه فيض الاسلام ، نامهء 31 ، ص 939 .\r\n","page_name":" 397 ","page_number":397},
  {"content":"\r\n\r\nترجمهء آيهء شريفه : جز اين نيست كه خداوند به ارادهء تكوينى خاص مىخواهد ( خواسته است ) كه هرگونه پليدى در عقايد و اخلاق و اعمال را از شما اهل بيت پيامبر بزدايد ( همهء پليدىها از شما دور باشد ) و شما را در همهء ابعاد ، طاهر و پاك و پاكيزه گرداند ( شما در همهء ابعاد پاك و طاهر باشيد ) .\r\nتنبيه : به اتفاق جميع علماى اسلام ، مراد از « اهل بيت » آل پيغمبرند ، پس « ال » در كلمهء ( الْبَيْتِ ) براى عهد باشد ، و خلاصهء معنى آن كه : اى اهل بيت پيامبر ، ارادهء تكوينى الهى تعلق يافته به اين كه خطيئات و سيئات و گناهان از شما دور ، و شما از خطا و گناه صغيره و كبيره منزّه و معصوم باشيد .\r\nو در احاديث خاصّه و عامّه وارد شده كه آيهء شريفه در حق خمسهء طيبه نازل شده است و شامل همسران رسول خدا صلى الله عليه و آله نيست .\r\n1 - احمد بن حنبل در كتاب مسند خود از امّ سلمه روايت كرده كه روزى حضرت فاطمه عليها السلام طعامى پخته نزد حضرت پيغمبر صلى الله عليه و آله آورد خانهء من ، حضرت فرمود : اى نور ديده ، على را با دو فرزند خود بطلب تا با من اين طعام را تناول كنند . چون حاضر شدند ، همه از آن تناول كردند ، جبرئيل نازل شد و اين آيه را آورد : إِنَّمَا يُرِيدُ اللَّهُ . . . پس آن حضرت كسايى بر ايشان انداخت و فرمود :\r\nاللّهُمَّ هؤُلَاء أهْلُ بَيْتي وَخَاصَّتي ، اللّهمَّ فَأذْهِبْ عَنْهُمُ الرِّجْسَ ، وَ طَهِّرْهُمْ تَطْهيراً\r\n. ام سلمه گويد : چون اين دعا از حضرت شنيدم گفتم : يا رسول اللَّه ، من هم با شما هستم ؟ حضرت فرمود : تو رتبهء اهل بيت من را ندارى ( يعنى اهل بيت در اين آيه شامل تو كه همسر من هستى نمىشود ) ؛ اما زنى نيكو كردارى . « 1 »\r\n2 - در مجمع البيان آمده كه ابو سعيد خدرى ، و انس بن مالك ، و واثله ، و امّ سلمه ، و عايشه نقل نموده‌اند كه آيهء تطهير به رسول خدا و حضرت على و فاطمه و حسن و حسين عليهم السلام اختصاص دارد ( و شامل همسران رسول خدا صلى الله عليه و آله نيست ) . « 2 » 3 - انس بن مالك از حضرت پيغمبر صلى الله عليه و آله روايت نموده كه رسول خدا صلى الله عليه و آله وقت نماز صبح به در خانهء حضرت فاطمه عليها السلام مىگذشت و مىفرمود :\r\n« الصَّلَاةَ !\r\nإنَّما يُريدُ اللَّهُ لِيُذْهِبَ\r\n\r\n\r\n","description":"","footnote":"\r\n( 1 ) . به تفسير برهان ، ذيل آيهء شريفه ، ح 35 رجوع شود .\r\n( 2 ) . تفسير مجمع البيان ، ج 4 ، ص 356 .\r\n","page_name":" 398 ","page_number":398},
  {"content":"\r\n\r\nعَنْكُمُ الرِّجْسَ . . . « 1 » و طبق روايات موجود در كتاب‌هاى شيعه و سنّى حضرت رسول صلى الله عليه و آله چند ماه اين كار را انجام مىداد ؛ يعنى هنگام نماز بر در خانهء فاطمهء زهرا و على عليهما السلام اين آيه را تلاوت مىنمود و با اين كار اعلام مىكرد كه مقصود از اهل بيت در آيهء تطهير على وفاطمه و حسن و حسين عليهم السلام يا خود آن حضرت و اين چهار نفر هستند .\r\nتتمّه : مشاهير از علماى عامّه و اهل تسنن مانند :\r\nثعلبى در تفسير كشف البيان ؛\r\nفخر رازى در تفسير كبير ؛\r\nجلال الدين سيوطى در تفسير الدر المنثور و كتاب الخصائص الكبرى ؛\r\nنيشابورى در تفسيرش ؛\r\nابن حجر عسقلانى در الاصابه ؛\r\nابن عساكر در تاريخش ؛\r\nمحب الدين طبرى در الرياض النضرة ؛\r\nمسلم بن حجاج در صحيح مسلم ؛\r\nنبهانى در كتاب شرف المؤبد ؛\r\nمحمد بن يوسف گنجى شافعى در كفاية الطالب ؛\r\nشيخ سليمان بلخى حنفى در ينابيع المودة ؛\r\nهمگى رواياتى نقل كرده‌اند دالّ بر اين كه آيهء تطهير در شأن پنج تن آل عبا نازل گرديده است ( فتدبّر و أنصف ) .\r\nبرهان : علماى شيعه با استناد به روايات ياد شده و استنباط از خود آيهء شريفه استدلال نموده‌اند بر اختصاص اين آيه به آل عبا و دلالت آن بر عصمت ايشان .\r\nرفع شبهه : وقوع صدر آيه و آيهء بعد از آن در حق همسران آن حضرت ، موجب نمىشود كه مراد از اهل بيت ، همسران يا همسران و خمسهء طيبه باشند ؛ زيرا :\r\nاولًا - در عرف و عادت فُصحا شايع است كه در اثناى كلام ، خطاب به غير مىكنند ، و\r\n\r\n\r\n","description":"","footnote":"\r\n( 1 ) . شواهد التنزيل ، ج 2 ، ص 10 - 15 ، و روايات 637 - 644 به نقل از انس بن مالك .\r\n","page_name":" 399 ","page_number":399},
  {"content":"\r\n\r\nبعد به كلام اوّل باز مىگردند .\r\nثانياً - اينكه حديث ام سلمه دالّ است بر آن كه اين آيه در خانهء او نازل شد و غير حضرت پيغمبر صلى الله عليه و آله و حضرت على و فاطمه و حسن و حسين عليهم السلام كسى آن جا نبود و همان جا شامل بودن آيه ام سلمه را نفى شد .\r\nثالثاً - اگر آيه در حق همسران پيغمبر بود بايستى\r\n« لِيُذْهِبَ عَنْكُنَّ وَيُطهِّرَكُنَّ »\r\nبود و چون به صيغهء مذكر واقع شده معلوم شود در حق آنها نيست و مخاطب ديگرى دارد .\r\nرابعاً - اين كه عايشه و ام سلمه و ابو سعيد خدرى و انس بن مالك نقل نموده‌اند كه اهل بيت در اين آيه حضرت على و فاطمه و حسن و حسين عليهم السلام مىباشند ، دافع آن است كه شامل همسران رسول خدا باشد .\r\nو خامساً - از همه مهم‌تر و گوياتر اين كه پيش‌تر اشاره كرديم كه اين قسمت از آيهء 33 به دليل ده‌ها روايت كه در كتاب‌هاى شيعه و سنّى هست جداگانه نازل شده و ربطى به آيات مربوط به همسران رسول خدا صلى الله عليه و آله ندارد .\r\n( آيهء 34 ) وَ اذْكُرْنَ مَا يُتْلَى فِى بُيُوتِكُنَّ مِنْ ءَايتِ اللَّهِ وَ الْحِكْمَةِ إِنَّ اللَّهَ كَانَ لَطِيفًا خَبِيرًا\r\nتفسير :\r\nاين آيهء شريفه تتمّه و دنبالهء قسمت اوّل آيهء 33 مىباشد ، و آن طور كه برخى دانشمندان بزرگ گفته‌اند آيهء تطهير كه جدا نازل شده است روى مصلحتى به دستور رسول خدا صلى الله عليه و آله در ميان آيات مربوط به همسران رسول خدا صلى الله عليه و آله قرار داده شده است . بنابراين بعد از ذكر آيهء تطهير و بيان عصمت آل عبا عليهم السلام باز برمىگردد به بيان مطلبى دربارهء همسران رسول خدا صلى الله عليه و آله و مىفرمايد : اى همسران پيامبر ، آنچه را از آيات خداوند و حكمت ( علوم عقلى و احكام شرعى ) در خانهء شما بازگو و خوانده مىشود ياد آريد . حقّاً كه خداوند همواره تيزبين و آگاه است .\r\n\r\n","description":"","footnote":"","page_name":" 400 ","page_number":400},
  {"content":"\r\n\r\nتنبيه : خداوند در اين آيهء شريفه به همسران پيامبر صلى الله عليه و آله امر فرموده كه آنچه در خانه‌هاى ايشان كه مهابط وحى است خوانده مىشود فراموش نكنند ، و به آن عمل كنند و پايبند به آن باشند و به وسيلهء آن اعتقادات خود را محكم‌تر و اخلاق خود را نيكوتر گردانند .\r\nنزد بعضى از مفسّران مراد از اذْكُرْنَ « اشْكُرْنَ » است ؛ يعنى : شكر و ستايش الهى نماييد بر اين كه شما را در خانه‌هايى قرار داده كه در آن قرآن و حكمت تلاوت مىشود .\r\nو نزد بعضى مراد از اذْكُرْنَ « احْفَظْنَ » است ؛ يعنى آنچه بر شما خوانده مىشود از قرآن و احكام شريعت و احاديث حضرت رسالت حفظ كنيد ( يعنى از بر كنيد ، يا با عمل به آنها موجب حفظ و نگهبانى از آنها گرديد ) .\r\n\r\n[ ويژگيهاى آمرزيدگان و پاداش گيران 
  ]\r\n( آيهء 35 ) إِنَّ الْمُسْلِمِينَ وَ الْمُسْلِمتِ وَ الْمُؤْمِنِينَ وَ الْمُؤْمِنتِ وَ الْقنِتِينَ وَ الْقنِتتِ وَ الصدِقِينَ وَ الصدِقتِ وَ الصبِرِينَ وَالصبِرَ تِ وَ الْخشِعِينَ وَ الْخشِعتِ وَالْمُتَصَدّقِينَ وَ الْمُتَصَدّقتِ وَ الصلِمِينَ وَالصلِمتِ وَ الْحفِظِينَ فُرُوجَهُمْ وَ الْحفِظتِ وَ الذَّ كِرِينَ اللَّهَ كَثِيرًاوَ الذَّ كِرَ تِ أَعَدَّ اللَّهُ لَهُم مَّغْفِرَةً وَ أَجْرًا عَظِيمًا\r\nاعراب :\r\nمفعول والحافظات كه فروجهنّ است ، و مفعول والذاكرات كه اللَّه ( كثيراً ) است به خاطر معلوم بودن حذف شده و در تقدير است .\r\nو أعدّ اللَّه . . . خبر إنّ مىباشد .\r\nتفسير :\r\nبه يقين مردان مسلمان و زنان مسلمان كه شهادتين را گفته و عملًا تسليم دين اسلام شده‌اند ، يا مردان و زنانى كه واگذار نموده‌اند امر خود را به خدا و توكل كرده‌اند بر او و\r\n\r\n","description":"","footnote":"","page_name":" 401 ","page_number":401},
  {"content":"\r\n\r\nتسليم او هستند ، يا مردان و زنانى كه خدا را با اخلاص اطاعت و عبادت مىكنند .\r\nوالْمُؤْمِنِينَ وَ الْمُؤْمِنتِ : و مردان و زنانى كه به خدا و پيغمبر و به هر چه جزء معتقدات حقّه است ايمان آورده‌اند ، يا مردان مؤمن و زنان مؤمن كه اعتقاد قلبى به اصول و فروع اسلام پيدا كرده‌اند .\r\nبيان : جمعى فرموده‌اند : اسلام و ايمان در اين آيه به يك معنى است .\r\nو ممكن است مراد از اسلام اقرار به زبان ، و از ايمان تصديق به قلب باشد .\r\nاز حضرت رسول صلى الله عليه و آله روايت شده است كه :\r\nألَا انَبِّئُكُمْ لِمَ سُمّيَ الْمُؤْمِنُ مُؤْمناً ؟ لإيمَانِهِ النّاسَ عَلى أنْفُسِهِمْ وأمْوَالِهِمْ . ألَا انَبّئُكُمْ مَنِ الْمُسْلِمُ ؟ الْمُسْلِمُ مَنْ سَلِمَ النّاسُ مِنْ يَدِهِ وَلِسَانِهِ\r\n، فرمود : آيا خبر ندهم شما را كه چرا ايمان‌آورنده ، مؤمن ناميده شده است ؟ به اين جهت كه مردم در جان و مالشان از او در امان‌اند . آيا خبر ندهم مسلمان كيست ؟ مسلمان كسى است كه مردم از دست و زبان او در سلامت باشند . « 1 » وَ الْقنِتِينَ وَ الْقنِتتِ : و مردان و زنانى كه در انجام وظايف خود و طاعات ، ثبات دارند و مداومت مىنمايند ، يا مردان و زنانى كه دعاكننده‌اند ، يا مردان و زنانى كه مطيع و خاضع‌اند .\r\nوَ الصدِقِينَ وَ الصدِقتِ : و مردان و زنانى كه در اقوال و افعال راستگويان‌اند .\r\nوَ الصبِرِينَ وَالصبِرَ تِ : و مردان و زنانى كه در به جا آوردن طاعات و پرهيز از محرّمات و تحمّل ناملايمات و مصيبات ، صابر و شكيبا هستند .\r\nوَ الْخشِعِينَ وَ الْخشِعتِ : و مردان و زنانى كه از درون قلب فروتن هستند ، يا براى خدا تواضع كنندگان‌اند يا نماز را با قلبِ متوجه مىخوانند و به راست و چپ نگاه نمىكنند و به چيزى مشغول نمىشوند .\r\nوَالْمُتَصَدّقِينَ وَ الْمُتَصَدّقتِ : و مردان و زنانى كه صدقه مىدهند و آنچه در مال ايشان از زكات و خمس ، واجب مىشود مىپردازند .\r\nوَ الصلِمِينَ وَالصلِمتِ : و مردان و زنانى كه براى خدا روزه مىگيرند ( مراد روزهء واجب ، يا واجب و مستحب است ) .\r\nوَ الْحفِظِينَ فُرُوجَهُمْ وَ الْحفِظتِ : و مردانى و زنانى كه حافظ شهوات خود هستند يا\r\n\r\n\r\n","description":"","footnote":"\r\n( 1 ) . بحار الانوار ، ج 67 ، كتاب الايمان و الكفر ، ص 60 ، ح 3 به نقل از علل الشرائع ، ص 219 .\r\n","page_name":" 402 ","page_number":402},
  {"content":"\r\n\r\nفرج‌هاى خود را از حرام نگه مىدارند و اين نشانهء عفّت و نجابت است .\r\nوَ الذَّ كِرِينَ اللَّهَ كَثِيرًا وَ الذَّ كِرَ تِ : و مردان و زنانى كه خدا را بسيار در زمان بسيار و مكان بسيار به قلب و لسان ياد مىكنند .\r\nاز حضرت صادق عليه السلام روايت شده است كه :\r\nمَنْ بَاتَ عَلى تَسْبيحِ فَاطِمَةَ كَانَ مِنَ الذّاكِرينَ اللَّهَ كَثيراً وَالذّاكِرَاتِ\r\n: هر كس در شب با ذكر تسبيح حضرت فاطمه عليها السلام بخوابد از مصاديق اين آيه است . « 1 » أَعَدَّ اللَّهُ لَهُم مَّغْفِرَةً وَ أَجْرًا عَظِيمًا : خداوند براى اين ده گروهِ مرد و زن ، آمرزش گناهان و اجر و پاداش بزرگى آماده كرده است .\r\n\r\n[ نافرمانى و گمراهى 
  ]\r\n( آيهء 36 ) وَ مَا كَانَ لِمُؤْمِنٍ وَ لَامُؤْمِنَةٍ إِذَا قَضَى اللَّهُ وَ رَسُولُهُ أَمْرًا أَن يَكُونَ لَهُمُ الْخِيَرَةُ مِنْ أَمْرِهِمْ وَ مَن يَعْصِ اللَّهَ وَ رَسُولَه‌ُو فَقَدْ ضَلَّ ضَللًا مُّبِينًا\r\nتفسير :\r\nو براى هيچ مرد مؤمن و زن مؤمنى سزاوار نباشد و شرعاً جايز نباشد و عقلًا روا نبود آن گاه كه خدا و رسول او فرمانى را دربارهء آنها صادر كردند آن كه براى ايشان اختيارى در كارشان باشد كه اگر بخواهند انجام دهند و اگر نخواهند انجام ندهند ؛ بلكه بايد اختيار خود را تابع امر خدا و رسول او سازند .\r\nوَ مَن يَعْصِ . . . : بعد مخالفت‌كنندگان را تهديد كرده مىفرمايد : هر كس خدا و رسول او را در اوامر و نواهى نافرمانى و مخالفت نمايد ، پس به تحقيق گمراه شده است گمراهى هويدا و آشكار .\r\nزيرا از دو حال خارج نيست : 1 - آن كه با فرمان خدا و رسول مخالفت نمايد و آن را حلال داند ، در اين صورت كافر است و در صورت توبه نكردن معذَّب به عذاب اليم است .\r\n\r\n\r\n","description":"","footnote":"\r\n( 1 ) . به مجمع البيان ، ج 4 ، ص 362 رجوع شود .\r\n","page_name":" 403 ","page_number":403},
  {"content":"\r\n\r\n2 - آن كه با فرمان خدا و رسول مخالفت نمايد به خاطر پيروى از شهوت و غفلت ، و در اين صورت عاصى و فاسق خواهد بود .\r\n\r\n[ ازدواج پيامبر با همسر پسر خوانده‌اش ( زينب ) 
  ]\r\n( آيهء 37 ) وَ إِذْ تَقُولُ لِلَّذِى أَنْعَمَ اللَّهُ عَلَيْهِ وَ أَنْعَمْتَ عَلَيْهِ أَمْسِكْ عَلَيْكَ زَوْجَكَ وَ اتَّقِ اللَّهَ وَتُخْفِى فِى نَفْسِكَ مَا اللَّهُ مُبْدِيهِ وَ تَخْشَى النَّاسَ وَ اللَّهُ أَحَقُّ أَن تَخْشَلهُ فَلَمَّا قَضَى زَيْدٌ مّنْهَا وَطَرًا زَوَّجْنكَهَا لِكَىْ لَايَكُونَ عَلَى الْمُؤْمِنِينَ حَرَجٌ فِى أَزْوَ جِ أَدْعِيَآلِهِمْ إِذَا قَضَوْاْ مِنْهُنَّ وَطَرًا وَ كَانَ أَمْرُاللَّهِ مَفْعُولًا\r\nاعراب و لغت :\r\nأن تخشاه منصوب است به حرف جر مقدَّر : « بأن تخشاه » .\r\nوَطَر به معنى حاجت و نياز است .\r\nتفسير :\r\nو ياد بياور - اى پيامبر - زمانى را كه به كسى ( زيد ) كه خدا به او نعمت ايمان بخشيده بود و تو نيز به او نعمت داده بودى كه او را كه بَرده بود آزاد كرده بودى و از بسيارى محبت به او وى را فرزند خود خواندى ( فرزندخواندهء تو بود ) گفتى همسرت ( زينب ) را براى خود نگاهدار و از خدا دربارهء او بترس ( و طلاقش مده و يا به او نسبت تكبّر مده ) و اين در حالى بود كه تو آنچه را كه خداوند در آينده آشكار سازندهء آن بود ( مأمور شدن تو به ازدواج با زينب در صورتى كه زيد او را طلاق دهد ) در دل خود پنهان مىداشتى و از مردم مىترسيدى كه بگويند : با همسر پسرخواندهء خود ازدواج كرده است ! در حالى كه خداوند سزاوارتر است كه از او بترسى . فَلَمَّا قَضَى . . . : پس چون زيد از زينب نيازش را برآورد و او را طلاق داد او را همسر تو كرديم تا در آينده براى مؤمنان ازدواج با همسران\r\n\r\n","description":"","footnote":"","page_name":" 404 ","page_number":404},
  {"content":"\r\n\r\nپسرخواندهء ايشان آنگاه كه پسرخوانده‌ها نيازشان را از آنها برآورده و طلاق داده باشند منعى نباشد و امر تكوينى خدا همواره شدنى است .\r\nتبصره : آيهء شريفه بايد با توجّه به سه مقدمه تفسير گردد :\r\n\r\n[ دو دليل بر عصمت پيامبران 
  ]\r\nمقدمهء اول : ثبوت عصمت پيامبران به دو دليل :\r\n1 - حصول غرض الهى از بعثت انبيا موقوف است به عصمت ايشان از گناه و خطا و سهو و نسيان ؛ زيرا اگر معصوم نباشند ، نقض غرض الهى لازم آيد ، و نقض غرض قبيح و صدور كار قبيح از خدا ممتنع است ، پس عصمت انبيا واجب باشد . و چون عصمت ثابت شد ، پس هر شخصى كه نبوّتش با صدور معجزه محقّق گرديد ، يقين حاصل شود كه معصوم است ؛ زيرا طريق علم به عصمت پيامبر ، نبوّت او مىباشد .\r\n2 - اگر انبيا معصوم نباشند ، فايدهء بعثت منتفى شود و لازم باطل باشد ، پس ملزوم هم باطل است . بيان ملازمه : اگر گناه براى انبيا جايز باشد ، پس به صحّت گفتار آنان وثوق و علم حاصل نشود .\r\nو هرگاه وثوق حاصل نشود اطاعت اوامر و نواهى آنان واجب نگردد ، پس فايدهء بعثت آنان منتفى شود .\r\nمقدمهء دوم : چنان كه واجب است عصمت انبيا از خطا و گناه ، همچنين واجب است تنزه انبيا از جميع عيوب جسمانى و اخلاق ذميمه و پيروى از هواهاى شيطانى و جميع امورى كه موجب تنفر طباع باشد تا مانع از ايمان آورن مردم به او نشود . و همچنين واجب است اتصاف پيامبر به تمام صفات كمال ، پس بنابراين محال است از چنين شخصى امورى كه شايستهء مقام او نباشد - بلكه سبب تخطئهء او باشد - ظاهر شود مانند تمايل به زن اجنبى ؛ حاشا و كلّا !\r\nمقدمهء سوم : اين كه چه بسا كارى مباح و حلال باشد و انجام آن گناه نباشد ، امّا پيامبر حيا نمايد از اين كه مردم از آن مطلع شوند ، و مقصود از ترس كه در آيهء شريفه مطرح شده همان حيا است كه پيامبر از اين كه مردم بفهمند كه او مىخواهد با همسر مطلّقهء پسرخواندهء خود ازدواج كند حيا مىكرد ؛ اما خداوند امر فرمود كه اين كار را انجام دهد و مردم هم مطلع شوند و حكم الهى در اين مورد روشن باشد .\r\n\r\n","description":"","footnote":"","page_name":" 405 ","page_number":405},
  {"content":"\r\n\r\nشرح داستان : مرسوم بود شخصى را برگزيده ، او را تربيت مىنمودند و به خود نسبت مىدادند ( تبنّى / پسرخواندگى ) و در جاهليّت نكاح با زنان پسرخوانده را مانند نكاح با زنان پسران خود حرام مىدانستند . خداى تعالى وحى فرمود به پيغمبر صلى الله عليه و آله كه زيد بن حارثه ( كه پسرخواندهء رسول خدا صلى الله عليه و آله بود ) به زودى همسر خود زينب را طلاق مىدهد و امر فرمود كه بعد از جدايى زيد از او ، حضرت رسول زوجهء او را تزويج نمايد تا اين عمل حضرت رسول ناسخ آن سنّت جاهليّت باشد . پس چون زيد خدمت حضرت حاضر شد براى مرافعه در حالى كه عازم بود بر طلاق زينب ، حضرت براى تبرئه و تنزُّه نفس نفيس خود از سوء ظن منافقان ، فرمود : همسر خود را نگاهدار و طلاق مده ! و مخفى مىداشت در نفس شريف ، اين را كه بعد از جدا شدن زيد و زينب از هم با طلاق ، براى امتثال امر الهى بايد با زينب ازدواج كند ، و بقيهء آيه شريفه شاهد اين مطلب است كه خداى متعال فرموده است : زينب را به همسرى تو درآوريم تا معلوم باشد كه از نظر اسلام اين كار منعى ندارد و حرام نيست و آن سنّت جاهلى از نظر اسلام مردود و باطل است .\r\n( آيهء 38 ) مَّا كَانَ عَلَى النَّبِىّ مِنْ حَرَجٍ فِيمَا فَرَضَ اللَّهُ لَهُ سُنَّةَ اللَّهِ فِى الَّذِينَ خَلَوْاْ مِن قَبْلُ وَكَانَ أَمْرُ اللَّهِ قَدَرًا مَّقْدُورًا\r\nاعراب و لغت :\r\nخَلَوا به معنى مَضَوا مىباشد .\r\nسنّة منصوب است به فعل مقدَّر .\r\nتفسير :\r\nبر پيامبر در آنچه خدا براى او مقرّر كرده و حلال كرده - مانند ازدواج با همسر پسرخوانده بعد از طلاق او - هيچ گونه منعى و وزرى نيست . اين سنّت جاريهء الهى است در بارهء كسانى و پيامبرانى كه پيش از اين گذشته‌اند ، و پيوسته فرمان و امر خداوند\r\n\r\n","description":"","footnote":"","page_name":" 406 ","page_number":406},
  {"content":"\r\n\r\nدر بارهء بشر حكمى تعيين‌شده و قضايى تقديرشده است .\r\n( آيهء 39 ) الَّذِينَ يُبَلّغُونَ رِسلتِ اللَّهِ وَيَخْشَوْنَه‌ُو وَ لَايَخْشَوْنَ أَحَدًا إِلَّا اللَّهَ وَ كَفَى بِاللَّهِ حَسِيبًا\r\nتفسير :\r\nپيامبران الهى كسانى هستند كه پيام‌هاى خدا را بدون كتمان و ترس به امّت‌ها مىرسانند و از خدا مىترسند و از هيچ كس جز خداى تعالى نمىترسند و خدا در حسابرسى باطن و عمل‌هاى خارج آنها كافى است .\r\nتنبيه : گفته شده كه آيهء شريفه دالّ است بر آن كه براى انبيا جايز نيست در تبليغ رسالت تقيه كنند و لذا با نهايت جديت ، اقدام به تبليغات خود مىنمودند و شتم و زجر و سختى و تهديد به قتل هم آنها را از انجام وظيفه و تبليغ باز نمىداشت ، چنانچه گزارشات احوالات آنها مؤيّد اين مطلب است .\r\n( آيهء 40 ) مَّا كَانَ مُحَمَّدٌ أَبَآ أَحَدٍ مّن رّجَالِكُمْ وَ لكِن رَّسُولَ اللَّهِ وَ خَاتَمَ النَّبِيّينَ وَ كَانَ اللَّهُ بِكُلّ شَىْءٍ عَلِيمًا\r\nخاتم به فتح تا و كسر آن قراءت شده است .\r\nتفسير :\r\nشأن نزول : بعد از ازدواج رسول خدا صلى الله عليه و آله با زينب كه پيش‌تر همسر زيد پسرخواندهء آن حضرت بود ، منافقان زبان طعن دراز كرده گفتند : مىگويند كه زنان پسران بر شما حرام است و خود با زن پسر خود ازدواج مىكنند ! و حال آن كه زيد پسرخواندهء حضرت بود نه پسر حضرت ، اما چون آنها پسرخوانده را مثل پسر مىپنداشتند لذا ايراد نمودند ؛ حق\r\n\r\n","description":"","footnote":"","page_name":" 407 ","page_number":407},
  {"content":"\r\n\r\nتعالى آيهء شريفه را در رد قول آنها نازل فرمود كه :\r\nمَّا كَانَ مُحَمَّدٌ . . . : محمد پدر هيچ يك از مردان شما نيست تا ازدواج با همسر او بعد از طلاق به عنوان ازدواج با همسر فرزند بر او ( رسول خدا صلى الله عليه و آله ) حرام باشد .\r\n\r\n[ نسبت پيامبر ( ص ) با حسنين ( عليهما السلام ) 
  ]\r\nتبصره : اين كه رسول خدا پسران صلبى به نام‌هاى قاسم ، طاهر ، و ابراهيم عليهم السلام داشت و نيز اين كه حضرت امام حسن و امام حسين عليهما السلام را به عنوان پسران خود معرفى كرد و فرمود :\r\nابْنَاى هذانِ رَيْحَانَتَايَ مِنَ الدُّنْيَا\r\n: اين دو پسر من دو ريحان من‌اند از دنيا . « 1 » و نيز فرمود :\r\nابْنَاى هذانِ إمَامَانِ قَامَا أوْ قَعَدَا\r\n: اين هر دو پسر من امام‌اند ، خواه قيام كنند و خواه قيام نكنند ، اينها با آيهء شريفهء مَّا كَانَ مُحَمَّدٌ أَبَآ أَحَدٍ مّن رّجَالِكُمْ منافات ندارد ؛ زيرا فرزندان رسول خدا صلى الله عليه و آله و نيز امام حسن و امام حسين از « رجالكم » نبودند ؛ بلكه آنها از رجال خود پيامبر صلى الله عليه و آله بودند . آيهء شريفه پدر بودن آن حضرت را نسبت به بيگانگان و نيز نسبت به پسرخوانده نفى مىكند . « 2 » از حضرت امير المؤمنين عليه السلام روايت شده كه در جنگ صفين به محمد بن حنفيه فرمود :\r\nأنْتَ ابْني حَقّا\r\n: تو پسر منى به حق . عرض كرد : آيا حسن و حسين عليهما السلام پسران تو نيستند ؟\r\nفرمود :\r\nهُمَا ابْنَا رَسُولِ اللَّهِ « 3 » .\r\nو نيز حضرت رسول صلى الله عليه و آله فرمود :\r\nألَا إنَّ كُلَّ ابْنِ بِنْتٍ يُنْسَبُونَ إلى أبيهِمْ إلّاأوْلَادَ فَاطِمَةَ فَإنّي أنَا أبُوهُمْ\r\n: آگاه باشيد هر پسر دخترى را نسبت به پدرش دهند مگر فرزندان فاطمه را كه من پدر ايشانم . « 4 » پس مخالفان نمىتوانند با استناد به اين آيه بگويند حسنين عليهما السلام فرزندان رسول خدا صلى الله عليه و آله نيستند ! زيرا آيهء شريفه درصدد نفى مطلب ديگرى است كه توضيح داده شد .\r\nو لكن رسول اللَّه و خَاتَم النبيين برخى از قرّاء خاتم را به كسر خوانده‌اند ( خاتِم ) : پيامبر پدر هيچ يك از رجال شما نيست ؛ لكن فرستادهء خدا و ختم‌كنندهء پيامبران است ؛ يعنى پيامبرى به آن سَرور پايان يافته و بعد از او از جانب خداى تعالى پيامبرى نخواهد آمد .\r\n\r\n\r\n","description":"","footnote":"\r\n( 1 ) . منهج الصادقين ، ج 7 ، ص 333 و به اين مضمون بحار الانوار ، ج 43 ، ص 316 و نيز ص 264 ، ح 13 .\r\n( 2 ) . به بحار الانوار ، ج 43 ، ص 278 رجوع شود .\r\n( 3 ) . تفسير منهج الصادقين ، ج 7 ، ص 333 .\r\n( 4 ) . منهج الصادقين ، ج 7 ، ص 333 و بحار الانوار ، ج 43 ، ص 284 .\r\n","page_name":" 408 ","page_number":408},
  {"content":"\r\n\r\nوَ كَانَ اللَّهُ بِكُلّ شَىْءٍ عَلِيمًا : و خداى تعالى همواره به هر چيز داناست .\r\nتتمّه : نزول حضرت عيسى عليه السلام در آخر الزمان منافى با خاتميت آن حضرت نيست ؛ زيرا مراد از خاتم النبيين آن است كه هيچ پيغمبرى بعد از او مبعوث نخواهد شد ، و بعثت حضرت عيسى قبل از آن سرور بوده است ، و حضرت عيسى در حين نزول ، عمل به شريعت حضرت خاتم مىنمايد نه به شريعت خود .\r\nروايت شده كه حضرت رسول فرمود : من محمد و احمدم و من آن حاشرم كه خداى تعالى بعد از من مردم را محشور فرمايد ، و من عاقبم كه از عقب من و بعد از من پيغمبر ديگرى نباشد .\r\n\r\n[ خاتميت رسول خدا ( ص ) 
  ]\r\nاز موافق و مخالف روايت شده است كه رسول خدا صلى الله عليه و آله به امير المؤمنين عليه السلام فرمود :\r\nيا عَلِىُّ ، انْتَ منّى بِمَنْزِلَةِ هَارُونَ مِنْ مُوسى إلّاأنَّهُ لَا نَبِىَّ بَعْدى\r\n: اى على ، تو از من به منزلهء هارونى از موسى ، الا آن كه بعد از من پيغمبرى نخواهد بود . « 1 » يعنى اگر جايز بود بعد از من پيغمبرى باشد ، آن تو مىبودى نه غير تو .\r\nتنبيه : آيهء شريفه دالّ است بر آن كه حضرت محمد بن عبد اللَّه صلى الله عليه و آله خاتم النبيين است ؛ يعنى ختم‌كنندهء پيغمبران است و بعد از او ديگر پيغمبرى از جانب خدا نيامده و نخواهد آمد .\r\nبيان : شخص بصير منصف كه ديدهء حق بين بگشايد و در ديانت اسلام و شريعت آن حضرت مطالعه بنمايد ، تصديق خواهد كرد اين شريعت ، تمام فوايد روحى و جسمى و دنيايى و آخرتى و احكام كلّى و جزئى عموم طبقات بشر را دارا مىباشد و هيچ چيز را فروگذار ننموده است . بنابراين ديگر بشر محتاج به دينى و شريعتى نخواهد بود و جامعيت ديانت با خاتميت ملازمه دارد .\r\nآن حضرت ادّعاى نبوّت نمود و بر طبق ادّعاى خود معجزه آورد ، و هر كه چنين باشد پيغمبرى او ثابت است . و پس از اثبات رسالت او ، قول او را به اين كه خاتم پيامبران است بايد تصديق كرد و دليل ديگرى بر خاتميت او لازم نيست .\r\nتتمّه : حكيم الهى حاج ملا هادى سبزوارى رحمه الله فرموده است : آيا نمىبينى خداوند از\r\n\r\n\r\n","description":"","footnote":"\r\n( 1 ) . در مورد شرح و توضيح حديث منزلت به كتاب الغدير ، ج 3 ، ص 199 - 202 و نيز كتاب احقاق الحق ، ج 5 ، ص 132 - 234 مراجعه كنيد .\r\n","page_name":" 409 ","page_number":409},
  {"content":"\r\n\r\nبسيارى انسان‌ها ، اندكى را عاقل ، و از بسيارى عقلا اندكى را مسلم ، و از بسيارى مسلم‌ها اندكى را مؤمن ، و از مؤمنان اندكى را عابد ، و از عابدان اندكى را زاهد ، و از زاهدان اندكى را عالم ، و از عالمان اندكى را عارف ، و از عرفا اندكى را ولى ، و از اوليا ، اندكى را نبى ، و از انبيا ، اندكى را رسول ، و از رسولان اندكى را اولو العزم ، و از اولو العزم يكى را خاتم آفريده است ؟\r\n اى كائنات را به وجود تو افتخار * اى بيش از آفرينش و كم ز افريدگار \r\nنعم ما قيل :\r\n لِكُلِّ نَبِيٍّ فِي الأنَامِ فَضيلَةٌ * وَ جُمْلَتُهَا مَجْمُوعَةٌ في محَمَّدٍ صلى الله عليه و آله\r\nفَاقَ النّبييّنَ في خَلْقٍ وَ في خُلُقٍ * وَ لَمْ يُدَانُوه في عِلْمٍ وَ لَا كَرَمٍ \r\n\r\n[ خروج از ظلمات با ذكر و تسبيح 
  ]\r\n( آيهء 41 و 42 ) يأَيُّهَا الَّذِينَ ءَامَنُواْ اذْكُرُواْ اللَّهَ ذِكْرًا كَثِيرًا * وَ سَبّحُوهُ بُكْرَةً وَ أَصِيلًا\r\nلغت :\r\nبكرة يعنى اوّل روز ، و أصيل يعنى آخر روز .\r\nتفسير :\r\nبعد از آن ارشاد فرمايد اهل ايمان را به كثرت ذكر كه موجب ثواب جاودان و دافع وساوس شيطانى است :\r\nاى كسانى كه به يگانگى خدا و نبوّت پيامبر و معتقدات حقّه ايمان آورده‌ايد ، خدا را بسيار ياد كنيد .\r\nو در صبح و شام ( آخر روز ) او را تسبيح گوييد و از هر چه شايستهء مقام ربوبى نيست تنزيه كنيد .\r\nبرخى از مفسّران گفته‌اند : مراد از تسبيح در صبح نماز صبح و مراد از تسبيح شام نماز\r\n\r\n","description":"","footnote":"","page_name":" 410 ","page_number":410},
  {"content":"\r\n\r\nمغرب و عشاء است و تعبير از نماز به تسبيح به خاطر آن است كه نماز ، شامل تسبيح و تنزيه مىباشد .\r\nدر ذكر كثير چند احتمال است :\r\n1 - آن كه خدا را در هيچ وقت فراموش نكنيد .\r\n2 - ذكر قلبى داشته باشيد .\r\n3 - خدا را به صفات اعلى و اسماء حُسنى ياد و تسبيح كنيد .\r\n4 - تسبيحات اربع ( سُبْحَانَ اللَّهِ وَالْحَمْدُ للَّهِ وَلَا إله إلَّااللَّهُ وَاللَّهُ أكْبَرُ ) بگوييد .\r\nو از ائمهء هدى عليهم السلام روايت شده كه هر كس تسبيحات اربع را سى بار بگويد ذكر كثير را انجام داده است . « 1 » 5 - از حضرت صادق عليه السلام روايت شده است كه فرمود :\r\nمَنْ سَبَّحَ تَسْبيحَ فَاطِمَةَ فَقَدْ ذَكَرَ اللَّهَ كَثيراً\r\n: هر كه تسبيح حضرت فاطمه عليها السلام گويد ، پس خدا را به ذكر كثير ياد كرده است . « 2 » ابن عباس گويد : خداوند ، بندگان را به هيچ چيز امر نفرموده مگر آن كه براى آن حدّى معيّن و مقرّر نموده ، و سقوط آن را نيز به خاطر عذر اجازه داده است ، مگر ذكر را كه براى آن حدى مقرّر نفرموده ، فرموده است مرا در همهء احوال ياد كنيد . « 3 »\r\n( آيهء 43 ) هُوَ الَّذِى يُصَلّى عَلَيْكُمْ وَ مَللِكَتُه‌ُو لِيُخْرِجَكُم مّنَ الظُّلُمتِ إِلَى النُّورِ وَ كَانَ بِالْمُؤْمِنِينَ رَحِيمًا\r\nتفسير :\r\nاوست خداوندى كه بر شما درود فرستد و رحمت خاص و ويژهء خود را شامل حال شما مىكند و فرشتگان او نيز براى شما رحمت و آمرزش طلب مىكنند . اين رحمت الهى و طلب رحمت فرشتگان به جهت آن است كه شما را از تاريكىهاى كفر و جهالت و\r\n\r\n\r\n","description":"","footnote":"\r\n( 1 ) . مجمع البيان ، ج 4 ، ص 362 .\r\n( 2 ) . منهج الصادقين ، ج 7 ص 336 .\r\n( 3 ) . همان .\r\n","page_name":" 411 ","page_number":411},
  {"content":"\r\n\r\nمعصيت به روشنى ايمان و معرفت و طاعت بيرون آرد .\r\n( اخراج از ظلمات نار به نور جنّت و اخراج از ظلمات بشريت به نور روحانيت و اخراج از ظلمات معصيت به نور طاعت ) .\r\nوَ كَانَ بِالْمُؤْمِنِينَ رَحِيمًا : و خداى تعالى همواره به ايمان‌آورندگان ، مهربان است كه خود بر ايشان رحمت فرمايد و ملائكه را به استغفار براى آنها امر نمايد .\r\nتنبيه : برخى از بزرگان فرموده‌اند : رحمت الهى بر دو قسم است : يكى رحمت رحمانيه كه عبارت است از اعطاى حيات و رزق ، و فراهم كردن آنچه موجب رسيدن بشر به سعادت باشد از ارسال رسل و انزال كتب ، و اين رحمت عام است براى تمام مكلّفين از مؤمن و كافر و مطيع و عاصى .\r\nو ديگر رحمت رحيميه كه عبارت از اعطاء ثواب و نعم اخرويه باشد و آن منوط به ايمان و عمل صالح است ، و لذا به مؤمنان اختصاص داده و فرموده است : وَ كَانَ بِالْمُؤْمِنِينَ رَحِيمًا .\r\n( آيهء 44 ) تَحِيَّتُهُمْ يَوْمَ يَلْقَوْنَه‌ُو سَلمٌ وَ أَعَدَّ لَهُمْ أَجْرًا كَرِيمًا ( 44 )\r\nتفسير :\r\nتحيت و درود خدا بر اهل ايمان در روزى كه با او يا با رحمت او ملاقات و ديدار كنند ( در وقت مرگ يا در قيامت يا در وقت ورود در بهشت ) سلام مىباشد كه دلالت مىكند بر سلامتى از هر آفت و ترسى ؛ يعنى خداوند به جهت تعظيم و تكريم ايشان ، بر ايشان سلام مىكند ، يا ايشان بر يكديگر در روز رسيدن به رحمت الهى سلام مىكنند ، به اين معنى كه با جملهء « سلام عليكم » به يكديگر تحيت گويند .\r\nو شايد ضمير يَلْقَونَهُ به ملك الموت ( نه به خداى متعال ) برگردد ؛ يعنى هنگام مرگ و ملاقات با حضرت عزرائيل او به مؤمنان سلام مىكند يا هنگام خروج از قبر فرشتگان به ايشان سلام مىكنند و يا فرشتگان به آنها مىگويند كه خداى تعالى به شما سلام مىفرستد .\r\n\r\n","description":"","footnote":"","page_name":" 412 ","page_number":412},
  {"content":"\r\n\r\nوَ أَعَدَّ لَهُمْ أَجْرًا كَرِيمًا : و خداوند ، پاداشى گرامى و پرارزش ( بهشت و نعيم آن ) براى مؤمنان آماده كرده است .\r\n\r\n[ رسالت پيغمبر ( ص ) و وظايف او 
  ]\r\n( آيهء 45 و 46 ) يأَيُّهَا النَّبِىُّ إِنَّآ أَرْسَلْنكَ شهِدًا وَ مُبَشّرًا وَ نَذِيرًا * وَ دَاعِيًا إِلَى اللَّهِ بِإِذْنِه‌ِى وَ سِرَاجًا مُّنِيرًا\r\nتفسير :\r\nخداى متعال در اين آيه پيامبر صلى الله عليه و آله را با پنج صفت معرفى كرده و مىفرمايد : اى پيامبر ، حقّاً كه ما تو را فرستاده‌ايم در حالى كه مىباشى شاهد و گواه اعمال امّت به تحمّل شهادت در دنيا بر هدايت ، ضلالت ، طاعت ، معصيت ، پذيرش دعوت و يا تكذيب آنان و اداى شهادت در آخرت .\r\nو مژده دهندهء به رحمت ما براى كسانى كه ايمان بياورند .\r\nو بيم دهندهء از عذاب و عقاب براى كسانى كه تكذيب كنند .\r\nو دعوت‌كننده به سوى خدا به اذن تكوينى و توفيقات الهى كه به يگانگى خدا و معتقدات حقّه ايمان بياورند .\r\nو چراغى روشن و نورافشان كه مردم به نور تو از ظلمات جهالت و كفر ، به طريق معرفت ايمان راه يابند .\r\nنكته : تقييد دعوت به اذن الهى اشعار دارد به آن كه دعوت ، امرى مشكل است و حاصل نمىشود مگر به اين كه خداى متعال كمك كرده و آن را آسان كند .\r\nتنبيه : كاشفى در تفسير گويد : حق سبحانه و تعالى پيغمبر ما را « چراغ » خوانده به وجوهى :\r\n1 - چنان كه نور چراغ ، ظلمت را محو كند ، نور وجود آن حضرت نيز ظلمت كفر را از عرصهء جهان نابود ساخت :\r\n چراغى روشن از نور خدايى * جهان را داده از ظلمت رهايى \r\n\r\n","description":"","footnote":"","page_name":" 413 ","page_number":413},
  {"content":"\r\n\r\n2 - هر چه در ظلمت گم شود به نور چراغ پيدا مىشود ، و حقايقى كه از مردم پوشيده بود به نور اين چراغ روشن گشت :\r\n از او جان را به دانش آشنايى است * وز او چشم جهان را روشنايى است\r\nدرِ گنج معانى بر گشاده * وز او صاحبدلان را مايه داده \r\n3 - چراغ ، اهل خانه را سبب امن و راحت است ، و دزد را واسطهء خجلت و عقوبت ، آن حضرت نيز دوستان را وسيلهء نجات و سلامتى ، و منكران را سبب حسرت و پشيمانى است .\r\nو منيراً تأكيد است ؛ يعنى تو چراغى نه مانند چراغ‌هاى ديگر ؛ زيرا آن چراغ‌ها گاهى روشن‌اند و گاهى خاموش ؛ لكن تو از اوّل تا به آخر روشنى . چراغ‌هاى ديگر به بادى خاموش شوند و اما تو را هيچ كس نمىتواند خاموش كند : يُريدُونَ لِيُطْفِئُوا نُورَ اللَّهِ بِافواهِهِمْ وَاللَّهُ مُتِمُّ نُورِهِ « 1 » .\r\n چراغى را كه رحمان بر فروزد * هر آن كس پف كند ريشش بسوزد \r\n( آيهء 47 ) وَ بَشّرِ الْمُؤْمِنِينَ بِأَنَّ لَهُم مّنَ اللَّهِ فَضْلًا كَبِيرًا\r\nتفسير :\r\nو اى پيامبر ، مؤمنان را مژده بده كه براى آنها در دنيا و آخرت از جانب خداوند فضل و بخشش بزرگ است .\r\n( آيهء 48 ) وَ لَاتُطِعِ الْكفِرِينَ وَ الْمُنفِقِينَ وَدَعْ أَذَلهُمْ وَ تَوَكَّلْ عَلَى اللَّهِ وَ كَفَى بِاللَّهِ وَكِيلًا\r\n\r\n\r\n","description":"","footnote":"\r\n( 1 ) . تفسير منهج الصادقين ، ج 7 ، ص 338 و 339 بنقل از تفسير كاشفى .\r\n","page_name":" 414 ","page_number":414},
  {"content":"\r\n\r\nتفسير :\r\nبعد از آن نهى فرمايد از اطاعت كفّار و منافقين :\r\nوَ لَاتُطِعِ الْكفِرِينَ وَ الْمُنفِقِينَ وَدَعْ أَذَاهُمْ وَ تَوَكَّلْ عَلَى اللَّهِ : و كافران و منافقان را اطاعت مكن - يعنى بر مخالفت با ايشان ثابت قدم باش ، و الّا آن حضرت در هيچ وقت از آنها پيروى نمىنمود - و اذيّت و آزار آنان را واگذار ، يا فعلًا به اذيّت و آزار آنها اعتنا مكن و بر خدا توكل نما - يعنى در صدد انتقام و مجازات آنها مباش - كه من شرّ ايشان را از تو كفايت كنم .\r\nوَ كَفَى بِاللَّهِ وَكِيلًا : و خدا در كارسازى و تكفل امور و اين كه همهء كارها را به او واگذارند كافى است ، يا نگهدار مؤمنان از شرّ دشمنان است .\r\n\r\n[ احكام طلاق و عدّه 
  ]\r\n( آيهء 49 ) يأَيُّهَا الَّذِينَ ءَامَنُواْ إِذَا نَكَحْتُمُ الْمُؤْمِنتِ ثُمَّ طَلَّقْتُمُوهُنَّ مِن قَبْلِ أَن تَمَسُّوهُنَّ فَمَا لَكُمْ عَلَيْهِنَّ مِنْ عِدَّةٍ تَعْتَدُّونَهَا فَمَتّعُوهُنَّ وَ سَرّحُوهُنَّ سَرَاحًا جَمِيلًا\r\nلغت :\r\nمسّ در اين جا به معنى مقاربت و نزديكى كردن مرد با همسرش مىباشد .\r\nسراح يعنى رها كردن .\r\nتفسير :\r\nاى كسانى كه به خدا و رسول و معتقدات حقّه ايمان آورده‌ايد ، هرگاه زن‌هاى مؤمن را كه به همسرى خود درآوريد ، سپس پيش از آن كه با آنان نزديكى كنيد آنها را طلاق دهيد ، پس براى شما به عهدهء آنها عدّه‌اى نيست كه شمار روزهاى آن را نگاه داريد . پس آنها را به دادن نصف مهريه ( در صورت معيّن بودن مهريه ) و به دادن مبلغى در خور شأن آنها ( در\r\n\r\n","description":"","footnote":"","page_name":" 415 ","page_number":415},
  {"content":"\r\n\r\nصورت عدم تعيين مهريه ) برخوردار نماييد و آنها را به بهترين شيوه رها كنيد ؛ يعنى بدون اين كه به آنها ضرر و آزارى وارد كنيد از خانهء خود رهاشان سازيد . حاصل آن كه همسرى كه قبل از دخول ، طلاق مىگيرد عدّه ندارد و مىتواند بلافاصله ازدواج كند و اگر مهريه براى او تعيين نشده بوده شوهر در حدّ توان و وسع خود مالى به عنوان « متعه » به او مىدهد و اگر مهريه براى او تعيين شده بوده نصف آن را حق دارد .\r\n\r\n[ زنان مجاز براى ازدواج 
  ]\r\n( آيهء 50 ) يأَيُّهَا النَّبِىُّ إِنَّآ أَحْلَلْنَا لَكَ أَزْوَ جَكَ التِى ءَاتَيْتَ أُجُورَهُنَّ وَ مَا مَلَكَتْ يَمِينُكَ مِمَّآ أَفَآءَ اللَّهُ عَلَيْكَ وَ بَنَاتِ عَمّكَ وَ بَنَاتِ عَمتِكَ وَ بَنَاتِ خَالِكَ وَ بَنَاتِ خلتِكَ التِى هَاجَرْنَ مَعَكَ وَامْرَأَةً مُّؤْمِنَةً إِن وَهَبَتْ نَفْسَهَا لِلنَّبِىّ إِنْ أَرَادَ النَّبِىُّ أَن يَسْتَنكِحَهَا خَالِصَةً لَّكَ مِن دُونِ الْمُؤْمِنِينَ قَدْعَلِمْنَا مَا فَرَضْنَا عَلَيْهِمْ فِى أَزْوَ جِهِمْ وَ مَا مَلَكَتْ أَيْمنُهُمْ لِكَيْلَا يَكُونَ عَلَيْكَ حَرَجٌ وَ كَانَ اللَّهُ غَفُورًا رَّحِيمًا ( 50 )\r\nلغت :\r\nأ جر همان مهريه است .\r\nأفاء فعل ماضى از باب افعال از مادّهء فىء به معنى غنيمت است .\r\nتفسير :\r\nاى پيامبر ( فعلًا هفت طائفه از زن‌ها را ) بر تو حلال كرديم : 1 - همسرانت كه مهر آنها را پرداخته‌اى 2 - و كنيزها كه مملوك تو هستند از آنهايى كه خداوند در جنگ به عنوان غنيمت به تو ارزانى داشته است . 3 - و دختران عمويت 4 - و دختران عمه‌هايت\r\n\r\n","description":"","footnote":"","page_name":" 416 ","page_number":416},
  {"content":"\r\n\r\n5 - و دختران داييت 6 - و دختران خاله‌هايت كه با تو از مكّه به مدينه هجرت كرده‌اند 7 - و زن با ايمانى كه خود را به پيامبر ببخشد ( بدون مهريه خود را در اختيار او نهد ) اگر پيامبر بخواهد او را به همسرى بگيرد ، در حالى كه اين مورد آخر ( كه با عقد هبه و بخشش از طرف زن ، و قبول آن زوجيت از طرف مرد ، محرميت و حلال بودن حاصل شود ) مخصوص تو است و اين حكم براى ديگران نيست .\r\nقَدْ عَلِمْنَا مَا فَرَضْنَا عَلَيْهِمْ فِى أَزْوَ جِهِمْ وَ مَا مَلَكَتْ أَيْمنُهُمْ . . . : ما آنچه را دربارهء همسران و بردگان مردم بر آنان واجب كرديم ( از تعداد و مهريه و نفقه و احكام برده ) دانسته‌ايم و اين توسعه را فقط براى تو قرار داده‌ايم تا تو را حرج و مشقّتى نباشد و بتوانى با ازدواج‌هاى مختلف و متعدد طايفه‌هايى از عرب را با خود و اسلام مرتبط سازى و خداوند همواره آمرزنده و مهربان است .\r\nنكته : اين كه در آيهء شريفه جواز ازدواج رسول خدا صلى الله عليه و آله با برخى مشروط به اين شده كه آنان با حضرت از مكّه هجرت كرده باشند شايد از احكام مختصهء به آن حضرت بوده و براى ديگران چنين قيدى نيست . براى بررسى اين مسأله به كتاب‌هاى آيات الاحكام رجوع شود .\r\n( آيهء 51 ) تُرْجِى مَن تَشَآءُ مِنْهُنَّ وَتْوِى إِلَيْكَ مَن تَشَآءُ وَ مَنِ ابْتَغَيْتَ مِمَّنْ عَزَلْتَ فَلَا جُنَاحَ عَلَيْكَ ذَ لِكَ أَدْنَى أَن تَقَرَّ أَعْيُنُهُنَّ وَ لَايَحْزَنَّ وَ يَرْضَيْنَ بِمَآ ءَاتَيْتَهُنَّ كُلُّهُنَّ وَ اللَّهُ يَعْلَمُ مَا فِى قُلُوبِكُمْ وَ كَانَ اللَّهُ عَلِيمًا حَلِيمًا\r\nلغت و اعراب :\r\nترجى مضارع از باب افعال است و إرجاء به معنى تأخير انداختن است .\r\nتؤوى يعنى جاى مىدهى .\r\n\r\n","description":"","footnote":"","page_name":" 417 ","page_number":417},
  {"content":"\r\n\r\nقبل از أن تقرّ « من » يا « إلى » در تقدير است .\r\nكلّهن مرفوع و تأكيد فاعل « يرضين » .\r\n\r\n[ رفتار پيامبر با همسران و تعداد آنها 
  ]\r\nتفسير :\r\n( دربارهء رفتارت با همسرانت و تقسيم اوقات و شب‌ها بر آنها ) نوبت هر يك از آنها را كه خواهى تأخير مىاندازى و هر يك را خواهى نزد خود جا مىدهى ، و هر كه را از خود دور كرده بودى دوباره او را بطلبى گناهى بر تو نيست و اين حكم كه اختيار همهء آنها به دست تو باشد نزديك‌تر است به اين كه چشمشان روشن شود و غمگين نگردند و به آنچه از نوبت به آنها دادى همگى خشنود باشند زيرا رفتارت را مبنى بر عدل و مربوط به وحى مىدانند .\r\nوَ اللَّهُ يَعْلَمُ مَا فِى قُلُوبِكُمْ : و خدا آنچه را در دل‌هاى شما است مىداند . اين وعيد است براى كسى كه راضى نباشد به آن چه خداى تعالى به اختيار پيغمبر واگذاشته است .\r\nوَ كَانَ اللَّهُ عَلِيمًا حَلِيمًا : و خدا همواره دانا به ضماير بندگان ، و بردبار است كه تعجيل به عقوبت نفرمايد يا داناست به آنچه در قلوب شما است از رضا و نارضايتى و داناست به مصالح بندگان ، و حليم و بردبار است .\r\n( آيهء 52 ) لَّايَحِلُّ لَكَ النّسَآءُ مِن‌م بَعْدُ وَ لَآأَن تَبَدَّلَ بِهِنَّ مِنْ أَزْوَ جٍ وَ لَوْ أَعْجَبَكَ حُسْنُهُنَّ إِلَّا مَا مَلَكَتْ يَمِينُكَ وَ كَانَ اللَّهُ عَلَى كُلّ شَىْءٍ رَّقِيبًا\r\nلغت :\r\nتَبدَّلَ فعل مضارع و در اصل تتبدَّلَ بوده است .\r\n\r\n","description":"","footnote":"","page_name":" 418 ","page_number":418},
  {"content":"\r\n\r\n\r\n[ آداب ورود به خانهء پيامبر 
  ]\r\nتفسير :\r\nشأن نزول : چون همسران رسول خدا حكم خدا و رسول را اطاعت و امتثال كردند و هر آنچه را دربارهء آنها حكم شد پذيرفتند و از خواسته‌هاى خود دست برداشتند اين آيه نازل شد : كه پس از اين زمان ، ديگر ازدواج جديد با زن‌ها براى تو حلال نيست ، و نيز حلال نيست كه يكى از آنها را طلاق دهى و بجاى او ديگرى را به همسرى خود درآورى گرچه خوبى آنها تو را خوش آيد ، مگر اين كه كنيز مملوك تو باشد ؛ يعنى علاوه بر همسرانى كه فعلًا دارى همسر ديگرى نمىتوانى داشته باشى ؛ بلكه مىتوانى كنيز مملوك داشته باشى .\r\nو خداوند همواره بر هر چيزى مراقب و نگهبان است\r\nنكته : آيا اين آيه كه ازدواج جديد را در زمانى براى رسول خدا صلى الله عليه و آله حرام دانسته ، پس از آن زمان نسخ شده يا نه ؟ پاسخ اين سؤال را بايد در كتاب‌هاى آيات الاحكام بخوانيم .\r\n( آيهء 1 / 53 ) يأَيُّهَا الَّذِينَ ءَامَنُواْ لَاتَدْخُلُواْ بُيُوتَ النَّبِىّ إِلَّآ أَن يُؤْذَنَ لَكُمْ إِلَى طَعَامٍ غَيْرَ نظِرِينَ إِنَلهُ وَ لكِنْ إِذَا دُعِيتُمْ فَادْخُلُواْ فَإِذَا طَعِمْتُمْ فَانتَشِرُواْ وَ لَامُسْتْنِسِينَ لِحَدِيثٍ إِنَّ ذَ لِكُمْ كَانَ يُؤْذِى النَّبِىَّ فَيَسْتَحْىِى مِنكُمْ وَ اللَّهُ لَايَسْتَحْىِى مِنَ الْحَقّ\r\nلغت و اعراب :\r\nإلى طعام متعلق به يؤذن است .\r\nناظرين به معنى منتظرين است .\r\nإنا به معنى وقت و جمع آن « آناء » است .\r\n\r\n","description":"","footnote":"","page_name":" 419 ","page_number":419},
  {"content":"\r\n\r\nتفسير :\r\nاى كسانى كه به خدا و رسول ايمان آورديد ، به خانه‌هاى پيامبر مگر در وقتى كه به شما اجازه داده شود - يعنى شما را به خوردن طعام دعوت كنند - وارد نشويد و هنگامى كه اجازه داده مىشود و دعوت مىشويد به موقع برويد نه آن كه زودتر برويد و منتظر وقت رسيدن آن باشيد و هنگامى كه غذا را خورديد پراكنده گرديد نه اين كه بعد از صرف غذا سرگرم صحبت كردن با هم شويد ؛ زيرا اين رفتار شما ( بى دعوت رفتن ، زودتر از وقت تعيين شده رفتن ، و بعد از صرف غذا باز در خانهء رسول خدا صلى الله عليه و آله با صحبت كردن ماندن ) يا اين سومى پيامبر را مىرنجاند و شرم مىكند و چيزى نمىگويد ؛ اما خدا از بيان حق و وظايف شما شرم نمىكند .\r\nتنبيه : آيهء شريفه دستور اخلاقى بزرگى را مىفرمايد كه : داخل شدن شخص بدون دعوت به خانهء كسى خوب نيست ولذا در وصاياى حضرت نبوى به حضرت علوى - صلوات اللَّه عليهما - فرمايد : هشت نفرند كه اگر اهانت شوند ملامت نكنند مگر خود را ! يكى از آنها كسى است كه به سفره‌اى كه به آن دعوت نشده برود . . . « 1 »\r\n( آيهء 2 / 53 ) وَ إِذَا سَأَلْتُمُوهُنَّ مَتعًا فَسَلُوهُنَّ مِن وَرَآءِ حِجَابٍ ذَ لِكُمْ أَطْهَرُ لِقُلُوبِكُمْ وَ قُلُوبِهِنَّ وَ مَا كَانَ لَكُمْ أَن تُؤْذُواْ رَسُولَ اللَّهِ وَ لَآأَن تَنكِحُواْ أَزْوَ جَه‌ُو مِن‌م بَعْدِه‌ِى أَبَدًا إِنَّ ذَ لِكُمْ كَانَ عِندَ اللَّهِ عَظِيمًا\r\nتفسير :\r\nو چون متاعى از وسايل زندگى از زنان پيامبر خواستيد ، از پشت پرده بخواهيد كه اين براى دل‌هاى شما و دل‌هاى آنان پاكيزه‌تر است ، و براى شما جايز نيست كه پيامبر را با به\r\n\r\n\r\n","description":"","footnote":"\r\n( 1 ) . كتاب الخصال ، ( چاپ حيدرى ، باب الثمانيه ) ، ص 410 ، ح 12 .\r\n","page_name":" 420 ","page_number":420},
  {"content":"\r\n\r\nجا آوردن كارى كه او كراهت دارد اذيّت و آزار رسانيد .\r\nتنبيه : گرچه اين آيه در خصوص زنان حضرت رسول صلى الله عليه و آله نازل شده است ؛ لكن حكمش نسبت به تمام زنان امّت است ، كه در صورت احتياج به صحبت كردن و خواستن چيزى از آنان ، از پس پرده و حجاب با آنها مكالمه نمايند .\r\nو اگر مناط در حرمت بىحجابى مفسده باشد ، همين مناط ، در عدم پوشش صورت نيز هست ؛ بلكه اشدّ و آكَد باشد .\r\nوَ مَا كَانَ لَكُمْ أَن تُؤْذُواْ رَسُولَ اللَّهِ . . . : و براى شما سزوار نيست كه اذيّت كنيد رسول خدا را و به جا آوريد آنچه را از آن كراهت دارد ، و نه اين كه بعد از وفات او يا طلاق دادن يكى از همسرانش ، با آنها ازدواج كنيد ( و اين از احكام مختص به رسول اللَّه صلى الله عليه و آله است ) .\r\nمسلَّماً اذيّت كردن پيامبر و ازدواج با همسران او نزد خداى متعال گناه بزرگى است ( و اصلًا اين ازدواج صورت نمىگيرد و باطل خواهد بود ) .\r\nزيرا پاس احترام حضرت در حال حيات و بعد از وفات او لازم است ، چه ضرورت حق‌شناسى و تعظيم و سپاسدارى آن حضرت در هر دو حال يكسان است .\r\n( آيهء 54 ) إِن تُبْدُواْ شَيًا أَوْ تُخْفُوهُ فَإِنَّ اللَّهَ كَانَ بِكُلّ شَىْءٍ عَلِيمًا\r\nتفسير :\r\nاگر چيزى را دربارهء ازدواج با همسران پيامبر و آزار دادن به پيامبر به زبان گوييد يا در دل پنهان داريد و به زبان نياوريد ، پس مسلَّماً در هر حال خدا به همه چيز از نهان و آشكار ( حتى به خطورات و تصوّرات قلبى شما ) داناست .\r\n( آيهء 55 ) لَّاجُنَاحَ عَلَيْهِنَّ فِى ءَابَآلِهِنَّ وَ لَآأَبْنَآلِهِنَّ وَ لَآإِخْوَ نِهِنَّ وَ لَآأَبْنَآءِ إِخْوَ نِهِنَّ وَ لَآأَبْنَآءِ أَخَوَ تِهِنَّ وَلَا نِسَآلِهِنَّ وَ لَامَا مَلَكَتْ أَيْمنُهُنَّ وَ اتَّقِينَ اللَّهَ إِنَّ اللَّهَ كَانَ عَلَى كُلّ شَىْءٍ شَهِيدًا\r\n\r\n","description":"","footnote":"","page_name":" 421 ","page_number":421},
  {"content":"\r\n\r\nتفسير :\r\nهمسران پيامبر ( و ساير زن‌ها ) را گناهى در ترك حجاب در چند مورد نيست :\r\n1 - در مورد پدرهاشان 2 - پسرهاشان\r\n3 - برادرانشان 4 - پسران برادرشان\r\n5 - پسران خواهرانشان\r\n6 - زنانِ با ايمان كه مثل ايشان باشند ، نه زنان يهود و نصارا و غير ايشان .\r\nدر كتاب كافى از حضرت صادق عليه السلام روايت شده است كه فرمود :\r\nلَا يَنْبَغي لِلْمَرْأةِ أنْ تَنْكَشِفَ بَيْنَ يَدَيِ الْيَهُودِيَّةِ وَالنَّصْرَانِيَّةِ ؛ لأنَّهُنَّ يَصِفْنَ ذلِكَ لأزْواجِهِنَّ\r\n: سزاوار و شايسته نيست براى زن مسلمان اين كه مكشَّفه باشد نزد زن يهوديه و نصرانيه ، به جهت آن كه آنها ( خصوصيات ) زنان مسلمان را براى شوهران خود وصف مىنمايند « 1 » ( يا ممكن است وصف نمايند ) .\r\n7 - وَ لَامَا مَلَكَتْ أَيْمنُهُنَّ : يعنى كنيزان .\r\nوَ اتَّقِينَ اللَّهَ إِنَّ اللَّهَ كَانَ عَلَى كُلّ شَىْءٍ شَهِيدًا : و اى زنان ، از خداى تعالى بترسيد و حجاب را رعايت كنيد مگر براى اين گروه هفتگانهء ياد شده ( و بقيهء محارم ) ، يا بپرهيزيد از جميع معاصى ، به درستى كه خداى تعالى بر همه چيز از اقوال و افعال شما و غير آن گواه است و به هر چه در خاطر و باطن شما گذرد آگاه است .\r\nتتمّه : بايد دانست كه حكم مَحرميتِ محارم ، محدود ، و اين مطلب هم محقّق است كه احكام شرعيه به اعتبار موارد ، تغيير مىكند و اين مطلب نزد شخص خبير و بصير واضح و مبيَّن مىباشد . ( الْعَاقِلُ يَكْفيهِ الإشَارَةُ ) .\r\n( آيهء 56 ) إِنَّ اللَّهَ وَ مَللِكَتَه‌ُو يُصَلُّونَ عَلَى النَّبِىّ يأَيُّهَا الَّذِينَ ءَامَنُواْ صَلُّواْ عَلَيْهِ وَ سَلّمُواْ تَسْلِيمًا\r\n\r\n\r\n","description":"","footnote":"\r\n( 1 ) . فروع كافى ، ج 5 ، ص 516 ، ح 5 .\r\n","page_name":" 422 ","page_number":422},
  {"content":"\r\n\r\n\r\n[ صلوات خدا ، فرشتگان و مؤمنان بر پيامبر 
  ]\r\nتفسير :\r\nهمانا خدا و فرشتگانش همواره بر پيامبر درود مىفرستند ( درود خدا بذل رحمت خاص و درود فرشتگان توصيف و تقديس كردن است ) .\r\nاى كسانى كه ايمان آورده‌ايد ، ( شما هم ) بر پيامبر درود بفرستيد و سلام بگوييد و كاملًا تسليم فرمان او باشيد .\r\nابو بصير گويد : از حضرت صادق عليه السلام پرسيدم كه صلوات فرستادن خداوند بر حضرت كه در اين آيه ذكر فرموده به چه كيفيت است ؟ فرمود : صلوات حق تعالى بر او إعلاى رتبهء آن حضرت است در سماوات و بالا بردن درجهء او بر جميع درجات انبيا عليهم السلام است . گفتم : يا بن رسول اللَّه . . . تسليم به چه كيفيت است ؟ فرمود : تسليم او شدن در جميع امور و امتثال نمودن امر او و كوشش در اطاعت آن حضرت است . « 1 »\r\nدر مجمع البيان از ابو حمزهء ثمالى روايت نموده كه بعد از نزول اين آيه ، به حضرت رسول صلى الله عليه و آله گفته شد : يا رسول اللَّه ، ما مىدانيم چگونه به تو سلام نماييم ، كيفيت صلوات را بفرماييد ؟ فرمود :\r\nبگوييد : اللَّهُمَّ صَلِّ عَلى مُحَمَّدٍ وَ آلِ مُحَمَّدٍ كَمَا صَلَّيْتَ عَلى إبْرَاهيمَ ، وَآلِ إبْرَاهيمَ إنَّكَ حَميدٌ مَجيدٌ ، وَبَارِكْ عَلى مُحَمَّدٍ وَآلِ مُحَمَّدٍ كَما بَارَكْتَ عَلى إبْرَاهيمَ وَآلِ إبْرَاهيمَ إنَّكَ حَميدٌ مَجيدٌ . « 2 »\r\nبعد از آن فرمود : حق تعالى دو ملك بر من موكّل گردانيده ( گمارده ) است تا هر جا كه نام من برده شود و شنونده بر من صلوات بفرستد ، آن دو ملك گويند : « غَفَرَ اللَّهُ لَكَ : خدا تو را بيامرزد » و خدا و ملائكه آمين گويند .\r\nتبصره : كيفيت صلوات بر آن حضرت نزد شيعه مشهور و معلوم است و در روايات اهل تسنن هم صلوات بر آن محمد فراوان آمده است ؛ به كتاب موسوعة الامامة ، ج 5 رجوع شود .\r\nاز محمد بن ادريس شافعى ( امام شافعىها ) نقل نموده‌اند كه گفته است :\r\n يَا أهْلَ بَيْتِ رَسُولِ اللَّهِ حُبُّكُمُ * فَرْضٌ مِنَ اللَّهِ فِي الْقُرآنِ أنْزَلَهُ\r\nكَفَاكُمْ مِنْ عَظيمِ الْقَدْرِ أنَّكُمْ * مَنْ لَمْ يُصَلِّ عَلَيْكُمْ لَا صَلاةَ لَهُ \r\n\r\n\r\n","description":"","footnote":"\r\n( 1 ) . به منهج الصادقين ، ج 3 ، ص 356 رجوع شود .\r\n( 2 ) . تفسير مجمع البيان ، ج 4 ، ص 369 .\r\n","page_name":" 423 ","page_number":423},
  {"content":"\r\n\r\nو در كتاب نفايس الفنون نقل شده است كه روزى سلطان خدابنده با گروهى از فضلا مثل علامهء حلى - رضوان اللَّه عليه - و قاضى القضاة عبد الملك و غيره در مسجد جامع سلطانيهء زنجان نشسته بودند ، واعظ بالاى منبر فضيلت صلوات را بيان نمود .\r\nسلطان پرسيد : چرا آل هيچ يك از انبيا را در صلوات بر آنها ذكر نكنند و در صلوات بر حضرت محمد صلى الله عليه و آله ، آل او را داخل كنند ؟ واعظ جواب نداد . سلطان گفت : دو وجه در خاطر بيايد :\r\n1 - آن كه چون دشمنان ، او را « ابتر » خواندند ، خداوند تعالى ابتريت را به آنها نسبت داد ؛ يعنى فرمود : نسل ايشان منقطع شود و اگر از نسل آنها كسى بماند هيچ كس آنها را نشناسد ، به خلاف نسل پيامبر صلى الله عليه و آله كه روز به روز زياد شود و هرگز ياد پيامبر ، بى ياد و ذكر آنان نباشد . يعنى خداوند خواسته با ايجاب صلوات بر آل پيامبر صلى الله عليه و آله همواره معلوم باشد كه آن حضرت ابتر نبوده و « آل » داشته است .\r\nوجه 2 - آن كه اديانِ انبياى پيشين در معرض نسخ و زوال بود و امضاى احكام آن على الدوام لازم نبود ، به خلاف دين حضرت محمد صلى الله عليه و آله كه تا آخر الزمان تغيير نيابد ، و بر پيروان آن لازم است كه معارف دين را از خاندان او اخذ كنند چنانچه فرمود :\r\nإنّي تَارِكٌ فيكُمُ الثَّقَلَيْنِ :\r\nكِتَابَ اللَّهِ وَعِتْرَتي مَا إنْ تَمَسَّكْتُمْ بِهِمَا لَنْ تَضِلُّوا بَعْدي أبَداً « 1 »\r\n. لاجرم در صلوات ، ذكر آل او با او مقرون شد ( يعنى تا همواره همه بدانند كه بعد از پيامبر اسلام پيامبرى نيايد و آل پيامبر اسلام برنامه‌هاى پيامبر اسلام را ادامه دهند ) .\r\nسلطان چون اين تقرير نمود ، فضلا تماماً زبان به تحسين و ثنا گشوده از حُسن تقرير و بيان او تعجب نمودند .\r\nثواب صلوات : « 2 » احاديث بسيار در ثواب ذكر صلوات وارد شده است ؛ از جمله :\r\n1 - ابن بابويه رحمه الله از حضرت رضا عليه السلام روايت كرده :\r\nمَنْ لَمْ يَقْدِرْ عَلى ما يُكَفِّرُ بِهِ ذُنُوبَهُ فَلْيُكْثِرْ مِنَ الصَّلَاةِ عَلى مُحَمَّدٍ وَآلِهِ ؛ فَإنَّهَا تَهْدِمُ الذُّنُوبَ هدماً .\r\nفرمود : هر كه قدرت ندارد بر انجام كارى كه كفّارهء گناهان او باشد و گناهان او را تكفير\r\n\r\n\r\n","description":"","footnote":"\r\n( 1 ) . حديث ثقلين در كتاب‌هاى عامّه و خاصّه نقل شده است .\r\n( 2 ) . در مورد ثواب صلوات به كتاب ثواب الاعمال شيخ صدوق ، مراجعه كنيد .\r\n","page_name":" 424 ","page_number":424},
  {"content":"\r\n\r\nو محو گرداند ، پس بسيار صلوات بر محمد و آل محمد عليهم السلام بفرستد كه صلوات گناهان او را هدم كند و از بين ببرد . « 1 » 2 - در امالى شيخ طوسى است :\r\nعَنْ أحَدِهِمَا عليهما السلام ، قَالَ : أثْقَلُ مَا يُوضَعُ فِى الْمِيزَانِ يَوْمَ الْقِيامَةِ الصَّلاةُ عَلى مُحَمَّدٍ وَعَلى أهْلِ بَيْتِهِ .\r\nحضرت باقر يا صادق عليهما السلام فرمود : سنگين‌ترين چيزى كه گذاشته شود در ميزان اعمال انسان روز قيامت ، صلوات بر محمد و اهل بيت محمد عليهم السلام است . « 2 » 3 - در اكمال الدين ابن بابويه رحمه الله از حضرت صادق عليه السلام روايت شده است :\r\nمَا مِنْ عَمَلٍ أفْضَلُ يَوْمَ الْجُمُعَةِ مِنَ الصَّلاةِ عَلى مُحَمَّدٍ وَآلِهِ .\r\nدر روز جمعه هيچ عملى بهتر و افضل از صلوات بر محمد و آل محمد نيست . « 3 » 4 - در معانى الاخبار ابن بابويه رحمه الله از حضرت رسول اكرم صلى الله عليه و آله روايت شده است :\r\nالْبخيلُ حَقّاً مَنْ ذُكِرْتُ عِنْدَهُ فَلَمْ يُصَلِّ عَلَيَّ .\r\nبخيل حقيقى كسى است كه نزد او ياد شوم ، پس بر من صلوات نفرستد . « 4 » 5 - در امالى ابن بابويه از حضرت رسول اكرم صلى الله عليه و آله روايت شده است :\r\nمَنْ صَلّى عَلَيَّ وَلَمْ يُصلّ عَلى آلي لَمْ يَجِدْ ريحَ الْجَنَّةِ ، وَ إنَّ ريحَهَا لَتُوجَدُ مِنْ مَسيرَةِ خَمْسَمِئةِ عامٍ .\r\nفرمود : هر كس بر من صلوات فرستد و بر آل من صلوات نفرستد ، بوى بهشت را نيابد و حال آن كه بوى بهشت از پانصد سال راه به مشام مىرسد . « 5 »\r\n( آيهء 57 ) إِنَّ الَّذِينَ يُؤْذُونَ اللَّهَ وَ رَسُولَه‌ُو لَعَنَهُمُ اللَّهُ فِى الدُّنْيَا وَ الْأَخِرَةِ وَ أَعَدَّ لَهُمْ عَذَابًا مُّهِينًا\r\n\r\n\r\n","description":"","footnote":"\r\n( 1 ) . بحار الانوار ، ج 91 ، ص 47 .\r\n( 2 ) . بحار الانوار ، ج 94 ، ص 49 .\r\n( 3 ) . همان مدرك ، ص 50 ، ج 12 .\r\n( 4 ) . معانى الاخبار ، ص 246 .\r\n( 5 ) . بحار الانوار ، ج 94 ، ص 56 .\r\n","page_name":" 425 ","page_number":425},
  {"content":"\r\n\r\nلغت :\r\nلعن به معنى دور كردن از رحمت است .\r\n\r\n[ پيامد آزار خدا و رسول و مؤمنان 
  ]\r\nتفسير :\r\nبعد از بيان لزوم صلوات بر پيامبر كه مبتنى بر تعظيم و تكريم و رفعت شأن آن بزرگوار است ، در مقام تهديد كسانى كه درصدد ايذاء و آزار آن حضرت‌اند مىفرمايد :\r\nبى شك آنان كه مىرنجانند خدا و رسول او را - يعنى مرتكب امرى مىشوند كه موجب نارضايتى خدا و رسول است از كفر و معاصى ، يا اذيّت مىكنند رسول خدا را به زبان به گفتن سخنان نالايق در حق او مانند ساحر و شاعر و غير آن ، و اذيّت مىكنند او را به آسيب رساندن به بدنش مانند اين كه به دندان مباركش آسيب مىرسانند - خداوند آنها را در دنيا و آخرت لعنت كرده و از رحمت واسعهء خود دور گردانْد و براى آنها عذابى خوار كننده آماده و مهيّا كرده است .\r\nتنبيه : در ايذاء خدا و رسول وجوهى است :\r\nاما ايذاء خدا :\r\n1 - نسبت ناشايسته به ذات كبريايى دادن مانند اين كه يهود گفتند : يَدُ اللَّهِ مَغْلُولَةٌ « 1 » و إِنَّ اللَّهَ فَقِيرٌ « 2 » و نصارا گفتند : إِنَّ اللَّهَ ثَالِثُ ثَلثَةٍ « 3 » و مشركان گفتند :\r\n« الْمَلائكَةُ بَناةُ اللَّهِ » « 4 » .\r\nدر تفسير منهج الصادقين از پيغمبر صلى الله عليه و آله روايت شده است كه حق تعالى فرمايد : پسر آدم مرا دشنام مىدهد و سزاوار نيست مرا دشنام دهد ، و ايذاء مىكند و سزاوار نيست كه مرا ايذاء كند ؛ اما دشنام ، قول اوست به اين كه خداوند فرزند دارد ، و اما ايذاء او اين است كه مىگويد : بعد از مردن مرا اعاده و زنده نخواهد كرد . « 5 »\r\n\r\n\r\n","description":"","footnote":"\r\n( 1 ) . سورهء مائده ، آيهء 64 .\r\n( 2 ) . سورهء آل عمران ، آيهء 181 .\r\n( 3 ) . سورهء مائده ، آيهء 73 .\r\n( 4 ) . سورهء نحل ، آيهء 57 و سورهء صافات ، آيات 149 - 153 اشاره به اين مطلب دارد .\r\n( 5 ) . منهج الصادقين ، ج 7 ، ص 366 .\r\n","page_name":" 426 ","page_number":426},
  {"content":"\r\n\r\nاما ايذاء رسول خدا صلى الله عليه و آله علاوه بر اين كه هر جا ايذاء خداى متعال باشد ايذاء حضرت رسول هم هست ، آن حضرت را آن قدر اذيّت و آزار كردند كه روايت شده فرمود :\r\nما اوذيَ نَبِيٌّ مثلَ ما اوذيتُ\r\n: هيچ پيامبرى مانند من و به اندازهء من و به كيفيتى كه مرا اذيّت كردند اذيّت نشده است و مسلّم است هر قدر نفس ، عالىتر و شريف‌تر باشد ، تألّمات روحى او از بىاحترامى و اذيّت و آزار بيشتر باشد . و ديگر اين كه اذيّت آل پيامبر هم اذيّت آن حضرت باشد .\r\nچنان كه طبرسى رحمه الله در مجمع روايت نموده از حضرت امير المؤمنين عليه السلام كه حضرت ، موى مبارك به دست گرفته فرمود كه رسول خدا صلى الله عليه و آله موى خود را به دست مبارك گرفته\r\nفَقَال : يَا عَلي ، مَنْ آذى بِشَعرَةٍ مِنْكَ فَقَدْ آذاني ، وَمَنْ آذاني فَقَدْ آذَى اللَّهَ ، وَمَنْ آذَى اللَّهَ فَعَلَيْهِ لَعْنَةُ اللَّهِ\r\n: اى على ، هر كه به اندازهء مويى ( يا مويى از ) تو را اذيّت رساند به تحقيق مرا اذيّت نموده ، و هر كه مرا اذيّت رساند به تحقيق خدا را اذيّت نموده ، و هر كه خدا را اذيّت نمايد پس لعنت خدا بر اوست . « 1 » و در حديث ديگر فرمود :\r\nمَنْ أبْغَضَكَ فَقَدْ أبْغَضَنى ، وَمَنْ أبْغَضَني فَقَدْ أبْغَضَ اللَّهَ\r\n: هر كه تو را دشمن دارد پس به تحقيق مرا دشمن داشته ، و هر كه مرا دشمن دارد خدا را دشمن داشته است . « 2 » و نسبت به حضرت فاطمه عليها السلام فرمود :\r\nفَاطِمَةُ بَضْعَةٌ مِنّي ؛ مَنْ آذَاهَا فَقَدْ آذَاني ، وَمَنْ آذَاني فَقَدْ آذَى اللَّهَ\r\n: فاطمه عليها السلام پارهء تن من است ، هر كه او را اذيّت كند مرا اذيّت نموده ، و هر كه مرا اذيّت كند خدا را اذيّت نموده است . « 3 » و در حق حسنين عليهما السلام فرمود :\r\nالْحَسَنُ وَالْحُسَيْنُ سَيّدَا شَبَابِ أهْلِ الْجَنَّةِ ؛ مَنْ أحَبَّهُمَا أحَبَّني ، وَمَنْ أبْغَضَهُمَا أبْغَضَني\r\n: حسن و حسين عليهما السلام دو سيّد جوانان اهل بهشت‌اند ، هر كه دوست دارد آن دو را مرا دوست داشته ، و هر كه دشمن دارد آن دو را مرا دشمن داشته است . « 4 »\r\n\r\n\r\n","description":"","footnote":"\r\n( 1 ) . تفسير مجمع البيان ، ج 4 ، ص 370 .\r\n( 2 ) . روايات به اين مضمون فراوان است .\r\n( 3 ) . بحار الانوار ، ج 43 ، ص 39 .\r\n( 4 ) . بحار الانوار ، ج 43 ، ص 303 .\r\n","page_name":" 427 ","page_number":427},
  {"content":"\r\n\r\nو احاديث در اين باره بسيار است ، بنابراين كسانى كه آل پيامبر را اذيّت نمودند داخل در آيهء شريفه هستند و لعنت الهى شامل حال آنها خواهد بود .\r\nتتمّه : اين مطلب روشن است كه نافرمانى با خدا و پيامبرش به اعتبارى اذيّت خدا و رسول به شمار مىآيد چنانچه در عرف ما وقتى پسر در مقام مخالفت با پدر برآيد ، به او گويد : چرا اين قدر مرا اذيّت مىكنى ؟ ! پس مخالفت نمودن با دستورات خدا و رسول به اين اعتبار اذيّت به شمار مىآيد ، و چون در آيات قرآنى عبرت به عموم لفظ است ، پس در هر عصر و زمانى كسانى كه به مخالفت احكام اسلامى و هتك حرمات الهى اقدام كنند ، چنانچه به همين حال باقى باشند و توبه نكنند مشمول آيهء شريفه خواهند بود .\r\nآيهء 58 وَ الَّذِينَ يُؤْذُونَ الْمُؤْمِنِينَ وَ الْمُؤْمِنتِ بِغَيْرِ مَا اكْتَسَبُواْ فَقَدِ احْتَمَلُواْ بُهْتنًا وَ إِثْمًا مُّبِينًا\r\nتفسير :\r\nو كسانى كه مردان مؤمن و زنان مؤمنه را بى آن كه جرمى مرتكب شده باشند كه مستحقّ ايذاء شوند اذيّت كنند و برنجانند حقّاً متحمل بهتان و گناهى آشكار شده‌اند ؛ يعنى سزاوار عقوبت بهتان و مستحق عذاب آشكار هستند ؛ زيرا نسبت دادن جرم به آنها بهتان و گناهى آشكار است .\r\nبيان : اصل بُهت ، نسبت دروغى است كه طرف مقابل با شنيدن آن از شدّت عظمت آن مبهوت گردد . و گاهى آن را در فعل باطل استعمال كنند ، و از اين رو بعضى اين جا آن را به ظلم تفسير كرده‌اند ؛ يعنى اذيّت‌كنندگان مؤمنان ، متحمل ستم و گناه هويدا هستند . يا متحمل گناهى عظيم مانند گناه بهتان هستند .\r\nتنبيه : آيهء شريفه وعيد است نسبت به آنان كه مؤمنين و مؤمنات را اذيّت نمايند ( به هر نوع اذيتى از دست و زبان ) زيرا مؤمن محترم است ، و پاس احترام او لازم است .\r\nدر روايت است :\r\nإيّاكم وَأذَى الْمُؤْمِنينَ ؛ فَإنَّ اللَّهَ يَغْضِبُ لَهُ\r\n: احتراز كنيد از ايذاء مؤمنان ؛ زيرا\r\n\r\n","description":"","footnote":"","page_name":" 428 ","page_number":428},
  {"content":"\r\n\r\nخداى تعالى براى آن غضب فرمايد . « 1 » و در كتاب كافى است از حضرت صادق عليه السلام ،\r\nقَالَ : إذَا كَانَ يَوْمُ الْقِيامَةِ نَادى مُنَادٍ : أيْنَ الْمُؤْذُونَ لأوْلِيَايي ؟ فَيَقُومُ قَوْمٌ لَيْسَ عَلى وُجُوهِهِمْ لَحْمٌ فَيُقَالُ : هؤُلاءِ الَّذينَ آذَوُا الْمُؤْمِنينَ ، وَنَصَبُوا لَهُمْ ، وَعَانَدُوهُمْ وَعَنَّفُوهُمْ في دينهِمْ ، ثُمَّ يُؤْمَرُ بِهِمْ إلى جَهَنَّمَ .\r\nفرمود : هنگامى كه روز قيامت شود ، منادى ندا كند : كجايند آنان كه اولياى مرا اذيّت نمودند ؟ پس برخيزند جماعتى در حالى كه بر روى صورت آنها گوشتى نيست ، پس گفته شود : اينها هستند آنان كه مؤمنين را اذيّت كردند و . . . و با آنها دشمنى نمودند و ايشان را در دينشان با درشتى سرزنش كردند ؟ پس امر شود كه ايشان را به جهنّم برند . « 2 » تتمّه : در تفسير كشاف آمده كه گفته شده : اين آيه در شأن گروهى از منافقان نازل شد كه حضرت امير المؤمنين على عليه السلام را مىرنجانيدند . « 3 »\r\n\r\n[ آيهء حجاب 
  ]\r\n( آيهء 59 ) يأَيُّهَا النَّبِىُّ قُل لِاَزْوَ جِكَ وَ بَنَاتِكَ وَ نِسَآءِ الْمُؤْمِنِينَ يُدْنِينَ عَلَيْهِنَّ مِن جَلبِيبِهِنَّ ذَ لِكَ أَدْنَى أَن يُعْرَفْنَ فَلَا يُؤْذَيْنَ وَ كَانَ اللَّهُ غَفُورًا رَّحِيمًا\r\nاعراب و لغت :\r\nيدنين مضارع از باب إفعال است ، و مصدر آن إدناء به معنى نزديك كردن است .\r\nجلابيب جمع جلباب ، و جلباب به معنى چادر يا عبا و يا مقنعه‌اى است كه از روسرى بزرگ‌تر باشد و سر و گردن با آن پوشانده شود .\r\nقبل از أن يعرفن باء در تقدير است .\r\n\r\n\r\n","description":"","footnote":"\r\n( 1 ) . تفسير منهج الصادقين ، ج 7 ، ص 367 .\r\n( 2 ) . اصول كافى ، ج 2 ، ص 351 .\r\n( 3 ) . كشاف ، ج 3 ، ص 559 .\r\n","page_name":" 429 ","page_number":429},
  {"content":"\r\n\r\nتفسير :\r\nاى پيامبر ، به همسران و دختران خود و زنان مؤمنان بگو : ( هنگام بيرون رفتن از خانه و يا حضور نامحرم ) روسرىها و چادرهاى خود را بر خودشان بيفكنند كه گردن و سينه و بازوان و ساق ( همهء بدن ) پوشيده شود ؛ اين كار نزديك‌تر است به اين كه ايشان به حجاب و عفّت شناخته شوند و مورد تعرض و آزار افراد فاسق و فاجر قرار نگيرند و خداوند همواره آمرزنده و مهربان است .\r\n\r\n[ هشدار الهى به منافقان 
  ]\r\n( آيهء 60 و 61 ) لَّلِن لَّمْ يَنتَهِ الْمُنفِقُونَ وَ الَّذِينَ فِى قُلُوبِهِم مَّرَضٌ وَ الْمُرْجِفُونَ فِى الْمَدِينَةِ لَنُغْرِيَنَّكَ بِهِمْ ثُمَّ لَايُجَاوِرُونَكَ فِيهَآ إِلَّا قَلِيلًا * مَّلْعُونِينَ أَيْنَمَا ثُقِفُواْ أُخِذُواْ وَ قُتّلُواْ تَقْتِيلًا\r\nلغت و اعراب :\r\nمُرْجِف اسم فاعل از باب إفعال ، و مصدر آن إرجاف به معنى مضطرب كردن مردم است با نشر دروغ و شايعه .\r\nملعونين حال است از فاعل يجاورونك .\r\nتفسير :\r\nالبته اگر منافقان و كسانى كه در دل‌هاشان بيمارى ضعف ايمان يا حبّ گناه است ، و شايعه‌پراكنان در شهر كه با انتشار خبرهاى بد در مردم ايجاد اضطراب مىكنند ، از افساد و نفاق و دشمنى و اذيّت مؤمنان و معاصى ديگر دست برندارند حتماً تو را بر ضدّ آنها بر مىانگيزيم تا با آنها بجنگى و دستور تبعيدشان را صادر نمايى ، آنگاه در اين شهر جز مدّت كوتاهى مجاور تو نخواهند بود .\r\n\r\n","description":"","footnote":"","page_name":" 430 ","page_number":430},
  {"content":"\r\n\r\nمَّلْعُونِينَ . . . : در حالى كه ملعون ( از جانب خدا و مطرود از سوى مردم ) هستند ، هر كجا يافته شوند بايد دستگير شده و به خوارى كشته شوند .\r\n( آيهء 62 ) سُنَّةَ اللَّهِ فِى الَّذِينَ خَلَوْاْ مِن قَبْلُ وَ لَن تَجِدَ لِسُنَّةِ اللَّهِ تَبْدِيلًا\r\nتفسير :\r\nاين نوع عذاب كردن ، سنّت الهى است دربارهء كسانى نظير اين‌ها كه پيش از اين درگذشته‌اند و هرگز در سنّت الهى تبديلى نخواهى يافت .\r\n\r\n[ زمان قيامت و كيفر و ندامت كافران 
  ]\r\n( آيهء 63 ) يَسَلُكَ النَّاسُ عَنِ السَّاعَةِ قُلْ إِنَّمَا عِلْمُهَا عِندَ اللَّهِ وَ مَا يُدْرِيكَ لَعَلَّ السَّاعَةَ تَكُونُ قَرِيبًا\r\nتفسير :\r\nمردم از تو دربارهء قيامت مىپرسند ( از نزديكى و دورى آن ، و كيفيت وقوع و حدوث آن و طول آن روز و حوادثى كه در آن روز به وقوع مىپيوندد ) ، بگو : جز اين نيست كه علم آن نزد خداست و هيچ ملك مقرَّبى و پيغمبر مرسلى از آن اطلاع ندارد .\r\nوَ مَا يُدْرِيكَ لَعَلَّ السَّاعَةَ تَكُونُ قَرِيبًا : و چه مىدانى شايد كه آمدن قيامت نزديك باشد .\r\nتنبيه : از جملهء علم غيب كه مخصوص خداوند است وقت قيامت مىباشد ، و چون وقوع آن حتمى است و هر چه حتماً آمدنى است قريب و نزديك خواهد بود كه :\r\nكُلُّ مَا هُو آتٍ قَريبٌ\r\n. به اين اعتبار مىتوان در هر زمانى گفت : قيامت نزديك است .\r\n( آيهء 64 و 65 ) إِنَّ اللَّهَ لَعَنَ الْكفِرِينَ وَ أَعَدَّ لَهُمْ سَعِيرًا * خلِدِينَ فِيهَآ أَبَدًا لَّايَجِدُونَ وَلِيًّا وَ لَانَصِيرًا\r\n\r\n","description":"","footnote":"","page_name":" 431 ","page_number":431},
  {"content":"\r\n\r\nاعراب و لغت :\r\nخالدين حال است براى ضمير لهم .\r\nو أبداً تأكيد خالدين است .\r\nسعير يعنى آتش شعله‌ور ، و نام جهنّم است .\r\nتفسير :\r\nإِنَّ اللَّهَ لَعَنَ الْكفِرِينَ : به درستى كه خداى تعالى لعن فرموده و از رحمت واسعهء خود دور گردانيده منكران خدا و پيغمبر و معاد را .\r\nوَ أَعَدَّ لَهُمْ سَعِيرًا : و براى عذاب ايشان آتش فروزانى مهيّا نموده است .\r\nخلِدِينَ فِيهَآ . . . : در حالى كه تا ابد در آن آتش جاويد باشند - يعنى هيچوقت از آن آتش بيرون نيايند - و هرگز دوستى و سرپرستى كه ايشان را از جهنّم بيرون آورد و يارىكننده و مددكارى كه عذاب را از آنها دفع نمايد نمىيابند .\r\n( آيهء 66 ) يَوْمَ تُقَلَّبُ وُجُوهُهُمْ فِى النَّارِ يَقُولُونَ يلَيْتَنَآ أَطَعْنَا اللَّهَ وَ أَطَعْنَا الرَّسُولَا\r\nلغت :\r\nاضافهء الف آخر الرسولا شايد به جهت مراعات قافيه باشد مانند الف آخر السبيلا در آيهء بعد .\r\nتفسير :\r\nروزى كه صورت‌هاى آنها را در آتش مىگردانند به اين گونه كه هر طرف آن را در آتش مىنهند يا مراد تغيير صورت ايشان است كه از حالى به حالى و از هيئتى به هيئتى از سياهى و زردى در مىآورند و آنها با نهايت حسرت و پشيمانى گويند : اى كاش ما در دنيا\r\n\r\n","description":"","footnote":"","page_name":" 432 ","page_number":432},
  {"content":"\r\n\r\nاز خدا و پيامبرش اطاعت مىنموديم ؛ لكن فايده‌اى به حالشان نخواهد داشت .\r\n( آيهء 67 ) وَ قَالُواْ رَبَّنَآ إِنَّآ أَطَعْنَا سَادَتَنَا وَ كُبَرَآءَنَا فَأَضَلُّونَا السَّبِيلَا\r\nلغت :\r\nقالوا در اين جا معنى مضارع دارد .\r\nتفسير :\r\nو گويند : پروردگارا ما ، از رؤسا و بزرگان خود فرمان‌بردارى نموديم . پس ما را گمراه كردند - يعنى ما را به افسون و افسانه فريب دادند و باطل را در نظر ما حق جلوه داده - و از راه حق و هدايت بيرون بردند .\r\nرَبَّنَآ ءَاتِهِمْ ضِعْفَيْنِ مِنَ الْعَذَابِ وَ الْعَنْهُمْ لَعْنًا كَبِيرًا ( 68 )\r\nتفسير :\r\nپروردگارا ، ايشان را دو چندان از عذاب ده ( يكى عذاب براى گناهان خودشان و يكى هم براى گناهان ما كه گمراهمان كردند ) و آنها را لعنت كن لعنتى بزرگ ؛ يعنى از رحمت خود چنان دورشان كن كه بازگشتى براى آنها نباشد .\r\nتنبيه : آيهء شريفه عاقبت امر تابعين و متبوعين اهل ضلالت را بيان فرمايد كه هر دو گروه ملعون و به عذاب گرفتارند .\r\n( آيهء 69 ) يأَيُّهَا الَّذِينَ ءَامَنُواْ لَاتَكُونُواْ كَالَّذِينَ ءَاذَوْاْ مُوسَى فَبَرَّأَهُ اللَّهُ مِمَّا قَالُواْ وَ كَانَ عِندَ اللَّهِ وَجِيهًا\r\n\r\n","description":"","footnote":"","page_name":" 433 ","page_number":433},
  {"content":"\r\n\r\n\r\n[ آثار تقواى زبانى 
  ]\r\nتفسير :\r\nاى كسانى كه به خدا و رسول و معتقدات حقّه ايمان آورده‌ايد ، مانند كسانى كه حضرت موسى عليه السلام را اذيّت نمودند و رنجانيدند نباشيد ؛ يعنى پيامبر صلى الله عليه و آله را نرنجانيد و اذيّت مكنيد - چنانچه بنى اسرائيل حضرت موسى را اذيّت نمودند و او را به اتهام رابطهء غير مشروع يا كشتن هارون آزردند - پس خداوند او را از آنچه به او نسبت دادند تبرئه كرد و او نزد خداوند ، آبرومند بود و يا مستجاب الدعوه بود كه هر چه از خدا مىخواست اجابت مىشد .\r\nبيان : در اذيّت حضرت موسى عليه السلام اقوالى است : 1 - حضرت موسى و هارون عليهما السلام به كوهى بالا رفتند ، هارون وفات نمود ، قوم او گفتند كه : تو او را كشتى ! حق تعالى او را زنده فرمود تا به برائت برادر اقرار كرد و گفت : برادرم مرا نكشته ، من به موت خود وفات يافته‌ام . 2 - قارون زنى را اجير نمود كه نسبت قذف به آن حضرت دهد ، خداى تعالى او را از آن تهمت برى ساخت . 3 - نسبت جنون و سحر و كذب به او دادند . . .\r\n( آيهء 70 و 71 ) يأَيُّهَا الَّذِينَ ءَامَنُواْ اتَّقُواْ اللَّهَ وَ قُولُواْ قَوْلًا سَدِيدًا * يُصْلِحْ لَكُمْ أَعْملَكُمْ وَ يَغْفِرْ لَكُمْ ذُنُوبَكُمْ وَ مَن يُطِعِ اللَّهَ وَ رَسُولَه‌ُو فَقَدْ فَازَ فَوْزًا عَظِيمًا ( 70 و 71 )\r\nتفسير :\r\nاى كسانى كه ايمان آورده‌ايد ، از خدا پروا كنيد و از گناهان - بويژه ايذاء پيامبر صلى الله عليه و آله - پرهيز كنيد و سخن درست و استوار گوييد .\r\nمراد از قول سديد سخنى است كه صدق باشد نه كذب ، صواب باشد نه خطا ، جدّ باشد نه هزل ، خالص باشد نه مشوب ، و با يك كلمهء جامعهء « سديد » به هر چهار مرتبه اشاره فرموده است .\r\nاگر به اين طريق سخن گوييد خداوند اعمال شما را اصلاح نموده - يعنى توفيق انجام عمل صالح به شما مىدهد يا اعمال شما را به قبول و اعطاء ثواب اصلاح فرمايد - و\r\n\r\n","description":"","footnote":"","page_name":" 434 ","page_number":434},
  {"content":"\r\n\r\nگناهان شما را بيامرزد . و هر كس از خدا و رسول او اطاعت كند حقّاً كه به كاميابى بزرگى دست يافته و فائز شده است .\r\nتبصره : آيهء شريفه امر است به مكارم اخلاق و لازمهء آن نهى از اعمال ناپسند است . و چون قسمت عمدهء گناهان از تراوشات زبان است ، لذا به تسديد گفتار در جميع احوال امر فرموده است ؛ زيرا حفظ زبان و سخن استوار ، اصل همهء خيرات و سرآمد طاعات مىباشد . و از جملهء آثار آن اصلاح اعمال و آمرزش گناهان است ؛ بلكه استقامت ايمان منوط است به استقامت زبان ، چنانچه از حضرت پيغمبر صلى الله عليه و آله روايت شده است كه فرمود :\r\nلَا يَسْتَقيمُ إيمَانُ عَبْدٍ حَتّى يَسْتَقيمَ قَلْبُهُ ، ولا يَستقيمُ قَلْبُهُ حَتّى يَسْتَقيمَ لِسَانُهُ :\r\nاستقامت ندارد ايمان بنده مگر اين كه قلب او مستقيم شود ، و استقامت پيدا نكند قلب او مگر اين كه زبان او مستقيم شود « 1 » ؛ يعنى به راستى و درستى و حق ، گويا باشد .\r\nدر كتاب كافى از حضرت باقر عليه السلام روايت شده كه فرمود : ابوذر رحمه الله مىگفت :\r\nيَا مُبْتَغِي الْعِلْمِ ! إنَّ هذا اللِّسَانَ مِفْتَاحُ خَيْرٍ وَمِفْتاحُ شَرٍّ ، فَاخْتِمْ عَلى لِسَانِكَ كَمَا تَخْتِمُ عَلى ذَهَبِكَ وَوَرَقِكَ\r\n: اى طلب‌كنندهء علم ، به درستى كه اين زبان ، كليد خير و كليد شرّ است ، پس مُهر كن زبان خود را چنانچه مُهر مىكنى طلا و نقرهء خود را . « 2 »\r\n\r\n[ آسمان بار امانت نتوانست كشيد ! 
  ]\r\n( آيهء 72 ) إِنَّا عَرَضْنَا الْأَمَانَةَ عَلَى السَّموَ تِ وَ الْأَرْضِ وَ الْجِبَالِ فَأَبَيْنَ أَن يَحْمِلْنَهَا وَ أَشْفَقْنَ مِنْهَا وَ حَمَلَهَا الْإِنسنُ إِنَّه‌ُو كَانَ ظَلُومًا جَهُولًا\r\nتفسير :\r\nبه درستى كه ما امانت را بر آسمان‌ها و زمين ، و كوه‌ها عرضه داشتيم ، پس ، از آن كه آن امانت را بردارند سر باز زدند و امتناع و ابا كردند و از برداشتن آن امانت ترسيدند و از روى ترس - نه از روى مخالفت - قبول نكردند و انسان آن را بر دوش گرفت و حقّاً او\r\n\r\n\r\n","description":"","footnote":"\r\n( 1 ) . بحار الانوار ، ج 71 ، ص 287 .\r\n( 2 ) . اصول الكافى ، ج 2 ، ص 114 كتاب الايمان و الكفر ، باب الصمت و حفظ اللسان ، ح 10 .\r\n","page_name":" 435 ","page_number":435},
  {"content":"\r\n\r\nمستعدّ ظلم بر خويش و به عواقب تحمّل اين امانت نادان بود .\r\nتبصره : در تفسير آيهء شريفه وجوهى است :\r\n1 - مراد از امانت تكليف است ، و مراد از عرض آن به آسمان‌ها و زمين و كوه‌ها سنجيدن قابليت ايشان است . و مراد از اباى ايشان ، عدم قابليّت و عدم استعداد طبيعى ايشان است . و مراد از تحمّل انسان آن را ، قابليت و استعداد داشتن انسان براى آن است . و مراد از ظلوم و جهول بودن او ، غالب شدن قوهء غضبيه و شهويه بر غالب افراد انسانى است .\r\n2 - مراد ساكنان آسمان‌ها و زمين و كوه‌ها هستند نه خود سماوات و ارض و جبال ، چه آنها جماد و غير قابل خطاب‌اند ، پس تقدير اين است :\r\nإنّا عَرَضْنَا الأمَانَةَ عَلى أهْلِ السَّماوَاتِ وَالأرْضِ وَالْجِبَالِ\r\n: ما امانت را بر اهل آسمان‌ها كه ملائكه‌اند و بر اهل زمين‌ها كه حيوانات انسىاند و بر اهل كوه‌ها كه حيوانات وحشىاند ، عرضه نموديم و آنها از ترس ابا كردند ، و آن را آدمى برداشت و با وجود ضعف خود آن را قبول كرد .\r\n3 - ( بر وجه فرض و تقدير است ) يعنى اگر آسمان‌ها و زمين‌ها و كوه‌ها عقل داشتند و عرض امانت بر آنها مىشد كه آن وظايف دينى است از اصول و فروع و وعد و وعيد بر آنها ، به جهت ترس كوتاهى از اداى حق آن ، از حمل آن امتناع مىنمود و انسان با وجود ضعف آن را حمل كرد .\r\n4 - آن كه حق تعالى اين اجرام را ادراك و شعور داد و بر آنها عرض كرد و آنها را در قبول و عدم قبول مخيّر ساخت . آنها از جهت ترس - نه از روى معصيت - ابا كردند و انسان از راه همّت با وجود ضعف بنيه و سستى قوّت ، آن را قبول كرد .\r\n5 - مراد از امانت ، ولايت آل محمد عليهم السلام است ؛ چنانچه در تفسير اهل بيت عليهم السلام وارد شده است .\r\n( آيهء 73 ) لّيُعَذّبَ اللَّهُ الْمُنفِقِينَ وَالْمُنفِقتِ وَ الْمُشْرِكِينَ وَ الْمُشْرِكتِ وَ يَتُوبَ اللَّهُ عَلَى الْمُؤْمِنِينَ وَ الْمُؤْمِنتِ وَ كَانَ اللَّهُ غَفُورًا رَّحِيمَا\r\n\r\n","description":"","footnote":"","page_name":" 436 ","page_number":436},
  {"content":"\r\n\r\nتفسير :\r\nبر آدميان ، امانت را عرضه كرديم و آنها آن را تحمّل كردند تا در نتيجه خداوند ، مردان منافق و زنان منافق و مردان مشرك و زنان مشرك را به خاطر انحرافشان از هدف اصلى عرض امانت ، عذاب نمايد و نيز تا خداوند به مردان مؤمن و زنان مؤمن كه بر وفق هدف اصلى خلقت و عرض امانت زندگى كرده و ره پيمودند ، عطف توجّه كند و توبهء آنان را بپذيرد و همواره خداوند ، آمرزنده و مهربان است .\r\nنكته : گفته شده : « ل » در لِيُعَذِّبَ تعليل حمل است بر طريق مجاز ؛ زيرا تعذيب ، نتيجهء حمل امانت است چنانچه تأديب در « ضَرَبْتُهُ لِلتَّأديبِ » نتيجهء ضرب است .\r\n\r\n","description":"","footnote":"","page_name":" 437 ","page_number":437},
  {"content":"\r\n\r\nسفيد\r\n\r\n","description":"","footnote":"","page_name":" 438 ","page_number":438},
  {"content":"\r\n\r\n\r\nسورهء سبأ\r\n\r\n[ ستايش خداوند با ذكر ويژگىهايش 
  ]\r\n( آيهء 1 ) ( بِسْمِ اللَّهِ الرَّحْمنِ الرَّحِيمِ ) الْحَمْدُ لِلَّهِ الَّذِى لَه‌ُو مَا فِى السَّموَ تِ وَ مَا فِى الْأَرْضِ وَ لَهُ الْحَمْدُ فِى الْأَخِرَةِ وَ هُوَ الْحَكِيمُ الْخَبِيرُ\r\nتفسير :\r\nستايش خدايى را كه آنچه در آسمان‌ها و زمين است ملك حقيقى اوست ؛ زيرا ذات يگانهء او ايجادكنندهء همه مخلوقات و نعمت‌هاست و حفظ و اداره و فانى كردن همه تحت ارادهء اوست و تمام ستايش‌ها در آخرت نيز از آن اوست ، چون همهء زيبايىهاى آن جهان نيز از اوست و اوست داراى حكمت و دقت و اتقان در تكوين و تشريع ؛ زيرا همهء افعال او بر وجه حكمت و مصلحت است و او خبير و آگاه به همه چيز است .\r\nحمد بندگان در آخرت نه از روى تكليف است ؛ بلكه بر وجه فرح و سرور باشد ، چنانچه گويند : الْحَمْدُ للَّهِ الَّذي هَدينَا لِهذا ، الْحَمْدُ للَّهِ الَّذي صَدَقَنَا وَعْدَهُ ، الْحَمْدُ للَّهِ الَّذي أحَلَّنَا دَارَ الْمُقَامَةِ مِنْ فَضْلِهِ . و نزد بعضى از مفسّران ، همهء اهل آخرت ، او را حمد گويند ؛\r\n\r\n","description":"","footnote":"","page_name":" 439 ","page_number":439},
  {"content":"\r\n\r\nدوستان ، او را به فضل ستايند ، و دشمنان او را به عدل ستايش نمايند .\r\n( آيهء 2 ) يَعْلَمُ مَا يَلِجُ فِى الْأَرْضِ وَ مَا يَخْرُجُ مِنْهَا وَ مَا يَنزِلُ مِنَ السَّمَآءِ وَ مَا يَعْرُجُ فِيهَا وَ هُوَ الرَّحِيمُ الْغَفُورُ\r\nلغت :\r\nمصدر يلج ولوج به معنى داخل شدن و مصدر يعرج عروج به معنى بالا رفتن است .\r\nتفسير :\r\nآنچه در زمين فرو مىرود از آب‌ها ، مردگان ، گنج‌ها ، ريشه‌هاى درخت‌ها و حيوانات ، و آنچه از زمين بيرون مىآيد از حيوانات ، نباتات ، چشمه‌ها و معدن‌ها ، و آنچه از آسمان فرود مىآيد از فرشتگان ، كتاب‌هاى آسمانى ، تقديرات ربوبى ، نور كرات آسمانى ، صاعقه و باران و برف‌ها ، و آنچه به آسمان بالا رود از فرشتگان ، اعمال بندگان ، نامهء اعمال بندگان ، دعاها ، ارواح انسان‌ها ، بخارها و دودها همه را خداوند مىداند و همه بر وفق تقديرى است كه حكمت و مصلحت ، آن را اقتضا كرده است .\r\nصاحب كشف الاسرار گفته است : از علم ازلى او پوشيده نيست آنچه فرود مىآيد بر دل‌هاى اوليا از الهامات . و آنچه بالا مىرود از انفاس اصفيا در همهء اوقات . يا آنچه فرود مىآيد از الطاف و كرم الهى كه متوجه دل‌ها گشته ، هر جا بوى آشنا مىآيد منزل مىكند ، « 1 » چنانچه حضرت پيغمبر صلى الله عليه و آله فرمود :\r\nإنَّ لِرَبِّكُم فى أيّامِ دَهْرِكُمْ نَفَحاتٍ ، ألَا فَتَعرَّضُوا لَهَا\r\n: به درستى كه از براى پروردگار شما در ايام عمر شما نفحاتى است ، آگاه باشيد دريابيد آن را « 2 » و آنچه بالا مىرود از نالهء تائبان و آه بيچارگان به درگاه آستان قدس او .\r\nتنبيه : آيهء شريفه اشاره است به احاطهء علم ازلى الهى به تمام اشياء .\r\n\r\n\r\n","description":"","footnote":"\r\n( 1 ) . تفسير منهج الصادقين ، ج 7 ، ص 381 .\r\n( 2 ) . همان مدرك و بحار الانوار ، ج 77 كتاب الروضة ، ص 168 .\r\n","page_name":" 440 ","page_number":440},
  {"content":"\r\n\r\nعلامهء مجلسى رحمه الله فرمايد : خداوند عالَم بر هر معلومى عالِم است ، و تغيير در علم او نيست ، و علم او به اشياء پيش از وجودِ آنها با علم او بعد از وجود آنها تفاوت ندارد ، و در ازل مىدانسته آنچه در ابد به هم رسد ، و تمام اشياء مانند ذرات هوا و قطرات دريا و عدد مثقال كوه‌ها و برگ درختان و ريگ بيابان‌ها و نفس‌هاى جانوران نزد علم او هويداست .\r\nوَ هُوَ الرَّحِيمُ الْغَفُورُ : و اوست بخشايندهء نعمت‌ها و آمرزندهء گناهان ، يا رحيم است به بندگان كه عجله نفرمايد در عقوبت ايشان يعنى با آن كه عالم است به معاصى ايشان به آنها مهلت مىدهد تا از گناهان توبه كنند ، و آمرزنده است .\r\n( آيهء 3 ) وَ قَالَ الَّذِينَ كَفَرُواْ لَاتَأْتِينَا السَّاعَةُ قُلْ بَلَى وَ رَبّى لَتَأْتِيَنَّكُمْ علِمِ الْغَيْبِ لَايَعْزُبُ عَنْهُ مِثْقَالُ ذَرَّةٍ فِى السَّموَ تِ وَ لَافِى الْأَرْضِ وَ لَآأَصْغَرُ مِن ذَ لِكَ وَ لَآأَكْبَرُ إِلَّا فِى كِتبٍ مُّبِينٍ\r\nاعراب و لغت :\r\nعالم الغيب مجرور و صفت ربّى است .\r\nمقصود از ساعت روز قيامت است .\r\nمصدر لا يعزب عزوب و آن به معنى دور شدن و غايب و مخفى شدن است .\r\nتفسير :\r\nو كسانى كه از روى انكار يا استهزاء كفر ورزيدند گفتند : هرگز بر ما روز قيامت نخواهد آمد . اى پيامبر ، به آنها بگو ( كه اين چنين نيست كه مىگوييد ) بله سوگند به پروردگارم همان پروردگارى كه داناى غيب است و از علم او هم وزن ذره‌اى نه در آسمان‌ها و نه در\r\n\r\n","description":"","footnote":"","page_name":" 441 ","page_number":441},
  {"content":"\r\n\r\nزمين پنهان و پوشيده نيست كه حتماً قيامت بر شما خواهد آمد .\r\nوَ لَآأَصْغَرُ مِن ذَ لِكَ وَ لَآأَكْبَرُ إِلَّا فِى كِتبٍ مُّبِينٍ : و چيزى كوچك‌تر از ذره و نه بزرگ‌تر از آن نيست جز آن كه در كتاب آشكار ( لوح محفوظ ) ثبت و نوشته شده است .\r\nدر كشّاف گفته است « 1 » وجه مناسبت اين صفات با آمدن و محقَّق بودن قيامت ، آن است كه قيامت از مصاديق غيب است و خداوندِ عالمِ به غيب ، از وقوع آن خبر داده است پس حتماً واقع خواهد شد .\r\n\r\n[ پاداش عمل صالح و كيفر درگيرى با خدا 
  ]\r\n( آيهء 4 ) لّيَجْزِىَ الَّذِينَ ءَامَنُواْ وَ عَمِلُواْ الصلِحتِ أُوْللِكَ لَهُم مَّغْفِرَةٌ وَ رِزْقٌ كَرِيمٌ\r\nاعراب :\r\nليجزي متعلق به لا يعزب و يا به لتأتينّكم در آيهء قبل است .\r\nتفسير :\r\nآمدن قيامت حق و وقوع آن حتمى است تا خداى تعالى آنان را كه به خدا و پيغمبر و معتقدات حقّه ايمان آورده و عمل‌هاى شايسته از طاعات و عبادات و خيرات انجام داده‌اند پاداش دهد .\r\nأُوْللِكَ لَهُم مَّغْفِرَةٌ : آنهايند كه برايشان آمرزش گناهان و روزى گرامى و پرارزش يا روزى بدون منت و بدون نقص هست كه همان نعمت‌هاى بهشتى باشد .\r\n( آيهء 5 ) وَ الَّذِينَ سَعَوْ فِى ءَايتِنَا مُعجِزِينَ أُوْللِكَ لَهُمْ عَذَابٌ مّن رّجْزٍ أَلِيمٌ\r\n\r\n\r\n","description":"","footnote":"\r\n( 1 ) . به تفسير كشاف ، ( چاپ مصر ) ، ج 3 ، ص 567 رجوع شود .\r\n","page_name":" 442 ","page_number":442},
  {"content":"\r\n\r\nلغت و اعراب :\r\nسعوا فعل ماضى از مادهء سعى به معنى كوشش كردن است .\r\nأليم مرفوع و صفت عذاب است .\r\nتفسير :\r\nو كسانى كه در انكار و ابطال آيات ما كوشيدند به اين پندار كه عاجزكنندهء ما هستند ( و جلو عذاب ما را مىگيرند ) براى آنها عذابى دردناك از بدترين عذاب‌هاست .\r\n( آيهء 6 ) وَ يَرَى الَّذِينَ أُوتُواْ الْعِلْمَ الَّذِى أُنزِلَ إِلَيْكَ مِن رَّبّكَ هُوَ الْحَقَّ وَ يَهْدِى إِلَى صِرَ طِ الْعَزِيزِ الْحَمِيدِ\r\nاعراب :\r\nالحق مفعول دوم يرى مىباشد ، و الذى انزل إليك من ربك مفعول آن است .\r\nو هو ضمير فصل است .\r\nتفسير :\r\nكسانى كه به آنها علم دين و كتاب آسمانى داده شده ( اصحاب پيامبر صلى الله عليه و آله ، مؤمنان اهل كتاب ، يا همهء اهل ايمان كه داراى علم به معارف الهى هستند ) مىدانند كه آنچه بر تو از سوى پروردگارت فرود آمده ( يعنى قرآن ) حق و راست و درست است و به سوى راه خداى مقتدر ستوده - يعنى توحيد و اعمال صالحه - هدايت مىكند .\r\n( آيهء 7 ) وَ قَالَ الَّذِينَ كَفَرُواْ هَلْ نَدُلُّكُمْ عَلَى رَجُلٍ يُنَبّئُكُمْ إِذَا مُزّقْتُمْ كُلَّ مُمَزَّقٍ إِنَّكُمْ لَفِى خَلْقٍ جَدِيدٍ\r\n\r\n","description":"","footnote":"","page_name":" 443 ","page_number":443},
  {"content":"\r\n\r\nلغت :\r\nمزّقتم فعل ماضى مجهول ، و ممزّق اسم مفعول از باب تفعيل است و تمزيق به معنى ريزريز و متلاشى و پراكنده كردن است .\r\n\r\n[ پاسخ تمسخر پيامبر ! 
  ]\r\nتفسير :\r\nآنان كه كافر شدند - يعنى منكران از قريش - از روى طنز و استهزا ( نه بر وجه اين كه بخواهند به هم خبر تازه‌اى بدهند ؛ زيرا همه آن را شنيده بودند و مىدانستند ) ؛ به يكديگر گفتند : آيا شما را بر مردى راهنمايى كنيم كه خبر مىدهد به شما از اعجب عجايب ، و آن اين كه مىگويد : آنگاه كه در زير خاك به كلى متلاشى و ريزريز شديد حتماً در جهانى ديگر و آفرينشى نو ظاهر خواهيد شد ( زنده مىشويد ) ؟ !\r\n( آيهء 8 ) أَفْتَرَى عَلَى اللَّهِ كَذِبًا أَم بِه‌ِى جِنَّةُم‌بَلِ الَّذِينَ لَايُؤْمِنُونَ بِالْأَخِرَةِ فِى الْعَذَابِ وَ الضَّللِ الْبَعِيدِ\r\nلغت :\r\nجِنّة به معنى ديوانگى است .\r\nتفسير :\r\nمنكران معاد گويند : آيا محمد به خدا عمداً دروغ بسته يا جنونى در او هست كه او را به توهُّم انداخته است ؟ !\r\nچنين نيست ؛ بلكه كسانى كه به آخرت ايمان نمىآورند از هم اكنون در عذاب و گمراهى دور و درازند ؛ يعنى از طريق هدايت و حق آن قدر دورند كه اميدى به خلاص و نجات ايشان نيست .\r\n\r\n","description":"","footnote":"","page_name":" 444 ","page_number":444},
  {"content":"\r\n\r\n\r\n[ داستان حضرت داوود و سليمان ( عليهما السلام ) 
  ]\r\n( آيهء 9 ) أَفَلَمْ يَرَوْاْ إِلَى مَا بَيْنَ أَيْدِيهِمْ وَ مَا خَلْفَهُم مّنَ السَّمَآءِ وَ الْأَرْضِ إِن نَّشَأْ نَخْسِفْ بِهِمُ الْأَرْضَ أَوْ نُسْقِطْ عَلَيْهِمْ كِسَفًا مّنَ السَّمَآءِ إِنَّ فِى ذَ لِكَ لَأَيَةً لّكُلّ عَبْدٍ مُّنِيبٍ\r\nتفسير :\r\nپس آيا كافران به آنچه پيش روى آنها و پشت سر آنهاست از آسمان و زمين ننگريستند ؟ اگر بخواهيم آنها را به زمين فرو مىبريم يا پاره‌هايى از كرات آسمان را بر سر آنها فرو مىافكنيم .\r\nهمانا در اين احاطه و قدرت ما يا درتأمّل در اقتدار ما در فرو بردن در زمين و فرو افكندن پاره‌هايى از آسمان نشانه و عبرتى است براى هر بندهء رجوع‌كننده به سوى خدا ، چه ايشان‌اند كه در دلايل قدرت و غرايب حكمت‌هاى حضرت حق بسيار تفكّر و تدبّر مىكنند ، نه اهل عناد و انكار .\r\n( آيهء 10 ) وَ لَقَدْ ءَاتَيْنَا دَاوُودَ مِنَّا فَضْلًا يجِبَالُ أَوّبِى مَعَه‌ُو وَ الطَّيْرَ وَ أَلَنَّا لَهُ الْحَدِيدَ\r\nلغت :\r\nأوّبى صيغهء امر است از مادهء « أوب » و آن به معنى بازگشت است و تأويب به معنى بازگرداندن است .\r\nو منصوب بودن الطير به خاطر معطوف بودن بر جبال است ، و منادى در محلّ نصب است .\r\n\r\n","description":"","footnote":"","page_name":" 445 ","page_number":445},
  {"content":"\r\n\r\nألنّا فعل ماضى متكلم مع الغير از باب إفعال و از مادهء « لين » و مصدر آن « إِلانه » و آن به معنى نرم كردن است .\r\nتفسير :\r\nو همانا به داوود از جانب خود فضل و رحمتى عطا كرديم . گفته شده مراد از فضل در اين آيه نبوّت يا زبور يا حسن صوت يا حسن خُلق با مردم ، يا عدالت در حكم و قضاوت و داورى يا كمك به درماندگان و مساكين ، يا حلاوت و شيرينى مناجات ، يا علم به اين كه جز بارگاه الهى پناهى نيست مىباشد .\r\nامّا اكثر مفسّران برآن‌اند كه مراد تسخير كوه‌ها و پرندگان براى او بود كه قرآن مىفرمايد : يجِبَالُ أَوّبِى . . . : گفتيم : اى كوه‌ها و اى پرندگان ، با او در تسبيح خداوند هم‌آواز و صداگردان باشيد ؛ يعنى باز گردانيد تسبيح او را .\r\nدر اين موافقتِ تسبيح كوه‌ها و مرغان با حضرت داوود عليه السلام چند قول است :\r\n1 - خداوند در كوه‌ها و در مرغان در وقت تسبيح نمودن آن حضرت صدايى ايجاد مىكرد مانند ايجاد صوت در شجرهء طور سينا .\r\n2 - خداى تعالى ايشان را در آن وقت شعور عطا مىفرمود كه با آن حضرت در تسبيح همراهى مىكردند .\r\n3 - مسخَّرات او بودند كه ، هر اراده‌اى كه از كوه كند انجام شود و هر حكم كه مرغان را فرمايد اطاعت كنند .\r\nو روايت شده است كه حضرت داوود شب‌ها تغيير لباس مىنمود و در كوچه‌ها مىگرديد و به هر كس مىرسيد مىپرسيد : رفتار داوود با مردم چگونه است ؟ همه او را به وصف جميل ستايش مىكردند ؛ و اين به جهت آن بود كه چون سلطنت داشت مىخواست اگر از حُكّام او به كسى ستمى رسيده باشد در تلافى آن بكوشد . شبى به اين منظور در كوچه‌ها تردّد مىكرد ، حق تعالى فرشته‌اى را به صورت مردى نزد او فرستاد و داوود بنا به عادت از او پرسيد كه والى شما چگونه است ؟ گفت : اگر در او يك خصلت نبود بسيار حاكم خوبى بود . گفت : آن چيست ؟ گفت : آن كه از بيت المال خورد و\r\n\r\n","description":"","footnote":"","page_name":" 446 ","page_number":446},
  {"content":"\r\n\r\nاز كسب دست خود خورد . « 1 » و از حضرت صادق عليه السلام نيز روايت شده است كه :\r\nإنَّ اللَّهَ أوْحى إلى دَاوُدَ : نِعْمَ الْعَبْدُ أنْتَ إلّا أنَّكَ تَأْكُلُ مِنْ بَيْتِ الْمَالِ . . .\r\n: يعنى خداوند به داوود وحى كرد كه تو نيكو بنده‌اى هستى الّا اين كه از بيت المال مىخورى .\r\nحضرت داوود عليه السلام چهل شبانه روز گريه و زارى كرد و از خداى متعال خواست راهى براى او باز شود تا زندگى خود را از درآمدآن اداره كند و از بيت المال مصرف نكند . حق تعالى آهن را بر دست او نرم گردانيد و زره ساختن را به او تعليم فرمود . « 2 » وَ أَلَنَّا لَهُ الْحَدِيدَ : و براى او آهن را نرم گردانيديم ، چنانچه آهن در دست او مانند موم بود كه هر تصرفى كه مىخواست در آن مىنمود .\r\n( آيهء 11 ) أَنِ اعْمَلْ سبِغتٍ وَ قَدّرْ فِى السَّرْدِ وَ اعْمَلُواْ صلِحًا إِنّى بِمَا تَعْمَلُونَ بَصِيرٌ\r\nلغت :\r\nسابغات جمع « سابغ » و آن به معنى كامل و وسيع است و در اين جا مقصود زره وسيع و كامل است .\r\nمصدر « قدّر » تقدير و آن به معنى اندازه‌گيرى است .\r\n« السرد » به معنى بافتن است .\r\nتفسير :\r\nامر كرديم او را كه زره‌هاى گشاده بباف و در بافت آنها اندازه نگهدار ؛ يعنى حلقه‌ها با يكديگر و اجزاء آن با هم و زره با اندام مناسب باشد .\r\n\r\n\r\n","description":"","footnote":"\r\n( 1 ) . منهج الصادقين ، ج 7 ، ص 386 .\r\n( 2 ) . همان مدرك و نيز تفسير مجمع البيان ، ج 4 ، ص 381 بنقل از من لا يحضره الفقيه ، ص 355 ( با اندكى اختلاف در جزئيات حديث ) .\r\n","page_name":" 447 ","page_number":447},
  {"content":"\r\n\r\nوَ اعْمَلُواْ صلِحًا : خطاب به حضرت داوود و اهل او و جميع مؤمنين است ؛ يعنى به شكرانهء نعمت‌هايى كه به شما داده شده عمل‌هاى شايسته به جا آوريد ( عمل شايسته و صالح آن است كه با اخلاص باشد ) ؛ إِنّى بِمَا تَعْمَلُونَ بَصِيرٌ : به درستى كه من به آنچه انجام مىدهيد بينا هستم و هيچ چيز از من مخفى نيست و بر وفق آن پاداش خواهم داد .\r\n( آيهء 12 ) وَ لِسُلَيْمنَ الرّيحَ غُدُوُّهَا شَهْرٌ وَ رَوَاحُهَا شَهْرٌ وَ أَسَلْنَا لَه‌ُو عَيْنَ الْقِطْرِ وَ مِنَ الْجِنّ مَن يَعْمَلُ بَيْنَ يَدَيْهِ بِإِذْنِ رَبّه‌ِى وَ مَن يَزِغْ مِنْهُمْ عَنْ أَمْرِنَا نُذِقْهُ مِنْ عَذَابِ السَّعِيرِ\r\nلغت :\r\nغدوّ به معنى بامداد ، و رواح مقابل صباح از ظهر تا به شب و يا عصرگاه است .\r\nعين القطر يعنى چشمهء مس آب شده .\r\nأسلنا يعنى جارى ساختيم .\r\nيزغ فعل مضارع به معنى منحرف شود و در اين جا به معنى روى گرداندن از امر خداوند است .\r\nتفسير :\r\nو براى سليمان باد را مسخر كرديم و رام گردانيديم كه سير صبحگاهىاش به اندازهء سير يك ماه اسب تيزرو و سير شب ( يا عصر ) گاهىاش نيز به اندازهء سير يك ماه اسب تيزرو بود .\r\nوَ أَسَلْنَا لَهُ عَيْنَ الْقِطْرِ : و ديگر از عطايا آن كه : براى او چشمهء مس را روان كرديم كه مانند آب از معدن بيرون مىآمد و هر چه مىخواست مىساخت .\r\nوَ مِنَ الْجِنّ . . . : و ديگر از عطايا آن كه از طايفهء جنّيان كسانى بودند كه به اذن پروردگار سليمان در خدمت او كار مىكردند ؛ وَ مَن يَزِغْ . . . : و هر يك از آنها كه از\r\n\r\n","description":"","footnote":"","page_name":" 448 ","page_number":448},
  {"content":"\r\n\r\nفرمان ما سر مىتافت و آنچه را مأمور به آن بود انجام نمىداد از آتش شعله‌ور به او مىچشانديم .\r\n( آيهء 13 ) يَعْمَلُونَ لَه‌ُو مَا يَشَآءُ مِن مَّحرِيبَ وَ تَمثِيلَ وَ جِفَانٍ كَالْجَوَابِ وَ قُدُورٍ رَّاسِيتٍ اعْمَلُواْ ءَالَ دَاوُودَ شُكْرًا وَ قَلِيلٌ مّنْ عِبَادِىَ الشَّكُورُ\r\nتفسير :\r\nآن جنّيان براى او هر چه مىخواست از قصرهاى محكم و قلعه‌هاى بلند و عبادتگاه‌ها و محراب‌هاى عبادت و مجسمه‌ها و كاسه‌هايى مانند حوض‌هاى بزرگ و ديگ‌هاى ثابت غير منقول مىساختند .\r\nچون خداوند اين نعمت‌هاى بزرگ را به آل داوود عطا فرمود ، از اين جهت ايشان را به شكرگزارى امر فرمود كه : اعْمَلُواْ ءَالَ دَاوُدَ شُكْرًا : گفتيم : اى خاندان داوود ، اين نعمت‌ها را سپاس و شكر بگزاريد . و اندكى از بندگان من شكرگزار و سپاس‌دارنده هستند .\r\nتنبيه : شكور كسى است كه با قلب و لسان وجوارح در اكثر اوقات و اغلب آنات شكرگزارى كند و با وجود اين خود را در اداى شكرگزارى عاجز شناسد ؛ چه توفيق شكر ، نعمتى است كه مستدعى شكر ديگر است :\r\n از دست و زبان كه بر آيد * كز عهدهء شكرش به در آيد \r\nابن عباس گفته : شكور كسى است كه در جميع احوال چه حال رفاه و خوشى و چه حال سختى و تنگدستى به شكرگزارى قيام نمايد . « 1 » زمخشرى در كشاف نقل نموده عمر بن خطاب از مردى شنيد كه مىگفت :\r\nاللّهُمَّ اجْعَلْني مِنَ الْقَليلِ\r\n، خدايا ، مرا از اندكان قرار ده . عمر گفت : اين چه دعايى است مىكنى ؟ ! جواب داد : شنيدم خدا فرمود : وَ قَلِيلٌ مّنْ عِبَادِىَ الشَّكُورُ : بندگانى كه شكور باشند قليل هستند و\r\n\r\n\r\n","description":"","footnote":"\r\n( 1 ) . تفسير منهج الصادقين ، ج 7 ، ص 394 .\r\n","page_name":" 449 ","page_number":449},
  {"content":"\r\n\r\nمن از خدا مىخواهم كه مرا از اين جماعت گرداند . عمر گفت : كُلُّ النّاسِ أعلم مِنْ عُمَرَ : تمام مردم از عمر داناترند ! « 1 » تتمّه : گرچه آيه موردش آل داوود است ؛ لكن عموم مكلّفين به حكم عقل بايد به شكرگزارى و سپاسدارى منعم حقيقى قيام نمايند و شكر سه قسم است : 1 - شكر به قلب ، 2 - شكر به لسان ، 3 - شكر به اعضا و جوارح .\r\nو اين كه انسان اعتراف كند كه نمىتواند شكر نعمت‌هاى الهى را به جا آورد از بهترين شكرهاست .\r\n بنده همان به كه ز تقصير خويش * عذر به درگاه خدا آورد\r\nور نه سزاوار خداونديش * كس نتواند كه به جا آورد \r\n( آيهء 14 ) فَلَمَّا قَضَيْنَا عَلَيْهِ الْمَوْتَ مَادَلَّهُمْ عَلَى مَوْتِه‌ِى إِلَّا دَآبَّةُ الْأَرْضِ تَأْكُلُ مِنسَأَتَه‌ُو فَلَمَّا خَرَّ تَبَيَّنَتِ الْجِنُّ أَن لَّوْ كَانُواْ يَعْلَمُونَ الْغَيْبَ مَا لَبِثُواْ فِى الْعَذَابِ الْمُهِينِ\r\nلغت :\r\nدابّة الأرض گفته شده مقصود موريانه است . منسأة يعنى عصا . خرّ فعل ماضى يعنى افتاد .\r\nتفسير :\r\nپس چون مرگ را در حالى كه تكيه بر عصا زده بود بر سليمان حتم كرديم و او را ميرانديم ، جز جنبندهء خاكى ( موريانه ) كه عصاى او را مىخورد آنها را - يعنى جنّيان و خاندان او را - از مرگش آگاه نساخت .\r\nپس چون فرود افتاد جنّيان كه مدعى علم غيب بودند فهميدند و بر ايشان روشن شد\r\n\r\n\r\n","description":"","footnote":"\r\n( 1 ) . كشاف ذيل همين آيه .\r\n","page_name":" 450 ","page_number":450},
  {"content":"\r\n\r\nكه اگر غيب مىدانستند در آن عذاب خواركننده - يعنى توقف و ايستادن در محضر سلطان ، با كيفيت خاص و در مدّتى طولانى - درنگ نمىكردند .\r\nشرح واقعه : روايت شده كه حضرت سليمان عليه السلام جنّيان را به اعمال گوناگون واداشته بود ، و خود در قبه‌اى بر عصا تكيه كرده اعمال آنها را نگاه مىنمود . جنّيان چون او را مقابل خود مىديدند ، در اعمالى كه بدان مأمور بودند سعى تمام مىكردند . و سليمان امر كرده بود كه هيچ كس در آن قبّه وارد نشود . اتفاقاً روزى ديد مردى داخل قبّه شد ، سليمان مضطرب شد و گفت : چه كسى هستى ، كه ناطلبيده داخل شدى ؟ ! گفت :\r\nأنَا الَّذي لَاأقْبَلُ الرُّشَا وَلَا أهَابُ الْمُلُوكَ\r\n: منم كسى كه رشوه قبول نمىكنم ، و از پادشاهان نمىترسم ، پس به همان حالت كه تكيهء بر عصا داده بود روح او را قبض نمود . جنّيان به تصور آن كه زنده است به عمل خود مشغول بودند ، تا ( موريانه ) پايين عصا را خورد و سليمان افتاد و خبر موت او به جن و انس رسيد .\r\n\r\n[ داستان قوم سبا 
  ]\r\n( آيهء 15 ) لَقَدْ كَانَ لِسَبَإٍ فِى مَسْكَنِهِمْ ءَايَةٌ جَنَّتَانِ عَن يَمِينٍ وَ شِمَالٍ كُلُواْ مِن رّزْقِ رَبّكُمْ وَ اشْكُرُواْ لَه‌ُو بَلْدَةٌ طَيّبَةٌ وَ رَبٌّ غَفُورٌ\r\nتفسير :\r\nهمانا براى قوم سبا در محلّ سكونتشان نشانه‌اى از قدرت و رحمت و احسان خدا بود ، دو بوستان از جانب راست و چپ ، و مسكن آنها با كمال طراوت و داراى ميوه‌جات فراوان بود ، به آنها گفتيم : از روزىِ پروردگارتان از اين بوستان‌ها كه به شما احسان فرموده بخوريد و در برابر اين نعمت‌هاى فراوان او را سپاس‌گزاريد .\r\nبَلْدَةٌ طَيّبَةٌ وَ رَبٌّ غَفُورٌ : محلّ زندگى شما شهرى است پاكيزه كه هواى معتدل و آبى شيرين و خاكى پاك دارد كه اصلًا حشراتى در آن نيست و پروردگارى آمرزنده داريد .\r\nچون اين كلام را از پيغمبران خود شنيدند ، از وظايف شكرگزارى اعراض نمودند و طريق كفران پيش گرفتند و گفتند : خداى را بر ما هيچ نعمتى نيست و اگر او اين نعمت‌ها را\r\n\r\n","description":"","footnote":"","page_name":" 451 ","page_number":451},
  {"content":"\r\n\r\nبه ما داده است بگوييد از ما سلب نمايد .\r\n( آيهء 16 ) فَأَعْرَضُواْ فَأَرْسَلْنَا عَلَيْهِمْ سَيْلَ الْعَرِمِ وَ بَدَّلْنهُم بِجَنَّتَيْهِمْ جَنَّتَيْنِ ذَوَاتَىْ أُكُلٍ خَمْطٍ وَ أَثْلٍ وَ شَىْءٍ مّن سِدْرٍ قَلِيلٍ\r\nلغت :\r\nسيل العرم يعنى سيل ويران‌كننده ، اضافهء موضوف به صفت است . يا اين كه عرم نام سدّى است يعنى سيل سدّ عرم .\r\nخمط به معنى تلخ است .\r\nأثل درختى است كه بيشتر در كناره‌هاى آب و رودخانه رويد .\r\nتفسير :\r\nپس ، از خداوند و دين او و از سپاس‌گزارى خدا و اطاعت پيامبران الهى اعراض كردند ، پس ما بر آنها سيل سدّ عِرَم كه سيلى بسيار سخت و ويران‌كننده بود فرستاديم و دو باغ پر از ميوه‌هاى فراوان و گوناگون آنان را به دو باغى كه داراى ميوه‌هاى تلخ و بدبو و بدطعم و درخت شوره گز و اندكى از درخت سدر بود مبدّل ساختيم .\r\n( آيهء 17 ) ذَ لِكَ جَزَيْنهُم بِمَا كَفَرُواْ وَ هَلْ نُجزِى إِلَّا الْكَفُورَ\r\nتفسير :\r\nما آنها را به سزاى كفر و كفرانشان اين گونه در دنيا مجازات كرديم و پاداش داديم و آيا ما جز انكاركننده و ناسپاس را اين گونه مجازات مىكنيم ؟ ! ( استفهام انكارى است ؛ يعنى جز كفور را اين گونه مجازات نمىكنيم ) . باغات و مزارع آنها نابود و حيواناتشان هلاك و خودشان متفرق و در به در شدند به طورى كه حال آنها ضرب المثل عرب گرديد كه\r\n\r\n","description":"","footnote":"","page_name":" 452 ","page_number":452},
  {"content":"\r\n\r\nمىگويند : « تَفَرَّقوا أيادى سبا » يعنى هر جا متفرق شدن و در به درى قومى بسيارى زياد باشد تشبيه به در به درى قوم سبا كرده و اين جمله را مىگويند .\r\nتتمّه : علامهء مجلسى رحمه الله روايت نموده از حضرت صادق عليه السلام كه فرمود : من انگشتان خود را بعد از طعام مىليسم به مرتبه‌اى كه مىترسم خادمم گمان كند اين از حرص من است ! و چنين نيست ؛ بلكه از براى احترام نعمت الهى است . به درستى كه گروهى بودند ، كه حق تعالى نعمت فراوان به ايشان كرامت فرمود و ايشان نهرى داشتند [ كه براى آنها منشأ فراوانى نعمت‌ها شده بود 
  ] ؛ اما به جاى سپاس‌گزارى بى اعتنايى و بى احترامى به نعمت‌هاى الهى را بجايى رساندند كه به نان‌هاى نفيس كه از مغز گندم پخته بودند ، نجاست اطفال خود را پاك مىكردند تا آن كه كوهى از آن نان‌هاى نجس جمع شد . روزى مرد صالحى بر زنى كه طفل خود را با نان استنجا مىكرد گذشت ، فرمود : از خدا بترسيد و به نعمت الهى مغرور مشويد و كفران نكنيد . زن گفت : گويا مارا به گرسنگى مىترسانى ، تا اين نهر براى ما جارى است ما از گرسنگى نمىترسيم ! پس حق تعالى بر ايشان غضب فرمود و آن نهر را از ايشان قطع و باران آسمان و گياه زمين را بر آنها حبس نمود ، پس محتاج شدند و آنچه در خانه‌ها داشتند صرف كردند تمام شد ، سپس محتاج شدند به استفاده از آن نان‌هاى نجس ، و در ميان خود به ترازو آنها را قسمت نمودند . « 1 »\r\n( آيهء 18 ) وَ جَعَلْنَا بَيْنَهُمْ وَ بَيْنَ الْقُرَى الَّتِى برَكْنَا فِيهَا قُرًى ظهِرَةً وَ قَدَّرْنَا فِيهَا السَّيْرَ سِيرُواْ فِيهَا لَيَالِىَ وَ أَيَّامًا ءَامِنِينَ\r\nتفسير :\r\nاهل سبا نزد پيامبر خود آمدند و گفتند : پروردگار خود را شناختيم و دانستيم كه جميع نعمت‌ها از جانب اوست ، اگر بعد از اين به ما نعمتى عطا فرمايد ناسپاسى نكنيم و شكر او بجاى آوريم . خداوند بار ديگر درهاى نعمت بر ايشان گشاده ساخت چنانچه فرمايد :\r\nميان شهر آنان و ميان شهرهايى كه آنها را به بسيارى آب‌ها و درختان و زراعات و\r\n\r\n\r\n","description":"","footnote":"\r\n( 1 ) . به بحار الانوار ، ج 14 ، ص 144 ، ح 2 رجوع شود و نيز محاسن البرقى ، ص 586 .\r\n","page_name":" 453 ","page_number":453},
  {"content":"\r\n\r\nنباتات بركت داده بوديم ( سرزمين شامات مقصود است ) شهرهايى آباد ، آشكار ، نزديك و به هم پيوسته كه از قريه‌اى قريهء ديگر را مىتوان ديد يا بر سر راه ( نه دور از راه ) كه عابرين آنها را مىديدند قرار داديم .\r\nو سير و سفر را در ميان آنها معيَّن و محدود كرده بوديم .\r\nفاصله مساكن و مقدار سفر ميان آنها يك اندازه بود ؛ اگر مىخواستند به شام بروند تا آن جا در هيچ منزل نياز به بردن توشه نداشتند و گرسنگى و تشنگى به آنها نمىرسيد و از ناامنى در مسير ترس نداشتند ( حاصل آن كه در فاصله ميان سبا و شام آبادىها نزديك به هم بود و مشكلاتى كه در مسيرهاى بسيار طولانى هست براى آنها نبود )\r\nگفتيم : شب‌ها و روزها در اين قريه‌ها و آبادىها و شهرها با آرامش و امنيت سير كنيد .\r\nاما آنها از وفور نعمت‌ها و راحتى سفر سير شدند .\r\n( آيهء 19 ) فَقَالُواْ رَبَّنَا بعِدْ بَيْنَ أَسْفَارِنَا وَظَلَمُواْ أَنفُسَهُمْ فَجَعَلْنهُمْ أَحَادِيثَ وَ مَزَّقْنهُمْ كُلَّ مُمَزَّقٍ إِنَّ فِى ذَ لِكَ لَأَيتٍ لّكُلّ صَبَّارٍ شَكُورٍ\r\nلغت :\r\nحديث به معنى داستان عبرت‌انگيز و جمع آن احاديث است .\r\nتمزيق يعنى متلاشى كردن .\r\nتفسير :\r\nپس گفتند : پروردگارا ، در ميان منازل سفرهاى ما دورى افكن ؛ يعنى از شهرى تا شهر ديگر يا از منزلى تا منزل ديگر بيابان‌ها باشد كه مردم بى زاد و راحله نتوانند سفر كرد و برترى اغنيا از فقرا معلوم باشد ؛ زيرا اگر مسير بسيار طولانى و غيرآباد باشد براى سفر وسايلى و هزينه‌هايى لازم است كه فقرا نمىتوانند آنها را فراهم كنند و اين گونه مسافرت‌ها به اغنيا اختصاص خواهد يافت . آنها كه اين درخواست را مطرح كردند با\r\n\r\n","description":"","footnote":"","page_name":" 454 ","page_number":454},
  {"content":"\r\n\r\nكفران نعمت‌هاى الهى به خودشان ستم كردند و موجب نابودى خود شدند .\r\nفَجَعَلْنهُمْ أَحَادِيثَ وَ مَزَّقْنهُمْ كُلَّ مُمَزَّقٍ . . . : پس ما آنان را داستان‌هاى عبرت‌انگيز در خاطره‌ها نموديم و به كلّى از هم متلاشيشان كرديم . همانا در اين داستان ، عبرت‌ها و نشانه‌هايى از قدرت و غضب خداوند است براى هر بسيار صبركننده و بسيار شكرگزارندهء نعمت‌ها .\r\nتنبيه : آيهء شريفه آگاهى است به كسانى كه به نعمت‌هاى الهى متنعّم‌اند كه شكرگزارى نموده و ناسپاسى و حق‌ناشناسى نكنند ؛ زيرا عاقبت ، كفران و ناسپاسى ، موجب سلب نعمت و نزول نقمت خواهد بود .\r\n( آيهء 20 ) وَ لَقَدْ صَدَّقَ عَلَيْهِمْ إِبْلِيسُ ظَنَّه‌ُو فَاتَّبَعُوهُ إِلَّا فَرِيقًا مّنَ الْمُؤْمِنِينَ\r\nتفسير :\r\nو حقّاً كه ابليس گمان خود را دربارهء آنها ( كافران و مجرمان ) درست درآورد ، پس همگى جز گروهى از مؤمنان از او پيروى كردند . يعنى شيطان گمان برده بود كه بر بنى آدم به سبب شهوت و غضب كه در آنها هست دست مىيابد و گمراهشان مىنمايد ، گمان او دربارهء اهل كفر و ضلالت راست شد . مگر گروهى كه مؤمنان هستند و يا مگر گروهى از مؤمنان ، او را در كفر و شرك و معصيت پيروى كردند ؛ چنان كه فرمايد : الّا عِبَادَكَ مِنْهُمُ الْمُخْلَصينَ « 1 » .\r\n( آيهء 21 ) وَ مَا كَانَ لَه‌ُو عَلَيْهِم مّن سُلْطنٍ إِلَّا لِنَعْلَمَ مَن يُؤْمِنُ بِالْأَخِرَةِ مِمَّنْ هُوَ مِنْهَا فِى شَكّ وَ رَبُّكَ عَلَى كُلّ شَىْءٍ حَفِيظٌ\r\n\r\n\r\n","description":"","footnote":"\r\n( 1 ) . سورهء حجر ، آيهء 83 .\r\n","page_name":" 455 ","page_number":455},
  {"content":"\r\n\r\nتفسير :\r\nهرگز ابليس را تسلّطى بر اجبار و اكراه آدميان نبوده و نيست ، جز آن كه آنها را وسوسه مىكند و به كفر و شرك و گناه دعوت مىكند تا علم ازلى ما به تمييز و جدا بودن كسى كه به آخرت ايمان مىآورد از كسى كه از آخرت و دربارهء آن در شك است محقّق شود و ايمان آن از شك اين معلوم گردد . يا متميز سازيم مؤمن را از شاكّ ؛ يعنى واضح و آشكارا شود كه اهل ايمان كدام‌اند و اهل شكّ چه كسان‌اند .\r\nتبصره : اين مطلب ، محقّق است كه ثواب و عقاب به افعال مكلّفان تعلق يابد ، و گرچه خداى تعالى قبل از وقوع عملِ مكلّف عالِم است به اين كه او اين عمل را انجام مىدهد ؛ لكن نه علم الهى علت عمل است و نه پيش از تحقّق عمل جزا را مترتب مىفرمايد ؛ زيرا او هيچ كس را مجازات نمىكند مگر بعد از وقوع عمل از او ، و قبل از وقوع با اين كه علم به وقوع آن دارد عبد را مجازات نمىكند .\r\nوَ رَبُّكَ عَلَى كُلّ شَىْءٍ حَفِيظٌ : و پروردگار تو بر همهء چيزها نگهبان است و هيچ چيز از افعال و اقوال و احوال بندگان بر او پوشيده و مخفى نيست .\r\n\r\n[ احتجاج با كافران 
  ]\r\n( آيهء 22 ) قُلِ ادْعُواْ الَّذِينَ زَعَمْتُم مّن دُونِ اللَّهِ لَايَمْلِكُونَ مِثْقَالَ ذَرَّةٍ فِى السَّموَ تِ وَلَا فِى الْأَرْضِ وَ مَا لَهُمْ فِيهِمَا مِن شِرْكٍ وَ مَا لَه‌ُو مِنْهُم مّن ظَهِيرٍ\r\nتفسير :\r\nاى پيامبر ، به مشركان ( بر وجه سرزنش ) بگو : كسانى را كه به جاى خداى متعال ، معبود خود پنداشته‌ايد بخوانيد ، خواهيد ديد كه قادر به جواب شما نخواهند بود ، يا بخوانيد تا ببينيد كه آيا مىتوانند به شما در جلب منافع و دفع ضررها كمك كنند يا نه ؟ خواهيد ديد كه آنها را بى كمك خداوند قدرتى نيست تا بتوانند به شما كمك كنند .\r\n\r\n","description":"","footnote":"","page_name":" 456 ","page_number":456},
  {"content":"\r\n\r\nلَا يَمْلِكُونَ . . . : آنها ذره‌اى را در آسمان‌ها و زمين مالك نيستند و براى آنها در خلقت و حفظ و تدبير آسمان‌ها و زمين شركتى نيست و هرگز براى خدا از آنها ( بت‌ها ، ملائكه ) در تقدير و تدبير جهان هستى ياور و ظهيرى نباشد .\r\n( آيهء 23 ) وَ لَاتَنفَعُ الشَّفعَةُ عِندَه‌ُو إِلَّا لِمَنْ أَذِنَ لَه‌ُو حَتَّى إِذَا فُزّعَ عَن قُلُوبِهِمْ قَالُواْ مَاذَا قَالَ رَبُّكُمْ قَالُواْ الْحَقَّ وَ هُوَ الْعَلِىُّ الْكَبِيرُ\r\nلغت :\r\nفُزّع ماضى مجهول از باب تفعيل است و در اين جا به معنى بر طرف شدن و زايل شدن فزع و ترس از قلب‌هاى آنان است .\r\nتفسير :\r\nچون مشركان مىپنداشتند كه فرشتگان و بت‌ها و غيره آنها را شفاعت مىكنند در رد آنها مىفرمايد : شفاعت كردن و مورد شفاعت واقع شدن نزد خداوند در آن روز سودى نمىبخشد جز براى كسى كه خدا به او اذن دهد و يا جز براى كسى كه به او اذن داده شده باشد كه شفاعت كند يا مورد شفاعت قرار گيرد ، و گنهكاران در آن روز در وحشت‌اند كه مبادا شفاعت در بارهء آنها مقبول نشود و شافعان هم در ترس هستند كه مبادا شفاعتشان مقبول نباشد . خلاصه اين كه شفاعت‌كننده و شفاعت‌شده هر دو نگران و منتظر هستند تا اين كه اذن شفاعت داده مىشود و فزع و وحشت از دل‌هاى آنها زايل مىگردد . شفاعت شوندگان به شافعان گويند پروردگارتان دربارهء شفاعت چه گفت ؟ در جواب گويند : سخن حق و راست و درست گفت و اذن شفاعت داد و او و الا و بزرگ و برتر و بزرگوارتر است .\r\n( آيهء 24 ) قُلْ مَن يَرْزُقُكُم مّنَ السَّموَ تِ وَ الْأَرْضِ قُلِ اللَّهُ وَ إِنَّآ أَوْ إِيَّاكُمْ لَعَلَى هُدًى أَوْ فِى ضَللٍ مُّبِينٍ\r\n\r\n","description":"","footnote":"","page_name":" 457 ","page_number":457},
  {"content":"\r\n\r\nتفسير :\r\nبگو : چه كسى شما را از آسمان‌ها ( به باران ) و از زمين ( به نباتات ) روزى مىدهد ؟ بگو :\r\nخداى يكتا . زيرا اين سؤال را جز اين جوابى نيست و كافران هم اين مطلب ر ا در دل قبول دارند گرچه به زبان نياورند .\r\nبعد از آن بر سبيل محاجّه و طريق مناظره فرمايد : ( و بگو ) ما مؤمنان يا شما مشركان بر راه هدايت يا در گمراهى آشكار هستيم . يعنى البته از ما و شما يكى بر هدايت و ديگرى بر ضلالت است ؛ زيرا ممكن نيست صاحبان دو قول متناقض هر دو بر حق باشند .\r\nذكر اين كلام بعد از بخش اوّل آيهء شريفه تقرير و بيان رسايى است كه براى مستمع ( اگر تأمّل و تدبّر در آن كند ) معلوم مىشود چه كسى بر هدايت و چه كسى بر ضلالت است و به راه راست ميل پيدا مىكند ؛ چون احساس مىكند كه با او از روى انصاف گفتگو مىشود .\r\n( آيهء 25 ) قُل لَّاتُسَلُونَ عَمَّآ أَجْرَمْنَا وَ لَانُسَلُ عَمَّا تَعْمَلُونَ\r\nتفسير :\r\nاى پيامبر ، به ايشان بگو : شما از آنچه ما گناه كرده‌ايم پرسيده و بازخواست نخواهيد شد و ما نيز از آنچه شما به جا مىآوريد پرسيده و بازخواست نخواهيم شد . بلكه از هر كس از عمل خودش سؤال خواهند كرد و مناسب آن جزا خواهند داد .\r\nتبصره : آيهء شريفه دالّ است بر آن كه هيچ كس به گناه غير خود مؤاخذه نشود ؛ بلكه هر كس گرو عمل خود باشد ، چنانچه در آيهء ديگر فرمايد : كُلُّ امْرِىِم بِمَا كَسَبَ رَهِينٌ [ طور ، 21 
  ] .\r\n( آيهء 26 ) قُلْ يَجْمَعُ بَيْنَنَا رَبُّنَا ثُمَّ يَفْتَحُ بَيْنَنَا بِالْحَقّ وَ هُوَ الْفَتَّاحُ الْعَلِيمُ\r\n\r\n","description":"","footnote":"","page_name":" 458 ","page_number":458},
  {"content":"\r\n\r\nلغت :\r\n« فتح » در اين جا به معنى قضاوت و داورى كردن است .\r\nتفسير :\r\nو چون با وجود واضح بودنِ حجّت بر ايشان قبول ايمان نكردند ، حق تعالى حبيب خود را امر فرمود كه از ايشان اعراض نمايد :\r\nبگو : پروردگار ما ميان ما و شما در روز قيامت جمع مىكند ، پس ميان ما به حق كه طريق عدل است داورى و حكم فرمايد به اين وجه كه مُحِق را به جنّت نعيم رساند و مبطل را به عذاب جحيم داخل نمايد .\r\nوَ هُوَ الْفَتَّاحُ الْعَلِيمُ : و اوست داور و حكم‌كنندهء به حق ، و دانا به كيفيت داورى و به همه چيز .\r\n( آيهء 27 ) قُلْ أَرُونِىَ الَّذِينَ أَلْحَقْتُم بِه‌ِى شُرَكَآءَ كَلَّا بَلْ هُوَ اللَّهُ الْعَزِيزُ الْحَكِيمُ\r\nتفسير :\r\nبه مشركان بگو : كسانى را كه به عنوان شريك به خدا ملحق كرده‌ايد به من نشان دهيد تا ببينيم در آنها چيزى از آثار و ويژگىهاى الوهيت و معبود بودن هست يا نه ؟ چنين نيست كه آنها صفتى و خصوصيتى داشته باشند ، كه مستحق و سزاوار عبادت باشند ؛ بلكه او خداوند يكتاى جامع همهء كمالات ، تواناى مقتدر و با حكمت است و هيچ كس را با او رتبهء شركت نيست ، سبحان اللَّه عمّا يقولون .\r\n وحده لا شريك له صفتش * و هو الفرد ، اصل معرفتش\r\nشرك را سوى وحدتش ره نَه * عقل از كنه ذاتش آگه نَه\r\nهست در راه كبريا و جلال * شرك نالايق و شريك محال \r\n\r\n","description":"","footnote":"","page_name":" 459 ","page_number":459},
  {"content":"\r\n\r\n\r\n[ رسالت جهانى اسلام 
  ]\r\n( آيهء 28 ) وَ مَآ أَرْسَلْنكَ إِلَّا كَآفَّةً لّلنَّاسِ بَشِيرًا وَ نَذِيرًا وَ لكِنَّ أَكْثَرَ النَّاسِ لَايَعْلَمُونَ\r\nلغت و اعراب :\r\nكافّة به معنى جميعاً حال است براى ناس ، يا اسم فاعل از « كفّ » به معنى نگه داشتن ، و للناس متعلق به آن است .\r\nتفسير :\r\nو ما تو را - اى محمد - نفرستاديم مگر فرستادنى عامّ و شامل براى همهء مردم . يعنى تو پيامبر جهانيان تا روز قيامت هستى ، يا ما تو را - اى پيامبر - نفرستاديم مگر نگهدارندهء همه مردم از عصر و زمان خود تا انقراض نسل آنان از كفر و گناه .\r\nو روايتى كه از ابن عباس از حضرت پيامبر صلى الله عليه و آله نقل شده با هر دو معنى مىسازد فرمود :\r\nاعْطيتُ خَمْساً ، وَلَا أقُولُ فَخْراً : بُعِثْتُ إلَى الأْحْمَرِ وَالأْسْوَدِ ، وَجُعِلَتْ لِىَ الْأرْضُ طَهُوراً وَمَسْجِداً ، وَ احِلّ لِيَ الْمَغْنَمُ وَلَمْ يُحَلَّ لأحَدٍ قَبْلي ، وَنُصِرْتُ بِالرُّعْبِ فهو يسير أمامى مَسيرَةَ شَهْرٍ ، وَاعْطيتُ الشَّفَاعَةَ فَادَّخَرْتُهَا لُامَّتي يَوْمَ الْقِيامَةِ .\r\nيعنى : پنج چيز به من عطا شده كه به هيچ يك از پيامبران سابق داده نشده و من اين را به جهت فخر و افتخار نمىگويم ؛ بلكه ياد نعم الهى و اداى شكر آن باشد : 1 - مبعوث شده‌ام بر سرخ و سياه ( از ترك و هند و عرب و عجم و . . . ) 2 - زمين براى من طاهر و طاهركننده و محلّ سجده قرار داده شده است . 3 - غنيمت بر من حلال شده و بر هيچ كس از پيامبران سابقه حلال نبود . 4 - نصرت داده شده‌ام بردشمنان به اين كه خداوند در دل دشمنان ايجاد رُعب و ترس مىكند . . . و من بر آنها غالب و پيروز مىشوم . 5 - شفاعت به من عطا شده كه آن را براى امّت خود در روز قيامت ذخيره كرده‌ام . « 1 »\r\n\r\n\r\n","description":"","footnote":"\r\n( 1 ) . تفسير منهج الصادقين ، ج 7 ، ص 408 - 409 .\r\n","page_name":" 460 ","page_number":460},
  {"content":"\r\n\r\nتبصره : استدلال بر خاتميت آن حضرت به اين آيهء شريفه ممكن است زيرا فرمايد :\r\nنفرستاديم تو را مگر براى كافهء ( يا نگهدارندهء ) مردمان هر عصر و زمان تا انقراض عالم ، و الّا اگر مقصود اين باشد كه تو را براى كافهء ( يا نگهدارندهء ) مردمان تا آمدن پيامبر بعدى فرستاده‌ايم ، اين چيزى نيست كه مخصوص حضرت رسول صلى الله عليه و آله باشد ؛ بلكه برخى ديگر از پيامبران نيز چنين بوده‌اند . و چون بعد از حضرت رسالت صاحب قرآن ، پيغمبر ديگرى از جانب خدا مبعوث نخواهد شد ، پس كلمهء « كَافَّةً لِلنّاسِ » بر خاتميت اين پيغمبر نسبت به جامعهء بشريت تا قيامت دلالت دارد .\r\nبيان ديگر : حضرت خاتم صلى الله عليه و آله از هر يك از انبيا و نيز از مجموع آنها ممتاز است به دو جهت : يكى امتياز نبوّتى - زيرا نبوّت اين بزرگوار ، اكمل از نبوّت هر يك از انبيا و مجموع آنهاست - دوم امتياز شخصى ، اين بزرگوار علاوه بر نبوّت مزايايى دارد كه ديگران نه جداجدا و نه مجموعاً ندارند . از آن حضرت نقل شده كه فرمود :\r\nلي مَعَ اللَّهِ حَالاتٌ لَا يَسَعُني فيهَا مَلَكٌ مُقَرَّبٌ وَلَا نَبِيٌّ مَرْسَلٌ\r\n، آرى « آنچه خوبان همه دارند تو تنها دارى » .\r\nبَشِيرًا وَ نَذِيرًا : مژده دهندهء صالحان و يا نسبت به همه در صورتى كه مؤمن و داراى عمل صالح باشند و بيم دهندهء بدكاران و كافران و يا نسبت به همه در صورتى كه ايمان و عمل صالح نداشته باشند . مژده دهندهء به روضات جنّات كسى را كه به توحيد و رسالت تو اقرار نمايد ، و ترسانندهء به دركات نيران آنان را كه كافر شوند به يگانگى خدا و رسالت تو .\r\nوَ لكِنَّ أَكْثَرَ النَّاسِ لَايَعْلَمُونَ : و لكن بيشتر مردم ، فضايل و كمالات تو را نمىدانند و به مقامات قدسى و مراتب عاليهء تو كه در ممكنات فردى از تو برتر نخواهد بود جاهل‌اند . يا نمىدانند آنچه را كه براى ايشان باشد در پيروى تو از ثواب و بهشت نعيم ، و آنچه را كه براى ايشان باشد در مخالفت با تو از عذاب اليم .\r\n( آيهء 29 ) وَ يَقُولُونَ مَتَى هذَا الْوَعْدُ إِن كُنتُمْ صدِقِينَ\r\n\r\n","description":"","footnote":"","page_name":" 461 ","page_number":461},
  {"content":"\r\n\r\nتفسير :\r\nو از شدّت عناد و دشمنى بر سبيل انكار و سخريه مىگويند : اين وعدهء قيامت و حساب و داورى و ثواب و وعيد به عقاب كى باشد يا قيام قيامت كى باشد ، اگر شما راستگويان هستيد ؟\r\nيعنى كافران و منكران معاد به حضرت پيامبر و مؤمنان مىگفتند : اين وعده‌اى كه شما مىدهيد اگر در آن راستگو هستيد كى خواهد بود ؟ !\r\n\r\n[ پاسخى به منكران و كافران 
  ]\r\n( آيهء 30 ) قُل لَّكُم مّيعَادُ يَوْمٍ لَّاتَسْتْخِرُونَ عَنْهُ سَاعَةً وَلَا تَسْتَقْدِمُونَ ( 30 )\r\nتفسير :\r\nحق تعالى فرمايد : اى پيامبر ، در جواب ايشان بگو : براى شما وعده‌گاه روزى است ( روز مرگ يا روز قيامت ) كه عذاب را مشاهده خواهيد كرد و هرگز ساعتى از آن تأخير نمىكنيد و پيشى نمىگيريد . يعنى قادر نباشيد كه مرگتان يا روز قيامت را از وقت مقرّر خود پيش آريد و يا متأخّر گردانيد ، يا ايام آجال خود را زياد و كم گردانيد .\r\n( آيهء 31 ) وَ قَالَ الَّذِينَ كَفَرُواْ لَن نُّؤْمِنَ بِهذَا الْقُرْءَانِ وَ لَابِالَّذِى بَيْنَ يَدَيْهِ وَ لَوْ تَرَى إِذِ الظلِمُونَ مَوْقُوفُونَ عِندَ رَبّهِمْ يَرْجِعُ بَعْضُهُمْ إِلَى بَعْضٍ الْقَوْلَ يَقُولُ الَّذِينَ اسْتُضْعِفُواْ لِلَّذِينَ اسْتَكْبَرُواْ لَوْلَآ أَنتُمْ لَكُنَّا مُؤْمِنِينَ\r\nتفسير :\r\nشأن نزول : كفّار مكّه از اهل كتاب كه به شرف اسلام مشرَّف شده بودند از احوال\r\n\r\n","description":"","footnote":"","page_name":" 462 ","page_number":462},
  {"content":"\r\n\r\nحضرت پرسيدند ، ايشان گفتند : ما در كتب خود وصف او را خوانده‌ايم كه او پيغمبر حق است . ابو جهل و امثال او در غضب شده گفتند : ما به كتب شما نيز ايمان نداريم ، آيهء شريفه نازل شد :\r\nآنان كه كفر ورزيدند ، به مؤمنان اهل كتاب گفتند : هرگز به اين قرآن كه اين شخص مىگويد به او نازل شده است و نه به آن كتاب كه پيش از او بوده و شما مىگوييد به موسى و عيسى نازل شده است ( يعنى تورات و انجيل ) ايمان نمىآوريم .\r\nخداوند از عاقبت امر ايشان در آخرت خبر مىدهد و مىفرمايد : وَ لَوْ تَرَى . . . : و اگر ببينى هنگامى كه ستمكاران - يعنى مشركان - را در پيشگاه پروردگارشان سرپا نگاه داشته‌اند در حالى كه با يكديگر گفتگو مىكنند و يا سخن يكديگر را رد مىكنند ، سخت در تعجب فرو مىروى و وضعى سخت و هولناك مىبينى . آنها كه استضعاف شده و در ضعف و ناتوانى نگاه داشته شده‌اند به استكبار ورزان و كسانى كه سركشى كردند ( يعنى بزرگان و پيشوايانشان كه از آنها پيروى مىكردند ) گويند : اگر شما نبوديد و ما را گمراه نمىكرديد حتماً ما ايمان مىآورديم و از مؤمنان بوديم ، يا اگر از شما پيروى نمىكرديم از مؤمنان بوديم .\r\n( آيهء 32 ) قَالَ الَّذِينَ اسْتَكْبَرُواْ لِلَّذِينَ اسْتُضْعِفُواْ أَنَحْنُ صَدَدْنكُمْ عَنِ الْهُدَى بَعْدَ إِذْ جَآءَكُم بَلْ كُنتُم مُّجْرِمِينَ\r\nتفسير :\r\nدر مقابل ، كسانى كه استكبار ورزيدند از روى انكار به مستضعفان گويند : آيا ما بوديم كه شما را از راه هدايت ، پس از آن كه به شما رسيده بود بازداشتيم ؟ ! ( استفهام انكارى است يعنى نه ما باز نداشتيم ) بلكه خود شما از روى اختيار خودتان گناهكار و يا مشرك بوديد و ما شما را مجبور نكرديم .\r\n\r\n","description":"","footnote":"","page_name":" 463 ","page_number":463},
  {"content":"\r\n\r\n( آيهء 33 ) وَ قَالَ الَّذِينَ اسْتُضْعِفُواْ لِلَّذِينَ اسْتَكْبَرُواْ بَلْ مَكْرُ الَّيْلِ وَ النَّهَارِ إِذْ تَأْمُرُونَنَآ أَن نَّكْفُرَ بِاللَّهِ وَ نَجْعَلَ لَهُ أَندَادًا وَ أَسَرُّواْ النَّدَامَةَ لَمَّا رَأَوُاْ الْعَذَابَ وَ جَعَلْنَا الْأَغْللَ فِى أَعْنَاقِ الَّذِينَ كَفَرُواْ هَلْ يُجْزَوْنَ إِلَّا مَا كَانُواْ يَعْمَلُونَ\r\nلغت :\r\nمكر يعنى حيله ، و اسناد آن به روز و شب مجازى است .\r\nتفسير :\r\nو كسانى كه استضعاف شده‌اند به كسانى كه استكبار ورزيدند گويند ؛ يعنى پيروان و تابعان به متبوعان خود كه همان رؤسا و پيشوايانشان باشند گويند : بلكه فريب شبانه‌روزى شما بود آنگاه كه به ما دستور مىداديد كه به خدا كفر ورزيم و براى او شريك‌هايى قرار دهيم .\r\nوَ أَسَرُّوا النَّدَامَةَ لَمَّا رَأَوُاْ الْعَذَابَ : بعد از گفت و شنود ، هر دو گروه چون عذاب را ببينند پشيمانى خود را پنهان مىدارند ؛ زيرا در صورت اظهار پشيمانى ، يكديگر را سرزنش و ملامت مىكردند . و شايد معنى أسرّوا الندامة اين باشد كه وقتى عذاب را ببينند پشيمانى خود را اظهار مىكنند ( چون اسرار به معنى پنهان كردن و اظهار كردن هر دو آمده است ) وَ جَعَلْنَا الْأَغْللَ فِى أَعْنَاقِ الَّذِينَ كَفَرُواْ : و ما طوق آهنين در گردن كسانى كه كفر ورزيده‌اند ( چه تابع و چه متبوع ) قرار مىدهيم .\r\nبعد براى تنزيه ذات الهى از ظلم و تعدّى مىفرمايد : هَلْ يُجْزَوْنَ إِلَّا مَا كَانُوا يَعْمَلُونَ : آيا جزا داده مىشوند ( استفهام انكارى است ؛ يعنى جزا داده نشوند ) مگر در برابر آنچه به جا مىآورند از كفر و شرك و افساد و معصيت ؟ و اين عين عدالت است .\r\n\r\n","description":"","footnote":"","page_name":" 464 ","page_number":464},
  {"content":"\r\n\r\n\r\n[ خوشگذرانى و انكار گرايى 
  ]\r\n( آيهء 34 ) وَ مَآ أَرْسَلْنَا فِى قَرْيَةٍ مّن نَّذِيرٍ إِلَّا قَالَ مُتْرَفُوهَآ إِنَّا بِمَآ أُرْسِلْتُم بِه‌ِى كفِرُونَ\r\nلغت :\r\nمترف يعنى كسى كه به او ثروت زياد و يا نعمت زياد داده شده و سوء استفاده از آن ، باعث طغيان و سركشى او شده است .\r\nتفسير :\r\nو ما در هيچ جامعهء بشرى پيامبرى بيم‌دهنده نفرستاديم مگر اين كه اشراف و خوش‌گذران‌هاى آن جامعه با تأكيد گفتند : ما به آنچه به آن فرستاده شده‌ايد كافريم .\r\nتخصيص تكذيب به مترفان به جهت آن است كه مهم‌ترين انگيزه براى تكذيب پيامبران ، تكبر و فرو رفتن در شهوات است و اينها غالباً در مترفان است .\r\n( آيهء 35 ) وَ قَالُواْ نَحْنُ أَكْثَرُ أَمْوَ لًا وَ أَوْلدًا وَ مَا نَحْنُ بِمُعَذَّبِينَ\r\nتفسير :\r\nو گفتند كه ما بيشتر از شما اموال و اولاد داريم و ما هيچ گاه عذاب نمىشويم . حاصل آن كه آنها امر آخرت را به دنيا قياس كرده و گفتند : چون خدا به ما در دنيا نعمت‌هاى بسيار عطا كرده پس ما را دوست دارد و در آخرت ما را به عذاب و عقوبت گرفتار و خوار نخواهد كرد ؛ و ندانستند كه دادن نعمت‌ها به جهت آن است كه بر آن شكرگزارى كنند و به پيامبران ايمان بياورند و به دستورهاى آنها عمل كنند .\r\nيا آنها منكر اصل عذاب شده گفتند : عذابى نخواهد بود تا به آن معذّب شويم .\r\n\r\n","description":"","footnote":"","page_name":" 465 ","page_number":465},
  {"content":"\r\n\r\n( آيهء 36 ) قُلْ إِنَّ رَبّى يَبْسُطُ الرّزْقَ لِمَن يَشَآءُ وَ يَقْدِرُ وَ لكِنَّ أَكْثَرَ النَّاسِ لَايَعْلَمُونَ\r\nتفسير :\r\nاى پيامبر ، در ردّ گفتار آنها به آنها بگو : پروردگار من طبق صلاح عام و اقتضاى نظام براى هر كس ( از مؤمنان و مشركان و اهل معصيت ) كه بخواهد روزى را توسعه مىدهد و براى هر كس ( از مؤمنان و مشركان و اهل معصيت ) بخواهد ، زندگى را تنگ مىگيرد و اينها دليل حب و بغض به افراد نيست ؛ بلكه همه بر وفق حكمت و مصلحت و نيز براى امتحان و آزمايش است ؛ و لكن بيشتر مردم نمىدانند و مىپندارند كه كثرت اموال و اولاد دليل شرافت و كرامت نزد خداست .\r\n( آيهء 37 ) وَ مَآ أَمْوَ لُكُمْ وَ لَآأَوْلدُكُم بِالَّتِى تُقَرّبُكُمْ عِندَنَا زُلْفَى إِلَّا مَنْ ءَامَنَ وَ عَمِلَ صلِحًا فَأُوْللِكَ لَهُمْ جَزَآءُ الضّعْفِ بِمَا عَمِلُواْ وَ هُمْ فِى الْغُرُفتِ ءَامِنُونَ\r\nلغت :\r\nضِعف به معنى دو برابر است . غرفات جمع غرفه است و غرفه به معنى ساختمان و بنايى است كه در بلندى باشد / عالى و مرتفع .\r\nتفسير :\r\nبعد از آن به اين معنى تصريح كرده مىفرمايد :\r\nو مال‌هايى كه به شما داده‌ايم و فرزندانى كه به شما ارزانى داشته‌ايم آن چيزى نيست\r\n\r\n","description":"","footnote":"","page_name":" 466 ","page_number":466},
  {"content":"\r\n\r\nكه شما را نزد ما مقرّب گرداند ؛ زيرا تقرب به ايمان و اعمال صالحه مىباشد .\r\nإِلَّا مَنْ ءَ امَنَ . . . : مگر كسى كه به خداى يگانه و معتقدات حقّه ايمان آورد ، و كارهاى شايسته به جا آورد كه از جملهء آن صرف مال در راه خدا ، و تربيت دينى اولاد مىباشد . پس ايشان را در مقابل آنچه به جا آورده‌اند از خيرات و طاعات ، پاداش دو برابر است و آنها در غرفه‌هاى بهشت ، آسوده خاطر و از مكاره و آفات و سختىها و ترس‌ها ايمن هستند .\r\n( آيهء 38 ) وَ الَّذِينَ يَسْعَوْنَ فِى ءَايتِنَا مُعجِزِينَ أُوْللِكَ فِى الْعَذَابِ مُحْضَرُونَ\r\nلغت :\r\nمعاجز اسم فاعل از باب مفاعله ، و معاجزين جمع آن است .\r\nتفسير :\r\nو كسانى كه براى ردّ و ابطال قرآن سعى و كوشش مىكنند و بر آن زبان طعن مىگشايند ، به گمان آن كه عاجزكنندهء ما خواهند بود يا مردم را از قبول و ايمان به آن عاجز توانند كرد يا از قبضهء قدرت ما بيرون توانند رفت ؛ گمان آنها باطل و مخالف با واقع است و آنها در عذاب احضار مىشوند ؛ يعنى عاقبت امر آنها جهنّم خواهد بود .\r\n\r\n[ جبران دنيوى انفاق 
  ]\r\n( آيهء 39 ) قُلْ إِنَّ رَبّى يَبْسُطُ الرّزْقَ لِمَن يَشَآءُ مِنْ عِبَادِه‌ِى وَ يَقْدِرُ لَه‌ُو وَ مَآ أَنفَقْتُم مّن شَىْءٍ فَهُوَ يُخْلِفُه‌ُو وَ هُوَ خَيْرُ الرَّ زِقِينَ\r\nلغت :\r\nيخلفه مضارع أخلف از باب إفعال است ، و إِخلاف در اين جا به معنى عوض دادن است .\r\n\r\n","description":"","footnote":"","page_name":" 467 ","page_number":467},
  {"content":"\r\n\r\nتفسير :\r\nاى پيامبر ، بگو : همانا پروردگار من براى هر كس از بندگانش كه بخواهد روزى او را طبق صلاح عام و نظام اتم وسعت مىدهد و تنگ مىكند . يعنى طبق حكمت و مصلحت يك بار فراخ مىسازد و يك بار تنگ مىنمايد .\r\nتنبيه : تكرار آيهء شريفه به جهت اختلاف فايده است : 1 - اين آيه در شأن يك شخص است به اعتبار دو وقت ، و آيهء سابقه در حق دو شخص مىباشد . 2 - آيهء اول ، توبيخ كفّار و خطاب به آنها ، و دوم وعظ مؤمنان است ؛ پس گوييا فرموده كه اغْناى كافران و اعطاى نعمت به ايشان نه به جهت كرامت و سعادت ايشان است ؛ بلكه به سبب عقوبت ايشان باشد . و اغْناى مؤمنان براى اين است كه شايد در راه خدا و خيرات صرف نمايند و موجب سعادت ايشان باشد .\r\nوَ مَآ أَنفَقْتُم مّن شَىْءٍ فَهُوَ يُخْلِفُهُ : و آنچه از اشياء را كه در راه خدا انفاق و خرج كنيد خداوند عوضش را در دنيا به زياد كردن نعمت‌ها مىدهد و يا براى آخرت شما ذخيره مىفرمايد .\r\nوَ هُوَ خَيْرُ الرَّ زِقِينَ : و او بهترين روزىدهندگان است ؛ زيرا اگر غير از او چيزى را به كسى دهد ، واسطه است و رازق حقيقى خداست ؛ و نيز اعطاى او محض منافع بندگان است نه دفع ضرر از خود و جلب نفع براى او ، بر خلاف ديگران كه اگر چيزى به كسى بدهند براى جلب منافع خود و يا دفع ضرر از خود مىباشد .\r\nتبصره : آيهء شريفه تشويق است بر انفاق در راه خدا و احاديث بسيار در آن وارد شده ، از جمله :\r\n1 - صاحب كتاب وسائل از حضرت صادق عليه السلام روايت كرده كه فرمود :\r\nمَن يَضْمِنُ لي أرْبَعَةً بِأرْبَعَةِ أبْيَاتٍ فِى الْجَنَّةِ ؟ أنْفِقْ وَلَا تَخَفْ فَقْراً ، وَأنْصِفِ النّاسَ مِنْ نَفْسِكَ ، وَأفْشِ السَّلَامَ فِي الْعَالَمِ ، وَاتْرُكِ الْمِرَاءَ وَإنْ كُنْتَ مُحِقّاً « 1 »\r\n: كيست كه ضامن شود چهار عمل را تا در مقابل براى او چهار خانه در بهشت باشد ؟ 1 - انفاق كن و از فقر\r\n\r\n\r\n","description":"","footnote":"\r\n( 1 ) . وسائل الشيعة ، ج 15 ، ص 256 .\r\n","page_name":" 468 ","page_number":468},
  {"content":"\r\n\r\nنترس ( مپندار كه اگر در راه خدا انفاق كنى فقير مىشوى ) . 2 - انصاف ده مردم را ( با مردم منصفانه رفتار كن ) . 3 - سلام را در جهان افشا كن ( همه جا و هميشه به ديگران سلام كن و از اين راه به عملى شدن اين سنّت اسلامى كمك نما ) . 4 - جدال را ترك نما گر چه حق با تو باشد .\r\n2 - پيامبر صلى الله عليه و آله فرمود :\r\nمَنْ أيْقَنَ بِالْخَلْفِ سَخَتْ نَفْسُهُ بِالنَّفَقَةِ « 1 »\r\n. . . هر كس به عوض الهى يقين داشته باشد ، خرج كردن در راه خدا براى او آسان است و سخاوتمندانه انفاق مىكند چون مىداند خدا عوضش را عطا مىفرمايد .\r\n3 - از حضرت صادق عليه السلام نقل است كه فرمود :\r\nمَا بَلَا اللَّهُ عَزَّوَجَلَّ الْعِبَادَ بِشَيْءٍ أشَدَّ عَلَيْهِمْ مِنْ إخْرَاجِ الدِّرْهَمِ\r\n: امتحان نفرمايد خداى عزوجل بندگان خود را به چيزى كه سخت‌تر باشد بر ايشان از خرج كردن درهم ( از انفاق مال در راه خدا و دل كندن از مال براى خدا ) . « 2 »\r\n\r\n[ فرشته‌پرستى يا جن‌پرستى ؟ ! 
  ]\r\n( آيهء 40 ) وَ يَوْمَ يَحْشُرُهُمْ جَمِيعًا ثُمَّ يَقُولُ لِلْمَللِكَةِ أَهؤُلَآءِ إِيَّاكُمْ كَانُواْ يَعْبُدُونَ\r\nتفسير :\r\nو ياد كن - اى شنونده - روزى را كه همهء آنها ( عابدان و معبودان را ) گرد آورد - يعنى همه را در محشر جمع نمايد - سپس به فرشتگان گويد : آيا اينها در دنيا شما را مىپرستيدند ؟\r\nاين سؤال به جهت سرزنش كردن مشركان است .\r\nو تخصيص ملائكه به سؤال ، با آن كه غير ملائكه - يعنى انواع بت‌ها - را هم عبادت نموده بودند ، به جهت آن است كه ملائكه براى خطاب صالح هستند .\r\n\r\n\r\n","description":"","footnote":"\r\n( 1 ) . تفسير نور الثقلين ، ج 4 ، ص 340 .\r\n( 2 ) . كتاب الخصال ، ص 8 ، ح 27 .\r\n","page_name":" 469 ","page_number":469},
  {"content":"\r\n\r\n( آيهء 41 ) قَالُواْ سُبْحنَكَ أَنتَ وَلِيُّنَا مِن دُونِهِم بَلْ كَانُواْ يَعْبُدُونَ الْجِنَّ أَكْثَرُهُم بِهِم مُّؤْمِنُونَ\r\nتفسير :\r\nفرشتگان خطاب به خداى متعال گويند : منزهى تو از هر عيب و نقص و از اين كه شريك داشته باشى و غير تو را بپرستند . تويى تنها دوست و ناصر و سرپرست ما نه آنها كه به عبادتشان راضى نبوديم و ما خود را در بندگى مقصر مىدانيم ، پس چگونه به معبود بودن خود قائل و راضى باشيم ؟ !\r\nبلكه آنها جنّيان را از روى جهل و گمراهى مىپرستيدند ؛ زيرا جنّيان به عبادتشان راضى بودند ، و يا جنّيان را مىپرستيدند و مىپنداشتند كه آنها فرشته هستند و بيشترشان به آنها گرويده بودند .\r\n( آيهء 42 ) فَالْيَوْمَ لَايَمْلِكُ بَعْضُكُمْ لِبَعْضٍ نَّفْعًا وَ لَاضَرًّا وَ نَقُولُ لِلَّذِينَ ظَلَمُواْ ذُوقُواْ عَذَابَ النَّارِ الَّتِى كُنتُم بِهَا تُكَذّبُونَ\r\nلغت :\r\nذوقوا صيغهء امر از مادهء ذوق و آن به معنى چشيدن است .\r\nتفسير :\r\nپس امروز كه روز حشر است و همهء حكم‌ها از آن خداست برخى از شما نسبت به برخى ديگر مالك هيچ سود و زيانى نيست .\r\nيعنى معبود باطل براى عبادت‌كنندگان خود قدرت نفع و ضررى ندارد ؛ چه قيامت دار\r\n\r\n","description":"","footnote":"","page_name":" 470 ","page_number":470},
  {"content":"\r\n\r\nجزاست و غير او سبحانه جزادهنده نيست .\r\nو در آن روز به آنان كه ستم نمودند ( غير خدا را ستايش و پرستش نمودند ) گوييم :\r\nبچشيد عذاب آتشى را كه تكذيب مىكرديد و دروغ مىپنداشتيد !\r\n\r\n[ اتهامات كفّار به پيامبر ( ص ) 
  ]\r\n( آيهء 43 ) وَ إِذَا تُتْلَى عَلَيْهِمْ ءَايتُنَا بَيّنتٍ قَالُواْ مَا هذَآ إِلَّا رَجُلٌ يُرِيدُ أَن يَصُدَّكُمْ عَمَّا كَانَ يَعْبُدُ ءَابَآؤُكُمْ وَ قَالُواْ مَا هذَآ إِلَّآ إِفْكٌ مُّفْتَرًى وَ قَالَ الَّذِينَ كَفَرُواْ لِلْحَقّ لَمَّا جَآءَهُمْ إِنْ هذَآ إِلَّا سِحْرٌ مُّبِينٌ\r\nلغت :\r\nإفك يعنى دروغ .\r\nمفترى اسم مفعول از مادهء افتراء و آن به معنى نسبت دروغ به ديگرى دادن است .\r\nتفسير :\r\nو زمانى كه آيه‌هاى روشن و روشنگر ما - يعنى قرآن - بر آنها تلاوت مىشود گويند :\r\nنيست اين شخص ( يعنى حضرت محمد صلى الله عليه و آله ) كه اين كلام را بر ما مىخواند مگر مردى كه مىخواهد شما را از آنچه پدران شما پيوسته مىپرستيدند باز دارد ؛ يعنى مىخواهد شما را از بت‌پرستى باز دارد و به دين و آيين خود تابع گرداند .\r\nقَالُواْ مَا هذَآ . . . : و گويند : اين كتاب هم نيست مگر دروغى بافته شده و به خدا نسبت داده شده .\r\nو كسانى كه به حق ( يعنى نبوّت ، اسلام و قرآن ) هنگامى كه به سوى آنها آمد كفر ورزيدند گفتند : اين نيست مگر جادويى آشكار .\r\n( آيهء 44 ) وَ مَآ ءَاتَيْنهُم مّن كُتُبٍ يَدْرُسُونَهَا وَ مَآ أَرْسَلْنَآ إِلَيْهِمْ قَبْلَكَ مِن نَّذِيرٍ\r\n\r\n","description":"","footnote":"","page_name":" 471 ","page_number":471},
  {"content":"\r\n\r\nلغت :\r\nيدرسونها از مادهء دِراست و آن به معنى خواندن است .\r\nتفسير :\r\nو ما پيش از قرآن به آنها ( مشركان مكّه ) كتاب‌هاى آسمانى نداده‌ايم كه آن را بخوانند و پيش از تو نيز ( از زمان عيسى يا ابراهيم تا حال ) به سوى آنها بيم‌دهنده‌اى ( پيامبرى ) نفرستاده‌ايم تا به اتكاء آنها و به استناد آن كتاب‌ها و يا آن پيامبر تو را تكذيب كنند .\r\nحاصل آن كه تكذيب ايشان پيامبرى تو را هيچ دليل و مستندى ندارد ؛ بلكه انكار و تكذيب آنها از روى عناد است و نمىخواهند حق را بپذيرند .\r\n( آيهء 45 ) وَ كَذَّبَ الَّذِينَ مِن قَبْلِهِمْ وَ مَا بَلَغُواْ مِعْشَارَ مَآ ءَاتَيْنهُمْ فَكَذَّبُواْ رُسُلِى فَكَيْفَ كَانَ نَكِيرِ\r\nلغت :\r\nمعشار به معنى يك دهم است .\r\nتفسير :\r\nو كسانى كه پيش از تو بودند نيز پيامبرانشان را تكذيب كردند در حالى كه اينان ( مشركان مكّه ) از نظر عدّه و عُده و طول عمر به يك دهم آنچه به آنها داده بوديم نرسيده‌اند و يا آنان از نظر ادلّهء ثابت‌كنندهء نبوّت و متانت كتاب به يك دهم آنچه به اينها ( مشركان مكّه ) داده‌ايم نرسيده بودند . فَكَذَّبُواْ رُسُلِى فَكَيْفَ كَانَ نَكِيرِ : پس فرستادگان مرا تكذيب كردند ، پس بنگريد كه عكس العمل من نسبت به آنها چگونه بود و چگونه عذاب شدند ؟\r\nپس عبرت بگيريد ؛ زيرا ممكن است همان عذاب براى شما هم پيش آيد .\r\n\r\n","description":"","footnote":"","page_name":" 472 ","page_number":472},
  {"content":"\r\n\r\n\r\n[ تنها اندرز خداوند 
  ]\r\n( آيهء 46 ) قُلْ إِنَّمَآ أَعِظُكُم بِوَ حِدَةٍ أَن تَقُومُواْ لِلَّهِ مَثْنَى وَ فُرَ دَى ثُمَّ تَتَفَكَّرُواْ مَا بِصَاحِبِكُم مّن جِنَّةٍ إِنْ هُوَ إِلَّا نَذِيرٌ لَّكُم بَيْنَ يَدَىْ عَذَابٍ شَدِيدٍ\r\nلغت :\r\nمثنى و فرادى يعنى دو نفر دو نفر و يك نفر يك نفر .\r\nتفسير :\r\nاى پيامبر ، به امّت بگو : جز اين نيست كه شما را به يك چيز ( نكته يا كلمه ) پند مىدهم و سفارش مىكنم و آن اين كه دربارهء شناخت و پذيرش اين پيامبر ( يا براى رسيدن به حق و حقيقت و منحرف نشدن از راه راست ) براى خدا قيام و اقدام كنيد آن هم دوتا دوتا و تك‌تك ( نه با اجتماع جنجالى ) ، سپس در سوابق حالات و ادلّه و معجزات او فكر كنيد ، ( اگر فكر كنيد ) خواهيد دانست كه اين صاحب شما ( محمد صلى الله عليه و آله ) را جنونى نيست . بلكه پيامبر الهى است ؛\r\nيعنى در احوال و افعال و خصال و تمام كيفيات زندگى او به دقت تدبّر كنيد تا بشناسيد كمال عقل و فراست و كياست و صفات حسنه و اخلاق حميدهء او را ، و همين براى اثبات صدق قول او و ثبوت رسالت او و تبرّى و تنزّه او از جنون و صفات ناشايسته كافى است .\r\nو اين كه گفته مىشود منصفانه و بدون جار و جنجال دربارهء او فكر كنيد ، براى اين است كه ادّعاى پيامبرى ادّعايى عظيم و امرى خطير است و بايد مقرون به براهين واضحه و معجزات باهره باشد به گونه‌اى كه اظهر من الشمس گردد ، و راستگو بودن و يا دروغگو بودن مدعى پيامبرى با تحقيق و تفكّر در حالات او و برنامه‌هاى او و كتاب\r\n\r\n","description":"","footnote":"","page_name":" 473 ","page_number":473},
  {"content":"\r\n\r\nاو روشن مىگردد .\r\nإِنْ هُوَ إِلَّا نَذِيرٌ لَّكُم بَيْنَ يَدَىْ عَذَابٍ شَدِيدٍ : او جز بيم دهندهء شما پيش از وقوع عذاب سخت ( عذاب آخرت ) نيست تا به وسيلهء ايمان و انجام اعمال صالحه از آن نجات يابيد و به بهشت نعيم درآييد .\r\n\r\n[ انگيزهء اجرخواهى پيامبر 
  ]\r\n( آيهء 47 ) قُلْ مَا سَأَلْتُكُم مّنْ أَجْرٍ فَهُوَ لَكُمْ إِنْ أَجْرِىَ إِلَّا عَلَى اللَّهِ وَ هُوَ عَلَى كُلّ شَىْءٍ شَهِيدٌ\r\nلغت :\r\nلام در لكم ممكن است به معنى ملكيت باشد و ممكن است لام نفع باشد .\r\nتفسير :\r\nاى پيامبر ، بگو هر مزدى كه از شما خواسته‌ام ( و جا داشت كه بخواهم ) از آن شما باد .\r\nمراد اين است كه از شما مزدى نخواسته‌ام . و اين مثل آن است كه شخصى به رفيق خود بگويد : « اگر چيزى به من داده‌اى پس بگير » و حال آن كه مىداند كه او چيزى به او نداده است . يا آنچه به عنوان اجر و مزد از شما خواسته‌ام ( دوستى اهل بيت عصمت و طهارت ) آن هم براى شما و به نفع شماست .\r\nإِنْ أَجْرِىَ إِلَّا عَلَى اللَّهِ : نيست مزد دعوت من و ثواب آن مگر بر خداى تعالى ، وَ هُوَ عَلَى كُلّ شَىْءٍ شَهِيدٌ : و او بر همه چيز آگاه و گواه و مطلع است ، پس صدق و خلوص نيّت مرا در دعوت و نصيحت ، بدون اين كه از امّت مزدى بخواهم مىداند .\r\n( آيهء 48 ) قُلْ إِنَّ رَبّى يَقْذِفُ بِالْحَقّ عَلمُ الْغُيُوبِ\r\n\r\n","description":"","footnote":"","page_name":" 474 ","page_number":474},
  {"content":"\r\n\r\nتفسير :\r\nاى پيامبر ، بگو : بىترديد پروردگار من حق را القا مىكند ( كتاب‌هاى آسمانى را بر دل‌هاى انبيا مىافكند و به آنها وحى مىكند ) و از زبان آنها به جامعه القا مىكند و در جهان منتشر مىسازد . يا بگو : بىترديد رد مىكند باطل را به حق ، و به حق باطل را نابود مىكند .\r\nخدا داناى همهء غيب‌هاست و هيچ چيز بر او مخفى نيست .\r\n( آيهء 49 ) قُلْ جَآءَ الْحَقُّ وَ مَا يُبْدِئُ الْبطِلُ وَ مَا يُعِيدُ\r\nتفسير :\r\nاى پيامبر ، بگو : حق ( اسلام ) آمد ، و باطل و شرك و بت پرستى بىاثر شد ؛ زيرا باطل ( ابليس ، بت‌ها ، معبودهاى باطل ) چيزى را نمىآفريند و چيزى را بر نمىگرداند ؛ يعنى باطل بر خلق كردن و زنده كردن بعد از مرگ قدرت ندارد .\r\nيا باطل نه چيزى از شئون خود و امور دنيا را آغاز مىنمايد و نه تجديد مىكند .\r\nنزد بعضى از مفسّران معنى اين آيه با آيهء جاء الحق و زهق الباطل [ سوره اسراء ، آيهء 81 
  ] يكى است ؛ يعنى اسلام آمد و شرك نابود شد .\r\nعبد اللَّه بن مسعود روايت نموده كه در مكّه پيرامون كعبه سيصد و شصت بت نهاده بودند ، حضرت رسول صلى الله عليه و آله با چوبى كه به دست داشت بر آن بتان مىزد و مىفرمود : جَآءَ الْحَقُّ وَزَهَقَ الْبطِلُ إِنَّ الْبطِلَ كَانَ زَهُوقًا . « 1 »\r\n( آيهء 50 ) قُلْ إِن ضَلَلْتُ فَإِنَّمَآ أَضِلُّ عَلَى نَفْسِى وَ إِنِ اهْتَدَيْتُ فَبِمَا يُوحِى إِلَىَّ رَبّى إِنَّه‌ُو سَمِيعٌ قَرِيبٌ\r\n\r\n\r\n","description":"","footnote":"\r\n( 1 ) . تفسير مجمع البيان ، ج 4 ، ص 397 .\r\n","page_name":" 475 ","page_number":475},
  {"content":"\r\n\r\nتفسير :\r\nاى پيامبر ، بگو : اگر از حق گمراه و منحرف شوم چنان كه پندار شماست ، پس جز اين نيست كه به زيان خويش گمراه شوم - يعنى و بال گمراهى بر من است نه بر غير من - و اگر هدايت يابم و به راه راست روم ، پس به سبب آن است كه پروردگارم به من وحى مىفرستد ؛ چه توفيق هدايت از جانب اوست .\r\nبيان : هر چيزى كه براى انسان ضارّ و و بال باشد موجب آن نفس خود انسان است ؛ زيرا نفس ، امارهء به بدى است ؛ و آنچه براى انسان منفعت دارد به سبب هدايت حق تعالى و توفيق اوست ، بنابراين فَإِنَّمَآ أَضِلُّ عَلَى نَفْسِى مقابل إِنِ اهْتَدَيْتُ فَبِمَا يُوحِى إِلَىَّ باشد . و اين كه پيامبر به خصوص امر شده كه ضلالت را به نفس خود نسبت دهد با آن كه اين امر اختصاص به او ندارد ، به جهت آن است كه اگر حضرت پيغمبر با جلالت شأن و مقام در اين حكم داخل باشد ، پس غير او به طريق اوْلى داخل خواهند بود .\r\nإِنَّهُ سَمِيعٌ قَرِيبٌ : به درستى كه خداى تعالى شنواست اقوال بندگان را ، و نزديك است به ايشان ، پس عالم باشد به گفتار و كردار آنها و هيچ چيز بر او مخفى نيست .\r\n\r\n[ احوال كافران در قيامت 
  ]\r\n( آيهء 51 ) وَ لَوْ تَرَى إِذْ فَزِعُواْ فَلَا فَوْتَ وَأُخِذُواْ مِن مَّكَانٍ قَرِيبٍ\r\nتفسير :\r\nاى پيامبر يا اى بيننده ، اگر ببينى كافران را هنگامى كه به مرگ يا ظهور قيامت وحشتزده شده و براى آنها راه گريز و رهايى نيست و از مكان نزديك دستگير شوند ( از روى زمين به زير زمين يا از زير زمين به صحنهء قيامت ) آن گاه در تعجب فرو مىروى .\r\n( آيهء 52 و 53 ) وَ قَالُواْ ءَامَنَّا بِه‌ِى وَ أَنَّى لَهُمُ التَّنَاوُشُ مِن مَّكَان‌ِم بَعِيدٍ * وَ قَدْ كَفَرُواْ بِه‌ِى مِن قَبْلُ وَ يَقْذِفُونَ بِالْغَيْبِ مِن مَّكَان‌ِم بَعِيدٍ\r\n\r\n","description":"","footnote":"","page_name":" 476 ","page_number":476},
  {"content":"\r\n\r\nلغت :\r\nتناوش به معنى دسترسى پيدا كردن است .\r\nقذف به معنى انداختن است .\r\nتفسير :\r\nآنها در قبر يا قيامت گويند : ما به آن ( قرآن ) ايمان آورديم . يا گويند : ما به يگانگى خدا ايمان آورديم . اما چگونه ميسَّر است براى آنها دسترسى به ايمان ( ايمانى كه به حال آنها سودمند باشد ) از راه دور ( يعنى از آخرت كه به دنيا دور است ) ؟ وَ قَدْ كَفَرُواْ . . . : زيرا ايمان آوردن ، پس از مشاهدهء مرگ و عذاب قبر و قيامت به حال كسى سود ندارد و حال آن كه آنها به پيامبر و قرآن ، پيش از آن كفر ورزيدند و تير تهمت با چيزهايى كه نديده بودند و واقعيت نداشت از جايگاهى دور به آنها ( به پيامبران ) مىافكندند .\r\nيعنى پندارهاى بىاساس خود را به آن حضرت نسبت مىدادند و مىگفتند : او مجنون ، ساحر ، دروغگو و افترازنندهء به خداست ! يا دربارهء چيزهايى كه بر آنها پوشيده و مخفى بود ادّعاى علم مىكردند .\r\n( آيهء 54 ) وَ حِيلَ بَيْنَهُمْ وَ بَيْنَ مَا يَشْتَهُونَ كَمَا فُعِلَ بِأَشْيَاعِهِم مّن قَبْلُ إِنَّهُمْ كَانُواْ فِى شَكّ مُّرِيبِ\r\nلغت :\r\nحيل ماضى مجهول است يعنى فاصله و جدايى افتاد .\r\nتفسير :\r\nعاقبت ميان آنان و آنچه به آن ميل و اشتها داشتند از لذايذ دنيا ، به وسيلهء مرگ جدايى افكنده شد چنان كه دربارهء امثال آنها پيش از اين همين ( جدايى از خواسته‌ها ) انجام گرفته بود ؛ زيرا آنان نسبت به عالم آخرت ، يا در پيامبرى پيامبر و نيز عالم آخرت در شكى ترديدزا و ابهام‌آور ، و يا بسيار شك‌كننده بودند .\r\n\r\n","description":"","footnote":"","page_name":" 477 ","page_number":477},
  {"content":"\r\n . \r\n","description":"","footnote":"","page_name":" 478 ","page_number":478},
  {"content":"\r\n\r\n\r\nسورهء فاطر\r\n\r\n[ بال‌هاى فرشتگان 
  ]\r\nبِسْمِ اللَّهِ الرَّحْمنِ الرَّحِيمِ ( آيه 1 ) ( الْحَمْدُ لِلَّهِ فَاطِرِ السَّموَ تِ وَ الْأَرْضِ جَاعِلِ الْمَللِكَةِ رُسُلًا أُوْلِى أَجْنِحَةٍ مَّثْنَى وَ ثُلثَ وَ رُبعَ يَزِيدُ فِى الْخَلْقِ مَا يَشَآءُ إِنَّ اللَّهَ عَلَى كُلّ شَىْءٍ قَدِيرٌ )\r\nلغت :\r\nفاطر به معنى خالق چيزى كه سابقه ندارد . أجنحه جمع جناح و آن به معنى بال است .\r\nاولى أجنحه يعنى صاحبان بال‌ها .\r\nتفسير :\r\nهر ستايش و هر ثناى جميل كه بود و هست و خواهد بود از آنِ خداى يكتاست كه مستجمع تمام صفات كماليه و منزّه از جميع نقايص ، و سزاوار پرستش و ستايش است ،\r\n\r\n","description":"","footnote":"","page_name":" 479 ","page_number":479},
  {"content":"\r\n\r\nخدايى كه پديدآرنده و آفرينندهء ابداعى و ابتكارى آسمان‌ها و زمين است ، خدايى كه فرشتگان را رسولانى داراى بال‌هاى دوگانه و سه‌گانه و چهارگانه قرار داد تا رسالت تدبير عالم تكوين ، و وحى و الهام در عالم تشريع را انجام دهند .\r\nاو هر چه را بخواهد در آفرينش مىافزايد و در جهان هستى توسعه مىدهد . مثلًا در مورد انسان‌ها عدد آنها را مىافزايد و يا عقل و علم و معرفت و كمال آنها را مىافزايد ؛ زيرا خداوند بر همه چيز تواناست و اين كه برخى اشياء را خلق مىكند و برخى را خلق نمىكند به جهت اراده و خواست اوست كه موافق حكمت و مصلحت مىباشد .\r\n\r\n[ رحمت و رزق فقط از خدا 
  ]\r\n( آيه 2 ) ( مَّا يَفْتَحِ اللَّهُ لِلنَّاسِ مِن رَّحْمَةٍ فَلَا مُمْسِكَ لَهَا وَ مَا يُمْسِكْ فَلَا مُرْسِلَ لَه‌ُو مِن‌م بَعْدِه‌ِى وَ هُوَ الْعَزِيزُالْحَكِيمُ )\r\nاعراب و لغت :\r\nيفتحْ در اين جا مضارع از مادهء فتح ، و در اين جا به معنى گشودن است .\r\nيفتح مانند يمسك مجزوم به ما كه از ادات شرط است مىباشد و كسرهء آن به خاطر التقاء ساكنين است .\r\nتفسير :\r\nهر رحمتى كه خداوند براى مردم بگشايد ( رحمت‌هاى مادى مانند باران و فراوانى آنچه انسان‌ها براى ادامهء زندگى مادى به آنها نياز دارند ، و رحمت‌هاى معنوى مانند علم و آرامش و ايمان و توفيق انجام اعمال صالحه ) هرگز آن را باز دارنده‌اى نيست و هر چه را باز دارد و منع نمايد هرگز آن را پس از او گشاينده‌اى نيست .\r\nيعنى هيچ كس قدرت ندارد آنچه را خدا ارسال كرده باشد ، امساك كند و نگه دارد ؛ و آنچه او باز گرفته ، ارسال نمايد ؛ همه در تحت ارادهء اوست .\r\nوَ هُوَ الْعَزِيزُ الْحَكِيمُ : و او مقتدر غالب است در آنچه خواهد و هيچ كس با او منازعه\r\n\r\n","description":"","footnote":"","page_name":" 480 ","page_number":480},
  {"content":"\r\n\r\nنتواند كرد ، و حكيم است كه آنچه به جا آورد بر وجه حكمت و مصلحت است .\r\n( آيه 3 ) ( يأَيُّهَا النَّاسُ اذْكُرُواْ نِعْمَتَ اللَّهِ عَلَيْكُمْ هَلْ مِنْ خلِقٍ غَيْرُ اللَّهِ يَرْزُقُكُم مّنَ السَّمَآءِ وَ الْأَرْضِ لَآإِلهَ إِلَّا هُوَ فَأَنَّى تُؤْفَكُونَ )\r\nلغت :\r\nتؤفكون مضارع مجهول از مادهء « افك » و آن به معنى برگرداندن است .\r\nتفسير :\r\nاى مردم ، نعمت‌هاى خداوند را بر خودتان ياد آوريد ؛ آيا غير از خداى يكتا آفريننده‌اى هست كه شما را از آسمان و زمين روزى دهد ؟ ( استفهام انكارى است يعنى چنين نيست ) بلكه آن كه شما را روزى دهد از آسمان به باران و از زمين به نباتات و غيره فقط خداست ، معبودى كه سزاوار پرستش باشد جز او نيست ، پس چگونه و به كجا از حق و راه توحيد برگردانده مىشويد ؟ !\r\nتنبيه : خداوند رحمان از راه لطف و مرحمت براى ارشاد بندگان ، به استفهام انكارى خطاب به تمام مكلّفان در هر عصر و زمان مىفرمايد كه : اى مردم ، ياد آوريد نعمت‌هاى خدا را كه به شما انعام فرموده ، و شكر و سپاس‌گزارى آنها عقلًا لازم است و تأمّل كنيد آيا غير از ذات يگانهء الهى آفريننده‌اى هست كه شما را از آسمان و زمين روزى دهد ؟ و البته اگر عناد و لجاج نباشد هر عاقلى حكم نمايد كه « لا إله إلا هو » . پس به چه جهت و براى چه از توحيد به شرك و از سپاس‌گزارى به ناسپاسى منصرف مىشويد ؟ !\r\n( آيه 4 ) ( وَ إِن يُكَذّبُوكَ فَقَدْ كُذّبَتْ رُسُلٌ مّن قَبْلِكَ وَإِلَى اللَّهِ تُرْجَعُ الْأُمُورُ )\r\n\r\n","description":"","footnote":"","page_name":" 481 ","page_number":481},
  {"content":"\r\n\r\nتفسير :\r\nبعد از آن براى تسليت خاطر مبارك پيامبر فرمايد :\r\nاگر تو را تكذيب كنند و پيامبرى تو را كه نعمتى عظيم و موجب سعادت آنهاست نپذيرند محزون مباش ، همانا پيش از تو نيز رسولانى تكذيب شدند و ايشان صبر كردند پس تو نيز صبر نما .\r\nو همهء كارهاى قابل پاداش و كيفر مكلّفان در روز واپسين به سوى خدا بازگردانده مىشود و تكذيب آنها و صبر و شكيبايى هر كدام پاداش و جزاى خود را دارد .\r\n\r\n[ هشدار از فريب دنيا و شيطان 
  ]\r\n( آيه 5 ) ( يأَيُّهَا النَّاسُ إِنَّ وَعْدَ اللَّهِ حَقٌّ فَلَا تَغُرَّنَّكُمُ الْحَيَوةُ الدُّنْيَا وَ لَايَغُرَّنَّكُم بِاللَّهِ الْغَرُورُ )\r\nلغت :\r\nغَرور صفت مشبهه و به معنى فريب‌دهنده است .\r\n« تغرّنّكم » و « يغرّنّكم » مضارع مؤنث و مذكر از ماده غُرور است و آن به معنى فريب دادن است .\r\nتفسير :\r\nاى مردم ، به يقين وعدهء خدا به بودن معاد و حساب و جزا حق است ، پس مبادا ظواهر و لذايذ زندگى دنيا شما را بفريبد و از آخرت و طلب سعادت غافل سازد و مبادا آن شيطانِ پرفريب شما را به مغفرت و مهلت دادن الهى مغرور كند .\r\nتبصره : خداوند منّان از راه لطف و مرحمت نسبت به بندگان ، ايشان را به دو دشمن بزرگ كه فريب‌دهنده‌اند آگاه فرمايد : يكى دنيا كه به زخارف و تزئينات و شهوات فانيهء خود ، و ديگرى شيطان كه به فريب‌هاى خود مىفريبد . بزرگان فرموده‌اند : يكى از مكرها و حيله‌هاى شيطان اين است كه توبهء بنده را به تأخير اندازد و وسوسه كند كه چون فرصت\r\n\r\n","description":"","footnote":"","page_name":" 482 ","page_number":482},
  {"content":"\r\n\r\nباقى است ، به فلان گناه اقدام نما و بعد از آن توبه كن ، غافل از آن كه عقوبت گناه ، متحقق ، و توفيق توبه مشكوك مىباشد ، حضرت امير المؤمنين عليه السلام فرمايد :\r\nتَرْكُ الذَّنْبِ أهْوَنُ مِنْ طَلَبِ التَّوْبَةِ : « 1 »\r\nترك گناه از طلب توبه آسان‌تر است .\r\n( آيه 6 ) ( إِنَّ الشَّيْطنَ لَكُمْ عَدُوٌّ فَاتَّخِذُوهُ عَدُوًّا إِنَّمَا يَدْعُواْ حِزْبَه‌ُو لِيَكُونُواْ مِنْ أَصْحبِ السَّعِيرِ )\r\nتفسير :\r\nهمانا شيطان دشمن شماست و مىخواهد شما را از همهء اعمالى كه موجب قُرب به خداى متعال مىشود باز دارد ، پس او را دشمن گيريد .\r\nاز بزرگى پرسيدند : چگونه شيطان را دشمن گيريم ؟ گفت : دنبال آرزو مرويد ، و تابع هواى نفس مشويد ، و هر چه كنيد موافق شرع باشد .\r\nإِنَّمَا يَدْعُواْ حِزْبَهُ لِيَكُونُواْ مِنْ أَصْحبِ السَّعِيرِ : جز اين نيست كه شيطان ، پيروان و حزب خود را دعوت مىكند تا از اهل آتش فروزندهء دوزخ باشند .\r\n( آيه 7 ) ( الَّذِينَ كَفَرُواْ لَهُمْ عَذَابٌ شَدِيدٌ وَالَّذِينَ ءَامَنُواْ وَ عَمِلُواْ الصلِحتِ لَهُم مَّغْفِرَةٌ وَ أَجْرٌ كَبِيرٌ )\r\nتفسير :\r\nكسانى كه به خدا و رسول كافر شدند و دعوت شيطان را اجابت كردند ، براى آنها در آخرت عذابى سخت است ، و آنان كه به خدا و پيغمبر ايمان آوردند و كارهاى شايسته و\r\n\r\n\r\n","description":"","footnote":"\r\n( 1 ) . نهج البلاغه ، ترجمهء فيض الاسلام ، حكمت 161 .\r\n","page_name":" 483 ","page_number":483},
  {"content":"\r\n\r\nپسنديده و خالص به جا آوردند براى ايشان آمرزش گناهان و پاداشى بزرگ ؛ يعنى ثواب ابدى و نعمت هميشگى بهشتى است .\r\n\r\n[ تأسف بر حال گمراهان ممنوع ! 
  ]\r\n( آيه 8 ) ( أَفَمَن زُيّنَ لَه‌ُو سُوءُ عَمَلِه‌ِى فَرَءَاهُ حَسَنًا فَإِنَّ اللَّهَ يُضِلُّ مَن يَشَآءُ وَ يَهْدِى مَن يَشَآءُ فَلَا تَذْهَبْ نَفْسُك‌َعَلَيْهِمْ حَسَرَ تٍ إِنَّ اللَّهَ عَلِيم‌ُم بِمَا يَصْنَعُونَ )\r\nاعراب و لغت :\r\nحسرات جمع حسرت به معنى غم و غمگين بودن است .\r\nو حسرات منصوب است ، براى آن كه يا مفعول مطلق فعل مقدَّر ، و يا مفعول له تذهب است .\r\nتفسير :\r\nپس آيا كسى كه عمل‌هاى زشتش براى او آراسته شده است پس آنها را زيبا مىبيند ، مانند مؤمن حقيقت‌بين است ؟ ! ( استفهام انكارى است ) يعنى مساوى و برابر نيستند .\r\nچون در آيات شريفه قرآن اعتبار به عموم لفظ است نه خصوص مورد ، پس شامل مىشود مردم هر عصر و زمان را ؛ چنانچه در عصر حاضر نيز مشاهده مىشود كه بسيارى از مردم اعمال قبيحه و شنيعهء خود را پسنديده دانسته از ارتكاب آن پروا ندارند .\r\nفَإِنَّ اللَّهَ يُضِلُّ مَن يَشَآءُ وَ يَهْدِى مَن يَشَآءُ : اين دو گروه با هم مساوى نيستند ؛ زيرا خداوند پس از دعوت بشر و اتمام حجّت ، هر كس را بخواهد در گمراهى وا مىنهد و هر كس را بخواهد رهنمون مىشود .\r\n\r\n","description":"","footnote":"","page_name":" 484 ","page_number":484},
  {"content":"\r\n\r\nفَلَا تَذْهَبْ نَفْسُكَ عَلَيْهِمْ حَسَرَ تٍ إِنَّ اللَّهَ عَلِيمُ بِمَا يَصْنَعُونَ : پس مبادا جانت براى آنها به خاطر حسرت‌ها و تأثر از بين برود كه خدا به آنچه انجام مىدهند داناست و ايشان را به عدل و فضل خود جزا و سزا خواهد داد .\r\n\r\n[ برهانى بر مبدأ و معاد 
  ]\r\n( آيه 9 ) ( وَ اللَّهُ الَّذِى أَرْسَلَ الرّيحَ فَتُثِيرُ سَحَابًا فَسُقْنهُ إِلَى بَلَدٍ مَّيّتٍ فَأَحْيَيْنَا بِهِ الْأَرْضَ بَعْدَ مَوْتِهَا كَذَ لِك‌َالنُّشُورُ )\r\nلغت :\r\nتثير مضارع از باب افعال ، و إثاره به معنى برانگيختن است . سقنا فعل ماضى از مادهء سوق و آن به معنى راندن است .\r\nتفسير :\r\nخداى به حق ، آن ذاتى است كه بادها را روانه كرد ، پس آنها پيوسته ابرى را بر مىانگيزند و ما آن ابر را به سوى زمين مرده و افسرده كه مواد گياهى آن خشكيده است سوق داديم و بدان وسيله آن زمين را پس از مرگش زنده كرديم و بذرهاى گوناگون گياهى را حيات بخشيديم . رستاخيز و معاد هم اين گونه است ؛ ذرات بدن‌هاى متلاشى شده در خاك را حركت داده به هم متصل كرده و زنده خواهيم كرد .\r\nتبصره : آيهء شريفه برهان مبدأ و معاد را بيان فرمايد بدين بيان :\r\nاما مبدأ : مشاهده مىشود ايام زمستان زمين ، مرده و افسرده است و آثارى ندارد ، و خداى تعالى به سبب باران آن را زنده فرمايد كه سبز و خرم و با طراوت و نضارت شده آثار قدرت و وحدانيت او را هويدا سازد .\r\n هر گياهى كه از زمين رويد * وَحْدَهُ لا شَريك له گويد \r\nاما معاد : احياء زمين بعد از مردنش براى عاقل فطن برهانى است بر قدرت تامّهء الهيه بر احياء مردگان از قبرها براى رسيدن به جزاى اعمال .\r\n\r\n","description":"","footnote":"","page_name":" 485 ","page_number":485},
  {"content":"\r\n\r\n\r\n[ راهكار عزّت طلبى 
  ]\r\n( آيه 10 ) ( مَن كَانَ يُرِيدُ الْعِزَّةَ فَلِلَّهِ الْعِزَّةُ جَمِيعًا إِلَيْهِ يَصْعَدُ الْكَلِمُ الطَّيّبُ وَ الْعَمَلُ الصلِحُ يَرْفَعُه‌ُو وَ الَّذِين‌َيَمْكُرُونَ السَّيَاتِ لَهُمْ عَذَابٌ شَدِيدٌ وَ مَكْرُ أُوْللِكَ هُوَ يَبُورُ )\r\nاعراب و لغت :\r\nالسيئات صفت موصوف مقدَّر است ؛ يعنى مكر و حيله مىكنند مكرهاى بد .\r\nيبور مضارع ، و مصدرش بَور و آن به معنى بىنتيجه و بىاثر بودن است .\r\nتفسير :\r\nهر كس شرف و قدرت و غلبه خواهد بداند كه اينها يكسره از آن خداوند است و بايد آن را از راه ستايش و پرستش و بندگى از او بطلبد .\r\nصاحب كشاف گويد : تقدير آيه اين است :\r\n« مَن كَانَ يُرِيدُ الْعِزَّةَ فَلْيَطْلُبْهَا عِنْدَهُ »\r\n؛ زيرا شيئى را طلب نكنند مگر نزد صاحب و مالك آن . « 1 » قتاده گويد : هر كه عزّت مىخواهد بايد كه متعزز شود به طاعت خداى تا او سبحانه او را عزيز گرداند . « 2 » در مجمع البيان از حضرت پيغمبر اكرم صلى الله عليه و آله روايت شده است :\r\nإنَّ رَبَّكُمْ يَقُولُ كُلَّ يَوْمٍ : أنَا الْعَزيزُ ، فَمَنْ أرَادَ عِزَّ الدَّارَيْنِ فَلْيُطِعِ الْعَزيزَ : « 3 »\r\nپروردگار شما هر روز فرمايد : من عزيزم ، پس هر كه عزّت دنيا و آخرت خواهد بايد از عزيز اطاعت كند .\r\n\r\n\r\n","description":"","footnote":"\r\n( 1 ) . كشاف ، ج 3 ، ص 601 .\r\n( 2 ) . تفسير منهج الصادقين ، ج 7 ، ص 432 - 433 .\r\n( 3 ) . مجمع البيان ، ج 4 ، ص 402 .\r\n","page_name":" 486 ","page_number":486},
  {"content":"\r\n\r\nخداى تعالى به حضرت داوود عليه السلام فرمايد :\r\nوَضَعْتُ الْعِزَّ فى طَاعَتى ، وَ النّاسُ يَطْلُبُونَ فى أبْوَابِ السَّلَاطِينِ فَمَتى يَجِدُونَ ؟ ! « 1 »\r\nعزّت را در طاعت خود قرار دادم و مردم آن را در درگاه پادشاهان طلب مىكنند ! پس كجا مىيابند آن را ؟ ! ( يعنى عزتى كه خير و عاقبت داشته باشد نمىيابند ) .\r\nإِلَيْهِ يَصْعَدُ الْكَلِمُ الطَّيّبُ . . . : سخنان پاكيزه ( اعتقاد به توحيد و اصول عقايد كه مفاد كلم طيب است ) به سوى قرب او يعنى خدا بالا مىرود و عمل صالح او را بالا مىبرد .\r\nوَ الَّذِين‌َيَمْكُرُونَ . . . : و كسانى كه بدىها را به نيرنگ انجام مىدهند آنها را عذابى سخت و نيرنگشان تباه و بىاثر است .\r\nاز حضرت صادق عليه السلام روايت شده است كه : مراد از الْكَلِمُ الطَّيّبُ گفتار مؤمن است كه « لا إله الا اللَّه ، محمّد رسول اللَّه ، على ولى اللَّه و خليفة رسول اللَّه » است . « 2 »\r\nدر كتاب كافى از حضرت صادق عليه السلام روايت شده كه فرمود : مراد ولايت ما اهل بيت است . . . « 3 »\r\n\r\n[ تقديرات بشر در كتابى الهى 
  ]\r\n( آيه 11 ) ( وَ اللَّهُ خَلَقَكُم مّن تُرَابٍ ثُمَّ مِن نُّطْفَةٍ ثُمَّ جَعَلَكُمْ أَزْوَ جًا وَمَا تَحْمِلُ مِنْ أُنثَى وَ لَاتَضَعُ إِلَّا بِعِلْمِه‌ِىوَ مَا يُعَمَّرُ مِن مُّعَمَّرٍ وَلَا يُنقَصُ مِنْ عُمُرِه‌ِى إِلَّا فِى كِتبٍ إِنَّ ذَ لِكَ عَلَى اللَّهِ يَسِيرٌ )\r\nتفسير :\r\nو خداوند جدّ و جدّهء نخستين شما را بلا واسطه و به نحو اعجاز از خاك آفريد ، سپس شما را كه نسل آنها هستيد از نطفه آفريد ، و يا خداوند شما را كه از نسل آدميد ابتدا از\r\n\r\n\r\n","description":"","footnote":"\r\n( 1 ) . جواهر السنية فى الأحاديث القدسيه ، ص 88 .\r\n( 2 ) . تفسير صافى ذيل آيهء شريفه و نور الثقلين ، ج 4 ، ص 353 ، ح 27 .\r\n( 3 ) . اصول كافى ، ج 1 ، ص 430 .\r\n","page_name":" 487 ","page_number":487},
  {"content":"\r\n\r\nخاك و سپس از نطفه آفريد ، آنگاه شما را جفت‌هايى نر و ماده قرار داد .\r\nو هيچ مادينه‌اى حمل برنمىدارد ( حامله نمىشود ) و بر زمين نمىنهد ( نمىزايد ) مگر به علم او ؛ زيرا هر يك از حمل و وضع حمل و مدّت زمان آن نزد خدا معلوم است . و به هيچ سالخورده‌اى عمر زياد داده نمىشود و از عمر هيچ كس كم نمىگردد مگر آن كه در كتابى ( لوح محفوظ ) ثبت است . همانا اينها ( يعنى دراز كردن و كوتاه كردن عمر ) بر خدا آسان است .\r\n\r\n[ نعمت در شورى و شيرينى دريا 
  ]\r\n( آيه 12 ) ( وَ مَا يَسْتَوِى الْبَحْرَانِ هذَا عَذْبٌ فُرَاتٌ سَآلِغٌ شَرَابُه‌ُو وَهذَا مِلْحٌ أُجَاجٌ وَ مِن كُلّ تَأْكُلُونَ لَحْمًاطَرِيًّا وَ تَسْتَخْرِجُونَ حِلْيَةً تَلْبَسُونَهَا وَ تَرَى الْفُلْكَ فِيهِ مَوَاخِرَ لِتَبْتَغُواْ مِن فَضْلِه‌ِى وَ لَعَلَّكُمْ تَشْكُرُونَ )\r\nلغت :\r\nعذب يعنى گوارا . فرات يعنى بسيار گوارا . سائغ يعنى خوش‌نوش كه به راحتى از گلو پايين رود . طرىّ يعنى تازه . مواخر جمع ماخر و آن به معنى شكافنده است .\r\nتفسير :\r\nو هرگز دو دريا ( نهرهاى بزرگ شبيه دريا و درياها ) با هم يكسان نيستند ، اين يك پاكيزه و شيرين و تشنگىزدا كه نوشيدنش گواراست و آن يك شور و تلخ مزه است .\r\nنزد بعضى اين مَثَل مؤمن و كافر است كه مساوات ميان آنها نيست ؛ زيرا يكى از حلاوت ايمان ، چشمهء گواراى عرفان است ، و ديگرى از تلخى كفر و عصيان ، منبع طغيان است .\r\nو از هر يك از اين دو دريا گوشت تر و تازه ( ماهى ) مىخوريد و زيور و زينتى را كه مىپوشيد ( يعنى زنان شما غالباً مىپوشند ) استخراج مىكنيد .\r\n\r\n","description":"","footnote":"","page_name":" 488 ","page_number":488},
  {"content":"\r\n\r\nو كشتىها را در آن شكافندهء سينه دريا مىبينى تا شما از فضل و نعمت خدا روزى خود را از راه تجارت و غيره جستجو كنيد و شايد سپاس‌گزارى كنيد .\r\nتتمّه : ممكن است بخش آخر آيه متمم تمثيل كافر و مؤمن باشد ؛ يعنى اين هر دو دريا با آن كه در بعضى فوايد ، مشارك‌اند ، در آنچه مقصود بالذات است مساوى نيستند .\r\nهمچنين مؤمن و كافر مساوى نيستند و اگرچه در بعضى صفات مانند شجاعت و سخاوت و غيره مشارك‌اند .\r\n\r\n[ نعم الهى ، عجز خدايان و فقر بشر 
  ]\r\n( آيه 13 ) ( يُولِجُ الَّيْلَ فِى النَّهَارِ وَ يُولِجُ النَّهَارَ فِى الَّيْلِ وَسَخَّرَ الشَّمْسَ وَ الْقَمَرَ كُلٌّ يَجْرِى لِأَجَلٍ مُّسَمًّى ذَ لِكُمُ اللَّهُ رَبُّكُمْ لَهُ الْمُلْكُ وَ الَّذِينَ تَدْعُونَ مِن دُونِه‌ِى مَا يَمْلِكُونَ مِن قِطْمِيرٍ )\r\nلغت :\r\nيولج مضارع باب إفعال ، و ايلاج به معنى داخل كردن است . قطمير به معنى پوست نازكى است كه ميان هستهء خرما و خرماست .\r\nتفسير :\r\nخداوند شب را داخل روز و روز را داخل شب مىكند ( به تدريج از يكى مىكاهد و به ديگرى مىافزايد ) و خورشيد و ماه را مسخّر اراده و فرمان خود نموده كه هر يك در حركت مخصوص عمودى و استداره‌اى خود براى مدّتى مشخص جريان دارد .\r\nاين است خداوند ، پروردگار شما ، مالكيت حقيقى اشياء و حاكميت تكوينى جهان هستى از آن اوست و كسانى را كه بجاى او مىخوانيد به اندازهء پوست هستهء خرما را به حقيقت مالك نيستند ؛ زيرا مالك على الاطلاق و معبود به حق فقط ذات\r\n\r\n","description":"","footnote":"","page_name":" 489 ","page_number":489},
  {"content":"\r\n\r\nمقدّس يگانهء اوست .\r\n( آيه 14 ) ( إِن تَدْعُوهُمْ لَايَسْمَعُواْ دُعَآءَكُمْ وَ لَوْ سَمِعُواْ مَا اسْتَجَابُواْ لَكُمْ وَ يَوْمَ الْقِيمَةِ يَكْفُرُونَ بِشِرْكِكُمْ وَ لَايُنَبّئُكَ مِثْلُ خَبِيرٍ )\r\nتفسير :\r\nاگر بت‌ها ( و معبودهاى باطل ) را بخوانيد خواندن و دعوت شما را نمىشنوند ؛ زيرا جماد هستند ، و جماد را شنوايى نيست .\r\nو اگر بشنوند ( مانند فرشته يا جن يا قديسين بشر كه آنها را معبود خود قرار داده‌ايد ) به شما جواب نمىگويند ؛ زيرا قدرت جواب گفتن يا اجازه و حق جواب گفتن ندارند .\r\nو روز قيامت شركتان را انكار خواهند كرد ؛ يعنى بطلان شريك قرار دادن شما ايشان را براى خداى تعالى بيان خواهند كرد .\r\nو هيچ كس تو را از حال آنان در دنيا و در آخرت مانند خبيرى آگاه ( چون خداوند ) با خبر و آگاه نمىكند .\r\n( آيه 15 ) ( يأَيُّهَا النَّاسُ أَنتُمُ الْفُقَرَآءُ إِلَى اللَّهِ وَ اللَّهُ هُوَ الْغَنِىُّ الْحَمِيدُ )\r\nتفسير :\r\nاى مردم ، همهء شما در وجود و بقا و رزق و حفظ و تمام شئون زندگى به خدا نيازمنديد ؛ زيرا فقر ذاتى داريد و از خود هيچ نداريد و بايد آن به آن از فيّاض على الاطلاق به شما فيض برسد و گرنه نيست خواهيد بود و خداست كه بىنياز و ستودهء صفات و افعال است ، او\r\n\r\n","description":"","footnote":"","page_name":" 490 ","page_number":490},
  {"content":"\r\n\r\nخالق و حافظ و رازق بشر است ، پس بشر نيازمند مطلق و او غنىّ و بىنياز مطلق است .\r\nنكته : ذكر « حميد » بعد از « غنا » به جهت اين است كه خداى متعال به غناى ذاتى خود به همهء بندگانش احسان و انعام دارد ، از اين رو سزاوار ستايش است .\r\nكاشفى در تفسير خود گويد كه ماهيات ممكنه در وجود محتاج‌اند به وجوددهنده ، و أَنتُمُ الْفُقَرَآءُ اشارهء به آن است ، و حق تعالى به حسب كمال ذاتى ، از وجودِ عالَم و عالميان مستغنى باشد ، و وَ اللَّهُ هُوَ الْغَنِىُّ عبارت از آن است . و چون ظهور كمال غنا موقوف بر وجود دادن به ممكنات است ، پس به خاطر ايجاد كه نعمتى بسيار بزرگ است مستحق حمد و ثناى كلّى باشد ، و كلمهء الْحَمِيدُ اشاره به آن است . « 1 »\r\n( آيه 16 و 17 ) ( إِن يَشَأْ يُذْهِبْكُمْ وَ يَأْتِ بِخَلْقٍ جَدِيدٍ * وَ مَا ذَ لِكَ عَلَى اللَّهِ بِعَزِيزٍ )\r\nتفسير :\r\nخداوند ، اگر بخواهد شما را از بين مىبرد - يعنى همه شما را هلاك مىكند - و مخلوق جديدى به وجود مىآورد - يعنى قومى ديگر را كه مطيع‌تر باشند خلق مىكند - و اين كار بر خدا دشوار و سنگين نيست ؛ بلكه در نهايت سهولت و آسانى است .\r\nتبصره : آيهء شريفه دالّ است بر غضب الهى بر اهل كفر و طغيان و شرك و عصيان ، پس بايد اينها از مخالفت بپرهيزند ؛ زيرا عاقبتش وخيم است .\r\nدر كافى از حضرت صادق عليه السلام فرمود :\r\nتَعَوَّذُوا بِاللَّهِ مِنْ سَطَوَاتِ اللَّهِ بِاللَّيْلِ وَالنَّهَارِ . قَالَ : قُلْتُ : وَمَا سَطَوَاتُ اللَّهِ ؟ قَالَ : الأخْذُ عَلَى الْمَعَاصي « 2 » :\r\nشب و روز پناه بريد به خدا از سطوات الهى . راوى گويد : گفتم : سطوات خدا\r\n\r\n\r\n","description":"","footnote":"\r\n( 1 ) . تفسير منهج الصادقين ، ج 7 ، ص 439 .\r\n( 2 ) . اصول كافى ، ج 2 ، ص 269 .\r\n","page_name":" 491 ","page_number":491},
  {"content":"\r\n\r\nچيست ؟ فرمود : گرفتن ( به عقوبت ) بر ارتكاب معاصى است .\r\n\r\n[ وزر و و بال ، اختصاصى است 
  ]\r\n( آيه 18 ) ( وَ لَاتَزِرُ وَازِرَةٌ وِزْرَ أُخْرَى وَ إِن تَدْعُ مُثْقَلَةٌ إِلَى حِمْلِهَا لَايُحْمَلْ مِنْهُ شَىْءٌ وَ لَوْ كَانَ ذَا قُرْبَى إِنَّمَا تُنذِرُ الَّذِينَ يَخْشَوْنَ رَبَّهُم بِالْغَيْبِ وَ أَقَامُواْ الصَّلَوةَ وَ مَن تَزَكَّى فَإِنَّمَا يَتَزَكَّى لِنَفْسِه‌ِى وَ إِلَى اللَّهِ الْمَصِيرُ )\r\nلغت :\r\nوازره صفت نفس مقدَّر است يعنى شخص گناهدار ، و وزر به معنى بار سنگين گناه است .\r\nمثقلة يعنى كسى كه از گناه ، سنگين بار شده است .\r\nتفسير :\r\nو هيچ گرانبار از گناه ، بار گناه ديگرى را برنمىدارد ؛ يعنى هيچ كس در دنيا مستحق عقوبت كار ديگرى نمىشود و در آخرت نيز عقوبت ديگران را تحمّل نمىكند . و اگر شخص گرانبارِ از گناه ، ديگرى را براى برداشتن بار گناهش بخواند چيزى از آن برداشته نمىشود هر چند از خويشاوندان او باشد .\r\nمراد آن است كه هر چند گناهكار خويشان و كسان خود را بخواند و از آنان درخواست كند كه چيزى از گناهان او را بردارند ، هيچ كس اجابت نكند .\r\nإِنَّمَا تُنذِرُ الَّذِينَ . . . : جز اين نيست كه تو كسانى را انذار مىكنى كه از پروردگارشان در نهان و پنهانى بترسند و نماز را به پا دارند . و هر كس در عقيده و اخلاق و عمل ، پاكيزگى جويد جز اين نيست كه به سود خود پاكيزگى مىجويد و بازگشت همه به سوى خداست .\r\nنكته : طبرسى رحمه الله فرمايد : عطف فعل ماضى بر فعل مستقبل ، اشعار است به اختلاف در معنى ، چون خشيت لازم است در همهء اوقات باشد ، پس فعل مستقبل ، دالّ بر دوام آمده\r\n\r\n","description":"","footnote":"","page_name":" 492 ","page_number":492},
  {"content":"\r\n\r\nاست ، به خلاف نماز كه در اوقات مخصوصه ادا مىشود . « 1 »\r\n\r\n[ بشير و نذير بودن پيغمبر براى همگان 
  ]\r\n( آيهء 19 و 20 و 21 و 22 و 23 ) ( وَ مَا يَسْتَوِى الْأَعْمَى وَ الْبَصِيرُ * وَ لَاالظُّلُمتُ وَ لَاالنُّورُ * وَلَا الظّلُّ وَ لَاالْحَرُورُ * وَ مَا يَسْتَوِى الْأَحْيَآءُ وَ لَاالْأَمْوَ تُ إِنَّ اللَّهَ يُسْمِعُ مَن يَشَآءُ وَ مَآ أَنتَ بِمُسْمِعٍ مَّن فِى الْقُبُورِ * إِنْ أَنتَ إِلَّا نَذِيرٌ )\r\nلغت :\r\nظِل يعنى سايه ، و حرور يعنى گرماى شديد كه در اثر تابش آفتاب باشد .\r\nتفسير :\r\nنابينا و بينا يكسان نيستند ( مؤمنان و كافران برابر نيستند ) ؛\r\nو نه تاريكىها و روشنايى ( جهل و كفر و رذايل اخلاق و اعمال زشت با علم و ايمان و فضايل اخلاقى و اعمال صالحه ) ؛\r\nو نه سايه و گرماى سوزان ( پاداش‌هاى نيك بهشت و رحمت و راحت و كيفرهاى سخت و عذاب جهنّم ) ؛\r\nو نيز زندگانِ مغز و دل كه اهل ايمان‌اند و مردگان فكر و قلب كه اهل كفر و جهالت‌اند يكسان نيستند .\r\nإِنَّ اللَّهَ يُسْمِعُ . . . : بىترديد خداوند هر كس را بخواهد پس از پذيرش دعوت دين ، راه‌هاى تكامل دينى و انسانى را به او مىشنواند و تو هرگز اهل قبور را نمىتوانى شنواند .\r\nإِنْ أَنتَ إِلَّا نَذِيرٌ . . . : و تو انذاركننده‌اى بيش نيستى ( نه فعلًا مأمور به جنگ هستى و نه مأمورى كه كافران را بر انتفاع از سخن حق و ايمان اجبار نمايى ؛ بلكه فقط ابلاغ و انذار بر\r\n\r\n\r\n","description":"","footnote":"\r\n( 1 ) . مجمع البيان ، ج 4 ص 405 .\r\n","page_name":" 493 ","page_number":493},
  {"content":"\r\n\r\nعهده تو است .\r\nيعنى چنانچه شنوانيدن سخن به مردگان ممكن نيست همچنين شنوانيدن سخن حق به كسانى كه بر كفر و عناد و انكار حق اصرار دارند نيز غيرممكن است .\r\nمراد اسماع حق بر وجه انتفاع است ، و چون كافر و معاند از استماع حق انتفاع نمىيابند ، پس گوييا نمىتوانند آن را استماع كنند .\r\n\r\n[ هر قومى يك بيم‌دهنده 
  ]\r\n( آيه 24 ) ( إِنَّآ أَرْسَلْنكَ بِالْحَقّ بَشِيرًا وَ نَذِيرًا وَ إِن مّنْ أُمَّةٍ إِلَّا خَلَا فِيهَا نَذِيرٌ )\r\nلغت :\r\nخلا فعل ماضى به معنى « گذشته است » مىباشد .\r\nتفسير :\r\nهمانا ما تو را به حق و مطابق عقل و حكمت و رحمت و نظام اتم خلقت ، مژده‌دهندهء مؤمنان و بيم دهندهء كافران فرستاديم ، يا همانا تو را به دين حق كه اسلام است ، يا تو را در حالى كه حق و از اهل حق و درست كردار و راست گفتار هستى ، مژده‌دهنده و بيم‌دهنده فرستاديم و هيچ امتى نبوده مگر اين كه ميان آنها بيم‌دهنده‌اى ( پيامبرى يا وصى معصومى يا دانشمند صالحى ) بوده است .\r\nتبصره : هيچ عصرى از نذيرى كه حجت باشد خالى نبوده ؛ و مراد از حجت ، يا پيغمبراست يا امام . بنابراين در زمان فترت كه ما بين زمان حضرت عيسى عليه السلام و حضرت خاتم صلى الله عليه و آله مىباشد نيز حجّت بوده ، منتها احكام الهى بواسطهء جاهليّت مندرس شده بود .\r\nمحدّث خبير حاجى نورى - رضوان اللَّه عليه - در نفس الرحمن فرمايد : از برخى روايات كه در منهج و اكمال الدين است استفاده مىشود كه : حضرت سلمان - رضوان اللَّه عليه - از اوصياءِ حضرت عيسى ؛ بلكه آخرين آنها بوده است . « 1 »\r\n\r\n\r\n","description":"","footnote":"\r\n( 1 ) . نفس الرحمان فى فضائل سلمان - باب اوّل - ص 4 .\r\n","page_name":" 494 ","page_number":494},
  {"content":"\r\n\r\n\r\n[ سنّت تكذيب و كيفر الهى 
  ]\r\n( آيه 25 و 26 ) ( وَ إِن يُكَذّبُوكَ فَقَدْ كَذَّبَ الَّذِينَ مِن قَبْلِهِمْ جَآءَتْهُمْ رُسُلُهُم بِالْبَيّنتِ وَ بِالزُّبُرِ وَ بِالْكِتبِ الْمُنِيرِ * ثُمَّ أَخَذْتُ الَّذِينَ كَفَرُواْ فَكَيْفَ كَانَ نَكِيرِ )\r\nلغت :\r\nبيّنات جمع بيّنه ، و زُبر جمع زبور و آن به معنى كتاب است . و نكير در اصل « نكيرى » بوده و ياء آن افتاده است .\r\nتفسير :\r\nاگر تو را تكذيب مىكنند عجبى نيست و متأثر مباش ، همانا كسانى هم كه پيش از آنها بودند پيامبران خدا را تكذيب كردند در حالى كه رسولانشان براى آنها معجزات و دلايل روشن نبوّت و نوشته‌هاى پند و اندرز و معرفت و كتاب روشنىافروز شريعت ( مانند صحف شيث و ادريس و ابراهيم و تورات و انجيل ) آورده بودند .\r\nثُمَّ أَخَذْتُ . . . : سپس كسانى را كه كفر ورزيدند و پيامبران را تكذيب كردند به كيفر گرفتيم ، پس بنگر كه عكس العمل ما در مقابل انكار آنها چگونه بوده است .\r\nتتمّه : طبرسى رحمه الله در مجمع مىفرمايد : بينات به معنى معجزات باهرات و حجج واضحات است ، و كتاب منير به معنى كتاب واضح و بيّن است . « 1 »\r\n( آيه 27 ) ( أَلَمْ تَرَ أَنَّ اللَّهَ أَنزَلَ مِنَ السَّمَآءِ مَآءً فَأَخْرَجْنَا بِه‌ِى ثَمَرَ تٍ مُّخْتَلِفًا أَلْوَ نُهَا وَ مِنَ الْجِبَالِ جُدَدُم بِيضٌ وَ حُمْرٌ مُّخْتَلِفٌ أَلْوَ نُهَا وَ غَرَابِيبُ سُودٌ )\r\n\r\n\r\n","description":"","footnote":"\r\n( 1 ) . مجمع البيان طبرسى ، ج 4 ، ص 406 .\r\n","page_name":" 495 ","page_number":495},
  {"content":"\r\n\r\nلغت :\r\nثمرات جمع ثمره و آن به معنى ميوه است .\r\nجدد به معنى راه‌هاست : بيض جمع ابيض به معنى سفيد ، و حُمُر جمع احمر به معنى سرخ ، و سود جمع اسود به معنى سياه است .\r\nغرابيب جمع غربيب و آن به معنى بسيار سياه ، و سود تأكيد آن است .\r\nتفسير :\r\nآيا نديده‌اى كه خداوند از آسمان ، آبى به صورت باران و برف و تگرگ فرو فرستاد و به وسيلهء آن ميوه‌هايى با انواع و اصناف و رنگ‌هاى گوناگون از زمين بيرون آورديم .\r\nو از كوه‌ها راه‌هايى است سفيد و سرخ با رنگ‌هاى مختلف و سياه پررنگ ( از خود كوه‌هاى روى كره زمين رشته‌هايى رنگارنگ و در كوه‌ها جاده‌هايى رنگارنگ است ) حاصل اين كه كوه‌ها با اقسام و الوان مختلفه از آيات قدرت الهى است .\r\nأَلَمْ تَرَ أَنَّ اللَّهَ : آيا نمىبينى - اى بيننده - به درستى كه خداى تعالى به محض قدرت و رحمت ، أَنزَلَ مِنَ السَّمَآءِ مَآءً : از آسمان آب را نازل فرمايد كه باران است ، فَأَخْرَجْنَا بِهِ ثَمَرَ تٍ : پس بيرون آورديم ما به آن آب ، ميوه‌جات را ؟\r\nنكته : عدول به تكلم به جهت تخصيص فعل است ؛ يعنى ماييم توانا كه به آن آب ، ميوه‌ها را بيرون مىآوريم .\r\n\r\n[ تنوع رنگ در آفرينش الهى 
  ]\r\n( آيه 28 ) ( وَ مِنَ النَّاسِ وَ الدَّوَآبّ وَ الْأَنْعمِ مُخْتَلِفٌ أَلْوَ نُه‌ُو كَذَ لِكَ إِنَّمَا يَخْشَى اللَّهَ مِنْ عِبَادِهِ الْعُلَمؤُاْ إِنَّ اللَّهَ عَزِيزٌ غَفُورٌ )\r\nتفسير :\r\nو از مردم و جنبندگان و چهارپايان نيز انواع متعدد و رنگ‌هاى مختلف است . مانند اختلاف رنگ‌هاى ميوه‌ها و كوه‌ها ، آرى امر قدرت و حكمت خدا اين گونه است .\r\n\r\n","description":"","footnote":"","page_name":" 496 ","page_number":496},
  {"content":"\r\n\r\n\r\n[ تلازم دانش و ترس از خدا 
  ]\r\nإِنَّمَا يَخْشَى اللَّهَ مِنْ عِبَادِهِ الْعُلَمؤُا : جز اين نيست كه از ميان بندگان خدا تنها دانشمندان و عالمان از او مىترسند .\r\nچون خشيت ، فرع معرفت به خدا و علم به صفات و افعال اوست ، و هر كه دانش و معرفت او بيشتر است ترس او زيادتر باشد ، و لذا حضرت پيغمبر صلى الله عليه و آله فرمود :\r\nإنِّى أخْشَاكُمْ بِاللَّهِ :\r\nبه درستى كه من ترسناك‌ترين شما هستم به خدا . و نيز فرمود :\r\nأعْلَمُكُم بِاللَّهِ أشَدُّكُمْ لَهُ خَشيَةً « 1 » :\r\nهر كه از شما معرفت او به خدا بيشتر است خوف او زيادتر است .\r\nو اين بديهى است هر كه عارف و عالم به مقام ربوبى نباشد خائف نباشد .\r\nتبصره : خشيت ، ترس خاص باشد ، و آن عبارت است از حالت نفسانيه كه از شعور به عظمت پروردگار و هيبت او ، و وقوف بر نقصان خود و قصور از اداى بندگى خداوند متعال ناشى شود ، و اين حالت حاصل نگردد مگر براى كسى كه بر جلال كبريايى مطلع شود و عالم باشد حقيقتاً به عظمت الهى ، و لذا خشيت ، به علما تخصيص يافته است .\r\nابن عباس گفته : مراد ، حق تعالى آن است كه : « إنّما يَخافُني مِن خَلقي مَن عَلِمَ جَبروتي و عِزَّتي وَ سُلطاني » . « 2 » إِنَّ اللَّهَ عَزِيزٌ غَفُورٌ : به درستى كه خدا مقتدر غالب است در انتقام كشيدن از كسى كه به طغيان اصرار داشته باشد ، و آمرزنده است كسى را كه از عصيان تائب شود .\r\nتتمّه : طبرسى رحمه الله در مجمع فرمايد : تخصيص علما به خشيت به جهت آن است كه عالم از عقاب الهى بيشتر از جاهل حذر مىكند به خاطر اين كه به خدا و توحيد او عارف است و به حساب و ثواب و عقاب عقيده دارد .\r\nاز حضرت صادق عليه السلام روايت شده است :\r\nيَعْنى بِالْعُلَمَاءِ مَنْ صَدَّقَ قَوْلَهُ عَمَلُهُ ، وَمَنْ لَمْ يُصَدِّقْ قَوْلَهُ عَمَلُهُ لَيْسَ بِعَالِمٍ :\r\nيعنى مراد حق تعالى از علما كسانى هستند كه كردار آنها مصدّق گفتار آنها باشد ، و هر كه عمل او موافق و مصدّق قول او نباشد عالم نيست . « 3 »\r\n\r\n\r\n","description":"","footnote":"\r\n( 1 ) . هر دو حديث در منهج الصادقين ، ج 7 ، ص 445 .\r\n( 2 ) . مجمع البيان ، ج 4 ، ص 407 .\r\n( 3 ) . مجمع البيان ، ج 4 ، ص 407 .\r\n","page_name":" 497 ","page_number":497},
  {"content":"\r\n\r\n\r\n[ تجارت بىزيان 
  ]\r\n( آيه 29 و 30 ) ( إِنَّ الَّذِينَ يَتْلُونَ كِتبَ اللَّهِ وَ أَقَامُواْ الصَّلَوةَ وَ أَنفَقُواْ مِمَّا رَزَقْنهُمْ سِرًّا وَ عَلَانِيَةً يَرْجُونَ تِجرَةً لَّن تَبُورَ * لِيُوَفّيَهُمْ أُجُورَهُمْ وَ يَزِيدَهُم مّن فَضْلِه‌ِى إِنَّه‌ُو غَفُورٌ شَكُورٌ )\r\nلغت :\r\nتبور فعل مضارع از ماده بَور ، و آن به معنى بىنتيجه و بىاثر بودن است .\r\nتفسير :\r\nبه يقين آنان كه هميشه كتاب خدا را تلاوت مىكنند يا احكامى را كه در آن است متابعت مىكنند و نماز را در اوقات آن با شرايط و آداب به پا داشته و از آنچه به آنها روزى داده‌ايم پنهانى و آشكارا انفاق مىكنند ( پنهانى براى اين كه از شائبهء ريا دور و خالص براى خدا باشد و آشكارا براى اين كه ديگران را به انفاق ترغيب كنند . يا پنهانى در صدقات مستحبه و آشكارا در واجبات مانند زكات ) اميد مىدارند به اين عمل‌ها تجارتى را كه كساد و زيان نداشته باشد و فانى نگردد . مراد طلب ثواب ابدى و تحصيل اجر اخروى است .\r\nلِيُوَفّيَهُمْ أُجُورَهُمْ . . . : يعنى اميد دارند به تجارتى كه از آن كساد منتفى باشد و رواج داشته باشد تا به سبب آن خداى تعالى اجرهاى ايشان را به تمامى و كمال بديشان رساند ، يا جميع اين افعال را به جا مىآورند تا حق تعالى اجر آنها را به تمامى به آنها رساند ، و از فضل خويش بر پاداش آنها بيفزايد ؛ زيرا او بسيار آمرزنده و حق شناس و سپاس‌گزار است .\r\nابن مسعود از حضرت رسول صلى الله عليه و آله روايت نموده كه مراد از زيادتى فضل الهى ، عطاى\r\n\r\n","description":"","footnote":"","page_name":" 498 ","page_number":498},
  {"content":"\r\n\r\nشفاعت است ؛ « 1 » يعنى شفاعت ايشان را قبول مىفرمايد .\r\nگفته شده : اين آيه در حق قاريان قرآن و تاليان فرقان است كه به جهت طمع ثواب اخروى به تلاوت آن مشغول‌اند . يعنى آنها يكى از مصاديق اين آيهء كريمه هستند .\r\n\r\n[ سادات سه دسته‌اند 
  ]\r\n( آيه 31 ) ( وَ الَّذِى أَوْحَيْنَآ إِلَيْكَ مِنَ الْكِتبِ هُوَ الْحَقُّ مُصَدّقًا لّمَا بَيْنَ يَدَيْهِ إِنَّ اللَّهَ بِعِبَادِه‌ِى لَخَبِيرُم بَصِيرٌ )\r\nتفسير :\r\nو آنچه از كتاب به تو وحى كرديم حق محض است و از جانب حق و به حق نازل شده در حالى كه تصديق‌كننده است آنچه را كه پيش از آن بوده از كتاب‌هاى آسمانى و شرايع الهى مانند تورات و انجيل و زبور ؛ يعنى قرآن در اصول معارف با آنها مطابق و موافق است .\r\nإِنَّ اللَّهَ بِعِبَادِهِ لَخَبِيرٌ بَصِيرٌ : همانا خداى تعالى به بندگان خود آگاه است يعنى ضماير ايشان را مىداند ، و بيناست يعنى ظواهر ايشان را مىداند و احوال آنها از تصديق و تكذيب قرآن بر او پوشيده نيست .\r\n( آيه 32 ) ( ثُمَّ أَوْرَثْنَا الْكِتبَ الَّذِينَ اصْطَفَيْنَا مِنْ عِبَادِنَا فَمِنْهُمْ ظَالِمٌ لّنَفْسِه‌ِى وَ مِنْهُم مُّقْتَصِدٌ وَ مِنْهُمْ سَابِق‌ُم بِالْخَيْرَ تِ بِإِذْنِ اللَّهِ ذَ لِكَ هُوَ الْفَضْلُ الْكَبِيرُ )\r\nتفسير :\r\nسپس ما اين كتاب را به كسانى از بندگانمان كه آنها را به عنوان امّت پيامبر خاتم و اهل اسلام برگزيديم به ميراث داده و عطا فرموديم ، پس برخى از آنها ستمكار بر خويش\r\n\r\n\r\n","description":"","footnote":"\r\n( 1 ) . منهج الصادقين ، ج 7 ص 446 يا تلخيص .\r\n","page_name":" 499 ","page_number":499},
  {"content":"\r\n\r\nهستند مانند گنهكاران و كسانى كه در عمل به قرآن كوتاهى مىكنند ، و برخى از آنها ميانه رو هستند نظير عادلان و صالحانِ آنها ، و برخى از آنان به اذن تكوينى خدا سبقت گيرنده به همهء خيرات هستند ( معصومان امّت كه وارث كتاب‌اند ) ، آرى اين كتاب و وجود معصومان و صالحان براى امّت همان فضل بزرگ است .\r\nدر تفسير اين آيهء شريفه و اين كه مقصود از سه گروهى كه در آيه ياد شده‌اند چه كسانى هستند روايات متعددى هست :\r\n1 - از حضرت باقر و صادق عليهما السلام نقل شده كه فرموده‌اند : هى لنا خاصّة و إيّانا عنى « 1 » .\r\nيعنى اين آيه مخصوص به ماست و خداى متعال ما را از اين آيه قصد كرده است .\r\n2 - از حضرت باقر عليه السلام روايت شده كه : اين آيه در حق اولاد على و فاطمه عليهما السلام است . « 2 »\r\n3 - حضرت كاظم عليه السلام بعد از تلاوت اين آيه فرمود : ماييم آن كسانى كه برگزيد ما را خداى عزوجل ، و وارث قرار داده ما را به اين كتابى كه تبيان هر چيزى در اوست . « 3 »\r\n4 - از حضرت رضا عليه السلام روايت شده كه فرمود : اين آيه در حق اولاد فاطمه عليها السلام است ، و سابق به خيرات ، امام عليه السلام و مقتصد ، عارف به امام ؛ و ظالم به نفس ، آن كسى است كه معرفت به امام نداشته باشد . « 4 »\r\n5 - از حضرت امام حسن عسكرى عليه السلام روايت شده كه فرمود : تمام ايشان از آل محمّد هستند ؛ ظالم به نفس كسى است كه اقرار ننموده به امام ، و مقتصد كسى است كه عارف به امام باشد ، و سابق به خيرات ، امام است . « 5 »\r\n6 - از حضرت صادق عليه السلام روايت شده كه فرمود : نازل شد اين آيه در حق ما و در حق ذريّهء ما . « 6 »\r\n7 - حضرت باقر عليه السلام فرمود : اما ظالم به نفس ( از ما ) كسى است كه عمل صالح و سيّئه هر دو را\r\n\r\n\r\n","description":"","footnote":"\r\n( 1 ) . منهج الصادقين ، ج 7 ، ص 448 .\r\n( 2 ) . تفسير صافى ، ذيل آيهء شريفه ، و نور الثقلين ، ج 4 ، ص 362 ، ح 79 به نقل از بصائر .\r\n( 3 ) . صافى ، ذيل آيهء شريفه به نقل از اصول كافى ، ج 1 ص 176 - 177 .\r\n( 4 ) . صافى ، ذيل آيهء شريفه به نقل از كافى ، ج 1 ، ص 167 - 168 .\r\n( 5 ) . صافى ، ذيل آيهء شريفه و نور الثقلين ، ج 4 ، ص 364 ، ح 87 به نقل از خرائج .\r\n( 6 ) . صافى ، ذيل آيهء شريفه به نقل از مناقب ابن شهر آشوب ، ج 4 ، ص 130 .\r\n","page_name":" 500 ","page_number":500},
  {"content":"\r\n\r\nانجام دهد ؛ اما مقتصد كسى است كه متعبد و كوشاى در عبادت باشد ؛ اما سابق به خيرات پس على و حسن و حسين عليهم السلام و كسى است كه كشته شود و شهيد گردد از آل محمد صلى الله عليه و آله . « 1 »\r\n8 - ابو حمزهء ثمالى روايت نموده كه خدمت حضرت امام زين العابدين عليه السلام بودم ، دو مرد از اهل عراق وارد شدند و گفتند : يا بن رسول اللَّه ، ما را خبر ده از تفسير اين آيه . حضرت فرمود : شما چه گوييد : گفتند : ما نمىدانيم . حضرت سه مرتبه فرمود : نزلت واللَّه فينا أهل البيت : به خدا سوگند دربارهء ما اهل بيت نازل شده . پس من پرسيدم : يا بن رسول اللَّه ، از ذريهء على بن ابى طالب عليه السلام آن كه ظالم به نفس خود باشد كيست ؟ فرمود : كسى كه حسنه و سيئهء او يكسان است و هيچ يك بر ديگرى غالب نباشد . پس پرسيدم : مقتصد ( از شما ) كيست ؟\r\nفرمود : كسانىاند كه در منازل خود به عبادت و ذكر و تلاوت كتاب خدا اوقات صرف نمايند تا مرگ آنها برسد . آنگاه پرسيدم : مراد از سابقان به خيرات چه كسانى هستند ؟ فرمود : آنانند كه در راه خدا مجاهده كنند و مردم را به راه راست دعوت نمايند مانند على بن ابى طالب و ذريهء آن حضرت كه اهل عصمت و طهارت هستند . « 2 »\r\n\r\n[ باغ ، طلا ، مرواريد ، حرير و سُرور ، پاداش سابقان 
  ]\r\n( آيه 33 ) ( جَنتُ عَدْنٍ يَدْخُلُونَهَا يُحَلَّوْنَ فِيهَا مِنْ أَسَاوِرَ مِن ذَهَبٍ وَ لُؤْلُؤًا وَلِبَاسُهُمْ فِيهَا حَرِيرٌ )\r\nلغت :\r\nيحلّون مضارع مجهول و مصدر آن تحليه به معنى زينت كردن است .\r\nأساور جمع اسوره و آن جمع سِوار و آن به معنى دستبند است .\r\nتفسير :\r\n( يعنى پاداش « الذين اصطفينا من عبادنا ) است بهشت‌هاى جاودانه‌اى كه در آن داخل مىشوند ، در آن جا با دستبندهايى از طلا و با لؤلؤ ، آراسته و زينت داده مىشوند و\r\n\r\n\r\n","description":"","footnote":"\r\n( 1 ) . مجمع البيان ، ج 4 ، ص 409 .\r\n( 2 ) . منهج الصادقين ، ج 7 ، ص 449 .\r\n","page_name":" 501 ","page_number":501},
  {"content":"\r\n\r\nلباسشان در آن جا حرير است .\r\n( آيه 34 ) ( وَ قَالُواْ الْحَمْدُ لِلَّهِ الَّذِى أَذْهَبَ عَنَّا الْحَزَنَ إِنَّ رَبَّنَا لَغَفُورٌ شَكُورٌ )\r\nتفسير :\r\nاهل بهشت گويند : سپاس و ستايش از آن خداوندى است كه با شفقت و لطف و قدرت كاملهء خود اندوه و غصهء جهنّم را ، يا هموم دنيا را از ما برداشت . إِنَّ رَبَّنَا لَغَفُورٌ شَكُورٌ : همانا پروردگار ما بسيار آمرزنده است گناهان را ، و قدرشناس نيكىها و جزا دهندهء فرمان‌برداران و سپاس‌گزاران است .\r\nدر كتاب عدة الداعى آمده : شكور به اين معنى است كه يَسير و كم را قبول فرمايد و ثواب كثير عطا نمايد . « 1 »\r\n( آيه 35 ) ( الَّذِى أَحَلَّنَا دَارَ الْمُقَامَةِ مِن فَضْلِه‌ِى لَايَمَسُّنَا فِيهَا نَصَبٌ وَ لَايَمَسُّنَا فِيهَا لُغُوبٌ )\r\nلغت :\r\nأحلّ يعنى جاى داده . نصب به معنى تعجب و سختى ، و لغوب به معنى خسته شدن است .\r\nتفسير :\r\nهمان خدايى كه ما را از فضل و احسان و بزرگوارى خود در خانهء اقامت‌گاه دائمى ( بهشت ) جاى داد و ساكن گردانيد كه در آن نه رنجى به ما مىرسد و نه خستگى و ملالى به\r\n\r\n\r\n","description":"","footnote":"\r\n( 1 ) . ترجمهء عدة الداعى ( كتابفروشى جعفرى - مشهد ) ، ص 343 و منهج الصادقين ، ج 7 ص 455 .\r\n","page_name":" 502 ","page_number":502},
  {"content":"\r\n\r\nما دست مىدهد .\r\n\r\n[ التماس كافران در دوزخ 
  ]\r\n( آيه 36 ) ( وَالَّذِينَ كَفَرُواْ لَهُمْ نَارُ جَهَنَّمَ لَايُقْضَى عَلَيْهِمْ فَيَمُوتُواْ وَلَا يُخَفَّفُ عَنْهُم مّنْ عَذَابِهَا كَذَ لِكَ نَجْزِى كُلَّ كَفُورٍ )\r\nتفسير :\r\nو آنان كه به خدا و رسول او كفر ورزيدند براى آنها آتش جهنّم است كه نه بر آنها حكم مرگ صادر مىشود تا بميرند و نه از عذاب جهنّم بر آنها تخفيف داده مىشود . ( آرى ) اين گونه هر كافر و ناسپاس را جزا و پاداش مىدهيم .\r\nتنبيه : آيهء شريفه تهديد عظيمى است نسبت به كسانى كه ناسپاسى و حق ناشناسى منعم حقيقى را پيش گيرند و به خود نيايند .\r\nاز حضرت رسول صلى الله عليه و آله روايت شده است كه فرمود : اگر در اين مسجد صد هزار نفر يا زياده باشند و يكى از اهل جهنّم نفس بكشد و اثر او به ايشان برسد ، مسجد و هر كه در آن است بسوزند .\r\n( آيه 37 ) ( وَ هُمْ يَصْطَرِخُونَ فِيهَا رَبَّنَآ أَخْرِجْنَا نَعْمَلْ صلِحًا غَيْرَ الَّذِى كُنَّا نَعْمَلُ أَوَ لَمْ نُعَمّرْكُم مَّا يَتَذَكَّرُ فِيهِ مَن تَذَكَّرَ وَ جَآءَكُمُ النَّذِيرُ فَذُوقُواْ فَمَا لِلظلِمِينَ مِن نَّصِيرٍ )\r\nلغت :\r\n« اصطراخ » به معنى فرياد كشيدن و ناله كردن و استغاثه است .\r\nتفسير :\r\nكافران در آن جا ( جهنّم ) فرياد بر مىكشند و استغاثه مىكنند : پروردگارا ، ما را از جهنّم بيرون آور و به دنيا برگردان تا اعمال صالحه و شايسته به جا آوريم . غير از آنچه انجام\r\n\r\n","description":"","footnote":"","page_name":" 503 ","page_number":503},
  {"content":"\r\n\r\nمىداديم . به آنها با توبيخ و سرزنش گفته مىشود : آيا شما را آن قدر عمر و مهلت نداديم كه هر كه پندپذير بود متذكر مىشد ؟ !\r\nمراد عمرى است كه مكلّف در آن براى تفكّر و تذكّر تمكّن داشته باشد و اين شامل مكلّفانى هم كه در جوانى و نوجوانى از دنيا بروند مىشود .\r\nاز حضرت امير المؤمنين عليه السلام روايت شده است :\r\nالْعُمْرُ الَّذي أعْذَرَ اللَّهُ فِيهِ إلَى ابْنِ آدَمَ سِتّونَ سَنَةً « 1 » :\r\nعمرى كه حق تعالى عذر قرار داده براى پسر آدم شصت سال است . « 2 » و در روايت است كه پيغمبر صلى الله عليه و آله فرمود : روز قيامت ندا كنند : « أين أبناء الستّين » كجايند آنان كه عمر ايشان به شصت رسيده است ، بعد فرمود : آنها كسانى هستند كه حق تعالى در شأن ايشان فرموده : أَوَ لَمْ نُعَمّرْكُم مَّا يَتَذَكَّرُ فِيهِ مَن تَذَكَّرَ\r\nو نزد بعضى هجده سال ، نزد بعضى بيست سال و نزد بعضى چهل سال است و همه درست است ؛ يعنى به هجده ساله ، بيست ساله ، چهل‌ساله و شصت ساله گفته مىشود :\r\nأَوَ لَمْ نُعَمّرْكُم . . . .\r\nوَ جَآءَكُمُ النَّذِيرُ : و براى شما بيم‌دهنده و ترساننده آمد . مراد ، پيغمبر و كتاب خداست ، و نزد بعضى مراد پيرى است .\r\nحاصل آن كه خداى تعالى مىفرمايد كه آيا عمرى به شما داده نشد كه تذكّر يابيد و ترساننده براى شما نيامد تا متنبّه شويد ؟\r\nفَذُوقُواْ فَمَا لِلظلِمِينَ مِن نَّصِيرٍ : پس بچشيد عذاب را ، و براى ستمكاران با كفر و شرك هرگز يارىكننده‌اى نيست .\r\n( آيه 38 ) ( إِنَّ اللَّهَ علِمُ غَيْبِ السَّموَ تِ وَ الْأَرْضِ إِنَّه‌ُو عَلِيم‌ُم بِذَاتِ الصُّدُورِ )\r\n\r\n\r\n","description":"","footnote":"\r\n( 1 ) . مجمع البيان ، ج 4 ص 410 .\r\n( 2 ) . مجمع البيان ، ج 4 ص 410 .\r\n","page_name":" 504 ","page_number":504},
  {"content":"\r\n\r\nتفسير :\r\nهمانا خداوند ، داناى غيب آسمان‌ها و زمين است ، و اسرار مخفى آسمان‌ها و زمين و آنچه را در آنها از حيطهء فكرى و حواسّ ظاهرى هر ذىشعورى پنهان است مىداند . بىترديد او به آنچه در سينه‌هاست داناست و آنچه در خاطر هر كس خطور كند مىداند .\r\nإِنَّهُ عَلِيم‌ُم بِذَاتِ الصُّدُورِ : اين تعليل علم الهى است به جميع مغيبات ؛ زيرا هرگاه خداوند ، عالم و دانا باشد به آنچه در سينه‌هاست كه اخفى از همهء مغيبات است ، پس حتماً به غير آن و به تمام اشيا از كلّى و جزئى و نهانى و آشكارا داناست .\r\n\r\n[ عواقب كفر 
  ]\r\n( آيه 39 ) ( هُوَ الَّذِى جَعَلَكُمْ خَللِفَ فِى الْأَرْضِ فَمَن كَفَرَ فَعَلَيْهِ كُفْرُه‌ُو وَ لَايَزِيدُ الْكفِرِينَ كُفْرُهُمْ عِندَ رَبّهِم‌ْإِلَّا مَقْتًا وَ لَايَزِيدُ الْكفِرِينَ كُفْرُهُمْ إِلَّا خَسَارًا\r\nلغت :\r\nخلائف جمع خليفه و آن به معنى جانشين است . مقت به معنى بغض شديد است .\r\nتفسير :\r\nاوست كه شما را در روى زمين جانشين گذشتگان و پيشينيان قرار داد و آنچه در اختيار آنها بود از قليل و كثير در اختيار شما قرار داد تا از آنها بهره‌ور شويد و سپاس گزاريد و به توحيد معتقد شده و به اطاعت و كارهايى كه موجب رضاى اوست اقدام كنيد و سركشى و ناسپاسى ننماييد ، و اين نعمتى بس بزرگ و موهبتى عظيم است كه به قدرت كاملهء خود و از روى حكمت به شما ارزانى داشته است .\r\nفَمَن كَفَرَ فَعَلَيْهِ كُفْرُهُ . . . : پس هر كه كفر ورزد و منعم حقيقى را ناسپاسى كند پس كفرش\r\n\r\n","description":"","footnote":"","page_name":" 505 ","page_number":505},
  {"content":"\r\n\r\nبه زيان خود اوست و و بال كفر كه عذاب دوزخ است به خود او برمىگردد و كافران را كفرشان جز مبغوضيت در نزد پروردگارشان نمىافزايد و كافران را كفرشان جز ضرر و زيان اخروى نمىافزايد .\r\n\r\n[ فريب خوردگى مشركان 
  ]\r\n( آيه 40 ) ( قُلْ أَرَءَيْتُمْ شُرَكَآءَكُمُ الَّذِينَ تَدْعُونَ مِن دُونِ اللَّهِ أَرُونِى مَاذَا خَلَقُواْ مِنَ الْأَرْضِ أَمْ لَهُمْ شِرْكٌ فِى السَّموَ تِ أَمْ ءَاتَيْنهُمْ كِتبًا فَهُمْ عَلَى بَيّنَتٍ مّنْهُ بَلْ إِن يَعِدُ الظلِمُونَ بَعْضُهُم بَعْضًا إِلَّا غُرُورًا )\r\nتفسير :\r\nاى پيامبر ، به مشركان بگو : آيا شريك خوانده‌هايتان را كه به جاى خدا مىخوانيد به دقت ديده‌ايد ؟ به من نشان دهيد چه چيزى را از زمين و چه نوعى از موجودات آن را آفريده‌اند ؟ !\r\nأَمْ لَهُمْ شِرْكٌ فِى السَّموَ تِ : يا آنها را در آفرينش يا حفظ و تدبير آسمان‌ها شركتى مىباشد كه بدان جهت سزاوار پرستش باشند ؟\r\nأَمْ ءَاتَيْنهُمْ . . . : يا آنان را كتابى آسمانى داده‌ايم كه در آن گفته باشيم كه ايشان شريك ما هستند و يا گفته باشيم كه مشركان به خاطر شركشان عذاب نمىشوند تا آنها براى شركشان به آن كتاب استناد كرده و حجّت و بيِّنه‌اى داشته باشند ؟ ( چنين نيست ) بلكه ستمكاران و مشركان يكديگر را جز وعده‌هاى فريبنده كه هيچ حقيقتى ندارد نمىدهند .\r\n( آيه 41 ) ( إِنَّ اللَّهَ يُمْسِكُ السَّموَ تِ وَ الْأَرْضَ أَن تَزُولَا وَ لَلِن زَالَتَآ إِنْ أَمْسَكَهُمَا مِنْ أَحَدٍ مّن‌م بَعْدِه‌ِى إِنَّه‌ُو كَانَ حَلِيمًا غَفُورًا )\r\n\r\n","description":"","footnote":"","page_name":" 506 ","page_number":506},
  {"content":"\r\n\r\nلغت :\r\nإمساك در اين جا به معنى نگه داشتن است .\r\nتفسير :\r\nبى ترديد خداوند ، آسمان‌ها و زمين را از اين كه از مسير نظام عالم هستى منحرف و زايل گردند نگه مىدارد و اگر زايل و منحرف شوند هرگز احدى پس از او آنها را نگه نمىدارد ؛ يعنى از دايرهء قدرت غير از خداى قادر متعال بيرون است .\r\nاو همواره بردبار و آمرزنده است .\r\nاما حليم است كه به عقوبت يهود و نصارا و اهل شرك و معصيت ، عجله نفرمايد ؛ و اما غفور است كه بعد از كفر و شرك و معصيت ، چنانچه برگردند و توبه كنند عفو فرمايد .\r\n( آيهء 42 ) ( وَ أَقْسَمُواْ بِاللَّهِ جَهْدَ أَيْمنِهِمْ لَلِن جَآءَهُمْ نَذِيرٌ لَّيَكُونُنَّ أَهْدَى مِنْ إِحْدَى الْأُمَمِ فَلَمَّا جَآءَهُمْ نَذِيرٌ مَّا زَادَهُمْ إِلَّا نُفُورًا )\r\nلغت :\r\nجهد أيمانهم يعنى قسم‌هاى مؤكّد . و نفور به معنى نفرت و دورى است .\r\nتفسير :\r\nو مشركان به سخت‌ترين سوگندهاى خود به خدا سوگند ياد كردند كه اگر براى آنها پيامبر بيم‌دهنده بيايد و آنها را به دين حق ارشاد و هدايت نمايد مسلَّماً علاوه بر اين كه يكى از امّت‌هاى داراى پيامبر شوند ره‌يافته‌تر از يكى از امّت‌هاى گذشته خواهند بود ؛ يعنى هدايت ايشان بيشتر از يهود يا نصارا خواهد بود و در تصديق پيامبر از آنها پيش باشند .\r\nفَلَمَّا جَآءَهُمْ نَذِيرٌ : پس آن هنگام كه ترساننده و هدايت‌كننده - يعنى حضرت خاتم صلى الله عليه و آله كه باعث هدايت و سعادت دنيا و آخرت است - براى آنها آمد ، مَّا زَادَهُمْ\r\n\r\n","description":"","footnote":"","page_name":" 507 ","page_number":507},
  {"content":"\r\n\r\nإِلَّا نُفُورًا : آمدن او يا هدايت او جز دور شدن از حق و از راه نجات و رستگارى بر آنها نيفزود .\r\n\r\n[ فرجام مكر و تغيير ناپذيرى سنن الهى 
  ]\r\n( آيهء 43 ) ( اسْتِكْبَارًا فِى الْأَرْضِ وَمَكْرَ السَّيّىِ وَ لَايَحِيقُ الْمَكْرُ السَّيّئُ إِلَّا بِأَهْلِه‌ِى فَهَلْ يَنظُرُونَ إِلَّا سُنَّتَ الْأَوَّلِينَ فَلَن تَجِدَ لِسُنَّتِ اللَّهِ تَبْدِيلًا وَ لَن تَجِدَ لِسُنَّتِ اللَّهِ تَحْوِيلًا )\r\nاعراب و لغت :\r\nمَكْرَ السَّيّىِ . موصوف و صفت است . ينظرون در اين جا به معنى ينتظرون است .\r\nتفسير :\r\nاين كه دعوت پيامبر اسلام را نپذيرفتند ، به خاطر تكبرطلبى در روى زمين و مكر و نيرنگ بد بود و مكر بد جز اهل خود را فرا نمىگيرد .\r\nمكر بد هر مكرى است كه اصل آن كذب و خدعه و مبنى بر فساد باشد ، و بعضى از مكرها - مثل مكر مؤمنان به كافران در وقت جهاد - نيكو و حسن است .\r\nو هر مكر بدى كه انجام شود خواه به عمل باشد يا در ضمير خود بگذرانند ، اهل آن را فرو گيرد ، و هر چه دربارهء كسى انديشيده باشد دربارهء خود مشاهده كند ؛ چنانچه مكر كفّار قريش دربارهء حضرت رسول صلى الله عليه و آله و اصحاب او كه قصد كشتن و تبعيد و اسيرى و زدن و غيره از انواع اذيّت را داشتند عايد خود ايشان شد .\r\nفَهَلْ يَنظُرُونَ إِلَّا سُنَّتَ الْأَوَّلِينَ . . . : ( استفهام در معنى نفى است ) يعنى انتظار نمىبرند مكذبان مگر سنّت الهى در پيشينيان خود را كه تعذيب مكذبان و مكركنندگان بوده است .\r\nپس هر كه تكذيب انبيا و كتاب‌هاى آسمانى نمايد و به قصد ابطال آن مكرى كند ، به جزاى كفر و تكذيب و مكرش عذاب بر او نازل شود و به عذاب ناگهانى ريشه‌كن شود .\r\nفلن تجد . . . : پس تو هرگز براى سنّت خداوند تبديلى و هرگز براى سنّت خداوند\r\n\r\n","description":"","footnote":"","page_name":" 508 ","page_number":508},
  {"content":"\r\n\r\nتغييرى نمىيابى .\r\nاز حضرت پيغمبر صلى الله عليه و آله روايت شده :\r\nلَا تَمْكُرُوا وَلَا تُعينُوا مَاكِراً ؛ قالَ اللَّهُ تَعَالى :\r\nوَ لَايَحِيقُ الْمَكْرُ السَّيّئُ إِلَّا بِأَهْلِهِ\r\nوَلا تبغوا ولَا تُعينُوا بَاغِياً ؛ فَإِنَّ اللَّهَ يَقُولُ :\r\nإِنَّمَا بَغْيُكُمْ عَلَى أَنفُسِكُم : « 1 »\r\nمكر نكنيد و ماكران را يارى مدهيد كه خداوند فرمايد : وَ لَايَحِيقُ الْمَكْرُ السَّيّئُ إِلَّا بِأَهْلِهِ : و سركشى و ظلم مكنيد و سركشان را يارى مكنيد ؛ چه خداى تعالى فرمود : إِنَّمَا بَغْيُكُمْ عَلَى أَنفُسِكُم .\r\nشخصى به ابن عباس گفت : من در تورات خوانده‌ام : « مَنْ حَفَرَةً حفرة وَقَعَ فيها » : هر كه گودى بكند به آن قصد كه مردمان در آن افتند ، خود در او افتد .\r\nابن عباس گفت : « من در قرآن اين را يافته‌ام » و اين آيهء شريفه را تلاوت نمود :\r\nوَ لَايَحِيقُ الْمَكْرُ السَّيّئُ . . . « 2 » .\r\nو در امثال فارسى است :\r\nبد مكن كه بد افتى ، و چَه مَكن كه خود افتى .\r\nدر كتاب كافى از حضرت صادق عليه السلام روايت شده است كه حضرت پيغمبر صلى الله عليه و آله فرمود :\r\nلَيْسَ مِنّا مَنْ مَاكَرَ مُسْلِماً « 3 » :\r\nاز ما نيست كسى كه با مسلمانى مكر نمايد .\r\n( آيهء 44 ) ( أَوَ لَمْ يَسِيرُواْ فِى الْأَرْضِ فَيَنظُرُواْ كَيْفَ كَانَ عقِبَةُ الَّذِينَ مِن قَبْلِهِمْ وَ كَانُواْ أَشَدَّ مِنْهُمْ قُوَّةً وَ مَا كَانَ اللَّهُ لِيُعْجِزَه‌ُو مِن شَىْءٍ فِى السَّموَ تِ وَ لَافِى الْأَرْضِ إِنَّه‌ُو كَانَ عَلِيمًا قَدِيرًا )\r\n\r\n\r\n","description":"","footnote":"\r\n( 1 ) . منهج الصادقين ، ج 7 ، ص 463 . و آيه در سورهء يونس آيهء 23 است .\r\n( 2 ) . تفسير ابو الفتوح رازى ، ج 9 ، ص 257 .\r\n( 3 ) . اصول كافى ، ج 2 ، ص 337 .\r\n","page_name":" 509 ","page_number":509},
  {"content":"\r\n\r\nتفسير :\r\nآيا در روى زمين سير نكردند تا بنگرند كه سرانجامِ كسانى كه پيش از آنها بودند چگونه بود ؟ در حالى كه آنان نيرومندتر از اينها بودند و هرگز خدا چنين نبوده كه چيزى او را در آسمان‌ها و زمين درمانده و عاجز كند ؛ بلكه همه چيز در تحت قدرت كاملهء اوست و هر چه خواهد انجام مىدهد و هر گونه بخواهد تصرّف مىكند و كسى بر حكم او سبقت نخواهد داشت . او همواره دانا و تواناست .\r\n\r\n[ گناه بشر و هلاكت جنبندگان 
  ]\r\n( آيهء 45 ) ( وَ لَوْ يُؤَاخِذُ اللَّهُ النَّاسَ بِمَا كَسَبُواْ مَا تَرَكَ عَلَى ظَهْرِهَا مِن دَآبَّةٍ وَ لكِن يُؤَخّرُهُمْ إِلَى أَجَلٍ مُّسَمًّى فَإِذَا جَآءَ أَجَلُهُمْ فَإِنَّ اللَّهَ كَانَ بِعِبَادِه‌ِى بَصِيرَم‌ا )\r\nتفسير :\r\nو اگر خدا مردم را در مقابل آنچه از گناه انجام دهند و به جا آورند مؤاخذه مىكرد و در عقوبت آنها تعجيل مىنمود و مهلت نمىداد هيچ جنبنده‌اى را بر پشت اين كرهء خاكى زنده نمىگذاشت و لكن آنها را تا وقت معينى كه در علم ازلى او گذشته و در لوح محفوظ ثابت است به تأخير مىاندازد ، پس چون اجلشان و هنگام هلاكشان فرا رسيد خداوند به حال بندگانش بيناست و با هر كسى به مناسبت عقيده و عملش معامله خواهد كرد .\r\nتبصره : اين مطلب ، محقّق شده كه اعمال خير صادره از بندگان مؤمن ، آثار خير و سعادت و بركت و وسعت دارد ، و بالعكس كفر و ضلالت و مخالفت و معصيت ، آثار شرّ و نحوست و فساد و نكبت دارد به حدّى كه ممكن است گاهى باعث نيست و نابود شدن تمام جنبنده‌هاى روى زمين گردد ، و احاديث نيز مؤيّد آن است از جمله :\r\n1 - حضرت صادق عليه السلام فرمايد :\r\nزمان حضرت سليمان قحطى شد ، حضرت به استسقاء بيرون رفتند ، پس\r\n\r\n","description":"","footnote":"","page_name":" 510 ","page_number":510},
  {"content":"\r\n\r\nمورچه‌اى را يافتند كه گويد :\r\nاللّهُمَّ إنّا خَلْقٌ مِنْ خَلْقِكَ لَا غِنى بِنَا عَنْ رِزْقِكَ ، فَلَا تُهْلِكْنَا بِذُنُوبِ بَني آدَمَ ؛ « 1 »\r\nخدايا ، ما مخلوقى هستيم از مخلوقات تو ، بىنياز از روزى تو نيستيم ، پس ما را هلاك نفرما به گناه فرزندان آدم . حضرت سليمان عليه السلام فرمود : برگرديد ، به دعاى غير خودتان ( دعاى مورچه ) سيراب شديد و باران خواهد آمد .\r\n2 - و نيز آن حضرت در حديث فضيلت شب جمعه فرمايد :\r\nفَإذَا كَانَ لَيْلَةُ الْجُمُعَةِ رَفَعَتْ حيتَانُ الْبَحْرِ رُؤُوسَهَا وَدَوابُّ الْبَرَاري ، ثُمَّ نَادَتْ بِصَوْتٍ زَلِقٍ : رَبَّنَا لَا تُعذِّبْنَا بِذُنُوبِ الآدَمِيِّينَ ؛ « 2 »\r\nپس چون شب جمعه شود ماهيان دريا و جنبندگان صحراها ، سرهاى خود را بر مىدارند و به صداى لغزان ندا مىكنند : پروردگارا ، ما را به گناه آدميان عذاب مفرما .\r\n\r\n\r\n\r\n","description":"","footnote":"\r\n( 1 ) . به بحار الانوار ، ج 14 ، ص 94 رجوع شود .\r\n( 2 ) . به بحار الانوار ، ج 89 ، ص 281 رجوع شود .\r\n","page_name":" 511 ","page_number":511}
  ]